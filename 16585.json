[
  {"content":"\r\n\r\nمتن كامل\r\nشاهنامهء فردوسى\r\nبه نثر پارسى سره\r\nبدون كاربرد واژگان بيگانه ، با حواشى\r\nميترا مهرآبادى\r\nنشر روزگار\r\nجلد اول\r\n1379\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمهرآبادى ، ميرا ، 1345 -\r\nشاهنامه كامل فردوسى به نثر : ( متن كامل شاهنامه فردوسى به نثر پارسى سره بدون كاربرد واژگان بيگانه با حواشى ) / بازنويسى ميترا مهرآبادى .\r\nتهران : نشر روزگار ، 1379 .\r\n3 ج .\r\nisbn - 1100000 : ( دوره ) isbn 964 - 6675 - 43 - 3\r\nج . 1 ) 0 - 53 - 6675 - 964\r\nج . 2 ) isbn 964 - 6675 - 55 - 7\r\nج . 3 ) x 59 - 6675 - 964 isbn - . ج .\r\nفهرستنويسى براساس اطلاعات فيپا .\r\nكتابنامه .\r\n1 . داستان هاى كوتاه فارسى - قرن 14 . 2 . نثر فارسى - قرن 14 .\r\nالف . فردوسى . ابوالقاسم ، 329 - 2416 ق . شاهنامه .\r\nب . عنوان - ج - عنوان : شاهنامه\r\n2 ش 497 ه‍ / 8223 pir\r\n62 / 3 فا 8\r\n1379\r\nش 869 م\r\n1379\r\nكتابخانه ملى ايران\r\n21019 - 78 م\r\nنشر روزگار\r\nشاهنامه كامل فردوسى به نثر\r\n( متن كامل شاهنامه فردوسى به نثر پارسى سره\r\nبدون كارمزد واژگان بيگانه با حواشى )\r\nميترا مهرآبادى\r\nنوبت چاپ : اول 1379\r\nشمارگان : 3500\r\nحروف چينى : مشهد - امين\r\nليتوگرافى : گلفام\r\nچاپ : جبارى\r\nميدان انقلاب - اول كارگر شمالى - كوچه رستم - پلاك 10\r\nتلفن : 6413355 - دفتر مركزى : 3721284\r\nشابك : 0 - 53 - 6675 - 964\r\n0 - 53 - 6675 - 964 isbn\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبه نام خداوند جان وخرد\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتقديم به ايران بزرگ\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n . \r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\nاشاره ناگزير\r\nكجا خفته اى اى بلند آقتاب\r\nبرون آى و بر فرق گردون بتاب\r\nنه اندر خور توست روى زمين\r\nزجا خير و بر چشم دوران نشين\r\nز شهنامه گيتى پر آوازه است\r\nجهان را كهن كرد و خود تازه است ! 1\r\nكودكى كه در سال 329 هجرى شمسى در روستاى باژ از ناحيه ى طابران طوس در ميان خانواه هاى دهفان زاده شد و بعدها به نام ابوالقاسم فردوسى ، شهره ى خاص و عام گرديد ، در طى بيش از 30 سال كار مداوم و خلاقه ى شبانه روزى توانست\r\nچنان اثر شگفت انگيزى خلق كند كه از همان روز تاكنون جزو عالى ترين آثار ادبى ايران و بلكه جهان محسوب مىشود .\r\nاين اثر ارزنده كه امروز اغلب منتقدين و سخن سنجان بزرگ عالم آن را هم سنگ با \" ايلياد و أديسه \" ى \" همر \" مى دانند ، در حقيقت يك حماسه ى بزرگ انسانى است ، كتابى كه \" نه تنها حماسه ى ساكنان ايران ، بلكه حماسه ى\r\n\r\n\r\n","description":"","footnote":"\r\n1 . حسين مسرور راز الهام ، ص 55 و 56\r\n","page_name":" 21 ","page_number":21},
  {"content":"\r\n\r\nبشر پوينده را مى سرايد كه با سرشت قهار دست و پنجه نرم مىكند ، رنح مى كشد و مى كوشد تا معنا وحيثيتى در زندگى خاكى خود بگذارد \" .\r\nشاهنامه از يك سو تعارض و از سوى ديگر تعادل بين جسم و روح را مى سرايد ؛ تعارض به اين معنا كه بشر پاى بند وضع محدود خاكى خويش است ، به جسم آسيب پذير واسير خويش وابسته است ، فرسوده ودرمانده مىشود ، عليل مى گردد و مى ميرد ، اما از سوى ديگر روح آرزوپرور وپهناور و اوج گيرنده دارد ، طالب كمال و رهايى است . در اين كشمكش بين جسم و روح ، بشر فرزانه مقهور نمى شود بلكه مى كوشد تا تعادلى بيابد . آيين زندگى درست اين است . انسان در عين آنكه با وضع زمينى خود سازگار ودمساز مى ماند ، حسرت زندگى بهتر و پاكيزه تر را در دل نمى ميراند . اين است سرمشقى كه پهلوانان برجستهء شاهنامه به ما مى دهند . بزرگى آن ها در آن است كه زندگى را دوست مى دارند بى آنكه از مرگ بترستند . از عمر بهره مى گيرند ، بى آنكه بى اعتبارى جهان را از ياد ببرند . . . احساس من اين است كه ما امروز خيلى كمتر به معناى واقعى ، زندگى مى كنيم ، تا اين مردان و زنان نيمه افسانه اى چند هزار سال بيش كه در شاهنامه وصفشان آمده ؛ از اين رو هنوز محتاج آنيم كه درسى از آن ها بياموزيم \" 1\r\nاز زمانى كه شاهنامه به عنوان يكى از شكوهمندترين يادرگارهاى نبوغ حكيمانه ى بشر ، شناخته شد ، بسيارى ها ضمن خواندن اشعار نغز ولطيف و خوش طنين فردوسى ولذت بردن از دقايق و ظرايف آن ، علاقمند بودند كه اين اثر بزرگ را يكسره به نثرى سالم و سليس مطالعه كنند و از تمامت آن\r\n\r\n\r\n","description":"","footnote":"\r\n1 . دكتر محمدعلى اسلامى ندوش - زندگى و مرگ پهلوانان در شاهنامه - ص 4 و 5\r\n","page_name":" 22 ","page_number":22},
  {"content":"\r\n\r\nبهره ها برند .\r\nبه همين دليل در طول قرن ها و دهه هاى گذشته ، نسبت به متون مختلف منثور كه از شاهنامه به صورت گزيده و خلاصه و . . . با چنين نيتى فراهم شده بود ، اقبال خوبى نشان دادند و اميد است نسبت به اين كتاب هم كه با چنين انگيزه اى پديده آمده ، چنين اقبالى به وجود آيد .\r\nكتابى كه در پيش روى داريد متن كامل شاهنامه به نثر فارسى سره بدون كاربرد واژگان عربى همراه با حواشى وتوضيحات لازم است .\r\nاين كتاب كه به روش دقيق علمى و آكادميك ، فراهم آمده ، حاصل تلاش عاشقانه ومداوم چندين ساله ى بانوى اهل علم وقلم سركار خانم دكتر ميترا مهرآبادى است .\r\nكارى سترگ وشايسته كه خود بهترين معرف خود و خوشبختانه بى نياز از معرفى ديگران است .\r\nضمن تشكر از زحمات ايشان ، ضرورى است از مساعدت هاى بى دريغ و همراهى صميمانه ى آقاى مهندس وهب خاكى و سركار خانم دكتر نجمه هروى زاده سپاسگزارى كنم و به تأكيد بگويم كه اگر يارى اين عزيزان نبود ، نشر روزگار در انتشار اين اثر عظيم نمى توانست به چنين توفيقى دست يابد . گر چه همه توفيق ها از اوست .\r\nمحمد عزيزى\r\nتهران\r\nهفتم فروردين ماه 1379\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\nجلد اول\r\nپيش گفتار به نام يزدان پاك\r\nكتابى كه در پيش رو است ، متن كامل شاهنامه فردوسى به نثر پارسى است كه در نوع خود ، بىمانند مىباشد . اگر چه پيش از اين اندك كارهايى در اين باب انجام شده بود ، ليك تمامى آنها كارى به فراخور سليقه هر نويسنده ، متفاوت و با كاستىها و افزونىهاى بسيار و دخالت دادن نظرات شخصى خود در ضمن متن ، و اغلب به صورت خلاصه و گزيده و بطور كلى شامل چند بخش از شاهنامه بوده و هرگز خواننده نمىتوانست آن را به عنوان برگردان تمامى متن شاهنامه فردوسى با رعايت اصول امانت‌دارى نسبى علمى بداند . ليك كار حاضر ، شامل تمامى متن شاهنامه فردوسى است كه به نثر برگردانده شده است . اگر چه همواره مىتواند درصد بسيار اندكى از كاستى در آن وجود داشته باشد .\r\nاگر آمارى از افرادى كه با نام حكيم فردوسى و شاهكار بىمانندش - شاهنامه - آشنا هستند گرفته شود تا دانسته آيد كه چه تعداد از ايشان ، تمامى اشعار شاهنامه را - كه يك دوره تاريخ ايران باستان است - خوانده و معناى آن را بدرستى دريافته و به خاطر سپرده‌اند ، ديده خواهد شد كه اين تعداد تا چه ميزان ، اندك خواهد بود . و بسيارى از اين افراد ، از شاهنامه تنها با داستانهاى مشهور آن نظير رستم و اسفنديار آشنا بوده‌اند و با بسيارى بخشهاى اين گنجينه تاريخ و ادب ايران زمين ، آشنايىاى ندارند . و اين البته شامل بسيارى از كسانى كه از ديرباز با شاهنامه و كلام جادوئيش\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمأنوس بوده‌اند نيست . ليك مىتواند شامل بسيارى ديگر باشد و نمىتوان در اين راستا تفاوتى ميان استاد و دانشجو ، كارگر و پيشه‌ور و . . . و ايرانى و غير ايرانى قائل شد . شاهنامه ، تاريخ درخشان و كهن و افتخارآميز ايران زمين در روزگاران باستان است و دانستن آن تاريخ كه با داستانها و حكايات بسيار دلنشين و به ياد ماندنى همراه است ، بر هر ايرانى و ايراندوستى - از پير و جوان و هر صنف و طبقه و هر كيش و مذهب - بايسته است .\r\nاما براى پديد آوردن اين كتاب ، تمامى ابيات شاهنامه ، چندين و چند بار بطور دقيق مطالعه و در معانى آشكار و پنهان آن مدتهاى مديد صرف وقت شد . آنگاه ضمن رعايت امانت ، به نثر پارسى سره برگردانده شد و كوشش گرديد تا زبان نثر نيز تا جاى ممكن دلنشين گردد . در تمامى متنى كه به نثر برگردانده شد ، هيچگونه دخل و تصرفى - اعم از افزودن مطلب و يا اظهار نظر و اعمال سليقه شخصى - به كار نرفت تا اصول امانت‌دارى علمى تا جاى ممكن رعايت گردد . ليك يقيناً نمىتوان اين كار را - نظير هر كار ديگرى - بدون كاستى دانست .\r\nهر كه خواهان مطالعه يك دوره شاهنامه فردوسى و آگاهى از محتواى آن يا به عبارتى آگاهى از يك دوره تاريخ و فرهنگ ايران باستان است ، ليك او را آن مايه حوصلهء لازم براى مطالعهء بيش از 50 هزار بيت شعر نيست ، مىتواند با مطالعه كتاب حاضر و مجلدات بعدى آن ، به هدف خويش نائل شود . اگر چه اين كار ضمن اعتراف كامل به قدرت جادويى كلام منظوم حكيم فردوسى صورت گرفته است و هرگز هيچ كارى نمىتواند و نبايد با آن مقايسه گردد .\r\nنيز از ديگر ويژگيهاى كتاب حاضر ، توضيحات مشروحى است كه در بيشتر دقايق اين اثر ، در زيرنويس و بطور مجزا از متن آمده است و روايات حكيم فردوسى با اخبار مورخان مختلف اسلامى و نيز با كتب دينى پارسيان - كه از آن به سنت تعبير مىشود - مقايسه گرديده و در اين راه تنها از بيش از 100 كتاب بهره برده شده است . صحيح‌ترين شيوه ذكر اسامى مختلف به همراه ضبطهاى مختلف آن اسامى ،\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nدر كنار آوانگاريهاى آنها ، مقابله تواريخ سالهاى ذكر شده در شاهنامه با روايات مختلف ديگر ، توضيحات ويژه پيرامون نقاط جغرافيايى مذكور در شاهنامه و توضيحات مشروح بسيارى كه در باب نكات مختلف تاريخى در جاى جاى ، آمده است ، از ويژگيهاى تحشيهء اين اثر مىباشند . يقيناً آنچه كه در متن آمده است براى كسانى كه تنها خواهان مطالعه محتواى شاهنامه فردوسى - بدون هر گونه دخل و تصرف و اظهار نظرى - هستند ، كافى است . ليكن محققين تاريخ كه در جستجوى نكات تاريخى مختلف در شاهنامه فردوسى هستند ، مىتوانند به زيرنويسهاى مربوطه مراجعه كنند و در تمامى اوقاتى كه اين كتاب را در دست دارند ، اطمينان خاطر داشته باشند كه كمتر دقيقه‌اى از اين تاريخ را بدون توضيح لازم خواهند يافت و تمامى اين توضيحات نيز مستند و با ارجاع دقيق به كتب مختلف هستند . و بايد گفت اين نيز نخستين بار است كه متن شاهنامه فردوسى بطور كامل از لحاظ تاريخى ، در همانجا ، شرح مىشود .\r\nاما ويژگى بسيار مهم ديگر كتاب حاضر ، اين است كه كوشش بسيار شد كه در قسمت متن ، يعنى تمامى شاهنامه فردوسى كه به نثر برگردانده شده است ( به غير از زيرنويسها ) ، واژهء بيگانه اعم از عربى ، تركى و يا زبانهاى ديگر وجود نداشته باشد و متن اين كتاب ، كاملًا به پارسى سره باشد . و اين كارى است كه با جسارت ، براى نخستين بار در عصر حاضر انجام مىشود . اما دشوارى اين كار ، بيش از آن بود كه در ابتدا پنداشته مىشد . متأسفانه امروزه زبان پارسى ، آن چنان با واژه‌هاى بيگانه ، اعم از عربى ، تركى و زبانهاى اروپايى آميخته شده است كه ديگر به سختى طاقت‌فرسا مىتوان پارسى گفت و نوشت . درد بزرگى است كه نگارندهء اين سطور - كه يك ايرانى است - براى يافتن معنى پارسى هر واژه به متجاوز از 10 فرهنگ لغت مراجعه مىكرد و در بسيارى موارد ، سرانجام ، قلم را از سرِ نوميدىِ ناشى از نايابى ، بر زمين مىگذارْد . گويى در عمق اوقيانوس بيكران واژگان ِ در هم آميخته و بيگانه ، به صيد رفته بود : صيد دُرّدانهء پارسى . و آگاهان ِ اين صيد دانند كه دُرّدانه ، بس ناياب و گرانبها\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nباشد . ليك شوق كارى كه آغاز گشته بود و رسالتى كه به عنوان يك ايرانىِ قلم بر دست و شيفتهء تاريخ و فرهنگ و ادب اين مرز و بوم ، در خود احساس مىكرد ، او را بر آن مىداشت تا بار ديگر كار را از نو بيآغازد . و چه دردناك بود كه مىديد كه براى ذكر يك واژهء پارسى مجبور است توضيح آن را براى پارسى زبانان ، با واژه‌هايى عربى بگويد . نگارندهء اين سطور براى نمونه ، اين پيش گفتار را با همان واژگانى كه امروزه غالباً در زبان پارسى رايج است ، نوشت . وجود واژگان بيگانه‌اى كه چشم و گوش به خواندن و شنيدن آنها عادت كرده‌اند و آنها را خودى مىپندارند ، آن چنان در همين چند صفحه به چشم مىخورد ، كه اگر كسى بخواهد همين پيش گفتار را يك سره پارسى بنويسد ، كارى بس دشوار باشد . حال براى تصور دشوارى كارى كه انجام شد ، لازم است در تصور آيد كه كتاب شاهنامه فردوسى ، كتابى نيست كه در بارهء يك محدودهء زمانى و مكانى و قومى كوچك و مشخص نوشته شده باشد ، بلكه يك دوره تاريخ و فرهنگ چند هزار سالهء امپراطورى ايران است و امپراطورى ، تشكيل يافته از سرزمينها و اقوام و سنن مختلفى است كه هر يك از آنها ويژگىهاى خاص خود را دارند و طبعاً واژگانى خاص را طلب مىكنند . اما در اين راه ، كوشش بسيار شد تا از واژگانى كه با تأسف بسيار ، امروزه بايد آنها را مهجور ناميد ، استفاده نشود ليك در برخى موارد اندك ، اين امر ، جهت رعايت پارسى نويسى ، اجتناب ناپذير شد . بسيارى از واژه‌هايى كه در فرهنگها به عنوان واژهء پارسى ضبط شده‌اند ، عملًا ريشه‌هاى ديگرى دارند ، از اين رو سعى شد تا از اين گونه واژه‌ها بهره برده نشود . اما : 1 - برخى واژه‌ها در زبانهاى مختلف ، مشترك مىباشند ، همچون واژه‌هاى زمان يا دين كه در پارسى و عربى مشترك هستند 2 - يا برخى پديده‌ها كه در اصل مربوط به ايران نبوده‌اند و بناگزير ، اسم آنها نيز نمىتواند جز آنچه كه در آن كشور گفته مىشود ، چيز ديگرى باشد ، نظير طاووس كه اصل آن حيوان متعلق به سرزمين هند است و اصل واژهء آن نيز دراويدى است و از دراويدى وارد سانسكريت شده و به زبانهاى ديگر رفته و هر چه كه در هر كجا گفته شود ، تصحيفى\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاز همان طاووس خواهد بود ، چنان كه به يونانى هم به آن تااوس  Taos  گفته مىشود 3 - و يا برخى واژه‌ها كه اگر چه از يك ريشهء بسيار دور بيگانه است ، ليك قرنهاست كه به عنوان واژهء پارسى به كار برده مىشود نظير كليد كه از واژهء يونانى  Kleiss  مىباشد ، ليك روزگاران دورى است كه پارسى پنداشته و به كار برده مىشود . آن واژگانى كه در اين 3 دسته مىگنجند ، طبعاً قابل ذكر در يك متن پارسى هستند . نيز كوشش شد تا از معرّبات استفاده نشود و در اين رابطه بايد اشاره كرد كه ذكر سدگان ( صدگان ) در متن كتاب حاضر با رعايت رسم الخط پارسى صورت گرفته است و بدين ترتيب بجاى صد ( 100 ) ، از سد كه در واژهء سده ( جشن سده ) همگان با آن آشنا هستند ، استفاده شد و به همين ترتيب بجاى سيصد - چهارصد - پانصد - ششصد - هفتصد - هشتصد - نهصد از سيسد ، چهارسد ، پانسد ، ششسد ، هفتسد ، هشتسد ، نهسد بهره برده شده كه رسم الخط اصلى آنها مىباشد . نيز در همين بحث رسم الخط بايد گفت سعى شد تا از حروف ص ، ض ، ط ، ظ ، ع ، ق - كه حروف پارسى نمىباشند - در متن كتاب بجز در برخى اسامى ، اثرى نباشد . و در ذكر اسامى نيز كوشش گرديده نزديكترين شكل به اصل آن آورده شود و از همين روست كه بجاى كيومرث ، واژه گيومرت آورده شده است . اما اين كه گفته مىشود « نزديكترين شكل به اصل » و نه اصل ، بخاطر آن است كه در بسيارى موارد ، شكل اصلى يك نام ، امروزه به حدى دور از ذهن خواننده گشته است كه به هيچ رو نمىتوان اذهان را با آن مأنوس كرد ، نظير واژهء طهمورث كه در اصل تَخْم َ اوروپَ بوده است و چنان كه ملاحظه مىشود ، اين نام چندان شباهتى به شكل طهمورث ندارد و بناگزير به آوردن اين نام به صورت تهمورس اكتفا شد ( به كار بردن حرف ث در اينجا هيچگونه مناسبتى نداشته است ) . و بدين سان با آن ملاحظاتى كه ذكر شد ، اين پارسى نويسى صورت گرفته است . در شاهنامه فردوسى بيش از 1000 واژهء بيگانه - اعم از عربى و تركى و واژه‌هايى كه ريشه در زبانهاى ديگر دارند ، به كار رفته است . در كتاب حاضر ( بجز زيرنويسها و پيش گفتار ) شايد بجز اسم چند گياه يا سنگ كه اصلًا ايرانى نمىباشند و غالباً متعلق به هندوستان هستند و يا احياناً واژه‌هايى كه از ديد نگارنده اين سطور مخفى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمانده ، و تعدادشان شايد از انگشتان دست نيز تجاوز نكند ، هيچگونه واژهء بيگانه‌اى به كار نرفته است . اما بايد گفت هدف از اين يك سره پارسى نويسى ، تنها اين بود كه ثابت شود هنوز هم مىتوان كتابى از متون پارسى را بدون كاربرد واژگان بيگانه نوشت ، چيزى كه حتى در متون پارسى و كهن چندين قرن پيش نيز كمتر سابقه داشته است .\r\nدر كار برگردان شاهنامه به نثر ، نسخه اساس ، نسخه ژول مل قرار گرفت ، ليكن در موارد لزوم با نسخ بروخيم ، مسكو و بايسنقرى نيز مقابله شد . اندك واژه يا عنوانى كه در قسمت متن اضافه شده باشد ، در داخل كروشه مىباشد تا مشخص گردد كلام حكيم فردوسى نيست ليك چنان كه گفته شد ، متن كار حاضر ( بجز زيرنويسها ) تماماً برگردان ِ بدون دخل و تصرف شاهنامه حكيم فردوسى است - اگر چه با وجود كوشش‌هاى بسيارِ اين حقير ، هرگز نيز نمىتوان آن را بدون كاستى دانست . كتاب حاضر به طور كامل در 3 جلد انتشار يافته است . جلد نخست از آغاز شاهنامه تا پايان جنگ رستم با اكوان ديو را شامل شده است . از بخشهاى برجستهء آن مىتوان فريدون ، هفت خوان رستم ، رستم و سهراب و داستان سياوش را نام برد . جلد دوم از داستان بيژن و منيژه تا پايان شاپور ذو الاكتاف مىباشد و برخى ديگر از عناوين پر كشش آن هفت خوان افراسياب ، داستان اسكندر و نيز اردشير بابكان است . جلد سوم نيز از اردشير نيكوكار تا پايان شاهنامه را شامل گشته و از ديگر عناوين جذاب آن مىتوان داستان خسرو انوشيروان ، ماجراهاى شورانگيز بهرام گور و نيز سرانجام يزدگرد سوم و انقراض سلسلهء ساسانى را ياد كرد .\r\nكارى كه اينك پس از زحمات ياد شده در فوق ، به انجام رسيد ، تنها از اثرِ عنايت خاصهء پروردگار بود و بس . اميد آنكه هم تمامى ايرانيان و ايران دوستان و علاقمندان شاهنامه فردوسى و تاريخ و فرهنگ كهن ايران زمين و هم محققان تاريخ از مطالعهء اين اثر بهره‌مند گردند . و زود باشد كه بهرهء آنچه كرده شد ، فرهنگ ايران زمين را رَسَد .\r\nميترا مهرآبادى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n[ مقدمه حكيم ابو القاسم فردوسى 
  ]\r\nكتاب شاهنامه آغاز كتاب\r\nبه نام خداوند بخشايندهء مهربان به نام خداوند جان و خرد كه انديشه ، فراتر از اين نرود . خداوند نام و جاى ، خداى روزىده رهنماى . خداوند كيوان و سپهر گردان ، فروزندهء ماه و ناهيد و مهر . او كه از نام و نشان و گمان برتر است ، گوهر نگارى كه بر خود آن گوهر نيز سر است .\r\nاينك اى انسان ، اگر آفريننده را با چشمانت نمىتوانى ديدن ، ديده مرنجان . و بدان كه انديشه نيز به دو راه نيابد زيرا كه او برتر از نام و جايگاه است . و سخن هر چه باشد ، جان و خِرد به دو راه نيابد . سخنى كه خِرد بر مىگزيند ، همان است كه با ديده ، ديده است . او را كه نتوان ديدن ، چگونه آن چنان كه هست كسى تواند ستود . پس بايد كمرِ بندگى ، او را بست و بس . او كه خود همواره خرد و جان را مىسنجد ، كجا در انديشه‌اى سخت مىگنجد . پس با اين انديشه و جان و روان چگونه توان ، آفريننده را ستود ؟ اى انسان بايد كه به هستى آفريدگار ، خستو « 1 »  شوى و از گفتار بيهوده\r\n\r\n","description":"","footnote":" ( 1 ) - خستو به پارسى به معناى مُعترف است . ","page_name":" 31 ","page_number":31},
  {"content":"\r\n\r\nدورى كنى . او را بپرستى و راه به سوى او جويى و به آنچه فرموده ، ژرف بنگرى . و بدان ، هر آنكه دانا شود ، توانا گردد و از دانش است كه دل پير ، برنا شود . اينك بيش از اين روا نَبْوَد سخن گفتن ، كه هيچ انديشه‌اى را به هستىِ پروردگار ، راه نيست .\r\nگفتار اندر ستايش خرد\r\nاكنون اى خردمند ، سزاوار است كه چگونگى خِرد گفته آيد . خرد از هر چه كه ايزد ، تو را داده ، بهتر است . خرد ، هم راهنماى توست و هم دلگشاى . خرد است كه دست تو را در هر دو سرا گيرد . هم شادمانيت از خرد است و هم غم . هم فزونيت از خرد است و هم كم .\r\nخرد تيره و مرد روشن روان * نباشد همى شادمان يك زمان\r\nچه ، خردمندان گفته‌اند هر آنكه در كارها ، خرد را برابر چشم ندارد ، به فرجام ، از كردهء خويش ، دلش ريش گردد و هوشياران ، ديوانه‌اش خوانند و خويشان ، بيگانه . ارجمندى تو در هر دو سرا ، به خرد بسته است . و هر آنكه از خرد بگسسته ، پاى در بند آورده است . چون نيك بنگرى ، بينى كه خرد ، چشم جان است و بدان كه تو بىچشم جان ، آن گيهان را نسپرى . پس بدان كه خرد ، نگاهبان جان است و بايد آن را سپاس دارى . و آن را گوش و چشم و زبان ، همچون سه پاسبان هستند كه از آنها به تو هم بد تواند رسيد و هم نيك . چه كسى تواند خرد و جان را ستايد ؟ وگر من آن را ستايم ، كه را ياراى شنودنش هست ؟ پس اى داننده ، چون كسى نيست ، چه سود از گفتن ؟ زين پس ، از آفرينش سخن گوى . و تو اى انسان كه ساختهء كردگار گيهانى و آشكار و نهان مىشناسى ، هميشه خرد را دستوردار و بِدو جانت را از ناسزا دور دار .\r\nگفتار دانايان بشنو و راه ، بِدان بجوى و هر دانشى كه آموختى ، به ديگران نيز بيآموز و دَمى از آموختن مياساى . و چون به بالاى درخت دانش رسيدى ، بدانى كه دانش را\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nنشيب نباشد و همه ، فراز بُوَد .\r\nگفتار در آفرينش گيهان\r\nدر آغاز بايد بدانى كه گوهران « 1 »  از چه پديد آمدند . بدان كه يزدان ، چيز را از ناچيز بيآفريد و از آن توانايى را پديد آورد . آنگاه بىزمان و بىرنج ، مايهء چهار گوهر آتش و باد و آب و خاك را از آن پديدار كرد . نخست آتش دميده گشت . پس ، از گرمى آتش ، خشكى پديد آمد . آنگاه از آرامش ، سردى رخ نمود و از سردى ، ترى پديدار شد . « 2 »  و بدين سان ، اين چهار گوهر از براى آفرينش اين سراى سپنجى بجاى آمد .\r\nآنگاه اين گوهرها در هم آميخته گشتند . پس نخست اين آسمان كه هر دم ، شگفتيها مىنمايد پديد آمد و بر دوازده ، هفت سرور گشت « 3 »  و هر يك در جاى سزاوار خويش جاى گرفتند كه بخت و سرنوشت هر كس از آنها باشد و دانايان به اندازهء دانش خويش از آن بهره‌ها برند . پس آسمانها يكى در ديگرى ساخته شد « 4 »  و به جنبش آمد . آنگاه دريا و كوه و دشت بر زمين آفريده شد . كوه از ميان آبها بيرون آمد و آبها را در پايين روان ساخت و سر روييدنيها ، رو به بالا آورد . ليك زمين را هيچ روشنايى نبود ، كه چون كانونى تيره و سياه بود . پس ستاره بر فراز آن بيآفريد و به خاك ، روشنايى بخشيد . آنگاه آتش را به آسمان برد و از آن آفتاب بيآفريد ، كه به دور زمين گردنده باشد . پس گياه با چند گونه درخت ، رو به بالا روييد چه ، گياه را تنها نيرو آن بُوَد كه سر به بالا آورَد و او را چون پويندگان ، نيروى پويش به هر سو نَبْوَد . از آن پس ، جنبنده پديدار گشت كه رستنىها به زير خود آورْد و او را تنها كامجويى از\r\n\r\n","description":"","footnote":" ( 1 ) - گوْهران  Ghrn  به معناى چهار عنصر يا عناصر اربعه است : خاك و آب و هوا و آتش . امروزه گوهَر  Gohar  خوانده مىشود و معرب آن جوهر است .  ( 2 ) - و همين معناى تضاد را در اساس هستى و نيز در اجزاى هستى بيانگر است .  ( 3 ) - منظور دوازده برج و هفت سياره است كه در اعتقادات نجومى ، در سرنوشت انسانها تأثير بسيار دارند .  ( 4 ) - فلكها درون يكديگر هستند . ","page_name":" 33 ","page_number":33},
  {"content":"\r\n\r\nزندگانى باشد و خواب و آرام جستن و تن پروردن به خار و خاشاك . نه اورا زبانى گوينده است و نه جويندهء خرد باشد . در كارها ، به فرجام نيك و بد نيانديشد و نداند آن را ، ازيرا كه پروردگار ، او را بندگى نخواسته است . و بدين سان چون پروردگار دانا ، هم توانا بود و هم دادگر ، پس هنر خود پنهان نساخت . و كسى از آشكار و نهان فرجام كار گيهان آگه نباشد .\r\nگفتار در آفرينش مردم\r\nاز اين كه بگذرى ، مردم پديد آمد و سرش چون سرو بلند ، راست گشت . او كه پذيرندهء هوش و خرد و به كار برندهء نيكىها است و دد و دام فرمانبر اويند . « 1 »  اكنون از راه خرد بنگر كه چَم « 2 »  مردم چه باشد .\r\nمگر مردمى خيره دانى همى * جز اين را ندانى نشانى همى\r\nاى انسان بدان كه ترا از دو گيتى برآورده و به چندين ميانجى بپرورده‌اند .\r\nنخستين فطرت پسين شمار * توئى خويشتن را به بازى مدار\r\nپس خويشتن را به بيهوده سرگرم مساز . گر چه از فردى دانا سخنى ديگرگونه در اين باره شنيدم ، ليك ما را از راز گيهان آفرين آگهى نباشد . و در هر كارى ، بهى برگزين تا فرجامت به شود . و در اين راه اگر تن خويش را به رنج دچار سازى ، نيز روا باشد .\r\nاينك اگر خواهى كه از هر بد رها گردى و به دام رنج و سختى سرنگون نگردى و در هر دو گيتى از بد رستگار شوى و نزد پروردگار نيز نيكوكار باشى ، پس به آسمان\r\n\r\n","description":"","footnote":" ( 1 ) - حكيم اسدى طوسى نيز در اين باره چنين سروده :\r\nخرد ، جانور به ز مردم نديد * كه مردم تواند به يزدان رسيد\r\nگرشاسپ‌نامه ، ص 10 .  ( 2 ) - چَم به پارسى ، معنى را گويند . ","page_name":" 34 ","page_number":34},
  {"content":"\r\n\r\nبنگر كه هم درد از اوست و هم درمان و نه از گذشت روزگاران ، فرسوده گردد و نه اين رنج و اندوه ، او را آزارى رساند ، نه از جنبش ايستد و نه چون ما تباهى پذيرد .\r\nهمه چيز از اوست و نيك و بد در نزد او آشكار است .\r\nگفتار اندر آفرينش آفتاب\r\nآسمان را مايه از ياكند « 1 »  سرخ بُوَد ، نه از باد و آب و گرد و دود كه پروردگار آن را با چندان فروغ و چراغ ، چون باغ به هنگام نوروز ، آراسته است . و در آن گوهر دلافروزى روان باشد كه روز از آن روشنايى گيرد .\r\nكه هر بامدادى چو زرّين سپر * ز مشرق برآرد فروزنده سر\r\nزمين پوشد از نور پيراهنا * شود تيره گيتى به دو روشنا\r\nچو از مشرق او سوى خاور كشد * ز مشرق شب تيره سر بركشد\r\n« 2 »  و اين شب و روز هرگز به يكديگر نرسند . اى آنكه آفتابى ، تو را چيست كه بر من نتابى ؟\r\nدر آفرينش ماه\r\nو آن چراغى باشد كه براى شب تيره آماده گشته است . دو روز و دو شب كه گردش فرسايد ، روى ننمايد . آنگاه باريك و زرد ، چون پشت كسى كه در اندوه دلدادگى فرسوده گشته است ، پديدار گردد ، ليك دَمى پس از آن از برابر ديدگان ناپديد گردد . باز شب ديگر بيشتر رخ نمايد و ترا روشنايى بيشتر نماياند . به دو هفته\r\n\r\n","description":"","footnote":" ( 1 ) - ياكَنْد به پارسى ياقوت را گويند .  ( 2 ) - در باره تفاوت مشرق با خاور ر . ك . زيرنويس صفحه . ","page_name":" 35 ","page_number":35},
  {"content":"\r\n\r\nدرست گردد و زان پس به همان كه بوده باز گردد و هر شبانگاه باريكتر و به خورشيد تابنده ، نزديكتر گردد . و اين نهادى باشد كه خداوند او را داده و تا باشد هم بدين سان بُوَد .\r\nستايش پيامبر كه درود خداوند بر او باد\r\nاى انسان ، همانا كه رهايى تو به دانش و دين است . پس بر تو است جستن راه رستگارى . اگر نخواهى كه دلت نژند باشد و پيوسته مستمند باشى ، پس به گفتار پيامبر خود گراى و به اين آب ، دل خود از تيرگيها بشوى . كه خداوندِ فرستندهء پيام و خداوند فرمان دهنده و زينهار دارنده « 1 »  گفته است كه خورشيد پس از پيامبران ، بر كسى بهتر از ابو بكر نتابيد . آنگاه عمر اسلام را آشكار كرد و گيتى را چون باغ بهارى بيآراست . پس از آن ، گزينش بر عثمان - آن خداوند شرم و دين - نهاده شد . « 2 »  چهارم على - همسر بتول - بود كه پيامبر ، او را به خوبى چنين ستوده است كه : من شهر داناييم كه على در آن است . « 3 »  و همانا كه اين سخن ، گفتار درست خود پيامبر باشد و من ، خود ، گواهى دهم كه اين سخن از اوست ، گويى ، خود ، با اين دو گوشم ، آن را بشنيده‌ام . پس على و آن ديگران را همچنان دان كه ترا بگفتم ، چه از ايشان بود كه دين ، به هر گونه نيرو بگرفت . پيامبر چون آفتاب است و ياران « 4 »  او چون ماه باشند و ايشان را از يكديگر جدا نتوان دانست و راه هر دو بهم بسته باشد . ليك من ، خود ،\r\n\r\n","description":"","footnote":" ( 1 ) - برابر امر و نهى  ( 2 ) - لازم به ذكر است كه در برخى نسخ شاهنامه ابياتى كه حاوى ذكر ابو بكر و عمر و عثمان مىباشند موجود نيست و تنها از حضرت على ( ع ) ياد شده است . ليك چون در برگردان اين اثر به نثر ، نسخه اصلى مورد استفاده نسخه ژول مول بوده و در اين نسخه ابيات مزبور وجود داشته ، لذا بناگزير اين ابيات نيز براى رعايت امانت به نثر برگردانده شد .  ( 3 ) - « انا مدينة العلم و على بابها » .  ( 4 ) - منظور از ياران همان صحابه است . ","page_name":" 36 ","page_number":36},
  {"content":"\r\n\r\nبندهء خاندان پيامبر و ستايندهء خاك پاى آن اندرز شده‌ام . « 1 »  و مرا با ديگران كار نيست و جز اين ، مرا راهِ گفتار نباشد . « 2 »  ليك تو اى انسان بدان كه پروردگار دانا ، اين گيتى را چون دريايى نهاد كه تند بادها ، بر آن آبخيزها « 3 »  بر انگيخته‌اند . در آن دريا هفتاد كشتى ساخته‌اند . و همگى بادبانها برافراشته . و در آن ميان كشتى بزرگى باشد همچون پيوگى « 4 »  كه به مانند چشم خروس ، آراسته گشته است و در آن محمد [ ص با على [ ع 
  ] و خاندان پيامبر و آن اندرز شده جاى دارند . « 5 »  انسان خردمند كه آن درياى بيكرانه را از دور بديد ، بدانست كه زود باشد كه آن دريا ، آبخيز گردد و ديگر كسى را از آن رهايى نَبُود و همگان در آب فرو شوند . پس در دل گفت اگر من در راه پيامبر و آن اندرز شده به زير آب شوم ، ايشان مرا دو يار سخت‌ْپيمان باشند و خداوندِ تاج و تخت ، خداوند جوى مى و انگبين و خداوند چشمهء شير و آب روان ، دستگيرم باشد . پس تو نيز اى انسان اگر اميد آن دارى كه به سراى ديگر ، رستگار گردى ، پس به نزد پيامبر و آن اندرز شده جاى گير . پس اگر چنين كردى و تو را بد\r\n\r\n","description":"","footnote":" ( 1 ) - اندرز شده به پارسى همان وصى را گويند و در اينجا هر كجا كه واژهء اندرز شده آمده ، مراد بطور خاص حضرت على ( ع ) است .  ( 2 ) - حكيم فردوسى به ظن ّ قريب به يقين شيعه بوده است ، ليكن به دليل فشارى كه سلطان محمود نسبت به شيعيان وارد مىآورد و شديداً به سركوبى ايشان مىپرداخت ، وى ياراى ابراز عقيدهء بيش از اين را نداشت . آنچه را هم كه در باب ابو بكر و عمر و عثمان آورده ، برخى از سر تقيّه و يا ابياتى الحاقى دانسته‌اند . برخى نيز بر آن هستند كه حكيم فردوسى با حكام شيعى مذهب طبرستان مراوداتى داشت و همين امر ، يكى از دلايلى شد كه سرانجام ميان سلطان محمود و او مخالفت پديدار شد . براى آگاهى از نظرات اين گروه ر . ك . مقدمهء جديد ، شاهنامه بايسنقرى ، ص 16 - 15 .  ( 3 ) - آبخيز به پارسى به معناى موج و موّاج است .  ( 4 ) 
  ] - پيوگ  Payug  يا بيوگ  Bayug  به پارسى به معناى عروس است .  ( 5 ) - اشاره به حديثى از پيامبر ( ص ) كه فرمود : « بر امت من همان رود كه بر بنى اسرائيل رفت و بدان سان كه ايشان به هفتاد و دو گروه گرديدند ، امت من نيز به يك گروه بيشتر ، به هفتاد و سه گروه شوند و همه آنان در دوزخ باشند ، مگر يك دسته كه رستگار گردند . » و چون از حضرت محمد ( ص ) پرسيدند كه : اى پيغمبر خداى ، آن دسته كه هستند ، فرمود : « آن دسته كه من و يارانم بر آنيم » . ر . ك . هفتاد و سه ملت ، تصحيح : مشكور ، ص 6 - 5 . ","page_name":" 37 ","page_number":37},
  {"content":"\r\n\r\nرسيد ، گناه آن را من به گردن گيرم . كه من خاك پاى آن شير بيشه‌ام . « 1 »  بر اين زاده شده‌ام و بر اين هم بگذرم . و تو اگر دلت ، به راه كژّى تاب گرفته است ، بدان كه دشمن تو در گيتى ، دل توست . و هر كه دشمن على [ ع 
  ] بُوَد ، بىپدر بُوَد كه يزدان ، تنش را به آتش بسوزد . و هر كه كينه على در دل اوست ، زارتر از او در گيهان ، كس نَبُود . پس هشدار كه گيتى ، به بيهوده نسپرى و از آن همراهان نيك پى ، روى نتابى و پيوسته نيكى كنى . بيش از اين ، از اين در ، سخن نرانم ، چه آن را پايانى نيابم .\r\nگفتار اندر فراهم آوردن شاه‌نامه\r\nاينك سخنها گفته شد و ديگر گفتنى نماند . ليك من از آنچه گفته شده ، با تو سخن خواهم راند . من اگر ياراى بر شدن به درختى برومند را ندارم ، پايگه خود ، به زير شاخ سرو سايه افكنى مىسازم ، چه مگر نه ، هر كه به زير نخلى بلند رود ، سايه آن نخل ، اورا از گزند باز مىدارد . باشد كه به اين نامه نامور شهرياران ، من نيز به گيتى ، يادگار بمانم . پس تو آنچه گويم دروغ و افسانه مخوان و روش زمانه را پيوسته ، به يك سان مدان . چه بسيار از آن را خردمندان ، به راهِ پوشيده و راز دريابند . پس بدان كه از روزگاران باستان ، نامه‌اى برجاى مانده بود پر از داستانهاى گذشتگان ، ليك نه به يك جا ، كه در دست هر موبدى ، پراكنده . « 2 » \r\n\r\n","description":"","footnote":" ( 1 ) - مراد از شير بيشه همان معناى حيدر است كه از القاب مبارك حضرت على ( ع ) مىباشد .  ( 2 ) - نمىتوان مقطع مشخصى را براى آغاز به نوشتن خداىنامه يا شاهنامه‌ها قائل شد . اما بطور كلى بايد گفت تاريخ ايران زمين پيش از آغاز كتابت طبعاً به صورت سينه به سينه نقل مىشده و اين سنت حتى بعد از آن هم ادامه يافت . در اين راستا موبدان نقش بسيار مهمى در حفظ تاريخ و ميراث نياكان داشتند . اين تاريخ به صورتهاى پراكنده از زمان گيومرت آغاز مىشد . غالباً انوشيروان ساسانى را نخستين شاهى مىدانند كه به جمع‌آورى اين پراكنده‌ها اقدام كرد و بنيان نخستين شاهنامه يا خداىنامه مدون را گذارد . ليكن بايد گفت در كنار آن روايات شفاهى و روايات مكتوب پراكنده ، دفاتر ايام يا سالنامه‌هاى دولتى دربار شاهان\r\n","page_name":" 38 ","page_number":38},
  {"content":"\r\n\r\n تا اين كه پهلوانى خردمند و دهگان « 3 » \r\nنژاد بر آن\r\n\r\n","description":"","footnote":"\r\nمختلف نيز وجود داشته ، كه به گاه تدوين شاهنامه مدون ، از آنها بهره برده شده است . پس از انوشيروان نيز در زمان يزدگرد سوم ، بار ديگر شاهنامه تكميل گرديد . در مقدمهء جديد شاهنامه روايتى وجود دارد كه اگر چه برخى نكات آن نشانگر عدم صحت و عدم تطابق آن با واقعيات تاريخى است ، ليك اجزايى از واقعيت را در خود دارد . در آن آمده است كه اين شاهنامه در حمله اعراب به دست ايشان افتاد ، آن را به نزد عمر بردند ، عمر به مترجمى دستور داد تا از مضمون آن ، او را خبر دهد . بعضى از آن چون قواعد عدل و داد ايشان ، ان را پسند افتاد و دستور داد تا آن را به تازى ترجمه كنند اما بعضى ديگر از حكايات آن را نپسنديد و گفت : « اين كتاب شايسته ملاحظه و مطالعه نيست ، چرا كه مشابهت تمام به دنيا دارد و دنيا سزاوار التفات و توجه نتواند بود » . پس چون غنايم را ميان اهل غزو تقسيم كردند ، اين كتاب به مردم حبشه رسيد و ايشان ، آن را به نزد ملك حبشه بردند . او دستور داد تا آن را ترجمه كردند و با آن انس و الفت تمام گرفت و شاهنامه در اكثر بلاد حبشه و هند متداول شد . پس از آن يعقوب ليث كسى را بفرستاد و آن كتاب را از هند بيآورد . در اينجا روايت مؤلفين مقدمهء بايسنقرى داراى اشتباهات عديده تاريخى است . در ادامه اين روايت ، سخن از اهتمام ابو منصور عبد الرزاق - كه سخنش به زودى خواهد آمد - به ترجمه آن كتاب از پهلوى به پارسى و الحاق بخش خسرو پرويز تا پايان كار يزدگرد رفته است . اين ابو منصور ، به دستيارى پيش كار پدرش به نام ابو منصور معمرى ( يا مسعود بن منصور معمرى ) اين كار را بكرد . وى در اين راه از چند تن از دانشمندان پارسى بهره جست كه اسامى چهار تن از آنان چنين است : 1 - ساح ( سياح يا ماخ ) از هرات . 2 - يزدانداد پسر شاپور از سيستان . 3 - ماهوى خورشيذ پسر بهرام از شاپور فارس . 4 - شاذان پسر برزين از طوس . آنچه كه بدين ترتيب فراهم آمد شاهنامه‌اى بود به نثر پارسى . ليك از سوى ديگر دقيقى شاعر سامانيان ، به نظم گشتاسپ نامه پرداخت كه 1000 بيت آن در شاهنامه فردوسى موجود است . ولى بجز اينها شاهنامه‌هاى ديگرى هم در آن عصر وجود داشت ، چنان كه اسامى افرادى به نام آذر برزين از كرمان و سرو آزاد از مرو در تاريخ موجود است كه به جمع آورى اخبار ملوك عجم مىپرداختند و گويا چيزى از آنها را نيز به نزد سلطان محمود فرستادند . و بجز اينها نيز شاهنامه‌ها يا خداىنامه‌هاى منثور بسيارى در همان عصر بوده است كه حمزه اصفهانى در جزو منابع خود در تأليف تاريخ پيامبران و شاهان از هشت خداىنامه بهره برده بود كه هفت تاى آنها را بدين ترتيب ذكر مىكند : 1 - كتاب سير ملوك الفرس ، ترجمه ابن مقفع . 2 - كتاب سيرالملوك الفرس ، ترجمه محمد بن جهم برمكى . 3 - كتاب تاريخ ملوك الفرس ، مستخرج از گنجينهء مأمون . 4 - كتاب سير ملوك الفرس ، ترجمهء زادويه بن شاهويه اصفهانى . 5 - كتاب سيرالملوك الفرس ، ترجمه يا تأليف محمد بن بهرام بن مطيار اصفهانى . 6 - كتاب تاريخ ملوك بنى ساسان ، ترجمه يا تأليف هشام بن قاسم اصفهانى . 7 - كتاب تاريخ ملوك بنى ساسان ، اصلاح بهرام بن مردانشاه موبد ولايت شاپورفارس . و خود اين شخص اخير يعنى بهرام موبد ، بيش از بيست نسخه از خداىنامه در دست داشته كه در بردارندهء تاريخ پادشاهان ايران از زمان گيومرت تا حمله اعراب و زوال شاهنشاهى ساسانى بوده‌اند . در نقاط دوردست نيز شاهنامه‌هايى وجود داشته است ، چنان كه شاهنامه‌اى به زبان سغدى باقى\r\nاست كه تاريخ آن به پيش از شاهنامه حكيم فردوسى باز مىگردد و در آن از جنگهاى رستم با ديوان مازندران سخن رفته است . نيز به شاهنامه‌هاى ابو المؤيد بلخى ، ابو على محمد بن احمد بلخى و مسعودى مروزى بايد اشاره كرد .\r\nر . ك . مقدمهء جديد ، شاهنامه بايسنقرى ، ص 11 - 9 « قزوينى مقدمهء قديم شاهنامه » ، بيست مقاله ، ج 2 ، ص 36 - 33 و 15 - 7 تقى زاده ، « شاهنامه و فردوسى » ، هزاره فردوسى ، ص 89 - 72 و 68 - 52 صفا ، حماسه‌سرايى ، ص 109 - 94 و 86 - 58 معين ، مزديسنا و تأثير آن در ادبيات پارسى ، ص 390 - 385 اصفهانى ، تاريخ پيامبران و شاهان ، ص 19 و 7 ديباچه ژول مول ، شاهنامه .  ( 3 ) مراد از دهگان ( دهقان ) مالكان زمين و دارندگان املاك بوده‌اند و معنى دهقان با آنچه كه در ذهن متصور مىشود يعنى بزرگر ، فرق داشته است . اين دهقانان در دوره تسلط اعراب نيز نفوذ محلى خود را حفظ كردند و حافظ سنن گذشته بودند و هر زمان كه در مقطعى از تاريخ به تدوين خداىنامه يا شاهنامه‌ها مبادرت مىشد ، از روايات شفاهى اين طبقه به عنوان يكى از عمده‌ترين و مهمترين منابع تاريخ ايران باستان ، در كنار روايات مكتوب و سخن موبدان استفاده بسيار مىشد . در مقدمه قديم شاهنامه روايتى وجود دارد كه ميزان بهره‌گيرى از گفتار دهقانان را در تأليف و تدوين شاهنامه نثر ابو منصورى بيانگر است : « و اين نامه را هر چه گزارش كنيم از گفتار دهقانان بايد آورد كه اين پادشاهى بدست ايشان بود و از كار و رفتار و از نيك و بد و از كم و بيش ايشان دانند . پس ما را به گفتار ايشان بايد رفت . » قزوينى ، « مقدمه قديم شاهنامه » ، بيست مقاله ، ج 2 ، ص 62 - 61 . و خود حكيم فردوسى نيز از دهقانان بوده است و در جاى جاى شاهنامه نيز از گفتار دهقانان روايت كرده است . ","page_name":" 39 ","page_number":39},
  {"content":"\r\n\r\nگشت تا روزگاران گذشته را پژوهش كند . پس موبدان سالخورده را از هر كشورى بيآورد و ايشان را از شاهان و پهلوانان پرسيدن گرفت . و از اين كه در آغاز ، چگونه بر گيتى پادشاهى مىكردند و چگونه روزگار ايشان بسر آمد .\r\nپس موبدان ، او را از آنچه مىخواست ، آگاهانيدند و او آن گفته‌ها فراهم آورد و بدين سان بود كه بنياد يك شاهنامه بيفكند و اين يادگار در گيتى بمانْد .\r\nآفرين بر او باد .\r\nداستان دقيقى سخن سراى « 1 » \r\nپس آن نامه را كه فراهم آمده بود ، بسيارى خردمندان بخواندند و دل بدان\r\n\r\n","description":"","footnote":" ( 1 ) ابو منصور محمد بن احمد دقيقى بلخى از شعراى بزرگ عهد سامانى است كه در اواسط نيمه اول قرن چهارم هجرى به دنيا آمد . وى به امر نوح بن منصور سامانى به نظم شاهنامه پرداخت و 1000 بيت در باب ظهور زردشت و جنگ گشتاسپ و ارجاسب به نظم آورد . ليك ناگهان در مجلس عيشى به ضرب كارد غلام خود كشته شد و شاهنامهء او ناتمام ماند . اين 1000 بيت گشتاسپنامه بطور كامل در شاهنامه فردوسى باقى است . صفا ، حماسه سرايى ، ص 164 - 163 ديباچه مول ، شاهنامه ، ص 20 - 19 . ","page_name":" 40 ","page_number":40},
  {"content":"\r\n\r\nدادند . تا اين كه جوانى گشاده زبان و روشن روان بيامد و گفت : من اين نامه را خواهم سرود . پس چه بسيار كسان از آن انديشه ، دلشاد گشتند . ليك آن جوان را ، خوى بد بود و بدان خوى ، پيوسته با اين و آن در ستيز بود و يك روز نيز دلش به گيتى شاد نبود . كه ناگهان از براى همان خوى بد ، بخت از او برگشت و جان شيرين بداد و بر دست كسى كشته شد . او برفت و آن نامه ، ناگفته بمانْد . خداوندا گناه او را ببخشاى و در رستخيز ، او را جاهى بيفزاى .\r\nگفتار در بنياد نهادن اين نامه\r\nو بدين سان چون دل روشن من از او برگشت ، پس به سوى تخت شاه گيتى روى كرد . با خود انديشه كردم كه خود ، بدين نامه دست پيش آورم و سخنهاى آن كُراسه « 1 »  را به گفتار خود درآورم . پس از هر كسى در اين باره بپرسيدم . ليك از گردش روزگار بترسيدم ، كه مرا نيز در اين سراى ، درنگ بسيار نباشد و اين كار ، پايان نيابد و به ديگرى سپرده شود و ديگر ، انديشه كردم كه نه مرا گنجى بسيار است كه تا به فرجام كار ، ياريگر من باشد و نه اين رنج مرا كسى خريدار باشد . چه در آن روزگار ، زمانه سراسر ، پر از جنگ بود و كار گيتى بر پژوهشگران ، تنگ بود . « 2 »  و از اين رو چندى درنگ كردم و اين سخن را نهفته همى داشتم ، چه ، كس را نيافتم كه سزاوار اين باشد و در اين گفتار ، مرا يار گردد . ليك چه چيزى در گيهان ، بهتر از سخن نيكو\r\n\r\n","description":"","footnote":" ( 1 ) - كُراسه به پارسى به معناى دفتر است .  ( 2 ) - عصر مزبور ، عصر تنشهاى پى در پى سياسى در ايران بود . درگيريهاى بىپايان حكومتهاى متقارن سامانيان و بوئيان و زياريان و باونديان ، طبعاً در اوضاع فرهنگى ايران آثار منفى بسيار ببار آورده بود . فشارهايى نيز كه بعدها حاكميت غزنوى به هوادارى از خلفا نسبت به شيعيان وارد مىآورد ، مجال پژوهش باقى نمىگذارد ، خاصه كه اين پژوهش با گرايشات شيعى و نيز با تكيه بر تاريخ ديرين و با عظمت ايران باستان باشد . رونق دربارى علوم ، در نظر پژوهشگران واقعى ، كم رنگ تر از آن بود كه اميدوار كننده باشد . و در آن عصر ، بيشتر مديحه‌گويان و قصيده سرايان مورد توجه شاهان و امرا قرار مىگرفتند . ","page_name":" 41 ","page_number":41},
  {"content":"\r\n\r\nبُوَد ، كه كهان و مهان بر آن آفرين كنند .\r\nاگر به نبودى سخن از خداى * نبى كه بدى نزد ما رهنماى\r\nبارى مرا در شهر ، « 1 »  دوستى مهربان و گرامى چون جان ، بود . چون از انديشه‌ام آگه گشت ، مرا گفت : انديشه‌اى نيكو بُوَد و اگر چنين كنى ، پس به نيكى گرويده‌اى ، و من اين نامهء پهلوى را به پيش تو مىآورم ، باشد كه ديگر درنگ مدارى ، چه ، تو را هم جوانى و گشاده زبانى هست و هم زبان پهلوى دانى ، پس اين نامهء خسروان را بازگوى و با اين كار ، به نزد بزرگان آبرو جوى . پس چون آن دوست ، اين نامه را به نزد من آورد ، جان تاريك مرا بدان برافروخت .\r\nاندر ستايش ابو منصور بن محمد « 2 » \r\nچون اين نامه به دست گرفتم ، مهترى گردنفراز و جوان و خردمند و خوش سخن بود از نژاد پهلوانان . مرا گفت : چه توانم تو را دادن كه جانت ، آهنگ سخن كند ، هر چه كه مرا بدان دسترس باشد ، بدان بكوشم تا تو را به كسى نياز نشود . و بدين سان\r\n\r\n","description":"","footnote":" ( 1 ) - مراد شهر توس است .  ( 2 ) - اين ابو منصور محمد بن عبد الرزاق توسى از بزرگان توس بوده و نسب او را به منوچهر رسانده‌اند ، اگر چه برخى چون بيرونى اين نسب‌نامه را برساخته دانسته‌اند . شاهنامه نثر ابو منصورى به فرمان او در سال 346 قمرى مدون گشت و به نام او مشهور شد . او كه حامى حكيم فردوسى بود ، در مناسبات سياسى زياريان و سامانيان و بوئيان نقش داشت و يك بار موجبات صلحى را ميان وشمگير و سامانيان با ركن الدوله فراهم ساخت كه نارضايى خاطر وشمگير را در پى آورد . به همين خاطر در سال 350 قمرى كه رابطه‌اش با سامانيان به تيرگى گرائيد و به سوى ركن الدوله رفت ، وشمگير كه كينه‌اى سخت از او به دل گرفته بود ، به يوحناء طبيب 1000 دينار زر داد تا پنهانى و بتدريج اين زهر را به او خورانيد . و اين زهر چندى طول كشيد تا در وى كار كرد . آن زمان كه سپاه سامانى به تعقيبش رو نهاده بود ، زهر در او كار كرد و توان از دست داده ، از اسب به زير آمد . سامانيان برسيدند و سرش ببريدند . ر . ك . گرديزى ، زين الاخبار ، ص 356 صفا ، تاريخ ادبيات در ايران ، ج 1 ، ص 614 - 613 تقى زاده ، « شاهنامه و فردوسى » ، هزاره فردوسى ، ص 84 - 83 قزوينى ، « مقدمهء قديم شاهنامه » ، بيست مقاله ، ج 2 ، ص 78 - 73 و 19 بيرونى ، آثار الباقيه ، ص 62 - 61 . ","page_name":" 42 ","page_number":42},
  {"content":"\r\n\r\nاو مرا همچون تازه سيبى نگاهداشت و نگذارد تا بيم هيچ بادى به من رسد . مرا از خاك نژند به كيوان رسانيد . او كه سيم و زر در برابر ديدگانش همچون خاك بود .\r\nجوانمرد و سخت‌ْپيمان بود و گيتى را به چيزى نمىانگاشت . ليك ناگهان آن نامور ، از ميان انجمن رخت بر بست . ديگر نه از زنده‌اش نشانى مىبينم و نه از مرده ، با آنچه كه آن نهنگان مردم كُش با او بكردند . دريغ از آن كمربند و گردگاه ، دريغ از آن برز و بالاى كيانىِ آن شاه . زان پس با دلى نااميد گشته از او و روانى لرز لرزان چون بيد ، گرفتار بودم . تا اين كه پندى از او به يادم آمد كه روانم از كژّى به سوى داد آمد مرا گفته بود : چون اين نامهء شاهان بگفتى ، آن را به شاهان بسپار . و با ياد اين گفتار او بود كه دلم رام گشت و روانم شاد و پدرام شد . پس به نام شهنشاه گردن فراز ، خداوند ديهيم و گاه ، گيهاندار بيدار بخت و پيروز ، اين نامه آغازيدم . « 1 » \r\n\r\n","description":"","footnote":" ( 1 ) - در باب مناسبات حكيم فردوسى با سلطان محمود از گذشته ، روايات و نظرات بسيار متفاوتى وجود داشته و دارد . گرچه در اين باره اظهار نظر قطعى نمىتوان كرد ، و گرچه نه روايت مقدمهء جديد شاهنامه را كه حكايت از آن تيرگى رابطه حكيم فردوسى با سلطان محمود و سفرهاى پى در پى حكيم فردوسى به مازندران و بغداد و . . . . و سرودن هجونامهء معروف دارد و حاوى بسيارى اشتباهات تاريخى مىباشد و نه نظرات مخالفين اين روايات را يك سره نمىتوان غلط پنداشت و يا درست ، ليك جزئى از حقيقت در هر دو دسته روايات وجود دارد . و آن اين كه حكيم فردوسى پيش از ارتباط پيدا كردن با دربار سلطان محمود ، بخشهاى بسيارى از - اگر نگوييم تمام - شاهنامه را سروده بود و به دنبال يك حامى مىگشت و پس از زير و بالاهاى بسيارى كه در تاريخ آن زمان پيش آمد ، وى سرانجام سلطان محمود را حامى مناسبى براى كارى كه كرده بود يافت . اگر چه يقيناً او پيش از آن - چنان كه گفته شد - بخش بسيارى از شاهنامه را سروده بود و به هيچ رو نمىتوانست در سرودن آن ، توقع مادّى از سلطان محمودى كه سالها پس از سرودن آن بخشها روى كار آمد ، داشته باشد و نيز گرچه هيچ ميزانى براى ارزش مادى شاهنامه نمىتوانسته و نمىتواند وجود داشته باشد ليك نمىتوان نقش ماديات و به تعبيرى صله را در جريان اختلافى كه سرانجام ميان وى با سلطان محمود پيش آمد ، ناديده گرفت . اما اين تنها مسئله نبود و يقيناً نحوهء بيان تأكيد آميز حكيم فردوسى در باب ايرانيت و مخالفت آشكار او با هر گونه تسلط غير ، بر ايرانى و شايد هم به روايتى برخى ارتباطات او با حكام شيعى مذهب طبرستان و طرفدارى حكيم فردوسى از تشيّع از عوامل اصلى بروز اختلاف ميان او و سلطان محمود شد :\r\nكه فردوسى طوسى هوش جفت * نه اين نامه بر نام محمود گفت\r\nبه نام نبى و على گفته‌ام * دررهاى معنى بسى سفته‌ام\r\n","page_name":" 43 ","page_number":43},
  {"content":"\r\n\r\nاندر ستايش سلطان محمود\r\nاز آنگاه كه پروردگار ، اين گيهان بيآفريده ، مرزبانى چون او پديد نيامده است .\r\nابو القاسم - آن شاه پيروز بخت - چون خورشيد تابان در خاور ، ديهيم بر سر گذارْد و گيتى را روشنايى بخشيد . پس آنگاه از خاور تا باختر ، از فرّ او كان زر پديدار گشت .\r\nبدان هنگام بود كه اختر خفتهء من بيدار گشت و انديشهء بسيار به مغزم راه يافت .\r\nبدانستم كه زمان سخن فرا رسيد و از اين پس روزگار كهن ، نو شود . شبى با انديشهء آن شهريار زمين و با لبى پر از آفرين به او بخفتم . در خواب ديدم كه شماله‌اى « 1 »  درخشان از آب برآمد و همهء گيتى كه آن را شبى تيره فرا گرفته بود ، از فروغ آن شماله ، چون ياكند « 2 »  زرد گشت . در و دشت چون ديبا شد و تختى از پيروزه پديد آمد كه شهريارى چون ماه با ديهيمى بر آن بنشسته بود و تا دو كُروه ، « 3 »  سپاهيانش رده بركشيده بودند و در سوى چپ او هفتسد « 4 »  ژنده پيل بود و دستورى « 5 »  در پيش او به پا ايستاده و او را به داد و دين رهنما بود . من از آن همه فرّ شاهى و از آن ژنده پيلان و آن اندازه سپاه خيره بماندم . چون چهرهء آن شاه را بديدم ، از آن بزرگان بپرسيدم كه :\r\nآيا اين ديهيم و گاه است يا آسمان و ماه ؟ اينها كه در پيش اوست ، آيا سپاه است يا ستاره ؟ كسى گفت : اين شاه روم و هند است كه از قانوج « 6 »  تا درياى سند و در ايران و توران ، او را بنده‌اند و به فرمان او زنده . او كسى است كه روى زمين را به داد\r\n\r\n","description":"","footnote":" ( 1 ) - شماله به پارسى به معناى شمع است .  ( 2 ) - ياكند به پارسى همان ياقوت است .  ( 3 ) - كُروه  Koruh  به پارسى به معناى ميل است كه ثلث فرسنگ باشد .  ( 4 ) - چنان كه پيشتر ذكر شد ، در برگردان شاهنامه به نثر بخاطر كوشش در پارسى نويسى متن از به كار بردن سدگان ( صدگان ) به رسم الخط عربى خوددارى شد و همه جا به صورت سد ، دويست ، سيسد و . . . آورده شده است .  ( 5 ) دستور در اينجا به پارسى به معناى وزير است .  ( 6 ) - قانوج همان قنّوج  Ghennj  شهرى است در 50 ميلى رود گنگ . ","page_name":" 44 ","page_number":44},
  {"content":"\r\n\r\nبيآراست و ديهيم بر سر نهاد . او نگاهبان گيتى ، محمود ، شاه بزرگ است كه گرگ و ميش را با هم به آبشخور آرد و از كشمير تا به درياى چين ، همهء شهرياران بر او آفرين كنند . چون كودكان از شير مادر بگرفته شوند ، نخستين سخنى كه بر زبان آرند ، نام محمود است . پس تو نيز كه گوينده‌اى و به دو جوياى نام جاويد هستى ، بر او آفرين كن چه هيچ كسى سر از فرمان او نپيچد و از پيمان او در نگذرد . « 1 »  بارى ، چون از خواب بيدار گشتم ، از جاى بجستم و آن شب تيره را بسيار به پا ايستادم و بر آن شهريار ، آفرين بخواندم و گرچه مرا دِرَمى نبود تا بر او بيفشانم ، جان بر او افشاندم .\r\nدر دل گفتم : اين خواب را پاسخى باشد چه او كسى است كه از فرّ او ، گيتى چون باغ بهار گشته است . به ايران زمين ، هر چه خوبى ، از داد اوست و همهء مردم ، او را يار و دوستدارند . به گاه بزم ، چون آسمان راستكارى و به گاه رزم همچون اژدهايى تيز چنگ است . تنش مانندهء ژنده پيل و جانش چون جبرئيل است . در بخشش ، همچون ابر بهمن و در پاكىِ دل ، چون رود نيل است . نه از بسيارىِ گنج و تاج ، كُنداور « 2 »  گردد و نه از رزم و رنج ، دلش تيره شود . پروردگان او ، چه آزاد و چه برده ، همگى شاه را دوستدارند و به فرمان او كمر بسته و هر يكى بر كشورى شاه گشته و در نامه‌ها نام ايشان بيآمده است . نخستين ، نصر ، « 3 »  برادر كوچكتر اوست كه در بزرگوارى ، همتا ندارد . و همانا كسى كه پدرش ناصر الدين « 4 »  باشد ، سر تخت او به آسمان سايد . و هر كه فرمان نصر را كمر بندد ، در سايه شهريار روزگار ، شاد زيود . او كه مردانگى و خِرد و هنرش بسيار باشد و مهتران به دو شادمان . و ديگرى سپهدار\r\n\r\n","description":"","footnote":" ( 1 ) - اين سخن آن چنان است كه گويى اجبارى در ميان بوده است . در اينجا بىمناسبت نيست كه گفته آيد سلطان محمود بيشتر يك كلكسيونر علما و شعرا و ادبا بود ، ليكن آن مايه درك و شايستگى لازم را براى داشتن چنين گنجينه‌اى نداشت .  ( 2 ) - كُنداور به پارسى دو معنى دارد : 1 - مغرور و خودستا و سبكسر 2 - دلير . در اينجا به معناى اول است .  ( 3 ) - ابو المظفر نصر بن سبكتكين برادر كوچكتر سلطان محمود از ابتداى سلطنت محمود سپهسالار و والى خراسان و گفته شده دوستدار علماء بود .  ( 4 ) - مراد سبكتكين است كه لقبش ناصر الدين بوده است . ","page_name":" 45 ","page_number":45},
  {"content":"\r\n\r\nدلاور توس « 1 »  است كه شير نيز ياراى جنگ با او را ندارد . او كه هر چه دِرَم از روزگار يابد ، ببخشد و بهره‌اش از روزگار ، جز آفرين نَبُوَد . راهنماى مردم به راه يزدان و دوستدار پايدارى شاه . پس باشد كه گيتى هرگز بىسر و افسر خسرو نباشد و هميشه شاه ، جاويد و شاد و با ديهيم و گاه و پيروز بخت و تن آزاد بماناد . اكنون به آغاز كار ، به سوى نامهء نامور شاهان باز گردم .\r\n\r\n","description":"","footnote":" ( 1 ) - مراد ارسلان جاذب ، سردار بزرگ غزنوى و حاكم توس است . ","page_name":" 46 ","page_number":46},
  {"content":"\r\n\r\nتو اين را دروغ و فسانه مدان * به يك سان روش در زمانه مدان\r\nگيومرت آغاز داستان\r\nپادشاهى گيومرت « 1 »  پارسيان « 2 »  ، سى سال بود « 3 » \r\n\r\n","description":"","footnote":" ( 1 ) ، نخستين شاهان - گيومرت  Gayomart  پهلوى در اوستا به صورت گيّه‌مرت  Gayya - Mareta  - آمده است . جزء اول يعنى گيّه  Gayya  به معناى زندگى و جان است و جزء دوم يعنى  Mareta  صفت است به معناى ميرا ، درگذشتنى ، انسان . و روى هم به معناى زندهء ميرا است . ر . ك پورداود ، يشتها ، ج 2 ، ص 41 صفا ، حماسه‌سرايى ، ص 400 - 399  P Just , ischesNamenbuch  .\r\nگرچه بهار معتقد است كه اصل اين لغت در اوستا گيّه‌مروثه بوده و بايد با ثاء مثلثه و به صورت رايج كيومرث نوشته شود . ر . ك . بهار و ادب فارسى ، ج 2 ، ص 214 - 213 . ليكن نگارنده اين حواشى با وى همرأى نيست و بر آن است كه صحيح‌ترين شيوه نوشتن اين اسم ، همانا صورت داده شده در بالا يعنى گيومرت است . بلعمى اين نام را به معناى زندهء گوياى ميرا يا به عبارتى حىّ ناطق دانسته است . بلعمى ، تاريخ بلعمى ، ج 1 ، ص 113 و 12 نيز ر . ك . ميرخواند ، روضة الصفا ، ج 1 ، ص 493 .\r\nنام گيومرت به صورتهاى كهومرث  Kehmar  و شيومرث  iymar  نيز ضبط شده است . ر . ك . بلعمى ، تاريخ بلعمى ، ج 1 ، ص 114 يعقوبى ، تاريخ يعقوبى ، ج 1 ، ص 193 . گوبينو در يك نظر خاص معتقد است كه گيومرت اسم حقيقى وى نبوده است و اين لقبى است كه بعد از رسيدن وى به شاهى براى وى ايجاد شده و معنى آن پادشاه مملكت يا پادشاه مردان است . از اين رو وى شكل كيومرد را مىپذيرد كه برگرفته از دو جزء كى مرد است و كِى به معناى پادشاه و مرد هم به معناى رايج آن و به معناى انسان است . ر . ك . گوبينو ، تاريخ ايرانيان ، ج 1 ، ص 65 .  ( 2 ) بيشتر پارسيان برآنند كه گيومرت نخستين كسى بود كه در روى زمين به شاهى رسيد و تاج بر سر گذارد . و نيز گفته‌اند نخستين كس بود كه در ايران به شاهى رسيد . و اين به گزينش مردم بود . چون مردم آن روزگار ديدند كه ستم و سركشى ميان ايشان افزون شده است ، به نزد او كه گوشه‌نشينى گزيده بود ، آمدند و گفتند : تو بازماندهء پيامبران مايى ، اكنون كه نيرومند بر ناتوان چيره گشته و ستم مىكند ، تو كار ما را عهده‌دار شو و به زندگى ما سامان ببخش . پس گيومرت پذيرفت و تاج بر سر نهاد . ر . ك . مسعودى ، مروج الذهب ، ج 1 ، ص 216 - 215 مقدسى ، آفرينش و تاريخ ، ج 3 ، ص 119 مستوفى ، تاريخ گزيده ، ص 75 نويرى ، نهاية الارب ، ج 10 ، ص 147 - 146 ميرخواند ، روضة الصفا ، ج 1 ، ص 493 خواند مير ، مآثر الملوك ، ص 21 . برخى نيز هوشنگ - نوه گيومرت - را نخستين شاه مىدانند . ر . ك . قزوينى ، « مقدمهء قديم شاهنامه » ، بيست مقاله ، ج 2 ، ص 69 مسكويه ، تجارب الامم ، ج 1 ، ص 55 نويرى ، همان ، ج 10 ، ص 147 پورداود ، شِتها ، ج 2 ، ص 45 .\r\nيكى از القاب گيومرت ، گلشاه است . عموماً كسانى كه اين لقب را براى گيومرت ذكر كرده‌اند ، اين لقب را مترادف نخستين انسان دانسته‌اند و معتقدند كه گيومرت ، نخستين انسان يا به عبارتى همان حضرت آدم ( ع ) است . در سنت پارسيان ، گيومرت نخستين مخلوق انسانى است و نسل بشر از او بوجود آمده است . ر . ك . بندهش ، ص 89 و 81 - 80 . اين مسئله در خداىنامه‌ها هم منعكس شده بود ر . ك . بلعمى ، تاريخ بلعمى ، ج 1 ، ص 7 - 5 اصفهانى ، تاريخ پيامبران و شاهان ، ص 62 - 61 . بعدها نيز غالب منابع دوران اسلامى آن را ذكر كرده‌اند . از جمله ر . ك . ابن نديم ، الفهرست ، ص 20 خوارزمى ، مفاتيح العلوم ، ص 99 بيرونى ، آثار الباقيه ، ص 37 . اين عقيده با روايات اسلامى و نيز با روايات عهد عتيق سازگارى ندارد .\r\nاما برخى اين لقب را به صورت گرشاه آورده‌اند و گويند اين لقب بخاطر آن به او داده شده بود كه وى ابتدا در كوهها مىزيسته است و « گر » به پارسى به معناى كوه باشد و معنى آن « پادشاه كوه » است . ر . ك . بلعمى ، تاريخ بلعمى ، ج 1 ، ص 12 ثعالبى تاريخ غررالسير ، ص 38 111 .  Justi , ischesNamenbuch . P  در سنت پارسيان از آنجا كه گيومرت نخستين انسان شمرده شده است ، بناگزير نَسَبى نيز از او ذكر نشده است . ليكن در روايات دوران اسلامى اخبار بسيار متفاوتى در اين باره وجود دارد چنان كه برخى او را شيث - پسر آدم ( ع ) - مىدانند . ر . ك . مجمل التواريخ و القصص ، ص 23 جوزجانى ، طبقات ناصرى ، ج 1 ، ص 133 . برخى او را از فرزندان مهلائيل دانسته‌اند . ر . ك . بلعمى ، همان ، ج 1 ، ص 127 . بعضى گيومرت را كامر بن يافث بن نوح ( ع ) شمرده‌اند . ر . ك . بيرونى ، همان ، ص 38 . برخى معتقدند كه وى پسر لاوذ بن اميم يا لاوذ بن ارم از فرزندان سام بن نوح ( ع ) بوده است ر . ك . مستوفى ، تاريخ گزيده ، ص 75 نويرى ، نهاية الإرب ، ج 10 ، ص 146 مسعودى ، مروج الذهب ، ج 1 ، ص 33 .  ( 3 ) مدت شاهى وى را غالباً به دو شكل ذكر كرده‌اند : برخى آن را همچون حكيم فردوسى 30 سال دانسته‌اند : ر . ك . ثعالبى ، تاريخ غررالسير ، ص 38 مقدسى ، آفرينش و تاريخ ، ج 3 ، ص 119 مسعودى ، التنبيه و الاشراف ، ص 81 جوزجانى ، طبقات ناصرى ، ج 1 ، ص 133 مستوفى ، تاريخ گزيده ، ص 76 . و برخى نيز اين مدت را 40 سال دانسته‌اند : ر . ك . مسعودى ، مروج الذهب ، ج 1 ، ص 217 نويرى ، نهاية الإرب ، ج 1 ، ص 147 ابن بلخى ، فارسنامه ، ص 27 ، 9 ميرخواند ، روضة الصفا ، ج 1 ، ص 499 . يعقوبى در يك خبر واحد ، مدت شاهى وى را 70 سال دانسته است . يعقوبى ، تاريخ يعقوبى ، ج 1 ، ص 193 . ","page_name":" 47 ","page_number":47},
  {"content":"\r\n\r\nكسى را به ياد نيست كه آنكه نخستين بار تاج بر سر نهاد ، كه بود . مگر آنانى كه از پدرانشان - پدر بر پدر - بشنيده‌اند و به ياد بسپرده . « 1 »  دهگان سخنگو « 2 »  و پژوهندهء نامهء باستان گويد : نخست ، گيومرت بود كه آيين تخت و تاج بيآورد و شاه گشت .\r\n\r\n","description":"","footnote":" ( 1 ) - تاريخ ايران زمين - همچون ديگر نقاط جهان - پيش از آنكه تاريخى مكتوب باشد ، بر روايات شفاهى سينه به سينه استوار بوده كه به صورت يك سنت ، از پدر به پسر نقل مىشد و حفظ مىگشت و به همين سان به نسلهاى بعدى منتقل مىشد . در روزگاران اسلامى دهقانان تا مدتها اين مسئوليت را حفظ كردند .  ( 2 ) ر . ك . بخش مقدمه ، حاشيه‌اى كه بر دهگان نوشته شده است . ","page_name":" 48 ","page_number":48},
  {"content":"\r\n\r\nچون آفتاب به بخش « 1 »  بره آمد « 2 »  و گيتى ، سراسر جوان شد ، گيومرت بر گيتى شاه گشت . پس جايگاه ، در كوه بساخت « 3 »  و مردم خويش را خوراك و پوشاك نو آورد و خود با گروه خود ، پلنگينه بپوشيد . « 4 »  و از اين زمان ، سى سال به خوبى به شاهى پرداخت و فرّه « 5 »  با او يار بود . و جانوران نيز - از دد و دام - او را فرمانبر گشتند .\r\nگيومرت را پسرى زيبا روى و هنرمند و به مانند پدر ، نامجوى بود ، به نام سيامك « 6 » \r\n\r\n","description":"","footnote":" ( 1 ) - بخش به پارسى به معناى برج ( بروج دوازده‌گانه فلكى ) است .  ( 2 ) برج بره همان برج حمل يا برج اول از بروج دوازده‌گانه و آغاز اعتدال ربيعى است كه جشن نوروز در آن برپا مىشود . و چنان كه ملاحظه مىشود قبل از اين كه نوروز توسط جمشيد به عنوان جشنى مهم گرامى داشته شود ، نخستين روز تاج گذارى در ايران باستان بوده است . خيام مىنويسد كه آغاز تاريخ گذارى مربوط به همين زمان بوده است : « چون كيومرث اول ملوك عجم به پادشاهى بنشست ، خواست كه ايام سال و ماه را نام نهد و تاريخ سازد تا مردمان ، آن را بدانند . بنگريست كه آن روز بامداد آفتاب به اول دقيقه حمل آمد . موبدان عجم را گرد كرد و بفرمود كه تاريخ ازينجا آغاز كنند . موبدان جمع آمدند و تاريخ نهادند » . خيام ، نوروزنامه ، ص 7 .  ( 3 ) - ر . ك . بلعمى ، تاريخ بلعمى ، ج 1 ، ص 127 مستوفى ، تاريخ گزيده ، ص 75 . نيز گفته شده وى در ابتدا در كوه دماوند ساكن بود . ر . ك . طبرى ، تاريخ طبرى ، ج 1 ، ص 112 - 111 بلعمى ، همان ، ج 1 ، ص 114 ابن بلخى ، فارسنامه ، ص 26 . ليكن پس از مدتى شهر استخر را در پارس بنا كرد و آن را پايتخت خود ساخت . مسعودى ، مروج الذهب ، ج 1 ، ص 217 مسعودى ، التنبيه والاشراف ، ص 82 نويرى ، نهاية الارب ، ج 10 ، ص 147 ابن بلخى ، همان ، همان صفحه .  ( 4 ) - گويند رسم پشم رشتن و موى رستن و جامه بافتن ، گيومرت آورد . ر . ك . بلعمى ، تاريخ بلعمى ، ج 1 ، ص 28 ج 1 ، ص 128 خواندمير ، مآثر الملوك ، ص 21 . ليكن درست‌تر همان است كه حكيم فردوسى ذكر كرده است و گيومرت رسم پوشيدن پوست ددگان چون شير و پلنگ را براى مردم بيآورده است . نيز ر . ك . جوزجانى ، طبقات ناصرى ، ج 1 ، ص 133 .  ( 5 ) - فَرِّه  Farreh  همان خُرِّه  xorrih  پهلوى و خورننگه  xvarnanh  اوستايى است . و آن فروغى ايزدى است كه به دل هر كه بتابد ، از همگنان برترى مىيابد . از پرتو اين فروغ است كه كسى به پادشاهى رسد و برازندهء تاج و تخت گردد و دادگر شود و همواره كامياب و پيروزمند باشد . و از پرتو اين فرّه است كه مردى پارسا به رهبرى مردمان برانگيخته گردد و به مقام پيغمبرى رسد . ر . ك . پورداود ، يشتها ، ج 2 ، ص 315 - 314 و ج 1 ، ص 512 پورداود ، يادداشتهاى گاتها ، ص 360 صفا ، حماسه‌سرايى ، ص 495 - 494 .  ( 6 ) - سيامك  Siymak  وى بر طبق سنت پارسيان فرزند مشى و مشيانه - فرزندان گيومرت - است . در اين روايات كه بسيار خرافه و ابهام و اشتباه بدان ها راه يافته ، آمده است كه چون كيومرث درگذشت ، نطفه او به زمين رفت و پس از 40 سال ريواسى از زمين سر برآورد كه در اصل مشى و مشيانه ( مهرى و مهريانه ، مارى و ماريانه ، مشى و ميشان ) بودند . سپس ايشان از گياه پيكرى به مردم پيكرى گشتند . در روايات مغشوشى كه در اين باب وجود دارد ، برخى معتقدند كه اين مشى و مشيانه به منزله آدم و حوا بوده‌اند . پيدايى آتش و نيز سنت گوشتخوارى بديشان منسوب است . از ايشان شش جفت فرزند به دنيا آمد كه با يكديگر ازدواج كردند و نسل از ايشان ادامه يافت . يكى از آن شش جفت فرزند ، سيامك بود . براى آگاهيهاى بيشتر پيرامون اين موضوع ر . ك . دادگى ، بندهش ، ص 149 و 146 و 83 - 81 و 66 گزيده‌هاى زادسپرم ، ص 15 رساله اندرز پوريوتكيشان ، بند 2 منقول در متون پهلوى ، ص 86 رساله ماه فروردين روز خرداد ، بند 6 منقول در متون پهلوى ، ص 141 طبرى ، تاريخ طبرى ، ج 1 ، ص 99 و 94 بلعمى ، تاريخ بلعمى ، ج 1 ، ص 125 - 124 و 113 و 13 - 12 مسعودى ، مروج الذهب ، ج 1 ، ص 217 بيرونى ، آثار الباقيه ، ص 132 - 131 مجمل التواريخ و القصص ، ص 22 - 21 جوزجانى ، طبقات ناصرى ، ج 1 ، ص 133 مقدسى ، آفرينش و تاريخ ، ج 3 ، ص 120 خوارزمى ، مفاتيح العلوم ، ص 40 - 39 شهرستانى ، ملل و نحل ، ص 249 صفا ، حماسه‌سرايى ، ص 405 تاريخ سيستان ، ص 3 حواشى ملك الشعراء بهار اصفهانى ، تاريخ پيامبران و شاهان ، ص 20 - 19 مستوفى ، تاريخ گزيده ، ص 75 . ","page_name":" 49 ","page_number":49},
  {"content":"\r\n\r\nكه دلش به ديدار او شاد ليكن پيوسته از بيم جداييش در هراس بود . چندى بر اين بگذشت . در گيتى كسى دشمن ايشان نبود ، مگر اهريمن پليد و بدسگال كه ايشان را رشك مىبرد . اهريمن را بچه‌اى بود چون گرگ سترگ و دلاور و با سپاهيانى بسيار .\r\nپس اهريمن به نزد او برفت و تخت و تاج گيومرت را از او بخواست . از آن بخت گيومرت و سيامك ، گيتى بر آن ديو بچّه « 1 »  ، سياه گشت و بر آن شد تا آن شاهى براندازد . پس اين راز خود با بسيارى در ميان گذارد . ليك گيومرت را از اين كار ، آگاهى نبود تا اين كه سروش آسمانى « 2 »  بسان يك پرى به نزد او آمد و او را از آن راز و آنچه كه آن دشمن نابكار و پدرش مىكردند ، بيآگاهانيد .\r\n\r\n","description":"","footnote":" ( 1 ) - در اينجا ديو مترادف اهريمن به كار رفته است .  ( 2 ) - در اوستا سْرَاُوشَ  sraoa  به معناى فرمانبردارى ، بخصوص اطاعت از اوامر الهى و شنيدن كلام ايزدى است . ر . ك . پورداود ، يشَتها ، ج 1 ، ص 517 - 516 . سروش در واقع پيك ايزدى و حامل وحى خداوند ، همان جبرئيل است . آگاه شدن گيومرت توسط سروش نشانگر اين است كه بر طبق باور حكيم فردوسى ، گيومرت پيغمبر بوده و از طريق سروش به او وحى مىشده است . خوانندهء اين سطور باز هم در چندين شاه از پيشداديان با اين امر برخورد خواهد كرد و اين همان پديدهء شاه - پيامبر است كه در اين تاريخ به چشم مىخورد . و اين آگاه شدن بوسيلهء سروش آسمانى دقيقاً برابر وحى است كه البته با الهام تفاوت آشكار دارد چه وحى تنها به پيامبران مىرسد ، ليكن الهام به غير از پيامبران هم مىشود . در وحى ، برخورد پيامبر با حامل وحى يك برخورد محسوس است ليكن الهام ، چيزى شبيه به رؤياست كه شخص گيرندهء آن با حامل آن هيچ برخورد محسوسى ندارد . ","page_name":" 50 ","page_number":50},
  {"content":"\r\n\r\nكشته شدن سيامك بر دست ديو\r\nچون سخن از كردار آن ديو پليد بدخواه به گوش سيامك رسيد ، دلش به جوش آمد و سپاهيان را انجمن بكرد . و از آن رو كه هنوز پوشيدن جوشن به هنگام جنگ ، آيين نگشته بود ، تن را به چرم پلنگ بپوشيد و به جنگ ديو شتافت . چون سپاهيان سيامك با سپاه ديو برابر گشتند ، سيامك ، برهنه تن بيآمد و در آن ديو بچّه بيآويخت .\r\nليك آن ديو سياه چنگ بر پشت سيامك بزد و او را بر زمين كوبيد و با چنگال ، جگرگاه او را دريد . و بدين سان ، سيامك به دست آن ديو زشت كشته شد . « 1 »  چون\r\n\r\n","description":"","footnote":" ( 1 ) - مستوفى ، تاريخ گزيده ، ص 76 - 75 . اسدى طوسى در يك روايت اشتباه ، مدت زندگانى سيامك را 1166 سال دانسته است ، ليك اين اشتباهى بس بزرگ است چون به روايت بيشتر مورخان عمر گيومرت حدود 1000 سال بوده است ، پس چگونه مىتوانسته عمر پسر يا نوه او از خودش بيشتر باشد . بلعمى بر آن است كه دخمه سيامك در كوه بلخ است و گيومرت ، او را در آنجا در استودانى نهاد . ر . ك . بلعمى ، تاريخ بلعمى ، ج 1 ، ص 126 - 125 . ليكن اسدى مىگويد كه اين دخمه در كنار شبه جزيره قالون در هند ، در باغى در يك حصار سخت بوده است كه بعدها گرشاسپ پهلوان بدانجا مىرود و آن را از نزديك مىبيند :\r\nپديد آمد ايوانى از جزع پاك * چو چرخ شب از گوهر تابناك\r\nهمه بوم و ديوار تا كنگره * به درّ و زبرجد درون يك سره\r\nبلورينه تختى درو شاهوار * بتى بر وى از زرّ گوهر نگار\r\nز ياقوت لوحى گرفته به دست * بر آن لوح خفته سر افكنده پست\r\nز بالاش تابوتى آويخته * هم از زرّ و از گوهر انگيخته\r\nو چون گرشاسپ در بارهء آن مىپرسد به او مىگويند كه :\r\nازو يادگار است گفتار چند * نوشته برين لوح بسيار پند\r\nكه اى آنكه آيى درين خوب جاى * ببينى ستودان من وين سراى\r\nسيامك منم شاه والاگهر * كه فرخ كيومرث بودم پدر\r\nبه فرمان من بود روى زمى * دد و مرغ و ديو و پرى و آدمى\r\nشب و روز جز شاد نگذاشتم * ز هر خوشيى بهره برداشتم\r\nبه اندر جهان سال عمرم هزار * دو صد بر وى افزون كم از سى و چهار\r\nچو گفتم جهان شد به فرمان من * بگرديد گردون ز پيمان من\r\nپى اسب عمرم ز تك بازماند * همه كار شاهيم ناساز ماند\r\nاگر چه بدم گنج شاهى بسى * بدانگونه رفتم كه كمتر كسى\r\nچنين آمد اين گيتى بىدرنگ * نخستين دهد نوش و آنگه شرنگ\r\nبدارد چو فرزند در بر بناز * كند پس به زير لگد پست باز\r\nنگر تا نباشى برو استوار * به من بنگر و زو دل ايمن مدار\r\nدرو كام دل كس به از من نراند * نماند به كس بر چو بر من نماند\r\nنبد شه ز من نامبردارتر * كنون هم ز من نيست كس خوارتر\r\nاسدى ، گرشاسپ‌نامه ، ص 180 - 178 . ","page_name":" 51 ","page_number":51},
  {"content":"\r\n\r\nگيومرت شاه از مرگ فرزند آگاه گشت ، از آن اندوه ، گيتى بر او سياه گشت . پس زارىكنان از تخت فرود آمد و با دلى سوگوار ، با ناخن ، گوشت از تن همى كَنْد .\r\nسپاهيان نيز همگى ، زار و گريان برخروشيدند و با جامه‌هايى پيروزه‌اى رنگ « 1 »  و چشمانى پر خون به پيش او شدند و رده بركشيدند . همه جانوران نيز از دد و دام ، زارىكنان به سوى كوه ، به پيش گيومرت برفتند . و بدين سان سالى را به سوگوارى بگذرانيدند تا اين كه سروش آسمانى از سوى كردگارِ داور براى گيومرت پيام آورد كه : بيش از اين مخروش و هشيار گَرد و سپاهى بساز و به فرمان من به جنگ ايشان برو و زمين را از آن ديو بدكنش پاك كن و كينهء خود بستان . پس گيومرت ، سر سوى آسمان كرد و بر بدگمان ، بدخواست و برترين نام يزدان « 2 »  را بخواند . پس آنگاه ديدگان را از اشك بپالود و به كين ِ سيامك شتافت و از آن پس شب و روز آرام و خواب نتوانست .\r\nرفتن هوشنگ و گيومرت به جنگ ديو سياه\r\nسيامك را پسرى خجسته بود به نام هوشنگ ، كه در نزد گيومرت ، جاى دستور ،\r\n\r\n","description":"","footnote":" ( 1 ) - در آن زمان و حتى تا روزگارى نزديك به زمان ما نيز در ايران ، پوشيدن لباس سياه و بطور كلى به كار بردن رنگ سياه به هنگام سوگواريها چندان مرسوم نبود و بجاى آن از رنگ آبى تيره و كبود استفاده مىكردند .  ( 2 ) - مراد ، اسم اعظم پروردگار است . ","page_name":" 52 ","page_number":52},
  {"content":"\r\n\r\nو بسيار باهوش و فرهنگ بود . « 1 »  از گاهِ درگذشت سيامك ، گيومرت ، اين يادگار او را در كنار خود ، همچون پسر خود بپرورانيده بود . چون گيومرت آهنگ جنگ بكرد ، هوشنگ را به نزد خود فراخواند و او را از آنچه مىخواست بكند آگاه ساخت و گفت : اينك من لشگرى فراهم خواهم آوردن و بر تو است كه پيش رو سپاه باشى چه من رفتنىام و شاهى بر تو مىماند . پس آنگاه سپاهى از پريان و درّندگانى چون شير و پلنگ و گرگ و ببر و نيز مرغان فراهم آورد و هوشنگ در پيش سپاه و گيومرت در\r\n\r\n","description":"","footnote":" ( 1 ) - در مورد نام هوشنگ چند عقيده وجود دارد . يكى نظر حكيم فردوسى است كه در همينجا آمده است و برخى از مورخان اسلامى نيز بدان معتقدند و آن اين كه نام هوشنگ برگرفته از دو جزء هوش هنگ است كه روى هم به معناى دارندهء دانايى بسيار است . نيز ر . ك . ابن بلخى ، فارسنامه ، ص 9 مستوفى ، تاريخ گزيده ، ص 76 . مستوفى بر آن است كه نام اصلى او « بوم شاه » بوده است و به سبب دانايى بسيارش هوشهنگ  Hhang  ناميده شد . همان ، همان صفحه . ليكن در اوستا اين نام به صورت هئوشينگهه  Haoiyangha  آمده است . يوستى بر آن است كه اين كلمه از ريشه شى  si  مشتق است كه به معنى سكونت كردن مىباشد و اين نام به معناى بخشندهء جايگاه و اماكن خوب يا كسى كه منازل خوب فراهم مىسازد ، مىباشد . ر . ك . پورداود ، يشتها ، ج 1 ، ص 179 صفا ، حماسه‌سرايى ، ص 415 و 412 . چنان كه ملاحظه مىشود ، اين معنى مىتواند با « بوم شاه » كه توسط مستوفى ذكر شده است ، نوعى نزديكى داشته باشد .\r\nاما در باب نسب هوشنگ نيز روايات متفاوتى وجود دارد چنان كه بيشتر روايات هوشنگ را پسر فرْوَاك  Frawk  ( فرواگ ، افرواك ، افراواك ، فراوك ، فروال ) پسر سيامك پسر ميشى پسر گيومرت دانسته‌اند . ر . ك . دادگى ، بندهش ، ص 149 126 .  Justi , ischesNamenbuch , P  طبرى ، تاريخ طبرى ، ج 1 ، ص 99 مسعودى ، مروج الذهب ، ، ج 1 ، ص 217 اصفهانى ، تاريخ پيامبران و شاهان ، ص 20 مقدسى ، آفرينش و تاريخ ، ج 3 ، ص 120 بيرونى ، آثار الباقيه ، ص 36 مجمل التواريخ و القصص ، ص 24 جوزجانى ، طبقات ناصرى ، ج 1 ، ص 133 مستوفى ، تاريخ گزيده ، ص 76 ابن بلخى ، فارسنامه ، ص 10 ابن خلدون ، العبر ، ج 1 ، ص 174 .\r\nروايات متفاوت ديگرى نيز وجود دارند : بلعمى از قول بهرام موبد در خداىنامه مىنويسد كه هوشنگ پسر مشى و مشيانه بود . تاريخ بلعمى ، ج 1 ، ص 126 . نويرى 3 روايت در اين باره ذكر كرده كه در دو تاى آنها مىنويسد : 1 - هوشنگ برادر گيومرت بود . 2 - هوشنگ پسر پيشداد پسر گيومرت بود . نهاية الإرب ، ج 10 ، ص 147 . نيز برخى او را پسر مهلاييل ( مهابيل ) از فرزندان حضرت آدم ( ع ) دانسته‌اند . ر . ك . طبرى ، همان ، ج 1 ، ص 111 و 100 بلعمى ، همان ، ج 1 ، ص 128 مجمل التواريخ و القصص ، ص 24 . و در بعضى روايات نيز وى پسر آدم ( ع ) و يا به روايت هشام كلبى ، پسر عامر از فرزندان سام بن نوح ( ع ) شمرده شده است . ر . ك . طبرى ، همان ، ج 1 ، ص 99 .\r\nتنها در روايات اندكى هوشنگ را پسر سيامك دانسته‌اند . ر . ك . ثعالبى ، تاريخ غررالسير ، ص 40 مستوفى ، همان ، ص 76 دساتير ، ص 82 . بيشتر اين منابع نيز نظر به گفتار حكيم فردوسى در شاهنامه داشته‌اند . ","page_name":" 53 ","page_number":53},
  {"content":"\r\n\r\nپس آن روان گشتند . پس ديو سياه با ترس و بيم بيآمد و هر دو گروه بهم درافتادند .\r\nليك ديوان از آن سپاهِ دد و دام به ستوه آمدند . پس هوشنگ همچون شير ، چنگ بزد و با كمند او را بگرفت و سرش از تن جدا ساخت و بر زمين افكند . « 1 »  چون آن كينه بگرفته شد ، روزگار گيومرت نيز بسر آمد : « 2 » \r\n\r\n","description":"","footnote":" ( 1 ) - در اينجا ملاحظه مىشود كه اين هوشنگ است كه ديو را مىكشد ، ليكن روايات حاكى از اين هستند كه گيومرت نيز چنين كرده است چنان كه كشتن ديو بچهء ارزور به خود گيومرت نسبت داده شده است كه چون سيامك كشته شد ، گيومرت به همراه هوشنگ به جنگ ديوان رفت و اين جنگ به روايتى در محل امروزين بلخ روى داد . گويند سلاح او چوب بزرگ فلاخنى بود كه نام اعظم پروردگار بر آن نوشته بود و بدان وسيله ديوان را كشت و برخى از ايشان را اسير كرد و برخى نيز گريختند . ر . ك . مينوى خرد ، ص 42 ، پرسش 26 بند 15 - 14 رساله ماه فروردين روز خرداد ، بند 19 در متون پهلوى ، ص 142 بلعمى ، تاريخ بلعمى ، ج 1 ، ص 119 و 114 مستوفى ، تاريخ گزيده ، ص 76 ، اما در باب هوشنگ و ديوان نيز جنگهاى بسيارى ذكر شده است . در آبان يشت ، فقره 21 ، درواسپ يشت ، فقره 3 ، رام يشت ، فقره 7 ، ارت يشت ، فقره 24 هوشنگ در بالاى كوه هرا ( البرز ) به فرشتگان موكل يشتهاى مذكور يعنى ناهيد و گوش و رايو و ارت ، فديه نياز نموده ، درخواست مىكند كه وى را بزرگترين شهريار روى زمين گردانند و او را بر ديوها و مردمان و جادوان و پريان و كاويها و كرپانها چيره سازند ، تا همه ديوها از او به هراس افتاده ، بگريزند و او بر ديوهاى مازندران و دروغ پرستان ورنه دست يافته ، همه را شكست دهد . خواهش او اجابت مىشود و او كامروا مىگردد . ر . ك . پورداود ، يشتها ، ج 1 ، ص 178 . بدين سان هوشنگ از سه بخش آن ديوان ، دو بخش را نابود كرد . ر . ك . خرده اوستا ، ص 176 مينوى خرد ، ص 43 پرسش 26 بند 20 - 19 بندهش ، ص 139 . باقى ايشان را نيز به غارها و كوهها و جزيره‌هاى دوردست تبعيد كرد و از ايشان پيمان استوار گرفت كه از آميزش با مردمان خوددارى كنند . اين جدايى تا زمان درگذشت هوشنگ برقرار ماند . ر . ك . ثعالبى ، تاريخ غررالسير ، ص 41 نويرى ، نهاية الإرب ، ، ج 10 ، ص 147 طبرى ، تاريخ طبرى ، ج 1 ، ص 112 - 111 .  ( 2 ) - در باب مدت زندگانى گيومرت روايات متفاوتى وجود دارد گرچه بيشتر روايات حاكى از اين هستند كه وى مدت 1000 سال زندگانى كرد . ر . ك . مسعودى ، مروج الذهب ، ج 1 ، ص 217 مستوفى ، تاريخ گزيده ، ص 76 تاريخ سيستان ، ص 3 - 2 ابن بلخى ، فارسنامه ، ص 27 ، و 9 نويرى ، نهاية الإرب ، ج 10 ، ص 147 خواند مير ، روضة الصفا ، ج 1 ، ص 499 . بلعمى در يك روايت عمر او را 700 سال دانسته است . تاريخ بلعمى ، ج 1 ، ص 128 . برخى 40 سال گفته‌اند . ر . ك . اصفهانى ، تاريخ پيامبران و شاهان ، ص 10 . خيام بر آن است كه وى پس از آنكه براى نخستين بار ، تاريخ گذارد ( ر . ك . صفحات پيشين ) 40 سال بزيست . نوروزنامه ، ص 12 . در گزيده‌هاى زادسپرم ، ص 7 آمده است كه وى پس از تازش اهريمن ، مدت 30 سال بزيست . و بلعمى نيز در روايتى ديگر مىگويد زمانى كه به شاهى رسيد 110 ساله بود و 30 سال پس از آن بزيست . تاريخ بلعمى ، ج 1 ، ص 123 . ثعالبى در باب زيبايى گيومرت گويد : « كيومرث از همه مردم زيباتر و در آفرينش از همگان كامل تر و نيرومندتر بود ، به گونه‌اى كه چشمها را مىربود و هيچ پرى يا آدمى نبود كه او را ببيند و دلباخته او نشود و در بر ابر او كرنش نكند و نماز نبرد . » تاريخ غررالسير ، ص 38 . به اتفاق اجماع روايات ، وى شهرهاى بلخ ، دماوند و استخر پارس را بساخت . ر . ك . بلعمى ، همان ، ج 1 ، ص 120 ابن بلخى ، همان ، ص 121 و 28 مستوفى ، تاريخ گزيده ، ص 76 مستوفى ، نزهت القلوب ، ص 155 و 120 خواندمير ، مآثر الملوك ، ص 21 . در باب محل درگذشت گيومرت روايت شده كه درگذشت وى در كوهى در هند بوده است . مجمل التواريخ و القصص ، ص 461 . شايد كه وى در آن محل به عبادت مىپرداخته است . نيز براى روايات گوناگون پيرامون گيومرت ر . ك . كريستين سن ، نخستين انسان و نخستين شهريار ، ج 1 ، ص 160 - 11 صفا ، حماسه‌سرايى ، ص 411 - 399 . ","page_name":" 54 ","page_number":54},
  {"content":"\r\n\r\nبرفت و جهان مردرى ماند ازوى * نگر تا كه را نزد او آبروى\r\nجهان فريبنده را گرد كرد * ره سود بنمود و مايه نخورد\r\nجهان سر بسر چون فسانست و بس * نماند بد و نيك بر هيچكس\r\n\r\n","description":"","footnote":"","page_name":" 55 ","page_number":55},
  {"content":"\r\n . \r\n","description":"","footnote":"","page_name":" 56 ","page_number":56},
  {"content":"\r\n\r\nهوشنگ\r\nپادشاهى هوشنگ چهل سال بود « 1 » \r\nپس از گيومرت ، هوشنگ خردمند و دادگر تاج بر سر نهاد « 2 »  و چهل سال پادشاهى بكرد . چون بر تخت شاهى بنشست ، گفت : من پادشاه هفت كشورم « 3 »  كه\r\n\r\n","description":"","footnote":" ( 1 ) - مدت شاهى هوشنگ به اجماع مورخان 40 سال بوده است . از جمله ر . ك . طبرى ، تاريخ طبرى ، ج 1 ، ص 111 مسعودى ، مروج الذهب ، ج 1 ، ص 217 مسعودى ، التنبيه و الاشراف ، ص 82 يعقوبى ، تاريخ يعقوبى ، ج 1 ، ص 193 ، اصفهانى ، تاريخ پيامبران و شاهان ، ص 10 بلعمى ، تاريخ بلعمى ، ج 1 ، ص 129 ، ثعالبى ، تاريخ غررالسير ، ص 41 مجمل التواريخ و القصص ، ص 39 مستوفى ، تاريخ گزيده ، ص 76 مقدسى ، آفرينش تاريخ ، ج 3 ، ص 120 ، تاريخ سيستان ، ص 3 ، ابن بلخى ، فارسنامه ، ص 28 و 9 ، ميرخواند ، روضة الصفا ، ج 1 ، ص 507 نويرى ، نهاية الإرب ، ج 10 ، ص 147 بندهش ، ص 155 جوزجانى ، طبقات ناصرى ج 1 ، ص 134 وى دو روايت ديگر نيز ذكر كرده كه بسيار متفاوتند و مىنويسد به روايتهاى ديگر ، وى 400 يا 1400 سال پادشاهى كرد . همان ، همان صفحه . خيام نيز در يك روايت بسيار متفاوت ، مدت شاهى وى را 970 سال دانسته است . نوروزنامه ، ص 13 .  ( 2 ) - ميرخواند مىنويسد كه گيومرت ، در زمان زندگانى خويش ، تاج بر سر هوشنگ گذارد و سپس خود انزوا گزيد تا در گذشت . روضة الصفا ، ج 1 ، ص 499 . ليكن برخى بر خلاف روايت حكيم فردوسى و يا ميرخواند ، برآنند كه ميان درگذشت گيومرت تا آغاز شاهى هوشنگ مدت زمانى دراز ، فترت بود و هيچ پادشاهى بر مردم نبود . اين زمان را به تفاوت ذكر كرده‌اند از آن جمله : 150 و اند سال . ر . ك . مجمل التواريخ و القصص ، ص 10 . و يا حدود 170 سال . ر . ك . قزوينى ، « مقدمهء قديم شاهنامه » ، بيست مقاله ، ج 2 ، ص 65 بلعمى ، تاريخ بلعمى ، ج 1 ، ص 11 . و يا 223 سال . ر . ك . طبرى ، تاريخ طبرى ، ج 1 ، ص 112 جوزجانى ، طبقات ناصرى ، ج 1 ، ص 133 . و يا 294 سال و 8 ماه . ر . ك . اصفهانى ، تاريخ پيامبران و شاهان ، ص 20 مجمل التواريخ و القصص ، ص 22 . در بندهش نيز اشاره‌اى به اين فترت شده است . ص 155 .  ( 3 ) - در جغرافياى قديم ، زمين را به هفت كشور يا هفت اقليم يا بوم تقسيم مىكردند . اين تقسيم بندى در اوستا نيز وجود دارد . اسامى اين كشورها عبارتند از : ارزه  Arzah  در شرق ، سوه  Sawah  در غرب ، فرددفش  Fradadaf  و ويددفش  Widadaf  در جنوب ، ووروبرش  Wrbar  و ووروجوش  Wrjar  در شمال ، خونيرس ( خونيره )  xwanirah  در مركز .\r\nكشور يا اقليم وسط ، بهترين و آبادترين و كاملترين جاى جهان است و ايران در آن جاى دارد . براى آگاهيهاى بيشتر ر . ك . پورداود ، يشتها ، ج 1 ، ص 433 - 431 بندهش ، ص 70 و 60 مينوى خرد ، ص 31 پرسش 15 بند 10 قزوينى ، « مقدمهء قديم شاهنامه » ، بيست مقاله ، ج 2 ، ص 47 - 42 بيرونى ، التفهيم ، ص 196 مسعودى ، مروج الذهب ، ج 1 ، ص 84 . ","page_name":" 57 ","page_number":57},
  {"content":"\r\n\r\nبه فرمان يزدان پيروزگر ، اينك كمر به داد و دهش مىبندم . پس از آن گيتى را يك سره آباد ساخت « 1 »  و داد بگسترد . « 2 »  نخست با دانش خود ، آهن را از سنگ بيرون آورد .\r\nپس آنگاه با شناختن آهن بود كه پيشهء آهنگرى بنياد نهاد و بدان ، تبر و ارّه و تيشه ساخته گشت « 3 »  .\r\nپس از آن چارهء آب كرد و آبها را با ساختن جويها ، از دريا به دشت\r\n\r\n","description":"","footnote":" ( 1 ) - گويند هوشنگ نخست در هند اقامت داشت . آنگاه از آنجا به ديگر سرزمينها رفت و در استخر پارس تاج گذارى كرد و آنجا را پايتخت خود نهاد . ر . ك . مسعودى ، مروج الذهب ، ج 1 ، ص 217 ثعالبى ، تاريخ غررالسير ، ص 41 مسكويه ، تجارب الامم ، ج 1 ، ص 56 اصفهانى ، تاريخ پيامبران و شاهان ، ص 30 ابن بلخى ، فارسنامه ، ص 28 - 27 طبرى ، تاريخ طبرى ، ج 1 ، ص 112 - 111 .  ( 2 ) - نام هوشنگ معمولاً چه در اوستا و چه در متون تاريخى با لقب پيشداد آورده شده است . پيشداد معادل صفت اوستايى پَرَذاتَ  Paradhta  است كه از دو جزء تشكيل شده : پَرَ به معناى پيش ذاتَ به معناى داد و قانون ( براى ذات معنى ديگرى نيز در صورت مفعولى وجود دارد و آن ، مخلوق است . و روى هم به معناى نخستين دادگستر يا نخستين كسى است كه قانون آورد . در تفسير پهلوى فرگرد 20 ونديداد ، در معنى پر ذات آمده است كه از آن جهت پيشداديان را به اين نام مىخوانند كه ايشان نخستين كسانى هستند كه آيين پادشاهى ( داتْ اى خوتاييه ) را معمول داشته‌اند . ر . ك . صفا ، حماسه‌سرايى ، ص 397 - 396 پورداود ، يشتها ، ج 1 ، ص 179 126 .  Justi schesNamenbuchP  . از اين رو در اكثر روايات تاريخى نيز لقب پيشداد را به همان معناى اصلى آن يعنى « نخستين دادگستر » ، « عادل اول » و « نخستين كسى كه داورى به داد كرد » آورده‌اند . ر . ك . طبرى ، تاريخ طبرى ، ج 1 ، ص 112 - 111 قزوينى ، « مقدمهء قديم شاهنامه » بيست مقاله ، ج 2 ، ص 69 ثعالبى ، تاريخ غررالسير ، ص 41 مجمل التواريخ و القصص ، ص 24 ، خوارزمى ، مفاتيح العلوم ، ص 99 مسكويه ، تجارب الامم ، ج 1 ، ص 55 نويرى ، نهاية الإرب ، ج 10 ، ص 147 مستوفى تاريخ گزيده ، ص 76 جوزجانى ، طبقات ناصرى ، ج 1 ، ص 133 ابن بلخى ، فارسنامه ، ص 27 ميرخواند ، روضة الصفا ، ج 1 ، ص 500 .\r\nتنها حمزه اصفهانى ، آن را به معناى « نخستين فرمانروا » و « نخستين پادشاه ايران » دانسته است . تاريخ پيامبران و شاهان ، ص 30 . مقدسى نيز در توضيح معنى پيشداد در كنار معناى « نخستين داور » دو معنى ديگر نيز آورده است : « نخستين كسى كه مردمان را به پرستش خداوند فراخواند » و « نخستين كسى كه به عبرى و پارسى و يونانى نوشت » . آفرينش و تاريخ ، ج 3 ، ص 119 .  ( 3 ) - طبرى ، تاريخ طبرى ، ج 1 ، ص 112 - 111 بلعمى ، تاريخ بلعمى ، ج 1 ، ص 126 اصفهانى ، تاريخ پيامبران و شاهان ، ص 30 ابن بلخى ، فارسنامه ، ص 27 ثعالبى ، تاريخ غرر السير ، ص 40 خواندمير ، مآثر الملوك ، ص 22 . ","page_name":" 58 ","page_number":58},
  {"content":"\r\n\r\nآورد و رنج مردم را كوتاه ساخت . « 1 »  چون آگاهى مردم افزون گشت ، پس كشاورزى پديد آمد و هر كسى خوراك خويش ، از كشاورزى بيآورد و با آغاز كشاورزى بود كه هر كسى سامان خويش بشناخت و يك جا نشين گشت . پيشتر از آن كه اين كارها كرده شود ، خوردنيها ، تنها از ميوه‌ها و پوشاك مردم تنها از برگ درختان بود . « 2 » \r\nبنياد نهادن جشن سده\r\nآيين و كيش نياكان ، خداپرستى بود و آتش به نزد ايشان همچون پيشگاه « 3 »  بود در نزد تازيان . در آن زمان ، آتش از دل سنگ پديد آمد و گيتى را روشنى گسترانيد .\r\nروزى شاه گيتى با تنى چند از بزرگان به كوه گذر كرد كه ناگهان از دور چيزى دراز و سياه‌رنگ و تيز رو پديدار گشت كه دو چشمش همچون دو چشمهء خون بود و از دودِ دهانش ، گيتى تيره و تار شده بود . هوشنگ چون آن بديد ، سنگى به دست گرفت و آن را به نيروى كيانى بسوى آن مار پرتاب كرد . ليكن مار بگريخت و آن سنگ كوچك به سنگ بزرگى خورد و هر دو سنگ شكسته شدند و از آن دو فروغى پديدار گشت . آن مار كشته نشد و ليكن از آن سنگ ، آتش پديد آمد . پس هوشنگ از اين كه پروردگار آفرينندهء گيهان ، چنين فروغى به او ارزانى داشت ، به درگاه او نيايش بسيار كرد و يزدان را آفرين خواند و گفت : اين فروغى ايزدى است كه بايد از آن پاسدارى\r\n\r\n","description":"","footnote":" ( 1 ) - مقدسى ، آفرينش و تاريخ ، ج 3 ، ص 120 ابن بلخى ، فارسنامه ، ص 27 جوزجانى ، طبقات ناصرى ، ج 1 ، ص 133 بلعمى ، تاريخ بلعمى ، ج 1 ، ص 128 طبرى ، تاريخ طبرى ، ج 1 ، ص 112 - 111 .  ( 2 ) - ثعالبى ، تاريخ غرر السير ، ص 40 ابن بلخى ، فارسنامه ، ص 27 طبرى ، تاريخ طبرى ، ج 1 ، ص 112 - 111 .  ( 3 ) - پيشگاه به پارسى به معناى محراب است . ","page_name":" 59 ","page_number":59},
  {"content":"\r\n\r\nگردد . « 1 »  پس چون شب فرا رسيد ، هوشنگ با مردم ، آتشى به بزرگى كوهى برافروخت و جشنى به پا كرد و به باده نوشى پرداخت و نام آن جشن فرخنده را سده نهاد . « 2 »  و بدين سان اين جشن سده از هوشنگ به يادگار ماند . آنگاه هوشنگ به آباد كردن گيتى پرداخت و از همين روست كه نام او در گيتى به نيكى بماند . از ميان جانوران ، گاو و خر و گوسپند را جدا كرد و آنان را براى كشاورزى به كار گرفت و\r\n\r\n","description":"","footnote":" ( 1 ) - فردوسى در اينجا اين بيت را آورده است :\r\nبگفتا فروغيست اين ايزدى * پرستيد بايد اگر بخردى\r\nبيشترينه آنان كه ايرانيان باستان را به آتش پرستى متهم كرده‌اند به اين بيت تمسّك جسته‌اند . حال آنكه بايد گفت اين برداشتى از سرِ ناآگاهى است . واژه پرستيدن در كنار معناى عبادت ، نيايش و عبوديت به معناى خدمت كردن و پاسدارى نيز بسيار به كار مىرود و در اينجا نيز مراد معانى دومى است نه نخستين . و هوشنگ با اين دستور ، در واقع فرمان به حراست از آتش داده تا خاموش نگردد و مردم از فوايد آن بهره‌مند گردند . و اين معنى بطور نمايان در واژه پرستار جلوه‌گر است كه وظيفه او خدمت و مواظبت از بيمار است نه پرستش و عبادت او . و آخرين برهان بر اين كه منظور فردوسى از آوردن اين واژه رساندن معناى خدمت و پاسدارى بوده نه عبادت ، اين بيتين مىباشند :\r\nنيارا همى بود آيين و كيش * پرستيدن ايزدى بود پيش\r\nبدان گه بدى آتش خوبرنگ * چو مر تازيان است محراب سنگ\r\n ( 2 ) - سده : در باب جشن سده و وجه تسميه آن روايات مختلفى ذكر شده است . نام سده برگرفته از سد ( صد ) هاء ( پسوند نسبت ) است كه به معناى منسوب به شماره صد است و از آنجا كه در پارسى حرف ص وجود ندارد ، اين لغت در اصل سد بوده و سده منسوب به آن است . اين جشن در روز دهم بهمن ماه برگزار مىشود و در آن آتش بسيارى مىافروزند . اما در كنار روايتى كه حكيم فردوسى در باب وجه تسميه جشن سده ذكر كرده و آن را به علت كشف آتش توسط هوشنگ دانسته است روايات ديگرى نيز وجود دارند . از جمله بيرونى ذكر كرده كه : آن زمان كه ضحاك دستور داده بود تا هر روز مغز دو تن از مردان كشور را خوراك ماران او سازند ، وزير يا آشپزش ، ارمائيل ، يكى از ايشان را رها مىكرد و او را پنهان به كوه دماوند مىفرستاد . چون فريدون بر ضحاك چيره شد ، ارمائيل را نيز بگرفت . ليك ارمائيل گفت اين از تدبير من بود كه هر روز يكى از آن دو مرد را رها مىساختم . اينك تمامى آن رهاشدگان در كوه هستند . فريدون خواست كه حقيقت آن كار را بداند پس چون شب بود كسانى را بفرستاد تا درستى حرف او را بدانند و چون آن افراد خواستند تا به فريدون ، وجود ايشان را در كوه بنمايانند ، به آن مردان دستور دادند تا در كوهى كه بر آن بودند آتشى بيفروزند تا فريدون با مشاهدهء آن به حقيقت كار واقف شود . پس ايشان آتشى به بزرگى كوهى برافروختند و فريدون درستى آن كار را بدانست . ر . ك . بيرونى ، التفيهم ، ص 258 - 257 . نيز وى در روايت ديگرى در باب وجه تسميه سده آورده است : « سبب نامش چنانست كه از او تا نوروز پنجاه روز است و پنجاه شب . » همان ، همان صفحه . نيز گفته‌اند در اين روز فرزندان حضرت آدم ( ع ) صد تن شدند . ر . ك . همان ، همان صفحه برهان قاطع ، ماده سده و جشن سده و حواشى معين پورداود ، يشتها ، ج 1 ، ص 515 - 514 . ","page_name":" 60 ","page_number":60},
  {"content":"\r\n\r\nمردمان را گفت : اين جانوران را جفت جفت نگاهداريد و با ايشان كِشت كنيد و خوراك خويشتن را ، خود پروريد . آنگاه از جانورانى دونده ، آنهايى را كه موهايى زيبا و گرم و نرم داشتند همچون سنجاب و آس « 1 »  و روباه و سمور بكشت و پوست ايشان را بِكَنْد و بدين گونه از چرم آنها ، براى مردم بالاپوش فراهم آورد . « 2 »  و هوشنگ بدين سان پادشاهى كرد و ببخشيد و بگسترد « 3 »  و چون روزگارش بسر\r\n\r\n","description":"","footnote":" ( 1 ) - آس ، پارسى قاقم ، قاقوم است . لغت‌نامه دهخدا ، ماده قاقم . پستاندار جونده كوچكى است ، بزرگتر از موش ، به رنگ سفيد و دم كوتاه كه نوك دم آن سياه است . پوستش بغايت سفيد كه از آن پوستين تهيه مىكنند . فرهنگ جامع شاهنامه ، ماده قاقم .  ( 2 ) - ثعالبى ، تاريخ غررالسير ، ص 40 بلعمى ، تاريخ بلعمى ، ج 1 ، ص 129 جوزجانى ، طبقات ناصرى ، ص 134 خواندمير ، مآثر الملوك ، ص 22 .  ( 3 ) - اما از كارهاى ديگرى كه مورخان به هوشنگ نسبت داده‌اند مىتوان به موارد زير اشاره كرد : برخى معتقدند كه اين هوشنگ بود كه گوشتخوارى را به مردم آموخت . ر . ك . طبرى ، تاريخ طبرى ، ج 1 ، ص 112 - 111 اصفهانى ، تاريخ پيامبران و شاهان ، ص 30 ثعالبى ، تاريخ غررالسير ، ص 40 ابن بلخى ، فارسنامه ، ص 27 . چنان كه در پى خواهد آمد ، اين كار به جمشيد نيز نسبت داده شده است . نيز گفته شده كه هوشنگ ، استخراج گوهر و سيم و زر را از معادن آغاز كرد . ر . ك . مستوفى ، تاريخ گزيده ، ص 76 خواندمير ، مآثر الملوك ، ص 22 نويرى ، نهاية الإرب ، ج 10 ، ص 147 . مقدسى مىنويسد كه هوشنگ نخستين كسى بود كه مردم را از سودهاى طعام و شراب آگاه كرد . آفرينش و تاريخ ، ج 3 ، ص 120 . روايت شده كه وى نخستين كسى بود كه بفرمود تا از تنهء درختان براى خانه‌ها در بسازند . بلعمى ، تاريخ بلعمى ، ج 1 ، ص 128 جوزجانى ، طبقات ناصرى ، ج 1 ، ص 133 . و گفته شده كه وى نخستين كسى بود كه پيشه‌هاى آهنگرى و درودگرى و رنگرزى و بافندگى را بياورد . خيام ، نوروزنامه ، ص 13 جوزجانى ، همان ، ج 1 ، ص 134 . خيام مىنويسد كه وى انگبين از زنبور و ابريشم از پيله بيرون آورد . همان ، همان صفحه . باز روايت شده كه هوشنگ عبادتگاههاى بسيارى ساخت و مردم را به سوى خداپرستى خواند . طبرى ، همان ، ج 1 ، ص 112 - 111 ابن بلخى ، همان ، ص 28 بلعمى ، همان ، ج 1 ، ص 128 جوزجانى ، همان ، ج 1 ، ص 134 .\r\nپارسيان برآنند كه هوشنگ و برادرش ويكرت همچون گيومرت پيغمبر بوده‌اند و خداى متعال ايشان را به اهل آن زمانه فرستاده بود . هوشنگ از يكتا پرستان بوده است . ر . ك . اصفهانى ، همان ، ص 30 بلعمى ، همان ، ج 1 ، ص 28 مجمل التواريخ و القصص ، ص 24 ابن بلخى ، همان ، ص 27 جوزجانى ، همان ، ج 1 ، ص 134 دساتير ، ص 88 - 87 . گويند ادريس پيغمبر ( ع ) معاصر او بوده است . مجمل التواريخ و القصص ، ص 89 مستوفى ، همان ، ص 76 . نيز برخى ناآگاهان او را خود ادريس دانسته‌اند . ر . ك . مقدسى ، آفرينش و تاريخ ، ج 3 ، ص 120 و يا برخى ديگر او را مهلاييل ( نبيره آدم ( ع ) ) دانسته‌اند ر . ك . بلعمى ، تاريخ بلعمى ، ج 1 ، ص 128 مجمل التواريخ و القصص ، ص 24 ابن خلدون ، العبر ، ج 1 ، ص 175 . اما از شهرهايى كه بناى آنها به هوشنگ منسوب است بايد بابل ، قلعه شوش در خوزستان ، سوس الاقصى ، دامغان و اصفهان را نام برد . نيز وى بر عمارت استخر پارس و رى افزود . ر . ك . مستوفى ، نزهت القلوب ، ص 161 و 53 مجمل التواريخ و القصص ، ص 39 اعتماد السلطنه ، مرآة البلدان ، ج 1 ، ص 118 و ج 3 ، ص 2115 ابن بلخى ، همان ص 28 مستوفى ، تاريخ گزيده ، ص 76 بلعمى ، همان ، ج 1 ، ص 128 طبرى ، همان ، ج 1 ، ص 112 - 111 نويرى ، همان ، ج 10 ، ص 147 خواندمير ، مآثر الملوك ، ص 22 . نيز ابن خردادبه مىنويسد : « در شهر عين شمس در مصر ، دو ستون از بقاياى ستونهاى قديم موجود است كه بر سر هر يك از آن دو ستون ، طوقى از مس مىباشد كه قطرات آب از زير يكى از آن دو طوق تا كمر ستون مىرسد و از آن حد پايين تر نمىرود . و اين قطرات آب شبانه‌روز جارى است . و آن قسمتى كه آب به آن مىرسد مرطوب و خزه بسته و سبز رنگ مىباشد و آب آن هرگز به زمين نمىرسد . و آن ستونها از بناهاى هوشهنگ است . » ابن خردادبه ، مسالك و ممالك ، ص 138 - 137 .\r\nگويند اولين پادشاهى كه در پنديات سخن گفت اوست . در علم حكمت عملى نسخه‌اى تأليف كرد و آن را جاودان خرد ناميد . چند فصل از اين كتاب را حسن بن سهل وزير مأمون ، انتخاب و به عربى ترجمه كرد . بخشهايى از سخنان هوشنگ باقى است . ر . ك . خواندمير ، مآثر الملوك ، ص 23 - 22 مستوفى ، تاريخ گزيده ، ص 79 - 76 .\r\nنيز براى آگاهيهاى بيشتر پيرامون هوشنگ ر . ك . كريستن سن ، نخستين انسان و نخستين شهريار ، ج 1 ، ص 201 - 179 صفا ، حماسه سرايى ، ص 418 - 411 . ","page_name":" 61 ","page_number":61},
  {"content":"\r\n\r\nآمد ، « 1 »  از او جز نام نيك نماند :\r\nببخشيد و گسترد و خورد و سپرد * برفت و جز از نام نيكى نبرد\r\nبسى رنج برد اندر آن روزگار * به افسون و انديشهء بىشمار\r\nچو پيش آمدش روزگار بهى * ازو مردرى ماند تخت مهى\r\nزمانه ندادش زمانى درنگ * شد آن شاه هوشنگ باهوش و سنگ\r\nنه پيوست خواهد جهان با تو مهر * نه نيز آشكارا نمايدت چهر\r\n\r\n","description":"","footnote":" ( 1 ) - در مورد نحوه درگذشت هوشنگ ، ميرخواند مىنويسد : « هوشنگ در غارى به عبادت قيام مىنمود كه ديوان فرصت يافته ، ناگاه در حين سجود به زخم سنگى كارش را ساختند . » روضة الصفا ، ج 1 ، ص 506 . صاحب مجمل التواريخ و القصص روايت مىكند كه هوشنگ در زمين پارس بمرد و در آنجا او را در استودانى نهادند . ص 461 . ","page_name":" 62 ","page_number":62},
  {"content":"\r\n\r\nتهمورس\r\nپادشاهى تهمورس « 1 »  ديو بند سى « 2 »  سال بود « 3 » \r\n\r\n","description":"","footnote":" ( 1 ) - تهمورس . اين نام در اوستا به صورت تَخْم َ اوروپَ  Taxmaroa  آمده است . جزء تَخم صفتى است به معناى قوى و زورمند و شكل اسمى آن تَخْم ُ  Taxmo  به معنى نيرو است . اين كلمه در زبان پهلوى تهم شده است و همان است كه در اسامى تهمتن و تهمينه وجود دارد . معنى جزء دوم يعنى اوروپ يا اوروپى  rpi  بطور دقيق معلوم نيست . احتمال داده شده كه اين همان كلمه اوروپى به معناى روباه يا نوعى از سگ باشد . به همين جهت برخى آن را به روباه تيز رو و قوى معنى كرده‌اند . ر . ك . پورداود يشتها ، ج 2 ، ص 139 صفا ، حماسه‌سرايى ، ص 419 - 418 320 .  Justi Iranisches Namenbuch P   ( 2 ) - غالباً براى تهمورس دو لقب عمده ذكر شده است : يكى همين لقب ديوبند است كه برگرفته از جنگ او با ديوان و غلبه او بر ايشان است . ر . ك . مجمل التواريخ و القصص ، ص 417 و 24 مستوفى ، تاريخ گزيده ، ص 79 ابن بلخى ، فارسنامه ، ص 10 خيام ، نوروزنامه ، ص 13 . اما لقب ديگر ، زيناوند است و همان است كه در اوستا به صورت ازين َونْتْ  Azinavant  يا زَاِننگهونت  Zaenanghvant  ذكر شده است . اين لقب به معناى مسلح و تمام سلاح آمده است . ر . ك . صفا ، حماسه‌سرايى ، ص 419 پورداود ، يشتها ، ج 2 ، ص 140 خوارزمى ، مفاتيح العلوم ، ص 99 ابن بلخى ، همان ، ص 28 . نكته جالب اين كه برخى از مورخان اين لقب را به صورت اشتباه زيباوند ذكر كرده‌اند اما معناى صحيح آن يعنى همان تمام سلاح را براى آن آورده‌اند ! ر . ك . اصفهانى ، تاريخ پيامبران و شاهان ، ص 30 مجمل التواريخ و القصص ، ص 24 بيرونى ، آثار الباقيه ، ص 136 . خوارزمى لقبى ديگر نيز براى وى ذكر كرده است و آن نجيب مىباشد . همان ، همان صفحه .  ( 3 ) در باب مدت شاهى تهمورس چند روايت موجود است كه تفاوت آشكارى با يكديگر دارند . اجماع مورخان بر اين است كه وى همچنانكه حكيم فردوسى مىفرمايد مدت 30 سال شاهى كرد . ر . ك . مسعودى ، مروج الذهب ، ج 1 ، ص 218 يعقوبى ، تاريخ يعقوبى ، ج 1 ، ص 193 مسعودى ، التنبيه و الاشراف ، ص 82 مجمل التواريخ و القصص ، ج 1 ، ص 39 خيام ، نوروزنامه ، ص 13 اصفهانى ، تاريخ پيامبران و شاهان ، ص 10 مستوفى ، تاريخ گزيده ، ص 80 ابن بلخى ، فارسنامه ، ص 29 و 10 خواندمير ، روضة الصفا ، ج 1 ، ص 515 بندهش ، ص 155 . بلعمى و طبرى اين مدت را 40 سال دانسته‌اند . ر . ك . طبرى ، تاريخ طبرى ، ج 1 ، ص 115 - 114 بلعمى ، تاريخ بلعمى ، ج 1 ، ص 129 . نويرى در كنار روايتى كه حاكى از 30 سال شاهى وى مىباشد روايت ديگرى مبنى بر 80 سال آورده است . نهاية الإرب ، ج 10 ، ص 148 . ابن قتيبه اين مدت را 1000 سال دانسته است . المعارف ، ص 652 و ثعالبى نيز در كنار روايتى كه 30 سال را ذكر مىكند ، روايتى مبتنى بر 1000 سال شاهى او آورده است . تاريخ غررالسير ، ص 43 . مقدسى و جوزجانى نيز اگر چه روايت 301 سال را آورده‌اند ، ليك روايتى حاكى از 1030 سال شاهى تهمورس ذكر كرده‌اند . ر . ك . آفرينش و تاريخ ، ج 3 ، ص 120 طبقات ناصرى ، ج 1 ، ص 135 . ","page_name":" 63 ","page_number":63},
  {"content":"\r\n\r\nهوشنگ را پسرى هوشمند بود به نام تهمورس « 1 »  ديو بند كه پس از پدر ، بر تخت بنشست « 2 »  و كمر به شاهى ببست . پس موبدان را از ميان لشگر بخواند و ايشان را گفت : امروز كه من به شاهى رسيده‌ام ، برآنم تا گيتى را از بديها بشويم و دست ديوان را از هر جا كوتاه سازم و خود بر سراسر گيتى ، شاه باشم و هر چه كه در\r\n\r\n","description":"","footnote":" ( 1 ) - بنا به اجماع مورخان تهمورس به چند پشت به هوشنگ مىرسد و مستقيماً پسر او نبوده است : تهمورس پسر ويونگهان ( ايونجهان ، ايونگهان ، ويجان ، نوبجهان ، انوجهان ، و يونجهان ، و يونكهان ) پسر ينگهت ( انكهد ، اينكهد ، ايتكمد ، هونكهد ) پسر هوشنگ بوده است . ر . ك . بندهش ، ص 149 پورداود ، يشتها ، ج 2 ، ص 141 بيرونى ، آثار الباقيه ، ص 136 ابن بلخى ، فارسنامه ، ص 10 مستوفى ، تاريخ گزيده ، ص 79 جوزجانى ، طبقات ناصرى ، ج 1 ، ص 134 . غير از اين روايت عام ، روايات ديگرى نيز موجود است كه با يكديگر تفاوت دارند از آن جمله « طهمورث پسر ويونگهان پسر فناندان پسر فنادار پسر هوشنگ » طبرى ، تاريخ طبرى ، ج 1 ، ص 114 « طهمورث ابن بوسكهيار بن اسكمد بن نمكد بن هوشنگ » مقدسى ، آفرينش و تاريخ ، ج 3 ، ص 120 . اصفهانى ، تاريخ پيامبران و شاهان ، ص 20 . « طهمورث بن ويجهان بن ابوركهد بن هوركهد بن اوشنهج » . مجمل التواريخ و القصص ، ص 24 . « طهمورث پسر ايونگهان پسر انكهد پسر اسكهد پسر اوشهنگ . » طبرى ، همان ، ج 1 ، ص 114 ابن خلدون ، العبر ، ج 1 ، ص 175 . « طهمورث بن ايونجهان بن انكهد بن اينكهد بن اشكهند بن هوشنگ . » ابن بلخى فارسنامه ، ص 10 . « طهمورث بن اينكهد بن اسكهد بن هوشنگ . » گرديزى ، زين الأخبار ، ص 31 . « طهمورث پسر نوبجهان پسر ارفخشذ پسر هوشنگ . » مسعودى ، مروج الذهب ، ج 1 ، ص 217 . « طهمورث پسر انوجهان پسر هوشنگ » . نويرى ، نهاية الإرب ، ج 10 ، ص 147 . تنها مستوفى در كنار ذكر روايت عام دسته اول ، روايت ديگرى نيز مطابق گفتار حكيم فردوسى ذكر كرده « طهمورث ابن هوشنگ بن سيامك بن كيومرث . » تاريخ گزيده ، ص 79 . برخى نيز او را همان يا رد پسر مهلائيل از فرزندان آدم ( ع ) دانسته‌اند . ر . ك . طبرى ، همان ، ج 1 ، ص 112 .  ( 2 ) - برخى روايات حاكى از اين است كه ميان درگذشت هوشنگ و شاهى تهمورس ، مدت 300 سال فترت بوده است و پادشاهى وجود نداشته است تا اين كه تهمورس برآمده و به شاهى رسيده است . ر . ك . ثعالبى ، تاريخ غررالسير ، ص 42 مقدسى ، آفرينش و تاريخ ، ج 3 ، ص 120 . و اين سخن گرچه با روايت حكيم فردوسى همخوانى ندارد ، ليك با آنچه كه در حاشيه پيشين ذكر شد و حاكى از انتساب تهمورس به هوشنگ پس از حد اقل 2 پشت بود ، موافق است . ","page_name":" 64 ","page_number":64},
  {"content":"\r\n\r\nگيتى سودمند است ، بر مردم آشكار گردانم . پس از پشت ميش و بره ، پشم و مو بُريد و بفرمود تا مردم ، آن را بريسند . آنگاه از آن ، جامه و زيرانداز فراهم آورد . سپس خوراك جانوران تيز رو را سبزه و كاه و جو بكرد .\r\nاز آن پس از ميان ددان ، سياه گوش « 1 »  و يوز را برگزيد و به چاره ، آنها را از دشت و كوه به ميان مردم آورد و بند كرد . از ميان مرغان تيز پرواز ، آنان كه چون باز و شاهين ، سازش پذير و دمساز بودند بيآورد و آنها را دست‌آموز بكرد و بفرمود تا مردم نيز آنها را به گرمى بنوازند . چون اينها همه كرده شده ، مرغ و خروس را نيز به ميان مردم آورد « 2 »  .\r\nآنگاه مردمان را گفت : پروردگار آفرينندهء گيهان را نيايش و ستايش كنيد ، چه او بود كه ما را بر ددان چيره ساخت و ما را راه بنمود . تهمورس را دستورى نيك انديش به نام شيداسپ بود كه هميشه روز را به روزه و شب را به نيايش پروردگار مىگذرانيد و نماز شب و روزه ، آيين اوست و همواره در پيش شاه ، كمر به فرمان او بسته و پيوسته او را به راه راست رهنمون بود . « 3 »  و بدين سان ، چنان تهمورس از بدى پالوده گشت كه فرّهء ايزدى ازو تابيدن گرفت . پس برفت و به افسون ، اهريمن را گرفتار كرد و زين بر او نهاد و بنشست و گِرد گيتى تاختن گرفت . « 4 » \r\n\r\n","description":"","footnote":" ( 1 ) - سياه‌گوش جانورى درنده است كه سلاطين و امرا بدان شكار كنند . برهان قاطع ، سياه گوش .  ( 2 ) - ابن بلخى ، فارسنامه ، ص 28 مقدسى ، آفرينش و تاريخ ، ج 3 ، ص 120 بلعمى ، تاريخ بلعمى ، ج 1 ، ص 129 ثعالبى ، تاريخ غررالسير ، ص 43 - 42 جوزجانى ، طبقات ناصرى ، ج 1 ، ص 134 مجمل التواريخ و القصص ، ص 39 طبرى ، تاريخ طبرى ، ج 1 ، ص 115 . نيز همين منابع آورده‌اند كه وى نخستين كسى بود كه بفرمود تا بر اسب زين نهند و بر آن سوار شوند و از شتران براى بار بردن استفاده كنند و از سگها براى نگهبانى رمه‌هاى گوسپندان بهره گيرند . جوزجانى آورده است كه وى نخستين كسى بود كه تاج بر سر نهاد . همان ، ج 1 ، ص 135 . ليكن چنان كه پيش از اين ذكر شد نخستين كسى كه تاج بر سر گذارد به احتمالى گيومرت و با يقين بيشترى هوشنگ بوده است .  ( 3 ) - ر . ك . زيرنويس صفحهء 73 .  ( 4 ) - رساله ماه فروردين روز خرداد ، بند 8 در متون پهلوى ، ص 141 مينوى خرد ، ص 43 پرسش 26 بند 22 - 21 خرده اوستا ، ص 176 ثعالبى ، تاريخ غررالسير ، ص 43 مقدسى ، آفرينش و تاريخ ، ج 3 ، ص 120 . در رام يشت آمده است : « او [ اندرواى 
  ] را بستود تهمورث زيناوند در روى تخت زرين در روى بالش زرين در روى فرش زرين نزد برسم گسترده با كف دست سرشار ، از او درخواست اين كاميابى را به من ده تو اى اندرواى زبردست كه من به همهء ديوها و مردمان و به همه جاودان و پريها ظفر يابم كه من اهريمن را به پيكر اسبى درآورده و در مدت سى سال تا به دو كرانه برانم ، اندرواى زبردست اين كاميابى را به او داد تا اين كه تهمورث كامروا گرديد . . . » پورداود ، يشتها ، ج 2 ، ص 147 رام يشت ، كرده 3 بند 13 - 11 . ثعالبى آورده است كه ايرانيان در كتابهايشان و نيز بر ديوار كاخها ، تهمورس را به حال سوارى بر ديو ، نگارگرى مىكنند . همان ، همان صفحه . ","page_name":" 65 ","page_number":65},
  {"content":"\r\n\r\nچون ديوان ، كردار او را بديدند ، سر از گفتار او برتافتند و بسيارى از ايشان انجمن بكردند تا او را از ميان بردارند . چون تهمورس از كار ايشان آگه شد ، برآشفت و به فرّ پروردگار گيهاندار ، كمر را ببست و گرز گران برداشت . از آن سوى نيز نرّه ديوان و افسونگران و جادوگران سپاهى « 1 »  با ديو سياه كه پيشاپيش ايشان روان بود ، به جنگ تهمورس شدند و فرياد ايشان به هوا خاست . جنگ در گرفت و تهمورس به زودى توانست دو گروه از ايشان را به افسون بند كند و ديگران را نيز به گرز گران نابود بساخت . و بدين سان تهمورس بر گروه ديوان پيروز گشت و ديوان را در بند ، به خوارى و زارى بكشيدند . « 2 »  ديوان كه چنين ديدند ، به جان خود زينهار خواستند و تهمورس را گفتند : ما را مكُش تا تو را هنرى نو بيآموزيم كه به كارَت آيد . تهمورس ايشان را آزاد ساخت و آن ديوان ، نوشتن ِ نزديك به سى زبان چون رومى و پارسى و سغدى و چينى و پهلوى را به تهمورس بيآموختند « 3 »  و دلش را به فروغ دانش روشن\r\n\r\n","description":"","footnote":" ( 1 ) - در برخى جنگها ، از جادوگران استفاده مىشده است . چنان كه بعداً خواهد آمد ، افراسياب در جنگ با ايرانيان از جادو بهره مىگرفت . در دوره‌هاى متأخر نيز نظير مغول و قاجار مواردى ذكر شده است . ر . ك . لغت‌نامه دهخدا ، ماده جادو .  ( 2 ) - طبرى ، تاريخ طبرى ، ج 1 ، ص 115 - 114 بلعمى ، تاريخ بلعمى ، ج 1 ، ص 129 مجمل التواريخ و القصص ، ص 39 مسكويه ، تجارب الامم ، ج 1 ، ص 56 گرديزى ، زين الأخبار ، ص 32 - 31 . ميرخواند از تاريخ جعفرى روايت مىكند كه تهمورس به دست خود 1480 ديو بكشت . روضة الصفا ، ج 1 ، ص 515 .  ( 3 ) - حكيم فردوسى مىنويسد كه ديوان ، نوشتن به 30 زبان را به او آموختند ، ليك تنها از 6 زبان نام مىبرد . در سنت پارسيان گفته شده كه ديوان 7 قسم خط را به تهمورس آموختند . ر . ك . خرده اوستا ، ص 176 مينوى خرد ، ص 43 پرسش 26 بند 23 . اما در تواريخ تنها گفته شده كه وى نخستين كسى بود كه به پارسى نوشت . ر . ك . طبرى ، تاريخ طبرى ، ج 1 ، ص 115 بلعمى ، تاريخ بلعمى ، ج 1 ، ص 129 مجمل التواريخ و القصص ، ص 39 ابن بلخى ، فارسنامه ، ص 28 مسكويه ، تجارب الامم ، ج 1 ، ص 56 ثعالبى ، تاريخ غررالسير ، ص 43 نويرى ، نهاية الإرب ، ج 10 ، ص 148 ، جوزجانى ، طبقات ناصرى ، ج 1 ، ص 135 . خيام مىنويسد كه وى به مردمان دبيرى آموخت . نوروزنامه ، ص 13 . ","page_name":" 66 ","page_number":66},
  {"content":"\r\n\r\nساختند . سى سال پس از آن ، كه تهمورس آن همه هنرها پديد آورد ، روزگارش بسر آمد . « 1 » \r\n\r\n","description":"","footnote":" ( 1 ) - چند نكته در مورد تهمورس لازم به ذكر است : روايت شده در زمان تهمورس شخصى به نام بوذاسف در هند ظهور كرد و مذهب « صابيان » آورد . و از اثر دين او رسم روزه نيز ايجاد شد . در دورهء اسلامى گفته شده باقيمانده‌هاى آن گروه در حرّان زندگى مىكنند و به آنها حرانيّه و يا كلدانيان گفته مىشود . بايد در نظر داشت كه اين بوذاسف غير از آن بودا يا بوذاسف معروف است . ر . ك . طبرى ، تاريخ طبرى ، ج 1 ، ص 115 بيرونى ، آثار الباقيه ، ص 228 و 225 اصفهانى ، تاريخ پيامبران و شاهان ، ص 131 نويرى ، نهاية الإرب ، ج 1 ، ص 148 خوارزمى ، مفاتيح العلوم ، ص 38 مسعودى ، مروج الذهب ، ج 1 ، ص 218 مقدسى ، آفرينش و تاريخ ، ج 3 ، ص 120 . ليكن چنان كه برخى از همين منابع نيز معترفند ، ميان بودائيان با صابئين تفاوت است . ر . ك . پورداود ، يشتها ، ج 2 ، ص 138 بيرونى ، همان ، ص 377 كريستن سن ، نخستين انسان و نخستين شهريار ، ج 1 ، ص 255 - 253 . نيز گفته شده كه در زمان تهمورس بت‌پرستى و صورتگرى بت‌ها ايجاد شد . و دليل آن نيز اين بود كه چون مردم يكى از عزيزان خود را از دست مىدادند ، براى تسكين دردهاى خود ، مجسمه‌هايى همانند مردگان خود ساختند و چون چندى بگذشت ، سبب ساختن آن را فراموش كردند و پنداشتند كه ايشان ميان خدا و بنده ، واسطه‌اند ، پس آن را پرستيدند و بت‌پرست رايج گشت . ر . ك . مجمل التواريخ و القصص ، ص 189 ابن بلخى ، فارسنامه ، ص 29 مستوفى ، تاريخ گزيده ، ص 80 اصفهانى ، همان ، ص 31 . گويا برخى روايات حاكى از اين بوده است كه تهمورس نيز ، خود ، بت‌پرستى شد و از همين رو است كه بلعمى مىنويسد : « مغان گويند كه او [ تهمورس 
  ] بت‌پرستيد . دروغ گويند كه او خداى را پرستيد و بر دين ادريس بود . » تاريخ بلعمى ، ج 1 ، ص 129 . طبرى نيز مىنويسد كه او مطيع خدا بود . طبرى ، تاريخ طبرى ، ج 1 ، ص 115 - 114 . در كتاب هفتم دينكرد ، فصل 1 فقره 19 آمده است كه تهمورس بت‌پرستى را برانداخت و مردم را به ستايش پروردگار امر كرد . پورداود ، يشتها ، ج 2 ، ص 144 . اما بطور كلى سياست دينى تهمورس مبنى بر تسامح بوده است . حمزه اصفهانى مىنويسد : « وى مىگفت : هر گروهى به ديانت خود شادمان و علاقه‌مند است و شما متعرض آنان مباشيد . » تاريخ پيامبران و شاهان ، ص 31 نيز ر . ك . مستوفى ، تاريخ گزيده ، ص 80 . البته اين امر يقيناً با مبارزه او با بت‌پرستى يا ديوان هيچ منافاتى نداشته و او دعوت كننده به سوى يكتا پرستى بوده است . ثعالبى در وصف او مىگويد : « تهمورث پاكى فرشتگان ، روش پيامبران و شكوه شاهان را يك جا در خود داشت . » وى او را در زيبايى همچون گيومرت مىداند . تاريخ غررالسير ، ص 42 . از او سخنانى باقى مانده است . خواندمير ، مآثر الملوك ، ص 24 . پايتخت تهمورس شهر شاپور فارس بود . ابن قتيبه ، المعارف ، ص 652 طبرى ، تاريخ طبرى ، ج 1 ، ص 115 - 114 مروج الذهب ، ج 1 ، ص 218 مسكويه ، تجارب الامم ، ج 1 ، ص 56 . دو خبر واحد نيز در اين رابطه وجود دارد : طبرى و ابن خلدون از قول هشام كلبى ، وى را شاه بابل دانسته‌اند . تاريخ طبرى ، ج 1 ، ص 114 العبر ج 1 ، ص 175 . و نويرى پايتخت او را نيشابور ذكر كرده است . نهاية الإرب ، ج 10 ، ص 147 . تهمورس شهرهاى بسيارى بنا كرد كه عبارتند از : بيشاپور پارس كه آن را دين لا مىگفتند - كازرون و بيشتر شهرهاى پارس - آمل - سارى - سمنان - كهن دژ مرو - گردآباد مداين - قم - نيشابور - آتشگاه ماربين اصفهان . و نيز شهرهاى بسيارى را تجديد عمارت كرد و بر آنها افزود ، از قبيل : بلخ - بابل - استخر پارس . ر . ك . مستوفى ، نزهت القلوب ، ص 148 - 147 و 67 و 50 و 48 و 44 و 37 ابن بلخى ، فارسنامه ، ص 145 و 125 و 63 و 29 و 28 اعتماد السلطنه ، مرآة البلدان ، ج 1 ، ص 215 و 99 و ج 2 ، ص 1020 ثعالبى ، تاريخ غررالسير ، ص 43 مستوفى ، تاريخ گزيده ، ص 80 اصفهانى ، تاريخ پيامبران و شاهان ، ص 31 - 30 اصطخرى ، مسالك و ممالك ، ص 205 نويرى ، نهاية الإرب ، ج 10 ، ص 147 مجمل التواريخ و القصص ، ص 39 جوزجانى ، طبقات ناصرى ، ج 1 ، ص 135 گرديزى ، زين الأخبار ، ص 32 خواندمير ، مآثر الملوك ، ص 24 حدود العالم ،\r\nص 301 - 300 لسترنج ، جغرافياى تاريخى سرزمينهاى خلافت شرقى ، ص 222 . نيز بناى سارويه در ناحيه جى اصفهان از تهمورس است . در باب علت ساخته شدن آن مىگويند در روزگار تهمورس خبر از وقوع « حادثه غربى آسمانى » داده شد . برخى اين حادثه را همان طوفان مىدانند . در نتيجه تهمورس دستور داد تا منطقه‌اى را بيابند كه از همه نظر مناسب باشد و در شرايط مختلف بتواند سالم بماند . پس ناحيه جى اصفهان را برگزيدند در آنجا دژى ساختند . آنگاه تهمورس فرمان داد تا دانشها را بر پوست درخت توز نوشته ، تجليد كنند و در سالم ترين جاهاى آن پنهان نمايند تا در هر شرايطى سالم بمانند . به سال 350 قمرى يك طرف از بناى سارويه ويران شد و خانه‌اى پديد آمد كه در آن حدود 50 بار پوست درخت توز بود . اين پوستها به خطى نوشته شده بود كه كسى مانند آن را نديده بود .\r\nر . ك . اصفهانى ، تاريخ پيامبران و شاهان ، ص 184 - 182 بيرونى ، آثار الباقيه ، ص 38 - 37 ابن نديم ، الفهرست ، ص 440 - 438 . نيز ر . ك . ابن بلخى ، فارسنامه ، ماركوارت ، ايرانشهر ، ص 254 مجمل التواريخ و القصص ، ص 39 .\r\nاما در بارهء نحوه درگذشت تهمورس در كتاب روايات فارسى ، خبرى ذكر شده كه چندان پذيرفتنى نمىنمايد و بطور كلى حاكى از كشته شدن تهمورس توسط اهريمن و بلعيده شدن بوسيلهء اوست . ر . ك . داراب هرمزديار ، روايات فارسى ، ج 1 ، ص 312 نقل در مينوى خرد ، ص 119 تعليقات تفضلى . مدت عمر تهمورس را ميرخواند 800 سال ذكر كرده است . روضة الصفا ، ج 1 ، ص 515 . اما در باب مكان دخمه تهمورس : گرديزى مكان درگذشت وى را ايران شهر مىداند . زين الأخبار ، ص 32 . صاحب مجمل التواريخ و القصص مىنويسد كه جسد تهمورس در آتشگاه اصفهان كه مينوذر نام داشته و خود تهمورس بانى آن بوده نهاده شد . ص 462 - 461 . اما اسدى طوسى مىنويسد كه دخمه تهمورس در شبه جزيرهء بندآب در هند ، داخل خانه‌اى در زير زمين و ميان حصارى بلند و استوار بوده است كه گرشاسپ به ديدن آن مىرود :\r\nبه ديگر يكى خانه رفتند باز * به زير زمين كرده راهى دراز\r\nهمه خانه بُد سنگ همرنگ نيل * درو چشمهء آب زرين دو ميل\r\nبه هر ميل بر مهره‌اى از بلور * برو گوهرى چون درفشنده هور\r\nگهرها فروزان در آب از فراز * وزو نور داده همه خانه باز\r\nبر چشمه تختى و مردى به روى * بمرده به چادر نهنبيده روى\r\nيكى لاژوردينش لوحى زبر * بر آن لوح سى خط نبشته به زر\r\nگرشاسپ از فردى كه همراهش بوده مىخواهد تا آن را بخواند :\r\nمنم پور هوشنگ شاه بلند * جهاندار طهمورث ديوبند\r\nحصار و طلسمى چنين ساختم * بسى گوهر و گنج پرداختم\r\nاگر بنگرى كمترين گوهرى * بها بيشتر دارد از كشورى\r\nبه چندين گهر در سپنجى سراى * چو من شه نماندم ، كه مانَد به جاى\r\n. . . ر . ك . اسدى طوسى ، گرشاسپ‌نامه ، ص 187 - 183 . براى آگاهيهاى بيشتر پيرامون تهمورس ر . ك . كريستن سن ، نخستين انسان و نخستين شهريار ، ج 1 ، ص 264 - 227 صفا ، حماسه‌سرايى ، ص 424 - 418 . ","page_name":" 67 ","page_number":67},
  {"content":"\r\n\r\nبرفت و سرآمد برو روزگار * همه رنج او ماند ازو يادگار\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nجهانا مپرور چو خواهى درود * چو ميبد روى پروريدن چه سود\r\nبرآرى يكى را به چرخ بلند * سپاريش ناگه به خاك نژند\r\n\r\n","description":"","footnote":"","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\nجمشيد\r\nپادشاهى جمشيد « 1 »  هفتسد سال « 2 »  بود\r\n\r\n","description":"","footnote":" ( 1 ) - جمشيد  Jamid  ، اين نام به صورت جمشاد  Jamdh  نيز ضبط شده است . در اوستا اين نام ييمه خشئت  Yima xaeta  است كه نامى است مركب از دو جزء ييمه ( جم ) خشئت ( شيد ) . در باب معنى جزء اول حدس زده شده كه به معناى توامان و همزاد باشد ( گويا جمشيد با خواهرش جمى ( يمى ) يا جمگ دوقلو بوده‌اند ) ، گرچه در معنى اين جزء ، ترديد هست . اما در باب جزء دوم يعنى شيد هيچگونه ترديدى نيست . شيد همان صفت خشئت  Xaeta  اوستايى به معنى درخشان و روشن است كه در فارسى شيد شده است . همين صفت است كه با خور آمده و آن را به خورشيد تبديل كرده است . گفته شده از آن رو كه جم بسيار زيبا بوده و صورتى درخشان و نورانى داشته جمشيد ناميده شده است . اكثر منابع بر اين معنى متفق هستند . ر . ك . پورداود ، يشتها ، ج 2 ، ص 181 پورداود ، يادداشتهاى گاتها ، ص 153 صفا ، حماسه‌سرايى ، ص 440 طبرى ، تاريخ طبرى ، ج 1 ، ص 117 اصفهانى ، تاريخ پيامبران و شاهان ، ص 32 - 31 مقدسى ، آفرينش و تاريخ ، ج 3 ، ص 121 بلعمى ، تاريخ بلعمى ، ج 1 ، ص 130 مسكويه ، تجارب الامم ، ج 1 ، ص 56 مجمل التواريخ و القصص ، ص 25 . صاحب اين كتاب در جاى ديگر از همان ، شيد را به معنى خور آورده است ، حال آنكه اشتباه مىباشد و شيد صفت خور است نه خود آن . ر . ك . ص 417 خوارزمى ، مفاتيح العلوم ، ص 99 نويرى ، نهاية الإرب ، ج 10 ، ص 148 مستوفى ، تاريخ گزيده ، ص 80 ابن خلدون ، العبر ، ج 175 .\r\nدو صفت ديگر نيز در اوستا براى جم ذكر شده است : يكى صفت هوَثوَ است كه معادل پهلوى آن هورمگ  Hramag  به معناى « خوب رمه » يا « دارندهء رمه و گلهء خوب » است . ديگرى صفت سريرَ  sarir  به معناى زيبا است . ر . ك . صفا ، حماسه‌سرايى ، ص 441 پورداود ، يشتها ، ج 1 ، ص 180 .  ( 2 ) - در باب مدت شاهى جمشيد روايات متفاوتى وجود دارد : برخى آن را همچون حكيم فردوسى 700 سال دانسته‌اند . ر . ك . يعقوبى ، تاريخ يعقوبى ، ج 1 ، ص 193 مستوفى ، تاريخ گزيده ، ص 81 ابن خلدون ، العبر ، ج 1 ، ص 175 . مسعودى آن را 700 سال و 3 ماه ذكر كرده است . التنبيه و الاشراف ، ص 82 . برخى ديگر اين مدت را 716 سال دانسته‌اند . ر . ك . اصفهانى ، تاريخ پيامبران و شاهان ، ص 10 مجمل التواريخ و القصص ، ص 39 ابن بلخى ، فارسنامه ، ص 30 و 10 . در ميان همين گروه ، بعضى مدت شاهى او را 616 سال دانسته‌اند كه با احتساب 100 سال كه به علت غلبه ضحاك از كشور فرارى شد تا زمانى كه كشته شد ، همان 716 سال مىشود . ر . ك . بندهش ، ص 155 رساله علماى اسلام در كريستين سن ، نخستين انسان و نخستين شهريار ، ج 2 ، ص 367 اصفهانى ، همان ، ص 20 . ابن قتيبه اين مدت را 760 سال دانسته است . المعارف ، ص 652 . مسعودى در دو روايت ديگر 600 سال و نيز 900 سال و 6 ماه آورده است . مروج الذهب ، ج 1 ، ص 218 . نويرى طى سه روايت به ترتيب 600 سال ، 700 سال و 6 ماه ، 990 سال ذكر كرده است . نهاية الإرب ج 10 ، ص 148 . و ثعالبى اين مدت را 520 سال گفته است . ثعالبى ، تاريخ غررالسير ، ص 47 . طبرى نيز در سه روايت به ترتيب 616 سال و 6 ماه ، 716 سال و 4 ماه و 20 روز ، 719 سال ذكر كرده است . تاريخ طبرى ، ج 1 ، ص 120 - 119 و 117 . ","page_name":" 71 ","page_number":71},
  {"content":"\r\n\r\nپس از تهمورس ، فرزند گرانمايهء او جمشيد « 1 »  بر تخت بنشست و به رسم كيان ، تاج زر بر سر نهاد . با شاهى او ، گيتى يك سره او را فرمانبردار گشت و ديو و مرغ و پرى ، او را سر سپردند و زمانه از جنگ بيآسود . جمشيد چون بر تخت بنشست ، مردمان را گفت : من بر شمايان هم شهريارم و هم موبد ، و فرّهء ايزدى يار من است .\r\nاينك برآنم تا دست بدان را از بدى كوتاه سازم و روان را به سوى روشنى رهنمون\r\n\r\n","description":"","footnote":" ( 1 ) - منابع اندكى جمشيد را همچون حكيم فردوسى ، پسر تهمورس دانسته‌اند . ر . ك . اسدى طوسى ، گرشاسپ‌نامه ، ص 30 مستوفى ، تاريخ گزيده ، ص 80 دساتير ، ص 99 . و اكثر منابع جمشيد را برادر تهمورس و پسر ويونگهان ( با ضبطهاى متفاوتى كه در بخش تهمورس ذكر شد ) دانسته‌اند . ر . ك . ابن نديم ، الفهرست ، ص 20 ، اصفهانى ، تاريخ پيامبران و شاهان ، ص 32 و 20 مسعودى ، مروج الذهب ، ج 1 ، ص 218 بلعمى ، تاريخ بلعمى ، ج 1 ، ص 130 طبرى ، تاريخ طبرى ، ج 1 ، ص 117 . وى در يك روايت ديگر ، جمشيد را پسر هوشنگ دانسته است . همان ، ص 140 - 139 مسكويه ، تجارب الامم ، ج 1 ، ص 56 ابن بلخى ، فارسنامه ، ص 29 و 10 خيام ، نوروزنامه ، ص 13 مجمل التواريخ و القصص ، ص 25 ابن خلدون ، العبر ، ج 1 ، ص 175 گرديزى ، زين الأخبار ، ص 32 نويرى ، نهاية الإرب ، ج 10 ص 148 پورداود ، يشتها ، ج 1 ، ص 180 پورداود ، يادداشتهاى گاتها ، ص 427 و 425 و 154 بندهش ، ص 149 ونديداد ، فرگرد 2 بند 3 در داستان جم ، ص 91 144 .  Justi Iranisches Namenbuch P  . ابن بلخى مىنويسد كه در كنار اين روايت ، روايت ديگرى نيز وجود دارد كه جمشيد برادرزاده تهمورس بوده است . فارسنامه ، ص 29 و 10 .\r\nاما از جمشيد نام يك خواهر و سه برادر ضبط شده است . خواهر او در بندهش ، جمگ  Jamag  نام دارد كه با او ازدواج كرد و از ايشان ، يك جفت دختر و پسر به نامهاى اسفيان و زريشم زاده شدند . روايت ديگر مىگويد كه آنگاه كه جمشيد در پايان شاهيش فرارى شد ، جمگ را از بيم ديوان بزنى به يك ديو داد . همان ، ص 149 و 84 . ابن بلخى مىنويسد كه نام خواهر جمشيد ، ورك بود ( شايد همان جمگ ) و او مادر ضحاك بوده است . فارسنامه ، ص 11 . اما سه برادر جمشيد به نامهاى تهمورس ( كه پيش از اين ذكر آن گذشت ) ، نرسى ( رَشْن چين ، سرگردان ) و اسپيدوَر . و اسپيدوَر ( اسپيتور ، اسفتوز ) كسى بود كه سرانجام با ضحاك همدست شد و جمشيد را به قتل رساند . ر . ك . بندهش ، ص 149 طبرى ، تاريخ طبرى ، ج 1 ، ص 119 . ","page_name":" 72 ","page_number":72},
  {"content":"\r\n\r\nكنم . پس جمشيد نخست به ساختن افزار جنگ بپرداخت و به فرّكيانى ، آهن را نرم ساخت و بِدان ، خود و زره و جوشن و گبر « 1 »  و برگستوان « 2 »  ساخته گشت و اينها همه در پنجاه سال بشد . آنگاه در پنجاه سال ِ ديگر ، انديشهء جامه كرد كه به هنگام بزم و رزم بپوشند . پس ، از كتان و ابريشم و پشم و كژ « 3 »  و ديبا و كرك « 4 »  جامه فراهم آورد و مردمان را رشتن و بافتن تار و پود پارچه بيآموخت . و چون پارچه بافته گشت ، شستن و دوختن را به مردم آموخت . « 5 »  در پنجاه سال ديگر ، از هر پيشه‌ور ، انجمنهايى گرد آورد . پس گروهى را كه از پيشوايان دينى بودند و آموزيان « 6 »  نام\r\n\r\n","description":"","footnote":" ( 1 ) - گبر به پارسى به معناى خفتان يا جامه جنگى است .  ( 2 ) برگستوان ، پوشش جنگى سوار و اسب باشد . فرهنگ جامع شاهنامه ، ماده برگستوان .  ( 3 ) - كَژ ، ابريشم فرومايه و كم قيمت باشد . برهان قاطع ، ماده كژ .  ( 4 ) كرك ، پارسى خز است . لغت‌نامه دهخدا ، ماده خز .  ( 5 ) - از كارهاى ديگرى كه در كنار آنچه توسط حكيم فردوسى ذكر شده ، به جمشيد منسوب است ، مىتوان به موارد زير اشاره كرد : 1 - علم نجوم در عصر او قوّت گرفت . ابن نديم ، الفهرست ، ص 435 - 434 جوزجانى ، طبقات ناصرى ، ج 1 ، ص 135 مقدسى ، آفرينش و تاريخ ، ج 3 ، ص 121 . 2 - پيلان را مسخر كرد . جوزجانى ، همان ، همان صفحه . 3 - قفل و كليد براى درها بياورد . همان . 4 - گردونه براى بار كشيدن بيرون آورد . همان . 5 - اولين كسى كه نقاشى و صورتگرى فرمود ، او بود . ابن بلخى ، فارسنامه ، ص 32 . 6 - فرمان داد تا شيرهء نيشكر را بيرون آورند و از آن شكر سازند . جكسن ، سفرنامه ، ص 119 . 7 - تخت طاقديس كه در زمان خسرو پرويز يكى از عجايب كاخ او بود ، ابتدا در زمان جمشيد ساخته شد . مجمل التواريخ و القصص ، ص 79 . 8 - پديد آوردن استر از خر و اسب در زمان او بود . خيام ، نوروزنامه ، ص 14 . ( در مورد پيش از او نيز رواياتى وجود دارد ) . ابن نديم مىنويسد ، اولين كسى كه خط بنوشت ، او بود و اين كار را از ديوان آموخت . الفهرست ، ص 21 - 20 . حال آنكه اين امر در زمان تهمورس بوده است . 9 - جمشيد كسى بود كه شراب انگور بياورد . در ادبيات پارسى نيز همواره داستانهاى بسيار در مورد جمشيد و مِى وجود داشته است . ر . ك . معين ، مزديسنا و تأثير آن در ادبيات پارسى ، ص 536 - 532 و 275 - 274 و 272 - 267 خواندمير ، مآثر الملوك ، ص 24 ميرخواند ، روضة الصفا ، ج 1 ، ص 518 . گويند وى چهار مُهر بساخت : مهرى براى جنگ و پاسدارى و بر آن كلمه « شكيبايى » را نوشت ، مهرى براى باج و خراج گرفتن و گردآورى خواسته و بر آن كلمه « آبادانى » نقش زد ، مهرى براى پيك كه بر آن كلمه « شتاب » ( يا پيام ) را نوشت و مهرى براى دادخواهى كه بر آن كلمه « داد » را نوشت . مسكويه ، تجارب الامم ، ج 1 ، ص 57 - 56 نويرى ، نهاية الإرب ، ج 10 ، ص 148 .  ( 6 ) - در شاهنامه نسخه وولرس اين كلمه به صورت كاتوزيان ذكر شده است . ر . ك . همان ، ج 1 ، ص 24 . اين نام ظاهراً شكلى دگرگونه شده از آتورپان ، اثورنان و آذربان است . رك . برهان قاطع ، ماده كاتوزى حواشى معين صفا ، حماسه‌سرايى ، ص 424 . در روايت پارسى منقول در كريستن سن ، نخستين انسان و نخستين شهريار ، ج 2 ، ص 373 بيتى بر اساس اين بيت شاهنامه ذكرشده كه مىتواند گوياى اين مسئله باشد :\r\nصفى بر سوى راست بنشاد شاد * اثورنان همى نام او را نهاد\r\n","page_name":" 73 ","page_number":73},
  {"content":"\r\n\r\nداشتند از ميان مردم جدا كرد و جايگاه ايشان را كوه نهاد تا در آنجا به پرستش بپردازند .\r\nردهء ديگرى كه گرد آمده شد جنگاوران و سپاهيان بودند كه تخت شاهى از ايشان ، برپاست . اين رده را نام ، نيساريان « 1 »  بود . گروه ديگر كه نسودى « 2 »  نام داشت ، كشاورزان بودند كه خود ، خوراك خويش مىكارند و خود ، مىدروند . و گروه چهارم را كه آهنوخوشى « 3 »  خوانند ، همان دست‌ورزان و پيشه‌وران بودند ،\r\n\r\n","description":"","footnote":" ( 1 ) - اين كلمه نيساريان نيز همچون مورد پيشين در زبانهاى ايرانى سابقه ندارد و بىشك محرّف كلمه ديگر است از ريشه ارتيشتار  Artitr  پهلوى و رتشتر  Raraetara  اوستايى به معناى رزمى و سپاهى . همين كلمه است كه در فارسى به صورت ارتيشدار و ارتشتار در آمده است . ر . ك . برهان قاطع ، ماده نيسارى حواشى معين صفا ، حماسه‌سرايى ، ص 242 . در روايت پارسى بيتى ذكر شده كه كاملاً تأييدگر اين مطلب است :\r\nگروهى نشسته چپ شهريار * نهاده ورا نام ارتيشتار\r\nكريستين ، نخستين انسان و نخستين شهريار ، ج 2 ، ص 373 .  ( 2 ) اين كلمه در شاهنامه بايسنقرى به صورت نسورى ضبط شده است . ص 32 . معين بر آن است كه نسودى ، مصحف پسودى يا بسودى است و آن از ريشه فشو  Fu  اوستايى به معناى پرورانيدن چهارپايان است . پسو  Pasu  به معناى جانور اهلى و خانگى است . ر . ك . برهان قاطع ، ماده نسودى ، حواشى معين . با پذيرفتن اين نظر معين ، بايد اين طبقه را گله‌داران بدانيم . حال آنكه در گفتار حكيم فردوسى بر كشاورزى ايشان تأكيد شده است . به نظر مىرسد كه اين طبقه همان وَستريوشان  Vastriyu  بوده باشند كه پيشه اصلى ايشان كشاورزى بود ، گرچه در كنار كشاورزى مىتوانسته‌اند دامدارى نيز بكنند . مؤيد اين گفتار ، اين بيت روايت پارسى تواند بود :\r\nسديگر گروه و استريوش نام * جدا كردشان از خلايق تمام\r\nكريستن سن ، نخستين انسان و نخستين شهريار ، ج 2 ، ص 373 .  ( 3 ) - اين كلمه در شاهنامه وولرس به صورت آهتوخوشى ذكر شده است . ج 1 ، ص 24 . اين كلمه محرف هوتخش  Htox  پهلوى است به معناى خوب ورزنده ، نيكو كوشنده و مراد از آن طبقه صنعتگر است . ر . ك . برهان قاطع ، ماده اهنوخوشى ، حواشى معين صفا ، حماسه‌سرايى ، ص 424 . اين بيت از روايت پارسى كاملاً تأييدگر اين مطلب است :\r\nاز آن پس نشاند آن صف چارمين * هتخشان و را نام كرده گزين\r\nكريستن سن ، نخستين انسان و نخستين شهريار ، ج 2 ، ص 373 . ","page_name":" 74 ","page_number":74},
  {"content":"\r\n\r\nو بدين سان ردگان چهارگانه پديدار گشت « 1 »  و جمشيد ، پايگاه هر يك از اين رده‌ها بديشان بنمود تا هر يكى اندازهء خويش بشناسند و پا از آن فراتر ننهند . « 2 »  پس پنجاه سال ديگر نيز بگذشت و جمشيد به ديوان ناپاك بفرمود تا خاك را با آب بيآميختند و گِل كرده و با آن خشت بسازند . پس آنگاه ديوان با خشت و سنگ و گچ ، گرمابه‌ها « 3 »  و كاخهاى بلند و ديوار و ايوان بساختند . پس از آن به افسون ، از دل سنگ خارا ، چندين گونه گوهر همچون ياكند « 4 »  و بيچاده « 5 »  و سيم و زر بيرون آورد . آنگاه گياهان خوشبويى چون بان « 6 »  و كافور و مشكناب و داربوى « 7 »  و شاهبوى « 8 »  و گلاب را كه\r\n\r\n","description":"","footnote":" ( 1 ) - بلعمى ، تاريخ بلعمى ، ج 1 ، ص 130 مسكويه ، تجارب الامم ، ج 1 ، ص 56 نويرى ، نهاية الإرب ، ج 1 ، ص 148 . ترتيب اين طبقات در بعضى منابع به صورتى متفاوت ذكر شده‌اند : ثعالبى و گرديزى : 1 - روحانيان . 2 - لشگريان . 3 - كشاورزان و پيشه‌وران و بازرگانان . 4 - دبيران و طبيبان و منجمان . ر . ك . تاريخ غررالسير ، ص 44 زين الأخبار ص 33 . ابن بلخى ضمن تأييد سه طبقه نخست ، طبقه چهارم را شامل انواع خدمتها « چون فرّاش و خربنده و دربان » مىداند . فارسنامه ، ص 31 . طبرى ضمن تأييد 4 طبقه كه در سطور بالا ذكر شد ، مىنويسد كه وى طبقه‌اى را هم به خدمت خويش گرفت . تاريخ طبرى ، ج 1 ، ص 119 - 118 .  ( 2 ) - البته بر خلاف آنچه كه گفته مىشود در ايران باستان اين به معناى كاست يا طبقات بسته نبوده و امكان رفتن از طبقه‌اى به طبقه ديگر وجود داشته و در صورتى كه فردى شايستگى و قابليتهاى خاصى داشت و در آزمونهايى پذيرفته مىشد ، مىتوانست به طبقه مورد نظر راه يابد . در زمانى كه سخن از عصر انوشيروان گفته مىگردد توضيحات بيشترى در حاشيه خواهد آمد . بدانجا رجوع شود .  ( 3 ) - اين روايت حاكى از اين است كه ايرانيان باستان در ادوار بسيار پيش گرمابه داشتند و اين امر نشانگر قدمت و تعالى تمدن ايرانيان مىباشد .  ( 4 ) - ياكند پارسى ياقوت است .  ( 5 ) بيچاده سنگى است شبيه ياقوت سرخ‌رنگ . معدن آن در بدخشان است . فرهنگ جامع شاهنامه ، ماده بيجاده . اما استخراج از معدنى در بدخشان ، حكايت از آبادان بودن آن منطقه در حدود هزاره سوم ق . م . دارد و اين كه آن منطقه در آن زمان ، جزئى از ايران زمين بوده است .  ( 6 ) - بان نام درختى است كه ميوهء آن را حب البان خوانند و در فارسى تخم غاليه گويند و آن مانند پسته مىباشد ، ليكن زود مىشكند و عربان آن را فستق الهاويه خوانند . بان به معنى لادن هم هست و آن نوعى از عنبر و مشمومات باشد كه به عربى حصين البان گويند . و مشك بيد را نيز گفته‌اند . برهان قاطع ، ماده بان .  ( 7 ) داربوى به پارسى به معناى عود است .  ( 8 ) - شاهبوى به پارسى به معناى عنبر است . ","page_name":" 75 ","page_number":75},
  {"content":"\r\n\r\nبراى درمان بيماريها به كار مىرفت ، براى مردم بيآورد . « 1 »  و زان پس پنجاه سال با كشتى گرد گيتى بگشت . چون همهء كردنيها كرده شد ، جمشيد كسى را در گيتى برتر از خويش نديد و پا از جايگاه بزرگى خود نيز فراتر نهاد . پس به فرّ كيانى ، تختى بساخت « 2 »  و گوهرهاى فراوان بر آن بنشانْد كه هر گاه خواست تا ديو آن را بردارد و به آسمان بَرَد ، چون خورشيد تابانى باشد كه شاه بر آن بنشسته است . آن روز كه آن تخت ساخته و به آسمان برده شد ، همهء مردمان پيش او انجمن شدند و بر او گوهر افشاندند و آن روز را نوروز « 3 »  خواندند . و آن روز ، آغاز سال نو ، روز هرمز « 4 »  از ماه\r\n\r\n","description":"","footnote":" ( 1 ) - جمشيد با ديوان نافرمان نبرد كرد و ايشان را به بندگى خود درآورد و آنها را به كارهاى سخت و طاقت فرسايى كه ذكر شد گمارد . ر . ك . ثعالبى ، تاريخ غررالسير ، ص 45 - 44 طبرى ، تاريخ طبرى ، ج 1 ، ص 119 - 118 ابن بلخى ، فارسنامه ص 32 - 31 مسكويه ، تجارب الامم ، ج 1 ، ص 57 ابن اسفنديار ، تاريخ طبرستان ، ج 1 ، ص 57 جوزجانى ، طبقات ناصرى ، ج 1 ، ص 135 رساله درخت آسورى ، بند 35 - 34 در متون پهلوى ، ص 147 تجارب الامم فى اخبار ملوك العرب و العجم ، ص 54 ابن نديم ، الفهرست ، ص 549 خيام ، نوروزنامه ، ص 13 بلعمى ، تاريخ بلعمى ، ج 1 ، ص 130 .  ( 2 ) - طبرى آن را چرخى ( گردونه‌اى ) از جنس شيشه دانسته كه جمشيد با ديوان در آن نشسته است . تاريخ طبرى ، ج 1 ، ص 119 - 118 .  ( 3 ) - گفته شده جمشيد با آن گردونه ، يك روزه از راه هوا از دماوند به بابل رفت . ثعالبى ، تاريخ غررالسير ، ص 45 بيرونى ، آثار الباقيه ، ص 242 مقدسى ، آفرينش و تاريخ ، ج 3 ، ص 121 . نيز در باب وجه تسميه نوروز روايات بسيار متفاوت ديگرى وجود دارد . از آن جمله بيرونى روايت مىكند كه : « دسته ديگر از ايرانيان مىگويند كه جمشيد زياد در شهرها گردش مىنمود و چون خواست به آذربايجان داخل شود ، بر سريرى از زر نشست و مردم به دوش خود آن تخت را مىبردند و چون پرتو آفتاب بر آن تخت بتابيد و مردم آن را ديدند ، اين روز را عيد گرفتند . » همان ، همان صفحه ، نيز در روايت ديگرى مىگويد : « برخى از علماء ايران مىگويند سبب اين كه اين روز را نوروز مىنامند اين است كه در ايام تهمورث ، صابئه آشكار شدند و چون جمشيد به پادشاهى رسيد ، دين را تجديد كرد . و اين كار خيلى بزرگ به نظر آمد و آن روز را كه روز تازه‌اى بود ، جمشيد عيد گرفت . اگر چه پيش از اين هم نوروز ، بزرگ و معظم بود . » همان ، همان صفحه . بلعمى در باب وجه تسميه نوروز گويد : « نخستين روز كه [ جمشيد 
  ] به مظالم بنشست ، روز هرمز بود از ماه فروردين . پس آن روز را نوروز نام كردند . » تاريخ بلعمى ، ج 1 ، ص 131 . گرديزى در يك روايت متفاوت ديگر مىنويسد چون جمشيد به درگاه پروردگار دعا كرد كه جهان را بىمرگ كند و دعايش اجابت شد ، شكر آن را جشن نوروز ساخت . زين الأخبار ، ص 33 . در رساله ماه فروردين روز خرداد ، بند 11 آمده است : « در ماه فروردين روز خرداد ، جم استودانها كَند و به مردمان فرمود كندن . چون آنان فرموده جم را ديدند ، روز به نوروز كردند و نوروز نام نهادند . » متون پهلوى ، ص 141 . خيام مىنويسد : « اما سبب نهادن نوروز آن بوده است كه چون بدانستند كه آفتاب را دو دور بُوَد ، يكى آنكه هر سيصد و شصت و پنج روز و ربعى از شبانروز به اول دقيقه حمل باز آيد ، به همان وقت و روز كه رفته بود بدين دقيقه نتواند آمدن ، چه هر سال از مدت همى كم شود . و چون جمشيد آن روز دريافت ، نوروز نام نهاد و جشن آيين آورد . و پس از آن پادشاهان و ديگر مردمان به دو اقتدا كردند . » نوروزنامه ، ص 7 - 6 . در برهان قاطع ، ماده نوروز آمده است : « نوروز به معنى روز نو است و آن دو باشد : يكى نوروز عامه و ديگرى نوروز خاصه . و نوروز عامه روز اول فروردين ماه است كه آمدن آفتاب به نقطه اول حمل باشد و رسيدن او به آن نقطه ، اول بهار است . گويند خداى تعالى درين روز عالم را آفريد و هر هفت كوكب در اوج تدوير بودند و اوجات همه در نقطه اول حمل بود ، درين روز حكم شد كه به سير و دور درآيند . و آدم عليه السلام را نيز درين روز خلق كرد . پس بنا بر اين ، اين روز را نوروز گويند . . . و نوروز خاصه روزى است كه نام آن روز خرداد است و آن روز ششم فروردين ماه باشد . و در آن روز هم جمشيد بر تخت نشست و خاصان را طلبيد و رسمهاى نيكو گذاشت ، و گفت خداى تعالى شما را خلق كرده است ، بايد كه به آبهاى پاكيزه تن بشوييد و غسل كنيد و به سجده و شكر او مشغول باشيد . و هر سال درين روز به همين عمل نماييد . و اين روز را بنا بر اين نوروز خاصه خوانند . و گويند اكاسره هر سال از نوروز عامه تا نوروز خاصه كه شش روز باشد حاجتهاى مردمان را برآوردندى و زندانيان را آزاد كردندى و مجرمان را عفو فرمودى و به عيش و شادى مشغول بودى . » در هر حال نوروز يعنى آغاز درآمدن آفتاب به برج حمل ، لحظه بسيار مهمى است و در اين روز در تمام طول تاريخ رويدادهاى مهمى اتفاق افتاده است و نبايد صرفاً در وجه تسميه آن به دنبال يك عامل خاص بود و چنان كه پيشتر نيز در بخش گيومرت گذشت ، روز تاج گذارى او نيز در چنين روزى بوده است ، بارى در اين روز بود كه جمشيد پس از پرواز در آسمان ، براى مردم سخنرانىاى كرد و در آن مردم را به عدالت و داد وعده داد . ر . ك . ابن بلخى ، فارسنامه ، ص 33 - 32 مسكويه ، تجارب الامم ، ج 1 ، ص 57 نويرى ، نهاية الإرب ، ج 10 ، ص\r\n148 خيام ، نوروزنامه ، ص 14 . نيز براى آگاهيهاى بيشتر پيرامون نوروز ر . ك . محمد معين « جشن نوروز » ، جهان نو ، سال 1 ، شماره 1 ، خرداد 1325 خورشيدى ، ص 9 - 3 .  ( 4 ) - هرمز نام روز اول است از هر ماه شمسى و نام روز پنج شنبه نيز هست . برهان قاطع ، ماده هرمز و هرمزد . ","page_name":" 76 ","page_number":76},
  {"content":"\r\n\r\nفروردين بود كه بزرگان ، به شادى آن ، جشنى بيآراستند و آن روز و آن جشن كه تا كنون بمانده ، يادگار آن خسروان است . بدين سان سيسد سال بگذشت ، در حالى كه مرگ از ميان ايشان برخاسته بود و هيچ رنج و دردى ، مردم را نبود « 1 »  .\r\n\r\n","description":"","footnote":" ( 1 ) - در سنت پارسيان و نيز در روايات تاريخى ذكر شده كه در پادشاهى جمشيد ، يك دورهء بىمرگى وجود داشته است . در اين دوره هيچكس نمرد و پير يا بيمار نشد و هيچگونه بلايى چون قحطى و سيل و زلزله و آذرخش و نظاير آن به مردم نرسيد و هيچ گياهى نخشكيد . و اين در اثر دعاى جمشيد بود كه از پروردگار ، آن را بخواست . در يسنا ، هات 9 ، بندهاى 5 - 3 در اين باره آمده است : « . . . [ جمشيد 
  ] كه در هنگام شهريارى خويش ، جانور و مردم را نمردنى ، آب و گياه را نخشكيدنى ، خورش را نكاستنى ساخت . در هنگام شهريارى جم دلير نه سرما بود و نه گرما ، نه پيرى بود و نه مرگ و نه رشك ديو آفريده . در آن روزگارانى كه جم پسر ويونگهان شهريارى داشت ، پدر و پسر هر دو چون جوانان پانزده ساله مىنمودند . » پورداود ، يادداشتهاى گاتها ، ص 427 . در رام يشت ، كرده 4 بند 17 - 15 آمده است كه جمشيد فرشته موكل اندرواى را ستود و دعا كرد كه : « . . . من در سلطنت خود چارپايان و انسان را فنا ناپذير كنم ، آبها و گياهها را خشك نشدنى سازم و اغذيهء زيان ناپذير خورند . اندرواى زبردست ، اين كاميابى را به او داد تا اين كه جمشيد كامروا گرديد . . . » پورداود ، يشتها ، ج 2 ، ص 148 . اما مدت اين دورهء بىمرگى متفاوت ذكر شده است . چنان كه ملاحظه شد ، حكيم فردوسى آن را 300 سال دانسته است . طبرى نيز همين مدت را ذكر كرده است ، تاريخ طبرى ، ج 1 ، ص 119 - 118 . در نسخه‌اى از متن پهلوى مينوى خرد نيز 300 سال و در نسخه ديگر 600 سال و در تحرير پازند 600 سال و 6 ماه و 16 روز ذكر شده است . در درواسپ يشت نيز جمشيد از ايزد درواسپ درخواست مىكند كه به اين سعادت برسد كه گرسنگى و تشنگى و پيرى و باد گرم و سرد را به مدت 1000 سال دور دارد و درواسپ آرزوى او را برمىآورد . ر . ك . مينوى خرد ، ص 43 ، پرسش 26 بند 28 - 24 و ص 122 - 121 تعليقات تفضلى . در خرده اوستا اين مدت 616 سال و 6 ماه و 13 روز آمده است . ص 176 . ثعالبى اين مدت را 330 سال دانسته است . تاريخ غررالسير ، ص 45 . گرديزى و ابن بلخى همچون حكيم فردوسى ، آن را 300 سال ذكر كرده‌اند . زين الأخبار ، ص 33 - 32 فارسنامه ، ص 33 . اما در باب بىمرگى جهان در زمان جمشيد و آغاز آن روايتى وجود دارد كه آن به روز ششم فروردين يعنى در روز نوروز بزرگ آغاز شد بيرونى روايت مىكند كه : « و در اين روز [ ششم فروردين 
  ] بود كه جمشيد به اشخاصى كه حاضر بودند امر نمود و به آنان كه غايب بودند نوشت كه گورستانهاى كهنه را خراب كنند و گورستان تازه‌اى نسازند . و اين كار در ايرانيان باقى ماند و خداوند آن را پسنديد و پاداشى كه ايزد تعالى ، جمشيد را براى اين كار داد اين بود كه رعاياى او را از پيرى و بيمارى و حسد و فناء و غم و مصائب ديگر حفظ نمود و هيچ جانورى در مدت پادشاهى جم نمرد . » آثار الباقيه ، ص 245 . نيز ر . ك . طبرى ، همان ، ج 1 ، ص 119 - 118 . همچنين در رساله ماه فروردين روز خرداد ، بند 9 آمده است كه : « در ماه فروردين روز خرداد [ 6 فروردين 
  ] جم جهان را بىمرگ كرد ، پيرى ناپذير كرد . » متون پهلوى ، ص 141 .\r\nدر سنت پارسيان رواياتى وجود دارد مبنى بر اين كه پس از بىمرگى مردمان و افزونى شمار ايشان ، جمشيد به دستور خداوند 3 بار زمين را فراخ كرد . براى اين كار ، نمىتوان هيچگونه توضيح روشن كننده‌اى داد . براى آگاهيهاى بيشتر ر . ك . ونديداد ، فرگرد 2 بند 20 - 4 در مقدم ، داستان جم ، ص 93 - 91 مقدسى ، آفرينش و تاريخ ، ج 3 ، ص 121 بيرونى ، آثار الباقيه ، ص 245 . ","page_name":" 77 ","page_number":77},
  {"content":"\r\n\r\nو ديوان كمرِ بندگى بسته بودند و مردم نيز همگى سر به فرمان جمشيد نهاده بودند . اين چنين ساليان سال بگذشت و فرّهء كيانى ، يار شاه گشته بود و از سوى يزدان نيز پيوسته به او پيام مىرسيد « 1 »  و مردم نيز جز خوبى از او نمىديدند . چون\r\n\r\n","description":"","footnote":" ( 1 ) - بر طبق باور حكيم فردوسى ، جمشيد از پيامبران زمان خويش بوده است كه به سوى مردمش فرستاده شده بود و به او وحى مىرسيد . در ونديداد ، فرگرد 2 بند 3 مطلبى خلاف اين آمده است . در آنجا ذكر شده كه اهورامزدا به جمشيد پيشنهاد پيامبرى داد ، ليكن جمشيد ، خود را براى آن كار آماده نديد و نپذيرفت . مقدم ، داستان جم ، ص 91 - 90 . در زيرنويس بعدى پيرامون اين مبحث ، مشروحاً بحث شده است . ","page_name":" 78 ","page_number":78},
  {"content":"\r\n\r\nجمشيد همه را سر به فرمان خود ديد و كسى را از خود برتر نيافت ، دچار خودپرستى شد و سر از يزدان بپيچيد و ناسپاس گشت . پس بزرگان را از لشگر بخواند و ايشان را گفت : اينك من همهء گيهان را تنها از آن خويش مىدانم . تخت شاهى هرگز شهريارى همچون من به خود نديده است ، هنر در گيتى از من پديد آمد و اين من بودم كه گيتى را به خوبى بيآراستم و گيتى آن چنان گشت كه من خواستم .\r\nآرامش و خور و خواب و پوشش شما ، همه از من است . و شاهى تنها از آن من است . دانيد كه به دارو و درمان ، كار گيتى راست گشت و بيمارى و مرگ از ميان شمايان برخاست . پس اگر چه شاهان بسيارى بر زمين باشند ، چه كسى بجز من مرگ را از مردمان برداشت ؟ همهء زندگى و مرگ شما نيز ، از من است . پس بايد مرا خداوند گيهان آفرين بخوانيد و هر كه به من نگرود ، اهريمن است . موبدان كه اين سخنان بشنيدند ، از آنجا كه ياراى چون و چرا با او را نداشتند ، همگى سر به زير افكندند . ليك چون جمشيد ، اين سخنان بگفت ، فرّهء ايزدى از او بگسست ، « 1 »  و\r\n\r\n","description":"","footnote":" ( 1 ) - در سنت پارسيان و روايات تاريخى ، اخبارى وجود دارد مبنى بر اين كه جمشيد در اواخر شاهيش ، نسبت به خداوند ناسپاس شد يا دعوى خدايى كرد و از مردم خواست تا او را بپرستند و در هر حال گناهى كرد و با اين كار بود كه فرّهء شاهى ازو دور شد و ضحاك به جزاى اين ناسپاسى بر او چيره گشت . در سنت پارسيان ، گناه جمشيد آموختن گوشتخوارى به مردم ذكر شده است . ر . ك . اهنودگات ، يسنا ، هات 32 ، بند 8 در پورداود ، يادداشتهاى گاتها ، ص 427 و 155 - 153 . ليكن چنان كه پيش از اين ذكر شد در همين سنت پارسيان سخن از رواج گوشتخوارى براى نخستين بار در زمان مشى و مشيانه آمده است ( ر . ك . زيرنويس مربوط به سيامك ) و البته به هيچ وجه به عنوان يك گناه بدان نگريسته نشده است . برخى ديگر مىگويند كه آغاز برآشفته شدن كار جمشيد اين بود كه در زمان او بت‌پرستى رايج شد و او دستور داد تا تمثالهايى به شكل صورت او بسازند و آنها را به اطراف فرستاد و بفرمود تا آن را بپرستند . ر . ك . مستوفى ، تاريخ گزيده ، ص 81 مجمل التواريخ و القصص ، ص 189 . اين غلط نيز ظاهراً از آنجا ناشى شده است كه چنان كه پيش از اين گذشت ، در زمان جمشيد نقاشى و صورتگرى رايج شد و كشيدن تصاويرى از چهره مىتوانسته ، در نظر برخى همچون بت‌پرستى جلوه‌گر شود چنان كه حتى تا زمان حاضر نيز در باب مجسمه‌سازى چنين شبهاتى را روا مىدارند . بعضى نيز روايت كرده‌اند كه ديوانى كه از جمشيد در رنج افتاده بودند ، به نزد ابليس ناليدند . ابليس ، خود را به صورت فرشته‌اى درآورد و به پيش جمشيد رفته ، او را فريفت و به او تلقين كرد كه خدا است . جمشيد نيز فريب خورد و مردم را به پرستش خود خواند . ر . ك . بلعمى ، تاريخ بلعمى ، ج 1 ، ص 132 - 131 گرديزى ، زين الأخبار ، ص 33 جوزجانى ، طبقات ناصرى ، ج 1 ، ص 135 خيام ، نوروزنامه ، ص 15 - 14 رساله علماى اسلام در كريستين سن ، نخستين انسان و نخستين شهريار ، ج 2 ، ص 367 مجمل التواريخ و القصص ، ص 39 نويرى ، نهاية الإرب ، ج 10 ، ص 148 مقدسى ، آفرينش و تاريخ ، ج 3 ، ص 121 مسعودى ، مروج الذهب ، ج 1 ، ص 218 ثعالبى ، تاريخ غررالسير ، ص 46 ابن بلخى ، فارسنامه ، ص 33 ميرخواند ، روضة الصفا ، ج 1 ، ص 525 - 524 طبرى ، تاريخ طبرى ، ج 1 ، ص 119 - 118 . ليكن نگارنده اين حواشى را اين اعتقاد است كه مسئله دعوى خدايى و عصيان و ناسپاسى جمشيد ، يك مسئله برساخته و جعلى است . حكيم فردوسى آن دم كه سخن از عصيان و دعوى خدايى جمشيد به ميان مىآورد گويا از خاطر برده بود كه در چند بيت پيش ، سخن از پيامبرى جمشيد و رسيدن وحى به او گفته بود . و از خاطر برده بود كه آن را كه يزدان برگزيند ، به كيش تباه نرود و پيغمبران هرگز گمراه نگردند . نگارنده بر آن است كه با غلبه ضحاك بر جمشيد كه تنها به دليل قدرت‌طلبى ضحاك صورت گرفت ، سانسور ضحاك بطور شديدى در همه جا اعمال شد و در بعضى تواريخ و سنت نيز دست برده شد و جمشيد را گناهكار جلوه دادند تا بدينوسيله ، چيرگى ضحاك را توجيه كرده باشند و چنان كه در آينده خواهد آمد ، اين دست بردن در تواريخ و سنت ، نه تنها در اين باب ، كه در باره نسب ضحاك نيز مىتوانسته بوده باشد ، بدين معنى كه سعى شد نسب ضحاك را به گيومرت برسانند تا بدينوسيله مردم ، حاكميت او را مشروع بدانند . در دينكرد نهم ، 21 ، بند 6 - 2 آمده است كه پس از اين كه جمشيد به دستور ضحاك به دو نيم شد ، مردم بسيار اندوهگين شدند و ضحاك از ايشان علت اين اندوه را پرسيد : « در بارهء پرسش ضحاك از كسانى كه گرد او آمده بودند ، در مورد اين كه چرا مردم همگان پس از دو نيمه شدن جمشيد و فرمانروايى ضحاك اندوهمند شدند . و مردم به ضحاك پاسخ گفتند كه جم ، نياز ، تنگ دستى ، گرسنگى ، تشنگى ، پيرى ، مرگ ، شيون ، مويه ، سرما و گرماى خارج از اعتدال را ، و آميزش ديو با مردمان را از جهان باز داشته بود . و اين نيز آمده است كه جمشيد ، آسايش دهنده بود - يعنى چنين مىكرد كه از او به مردمان آسايش رسيد . برآورندهء آرزوها بود - يعنى نيكى ( نعمت ) مىداد . حق‌شناس بود\r\n- يعنى از مردمان به سبب نيكوكاريشان آن كوه كه شايسته بود سپاسگزارى مىكرد . دلير خوب بود جمشيد دارندهء رمهء خوب ، كه شما او را به زور و بيدادگرانه از پاى درآورديد . و تو [ ضحاك 
  ] بر جهان ، نياز و تنگ دستى و سختى و آز و گرسنگى و تشنگى و خشم دارندهء نيزهء خونين و خشكسالى نابود كنندهء چراگاهها و ترس و خطر پنهان كارى و پيرى بدنَفَس را رها كردى . و تو ديو را قابل ستايش كردى . و همچنين كسانى را كه انتظار فرزند مىكشيدند ، عارى از آبستنى كردى ، بدفرّه باشى . تو مردم را اخته مىكردى - يعنى آنان را دچار خطر مىكردى - تا نتوانند چاره‌اى بيابند كه از تن رشد كنند - يعنى پيوند ( نسل ) از آنان ادامه نيابد . و تو گوسفند فراخ رونده را از مردمان دور كردى . و تو از ما دزديدى جمشيد دارندهء رمهء خوب روشن درخشان را كه در هر فرا رسيدن هر يخبندانى در هر زمستان با تابش خوب خود مىتاخت - يعنى كه در همه جا براى نيكى كردن مىآمد . » كريستين سن ، نخستين انسان و نخستين شهريار ، ج 2 ، ص 309 - 308 زيرنويس ترجمه تفضلى و آموزگار . اسدى طوسى نيز در رابطه با سانسور ضحاك مىنويسد :\r\nسراينده دهقان موبد نژاد * ز گفت دگر موبدان كرد ياد\r\nكه بر شاه جم چون برآشفت بخت * به ناكام ضحاك را داد تخت\r\nجهان زير فرمان ضحاك شد * ز هر نامه‌اى نام جم پاك شد\r\nگرشاسپ‌نامه ، ص 21 . ","page_name":" 79 ","page_number":79},
  {"content":"\r\n\r\nگيتى از آن كار ، پر از گفتگو گشت . از آن پس تا بيست و سه سال تمامى سپاهيانش از\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nدرگاه او پراكنده گشتند .\r\nهنر چون نپيوست با كردگار * شكست اندر آورد و بر بست كار\r\nچه گفت آن سخن گوى با فرّ و هوش * چو خسرو شوى بندگى را بكوش\r\nجمشيد كه مردم و سپاهيانش را از خود جدا گشته ديد ، بهراسيد و از درگاه خداى ، پوزش خواست ، ليك سودى نبخشيد و فرّهء ايزدى پيوسته از او كاستن گرفت .\r\nداستان ضحاك با پدرش\r\nدر آن روزگاران در دشت سواران نيزه گذار « 1 »  ، شاهى به نام مرداس « 2 »  بود كه بسيار راد و با داد و دهش بود . وى را چهارپايان بسيارى از بز و شتر و ميش و گاو و اسپان تازى - از هر يكى هزار بود . مرداس پسرى داشت بنام ضحاك كه به پهلوى او را پيوراسپ « 3 »  ده هزار است\r\n\r\n","description":"","footnote":" ( 1 ) - در برخى جاها دشت سواران نيزه گذار ، به غلط عربستان دانسته شده است . ليكن دشت سواران نيزه‌گذار يا دشت نيزه‌وران ، كشور يمن مىباشد . مىتوان به بخش « فرستادن فريدون ، جندل را به يمن » و نيز در همان بخش به بيت 109 ( شاهنامه مول ، ج 1 ) رجوع كرد . در بخش بهرام گور نيز كه سخن از مناذره به ميان مىآيد ، مىتوان مواردى براى انطباق اين دو با يكديگر يافت . به هر صورت ، عربستان به هيچ روى صحيح نمىباشد و يمن درست است .  ( 2 ) ر . ك . زيرنويس بعدى .  ( 3 ) آنان كه به نسب تازى ضحاك قائلند ، اصل نام او را قيس يا قيس لهوب دانسته‌اند . ر . ك . مجمل التواريخ و القصص ، ص 25 مستوفى ، تاريخ گزيده ، ص 81 . بايد گفت تمامى آنچه كه به عنوان اسامى ديگر وى ذكر شده است ، همگى لقب مىباشند نه اسم . و اين القاب به نظر مىرسد كه در مقاطع مختلف زندگانى او به مناسبتهاى مختلف به او داده شده باشد . نخستين لقب او كه گويا مربوط به دوران جوانى وى و پيش از غلبه‌اش بر جمشيد است ، لقب بيوراسپ  Bvarasp  است كه به معناى 000 10 اسب يا دارندهء 000 10 اسب است . ر . ك . برهان قاطع ، ماده بيور و بيورسب . ثعالبى اشتباهاً بيور را معادل 000 100 و بيورسپ را به معناى دارنده صد هزار اسب دانسته است . ر . ك . تاريخ غررالسير ، ص 48 . لقب ديگر وى اژديدهاك  Azi - dahka  - اوستايى ، ازدهاگ  Azdahg  فارسى ميانه و اژدهاك فارسى نو است كه صورت\r\n","page_name":" 81 ","page_number":81},
  {"content":"\r\n\r\n\r\n\r\n","description":"","footnote":"\r\nمعرب آن ازدهاق مىباشد كه از دو جزء تشكيل شده است : جزء اول آن يعنى اژى  Azi  به معناى مار و اژدها است . جزء دوم واژه دهاك  Dahka  به عنوان صفت براى او به كار مىرود . پورداود ، يشتها ، ج 1 ، ص 188 . به نظر مىرسد اين لقب در زمانى كه آنچه تحت عنوان مار مىگفتند ، از دوش او رسته بود ، به او داده شده باشد و مراد از اژدها و مار همان باشد و كنايه از ماردوش بودن او بوده باشد . اما واژهء دهاك را برخى به تنهايى براى وى به كار برده‌اند و آن را برگرفته از دو جزء ده آك دانسته‌اند . ده همان عدد 10 است و آك به معناى عيب و آفت است و روى هم به معناى دارندهء ده عيب است . و اما در باره آن عيوب و زشتىها گويند عبارت بود از : زشت پيكرى ، كوتاهى ، بىدادگرى ، بىشرمى ، بسيارخورى ، بدزبانى ، دروغ‌گوئى ، شتاب‌كارى ، بددلى ، بىخردى . بعدها اعراب اين لقب را معرب كرده ، ضحاك ناميدند كه به معناى بسيار خنده رو است . ر . ك . مستوفى ، تاريخ گزيده ، ص 82 - 81 خوارزمى ، مفاتيح العلوم ، ص 99 مجمل التواريخ و القصص ، ص 417 و 26 اصفهانى ، تاريخ پيامبران و شاهان ، ص 32 ابن نديم ، الفهرست ، ص 435 ميرخواند ، روضة الصفا ، ج 1 ، ص 528 ثعالبى ، تاريخ غررالسير ، ص 48 نويرى ، نهاية الإرب ، ج 10 ، ص 149 - 148 ابن بلخى ، فارسنامه ، ص 11 بيرونى ، آثار الباقيه ، ص 137 مسعودى ، مروج الذهب ، ج 1 ، ص 218 . جوزجانى در يك روايت متفاوت گويد : او را ازدهاك گويند ، يعنى بلا ازو ظاهر شد . » طبقات ناصرى ، ج 1 ، ص 136 . در برخى روايات او را اعجوبهء افسونكار ماردوشى با سه پوزه و شش چشم گفته‌اند . ر . ك . رام يشت ، كرده 5 ، بند 19 در پورداود ، يشتها ، ج 2 ، ص 149 مقدسى ، آفرينش و تاريخ ، ج 3 ، ص 122 . شعبى او را با هفت سر ذكر كرده است . طبرى ، تاريخ طبرى ، ج 1 ، ص 137 .\r\nبرخى ميان بيوراسپ و ضحاك تفاوت قائل شده‌اند ، به اين معنى كه گفته‌اند بيورسپ پادشاهى قاهر و بت‌پرست بود كه پيش از طوفان حضرت نوح ( ع ) مىزيست و او بود كه بر جمشيد شوريد . خداوند نوح را به سوى او و قومش فرستاد تا ايشان را هدايت كند ، ليكن جز معدودى از ايشان ايمان نياوردند . پس طوفان نازل شد و بيورسپ و تمام قومش غرق شدند . مدتها پس از طوفان ، از نسل حام بن نوح ، شاهى جادوگر به نام ضحاك آمد . ر . ك . بلعمى ، تاريخ بلعمى ، ج 1 ، ص 143 و 133 مجمل التواريخ و القصص ، ص 184 جوزجانى ، طبقات ناصرى ، ج 1 ، ص 136 . ليكن اين روايت صحيح نمىباشد ، چه سلسله پيشداديان تماماً مربوط به پس از طوفان نوح ( ع ) مىباشند . از عيسى بن داب نيز روايت شده كه حضرت هود ( ع ) و حضرت صالح ( ع ) معاصر جمشيد بوده‌اند . ر . ك . اصفهانى ، تاريخ پيامبران و شاهان ، ص 130 مجمل التواريخ و القصص ، ص 89 . و اين پيامبران همگى مربوط به پس از طوفان بوده‌اند . در نتيجه بيورسپ يا ضحاك نيز مربوط به پس از طوفان بوده است . اگر چه اين امكان را هم بايد در نظر داشت كه شاهى با لقب بيورسپ در پيش از طوفان مىزيسته است ، ليكن بيورسپ مورد نظر يا همان ضحاك معاصر جمشيد نبوده است . اما در باب نسب ضحاك به رغم تفاوت روايات ، بخصوص در ضبط گوناگون اسامى ، مىتوان دو دسته روايت عام را بر شمرد : دسته اول منابع بر آنند كه ضحاك از عمالقه يمن بوده است و نسب او اين چنين بوده است : ضحاك پسر علوان پسر عمليق پسر عاد و پسر عموى شدّاد معروف بوده است . يمنيان او را از خود مىدانند و به وجود او بر خود مىبالند . ابو نواس در چكامه‌اى مىگويد :\r\n","page_name":" 82 ","page_number":82},
  {"content":"\r\n\r\nو اين نام از آن روى بود كه وى صاحب ده هزار اسب تازى زرين ستام بود . ضحاك بسيار دلير و سبكسر و بىپروا بود و پيوسته روزگار خود را به سوار كارى مىگذرانيد .\r\nاين چنين بود تا اين كه روزى اهريمن بسان آدم نيكخواهى به نزد ضحاك آمد و او را از راه راست بِبُرد و ضحاك نيز كه از كردار زشت او آگاه نبود ، گوش جان به دو سپرد .\r\nاهريمن كه ديد ضحاك دل به دو داد ، بسيار شاد گشت و سخنهاى بسيار زيبايى گفت و آن جوان بىمغز را بفريفت و گفت : من سخنهاى بسيارى دارم كه جز من كسى آنها\r\n مىخواندند . واژهء پيورِ پهلوى در زبان درى به چَم « 4 » \r\n\r\n","description":"","footnote":"\r\nو كان منا الضحاك يعبده * الخابل و الجّن فى مساربها\r\nيعنى ضحاك كه ديو و پرى ، او را در جاىباشهاى خود مىپرستيدند ، از ما بود . ر . ك . ثعالبى ، تاريخ غررالسير ، ص 48 طبرى ، تاريخ طبرى ، ج 1 ، ص 135 بلعمى ، تاريخ بلعمى ، ج 1 ، ص 168 دينورى ، الاخبار الطوال ، ص 28 مسعودى ، التنبيه و الاشراف ، ص 83 مسعودى ، مروج الذهب ، ج 1 ، ص 219 تجارب الامم في أخبار ملوك العرب و العجم ، ص 59 مجمل التواريخ و القصص ، ص 187 بيرونى ، آثار الباقيه ، ص 137 . اما دسته ديگر منابع برآنند كه ضحاك ايرانى بوده و نسب او به گيومرت مىرسد و غالباً در اين رابطه مىگويند جمشيد خواهرش را به يكى از افرادش داد و او در نبردى يمن را بگرفت و ضحاك در آنجا زاده شد . اين دسته منابع ، غالباً ، نام پدر ضحاك يا همان بيوراسپ را اروند اسپ  Arvandasp  ( ونداسب ، اروادسب ، اروداسب ، ارونداسف ، اندرماسب ) دانسته‌اند . اسامى ساير پشتهاى اين نسب‌نامه بسيار بسيار متفاوت ذكر شده‌اند . ر . ك . مسعودى ، مروج الذهب ، ج 1 ، ص 218 ابن بلخى ، فارسنامه ، ص 11 گرديزى ، زين الاخبار ، ص 34 اصفهانى ، تاريخ پيامبران و شاهان ، ص 32 جوزجانى ، طبقات ناصرى ، ج 1 ، ص 136 دساتير ، ص 110 بيرونى ، آثار الباقيه ، ص 137 ابن خلدون ، العبر ، ج 1 ، ص 175 ابن نديم ، الفهرست ، ص 20 نويرى ، نهاية الإرب ، ج 10 ، ص 149 مسكويه ، تجارب الامم ، ج 1 ، ص 58 - 57 . در بندهش نيز نسب وى از سوى پدر به سيامك و از سوى مادر به اهريمن رسيده است . ص 149 . طبرى در يك روايت مادر او را ودك دختر ويونگهان دانسته است . تاريخ طبرى ، ج 1 ، ص 136 . تفاوت فوق العادة ضبط اسامى ساير افراد اين نسب نامه كه نسب ضحاك را به ايرانيان مىرساند ، مانع از پذيرش آن براى محقق انساب مىگردد و اين ، خود حدس نگارنده اين حواشى را تأييد مىكند كه ضحاك تازى ، چون بر جمشيد غلبه يافت ، خواست تا حاكميت خود را در نظر ايرانيان مشروع جلوه دهد ، از اين رو نسب نامه‌هايى جعل كرد و در آنها نسب خود را به هر صورت به گيومرت رسانيد . با بررسى روايات عام هر دو دسته كه يكى پدر ضحاك را علوان و ديگرى اروند اسب دانسته‌اند ، مشاهده شده كه هيچ يك از آن همه روايات تاريخى و سنت پارسيان ، پدر ضحاك را همچون حكيم فردوسى ، مرداس ذكر نكرده‌اند . تنها مستوفى اين نام را آورده است : « بيورسف بن مرداس بن زينكاوند بن بادسره بن تاج بن فرواك بن سيامك بن كيومرث . » تاريخ گزيده ، ص 81 . اما ميرخواند معتقد است كه مرداس نام پارسى همان علوان است . روضة الصفا ، ج 1 ، ص 529 .  ( 4 ) چَم به پارسى ، معنى را گويند . ","page_name":" 83 ","page_number":83},
  {"content":"\r\n\r\nرا نداند . ضحاك به دو گفت : اى نيك انديش ، درنگ مدار و برگوى و ما را بياموز .\r\nاهريمن گفت : به پيمان آنكه سوگند بخورى كه راز مرا با كس نگويى و هر چه را كه به تو گويم ، فرمان برى . ضحاك نيز سوگند خورد . پس اهريمن گفت : چرا بايد پدرت پادشاه باشد ، در زمانى كه تو ازو شايسته‌ترى و تو بايد يگانه شاه باشى . چون ضحاك اين سخنان بشنيد ، در انديشه شد و فكر كشتن پدر ، دلش را پر از درد كرد و به اهريمن گفت : اين كار ، سزاوار نيست ، سخنى ديگر بگوى . اما اهريمن ، او را گفت : اگر اين سخن مرا نپذيرى و سر از پيمان و سوگند من برتابى ، هم سوگند من به گردنت خواهد ماند و هم تو خوار مىمانى و پدرت ، ارجمند . اهريمن با اين گفتار ضحاك را بفريفت . پس ضحاك ، او را گفت : هرگز از راى تو بر نمىگردم ، پس مرا بگوى چاره چيست . اهريمن گفت : من چاره كار تو را مىسازم به پيمان آنكه تو خاموش باشى و با كس سخن مگويى ، آنگاه من كار را به پايان رسانم و مرا در اين كار ، نياز به يارى هيچ كس نيست . مرداس را در كاخش باغى دلگشاى بود كه پس از نيمه‌هاى شب برمىخاست و بىآنكه با خود چراغى ببرد ، به آهنگ نيايش به آن باغ مىرفت و سر و تن را در آنجا مىشست و به نيايش مىپرداخت . پس اهريمن گجسته « 1 »  در آن راه ، چاهى ژرف بركند و روى آن را با خاشاك بپوشانيد و چون آن شب مرداس به آن باغ رفت ، در آن چاه افتاد و بدين سان آن مرد نيكدل يزدان پرست جان بداد . « 2 » \r\nبه هر نيك و بد شاه آزاد مرد * به فرزند برنا زده باد سرد\r\nهمى پروريدش بناز و برنج * به دو بود شاد و به دو داد گنج\r\nچنان بدكنش شوخ فرزند اوى * نجست از ره شرم پيوند اوى\r\nبه خون پدر گشت هم داستان * ز دانا شنيدستم اين داستان\r\n\r\n","description":"","footnote":" ( 1 ) - ملعون .  ( 2 ) - طبرى ، تاريخ طبرى ، ج 1 ، ص 136 ثعالبى ، تاريخ غررالسير ، ص 48 جوزجانى ، طبقات ناصرى ، ج 1 ، ص 136 ابن بلخى ، فارسنامه ، ص 35 - 34 ميرخواند ، روضة الصفا ، ج 1 ، ص 529 . ","page_name":" 84 ","page_number":84},
  {"content":"\r\n\r\nكه فرزند بد گرد بود نرّه شير * به خون پدر هم نباشد دلير\r\nو اين چنين بود كه ضحاك فرومايهء بيدادگر ، به اين چاره ، تخت پدر را به چنگ آورد و تاج شاهى تازيان بر سر نهاد . اهريمن كه ديد ضحاك به فرمان اوست ، به دو گفت : ديدى كه چون به سوى من تاختى ، به آنچه كه مىخواستى رسيدى . اينك اگر همچنين سر از پيمان من بر نتابى ، كارى كنم كه بر گيتى پادشاه گردى و همه فرمانبردار تو گردند . آنگاه اهريمن چاره‌اى ديگر انديشيد .\r\nخواليگرى « 1 »  كردن ابليس\r\nپس اهريمن خود را بسان جوانى سخنگو و پاك بياراست و به درگاه ضحاك رفت و او را آفرين بسيار گفت و خود را خواليگرى زبردست خواند . ضحاك او را بنواخت و دستور ضحاك ، كليد خورش خانهء شاهى را به دو سپرد . در آن زمان خوراك بيشتر مردم از رستنيهاى از زمين بود و چون پرورش جانوران براى بهره از گوشت آنها هنوز چندان آيين « 2 »  نگشته بود ، « 3 »  پس اهريمن بدكردار آهنگ كشتن\r\n\r\n","description":"","footnote":" ( 1 ) - خورشگرى ، طباخى ، آشپزى .  ( 2 ) - مرسوم ، رايج .  ( 3 ) بر طبق اين روايت گويا پرورش حيوانات براى استفاده از شير و فرآورده‌هاى آن و نيز براى حمل و نقل بود و گوشتخوارى در آن زمان مرسوم نشده بود . اما اين روايت حكيم فردوسى مقدارى متناقض هست چرا كه پيشتر در بخشى كه از تهمورس سخن به ميان آورده ، مىفرمايد كه تهمورس ، سياه‌گوش و يوز را از درندگان به ميان مردم آورد و باز و شاهين را نيز دست آموز كرد كه از همه اينها در شكار حيوانات استفاده مىشده و طبعاً شكار هم براى خوردن گوشت شكار بوده است . و نيز در ادامه همان بخش مىگويد مرغ و خروس را هم براى سود بردن مردم بياورد . در اينجا مىتوان اين احتمال را داد كه گوشتخوارى از زمان تهمورس در برخى نقاط آغاز گشته بود اما در يمن مرسوم نبوده است . البته بايد در نظر داشت كه رواياتى نيز برآنند كه اين جمشيد يا مشى و مشيانه بودند كه نخستين بار گوشتخوارى را آغاز كردند . به هر حال در اين امر روايات مختلفى وجود دارد و نظر قاطعى نمىتوان ابراز داشت ، چنان كه حكيم فردوسى نيز گويا روايت واحد متقنى در اين مورد نيافته بوده است . ","page_name":" 85 ","page_number":85},
  {"content":"\r\n\r\nجانوران كرد و از مرغان و چهار پايان خوراكهايى فراهم آورد و براى شاه بياورد و بدين سان او را همچون شير با خوردن گوشت و خون بپرورد و دلير ساخت و كارى بكرد تا هر چه او را گويد ، آن كند . نخست براى شاه خوراكى از زرده تخم مرغ فراهم آورد و با آن خوراك ، او را نيرومند ساخت . شاه بخورد و او را سخت خوش آمد و خواليگر را آفرينها گفت . پس اهريمن نيرنگ ساز ، او را گفت : اى شاه گردن فراز ، جاويد زندگانى كنى . فردا برايت آنگونه خوراكى خواهم آورد كه تو را بسيار پروار گرداند . اهريمن برفت و همه شب را انديشه كرد تا فردا براى خوردن ، چه سازد . روز ديگر خوراكهايى از كبك و تذرو « 1 »  سفيد فراهم كرد . با خوردن آنها شاه را بيشتر خوش آمد و بيشتر دل به دو سپرد . روز سوم خوان را به مرغ و بره بياراست و روز چهارم خوراكى از راسته گاو جوان كه به لركيماس « 2 »  و گلاب و بادهء كهنه و مشكناب آميخته گشته بود بياورد . چون ضحاك از آن خوراكها بخورد ، او را از آن مرد هوشيار ، شگفت آمد و به خواليگر گفت : اى نيكخو ، هر آرزويى دارى از من بخواه . اهريمن به دو گفت : اى پادشاه ، هميشه شاد و فرمانروا باشى ، اگر چه دانم كه مرا اين جايگاه نيست اما از آنجا كه تو را سخت دوستدارم ، خواهان آنم كه شاه دستورى دهد تا دو دوش او را ببوسم و روى خود را بر آن بمالم . ضحاك كه از انديشه اهريمن آگه نبود ، او را دستور آن كار بداد . چون اهريمن دوش او را بوسيد ، ناگاه ناپديد گشت و از دو دوش ضحاك ، دو مار سياه بيرون آمدند . ضحاك بسيار اندوهگين گشت و از هر جاى چاره‌اى جست . سرانجام آن هر دو مار را از دوش ببريد ، ليكن سزاوار است كه در شگفت شوى چون بشنوى كه آن دو مار سياه چون شاخ درخت ، بار ديگر از دوش شاه برآمدند . پس از هر سويى پزشكان فرزانه گرد آمدند و هر يك چاره‌اى\r\n\r\n","description":"","footnote":" ( 1 ) - تذرو همان قرقاول است . مرغى است با دُم بلند و شبيه به خروس كه رنگارنگ است . و آن را عاشق سرو گويند ، چون روى درخت سرو مىنشيند . خروس صحرايى ، دراج ، چورپور ، چور ، تورنگ و ترنگ هم گفته‌اند . فرهنگ جامع شاهنامه ، ماده تذرو .  ( 2 ) - لركيماس به پارسى ، زعفران را گويند . ","page_name":" 86 ","page_number":86},
  {"content":"\r\n\r\nنمودند ، ليك سرانجام هيچيك چارهء آن درد نشناختند . آنگاه اهريمن ، شتابان بسان پزشكى فرزانه نزد ضحاك رفت و به او گفت : اين كارى است كه رفته و چاره آن ، بريدن آنها نيست . پس براى آنها خوراكى فراهم آور و آنها را به خوراك ، آرام ساز ، و جز اين چاره‌اى نخواهى داشت . ليك خوراك آنها را تنها مغز مردمان ساز ، باشد كه از اين خوراك بميرند :\r\nنگر نرّه ديو اندر آن جست و جو * چه جست و چه ديد اندرين گفتگو\r\nمگر تا يكى چاره سازد نهان * كه پردخته ماند ز مردم « 1 »  جهان\r\n\r\n","description":"","footnote":" ( 1 ) - اما در باب ماهيت ماران دوش ضحاك بيشتر منابع برآنند كه آنها مار نبوده‌اند بلكه دو غدّه يا زائدهء گوشتى بوده‌اند كه به احتمالى از بيمارى سرطان براى وى پديد آمد . و اين دو زائدهء گوشتى چنان بودند كه هر گاه ضحاك مىخواست مىتوانست آنها را همچون دستانش تكان بدهد ( برخى نيز معتقدند كه آنها را به جادو تكان مىداد ) . اما اين كه چه شد آنها را مار خواند بايد گفت بر خلاف آنچه كه حكيم فردوسى در اينجا آورده است و رويداد پديد آمدن اين مارها را بر دوش ضحاك ، پيش از غلبه او بر جمشيد دانسته است ، اجماع منابع بر اين است كه اين ماران مدتها پس از چيرگى او بر جمشيد و پس از حدود 800 - 700 سال از تمام پادشاهى 1000 ساله ضحاك ، يعنى تقريباً در اواخر شاهى او ظاهر شدند . به نظر نگارنده اين حواشى چنين مىرسد كه از آنجا كه در تمامى اين مدت شاهى وى بر ايران زمين ، حكومت او با فشار و زورگويى و ستم بر مردم همراه بود و كار به جايى رسيده بود كه ديگر امكان قيام مردم عليه او مىرفت ، وى از اين دو زائدهء گوشتى بهرهء سياسى برد و با پوشاندن روى آنها و تكان دادنشان ، در نظر مردم چنين فرا مىنمود كه آنها دو مارند تا مردم را از خود بترساند . اما اين كه چه شد كه خوراك آنها را مغز سر مرد اعلام كرد خود حكيم فردوسى در همين دو بيتى كه ذكر شد بطور كنايه‌آميزى هدف ضحاك را به زيبايى تمام بيان مىكند :\r\nنگر نرّه ديو اندر آن جست و جو * چه جست و چه ديد اندرين گفتگو\r\nمگر تا يكى چاره سازد نهان * كه پردخته ماند ز مردم جهان\r\nو معنى مردم در اينجا بسيار مهم است . اگر در روايات مربوط به اين رويداد دقت شود ، تمامى منابع بر آن هستند كه آنچه كه سبب تسكين درد آن دو زائده گوشتى ضحاك مىشد ، بر طبق اعلام خود او مغز سر دو مرد جوان بود . چرا مغز سر پيران يا زنان نه ؟ بايد گفت زيرا اين جوانان هستند كه همواره از ايشان بيم قيام مىرود و پيران و زنان ، بويژه در روزگاران گذشته ، نمىتوانستند عامل قيام باشند . بلكه اين مردان جوان بودند كه با داشتن ذهنى انديشمند ، بزرگترين خطر محسوب مىشدند . پس بايد اينان از ميان برداشته مىشدند . و ضحاك نيز چنين كرد . و معنى مردم نيز در شعر حكيم فردوسى همين است . و از همين زمان هم بود كه ضحاك به اژيدهاك يا اژدها ناميده شد . ر . ك . بلعمى ، تاريخ بلعمى ، ج 1 ، ص 143 طبرى ، تاريخ طبرى ، ج 1 ، ص 139 دينورى ، الأخبار الطوال ، ص 29 ثعالبى ، تاريخ غررالسير ، ص 50 - 49 مجمل التواريخ و القصص ، ص 40 مسكويه ، تجارب الامم ، ج 1 ، ص 58 ابن بلخى ، فارسنامه ، ص 35 مستوفى ، تاريخ گزيده ، ص 82 مقدسى ، آفرينش و تاريخ ، ج 3 ، ص 124 گرديزى زين الأخبار ، ص 34 ميرخواند ، روضة الصفا ، ج 1 ، ص 530 جوزجانى ، طبقات ناصرى ، ج 1 ، ص 137 - 136 نويرى ، نهاية الإرب ، ج 10 ، ص 149 . بيرونى در باب ماهيت ماران ضحاك مىنويسد كه البته اين چيز غيرممكنى نبوده است اما يك امكان خيلى دور بوده و شواهدى از پديد آمدن رويدادهايى عجيب مىآورد و معتقد است كه ممكن بوده ماران واقعى بوده باشند . آثار الباقيه ، ص 261 - 260 . ","page_name":" 87 ","page_number":87},
  {"content":"\r\n\r\nتباه شدن روزگار جمشيد\r\nدر آن زمان ايران سراسر جنگ و جوش و خروش گشت و مردم ، پيوند خود را با جمشيد بگسستند و بدين سان فرّه ايزدى از جمشيد جدا شد و در جاى جاى ايران كسانى با نام شاهى سر بر آوردند و سپاهى براى خود فراهم آوردند . و سرانجام سپاهيانى از ايران به سوى تازيان روانه گشتند زيرا كه شنيده بودند در آنجا شاهى اژدها پيكر است . پس اين سپاهيان ايرانىِ شاه جوى ، همگى به سوى ضحاك رو نهادند و او را شاه ايران زمين خواندند .\r\nضحاك اژدهافش نيز همچو باد به ايران زمين آمد و تاج شاهى بر سر نهاد و از ايرانى و تازى لشگرى گرد آورد و به سوى تخت جمشيد « 1 »  - روى نهاد . جمشيد كه گيتى چون انگشترى بر او تنگ گشته بود ، تخت و تاج را براى ضحاك نهاد و بگريخت و كس ندانست كجا شد .\r\nسد سال بدين سان بگذشت . « 2 »  و در سدمين سال بود كه جمشيد ، آن شاه ناپاك كيش ، روزى\r\n\r\n","description":"","footnote":" ( 1 ) در باب پايتخت جمشيد برخى فارس يا همان تخت جمشيد را پايتخت او دانسته‌اند . ر . ك . مسعودى ، مروج الذهب ، ص 218 ابن قتيبه ، المعارف ، ص 652 ابن بلخى مىنويسد كه خزانهء جمشيد در قلعه استخر فارس فرّاش خانهء وى در قلعهء شكستهء فارس و زرّادخانهء او در شكنوان فارس بود . فارسنامه ، ص 32 ميرخواند بر آن است كه پايتخت جمشيد ابتدا در سيستان بود و بعد به تخت جمشيد رفت . روضة الصفا ، ج 1 ، ص 519 . ابن نديم پايتخت جمشيد را در اسان در يكى از كرانه‌هاى شوشتر دانسته است . الفهرست ، ص 20 . بلعمى مىنويسد آن زمان كه ضحاك به ايران زمين تاخت ، جمشيد در دماوند بود . تاريخ بلعمى ، ج 1 ، ص 132 . صاحب تجارب الامم في أخبار ملوك العرب و العجم پايتخت جمشيد را بابل دانسته است . ص 59 دينورى نيز نظير آن را ذكر كرده است . الاخبار الطوال ، ص 28 . بايد گفت هيچگاه نبايد همچون امروز به دنبال يك پايتخت براى شاهان گشت و بايد بخاطر سپرد كه در بسيارى موارد حدود 4 پايتخت براى يك حكومت وجود داشته است و غالباً شامل پايتختهاى تابستانى و زمستانى مىشده است .  ( 2 ) - گويند اولين كسى كه بر جمشيد خروج كرد ، برادرش اسفور ( اسفتوز ، اسپيدور ، اسپيتيور ) بود كه لشگرى جمع كرد و مدتها با جمشيد جنگيد . طبرى ، تاريخ طبرى ، ج 1 ، ص 119 ابن بلخى ، فارسنامه ، ص 34 - 33 . نيز گفته شده اين برادر جمشيد كسى بود كه با ضحاك همدست شد . اما اين كه برخى ضحاك را كارگزار جمشيد دانسته‌اند ( از جمله نويرى ، نهاية الإرب ، ج 10 ، ص 148 ) ، صحيح مىباشد ، چرا كه يمن تحت حاكميت ايران بوده است و همواره شاهان يمن به ايران باج مىداده‌اند ، در نتيجه ضحاك نيز از كارگزاران جمشيد به شمار مىآمده است . برخى روايات نيز بر آن هستند كه شدّاد يا شديد - شاه قوم عاد كه به روايتى پسر عموى ضحاك بوده است - ، او را به سوى غلبه بر ايران زمين بفرستاد . ر . ك . دينورى ، الأخبار الطوال ، ص 28 تجارب الامم في أخبار ملوك العرب و العجم ، ص 59 . به روشنى دانسته نيست كه آيا جمشيد در برابر ضحاك مقاومت كرد يا بدون هيچ‌گونه جنگى ، ايران را تسليم او كرد . از هشام كلبى روايت شده كه ضحاك با 200 هزار سپاهى به جنگ جمشيد آمد . طبرى ، همان ، ج 1 ، ص 120 . غالب منابع معتقدند كه جمشيد چون ياراى مقاومت در برابر ضحاك را در خود نديد ، از برابر او بگريخت و ضحاك بر ايران چيره گشت . ليك آغاز شاهى ضحاك بر ايران نه از اين زمان بود كه تا جمشيد زنده بود ، هنوز گرچه در فرار ، شاه ايران محسوب مىشد و از آن روز كه ضحاك ، جمشيد را بكشت ، شاهى او بطور رسمى بر ايران زمين آغاز شد . اما چون جمشيد از برابر ضحاك بگريخت ، ضحاك نتوانست او را بدست آورد . پس جستجويى گسترده را در همه جا براى يافتن او آغاز كرد . اسدى طوسى در اين باره چنين سروده :\r\nچو بگرفت گيتى به شاهنشهى * فرستاد نزد شهان آگهى\r\nبه روم و به هندوستان و به چين * به ايران و هر هفت كشور زمين\r\nكه با راى ما هر كه دل كرد راست * بجويند جمشيد را تا كجاست\r\nگرش جاى بر كُه بود با پلنگ * و گر زير آب اندرون با نهنگ\r\nبه خشكى چو يوزش ببنديد دست * برآريد از آبش چو ماهى بشست\r\nبه درگاه ما هر كش آرد به بند * نباشد پس از ما چو او ارجمند\r\nگرشاسپ‌نامه ، ص 24 - 21 . در باب اين كه جمشيد به كجا گريخت ، روايات متفاوتى وجود دارد . خيام روايت مىكند كه وى به هندوستان گريخت . نوروزنامه ، ص 15 . برخى معتقدند كه به بابل گريخت . ر . ك . گرديزى ، زين الأخبار ، ص 33 مجمل التواريخ و القصص ، ص 462 . در شعرى پارسى به نام شاه جمشيد و ديوان آمده است كه جمشيد با خواهرش به كوهى گريخت . كريستن سن ، نخستين انسان و نخستين شهريار ، ج 2 ، ص 377 . اسدى طوسى شرح مفصلى در اين باب آورده است مبنى بر اين كه چون جمشيد بگريخت ، مدتها بطور ناشناس و با نام ماهان كوهى سرگردان بود و مدت كوتاهى را در هر شهرى مىگذرانيد تا كسى او را نشناسد . اين گونه به زابلستان رسيد كه كورنگ شاه آن بود و دخترى هفده ساله داشت كه بسيار زيبا بود و كنيزش كه پيش گويى مىدانست او را از پيش گفته بود كه با شاهى گرانمايه ازدواج مىكند و پسرى از او بوجود مىآيد كه همه در پيش او سر خم مىكنند . از اين رو آن دختر ، هيچ خواستگارى را پاسخ نمىگفت . تا اين كه جمشيد خسته به درب سراى ايشان رفت و پس از ماجراها و به رغم انكار جمشيد ، سرانجام دختر ، او را بشناخت و با يكديگر دور از چشم پدر دختر ازدواج كردند و از ايشان پسرى به نام تور به دنيا آمد كه چون پانزده ساله شد شباهت او به جمشيد كامل شد و همه دريافتند كه او فرزند جمشيد است . پس پدر دختر كه مدتها پيش جمشيد را بشناخته بود از او خواست كه بگريزد و جمشيد شبانه بدون آنكه به كسى بگويد به هندوستان گريخت و مدتى در آنجا بود . در مجمل التواريخ و القصص آمده است كه در آنجا نيز ازدواج كرد و او را فرزندان آمد و مدتها مهراج ، شاه هندوان به دستور ضحاك با وى جنگيد . اسدى طوسى مىنويسد كه جمشيد پس از هند به چين گريخت . ر . ك . گرشاسپ نامه ، ص 44 - 22 مجمل التواريخ و القصص ، ص 40 - 39 . اما در باب مدت گريز جمشيد از برابر ضحاك تا زمان قتل او باز هم روايات بسيار متفاوتى وجود دارد . برخى اين مدت را يك سال دانسته‌اند . ر . ك . بلعمى ، تاريخ بلعمى ، ج 1 ، ص 132 ابن خلدون ، العبر ، ج 1 ، ص 175 . برخى 7 سال ذكر كرده‌اند . ر . ك . شعر پارسى شاه جمشيد و ديوان در كريستين سن ، نخستين انسان و نخستين شهريار ، ج 2 ، ص 377 . بعضى همچون حكيم فردوسى ، اين مدت را 100 سال دانسته‌اند . ر . ك . طبرى ، تاريخ طبرى ، ج 1 ، ص 120 مقدسى ، آفرينش و تاريخ ، ج 3 ، ص 121 گرديزى ، زين الأخبار ، ص 33 جوزجانى ، طبقات ناصرى ، ج 1 ، ص 136 مستوفى ، تاريخ گزيده ، ص 81 . صاحب مجمل التواريخ و القصص ، اين مدت را 130 سال دانسته است . ص 40 - 39 . ","page_name":" 88 ","page_number":88},
  {"content":"\r\n\r\nكنار درياى چين پديدار گشت و چون ضحاك او را به چنگ آورد ، زينهارش نداد و او\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nرا با ارّه به دو نيم كرد و « 1 »  گيتى را از او پاك و بىبيم ساخت . جمشيد هفتسد سال پادشاهى كرده بود . « 2 » \r\n\r\n","description":"","footnote":" ( 1 ) - در باب نحوه كشتن جمشيد ، اجماع روايات بر اين است كه وى را در كنار درياى چين بيافتند و با اره ( اره هزار دندان ، . يا با استخوان ماهى كه همچون ارّه بود ) به دو نيم كردند . ر . ك . طبرى ، همان ، ج 1 ، ص 120 - 118 بلعمى ، تاريخ بلعمى ، ج 1 ، ص 132 دينورى ، الاخبار الطوال ، ص 28 خيام ، نوروزنامه ، ص 15 اسدى ، گرشاسپ‌نامه ، ص 44 مقدسى ، آفرينش و تاريخ ، ج 3 ، ص 121 گرديزى ، زين الأخبار ، ص 33 نويرى ، نهاية الإرب ، ج 10 ، ص 148 بيرونى ، آثار الباقيه ، ص 137 . در سنت پارسيان ، او كه جمشيد را به دستور ضحاك با ارّه به دو نيم كرد ، برادر جمشيد يعنى اسپيتيور ( اسپيدور ، اسفور ) بود . ر . ك . زامياديشت ، فقره 46 در پورداود ، يشتها ، ج 1 ، ص 187 نيز ر . ك . ابن بلخى ، فارسنامه ، ص 34 . برخى گفته‌اند كه پس از اين كه جمشيد را با اره به دو نيم كردند ، جسدش را به درياى چين انداختند . ابن بلخى ، همان ، همان صفحه . بعضى هم معتقدند كه پس از دو نيم كردن او ، جسدش را سوزاندند . مجمل التواريخ و القصص ، ص 462 و 40 . مسكويه مىنويسد پيش از اين كه جمشيد را بكشند ، او را سخت شكنجه كردند . تجارب الامم ، ج 1 ، ص 57 . اما در برخى روايات آمده است كه جمشيد را به پيش درندگان انداختند و به هر صورت او را پاره پاره كردند و امعاء و احشاء او را بيرون كشيدند . ر . ك . ثعالبى ، تاريخ غررالسير ، ص 47 جوزجانى ، طبقات ناصرى ، ج 1 ، ص 136 تجارب الامم في أخبار ملوك العرب و العجم ، ص 59 بيرونى ، آثار الباقيه ، ص 137 .  ( 2 ) - اما در باب جمشيد چند نكته قابل ذكر است : الف - برخى روايت كرده‌اند كه تا زمان جمشيد ، زبان همه سريانى بود و از آن پس زبانها مختلف شد . ر . ك . دينورى ، الاخبار الطوال ، ص 27 - 26 تجارب الامم في أخبار ملوك العرب و العجم ، ص 57 - 54 مجمل التواريخ و القصص ، ص 145 يعقوبى ، تاريخ يعقوبى ، ج 1 ص 18 . اين كه آيا حقيقتا اين مسئله اختلاف زبانها در زمان جمشيد رخ داد يا نه ، توضيح آن در اين اندك مجال نمىگنجد و صرفاً به ذكر خبر آن اكتفا شد . ليكن در اصل مسئله هرگز نبايد ترديد داشت ، چه ، آن قول پروردگار است كه « . . . تبلبلت الالسن » و اين از نشانهاى اعجاز پروردگار است . ر . ك . تفاسير قرآن مجيد ، ذيل آيه 22 سورهء روم و نيز عهد عتيق ، سفر تكوين ، فصل 11 ، آيه 9 - 6 . ب - برخى جمشيد را همان حضرت سليمان ( ع ) دانسته‌اند و براى اين كار ، قرينه‌هايى چون مدت طولانى سلطنت و پرواز در آسمان و به بندگى درآوردن ديوان را به كمك گرفته‌اند . ليكن ميان آن دو تفاوتهاى بارزى است كه با آشكار شدن آنچه تا كنون از زندگى جمشيد و نسب او گفته شده آشكار شده است ، ليكن أهم آن اين كه ميان ايشان بيش از 2000 سال فاصله بوده است و حضرت سليمان ( ع ) بيش از 2000 سال پس از روزگار جمشيد مىزيسته است . از جمله ر . ك . ثعالبى ، تاريخ غررالسير ، ص 44 دينورى ، الاخبار الطوال ، ص 31 - 30 ابن قتيبه ، المعارف ، ص 652 ميرخواند ، روضة الصفا ، ج 1 ، ص 517 - 516 . گرچه غالباً در منابع ذكر شده كه « ايرانيان نادان » اين انتساب را داده‌اند ، ليك نگارنده اين حواشى ، بخصوص با روايتى از ابن مقفع در سيرالعجم منقول در مجمل التواريخ و القصص ، ص 521 برخورد كرد كه كاملاً بيانگر تفاوت اين دو در نظر ايرانيان است . در اين روايت ، در ذكر ساختن شهر همدان توسط جمشيد آمده است : « بناء همدان ملكى كرده است كه ديوان در فرمان او بودندى پيش از سليمان » . ج - اما بناى شهرهاى زيادى نيز منسوب به جمشيد است : 1 - قريه نيمسور  Namiswar  در مسير جاده دليجان به خمين است كه امروزه نمور  Namvar  ناميده مىشود . در آنجا يك جاده قديمى كاروان رو وجود دارد كه در حدود يك فرسنگ پس از آن قريه به قريه‌اى به نام آتشكوه مىرسد . در آنجا ويرانه‌هاى يك آتشگاه و يك قصر قديمى وجود دارد كه بناى آن قصر به جمشيد منسوب است . ر . ك . گدار ، آثار ايران ، ج 1 ، ص 37 مستوفى ، نزهت القلوب ، ص 69 . 2 - گفته شده كاريزهاى فين كاشان را به اشاره او بيرون آورده‌اند . قمى ، تاريخ قمى ، ص 77 . 3 - در ناحيه قم ، ده جمكران و نيز ناحيه تيمرهء كبرى و تيمره صغرى كه جاى جمع شدن آب رودخانه‌ها بوده به دستور جمشيد بنا شده است . قمى ، همان ، ص 74 - 73 60 . 4 - عمارات عظيم استخر پارس به جمشيد منسوب است . ر . ك . ابن بلخى ، فارسنامه ، ص 127 - 125 مستوفى ، تاريخ گزيده ، ص 81 خواندمير ، مآثر الملوك ، ص 25 - 24 مستوفى ، نزهت القلوب ، ص 120 گرديزى ، زين الأخبار ، ص 33 . 5 - بناى شهر همدان نيز روايت شده است كه توسط او صورت گرفت . مجمل التواريخ و القصص ، ص 521 مستوفى ، نزهت القلوب ، ص 71 گرديزى ، همان ، ص 33 . 6 - گويند از كارهاى شگفت‌آور او ايجاد پلى بر روى دجله بوده است كه روزگار درازى پا بر جا بوده و توسط اسكندر ويران شده است . اردشير بابكان خواست آن را عمارت كند ، نتوانست . پس پلى از زنجير بر آن بست . حمزه اصفهانى مىنويسد نشانهء پل جمشيد در خاكهاى دجله در معبر غربى دو شهر مداين باقى است و به هنگام فروكش شدن آب دجله ، ملاحان از آنجا مىگذرند . ر . ك . تاريخ پيامبران و شاهان ، ص 32 مستوفى ، تاريخ گزيده ، ص 81 مجمل التواريخ و القصص ، ص 40 . 7 - جمشيد شهر تيسفون را بساخت . ر . ك . اصفهانى ، همان ، همان صفحه مجمل التواريخ و القصص ، همان صفحه مستوفى ، نزهت القلوب ، ص 44 . 8 - عماراتى در سغد به جمشيد منسوب است . رساله شهرهاى ايران ، بند 6 در متون پهلوى ، ص 64 . 9 - بناى كاخى در كوه البرز نيز منسوب بدوست . بندهش ، ص 138 - 137 . 10 - در سنت پارسيان آمده است كه جمشيد بنايى به نام ورجمكرد در زير زمين پارس ( در\r\nناحيه سرواگ يا زير كوه چَمگان ) به نهفتگى بساخت . براى آگاهى از هدف جمشيد در ساختن اين بناى زير زمينى ر . ك . ونديداد ، فرگرد 2 بند 43 - 25 در مقدم ، داستان جم ، ص 101 - 96 مينوى خرد ، ص 43 پرسش 26 بند 33 - 24 و ص 80 پرسش 61 بند 19 - 15 بندهش ، ص 137 و 128 .\r\nد ثعالبى در وصف حكومت جمشيد مىنويسد : « گويند مهربانى جم در برابر مردم ، مانند مهر پدر - فرزند بود . » تاريخ غررالسير ، ص 46 . براى آگاهيهاى بيشتر پيرامون جمشيد ر . ك . كريستين سن ، نخستين انسان و نخستين شهريار ، ج 2 ، ص 501 - 283 صفا ، حماسه سرايى ، ص 451 - 424 . ","page_name":" 90 ","page_number":90},
  {"content":"\r\n\r\nنهان بود چند از دم اژدها * به فرجام هم زو نيآمد رها\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nشد آن تخت شاهى و آن دستگاه * زمانه ربودش چو بيچاده‌گاه\r\nازو بيش بر تخت شاهى كه بود * از آن رنج بردن چه آمدش سود\r\nگذشته به دو ساليان هفتصد * پديد آوريدش بسى نيك و بد\r\nچبايد همى زندگانى دراز * كه گيتى نخواهد گشادنت راز\r\nهمى پروراندت با شهد و نوش * جز آواز نرمت نيآيد به گوش\r\nيكايك چو گوئى كه گسترد مهر * كه خواهد نمودن به من مهر چهر\r\nبه دو شاد باشى و نازى بدوى * همه راز دل برگشادى بدوى\r\nيكى نغز بازى برون آورد * بدلت اندر از درد خون آورد\r\nدلم سير شد زين سراى سپنج * خدايا مرا زود برهان ز رنج\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nضحاك\r\nپادشاهى ضحاك هزار سال « 1 »  بود\r\nبا پادشاهى ضحاك - كه هزار سال به درازا كشيد - رفته رفته گزند و جادو از كارهاى آشكار و پسنديده ، و راستى و هنر از كارهاى پنهانى و بىارزش شد و دست ديوان ، بر بدى دراز گشت . از جمشيد دو دختر زيبا روى بنامهاى شهرناز و ارنواز « 2 »  مانده بود كه هر دو را لرزان چون بيد ، به كاخ ضحاك بردند و از آنجا كه ضحاك جز بدى و كشتن و تاراج چيزى نمىدانست ، آن دو دختر را نيز به راه پليدى بپروريد و به آنها همه گونه بديها و جادوها بياموخت . در آن زمان هر شب دو مرد جوان را مىگرفتند و از مغز سر آنان خوراكى از براى ماران ضحاك فراهم مىآوردند . « 3 »  روزى دو تن از مردم آن سرزمين به نامهاى ارمايل و\r\n\r\n","description":"","footnote":" ( 1 ) - مدت شاهى ضحاك كه توسط حكيم فردوسى 1000 سال ذكر شده است ، مورد اتفاق اكثر مورخان است . تنها در خرده اوستا اين مدت نيم روز كمتر ذكر شده است . ص 176 و صاحب مجمل التواريخ و القصص نيز اين مدت را 5 1 روز كمتر دانسته است . ص 40 . طبرى نيز اگر چه در يك روايت ، آن را 1000 سال ذكر كرده ، اما در روايت ديگرى 600 سال دانسته است . تاريخ طبرى ، ج 1 ، ص 141 .  ( 2 ) -  Justi , Iranisches , Namenbuch , P 331 . Sawanhaws ù Erenwac  ر . ك . طبرى اين نامها را اروناز و سنوار ذكر كرده است . تاريخ طبرى ، ج 1 ، ص 138 .\r\nاز جمشيد غير از اين 2 دختر از 3 پسر هم در تاريخ ذكر شده است : يكى به نام تور ( ثور ) كه از ازدواج او با دختر شاه زابل در هنگام گريز او از ضحاك به دنيا آمد و او جد گرشاسپ پهلوان بود . دو پسر ديگر از دختر شاه ماچين به نامهاى همايون و هتوال ( يا فانك و نونك ) كه ايشان نيز به هنگام گريز او از ضحاك زاده شدند . ر . ك . مجمل التواريخ و القصص ، ص 25 .  ( 3 ) - گفته شده در آغاز اين افراد را از ميان زندانيان انتخاب كرده و مىكشتند و چون تمامى زندانيان را كشتند ، مردم بيرون را بكشتند . بلعمى ، تاريخ بلعمى ، ج 1 ، ص 144 . ","page_name":" 93 ","page_number":93},
  {"content":"\r\n\r\nگرمايل « 1 »  كه مردمانى نيك انديش و پاك كيش بودند - با يكديگر از ستم ضحاك و سپاهيانش سخن مىراندند تا سرانجام چاره انديشيدند كه بسان خواليگران به نزد ضحاك روند تا مگر توانند از آن دو تن را كه هر شب خونشان مىريزند ، يك تن را رهايى بخشند . « 2 »  پس با اين انديشه به آشپزخانه شاهى راه يافتند و چون نگاهبانان و دژخيمان ، دو مرد جوان را براى كشتن نزد آنان آوردند ، و ايشان را بزدند و بر زمين افكندند ، خواليگران را دل به درد آمده و با سرى پر از كينه و چشمى پر خون ، چاره كردند كه يكى را بكشند و مغز سرش را با مغز سر گوسپندى بيآميزند و ديگرى را رها سازند . پس چنين كردند و به آن ديگرى گفتند : از آباديها بيرون شو و خويشتن را در كوه و بيابان پنهان ساز . و بدين سان در هر ماه ، سى جوان را آزاد مىساختند . چون دويست تن از اين رها شدگان گرد آمدند و هيچ كس نيز ايشان را نمىشناخت ، پس آن دو خواليگر ، چندين بز و ميش بديشان دادند ، تا راه دشتها را پيش گيرند . اكنون ، كردان كه پيوسته در بيرون آباديها بسر مىبرند و خانه‌هايشان از پلاس است و در دل هراسى از يزدان ندارند ، از نژاد آن دويست تن مىباشند . « 3 »  آيين\r\n\r\n","description":"","footnote":" ( 1 ) - ارماييل  Armal  و گرماييل  Garml  .\r\n111 .  Justi , Iranisches , Namenbuch , P  در برخى روايات تنها ارماييل ذكر شده است و سخنى از گرماييل به ميان نيامده است . ر . ك . رساله شهرهاى ايران ، بند 28 در متون پهلوى ، ص 66 مقدسى ، آفرينش و تاريخ ، ج 3 ، ص 123 بيرونى ، آثار الباقيه ، ص 259 دينورى ، الاخبار الطول ، ص 29 . بعضى نام ارماييل را به صورت ازمائيل يا ازمايل ذكر كرده‌اند . بيرونى ، همان ، همان صفحه مقدسى ، همان ، همان صفحه . دينورى آن را ارمياييل آورده است . همان ، همان صفحه . برخى نام گرماييل را كرمايل آورده‌اند . مجمل التواريخ و القصص ، ص 40 ثعالبى ، تاريخ غررالسير ، ص 51 .  ( 2 ) - اجماع منابع بر اين است كه هر روز دو مرد براى كشتن به دربار ضحاك مىآوردند تا مغز سر ايشان ، خوراك ماران او گردد . ليكن دينورى اين تعداد را روزى چهار نفر ذكر كرده و آورده است كه هر روز دو تن از ايشان را رها مىكردند . الأخبار الطوال ، ص 29 .  ( 3 ) - در رساله پهلوى شهرهاى ايران ، بند 30 - 28 ، اين افراد كه بدين سان رها شدند و به كوه پناه بردند « كوه ياران » ناميده شده‌اند . در اين رساله نام هفت طايفه از ايشان كه ساكن دماوند بودند آورده شده است و نيز ذكر شده كه ايشان 20 شهر را در پدشخوارگر ( مازندران ) بساختند . ر . ك . متون پهلوى ص 66 . طبرى مىنويسد كه اين فريدون بود كه پس از غلبه بر ضحاك ، حكومت آن مناطق را به ترتيبى همانند تمليك به ايشان سپرد . تاريخ طبرى ، ج 1 ، ص 154 . بيرونى نيز روايت مىكند كه چون ارماييل ايشان را آزاد مىكرد ، توشه‌اى بديشان مىبخشيد و امر مىكرد كه به ناحيه غربى كوه دماوند روند و در آنجا ساكن باشند . چون فريدون بر ضحاك غالب آمد ، خواست تا ارماييل را كه ظاهراً قاتل اين افراد و آشپز بوده است به سزاى خود برساند ، ليكن او فريدون را از آنچه بكرده و آن تعداد كه از جوانان از مرگ رها ساخته بود آگاه كرد و فريدون نيز به پاداش آنچه او كرده بود ، او را جزو نزديكان خود گردانيد و دماوند را تيول او كرد و او را بر تختى زرين بنشاند و نامش را مسمغان ( مصمغان ) گذارد . آثار الباقيه ، ص 260 - 259 . در برخى منابع ديگر نيز آمده است كه كردان از نسل اين افراد بوده‌اند . ر . ك . دينورى ، الاخبار الطول ، ص 29 مجمل التواريخ و القصص ، ص 41 ثعالبى ، تاريخ غررالسير ، ص 52 مقدسى ، آفرينش و تاريخ ، ج 3 ، ص 123 . مسعودى مىنويسد : « به نظر ايرانيان ، قبايل كرد از نسل كرد پسر اسفنديار پسر منوشهرند . » التنبيه و الاشراف ، ص 84 . ","page_name":" 94 ","page_number":94},
  {"content":"\r\n\r\nضحاك كه خويى واژگونه داشت ، اين چنين بود كه هر گاه آرزوى ميگسارى داشت ، يكى از مردان جنگى را نزد خود مىخواند و او را بسان دخترى زيبا روى مىآراست و به پيش خود ، پرستنده مىكرد . و او را نه آيين كيان بود و نه پيروى كيش . « 1 » \r\nاندر خواب ديدن ضحاك فريدون را\r\nاينك بنگر كه چون از روزگار ضحاك چهل سال باقى مانده بود ، يزدان چه بر سرش آورْد . شبى در ايوان شاهى با ارنواز خفته بود . در خواب ديد كه ناگهان سه مرد جنگى بلند بالا ، با چهرهء كيان پديدار گشتند كه يكى كوچكتر و آن دو بزرگتر بودند و در دست ، گرز گاوسار داشتند . پس به شتاب به جنگ او رفتند و با آن گرز بر سرش كوبيدند . آن يك كه كهتر بود ضحاك را بند كرد و دو دستش ببست و بر گردنش پالهنگ نهاد « 2 »  و بدين خوارى و زارى او را كشان كشان و خاك آلوده به كوه دماوند بردند و مردم نيز از پى ايشان روان بودند .\r\nناگهان ضحاك بيدادگر بانگى بزد و هراسان از خواب جست « 3 »  و از آن فرياد گويى لرزه بر آن\r\n\r\n","description":"","footnote":" ( 1 ) - شاهنامه بايسنقرى ، ص 34 .  ( 2 ) - پالهنگ : كمند و ريسمانى كه مجرمان را بدان محكم بندند . برهان قاطع ، ماده پالهنگ و پالاهنگ .  ( 3 ) - ثعالبى اين خواب را اين چنين تعريف كرده ، وى مىنويسد : « در خواب چنان ديد كه سه مرد در كاخش بر او درآمدند و يكى از آنان با گرز گاوسار چنان بر سر او كوبيد كه به رو در افتاد . سپس خنجر از نيام كشيد و باريكه‌اى از پوستش را بريد و سراپاى او را با آن ببست و به كوه دماوند برد و در چاهى زندانى كرد . » تاريخ غررالسير ، ص 52 . ","page_name":" 95 ","page_number":95},
  {"content":"\r\n\r\nكاخ سد ستون « 1 »  افتاد و ارنواز از جاى بجست و به ضحاك گفت : اى شاه هفت كشور كه گيتى سراسر گوش به فرمان توست و ديوان و ددان و مردمان ، تو را نگاهبانند ، بازگوى كه در خواب چه ديدى كه بدانسان هراسان گشتى . ضحاك گفت : اين خواب را بايد نهان دارم كه اگر بشنويد ، از جانم نااميد گرديد . ليك ارنواز او را گفت : اين راز را بايد بر ما بگشايى تا مگر چاره‌اى انديشيم .\r\nپس ضحاك ، خواب را براى او باز گفت . ارنواز به ضحاك گفت : تو شاهى هستى كه گيتى به زير انگشترى توست و همه از دد و دام و ديو و مرغ و پرى و مردمان ، تو را سر به فرمانند .\r\nپس از هر كشورى موبدان و اختر شناسان و دانايان را گِرد كن و چاره كار خود از ايشان بخواه تا دريابى كه مرگ تو بر دست كه خواهد بود ، آيا از مردمان است يا از ديو و پرى . و چون دريافتى ، آنگاه با او بستيز . ضحاك را اين سخنان ، خوش آمد و گيتى پيش چشمش روشن گشت . پس موبدان را از جاى جاى كشور فرا خواند و آن خواب خود را براى ايشان بگفت و از ايشان خواست تا بگويند پادشاهى او چه زمان به سر مىآيد و اين تاج و تخت ، كه را خواهد شدن . موبدان را گرچه سخنهاى بسيار بود ، ليكن از بيم جان ، ياراى سخن گفتن نبود . سه روز موبدان با خود مىانديشيدند كه اگر ضحاك از سخن ايشان خشمگين گردد ، بايد دست از جان خود بشويند . اما سرانجام به چهارم روز ، شاه برآشفته گشت و بديشان گفت : اينك زمان آن رسيده كه سخن راست را بگوييد . ليكن همه موبدان سرها را به زير انداخته و سخن نمىگفتند تا اين كه سرانجام يكى از ميان ايشان كه بسيار خردمند بود ، بىباك گشته ، زبان بگشود و گفت : كنداورى « 2 »  از سر بيرون ساز و بدان كه سرانجام هر كسى مرگ است و پيش از تو شاهان بسيارى بوده‌اند كه چون روز فرجامشان سر رسيد ، بمردند . پس آگاه باش كه اين تاج و تخت تو به كسى خواهد رسيد كه نامش آفريدون است ليكن هنوز زاده نشده است . ولى چون از مادر زاده شود و به مردى رسد ، خواهد كه به شاهى رسد . پس بر تو بشورد و با گرز پولادين گاونشان بر سرت كوبد و تو را بند كرده ، از\r\n\r\n","description":"","footnote":" ( 1 ) - مراد كاخ صدستون تخت جمشيد است .  ( 2 ) - كنداورى به معناى دليرى و خيره‌سرى است . ","page_name":" 96 ","page_number":96},
  {"content":"\r\n\r\nكاخت به بيرون بَرَد . ضحاك كه اين سخنان را بشنيد ، او را پرسيد : او از چه روى مرا بند خواهد كرد و كينه‌اش با من از سر چيست ؟ پس موبد به ضحاك گفت : تو اگر خردمند باشى دانى كه كسى بيهده بد نكند . او نيز چنين باشد ، چون پدرش بدست تو كشته گردد ، دلش پر از كينه تو شود و آن زمان كه گاوى بنام پر مايه - كه او را چون دايه‌اى باشد - نيز به دست تو كشته گردد ، بدين كينه ، گرز گاوسار را خواهد كشيد . با شنيدن اين سخنان ، ضحاك از هوش برفت و از تخت به زير افتاد . چون به هوش آمد ، باز بر تخت نشست ، ليك ديگر او را آرامش و خواب و خوردى نبود و روز روشن بر او تيره گشته بود . پس تمامى توان خود را از براى يافتن فريدون در گيتى به كار گرفت . « 1 » \r\nاندر زادن فريدون\r\nروزگارى دراز بگذشت تا اين كه فريدون « 2 »  خجسته و دانا از مادر زاده گشت . آن فرّه ايزدى كه زمانى با جمشيد بود ، آنك با فريدون همراه گشته « 3 »  و سپهر گردان نيز با او به مهر آمده بود . از سويى ديگر آن گاو كه نامش پر مايه « 4 »  بود - زاده شده ، ليك آنسان كه هرگز كسى چون آن به گيتى نديده بود چون طاووس نر ، هر مويش به رنگى . تمامى ستاره شناسان و موبدان و خردمندان گرد او آمدند ، چه هرگز كسى در\r\n\r\n","description":"","footnote":" ( 1 ) - ثعالبى روايت مىكند كه چون آن خوابگزار خواب را براى ضحاك تعبير كرد ، ضحاك فرمان داد كه زبان او را از پشت سر بدر آورند . تاريخ غررالسير ، ص 54 - 53 .  ( 2 ) - فريدون ، افريدون ، آفريدون ، نام او در اوستا به صورت ثْرَئتئون َ  raetaona  آورده شده است . ر . ك . پورداود ، يشتها ، ج 1 ، ص 191 صفا ، حماسه‌سرايى ، ص 462 331  Justi , Iranisches , Namenbuch , P   ( 3 ) - و اين گفتار حكيم فردوسى دقيقاً برابر مفاد زامياديشت ، فقره 37 - 36 است كه در آن آمده است : « دومين بار وقتى كه فرّ از جمشيد به صورت مرغى جدا شد ، فريدون از خاندان تواناى آثويَه آن را دريافت بطورى كه او در ميان پيروزمندان ، پيروزمندترين شد . » پورداود ، يشتها ، ج 1 ، ص 195 .  ( 4 ) - گاو پورمايه ، پر مايه ، برمايون ، برمايه ، بزمايه ، ر . ك . 256  Justi , Iranisches , Namenbuch , P  ثعالبى ، تاريخ غررالسير ، ص 54 برهان قاطع ، ماده برمايون ، برمايه . ","page_name":" 97 ","page_number":97},
  {"content":"\r\n\r\nگيتى همچون آن گاو نديده و نه از سالخوردگان شنيده بود . ضحاك نيز از ديگر سوى ، در همين جستجوى بود . پدر فريدون كه او را آبتين « 1 »  نام بود ، و ضحاك نشانيهاى او را به همه جا داده بود ، به گاه گريز ، « 2 »  به نگاهبانان و دژخيمان ضحاك\r\n\r\n","description":"","footnote":" ( 1 ) - آبتين  btin  ر . ك . « مقدمهء قديم شاهنامه » ، بيست مقاله ، ج 2 ، ص 79 - 78 دساتير ، ص 111 . در اوستا به صورت اثوىَّ  Aviyya  و در سانسكريت آپتيا  ptiy  آمده است . ر . ك . پورداود ، يشتها ، ج 1 ، ص 191 صفا ، حماسه‌سرايى ، ص 465 331  Justi , Iranisches , Namenbuch , P  . و اسفيان ( اثفيان ) نيز همان است . ر . ك . بندهش ، ص 150 - 149 طبرى ، تاريخ طبرى ، ج 1 ، ص 140 - 139 اصفهانى ، تاريخ پيامبران و شاهان ، ص 32 و 20 بيرونى ، آثار الباقيه ، ص 258 و 137 نويرى ، نهاية الإرب ، ج 10 ، ص 150 - 149 گرديزى ، زين الأخبار ، ص 36 . با توجه به ريشه اين اسم ، به كار بردن واژه آبتين  btin  خطا است و بجاى آن بايد آتبين  tbin  ( آدوين  dvin  ) گفت . ر . ك . بهار و ادب فارسى ، ج 2 ، ص 221 رساله شهرهاى ايران ، بند 50 در متون پهلوى ، ص 68 مستوفى ، تاريخ گزيده ، ص 83 رساله ائوگمدئچا در خرده اوستا ، ص 177 . نام اثفيان توسط مسعودى به صورت اثقابان ضبط شده است . مروج الذهب ، ج 1 ، ص 219 جوزجانى نيز آن را القيان آورده است . طبقات ناصرى ، ج 1 ، ص 137 صاحب مجمل التواريخ و القصص نيز آن را اتفيال آورده است . ص 27 . لقب اين آتبين يا اثفيان را « پرگاو » ذكر كرده‌اند . نسب او به هشت واسطه به جمشيد مىرسد و همه افرادى كه در اين نسب‌نامه ذكر شده‌اند نام اثفيان بر خود دارند و القابى چون سرخ گاو ، زردگاو ، سياه‌گاو و نظاير آن . ر . ك . بندهش ، ص 150 - 149 طبرى ، تاريخ طبرى ، ج 1 ، ص 153 بيرونى ، آثار الباقيه ، ص 137 مستوفى ، تاريخ گزيده ، ص 83 جوزجانى ، طبقات ناصرى ، ج 1 ، ص 137 . وجود نام گاو در القاب تمامى اين افراد و اين كه فريدون آنگاه كه قيام مىكند ، گرز گاوسار دارد ، مىتواند نشانگر اين باشد كه اين خاندان تماماً از گله‌داران بزرگ بوده‌اند . مؤيد اين گفتار ، روايتى از بيرونى است كه در مناسبت روز 16 دى ماه يا روز درامزينان و كاكثل مىنويسد : « چون فريدون [ در اين روز 
  ] ، ضحاك بيوراسب را از ميان برد ، گاوهاى اثفيان را كه ضحاك در موقعى كه او را محاصره كرده بود نمىگذاشت اثفيان به آنها دسترسى داشته باشد ، رها كرد و به خانه او برگردانيد . » آثار الباقيه ، ص 258 . نيز گفته‌اند در روزگار ضحاك هيچكس نمىتوانست اسم پدر بر خود معين كند ، همه را به گاو باز مىخواندند . جوزجانى ، همان ، ص 137 . طبرى مىنويسد از آن رو تمام افراد نسب‌نامه فريدون تا جمشيد ، نام اثفيان بر خود دارند زيرا از مدتها قبل روايت شده بود كه يكى از اين خاندان بر ضحاك چيره مىشود و انتقام جمشيد را مىگيرد ، پس اينان از بيم ضحاك ، همگى نام اثفيان بر خود مىنهادند . تاريخ طبرى ، ج 1 ، ص 153 . ابن بلخى در اين باره مىنويسد : « نسب او از بهر آن هر كس درست نداند كى بعد از جمشيد ، فرزندان او بگريختند و در ميان شبانان گاو و گوسفند مىبودند مدت هزار سال كى پادشاهى ضحاك را بود . » فارسنامه ، ص 11 .  ( 2 ) - اين گريز آتبين از آن روى بود كه همچنانكه پيشتر ديده شد ، اخترشناسان ، ضحاك را آگاه ساختند كه فريدون روزى بر او خواهد شوريد و نشانيهاى او را هم بدادند . در جستجوى آن نشانه‌ها ، آتبين و فرزندش را يافتند اما همچنانكه بعد گفته خواهد شد ، فرانك و فريدون فرار مىكنند و آتبين نيز از سوى ديگر آواره مىگردد تا اين كه به نگاهبانان شاهى برمىخورد و ايشان وى را گرفته ، ضحاك به نزد مىبرند . پس از اين كه آتبين بدست ضحاك كشته مىشود ، مغز او را به ماران ضحاك مىدهند . ثعالبى در اين باره روايت ديگرى ذكر مىكند . وى زمان دستگيرى آتبين را ديرتر از حكيم فردوسى مطرح مىكند و معتقد است كه اين فرانك مادر فريدون نبود كه او را به نزد گاو پر مايه برد بلكه اين پدر فريدون بود و پس از اين كار ، ضحاك كه نشانيهاى او را بيافته بود ، آتبين را به نزد خود خواند و فرزند را از او درخواست . اما آتبين از سپردن پسر سر باز زد و ضحاك فرمان داد كه آتبين و آن گاو را بكشند و خانه آتبين را ويران كنند . تاريخ غررالسير ، ص 54 . ","page_name":" 98 ","page_number":98},
  {"content":"\r\n\r\nبرخورد و ايشان ، وى را گرفته ، به نزد ضحاك بردند و هم به دست او كشته گرديد .\r\nمادر فريدون كه فرانك « 1 »  نام داشت ، گريان و دلخسته از روزگار و از آن بدى كه بر همسرش آورده بودند ، روان گشت تا به مرغزارى رسيد كه آن گاو پر مايه در آن بود . « 2 »  پس به نزد نگاهبان آن مرغزار برفت و همچنانكه از ديدگانش بجاى سرشك ، خون مىباريد به دو گفت : زمانى اين كودك شيرخواره را از من به زينهار دار و او را همچون پدرى باش و از شير اين گاو بپرور كه هر چه بخواهى ، اگر چه جانم باشد ، تو را دهم . نگاهبان مرغزار پذيرفت و گفت : من چون بنده‌اى به پيش اين فرزند تو خواهم بود . پس فرانك ، فرزند را به دو داد . سه سال آن نگاهبان ، فريدون را از شير آن گاو بداد . ليكن از يك سوى ، ضحاك از آن جستجو خسته نگشت و از ديگر سوى ، سخن آن گاو در هر جايى بپيچيد . پس فرانك شتابان به آن مرغزار آمده ، با نگاهبان مرغزار گفت : پروردگار ، انديشه‌اى در دلم فراز آورده است و اينك مرا چاره‌اى نيست جز آنكه فرزندم را كه همچون جان شيرين من است برداشته و از ميان مردم ناپديد گردم و به هندوستان ، به البرز كوه « 3 »  رَوم . پس فرزند را برداشته ،\r\n\r\n","description":"","footnote":" ( 1 ) - فرانك  Farnak  . ميرخواند نام او را فرامك ذكر كرده است . روضة الصفا ، ج 1 ، ص 531 .  ( 2 ) - محل تولد فريدون را قريه ورك ، وركه يا ودك در ناحيه لارجان مازندران دانسته‌اند و گفته شده پس از مدتى كه از تولد او گذشت ، به قريه تيلاب يا شلاب ( چلاب ؟ ) رفتند كه در آنجا گاودارى مرسوم بود . ر . ك . ابن اسفنديار ، تاريخ طبرستان ، ج 1 ، ص 58 - 57 اعتماد السلطنه ، تاريخ طبرستان ، ص 101 مرعشى ، تاريخ طبرستان و رويان و مازندران ، ص صد و پنج .  ( )\r\nببرّم پى از خاك جادوستان * شوم با پسر سوى هندوستان\r\nشوم ناپديد از ميان گروه * مر اين را بَرَم تا به البرز كوه\r\nآيا چه ارتباطى ميان هندوستان و البرز كوه وجود داشته است ؟ چرا خيام نيز مىنويسد : « آفريدون از هندوستان بيامد و او [ ضحاك 
  ] را بكشت . » نوروزنامه ، ص 15 . البرز ، در اوستا  hara  با صفت  berezaiti  و به پهلوى  harborz  نخستين كوهى است كه به گفته اوستا از زمين روييده . البرز در سنت پارسيان ، رشته كوهى مقدس است كه تمام سرزمينهاى شرقى و غربى را در بر مىگيرد . بر اساس جغرافياى ايران باستان ، جهان به هفت كشور يا اقليم تقسيم شده بود كه چنان كه پيش از اين ( در حاشيه مربوط به هفت كشور ) ذكر شد ، عبارت بودند از : ارزه - سوه - فرددفش - ويددفش - ووروجرش - وروبرش و خونيرس كه در وسط جهان جاى داشته و ايران هم در آن قسمت بوده است . پيرامون تمام اين اقاليم ، كوه البرز كشيده شده بود و بدين سان ، اين كوه به گرد جهان كشيده شده بوده است . جالب آنكه در آيينهاى دينى زردشتى نانى وجود دارد كه به پهلوى  dron  و به اوستايى  draona  ناميده مىشود . اين نام كه به صورت كوچك يا بزرگ از آرد گندم تهيه مىشود ، نماد اين جهان است . و برجستگى دايره دور نان ، نماد كوه البرز است كه زمين را چون حلقه‌اى فرا گرفته است . اما بخشى از اين كوه به نام تيرگ البرز بوده كه از جنوب غرب به شمال شرق كشيده شده بوده و از وسط خونيرس مىگذشته است . اين كوه بر اين اساس مىتواند با رشته كوههايى كه از آلتايى و تيانشان شروع مىشود و به هندوكش و البرز در شمال ايران مىرسد و از طريق كوههاى آسياى صغير و غرب عربستان و يمن به كوههاى حبشه در آن سوى درياى سرخ منتهى مىشود ، تطبيق يابد . ر . ك . بندهش ، ص 171 حواشى بهار بهار ، پژوهشى در اساطير ايران ، ص 125 و 106 - 105 و 65 . ","page_name":" 99 ","page_number":99},
  {"content":"\r\n\r\nشتابان چون غرم « 1 »  ژيان بدان كوه رفت . در آن كوه ، مرد پارسايى روزگار مىگذرانيد . فرانك به نزد او رفت و گفت : اى پاك كيش ، من سوگوارى از ايران زمينم . بدان كه اين فرزند من كسى است كه سرانجام بر ضحاك چيره خواهد گشت و سر از تن او جدا خواهد ساخت « 2 »  و به جاى او خواهد نشست . پس از تو مىخواهم كه پدروار ، او را نگاهبان باشى . مرد پارسا پذيرفت و از فريدون به همان سان نگاهبانى كرد . از سوى ديگر ناگهان به ضحاك از آن بيشه و مرغزار و آن گاو آگهى رسيد . پس همچون پيل مست بدانجاى رفت و آن گاو پر مايه را بكشت و هر\r\n\r\n","description":"","footnote":" ( 1 ) - غرم ، ميش كوهى را گويند . برهان قاطع ، ماده غرم .  ( 2 ) - گويا در ابتدا اين چنين مقدر گشته بود كه فريدون پس از اين كه ضحاك را از تخت به زير آوَرَد ، سر از تن او جدا سازد و او را بكشد . اما همچنانكه در آينده در بخش « بند كردن فريدون ضحاك را » ملاحظه خواهد شد ، در همان زمانى كه فريدون قصد جدا ساختن سر از تن ضحاك مىكند ، ناگاه از سوى خداوند به او وحى مىرسد كه ضحاك را همچنان بسته به كوه دماوند ببرد و در آنجا بند كند :\r\nهمى راند او را به كوه اندرون * همى خواست كآرد سرشرا نگون\r\nبيآمد همانگه خجسته سروش * به خوبى يكى راز گفتش به گوش\r\nكه اين بسته را تا دماوند كوه * ببر همچنين تازيان بىگروه\r\nو بدين سان ضحاك توسط فريدون كشته نمىگردد بلكه اسير مىشود و در كوه دماوند بند مىگردد . ","page_name":" 100 ","page_number":100},
  {"content":"\r\n\r\nچه در آن بيشه از جانوران بديد ، نابود ساخت . آنگاه شتابان به سوى خانه فريدون رفت ، ليكن هر چه پژوهيد ، كسى را در آنجاى نيافت . پس آن كاخ « 1 »  بلند را به آتش بسوخت و ويران ساخت .\r\nپرسيدن فريدون نژاد خود را از مادر\r\nچون فريدون شانزده ساله گشت ، از البرز كوه به نزد مادر آمد و گفت : اين راز بر من بگشاى و مرا بگوى كه پدر من كه بوده است و من از نژاد كيم ؟ فرانك او را گفت :\r\nهر آنچه خواهى تو را خواهم گفت . بدان كه در ايران زمين مردى بود ، او را آتبين نام ، از تخمه كيان ، و خردمند و پهلوان ، ليك بىآزار . نژادش به تهمورس مىرسيد و پدر بر پدر را به ياد داشت . براى من شوى و براى تو پدرى نيك و همه اميد من ، او بود .\r\nتا اين كه ضحاك ، آهنگ جان تو كرد ، ليك ، من تو را ازو نهان داشتم و چه روزها كه به سختى گذراندم . پدرت نيز از براى تو گريزان و آواره گشت تا اين كه به چنگ نگاهبانان و دژخيمان ضحاك افتاد . بر دوش ضحاك دو مار روييده بودند و آنان پدرت را كشته ، مغزش را خوراك ماران ساختند . پس من به سوى بيشه‌اى دور رفتم و در آن گاوى ديدم ، سراپاى ، رنگ و نگار . تو را به نگاهبان آن گاو بدادم و او روزگارى تو را با شير آن گاو بپرورد . تا تو بسان نهنگى دلاور گشتى . ليكن ناگاه از آن گاو و آن مرغزار به ضحاك آگهى رسيد . پس به شتاب بيامدم و تو را برداشته و از ايران و خان و مان گريزان گشتم . ضحاك نيز بيامد و آن گاو گرانمايه را بكشت و ايوان ما را با خاك يكسان ساخت . فريدون از سخنان مادر برآشفته و دلش پر از درد\r\n\r\n","description":"","footnote":" ( 1 ) - پيداست كه آتبين از مردم عادى نبوده و داراى ثروت و مكنت در آن منطقه بوده است و همچنانكه پيش از اين ذكر شد ( بخش « اندر زادن فريدون » ) وى از گله‌داران و گاوداران عمده بوده است . بيرونى در بارهء او مىنويسد : « واثفيان مردى بود جليل القدر ، داراى همتى رفيع كه همواره به فقرا نعمت مىبخشيد و از احوال گرفتاران و بيچارگان جستجو مىكرد و آنان كه به او اميدوار بودند ، اميد ايشان را بدل به يأس نمىكرد . » آثار الباقيه ، ص 258 . ","page_name":" 101 ","page_number":101},
  {"content":"\r\n\r\nو سرش پر از كين گشت و به مادر گفت : آن شاه جادو پرست هر آنچه مىخواست بكرد . اكنون گاه من است كه به فرمان يزدان پاك ، دست به شمشير بَرَم و ايوان ضحاك را با خاك يكسان سازم . ليكن مادر به او گفت : اين راه چاره نيست . ضحاك شاه نيرومندى است كه سپاهيان بسيارى به فرمان اويند و چون آهنگ آن كند ، سد هزار سپاه از هر كشور ، براى او آماده جنگ مىگردند . پس تو نيز گيتى را با چشم جوانى منگر ، چه هر كه با كنداورى جوانى ، چيزى جز خويشتن نديد ، سرانجام سر خود را به باد داد . پس اى پسر تو نيز هميشه اين پند مرا به ياد دار .\r\nداستان ضحاك با كاوه آهنگر « 1 » \r\nضحاك را شب و روز ، انديشهء فريدون بود . روزى ، نشسته بر تخت پيلسته « 2 »  و بر سر ، تاج پيروزه نهاده ، بزرگان هر كشورى را فرا خواند تا كار پادشاهى خود را استوار سازد . پس آنگاه با موبدان گفت : آگاهان دانند كه مرا در نهان ، دشمنى است كه اگر چه كوچك است ليك او را ناچيز نمىشمرم و از بدِ روزگار در هراسم . مرا\r\n\r\n","description":"","footnote":" ( 1 ) - كاوه  Kveh  . از داستان كاوه در اوستا و متون پهلوى اثرى نيست . اين نام را مورخان اسلامى به صورت كاوى  Kvi  ، كابى  Kbi  و گابى  Gbi  هم ضبط كرده‌اند . دانسته نيست كه آيا اين نام وى بوده يا لقب . اين نام دو شباهت را در ذهن زنده مىكند : 1 - اين نام ممكن است گاوى بوده باشد و از گاو كه بخصوص در سرگذشت فريدون ، نقش مهمى داشته ، ريشه گرفته باشد چنان كه گرز فريدون ، گاوسار است و لقب تمامى اجداد وى چنان كه پيشتر ذكر شد با گاو توأم بوده است و شغل اصلى ايشان در رابطه با گاودارى بوده است . 2 - نيز اين نام شباهت به كَوى  Kavi  ( كاوى ) هم دارد كه در اوستا به معانى مختلفى به كار رفته است . ليك مورد اول بيشتر صحيح به نظر مىرسد . ر . ك . بهار و ادب فارسى ، ج 2 ، ص 217 صفا ، حماسه‌سرايى ، ص 570 پورداود ، يادداشتهاى گاتها ، ص 391 - 389 . بيشتر مورخان ، كاوه را اصفهانى دانسته‌اند . ر . ك . ثعالبى ، تاريخ غررالسير ، ص 52 ابن خلدون ، العبر ، ج 1 ، ص 176 مجمل التواريخ و القصص ، ص 90 طبرى ، تاريخ طبرى ، ج 1 ، ص 141 - 140 بلعمى ، تاريخ بلعمى ، ج 1 ، ص 144 نويرى ، نهاية الإرب ، ج 10 ، ص 150 - 149 مستوفى ، تاريخ گزيده ص 82 مقدسى ، آفرينش و تاريخ ، ج 3 ، ص 123 ابن بلخى ، فارسنامه ، ص 35 . پيشه او را اكثراً آهنگرى دانسته‌اند . ر . ك . ابن اسفنديار ، تاريخ طبرستان ، ج 1 ، ص 58 جوزجانى ، طبقات ناصرى ، ج 1 ، ص 137 مستوفى ، همان ، ص 82 . بلعمى او را بجاى آهنگر ، كشاورز دانسته است . تاريخ بلعمى ، ج 1 ، ص 144 .  ( 2 ) - پيلسته به پارسى به معناى عاج باشد . ","page_name":" 102 ","page_number":102},
  {"content":"\r\n\r\nسپاهى افزونتر ، از آدمى و ديو و پرى مىبايد . اكنون نيز شمايان بايد گواهىاى بنويسيد كه من جز نيكى نكرده و جز راستى سخنى نگفته و جز داد نخواسته‌ام . آن گروه را از بيم ضحاك ، ياراى سخن گفتن نبود پس آن گواهى بنوشتند . ليك در همان زمان ناگاه فرياد ستمديدهء دادخواهى برخاست . پس ستمديده را پيش ضحاك فرا خواندند و او را در كنار بزرگان نشاندند و ضحاك با رويى دژم ، او را گفت :\r\nبرگوى تا از كه ستم ديدى . او خروشيد و دست بر سر زد و گفت : شاها ، من كاوه‌ام كه اينك به دادخواهى نزد تو آمده‌ام ، پس اگر كار تو داد ستدن است ، داد من بستان ، ليكن بدان كه اين ستم را تو بر من روا داشته‌اى و اگر خود ، چنين نمىپندارى پس چرا به فرزندان من دست برده‌اى ، مرا در گيتى هجده پسر بود كه اكنون از ايشان تنها يكى مانده است . « 1 »  پس اين يكى را بر من ببخشاى . شاها بنگر كه اگر من گناهى\r\n\r\n","description":"","footnote":" ( 1 ) روايتى كه همچون حكيم فردوسى بيانگر 18 پسر كاوه باشد ، در جايى ديده نشد . ليكن در روايات ديگر نيز همچون همين روايت اشتباهاتى وجود دارد . بيشتر روايات حاكى از اين هستند كه كاوه 2 پسر داشت كه هر دو براى ماران ضحاك كشته شدند و همين امر سبب قيام كاوه شد . ر . ك . بلعمى تاريخ بلعمى ، ج 1 ، ص 144 مسكويه ، تجارب الامم ، ج 1 ، ص 59 - 58 جوزجانى ، طبقات ناصرى ، ج 1 ، ص 137 نويرى ، نهاية الإرب ، ج 10 ، ص 149 ابن بلخى ، فارسنامه ، ص 35 . ثعالبى در روايت متفاوت ديگرى معتقد است كه وى 2 پسر داشت ، ليكن يكى از آنها كشته شد و ديگرى را هم مىخواستند بكشند اما در اثر قيام كاوه ، ضحاك او را باز پس داد . نام اين پسر را قارن ذكر كرده است . تاريخ غررالسير ، ص 55 - 54 . مستوفى نيز در روايت ديگرى معتقد است كه كاوه 2 پسر داشت و هر دو را براى كشتن گرفتند كه در آن هنگام ، كاوه قيام كرد . تاريخ گزيده ، ص 82 . اما نگارنده اين حواشى مىگويد نه حكيم فردوسى و نه هيچ يك از منابع ديگرى كه ذكرشان گذشت به روايت اشتباه خود پى نبرده‌اند ، چرا كه به تصريح خود حكيم فردوسى ( چنان كه در آينده خواهد آمد ) و تصريح بسيارى از منابع در جاهاى ديگر ، كاوه در زمانى كه فريدون قيام كرد و به شاهى رسيد و در روزگاران بعدى آن هم داراى 2 پسر به نامهاى قارن ( قارن رزم زن ، قارن كاوگان ) و قباد بوده است كه قباد از قارن از نظر سن ّ بزرگتر بوده است . قارن بعدها سپهسالار فريدون و نيز منوچهر مىگردد و لقب رزم زن مىگيرد و به همراه قباد در جنگهاى منوچهر با افراسياب شركت مىكند ، در حالى كه او سپهسالار است و قباد نيز در يكى از همان جنگها ، در جنگ با بارمان تورانى كشته مىشود . جالب اين كه بسيارى از كسانى كه روايت ايشان مبنى بر كشته شدن هر دو پسر كاوه يا يكى از ايشان در زمان ضحاك ذكر شد ، در خلال جنگهاى ايران و توران ، از قارن و قباد - پسران كاوه - سخن به ميان مىآورند و گفتار پيشين خود را از ياد مىبرند . تنها مستوفى در آن ميان سخن از كشته شدن آن دو پسر نمىكند ولى هيچ سخن ديگرى هم نمىگويد . در هر حال اين فراموشى در تاريخ نويسى و دوگانگى روايات مىتواند از اينجا ناشى شود كه شخص براى بار دوم در اثر خود دقت و بررسى نمىكند گرچه از حكيم فردوسى چنين چيزى دور از ذهن مىنمايد . ","page_name":" 103 ","page_number":103},
  {"content":"\r\n\r\nكرده‌ام ، پس بازگوى ، و گرنه با ستم ِ بىبهانه بر من ، درد سر خويش را افزون مساز و بدان كه ستم را بايد بهانه و اندازه‌اى بُوَد ، اما بر من چه بهانه‌اى دارى ، كه مردى آهنگرم و زيانى از من به كسى نرسيده است اما پيوسته از شاه به من ستم مىشود . تو اگر شاهى يا اژدها پيكر ، به هر رو بايد داورى كنى . اگر تو شاه هفت كشورى چرا همهء رنج و سختى آن بايد براى ما باشد و مغز فرزند من چرا بايد خوراك ماران تو باشد ؟ ضحاك به گفتار او گوش فرا داد و در شگفت شد . پس بفرمود تا فرزند او را به دو باز دادند و با او نيكى بكردند ، آنگاه به كاوه فرمان داد تا او نيز بر آن گواهىاى كه پيشتر نوشته شده بود ، گواه باشد . چون كاوه آن گواهى را بخواند ، بر بزرگانى كه آن گواهى نوشته بودند ، خروشيد و گفت : شمايانى كه هراس از يزدان را با اين كردهء خويشتن ، از دل بيرون ساختيد ، با دل سپردن به گفتار ضحاك و فرمان بردن از اوى ، به سوى دوزخ شتافتيد ، ليكن من نه بر اين گواهى ، گواه مىشوم و نه از شاه در هراس مىگردم . كاوه پس آنگاه خروشيد و از جاى جست و آن گواهى پاره كرد و به زير پا كوبيد و خروشان به همراه فرزندش از كاخ بيرون شد . درباريان كه چنين ديدند ، ضحاك را درود خواندند و به دو گفتند : چرا آن چنان كردى كه كاوه همانند همتاى تو با تو رفتار كند و گواهى ما را پاره سازد و سر از فرمان تو بپيچد ، كاوه آن چنان كينه توز از اينجا برفت كه گويى به تاوان خواهى فريدون آمده بود . ما هرگز كارى زشت‌تر از اين به چشم نديديم . ليك ضحاك ، ايشان را گفت : اينك ، از من بشنويد كه چون كاوه از درگاه پديدار گشت و آوايش را بشنيدم ، گويى ميان من و او كوهى آهنين پديد آمد و نتوانستم در برابر او كارى كنم ، آن زمان نيز كه دو دست بر سر زد ، گويى شكستى بر دل من آمد . اينك نيز ندانم كه از اين پس چه خواهد شد ، چه ، كسى را از راز آسمان ، آگهى نيست . « 1 »  چون كاوه از نزد شاه بيرون آمد ، مردم كوى و بازار بر او گرد\r\n\r\n","description":"","footnote":" ( 1 ) - مسكويه اين قسمت از اين روايت را به نحو ديگرى مطرح كرده . وى مىنويسد كه چون كاوه آن سخنان را گفت و ضحاك نيز در برابر او نتوانست حرفى بزند ، مادر ضحاك كه بسيار بدكنش بود ، خشمگين شد و به ضحاك گفت كه چرا ايشان را نابود نكرد و سخنان كاوه و يارانش را پذيرفت . ضحاك در پاسخ گفت : « اينان ناگهان مرا در برابر راستى نهادند و چون بر آن شدم كه سخت گيرم ، راستى چون كوه در ميانه بايستاد و از آنچه مىخواستم بازم داشت . » و مسكويه اين كار را به عنوان تنها كار نيك ضحاك ذكر كرده است . تجارب الامم ، ج 1 ، ص 60 نيز ر . ك . طبرى ، تاريخ طبرى ، ج 1 ، ص 141 - 140 . ","page_name":" 104 ","page_number":104},
  {"content":"\r\n\r\nآمدند . كاوه بر خروشيد و فرياد كرده ، مردم را به دادخواهى فراخواند . آنگاه چرمى را كه آهنگران هنگام كار مىپوشيدند ، بر سر نيزه كرد و خروشيد كه : اى نامداران يزدان پرست ، آيا در ميان شمايان كسى نيست كه آهنگ فريدون كند تا به نزدش رويم و گوييم كه اين ضحاك ، اهريمن و دشمن خداوند است تا مگر او چاره‌اى انديشد . پس كاوه كه جاى فريدون را آگه بود ، « 1 »  سپاهى بسيار از مردمان گرد آورد و خود در پيش ، به همراه آن سپاه به سوى فريدون روانه گشت « 2 »  .\r\nپس چون آن گروه\r\n\r\n","description":"","footnote":" ( 1 ) - در مورد اين كه آيا كاوه عامل فريدون بوده است يا نه ، در شاهنامه و منابع ديگر مطلب روشنى ذكر نگشته است . قدر مسلّم اين كه درباريان ضحاك ، اين قيام كاوه را از همان آغاز با فريدون مرتبط مىدانستند - آنجا كه چون كاوه گواهى ضحاك را پاره مىكند و با خشم از نزد او مىرود ، ايشان به ضحاك مىگويند :\r\nسر و دل پر از كينه كرد و برفت * تو گفتى كه عهد فريدون گرفت\r\nشاهنامه ، ج 1 ، ص 45 ، بيت 243 .\r\nو خود كاوه نيز بعداً به مردم ابراز مىدارد كه محل فريدون را مىداند و ايشان را بدانسوى مىبرد :\r\nبدانست خود كآفريدون كجاست * سر اندر كشيد و همى رفت راست\r\nشاهنامه ، ج 1 ، ص 46 ، بيت 260 .  ( 2 ) - در رابطه با قيام كاوه چند نكته لازم به ذكر است : الف - برخى از منابع بر آن هستند كه پيش از اين كه كاوه قيام كند ، بزرگان شهرها از ستم ضحاك به ستوه آمدند و با هم همسخن شدند تا كارى بكنند . پس انديشيدند كه كاوه را كه از مرگ دو فرزند داغ داشت ! « و در سخن گفتن گستاخ بود » بياورند و او را نماينده خود سازند و بدين سان به پيش ضحاك بروند و سخنان خود را بگويند . ر . ك . مسكويه ، تجارب الامم ، ج 1 ، ص 59 . نيز ر . ك . طبرى ، تاريخ طبرى ، ج 1 ، ص 141 - 140 . ب - همچنين گفته شده كه چون كاوه با همراهانش از پيش ضحاك بيرون شدند ، همراهان كاوه از او خواستند كه خود ، به پادشاهى نشيند . ليك كاوه نپذيرفت و گفت : « من اين كار را نشايم ، زيرا كه من نه از خاندان ملك ام ، و پادشاهى كسى را بايد كه از خاندان ملكان باشد . من مردى آهنگرم ، نه از بهر آن برخاستم كه مملكت گيرم ، كه مراد من بدين ، آن بود كه خلق را از بيدادى ضحاك برهانم . » ر . ك . مسكويه ، همان ، ج 1 ، ص 59 - 58 ابن بلخى ، فارسنامه ، ص 35 نويرى ، نهاية الإرب ، ج 10 ، ص 149 بلعمى ، تاريخ بلعمى ، ج 1 ، ص 146 طبرى ، همان ، ج 1 ، ص 140 - 139 . بلعمى روايت مىكند كه پس از غلبه فريدون بر ضحاك ، اين كاوه بود كه تاج بر سر فريدون گذاشت . همان ، ج 1 ، ص 147 . ج - اما برخى بطور كلى قيام كاوه را به گونه‌اى ديگر نوشته‌اند . بلعمى مىنويسد : پس از اين كه دو پسر كاوه را براى ماران ضحاك بكشتند ! كاوه برخروشيد و مردم ستمديده را به دور خود جمع كرد و خليفه ضحاك در اصفهان را بكشت و شهر را بگرفت و خود ، به اميرى نشست . آنگاه خزانه و سليح برداشت و به مردمان بخشيد و خراج بستد . و پيروانش بسيار شدند . پس از سوى خويش نايبى در اصفهان گماشت و خود به اهواز رفت و نايب ضحاك در اهواز را بكشت و كسى را به جاى او گماشت . و از هر شهرى بسيار خواسته بگرفت و بسيارى نيز پيرو او گشتند . ضحاك كه در آن زمان به دنبال نشانيهاى فريدون به دماوند و طبرستان رفته بود ، چون از اين قيام آگاه شد ، سپاهى بزرگ به جنگ او فرستاد ولى كاوه ، ايشان را شكست داد و به رى تاخت . و چون مردم از او خواستند كه خود ، به شاهى بنشيند نپذيرفت و خواست تا كسى از خاندان شاهى بيابند . مردم نيز 2 ماه زمان خواستند تا كسى را از خاندان شاهى بيابند . در همان حال كه كاوه به رى آمده بود ، فريدون نيز پنهانى به رى آمد و چون كاوه خبر او را شنيد بفرمود تا او را طلب كردند و نزدش آوردند . پس كاوه تمام سپاه و خزانه را به دو سپرد و به فريدون گفت : « با ضحاك حرب كن تا او را بگيريم و جهان بر دست تو راست كنيم . » تاريخ بلعمى ، ج 1 ، ص 147 - 144 نيز ر . ك . طبرى ، تاريخ طبرى ، ج 1 ، ص 140 - 139 .\r\nد ابن اسفنديار روايت متفاوت ديگرى در رابطه با قيام كاوه ذكر كرده است . وى مىنويسد كه چون فريدون به سنين جوانى رسيد ، مردم پيرامون او به دليل شهامت او به دو روى آوردند و با او به سوى ديه ماوجكوه در ناحيه لپور ( لفور ) سواد كوه رفتند . قوم اميدوار كوه ( اوميدواركوه ) و كوه قارن نيز به ايشان پيوستند و براى او گرزى به صورت گاو ساختند و مردم بسيارى از همه سوگرد ايشان آمدند و بدين سان فريدون با همراهانش به اصفهان رفتند و كاوه نيز در آنجا خروج كرد و به دو پيوست . تاريخ طبرستان ج 1 ، ص 58 - 57 .\r\nح - اما نكته‌اى ديگر در باره قيام كاوه نظر خوارزمى است . وى كاوه و فريدون را يك نفر دانسته است و اين نام را به صورت « افريدون كابى » ذكر كرده است و معتقد است كه كابى ( كاوه ) لقب فريدون بوده است . ر . ك . مفاتيح العلوم ، ص 111 . گرچه خوارزمى هيچگونه توضيح ديگرى در اين باره نداده است ، و گرچه هيچگونه روايت ديگرى در اين باره ، اينك در دست نيست ليكن با توجه به اين كه از داستان كاوه هيچگونه ذكرى در اوستا و ادبيات پهلوى وجود ندارد و تنها در تواريخ دوران اسلامى از آن ذكر شده و با توجه به اين نكته كه فريدون تنها كسى است كه در دوره پيشدادى به لقب « كِى » يا همان كاوى ، كوى  Kavi  ملقب بوده است ( از جمله ر . ك . مسكويه ، تجارب الامم ، ج 1 ، ص 61 نويرى ، نهاية الإرب ، ج 10 ، ص 150 ) و نيز با توجه به شباهت واژه‌كاوى ، كوى  Kavi  با كاوه ( كابى ) مىتوان در اين باره اندكى تأمل كرد و آن را داستانى برساخته به دليل غلط خواندن اسم و لقب و برداشت ناصحيح از آن دانست . اگر چه اين امر مستلزم دستيابى به اسناد بيشترى است .\r\nو - در صفحات آتى و به گاه ذكر رويدادهاى شاهى فريدون ، باز هم از كاوه سخن به ميان خواهد آمد . ","page_name":" 105 ","page_number":105},
  {"content":"\r\n\r\nبه نزد فريدون رفتند ، فريدون ايشان را از دور بديد كه آن پوست را بر نيزه كرده‌اند پس آن را به مُرْوا « 1 »  بگرفت و با ديباى رومى و زر و گوهرهاى فراوان سرخ و زرد و بنفش بياراست و آن را درفش كاويانى نام نهاد . از آن پس هر كه به شاهى مىرسيد بر آن چرم بىارزش آهنگران ، گوهرهاى نويى مىآويخت . اين درفش را نام ديگر ، اختر كاويان شد - از آن روى كه همچون خورشيدى در دل شب تيره ، دلهاى مردمان\r\n\r\n","description":"","footnote":" ( 1 ) - مُرْوا به پارسى به معناى فال نيك است . ","page_name":" 106 ","page_number":106},
  {"content":"\r\n\r\nرا به فروغ اميد روشن مىساخت « 1 »  زمانى بگذشت . چون فريدون پايه‌هاى شاهى ضحاك را لرزان بديد ، كمر بسته و كلاه كيانى بر سر نهاده ، بر نزد مادر آمد و به دو گفت : اينك من به سوى كارزار مىروم و بر توست كه جز نيايش به درگاه پروردگار نكنى و همواره به دو پناه برى . مادر بگريست و به درگاه خداوند ناليد كه : اى دارندهء گيهان ، او را به تو سپردم ، باشد كه بيم بَدان را از جانش بگردانى و گيتى را از نابخردان تهى سازى . فريدون سخن ِ رفتن خويش را از مردم پنهان ساخت . او را دو برادر بود به نامهاى كيانوش و پر مايه « 2 »  - هر دو ازو به سال ، بزرگتر . ايشان را از راز خود آگاه ساخته ، گفت : اى دليران ، زندگانيتان شاد و خرّم باد . بدانيد كه گردون جز بر نيكى نمىگردد و تاج شاهى به ما باز خواهد گشت ، « 3 »  اينك آهنگرانى فرا آريد تا گرزى گران برايمان بسازند . پس آنان به شتاب به بازار آهنگران رفته و آهنگران ورزيده‌اى برايش بياوردند . فريدون\r\n\r\n","description":"","footnote":" ( 1 ) - چنان كه ملاحظه مىشود حكيم فردوسى بر آن است كه اين درفش از چرمى بوده كه كاوه آهنگر به عنوان پيش بند بر خود مىبسته است . نيز روايت شده كه اين درفش از پوست خرس ، شير يا بزغاله بوده است . ر . ك . خوارزمى ، مفاتيح العلوم ، ص 111 مقدسى ، آفرينش و تاريخ ، ج 3 ، ص 123 . اين درفش در روزگار فريدون و شاهان پس از او مايه پيروزى بر دشمنان محسوب مىشد و در لشگركشىها به آن فال نيك مىزدند . از بس گوهرهاى بسيارى كه در طى زمانهاى مختلف ، شاهان بر آن درفش افزوده بودند ، ديگر خود درفش پيدا نبود . اين درفش تا هنگام واژگونى شاهنشاهى ساسانى بر جا بود . در جنگ قادسيه به دست مردى نخعى افتاد و او آن را به سعد وقاص داد . سعد نيز آن را با ديگر گنجينه‌هاى يزدگرد به عمر خطاب داد و عمر فرمان داد تا آن را پاره پاره كردند و ميان مسلمانان بخش كردند . ثعالبى ، تاريخ غررالسير ، ص 58 . بلعمى مىنويسد كه عمر دستور داد تا گوهرهاى آن را برداشتند و آن پوست را بسوختند . تاريخ بلعمى ، ج 1 ، ص 148 . نيز ر . ك . برهان قاطع ، ماده اختر كاوان ، درفش كاوان ، درفش كاويان و حواشى معين . برخى معتقدند اين درفش همان است كه در يسنا 10 ، هوم يشت ، فقره 14 تحت عنوان گاو درفش يا گااوش درفش  Gu drafa  آمده است . ر . ك . پورداود ، يسنا ، ج 1 ، ص 175 و حواشى پورداود .  ( 2 ) - كيانوش  Kiyn  . اين نام در اصل كتايون  katyn  بوده است و گرچه بهار در واژه‌نامه بندهش آن را خواهر فريدون دانسته ، ليكن نام برادر او بوده است . و نام پر مايه نيز كه توسط حكيم فردوسى ، همنام با گاو پر مايه ، به عنوان برادر فريدون ذكر شده در اصل برَمايون  Bramyn  بوده است كه مىتواند به صورت بَرمايه هم خوانده شود . ر . ك . ماركوارت ، و هرود و ارنگ ، ص 147 بندهش ، ص 150 پورداود ، يشتها ، ج 2 ، ص 268 331  Justi , Iranisches , Namenbuch , P   ( 3 ) - پيشتر گفته آمد كه فريدون از نسل جمشيد يا تهمورس و بنا بر اين از خاندان شاهى بوده است . ","page_name":" 107 ","page_number":107},
  {"content":"\r\n\r\nپرگارى « 1 »  بر گرفت و نمودار آن گرز به سان سر گاوميش ، بر ايشان بر خاك نگاريد . « 2 »  پس آهنگران ، همان را بساختند و چون خورشيدى فروزان به نزد فريدون بردند .\r\nفريدون آن ساخته را بپسنديد و جامه و زر و سيم بديشان بخشيده ، آنها را بسيار نويد بداد كه اگر بر ضحاك پيروز گردد ، به فرمان يزدان ، بر سراسر گيتى ، داد خواهد گسترانيد .\r\nرفتن فريدون به جنگ ضحاك\r\nدر خرداد روز ، « 3 »  فريدون ، به مُرْوا « 4 »  با سپاهيان بسيار و دو برادرش - كيانوش و پر مايه - و با پيلان گردنكش و گاوميشهايى كه بنه سپاه را با خود مىبردند ، به جنگ ضحاك بيرون شد . با سرى پر از كينه و دلى پر از داد ، همچون باد ، ايستگاه به ايستگاه « 5 »  برفتند تا به نوند ، « 6 »  به جايى كه يزدان پرستان در آنجاى\r\n\r\n","description":"","footnote":" ( 1 ) - پرگار ، نام افزارى است كه بنايان و نقاشان ، بدان دايره كشند . آلتى كه در هندسه ، جهت كشيدن خط و دايره به كار مىرود . برهان قاطع و فرهنگ جامع شاهنامه ، ماده پرگار .  ( 2 ) - ثعالبى روايت مىكند فريدون نام آن گرز گاوسار را پيشتر در گزارشات پيش گويان شنيده بود و از آن رو دستور داد تا آن را برايش بسازند . تاريخ غررالسير ، ص 55 . ابن بلخى مىنويسد كه گرز گاوسار ، سياه‌رنگ بوده است . فارسنامه ، ص 36 ليكن حكيم فردوسى آن را به خورشيدى فروزان تشبيه كرده است و از اين رو مىتوان احتمال داد كه طلايى رنگ و يا اصلاً از طلا بوده است .  ( 3 ) - خرداد نام روز ششم از هر ماه شمسى را گويند . و در خرداد روز از خرداد ماه كه نام ماه و روز با هم موافق باشد ، پارسيان آن روز را جشن و عيد نمايند و آن را جشن خردادگان نامند . نيك است در اين روز ، طلب حاجات و زن خواستن . برهان قاطع ، ماده خرداد .  ( 4 ) مُرْوا واژهء پارسى فال نيك است .  ( 5 ) - ايستگاه واژهء پارسى منزل است كه در فواصل راهها بوده است .  ( )\r\nرسيدند بر تازيانى نوند * به جايى كه يزدان پرستان بدند\r\nشاهنامه ، مول ، ج 1 ، ص 47 بيت 300 .\r\nاگر چه عباس اقبال در لغت فرس بيت فوق را شاهدى براى معنى « پيك و خبرگير » آورده است ليكن با توجه به بيتهاى بعدى و فحواى كلام ، دريافته مىشود كه مراد از نوند ، مكان است ، نه شخص . بخصوص كه در مصراع دوم ، سخن از « جا » است . اما نوند ، اگر چه به معناى اسب تيز رو و پيك نيز آمده است ، ليكن يكى از معانى ديگر آن نام مكانى است . اما در باره موقعيت اين مكان 2 احتمال وجود دارد : الف - نوند مصحف كوه ريوند  Rewand  است و بر فراز اين كوه ، آتشكده آذربرزين قرار داشته . خود حكيم فردوسى در جاى ديگرى مىگويد :\r\nشنيدم كه روزى گو پيل تن * يكى سور كرد از در انجمن\r\nبه جايى كجا نام او بُد نوند * به دو اندرون كاخهاى بلند\r\nكجا آذربرزبرزين كنون * بدان جا فروزد همى رهنمون\r\nبنا به تصريح تفسير پهلوى آتش نيايش ، اين آتشكده در ريوند خراسان جاى داشت . اين آتشكده به كشاورزان تعلق داشته است . لازار فارپى قريه ريوند را قريه مغان ناميده است . تصريح اين امر توسط خود حكيم فردوسى كه نوند جايى بوده كه « يزدان پرستان » در آنجا بودند ، اين حدس را بيشتر تقويت مىكند : « به جايى كه يزدان پرستان بُدند » اما نكته ديگرى كه مؤيد اين امر تواند بود ، اين مسئله است كه در نزديكى آن مكان ، كوه وجود داشته است و برادران فريدون كه قصد كشتن او را مىكنند به آن كوه مىروند و از آن سنگى برمىدارند :\r\nيكى كوه بود از بر برزكوه * برادرش هر دو نهان از گروه\r\nبه كُه بر شدند آن دو بيدادگر * وزيشان نبد هيچ كس را خبر\r\nچو ايشان از آن كوه كندند سنگ * بدان تا بكوبند سرش بىدرنگ\r\nشاهنامه ، مول ، ج 1 ، ص 48 بيت 316 - 315 ، 313 .\r\nب - حدس دوم اين است كه مكان نوند قابل تطبيق با اسنوند  Asnavand  مذكور در اوستا است . در محل اين كوه آتشكده آذرگشسب قرار داشته است و حدس زده مىشود كه اسنوند يا نوند همان كوه سهند امروزين در منطقه آذربايجان بوده باشد . هر دو موردى كه جهت تقويت حدس تطبيق نوند با ريوند در بالا ذكر شد يعنى وجود كوه و عبادتگاه در نزديكى منطقه نوند ، در مورد حاضر ، يعنى اسنوند نيز وجود داشته است و در هر دو مورد ريوند و اسنوند نيز شباهت لفظى به چشم مىخورد . براى آگاهيهاى بيشتر ر . ك . برهان قاطع ، ماده نوند ، حواشى معين بندهش ، ص 172 حواشى بهار و 91 گزيده‌هاى زادسپرم ، ص 98 حواشى راشد محصل و 17 پورداود ، يشتها ، ج 1 ، ص 43 ، ج 2 ، ص 242 - 241 جكسن ، سفرنامه ، ص 69 و 55 .\r\nدر هر حال با توجه به اين كه مسير حركت فريدون براى دستيابى به ضحاك و غلبه بر او از راه طبرستان آغاز شده و به تصريح حكيم فردوسى از رود اروند نيز عبور كرده ، كوه ريوند - كه در نزديكى نيشابور در خراسان جاى دارد در مسير او نبوده است و در اين صورت ، وى مىبايست ابتدا به خراسان رفته باشد و سپس بازگشته ، راه خود را به سوى جنوب غرب كج كرده باشد . اما رسيدن به سهند در آذربايجان براى وى آسانتر بوده است ، چرا كه در هر حال در همان جهت غرب - اگر چه در شمال غرب - قرار داشته است . تنها يك مسئله مىماند و اين كه ممكن است فريدون براى رفتن به آن مكان مقدس در ريوند و زيارت آن مكان ، پيش از اقدام بزرگش - يعنى غلبه بر ضحاك - حاضر شده باشد كه راه خود را كج كند و ابتدا به آنجا و سپس به سوى جنوب غرب رفته باشد . اما اين احتمال براى منطقه آتشكده آذرگشسب هم وجود داشته و غالباً شاهان به گاه تاج گذارى يا اقدامات مهم به زيارت آن مىرفته‌اند . ليكن آتشكده آذربرزين بيشتر مربوط به كشاورزان بوده است . اما نكته آخر اين كه خواننده اين سطور ، بايد اين مسئله را از خاطر دور ندارد كه اين آتشكده‌ها با اسامى خاص هر يك ، در زمان مورد بحث در يك جا ثابت نبوده‌اند و ذكر آنها در نقاط مختلف شده و در زمان كيانيان بود كه مكان آنها تا حد زيادى تثبيت و مشخص گرديد . ليكن در آن نقاط ، احتمالاً عبادتگاههايى وجود داشته است . از جمله ر . ك . بندهش ، ص 91 كه ذكر ثابت نبودن مكان آتشكده‌ها تا زمان كيانيان شده است . در پايان اين بحث به عنوان يك كلام حاشيه‌اى از منطقه‌اى به نام نوندك  Nawandak  ياد مىشود كه به گفته ماركوارت در نزديكى چغانيان قرار داشته است . و هرود و ارنگ ، ص 71 . ","page_name":" 108 ","page_number":108},
  {"content":"\r\n\r\nبودند ، رسيدند . پس در آنجا فرود آمدند و ايشان را درود گفتند . چون شب گشت ، از\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nبهشت سروشى نهانى بسان يك پرى با موهايى مُشكين تا به پاى و رويى چون زيبا چشمى بهشتى به نزد فريدون آمد و افسونهايى به دو آموخت تا بدانها بندها را گشاينده باشد . فريدون دانست كه او از سوى يزدان بيامده ، نه اهريمن . پس شادمان گشت و بفرمود تا خواليگران ، خورشها بياراستند . چون خوراك و باده خورده شد ، فريدون را خواب در بر گرفت . برادرانش كه آمدن آن سروش را آگه شدند ، از بخت بيدار او ناخشنود شده ، آهنگ تباه ساختن او نمودند . در آن نزديكى كوهى بود كه آن دو برادر ، نهانى و شتابان بر آن شدند و سنگى از آن بِكَندند تا با آن بر سر فريدون كوبند . پس آن سنگ را از كوه غلتاندند و پنداشتند كه سنگ بر سر فريدون افتاد و او كشته گرديد . ليكن به فرمان يزدان ، سنگ بخروشيد و فريدون از آواى آن بيدار گشت . پس فريدون افسونى به كار بُرد و آن سنگ را بر جاى خويش بايستانْد .\r\nبرادرانش دانستند كه فريدون اين كار را از راه ايزدى كرد نه اهريمنى . ليكن فريدون دم اندر كشيد و بديشان سخنى نگفت و خود را ناآگاه وا نمود . پس فريدون به راه خويشتن برفت و كاوه نيز در پيشاپيش سپاه ، درفش كاويانى را برافراشته بود . بدين سان ، رو سوى اروند رود كه به پهلوى است و تازيان ، آن را دجله خوانند - نهادند .\r\nايستگاه ديگر ، در لب دجله و شهر بغداد « 1 »  كردند . چون فريدون به نزديك اروند رود آمد ، رودبانان تازى را درود گفت و از ايشان خواست تا به شتاب بسيار ، او و همهء سپاهيانش را با كشتى بدانسوى رود رسانند . ليكن نگهبان رود نپذيرفت و كشتى نياورد و فريدون را گفت : ضحاك كه شاه گيتى است به من فرموده تا گذرنامه‌اى كه مُهر شاه بر آن باشد نبينم ، كسى را دستور گذشتن ندهم . فريدون چون اين سخنان بشنيد ، خشمناك گشت و بىباكانه بر اسپ شد و به آب زد و همهء سپاهيانش نيز چنين كردند و اينسان از آب گذشتند . چون به خشكى رسيدند ،\r\n\r\n","description":"","footnote":" ( 1 ) - منظور مكانى است كه شهر بغداد بعدها بر آن ساخته شد . ","page_name":" 110 ","page_number":110},
  {"content":"\r\n\r\nكينه‌جويانه رو سوى بيت المقدس نهادند - كه كاخ ضحاك بود . و بيت المقدس واژه‌اى تازى به چَم « 1 »  خانه پاك است كه در پهلوى آن را دژ هوخت گنگ « 2 »  خوانند .\r\nاز دشت ، نزديك شهر آمدند و فريدون از يك كُروه « 3 »  مانده نگاه كرد ، پس در آن شهر كاخى ديد كه از كيوان نيز بلندتر بود ، گويى مىخواست ستاره بربايد . و چون برجيس بر آسمان ، فروزنده بود . دانست كه آن كاخ ضحاك اژدها است . يارانش را گفت : از آن ترسم كه ميان ضحاك - كه چنين كاخ بلندى را از اين خاك تيره پديد آورده - با گيهان ، رازى نهفته باشد « 4 »  پس همان به كه بجاى درنگ ، جنگ را آغازيم .\r\nاين بگفت و دست به گرز گران برد و سوار بر اسب تيزتك همچون آتشى در برابر نگاهبانان كاخ ضحاك جهيد و نام يزدان بگفته ، با گرز گران نگاهبانان كاخ را - همگى\r\n\r\n","description":"","footnote":" ( 1 ) - چَم واژه پارسى معنى است .  ( 2 ) - دِژ هوخت گَنْگ ، گنگ دِژ هخت ، گنگ دژ هوخت ، گنگ دُژ هوخت ، گنگ دژ هوخ ، گنگ دژ هُرْج ، گنگ دژ هِرْج همان نام بيت المقدس است كه به سريانى آن را ايليا خوانند . معناى عام بتخانه را هم دارد . از همين نوع مىتوان گنگ دژ و گنگ بهشت را نام برد كه نام قلعه‌اى است كه ضحاك در بابل ساخت . ر . ك . برهان قاطع ، ماده گنگ ، گنگ دژ هخت ، گنگ دژ هرج ، گنگ دژ هوخت ، گنگ دژ ، گنگ بهشت و حواشى معين . نيز دژ هوخت به معناى « گفتار بد » و « نفرين كرده » نيز هست . ر . ك . فرهنگ جامع شاهنامه ، ماده دژ هوخت گنگ . اما ضحاك ابتدا در بابل اقامت داشت و در آنجا دژ يا سرايى ساخته بود كه آن را گنگ دژ يا گلنگ ديس ( دمن حت ، دس‌حت ) مىخواندند . بعد از آن شهر ايليا يا همان اورشليم را پايتخت خود ساخت . ر . ك . مجمل التواريخ و لقصص ، ص 41 اصفهانى ، تاريخ پيامبران و شاهان ، ص 32 اسدى طوسى ، گرشاسب نامه ، ص 50 . اسدى طوسى در باب رفتن گرشاسب به نزد ضحاك مىنويسد :\r\nبه دژ هوخت‌گنگ آمد از راه شام * كه خوانيش بيت المقدس به نام\r\nبد آنگه كه ضحاك بد پادشا * همى خواند آن خانه را ايليا\r\nگرشاسب نامه ، ص 69 . به نظر مىرسد نام دژ هوخت‌گنگ كه چنان كه ذكر شد معنى « نفرين كرده » را مىدهد ، از سوى دشمنان ضحاك به آن داده شده باشد و نام بيت المقدس يا خانه پاك پس از غلبه فريدون بر ضحاك و تسخير آن شهر ، بدان داده شده باشد . گرديزى ، اشتباهاً معتقد است كه فريدون به گنگ دژ يعنى به بابل رفت و بر ضحاك غلبه كرد و نامى از بيت المقدس نمىبرد . ر . ك . زين الأخبار ، ص 36 .  ( 3 ) - كُروه  koruh  واژهء پارسى ميل است كه در نزد ايرانيان باستان به معناى ثلث فرسنگ يعنى حدود چهار هزار ذراع بوده است . يعنى آن مقدار مسافت كه در زمين هموار ، به نظر مردمى كه در ديد ايشان قصورى نباشد و بسيار تيز بين هم نباشند ، بتوان ديد و بشود به آنجا رسيد . ر . ك . فرهنگ جهانگيرى ، ماده كروه لغت نامه دهخدا ، ماده ميل .  ( 4 ) - اشاره به كاربرد طلسم توسط ضحاك براى ساختن آن كاخ با آن شكوه و جلال دارد . ","page_name":" 111 ","page_number":111},
  {"content":"\r\n\r\n- نابود ساخت .\r\nديدن فريدون دختران جمشيد را\r\nپس فريدون ، آن جادويى را كه ضحاك ساخته و سرش را به آسمان برافراشته بود ، از بالا به زير كشيد ، زيرا كه آن جز به نام پروردگار بود . آنگاه از آن نرهّ ديوان و جادوان كاخ ، هر كه به پيش او آمد ، سرش را با گرز گران در هم كوبيد و ايشان را بكشت . آنگاه بر تخت ضحاك جادو پرست بنشست . ليكن هر چه گشتند ، نشانى از ضحاك نيافتند . آنگاه از شبستان ضحاك ، زنان سياه چشم خورشيد رويى را بيرون آوردند . « 1 »  و از آن روى كه ضحاك بت‌پرست ، « 2 »  ايشان را همچون خود ، به راه بديها بپرورانده بود ، نخست ايشان را بفرمود تا بدنهايشان را بشستند ، آنگاه به پالودن روانهايشان از آلودگيها بپرداخت و ايشان را به سوى خداوند يگانه خواند . پس آن دختران جمشيد كه چنين ديدند ، خون گريستند و فريدون را درود كرده ، گفتند : اى نيكبخت ، اين چه اخترى بود و تو از شاخ كدامين درختى كه اين چنين دليرانه به بالين شير آمدى . چه مايه از اين اهريمن كيشِ اژدها دوش ، رنج كشيديم و از كردار اين جادوگر كم خِرَد ، گيتى بر ما به بد بگذشت . و تا كنون نديديم كسى چون تو دلير باشد . شايد كه تو آرزوى رسيدن به جاه او را در سر دارى ؟ ليك فريدون ايشان را گفت : بدانيد كه نه پادشاهى و نه بخت ، جاودانه براى كس نخواهد ماند . من پسر آن آبتينم كه ضحاك او را در ايران زمين بگرفت و به زارى بكشت و آن گاو پر مايه را - كه براى من همچون دايه‌اى بود - نابود ساخت . من نيز به ناچار كمر به جنگ ضحاك بسته و از ايران بدينسوى روى آوردم تا با اين گرز گاوسار بر سرش كوبم و هيچ\r\n\r\n","description":"","footnote":" ( 1 ) - منظور همان دختران جمشيد به نامهاى شهرناز و ارنواز است كه پيشتر ذكر شد و ضحاك ، ايشان را به همسرى خود در آورده بود .  ( 2 ) ثعالبى نيز اشاره به بت‌پرستى ضحاك دارد . تاريخ غررالسير ، ص 50 . ","page_name":" 112 ","page_number":112},
  {"content":"\r\n\r\nبخشايش و مهرى بر او نياورم .\r\nارنواز كه سخنان فريدون بشنيد او را گفت : شاها براستى كه تو فريدون « 1 »  هستى كه بر نيرنگ و جادو پيروز مىشوى و مرگ ضحاك بر دست تو خواهد بود . ما دو نفر كه از تخمه كيان هستيم ، از بيم جان با او رام شديم ، ليكن تو خود ، بگوى كه چگونه توان با جفت مار خفت و خاست . فريدون ايشان را گفت : اگر يزدان ياريم كند ، اژدها « 2 »  را نابود و گيتى را از هر آنچه ناپاكى ، پاك سازم . اكنون شمايان بايد راست گوييد كه ضحاك اژدهافش كجاست . پس آن دو بر فريدون راز بگشاده ، گفتند :\r\nضحاك به سوى هندوستان « 3 »  رفت تا مگر جادويى سازد و اين پريشانى و هراس او از پيش گويى اختر شناسان است كه او را گفته بودند كسى آيد كه تخت پادشاهى تو را واژگون سازد و آن زمان است كه بخت از تو برگردد و نابود گردى . ضحاك نيز براى اين كه گفتِ اخترشناسان راست نيايد زن و مرد و جانوران بسيارى را كشته ، خونشان در آبزن « 4 »  كند و سر و تن با آن بشويد . ديگر رنج او از آن دو مار سياهى است كه بر دوش دارد و از آن رو او را آسايشى نيست و از كشورى به كشور ديگر شود . ليكن اكنون گاهِ باز آمدنش هست .\r\n\r\n","description":"","footnote":" ( 1 ) - برخى نام فريدون را مترادف عقل ( عقل فلك هشتم يا فلك البروج ) دانسته‌اند و حكيم فردوسى نيز در اينجا به همين معنى به كار برده است . ر . ك . برهان قاطع ، ماده فريدون .  ( 2 ) - مراد ضحاك است كه به اژيدهاك يا اژدهاك يا اژدها معروف بوده است .  ( 3 ) - طبرى ، تاريخ طبرى ، ج 1 ، ص 137 گرديزى ، زين الاخبار ، ص 37 .  ( 4 ) - آبزن ظرفى را گويند از مس و نظاير آن به اندازهء قامت آدمى يا كمتر از آن ، با سرپوشى سوراخ‌دار كه اطباء بيماران را در آن مىخوابانيدند يا مىنشاندند و سر بيمار را از آن سوراخ بيرون مىآوردند و آب گرم با ادويه جوشانيده در آن مىكردند . به معنى حوض كوچك هم هست . برهان قاطع ، ماده آبزن . در اينجا نيّت ضحاك از اين كار اين بوده كه با كشتن افراد و ريختن خونشان و شستن سر و تن خود با آن خونها ، قضا يا سرنوشت بد را كه برايش روايت كرده بودند ، از خود بگرداند - چه اين كار در برخى موارد در گذشته مرسوم بوده است . ","page_name":" 113 ","page_number":113},
  {"content":"\r\n\r\nداستان فريدون با كارگزار ضحاك\r\nآن زمان كه ضحاك از كشور بيرون مىشد يكى از درباريان را كه بسيار توانگر و نامش كندرو « 1 »  بود ، به نام كارگزار خويش بر دستگاه شاهى گمارد . روزى كندرو اندر كاخ شد ليك با شگفتى بسيار ، كسى را ديد كه بر تخت ضحاك نشسته و تاج بر سر نهاده و شهرناز و ارنواز در دو سوى او نشسته‌اند و لشگريانش نيز همه شهر را پر كرده‌اند . كندرو به روى خويشتن نياورده ، نه هراسان شد و نه پرسشى كرد ، فريدون را نماز برده ، درود كرد و او را سزاوار شاهنشاهى بر هفت كشور خوانده ، آرزوى پايندگى پادشاهى او نمود . فريدون او را پيش خوانده ، پس از اين كه از كار او آگه گشت ، او را فرمود تا چنان كه سزاوار است نبيذ « 2 »  و رامشگران بياورد و بزمى شاهى فراهم آرد . پس آن شب كندرو از براى فريدون جشنى بپاى كرد . بامدادان كندرو بر اسپ خويش بنشست و به سوى ضحاك روى نهاد « 3 »  و چون پيش او رسيد همه آنچه ديده و شنيده بود براى او بازگفت و به دو گفت : اى شاه گردنكشان ، نشان ِ برگشتن ِ بخت از تو پديدار گشت . سه مرد از كشورى ديگر با لشگرى بيامدند كه از\r\n\r\n","description":"","footnote":" ( 1 ) - كندرو  Kondrow  . اين نام به صورت گندرو  Gandareva  ، گنجور  Ganjvara  ، كندرب زره پاشنه و كندروق نيز ضبط شده است . ر . ك . مجمل التواريخ و القصص ، ص 89 گرديزى ، زين الأخبار ، ص 37 برهان قاطع ، ماده كندرو ، حواشى معين .  ( 2 ) - اگر چه در زبان عربى نبيذ به شراب خرما اطلاق مىگردد كه در برخى مذاهب اسلامى حلال مىباشد و از انواع ديگر آن نيز نبيذ عسل و نبيذ جو را مىتوان برشمرد ليكن به مشروب بطور اعم نيز اطلاق مىشود ، چنان كه در پارسى باستان نيپيتا  nipit  و پيتا  pit  همين معنى را دارند و در مسكر بودن يا نبودن آن جاى ترديد است . اين كه آيا منظور حكيم فردوسى همان هئومه  Haoma  مذكور در اوستا بوده يا نه ، دانسته نيست . نيز بايد در نظر داشت كه خود هئومه هم بر دو نوع مسكر و غير مسكر بوده است . و آخرين نكته اين كه در اعصار مورد نظر هم شراب خرما ( نبيذ ) و هم هئومه ( مسكر و غير مسكر ) رايج بوده است .  ( 3 ) - از فحواى روايت چنين برمىآيد كه در همان اوان ، ضحاك از هندوستان به حوالى بيت المقدس بازگشته بود ولى از غلبه فريدون آگه شده ، خود را در گوشه‌اى نهان ساخته و تنها با كندرو در ارتباط بوده است و مىخواسته تا ابتدا به خوبى از اوضاع باخبر شود ، آنگه به اقدامى بپردازد . ","page_name":" 114 ","page_number":114},
  {"content":"\r\n\r\nاين سه يكى به سال كوچكتر است ليك چهر كيانى دارد . او با گرز گران همچو كوه پاى پيش نهاد و سوار بر اسپ به كاخ تو اندر شد و همه مردان و ديوان كاخت را نابود ساخت و بر تخت تو بنشست و همه نيرنگ و جادوى تو را از ميان برد . ليك ضحاك به دو گفت : شايد كه او مهمان باشد ، پس شاد بايد بود . پيش كار پاسخش گفت : آيا مهمان با گرز گاوسار مىآيد و بر تخت تو مىنشيند و نام تو از تاج و كمر شاهى مىسترد ؟ اگر تو اين را مهمان مىدانى ، پس بدان . ضحاك او را گفت : چندين منال ، زيرا كه اگر او را مهمان گستاخى بدانيم و بدان اختر پى افكنيم « 1 »  ، بهتر است . كندرو گفت : سخن تو را شنيدم ، اينك پاسخم را بشنو : اگر اين نامور مهمان توست ، او را با شبستان تو چه كار ؟ كه مىبينم آن دو دختر گيهاندار جم را - كه دلخواه تو بودند - پيوسته در كنار دارد . ضحاك اين چون بشنيد همچون گَرگى « 2 »  بر آشفت و آرزوى مرگ بكرد و كندرو را دشنامهاى زشت بداده ، به دو گفت : از اين پس ديگر هرگز كاخ مرا نگاهبان نخواهى بود . پس پيش كار ، او را گفت : اكنون اى شهريار ، گمان من بر اين است كه ديگر از بخت بهره‌اى نيابى و شهريار نخواهى بودن ، پس چگونه مرا پايگاهى مىدهى يا از من مىستانى .\r\nز گاه بزرگى چو موى از خمير * برون آمدى مهترا چاره گير\r\nسر خويشتن گير و در انديشه روزگار خودت باش و براى خود ، چاره‌اى ساز .\r\n\r\n","description":"","footnote":" ( 1 ) - اختر پى افكندن واژهء پارسى فال زدن يا تفأل است .  ( 2 ) - در اينجا گُرگ به ضم اول صحيح نيست ، بلكه گَرگ صحيح است . گَرگ به فتح اول  Garg  حيوانى را گويند كه گر يعنى جرب داشته باشد و آن جوششى است با خارش بسيار . ر . ك . برهان قاطع ، ماده گرگ . اين مسئله با توجه به مَرگ در مصراع دوم اين بيت تأييد مىگردد :\r\nبرآشفت ضحاك بر سان گرگ * شنيد آن سخن آرزو كرد مرگ\r\n","page_name":" 115 ","page_number":115},
  {"content":"\r\n\r\nبند كردن فريدون ضحاك را\r\nضحاك از اين گفتگو به جوش آمد و بفرمود تا بر اسپان زين بر نهادند . پس آنگاه با سپاهى گران از نرهّ ديوان و جنگيان از بيراهه ، رو سوى كاخ نهاد . سپاهيان فريدون چون آگاه گشتند ، به جنگ ايشان شتافتند . چون دو سپاه روياروى شدند ، بهم برآويختند . مردم شهر نيز كه از ضحاك بسيار ستم ديده بودند ، به پشتيبانى فريدون از پشت بامها و فراز ديوارها خشت و سنگ بر سپاه ضحاك باراندند . و از پير و جوان ، هر كه جنگاورى دانست ، به سپاه فريدون پيوست . در همين زمان موبدان نيز از آتشكده ، فريدون را پشتيبانى بكردند و گفتند كه : ازين پس ديگر ضحاك اژدها دوش ناپاك را شاه نمىدانيم و همه از برنا و پير و سپاهى و شهرى ، به فرمان فريدون باشيم . بدين سان بود كه همه همچون كوهى استوار در برابر سپاه ضحاك بايستادند .\r\nضحاك از فزونى رشك ، نهانى ، همهء تن به زرهى آهنين بپوشانيد تا كس او را نشناسد ، آنگاه از لشگر جدا گشته ، راهى كاخ گشت . پس كمندى انداخته ، بر كاخ ، فراز آمد ، ناگه شهرناز را در كنار فريدون بديد و از انديشه‌اش گذشت كه آن كارى ايزدى است و او را رهايى نخواهد بود . آتش رشك مغزش را بگداخت ، پس نهراسيد و با كمند از بام به زير جست و شمشير از نيام بر كشيد تا آن پرى چهرگان را بكشد . « 1 »  در همين زمان فريدون همچون باد بيامد و دست بر گرز گاوسار برده ، بر سر ضحاك زد و كلاه خود او را بشكست كه ناگاه سروشى ايزدى آمده ، به دو گفت :\r\nمزن ، كه هنوز زمان مرگ او فرا نرسيده است ، پس او را به همين سان در بند كن و با\r\n\r\n","description":"","footnote":" ( 1 ) - گرديزى روايت مىكند كه ضحاك با جادو خود را به صورت باشه ( پرنده‌اى كوچكتر از باز ) در آورد و بر بام كوشك آمد . آنگاه چون زنان خود را با فريدون ديد ، خود را از بام به زير انداخت و آنگاه به صورت راستين خود درآمد . فريدون كه گرز گاوسار برداشت ، از خداوند نيرو خواست ، ليكن ضحاك از ديوان يارى طلبيد ، اين شد كه فرشتگان بيامدند و فريدون را بر ضحاك پيروز گردانيدند . زين الأخبار ، ص 37 . ","page_name":" 116 ","page_number":116},
  {"content":"\r\n\r\nخود ببر تا به دو كوه در كنار يكدگر برسى ، پس او را در آنجا بندساز تا خويشان او نيز نتوانند به كنارش آيند . چون فريدون اين سخنان بشنيد ، بىدرنگ كمندى از چرم شير آورده ، دو دست و كمر او را چنان بند كرد كه پيل ژيان نيز نتواند آن را گشادن .\r\nآنگاه فريدون بر تخت ضحاك نشسته ، بفرمود تا زينهار دهندگان ، آگهى كنند كه : اى نامداران ، زين پس ساز و برگ جنگ از خويش دور سازيد و بدانيد كه سپاهى و پيشه‌ور نبايد همسان و همكار يكدگر باشند و هر كه بايد كار خويشتن كند تا زمين پر آشوب نگردد . « 1 »  اينك كه آن ناپاك - كه گيتى از او در هراس بود - در بند شده است ، شمايان نيز شادمان ، هر يك به كار خويشتن بپردازيد . پس از آنكه مردم سخنان فريدون را شنيدند ، نامداران و توانگران شهر با پيشكشهايى بسيار به نزد فريدون رفتند . فريدون ايشان را بنواخت و پند بسيار داد و گفت : يزدان پاك مرا از البرز كوه بر انگيخت تا به فرّى كه مرا داد ، گيتى را از بديها و از آن اژدها پاك سازم و اينك من شاه همهء گيتىام . پس نبايد كه به يك جا نشينم ، و گرنه بيش از اين در اينجا با شما مىماندم . پس بزرگان پيش او خاك را بوسه دادند و آواى كوس برخاست و فريدون آهنگ رفتن كرد . پس ضحاك را همچنان در بند ، افكنده به خوارى بر پشت شترى « 2 »  ، به همراه لشگريان و آن چنان كه كه همهء شهر ، ايشان را مىنگريستند از شهر بيرون برد تا به شيرخوان « 3 »  رسيدند . به همين سان او را بسته به كوه راند و خواست\r\n\r\n","description":"","footnote":" ( 1 ) - پيشتر ديده شد كه همه اقشار مردم با سپاهيان همگام شده ، به جنگ سپاهيان ضحاك شتافتند اما فريدون كه ضحاك را در بند ساخت و ديگر خيالش از جانب او و سپاهيانش آسوده گشت در هراس شد كه اينك كه ساز و برگ جنگ به دست همه مردم افتاده و پيشه‌وران نيز كار سپاهيان مىكنند ، بنيانهاى استوار طبقات آن عصر در هم ريزد و حد و مرزهاى ميان طبقات از هم برداشته شود و از طبقات ديگر نيز بخواهند كه به يك طبقه ديگر داخل شوند و بدين سان جامعه را آشوب فرا گيرد . خود وجود سلاح در دستان مردم ، آتشى مىتوانست بود نهفته در زير خاكستر . با اين ترفند و سخنرانى ، فريدون از بوجود آمدن آشوب و هرج و مرج پيش گيرى كرد و روند طبقاتى بودن جامعه را تداوم بخشيد .  ( 2 ) - شايد هم اسب ، چون واژه هيون به كار رفته و هيون هم به معنى شتر و هم اسب باشد .  ( 3 ) - شيرخوان يا شيرخان همان است كه اعراب به آن الشرز گفته‌اند . اين ناحيه جزء دماوند و در كنار شهرهاى ويمه و شلمبه و ناحيه خوار و لاريجان بوده است . مشكور ، جغرافياى تاريخى ايران باستان ، ص 337 . ","page_name":" 117 ","page_number":117},
  {"content":"\r\n\r\nتا سرش را نگون سازد كه ناگاه سروشى ايزدى بيامد و گفت : اين بسته را همچنان تا به كوه دماوند ببر و با خويشتن تنها كسى را همراه كن كه تو را در هنگام سختى به كار آيد .\r\nپس فريدون ، ضحاك را به شتاب به كوه دماوند برد « 1 »  و در آنجا بند كرد ، ليكن از بخت بد ، ديد كه بند كم آورده است . پس دَهارى « 2 »  بديد كه بن آن پيدا نبود ، بند آهنهاى « 3 »  گران آورده ، دستان ضحاك را در آن دَهار ببست و بر همين گونه گسسته از خويش و پيوند ، در آن دَهار آويخته بمانْد . « 4 »  و اين چنين بود كه گيتى از بد ضحاك پاك شد .\r\n\r\n","description":"","footnote":" ( 1 ) - گرديزى روايت مىكند كه در طى راه كه به سوى دماوند مىرفتند ، فريدون در جايى براى خواب توقف كرد و به شخصى بنام مربنداد بن فيروز - كه به دليرى مشهور بود - گفت تا ضحاك را - كه در بند بود - نگاه دارد . چون فريدون خوابيد ، ضحاك به مربنداد گفت : اگر تو مرا رها كنى ، نيمى از پادشاهى خود را به تو مىدهم ، فريدون بشنيد و برخاست و بندهاى ديگر بر وى نهاد و آنجا را نوبندگان نام كردند . آنگاه به سوى دماوند رفتند . زين الأخبار ، ص 37 .  ( 2 ) - دَهار واژه پارسى غار است .  ( 3 ) - بند آهن واژهء پارسى مسمار است . و مسمار چيزى را گويند كه بتوان بر آن چيزى ديگر را آويخت ، و يا بدان بند كرد ، مانند ميخ كه به ديوار كوبيده مىشود و مىتوان به آن اشيايى را استوار كرد ميخ آهنين . فرهنگ جامع شاهنامه ، ماده مسمار .  ( 4 ) - در باب به بند كشيده شدن ضحاك توسط فريدون بطور كلى 2 دسته روايات عام وجود دارد : الف - گروهى معتقدند كه فريدون پس از غلبه بر ضحاك او را بكشت . در اين رابطه برخى چون ثعالبى و طبرى و مسكويه روايت كرده‌اند كه چون فريدون بر ضحاك دست يافت ، ضحاك به او گفت : مرا به كين نياى خود - جم - مكش . فريدون در جواب او گفت : خويشتن را سخت بالا گرفته‌اى ، نياى من برتر از آن بود كه در خونخواهى ، كسى چون تو همسنگ او باشد . ليك من ترا در برابر مهره‌اى از دنده‌هاى كمر گاو برمايون مىكشم كه تو او را كشتى . ر . ك . ثعالبى ، تاريخ غرر السير ، ص 56 طبرى ، تاريخ طبرى ، ج 1 ، ص 154 مسكويه ، تجارب الامم ، ج 1 ، ص 154 مسكويه ، تجارب الامم ، ج 1 ، ص 61 ، 59 . نيز ر . ك . پورداود ، خرده اوستا ، ص 176 بلعمى ، تاريخ بلعمى ، ج 1 ، ص 147 نويرى ، نهاية الإرب ، ج 10 ، ص 150 جوزجانى ، طبقات ناصرى ، ج 1 ، ص 137 .\r\nب - اما بيشتر روايات همچون گفتار حكيم فردوسى حاكى از اين هستند كه فريدون ، ضحاك را به كوه دماوند برد و در آنجا در غار يا چاهى ببست . بنا به عقيده اين دسته مورخان ، ضحاك ، همچون ابليس ، از گروه « مرگ رستگان » مىباشد و همچنان در كوه دماوند زنده و در بند است . ر . ك . ثعالبى ، تاريخ غررالسير ، ص 56 - 55 گرديزى ، زين الأخبار ، ص 38 - 36 طبرى ، تاريخ طبرى ، ج 1 ، ص 140 و 137 مجمل التواريخ و القصص ، ص 462 و 41 مسعودى ، مروج الذهب ، ج 1 ، ص 219 مسعودى ، التنبيه والاشراف ، ص 82 ابن اسفنديار ، تاريخ طبرستان ، ج 1 ، ص 58 مستوفى ، تاريخ گزيده ، ص 83 ابن خلدون ، العبر ، ج 1 ، ص 176 - 175 مقدسى ، ","page_name":" 118 ","page_number":118},
  {"content":"\r\n\r\n\r\n\r\n","description":"","footnote":"\r\nآفرينش و تاريخ ، ج 3 ، ص 123 بندهش ، ص 139 مينوى خرد ، ص 44 . در سنت پارسيان چنين آمده است كه ضحاك همچنان زنده در كوه دماوند بماند تا نزديك پايان هزاره هوشيدرماه فرا رسد ، در آن زمان است كه از بند رها شود و آفريدگان بسيارى را نابود سازد يا به كيش خود درآورد تا اين كه گرشاسب - كه در سنت پارسيان همان سام است - او را با گرز بزند و بكشد . ر . ك . بندهش ، ص 142 و 128 زند بهمن يسن ، ص 19 - 18 فصل 9 بند 24 - 13 . در مجمل التواريخ و القصص روايتى موجود است مبنى بر اين كه مأمون ، هيئتى متشكل از حدود 150 نفر را بفرستاد تا از چگونگى حال ضحاك در دماوند و راستى و نادرستى آن داستان او را آگاه سازند . براى آگاهى از آنچه كه روايت شده ، ايشان در آنجا ديدند ر . ك . همان ص 468 - 466 .\r\nدر باب ضحاك چند نكته ديگر قابل ذكر است : الف - در باب مدت عمر ضحاك روايت چندانى ذكر نشده است . مدت شاهى او را - چنان كه پيشتر هم ذكر شد - غالباً 1000 سال دانسته‌اند اما از عمر او سخنى چندان نگفته‌اند . اسدى طوسى مدت عمر ضحاك را - و نه شاهى او - 1000 سال دانسته است و در باره سال غلبه فريدون بر او گفته :\r\nهمان سال ضحاك را روزگار * دژم گشت و شد سال عمرش هزار\r\nگرشاسپ نامه ص 328 . نيز ر . ك . بيرونى ، آثار الباقيه ، ص 254 . طبرى نيز در يك روايت عمر او را 1000 سال و در روايت ديگرى 1100 سال دانسته است . تاريخ طبرى ، ج 1 ، ص 141 . ب - برخى ضحاك را همان نمرود دانسته‌اند و برخى نيز برآنند كه نمرود يكى از كارگزاران ضحاك بوده است . ر . ك . مسكويه ، تجارب الامم ، ج 1 ، ص 61 و 58 ابن خلدون ، العبر ، ج 1 ، ص 175 نويرى ، نهاية الإرب ، ج 10 ، ص 149 . و برخى او را همان دجال شمرده‌اند كه در آخر الزمان بيرون مىآيد . تاريخ سيستان ، ص 15 .\r\nج - اعتماد السلطنه در يك نظر متفاوت كه در باره پيشداديان داشته است و در مورد جمشيد نيز بدان پايبند بوده ، معتقد است كه ضحاك يك نفر نبوده بلكه اشخاص متعددى پشت سر هم به سلطنت رسيده‌اند كه همه ضحاك ناميده مىشدند . ر . ك . مرآة البلدان ، ج 3 ، ص 2129 و 2125 د اما از كارهايى كه به ضحاك منسوب است ، گفته شده تازيانه زدن و بر دار كشيدن و مثله كردن از اختراعات اوست . خواندمير ، مآثر الملوك ، ص 25 . در زمان او جادو و طلسمات و فسق و فجور بسيار شد . وى ديوان و بدان را به خود نزديك كرد . از زمره مجازاتهاى او گفته شده كه وى مردم را در ديگ مىانداخت و مىپخت . گرديزى ، زين الاخبار ، ص 35 - 34 جوزجانى ، طبقات ناصرى ، ج 1 ، ص 136 .\r\nح - از بناهايى كه به ضحاك منسوب است مىتوان بابل را نام برد . برخى معتقدند كه وى بانى شهر بابل بود ، ليكن اصح آن است كه بابل - چنان كه پيشتر هم ذكر شده - در گذشته بنا شده بود و ضحاك آن را گسترش داد و « خوب » ناميد . نيز قلعه‌اى در آنجا ساخت كه به آن گنگ دژ مىگفتند . ر . ك . جيهانى ، اشكال العالم ، ص 100 اصطخرى ، مسالك و ممالك ، ص 87 مستوفى ، نزهت القلوب ، ص 37 اعتماد السلطنه ، مرآة البلدان ، ج 1 ، ص 215 دينورى ، الاخبار الطوال ، ص 28 . در بندهش آمده است كه بنايى كه ضحاك در بابل ساخت « كُرينْدْدوشيد » نام داشته است ، ص 137 . نيز گفته شده وى در آنجا 12 كاخ به شماره برجهاى آسمان بنا كرد و هر كاخ را به نام برجى ناميد و براى كتابهاى علمى خزينه‌هايى در آنها بساخت و علما را در آن كاخها منزل داد . ابن نديم ، الفهرست ، ص 435 . در بندهش بناهايى در سَمبَران و هند به ضحاك نسبت داده شده است . ص 138 - 137 . در رساله پهلوى شهرهاى ايران ، بند 49 و 18 در متون پهلوى ، ص 68 و 65 .\r\nو در باب فرزندان ضحاك اخبار اندكى باقى است . حافظ ابرو مىنويسد : غوريان معتقدند كه پس از غلبه\r\n","page_name":" 119 ","page_number":119},
  {"content":"\r\n\r\nبيا تا جهان را به بد نسپريم * به كوشش همه دست نيكى بريم\r\nنباشد همى نيك و بد پايدار * همان به كه نيكى بود يادگار\r\nهمان گنج و دينار و كاخ بلند * نخواهد بدن مر ترا سودمند\r\nسخن ماند از تو همى يادگار * سخن را چنين خوار مايه مدار\r\nفريدون فرّخ فرشته نبود * ز مشك و ز عنبر سرشته نبود\r\nبه داد و دهش يافت آن نيكوئى * تو داد و دهش كن فريدون توئى\r\nفريدون سه كار خدايى بكرد : نخست و بيش از همه آنكه گيتى را از ضحاك بيدادگر ناپاك بشست و او را بند كرد ، ديگر آنكه كين پدر بگرفت و بر گيتى شاه گشت و سوم آنكه گيتى را از نابخردان بپالود و از بَدان بستد .\r\nجهانا چه بد مهر و بدگوهرى * كه خود پرورانى و خود بشكرى\r\nنگه كن كجا آفريدون گرد * كه از پير ضحاك شاهى ببرد\r\nببُد در جهان پانصد سال شاه * به آخر شد و ماند ازو جايگاه\r\nبرفت و جهان ديگرى را سپرد * بجز حسرت از دهر چيزى نبرد\r\nچنينيم يك سر كه و مه همه * تو خواهى شبان باش و خواهى رمه\r\n\r\n\r\n","description":"","footnote":"\r\nفريدون بر ضحاك ، فرزندان او بگريخته به باميان ساكن شدند و سپس به غور رفتند و براى اولين بار در آنجا بناهايى نمودند . جغرافياى حافظ ابرو ، ص 36 . صاحب مجمل التواريخ و القصص 2 دختر از ضحاك ذكر كرده و معتقد است كه يكى را فريدون به زنى كرد و ديگرى به كابلستان رفت و مهراب - جد رستم - از فرزندان اين دختر بود . وى در ادامه مىنويسد كه از پسران ضحاك در هيچ جا نشانى نيافته است . ص 26 . ليكن طبرى از 2 پسر ضحاك نام برده است : سربقدار ( سريقوار ) و بقوار . تاريخ طبرى ، ج 1 ، ص 136 . در تاريخ قم نيز از پسران ضحاك از جمله قاسان اكبر و قاسان اصغر ياد شده است . ر . ك . قمى ، تاريخ قم ، در شرح كاشان .\r\nز - اما در باب وصف حكومت ضحاك بر مردم و چگونگى آن گفته شده : وى در ابتدا كه بر جمشيد غلبه كرد ، نسبت به مردم دادگرى كرد ، ليكن پس از مدتى دست به آزار مردم گشود و سخت پليدى نشان داد . ستم خود را بىاندازه كرد تا مردم از او بهراسند . خراج دَه‌يك را مرسوم كرد و به لهو و لعب و موسيقى پرداخت و براى خود رامشگران و خنياگران برگزيد . خيام ، نوروزنامه ، ص 15 مسكويه ، تجارب الامم ، ج 1 ، ص 58 نويرى ، نهاية الإرب ، ج 10 ، ص 149 . ثعالبى مىنويسد كه در كتاب آيين آمده بود : در روزگار ضحاك ، پايگاه مردم از روى دارايى سنجيده مىشد . تاريخ غررالسير ، ص 46 . همو مىنويسد : « رفتار ضحاك با مردم ، چون رفتار زنان همشوى بود . » همان ، همان صفحه . ","page_name":" 120 ","page_number":120},
  {"content":"\r\n\r\n« فريدون » پادشاهى فريدون پانسد سال بود « 1 » \r\nبر تخت نشستن فريدون\r\nبه روز نخست از مهر ماه ، فريدون بر تخت نشست و به آيين كيان ، تاج بر سر نهاد و جشنى بزرگ بپاشد و به ميگسارى پرداختند . فريدون بفرمود تا آتش بيفروختند و بر آن شاهبوى « 2 »  و لركيماس « 3 »  سوختند و اين بنيان جشن مهرگان « 4 »  بود كه اكنون\r\n\r\n","description":"","footnote":" ( 1 ) - مدت شاهى فريدون را مورخان به اجماع ، 500 سال دانسته‌اند . تنها طبرى در كنار ذكر روايت 500 سال ، در روايت ديگرى آن را 200 سال دانسته است . تاريخ طبرى ، ج 1 ، ص 155 و 153 - 152 . نيز ر . ك . ابن خلدون ، العبر ، ج 1 ، ص 176 .  ( 2 ) - شاهبوى به پارسى بهمعناى عنبر باشد .  ( 3 ) لركيماس به پارسى به معناى زعفران باشد .  ( 4 ) -\r\nبه روز خجسته سر مهر ماه * به سر برنهاد آن كيانى كلاه\r\n. . . مى روشن و چهره شاه نو * جهان گشت روشن سرماه نو\r\nحكيم فردوسى در اينجا روز مهرگان را روزى مىداند كه فريدون در آن به پادشاهى نشست و تاج بر سر گذاشت . نيز بيشتر مورخان روزى را كه فريدون بر ضحاك غلبه كرد و او را در كوه دماوند به بند كشيد ، روز مهرگان شمرده‌اند . ليكن در منابع بطور دقيق تصريح نشده است كه آيا حتماً همان روزى كه فريدون ضحاك را در بند كرد ، روز تاج گذارى فريدون بوده است يا نه . ر . ك . مستوفى ، تاريخ گزيده ، ص 83 مسعودى ، مروج الذهب ، ج 3 ، ص 219 گرديزى ، زين الأخبار ، ص 39 مقدسى ، آفرينش و تاريخ ، ج 3 ، ص 123 بلعمى ، تاريخ بلعمى ، ج 1 ، ص 147 ثعالبى ، تاريخ غررالسير ، ص 57 ، اسدى طوسى ، گرشاسپ نامه ، ص 329 نويرى ، نهاية الإرب ، ج 10 ، ص 150 جوزجانى ، طبقات ناصرى ، ج 1 ، ص 137 ابن بلخى ، فارسنامه ، ص 36 بيرونى ، آثار الباقيه ، ص 254 - 251 . اما نكته بسيار مهم در اين روايت حكيم فردوسى اين كه وى روز مهرگان را - به هر يك از دو مناسبت فوق كه ذكر شد ، باشد - روز اول مهر ماه دانسته است . نگارنده اين حواشى ، تنها روايت جوزجانى را با حكيم فردوسى همانند يافت كه او نيز مهرگان را روز اول مهر ماه دانسته است . همان ، ج 1 ، ص 137 . ليكن اصل بر اين است كه مهرگان ، مهر روز از مهر ماه است كه برابر 16 مهر ماه باشد ، نه هرمز روز از مهر ماه كه اول مهر ماه مىشود . اجماع منابع نيز بر اين است كه مهرگان از روز 16 مهر آغاز مىشود و اين روز به مهرگان عامه موسوم است و تا روز 21 مهر ماه كه رام روز باشد ادامه دارد ، روز 21 مهر ماه را نيز مهرگان خاصه گويند . ر . ك . بيرونى ، آثار الباقيه ، ص 254 - 251 بيرونى ، التفهيم ، ص 254 بلعمى ، تاريخ بلعمى ، ج 1 ، ص 147 طبرى ، تاريخ طبرى ، ج 1 ، ص 138 ثعالبى ، تاريخ غررالسير ، ص 57 گرديزى ، زين الاخبار ، ص 39 پورداود ، يشتها ، ج 1 ، ص 396 برهان قاطع ، ماده مهرگان و حواشى معين .\r\nخيام در يك خبر واحد روز غلبه فريدون بر ضحاك و تاج گذارى او را ، بجاى جشن مهرگان جشن سده ناميده است . نوروزنامه ، ص 16 . جكسن مىنويسد كه برخى از زرتشتيان ايران اعتقاد داشته‌اند ( دارند ؟ ) كه فريدون در اين جشن قربانى كرد و به مردم نيز دستور اين كار را داد . بنا بر اين سنت قربانى كردن گوسفند يا بز در هر خانواده و اگر هم خانواده‌اى تهيدست بوده كشتن جوجه‌اى ، كارى پسنديده به شمار مىرفت . اين قربانى كه طبق تشريفات خاصى صورت مىگرفته مورد قبول پارسيان هند نبوده است . براى آگاهيهاى بيشتر ر . ك . جكسن ، سفرنامه ، ص 422 . ","page_name":" 121 ","page_number":121},
  {"content":"\r\n\r\nاين جشن از او به يادگار مانده است . فريدون از اين پس پانسد سال پادشاهى كرد و در اين زمان هيچ بنيادى بر بدى ننهاد .\r\nجهان چون برو بر نماند اى پسر * تو نيز آز مپرست و انده مخور\r\nنماند چنين دان جهان بر كسى * درو شادكامى نيابد بسى\r\nتا اين زمان ، فرانك را آگاهى نبود كه روزگار ضحاك به سر آمده و فرزندش فريدون بر تخت شاهى نشسته ، ليك در همين زمان آگاه گشت . پس نخست نيايش كنان سرو تن بشست و در پيشگاه يزدان پاك ، سر بر خاك ساييد و ضحاك را نفرين كرد و كردگار يگانه را از براى آن گردش شادمانهء روزگار ، آفرين خواند . آنگاه يك هفته بر همهء تهيدستان و درويشانى كه نيازمندى خويش ، نهان مىساختند ، پنهانى خواستهء بسيار بخشيد ، چنان كه درويشى نمانْد كه توانگر نشده باشد . هفته‌اى ديگر جشن بزرگى به پا ساخته ، همه بزرگان را ميهمان خويش ساخت . آنگاه گنجهاى بسيار بگشود و جامه و گوهرهاى شاهوار و اسپان تازى و جوشن و خود و زوبين و شمشير\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nو كلاه و كمر بسيار ، همه شاهوار ، بار شتران بكرده ، به همراه درودهاى بسيار به سوى فرزند روانه گردانيد . چون فريدون آن همه خواسته بديد ، پذيرفت و بر مادر درود فرستاد . بزرگان لشگرش نيز كه چنين ديدند ، همه به نزد او شتافته ، زر و گوهرهاى بسيار بر او ريخته ، او را درودهاى فراوان گفته ، دست به سوى آسمان برداشتند كه يزدان پاك ، اين پادشاهى را جاودانه گرداند .\r\nپس از آن فريدون به گشتن به گرد گيتى پرداخت و از نزديك هر چه از ستم و بيداد و ويرانى در شهر و ده بديد ، همه به سامان آورد و شيوه آبادانى و داد ، آيين كرد و گيتى را بسان بهشتى بيآراست . آنگاه از آمل به بيشه تميشه « 1 »  رفت و آنجاى را كه\r\n\r\n","description":"","footnote":" ( 1 ) - تميشه  Tammieh  ، تميش ، تميشان ، طميس ، طميسه نام دو محل تاريخى در مازندران است ، يكى در پايان خاك مازندران در شرق و هم مرز با گرگان است كه آن را تميشه كوتى بانصران خوانده‌اند . ديگرى بيشه تميشه ( تميشانسر ) است كه ديه تميشان حوزهء شهر آمل امروزه در نزديكى كنار دريا و محل كارخانه چوب برى دولتى است . اما اين كه منظور حكيم فردوسى كدام تميشه بوده است ، ابن اسفنديار معتقد است كه منظور همان تميشه اول يعنى تميشه كوتى يا بانصران است كه نزديكى بيشه نارون بوده است . وى در ادامه مىنويسد كه در آن منطقه تپه‌هايى هنوز باقى است و آثارى از گنبد گرمابه و نيز خندقى كه فريدون از كوه تا دريا كنده بود بر جاست و وى شخصاً بارها آنها را بررسى كرده است . ر . ك . ابن اسفنديار ، تاريخ طبرستان ، ج 1 ، ص 58 . ليكن مرعشى بر آن است كه ابن اسفنديار اشتباه كرده است و مراد از تميشه ، تميشه دومى بوده كه ذكر شد يعنى در نزديكى اهلم . ر . ك . مرعشى تاريخ طبرستان و رويان و مازندران ، ص صد و شش - صد و هفت . به گفته حكيم فردوسى اين منطقه در حدود كوس ( كوسان ، كوش ) بوده است .\r\nدر بيشتر روايات ، پايتخت فريدون را به طور كلى آمل دانسته‌اند . از جمله اسدى طوسى مىنويسد :\r\nنشستنگه آمل گزيد از جهان * به هر كشور انگيخت كارآگهان\r\nگرشاسب نامه ، ص 329 . اگر چه برخى پايتخت او را بابل دانسته‌اند ، ر . ك . مسعودى ، مروج الذهب ، ج 1 ، ص 219 اصفهانى ، تاريخ پيامبران و شاهان ، ص 34 مجمل التواريخ و القصص ، ص 42 . ليكن در اصل بابل پايتخت فريدون نبوده بلكه يكى از پايتختهاى ضحاك بوده كه طبعاً پس از غلبه فريدون بر او ، آن شهر نيز جزو متصرفات عمده و مهم فريدون محسوب مىشده‌است . در اوستا نام فريدون غالباً در كنار نام مكانى به نام ورن َ  varena  ( ورچهاگوش ) آمده است . بيشتر مستشرقين اين نام را به صورتى كلى با گيلان ، ديلم و پدشخوارگر تطبيق داده‌اند و برخى نيز آن را همان ورك ( ودك ، وركه ) دانسته‌اند كه محل تولد فريدون بوده است . ر . ك . پورداود ، يشتها ، ج 1 ، ص 192 . اما نگارنده دقيقاً نشانى از ورچهارگوش مذكور در اوستا را در شعرى از اسدى طوسى يافت كه آن ور يا دژ يا كاخ ( ايوان ) چهار گوش را در آمل دانسته است :\r\nنشستنگهى بود ايوان چهار * ز هر گونه آراسته چون بهار\r\nميان اندرون خانهء رنگ رنگ * ز مينا گل او ز بيجاده سنگ\r\nهمه بومش از صندل و چوب عود * به دو اندر از زرّ سيصد عمود\r\nمعلق به دو چارصد كنگره * ز جزع و بلور و گهر يك سره . . .\r\nگرشاسب نامه ، ص 424 . ","page_name":" 123 ","page_number":123},
  {"content":"\r\n\r\nاكنون كوس « 1 »  مىخوانند ، پايتخت خويشتن بساخت .\r\nفرستادن فريدون جندل را به يمن\r\nفريدون را به پنجاه سالگى ، سه فرزند پسر آمد كه دو بزرگتر از شهرناز و فرزند كوچكتر از ارنواز بود . اين سه پسر از همه رو همچون فريدون بودند ، ليكن فريدون ، نامى بر ايشان ننهاده بود . چون زيبنده تخت و تاج شدند ، فريدون يكى از بزرگان را كه نامش جَنْدَل « 2 »  بود فرا خواند و به او گفت : بر گِرد گيتى بگرد و سه دختر از نژاد بزرگان كه سزاوار همسرى پسران من باشند و پدرشان بر ايشان نامى ننهاده باشد تا كسى نام آنها را بر زبان رانَد و هر سه از يك پدر و مادر و زيبا روى و پاك تن و خسرو نژاد و هر سه آنسان مانندهء يكدگر كه نتوان يكى را از ديگرى شناخت ، برگزين . « 3 »  پس جندل بيدار دل و چرب زبان با چند تن از نيكخواهان ، سراسر ايران را پژوهيدن گرفت و در هر جايى كه شنيد بزرگى را در پرده ، دخترى است ، بدانجاى رفت و جوياى نام و نشانشان گشت . ليك در هيچ جاى ايران ، دخترانى كه سزاوار پسران فريدون باشند ، نيافت . تا اين كه نشان چنين دخترانى را در شبستان سرو « 4 »  - شاه\r\n\r\n","description":"","footnote":" ( 1 ) - ده كوس يا كوسان كه كنار رودخانه كوسان است در 4 ميلى غرب اشرف واقع است . كوسان در پاى قلعه آب دارا يا همان قلعه دارا قرار داشت . كيوس - جدّ به او - در اين منطقه آتشكده‌اى ساخت . اعتماد السلطنه تاريخ طبرستان ، ص 137 حواشى مهرآبادى .  ( 2 ) -  Jandal  .  ( 3 ) - در شاهنامه با ازدواجهاى فاميلى و در درون يك خانواده كمتر مواجهيم . مشاهده مىگردد كه بيشتر اين پيوندها با خانواده‌هايى از نقاط دوردست و حتى غالباً از خارج از ايران انجام مىشده است .  ( 4 ) - سرو  Sarw  لقب عمومى شاهان يمن بوده است . در رساله پهلوى شهرهاى ايران براى وى لقب يا نام « بخت خسرو » آمده است . رساله شهرهاى ايران ، بند 50 در متون پهلوى ، ص 68 . مقدسى در يك روايت متفاوت مىنويسد : « چنين دخترانى را نزد فرع بنهب يافت و آنها را به ازدواج پسران خويش درآورد . » و در همان جا مىگويد فرع بنهب يكى از شاهان عمالقه بود كه در ناحيه يمن شورش كرد و كاوه بر او خروج كرد . آفرينش و تاريخ ، ج 3 ، ص 125 . ","page_name":" 124 ","page_number":124},
  {"content":"\r\n\r\nيمن - بيافت . پس بدانجاى رفت و زمين را بوسه داد و سرو را آفرين گفت . سرو ، او را گفت : آيا فرستاده‌اى هستى كه پيامى يا فرمانى آورده‌اى يا اين كه مهمانى ؟ جندل گفت : اى شاه يمن ، من كهترى هستم از ايران زمين كه برايت از سوى فريدون درود و پيامى آورده‌ام ، فريدون تو را گفت : اى شاه تازيان ، دانى كه نزد آدمى ، فرزند از ديدگان نيز گرامىتر است و فرزند همچون جان آدمى شيرين است :\r\nچه گفت آن خردمند پاكيزه مغز * كجا داستان زد ز پيوند نغز\r\nكه پيوند كس را نيآراستم * مگر كش به از خويشتن خواستم\r\nو دانى كه مرا شكوه و بزرگى پادشاهى ، بسيار است ، ليك سه پسر دارم كه بسيار شايسته و خردمند هستند ولى ايشان را جفتى نَه . پس مرا آگهى رسيد كه تو نيز در پرده ، سه دختر پاك دارى كه بر آن هر سه ، هنوز نامى ننهاده‌اى . چون اين بشنيدم ، بسيار شادمان گشتم ، چه ما نيز هنوز بر آن سه پسر ، نامى ننهاده‌ايم . اكنون اى گرامى ، شايسته است كه بىگفتگوى ، اين دو گونه گوهر را با يكدگر بيآميزيم . جندل به سرو گفت : آرى پيام فريدون شنيدى ، اينك آماده شنيدن پاسخ تو هستم .\r\nشاه يمن كه پيام را بشنيد ، همچون گل ياسمنى كه از آبش بيرون آورده باشند ، بپژمرد و با خود انديشيد : اگر ديدگانم از ديدن اين سه دختر بىبهره گردند ، روز روشن برايم همچون شب تيره خواهد گشت ، اكنون كه ايشان از همه چيز من آگاهند ، نبايد در پاسخ دادن شتاب سازم . پس جندل را جايگاهى شايسته بداد و خود ، انديشناك در گوشه‌اى نشست . آنگاه بزرگان دشت نيزه‌وران را نزد خويش فرا خواند و از نهانىِ دل خويش ، ايشان را آگه ساخت و گفت : دانيد كه مرا در همه گيتى سه دختر است كه ديدگان من به ديدار ايشان ، روشن است . اكنون فريدون پيامى\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nبراى من فرستاده و دامى در پيشم گسترده و بر آن است تا آنها را از من جدا سازد و به همسرى سه پسرش كه آنها را زيبنده تخت و تاج مىخوانَد - در آورد . اينك با شمايان به سگالشگرى نشسته‌ام . اگر به آنسان كه دلم بدين كار ، خشنود نيست ، پاسخى سزاوار گويم ، اين كار ، دروغ باشد و بر شاهان شايسته نَبُوَد . اگر دخترانم را كه همهء آروزى من اند ، به دو سپارم ، آتش بر دل خويشتن افكنده‌ام . و اگر سر از فرمان او بپيچم ، از آزار او زينهار نتوانم يافت ، چرا كه او شهريار همهء زمين است و با او نشايد ستيهيدن و همگان را از آنچه كه او با ضحاك بكرد ، ياد است . اينك اى بزرگان ، آنچه انديشه مىكنيد ، باز گوييد . پس بزرگان ، او را گفتند : ما بر تو نمىپسنديم كه تو به هر بادى از جاى بجنبى ، اگر فريدون آن چنان شاهى است كه گفتى ولى ما بندگان فرمانبردار او نيستيم و توان ستيز با او را داريم و به گاهِ نياز ، با شمشيرهامان زمين را مِيستان و با نيزه‌هامان ، هوا را نِيستان مىكنيم . و تو اگر سه فرزندت نزد تو اين چنين ارجمندند ، پس بر تو است كه در گنج را بگشايى و لب را ببندى . ليك اگر از فريدون در هراسى و مىخواهى كه چاره‌اى بسازى پس از او چيزهايى بخواه كه او را ياراى برآوردنش نباشد . شاه يمن چون به ايشان گوش فرا داد ، سخنانشان را بىپايه و بنيان ديد .\r\nپاسخ دادن شاه يمن جندل را\r\nآنگاه شاه يمن ، فرستادهء فريدون را پيش خواند و با او سخنان فراوانى به خوبى گفتن گرفت و او را گفت : من در برابر شهريار تو كهترم و هر چه بفرمايدم ، فرمانبردارم . ليكن او را بگوى كه همچنانكه سه فرزند تو ، نزد تو آن چنان گرامىاند ، من نيز چنينم . اگر فريدون از من ديدگانم را بخواهد يا اين كشور و تاج و تخت يمن را ، نزد من آسان تر است تا اين كه آن زمان كه بايسته است ، سه فرزند خود را نزد خويشتن نبينم . ليك اگر شاه ، بر اين امر پاى فشارى مىكند ، مرا نيز چاره‌اى نيست جز\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nاين كه او را فرمانبردار باشم . ولى اين را بدان كه آن زمان ، سه فرزند من از من جدا خواهند شد و در پيوند سه پسر فريدون در خواهند آمد كه فريدون ، سه پسرش را به اينجا نزد من فرستد ، ليكن من هر زمان كه فريدون ، به ديدار ايشان نيازش ، افتد ، ايشان را به نزدش خواهم فرستادن .\r\nجندل پس از اين كه پاسخ شاه يمن را بشنيد ، تخت او را بوسيد و او را درود گفته ، رو سوى فريدون نهاد . چون به نزد فريدون رسيد ، آنچه را كه رفته بود ، بازگفت . پس فريدون ، سه فرزند خود را نزد خويش خواند و به ايشان گفت : اين شهريار يمن را تنها سه دختر است و او را پسرى نيآمده است ، از اين رو اين دختران در نزدش سخت ارجمندند . من اين دختران را از براى شما ، از پدرشان خواستگارى كردم و هر آنچه بايسته بود ، بگفتم . اكنون شمايان بايد كه نزد او شويد و در برابر او بسيار هوشمندى و چرب زبانى به كار بريد و هر چه را كه از شما پرسد ، به درستى پاسخ گوييد و بدانيد كه اگر به هر آنچه كه شما را گويم ، گوش سپاريد ، به كام خويش برسيد . ليكن بدانيد كه اين شاه يمن ، هم بسيار ژرف بين و هم با گنج و سپاه و دانش بسيار است و نبايد كه شما را در برابر خود ، زبون بيابد . پس آگاه باشيد كه وى در روز نخست بزمى بسازد و شما را پيش خوانَد و آن سه دخترش را كه هر يك چون باغ بهارى ، پر از بوى خوش و رنگ و نگارند ، بخوانَد ، پس دختر كوچكتر پيشاپيش آنها ، دختر ميانين از پس دختر كوچكتر و دختر بزرگتر نيز از پس ميانين خواهند آمد . دختر كوچكتر را كنار بزرگترين ِ شما ، دختر بزرگتر را كنار كوچكترين ِ شما و دختر ميانه را نزد برادر ميانهء شما جاى دهد . آنگاه شاه يمن از شما بپرسد كه بگوييد از آن سه دختر ، كدام بزرگتر ، كدام ميانه و كدام كوچكتر است . پس شما را بايد كه به او گوييد آنكه بالاتر نشسته است ، دختر بزرگتر است ، آنكه در ميان جاى دارد ، دختر ميانه است و آنكه در كنار او جاى دارد ، دختر كوچكتر است . پس آن سه پسر ، اين سخنان را به ياد سپرده و پر از دانش و افسون از نزد پدر ، به سوى شاه يمن روى نهادند .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبجز راى و دانش چه اندر خورد * پسر را كه چون آن پدر پرورد\r\nرفتن پسران فريدون نزد شاه يمن\r\nبارى سه پسر فريدون با موبدان و لشگريان و بزرگان و با آراستگى بسيار به سوى يمن شتافتند . سرو - شاه يمن - چون از آمدن ايشان آگه شد ، لشگرى چون پَر تذرو بيآراست و به پيشواز ايشان فرستاد . مردان و زنان بسيارى نيز در يمن از خانه‌هاشان بيرون آمده ، گوهر و دينار و لركيماس « 1 »  بر سپاه ، و بر يال اسپان ، مشك و مى بريختند . كاخ شاه يمن را نيز چون بهشت بيآراسته بودند و بر زمين آن سيم و زر بسيارى ريخته و آن را با ديباى رومى آراسته بودند . پس شاه يمن ، پسران فريدون را در آن كاخ فرود آورد و يك شب بدين سان بگذشت . چون روز فرا رسيد ، شاه يمن ، سه دخترش را - كه همچون ماه تابان بودند - همچنانكه فريدون گفته بود ، از شبستان بيرون آورد و بر همان سان كه او گفته بود ، ايشان را بيآورد و برنشاند و از سه پسر فريدون خواست تا او را گويد كه كداميك از ايشان ، بزرگتر ، كدام ميانين و كدام كوچكتر است . سه پسران فريدون نيز همچنانكه فريدون ايشان را آموخته بود ، به شاه يمن پاسخ دادند . شاه يمن چون پاسخ درست ايشان را بديد ، در شگفتى شد و او را ديگر راهى نمانْد جز آنكه دختران را به ايشان دهد . پس چنين كرد .\r\nافسونگرى آزمودن سرو بر پسران فريدون\r\nپس آنگاه سرو - شاه يمن - بزم ميگسارىاى بر پا كرد و سه پسران فريدون را كه اينك داماد او گشته بودند ، مِى بسيار خورانيد . آنگاه چون هنگام خواب فرا رسيد ، بفرمود تا خوابگاه ايشان را در باغ ، زير درختان گل افشان بساختند . و چون آن سه\r\n\r\n","description":"","footnote":" ( 1 ) - لركيماس به پارسى زعفران را گويند . ","page_name":" 128 ","page_number":128},
  {"content":"\r\n\r\nدر آنجاى به خواب رفتند ، سرو كه افسونگر بزرگى بود بيامد و سرما و بادى از راه جادو پديد آورد و چنان كرد تا آن سرما و باد سخت بر آن سه پسر بتازد و ايشان را شبانه در همان باغ و زير آن درختان نابود سازد . و چنان شد كه از بسيارىِ آن سرما و باد ، باغ و دشت خشك گشت ، چنان كه حتى زاغى نيز نتوانست در آن پريدن گيرد . ليكن آن سه پسر فريدون ِ افسونگشاى با به كار بستن آنچه كه پدرشان براى گشودن بند جادو بديشان آموخته بود ، از آن سرماى سخت بجستند و سرما هيچ در ايشان كار نكرد . چون روز فرا رسيد شاه يمن به سوى باغ رهسپار گشت با اين انديشه كه سه دامادش را آنسان بيابد كه رخسارشان از سرما لاژوردين « 1 »  گشته و يخزده و مرده باشند و پس آنگاه سه دخترش باز هم براى او يادگار مانده باشند .\r\nچنين خواست كردن بريشان نگاه * نه بر آرزو گشت خورشيد و ماه\r\nليكن با شگفتى بسيار آن سه را بديد كه چون ماه نو بر تخت نشسته‌اند .\r\nبدانست كه افسون نيآيد به كار * نبايد بدين برد خود روزگار\r\nديگر براى شاه يمن چاره‌اى نماند . پس بزمى بياراست و بزرگان را فرا خواند و در گنجهاى كهن را بگشود و آن سه دخترش را با آن گنجها بياورد و به پسران فريدون سپرد . آنگاه از سرِ كينه‌اى كه به دل گرفته بود گفت : اين بد از فريدون به من نرسيد ، از خودم بود كه بجاى پسر ، مرا دختر آمد ، چه ، كسى كه او را دختر باشد ، بدبخت است . آنگاه در پيش همهء موبدان گفت : بدانيد كه اين سه دختر را كه همچون ديدگان من هستند به آيين خود ، به ايشان سپردم تا ايشان نيز اين سه را چون ديدگان و جان خود بدانند . آنگاه خروشيد و ساختگى و رخت « 2 »  پيوگان « 3 »  را كه كجاوه‌هاى بسيار پر از گوهر و خواسته بود - ببست و بر پشت شتران گذارد و سايبان بر ايشان\r\n\r\n","description":"","footnote":" ( 1 ) - لاژورد واژهء پارسى لاجورد است .  ( 2 ) - ساختگى و رخت دختر به پارسى همان است كه اعراب به آن جهيز گويند .  ( 3 ) پيوگ ، بيوگ ، بيو واژهء پارسى عروس است . ","page_name":" 129 ","page_number":129},
  {"content":"\r\n\r\nنهاد . و بدين سان دختران سرو با همسران و همراهانشان به سوى فريدون روى نهادند .\r\nآزمودن فريدون پسران خود را\r\nچون فريدون از بازگشت پسرانش آگه شد خواست تا از دل ايشان آگه شود و ايشان را بيآزمايد . پس او كه جادو مىدانست ، بسان يك اژدها كه شير هم ياراى رهايى از چنگ او را نداشت ، جوشان و خروشان ، آنسان كه از دهانش آتش بيرون مىآمد به سر راه پسران شتافت و برابر پسر بزرگترش ايستاد . پسر بزرگتر كه او را ديد گفت : مرد خردمند با اژدها در نمىآويزد . اين بگفت و به شتاب ازو بگريخت . آنگاه فريدون در همان نمود اژدها به سوى برادر ميانه رفت . پسر ميانه چون او را بديد ، كمان را به زه كرد و گفت : اگر بايد جنگيد ، چه ميان شير دمنده و مرد جنگى ؟ در همان هنگام پسر كوچكتر به نزد ايشان رسيد و چون اژدها را بديد ، برخروشيد و به او گفت : از پيش ما برو ، كه تو همچون نهنگى هستى كه نبايد در راه شيران رود .\r\nاينك اگر نام شاه آفريدون به گوش تو رسيده است ، هرگز بدين سان مكوش ، چه ما هر سه پسران اوييم و هر سه جنگاور . پس يا به راه ديگرى شو ، يا اين كه به جنگت مىشتابم . چون فريدون فرّخ ، سخنان و هنرهاى ايشان بشنيد و بديد ، ناپديد گشت .\r\nآنگاه در نمود راستين خود يعنى بسان پدر ايشان ، چنان كه سزاوار بود با كوس و پيلان مست و با گرز گاوسار در دست و بزرگان لشگر در پشت سر به پيشواز پسرانش شتافت . پسران كه چنين ديدند پياده گشتند و بر خاك بوسه دادند . فريدون دست ايشان را بگرفت و به اندازه بنواختشان .\r\nچون به كاخ رسيدند ، فريدون به گوشه‌اى رفت و خداى را سپاس بسيار گفت كه هر چه از نيك و بد روزگار ديد ، ازو بود . آنگاه سه پسر خود را بخواند و بر تخت نشاند و ايشان را گفت : آن اژدهاى دژم كه مىخواست گيتى را با دَم خود بسوزاند ،\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nمن بودم كه مىخواستم شما را بيآزمايم و چون آزمودم ، شاد گشتم ، اكنون گاهِ آن فرا رسيد كه چنان كه بايسته است ، بر شمايان ، نامى نهم . پس تو كه پسر بزرگتر هستى ، نامت سلم « 1 »  باشد كه تندرست از چنگ نهنگ بيرون آمدى و در گريز ، درنگى نكردى و براستى دلاورى كه از پيل و شير نيانديشد ، بايد او را بجاى دلير ، ديوانه خوانْد . اما پسر ميانه را كه از همان آغاز دليرى كرد بايد تور « 2 »  ناميد كه همچون شير دليرى بود كه پيل نيز نتوانست او را به زير آوَرَد . و پسر كوچكتر كه هم خردمند و هم جنگى ، هم با شتاب و هم با درنگ است و هوشيارانه راه ميانه را برگزيد ، ايرج « 3 »  نامش باد كه سزاوار اوست . « 4 »  و اكنون زمان آن شد تا نام اين پرى چهرگان تازى را\r\n\r\n","description":"","footnote":" ( 1 ) - سَلْم .  Salm  اين اسم در اوستا سَئيريم َ  sairima  ضبط شده است . نيز در روايات گوناگون به صورت سرم  sarm  ، سَلَم  salam  ، شَرَم  aram  نيز ضبط شده است ، از جمله ر . ك . ابن خلدون ، العبر ، ج ا ، ص 176 نويرى ، نهاية الارب ، ج 10 ، ص 150 ابن خردادبه ، مسالك و ممالك ، ص 15 ثعالبى ، تاريخ غررالسير ، ص 60 بلعمى ، تاريخ بلعمى ، ج ا ، ص 149 طبرى ، تاريخ طبرى ، ج ا ، ص 154 - 153 بندهش ، ص 150 . حكيم فردوسى در اينجا نام سلم را از ريشه عربى آن معنى كرده و آن را به معناى سلامتى و صلحجويى پنداشته است .  ( 2 ) - تور  Tr  در اوستا به صورت توئيرى  Tiriya  ضبط شده است . اين نام به همان معنى كه حكيم فردوسى به كار برده يعنى دلير و پهلوان صحيح مىباشد چنان كه قطران هم آن را به همين معنى آورده است :\r\nهيچ تورى را نفرمايد فلك پيكار تو * ور بفرمايد به خاك اندر شود مستور تور\r\nولى چون تورانيان كه به تور منسوب هستند دشمن ايرانيان بوده‌اند ، ايرانيان بعدها از اين كلمه ، معناى ديوانه و وحشى را اراده كرده‌اند ، چنان كه در لهجه كردى و گيلكى نيز به همين معنى وحشى و ديوانه استعمال مىشود . اين نام به صورت توج ( طوج )  Tj  ، توژ ( طوژ )  Tudz  ، طوش  T  ، و طوخ  Tk  نيز ضبط شده است . از جمله ر . ك . پورداود ، يسنا ، ج ا ، ص 54 - 53 پورداود ، يادداشتهاى گاتها ، ص 395 - 394 طبرى ، تاريخ طبرى ، ج 1 ، ص 155 - 153 بلعمى ، تاريخ بلعمى ، ج ا ، ص 148 ابن خلدون ، العبر ، ج ا ، ص 176 ابن خردادبه ، مسالك و ممالك ، ص 15 بندهش ، ص 150 دينورى ، الأخبار الطوال ، ص 33 ، خيام ، نوروزنامه ، ص 16 .  ( 3 ) - ايرج  Iraj  ، در اوستا به صورت ايئريَه  Airiya  ضبط شده است . اين نام به صورتهاى ايران  Irn  و ايرَچ  Irac  نيز ضبط شده است . از جمله ر . ك . بلعمى ، تاريخ بلعمى ، ج ا ، ص 149 نويرى ، نهاية الارب ، ج 10 ، ص 150 ابن خردادبه ، مسالك و ممالك ، ص 15 . خوارزمى لقب او را « گزيده » ( مصطفى ) ذكر كرده است . مفاتيح العلوم ، ص 99 .  ( 4 ) در باب مادران اين سه پسر ، برخى گفته‌اند كه سلم و تور از شهرناز - دختر جمشيد - و ايرج از ارنواز - كه او نيز دختر جمشيد بود - به دنيا آمدند . ر . ك . مجمل التواريخ و القصص ، ص 27 . ميرخواند از قول ابن المقفع گويد كه چون مدت 50 سال از سلطنت فريدون گذشت ، وى دختر ضحاك را به همسرى خود در آورد و در مدت 2 سال ، سلم و تور از او زاده شدند . و به اين ترتيب سلم و تور از نسل ضحاك بوده‌اند . وى در ادامه ، خوى بد ايشان را ناشى از همين نژاد مىداند . اما مىنويسد كه مادر ايرج ، به نام ايران دخت ، دختر يكى از بزرگان پارسى بود . ميرخواند ، روضة الصفا ، ج ا ، ص 535 . ","page_name":" 131 ","page_number":131},
  {"content":"\r\n\r\nبگذارم . پس فريدون ، زن سلم را آرزو ، زن تور را ماه آزاده خوى و زن ايرج را سهى ناميد . آنگاه خواست تا اختر ايشان را ببيند و از آينده ايشان آگاه گردد . پس در آنچه كه اختر شناسان از آيندهء سلم و تور و ايرج بديده و به نوشته بودند ، نگريست . اختر سلم ، نشان از برجيس و كمان داشت . اختر تور ، شير بود . اما اختر ايرج ، خرچنگ بود كه نشان از آشوب و جنگ بود . فريدون چون آن بديد ، اندوهگين گشت و آهى كشيد ، كه سپهر را به ايرج برآشفته و ناسازگار ديد .\r\nبخش كردن فريدون ، گيتى را بر پسران « 1 » \r\n\r\n","description":"","footnote":" ( 1 ) پيش از ورود به اين مبحث ، ذكر چند نكته بسيار حائز اهميت است و آن اين كه در زمانى كه فريدون به شاهى رسيد ، اين نقاطى كه ميان سلم و تور تقسيم كرد ، يعنى چين و توران و روم در تحت حاكميت او نبودند بلكه تا پيش از آن - خواه با رضايت خاطر و خواه بالاجبار - باجگزار ضحاك بودند و چون فريدون به قدرت رسيد سر از اطاعت او پيچيدند . پس فريدون كاوه را - كه پيش از اين سخنش برفت - به سپهسالارى برگزيد و او را به سوى روم فرستاد تا آن نواحى را در اطاعت فريدون آوَرَد . كاوه مدت 20 سال با مخالفان فريدون جنگيد و نواحى روم را مطيع فريدون ساخت . فريدون نيز به پاس اين خدمات او ، حكومت ناحيه اصفهان را - كه كاوه از آنجا برخاسته بود - به دو سپرد و كاوه پس از مدت 20 سال جنگ در منطقه روم به اصفهان رفت و 10 سال در آنجا حكومت كرد تا اين كه درگذشت . ( به روايتى محدوده حكومت كاوه از اصفهان تا آذربايجان بوده است ) . ر . ك . بلعمى ، تاريخ بلعمى ، ج 1 ، ص 148 - 147 اسدى طوسى ، گرشاسپ نامه ، ص 366 و 329 مجمل التواريخ و القصص ، ص 41 ميرخواند ، روضة الصفا ، ج 1 ، ص 535 - 534 ( در باب فرزندان كاوه در آينده سخن به ميان خواهد آمد ) . اما با لشگر كشىهاى كاوه بيشتر نواحى روم مطيع فريدون شدند . از سوى ديگر فريدون با خطر نواحى شرقى نظير چين و تركستان و هند مواجه بود . براى مقابله با اين خطر ، فريدون از گرشاسپ و بعدها هم از برادر زاده‌اش - نريمان - و نيز پسر او - سام - يارى گرفت . پيش از گفتن هر سخنى در باب اين 3 شخص بايد گفته شود كه در سنت پارسيان اين 3 تن يك فرد واحد دانسته شده‌اند . به اين معنى كه گرشاسپ به صورت كِرِساسپ  Krsspa  اوستايى و يا كَرشاسپ  karsp  فارسى ميانه ، يكى از پهلوانان و پسر اثرت يا ثريته  r - t  مىباشد . نام خاندان او سام است و از صفات او مىتوان نريمان را ذكر كرد كه به صورت نَئيرَمَناوْ -  Naira - Manw  يعنى نرمنش و مرد سرشت مىباشد . بدين ترتيب مشاهده مىشود كه در متون دينى پارسيان گرشاسپ و سام و نريمان يك فرد واحد دانسته شده‌اند . براى آگاهيهاى بيشتر ر . ك . مينوى خرد ، ص 134 - 131 و 80 و 45 بندهش ، ص 151 و 142 و 128 گزيده‌هاى زاد سپرم ، ص 121 و 63 و 54 پور داوود ، يشتها ، ج 1 ، ص 201 و 199 - 198 و 195 ج 2 ، ص 151 - 150 معين ، مزديسنا و تأثير آن در ادبيات پارسى ، ص 420 - 415 صفا ، حماسه سرايى ، ص 560 - 551 كريستن سن ، كيانيان ، ص 192 - 191 225 161 .  Justi , Iranisches , Namenbuch , P  بيرونى ، آثار الباقيه ، ص 138 . ليكن در روايات تاريخى چنين چيزى وجود ندارد و هر يك از ايشان را به تفكيك ، ماجراها و سرنوشتى بوده است كه به هيچ رو نمىتوان آنها را يك تن دانست . كاملترين منبع در اين مورد كتاب گرشاسپ تأليف ابو المؤيد بلخى است كه در تاريخ سيستان بدان اشاره شده و به نثر بوده است و بعدها اسدى طوسى گرشاسپ نامه خود را از روى آن به نظم درآورد . ر . ك . تاريخ سيستان ، ص 1 . البته در بعضى موارد ميان روايات اين دو كتاب ، تفاوتهايى وجود دارد . بر اين اساس ، گرشاسپ از نوادگان جمشيد بوده است و نسب او اين چنين بوده : گرشاسپ پسر اثرط ( اثرت ) پسر شم ( شهر ) پسر طورگ ( كورنگ ) پسر شيدسپ ( بيداسب ) پسر تور پسر جمشيد ( از دختر شاه زابلستان ) . ر . ك . اسدى طوسى ، گرشاسپ نامه ، ص 50 - 42 تاريخ سيستان ، ص 2 . اسدى طوسى مدت زمان سپرى شده از تور پسر جمشيد تا آغاز گرشاسپ را 700 سال مىداند :\r\nز تور اندرون تا كه گرشاسپ خاست * گذر كرده بُد هفتصد سال راست\r\nگرشاسپ نامه ، ص 50 . اين گرشاسپ جهان پهلوان زمان ضحاك بود . گويند ضحاك بخاطر اين كه نسبت به او كه در پهلوانى و زيبايى شباهت بسيارى به جمشيد داشت ، حسادت مىورزيد و مىخواست به نحوى آبرومندانه او را از ميان بردارد ، گرشاسپ را جهان پهلوان خود كرد و او را به قصد آنكه هلاك گردد ، به كشتن اژدها فرستاد . گرشاسپ از سرِ پهلوانى ، اين كار را پذيرفت و به آن سفر رفت و اژدها را بكشت و پيروزمندانه بازگشت . باز ضحاك او را به يارى مهراج - شاه هند - در جنگ با دشمنان مهراج فرستاد . گرشاسپ چند سال در آنجا بود تا دشمن مهراج را برداشت . آنگاه ضحاك او را به مغرب فرستاد و گرشاسپ ساليان سال جنگهاى عديده‌اى بكرد و در همه پيروز بود . مجمل التواريخ و القصص ، ص 41 - 40 تاريخ سيستان ، ص 5 اسدى ، گرشاسپ نامه ، ص 276 و 271 . گرشاسپ در زمان ضحاك شهر زرنگ ( زرنج ) سيستان را بساخت . و ضحاك در اين زمان بر منطقه سيستان هيچ حكمى نداشت و تماماً در دست گرشاسپ بود . ر . ك . تاريخ سيستان ، ص 24 و 6 و 4 - 2 اسدى طوسى ، گرشاسپ نامه ، ص 463 و 238 - 236 مستوفى ، نزهت القلوب ، ص 142 اعتماد السلطنه ، مرآة البلدان ، ج 3 ، ص 2235 . گرشاسپ برادرى به نام كورنگ داشت كه از او پسرى به نام نريمان به دنيا آمد . اين كورنگ بيش از 30 سال زندگى نكرد و در زمان گرشاسپ در گذشت و گرشاسپ ، پسر او يعنى نريمان را كه كودكى بود بزرگ كرد و او را آيين پهلوانى بيآموخت . اسدى ، گرشاسپ نامه ، ص 328 . صاحب تاريخ سيستان كورنگ را بجاى برادر گرشاسپ ، پسر او دانسته و از اين رو گفته كه نريمان پسر كورنگ پسر گرشاسب يعنى نوه گرشاسپ بود نه برادر زادهء او . ر . ك . تاريخ سيستان ، ص 6 - 5 نيز صاحب مجمل التواريخ و القصص نريمان را مستقيماً پسر گرشاسپ دانسته است . ص 90 . چون فريدون به قدرت رسيد ، معلوم نيست به چه علت گرشاسپ در رفتن به نزد او تعلل كرد تا اين كه سرانجام فريدون نامه‌اى به او به سيستان فرستاد و از او خواست تا به همراه نريمان به نزدش برود و به خدمت او درآيد . چون گرشاسپ به نزد فريدون رسيد ، فريدون از او گله كرد كه چرا دير به نزد او آمده است و گرشاسپ نيز پيرى را بهانه آورد . اسدى طوسى ، گرشاسپ نامه ، ص 331 - 330 . آنگاه فريدون از گرشاسپ خواست تا به اتفاق نريمان به چين و توران رود و از خاقان ترك و فغفور چين ، باج ستانده ، ايشان را مطيع فريدون سازد :\r\nز جيحون گذر كن مياساى هيچ * سپه بركش و رزم توران پسيچ\r\nبرو تا بدان مرز از آن روى آب * كزو بردرخشد نخست آفتاب\r\nبه لشگر بپيماى توران زمين * ستان باژ خاقان و فغفور چين\r\nگرشاسپ نامه ، ص 334 اما در باب خاقان ترك ، اسدى طوسى مىنويسد :\r\nبدان مرز خاقان يُغر [ تغز 
  ] شاه بود * كه تاج بزرگيش برماه بود\r\n. . . همه ساله بدخواه ضحاك بود * كه ضحاك خونريز و ناپاك بود\r\nهمى گفت اى كاشكى كز شهان * ربودى كسى زو شهى ناگهان\r\nگرشاسپ نامه ، ص . 340 - 339 .\r\nخاقان ترك پس از اين كه نريمان به او در يك جنگ كمك مىكند ، مىپذيرد كه به فريدون باج دهد . اسدى ، همان ، ص 353 - 340 . آنگاه گرشاسپ و نريمان به سوى فغفور چين مىروند . ولى وى از پرداخت باج خوددارى مىكند و نريمان با پسر او مىجنگد و او را مىكشد و سرانجام فغفور چين شكست مىخورد و اسير مىشود . گرشاسپ او را به دست نريمان به اسيرى نزد فريدون فرستاد و سرانجام او نيز باج مىپردازد . اسدى ، همان ، ص 427 - 353 ابن اسفنديار ، تاريخ طبرستان ، ج 1 ، ص 58 . و بدين سان نواحى تركستان و چين ، همگى مطيع فريدون شدند . آنگاه فريدون ، گرشاسپ را به مغرب ، به طنجه فرستاد و چون گرشاسپ از كار آنجا نيز بپرداخت ، بازگشت و در همان زمان درگذشت . مجمل التواريخ و القصص ، ص 41 . در گذشت او در همان زمان فريدون بوده است . اسدى طوسى مدت عمر گرشاسپ را 733 سال دانسته است . گرشاسپ نامه ، ص 460 . ليكن صاحب تاريخ سيستان معتقد است كه گرشاسپ 900 سال حاكم سيستان بود . ولى ذكر صريحى از مدت زندگانى او نمىكند و تنها معتقد است كه گرشاسپ در اواخر زندگانى به عبادت مشغول شد و جهان پهلوانى را به نريمان سپرد . ص 6 . دخمه گرشاسپ در شهر سمندر بوده است . اسدى ، همان ، ص 466 نسخه بدل زيرنويس . و شهر سمندر در بلاد روس بوده است . برخى به خطا اين گرشاسپ را همان گرشاسپ كه به روايتى آخرين شاه پيشدادى بوده دانسته‌اند . ر . ك . بيرونى ، آثار الباقيه ، ص 138 . پس از آن فريدون نريمان را به 3 مأموريت عمده فرستاد . نخست او را به هندوستان فرستاد و نريمان پسر راى هندو را كه عاصى شده بود بگرفت و به صلح واداشت . پس از آن فريدون او را به روم فرستاد كه پس از گذشت مدتى از فتوحات كاوه ، بت‌پرستى در پيش گرفته بودند . نريمان شاه روم را كشت ، بت‌پرستى را از روم برداشت . و در آخرين مأموريت نيز فريدون او را به سوى كوه سپند و حصار سكاوند فرستاد تا آن حصار محكم را بگشايد ، ليكن در همان هنگامى كه نريمان آن دژ را محاصره كرده بود ، ناگهان در شبى كه نريمان بخفته بود ، از آن حصار سنگى بر سرش زدند و او را بكشتند . مجمل التواريخ و القصص ، ص 425 و 42 . برخى معتقدند كه نريمان تا روزگار منوچهر و نوذر زنده بود . ر . ك . تاريخ سيستان ، ص 6 . نريمان با دختر حاكم بلخ بامى ازدواج كرده بود و از اين پيوند ، او را پسرى آمد بنام سام . اسدى ، گرشاسپ نامه ، ص 433 - 429 . آنك پس از مدتها كه سام برومند شده و پس از آنكه در طى ساليان سال ، كاوه و گرشاسپ و نريمان نواحى غرب و شرق حكومت فريدون را مطيع او گردانده بودند ، فريدون حكومت آن نواحى را ميان پسران خود تقسيم كرد . و البته سخن حكيم فردوسى كه اين كار را به عنوان تقسيم « گيتى » ميان پسران فريدون ذكر كرده ، نوعى مطلق گويى است و در اصل مراد ، بخشهايى عمده و مهم از دنياى آن روز بوده است و گرنه غالباً يكى از بخشهاى مهم گيتى اصلاً در تحت حاكميت ايران نبوده است و آن مصر است كه آن نيز پادشاهى نيرومندى داشته است . ليكن تفاوت ميان ايران و مصر در اين بوده كه ايران ، امپراطورى بوده و بر نژادها و سرزمينهاى مختلف حكم مىرانده ، اما مصر برغم اين كه حكومتى بسيار كهن و نيرومند بوده ، شكل امپراطورى نداشته و صرفاً آن را متحدانى - آن هم بيشتر از هم نژادانشان - در گوشه و كنار بوده است . به هر صورت در آن زمان كه تمام زمينه‌ها براى فريدون فراهم شد ، بخشهاى عمده دنيا را ميان پسران خود بخش كرد . از آن رو كه در شاهنامه در باب آنچه كه ذكر شد خلاء وجود دارد و مستقيماً به مسئله تقسيم سرزمينها پرداخته شد ، لذا نگارنده اين حواشى بر خود واجب ديد تا زمينه‌هاى اين كار را جهت تكميل آگاهى خواننده در اين قسمت بياورد . ","page_name":" 132 ","page_number":132},
  {"content":"\r\n\r\nآنگاه فريدون گيتى را سه بخش كرد : 1 - روم و خاور 2 - ترك و چين 3 - ايران\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nو دشت نيزه‌وران [ يمن 
  ] . پس روم و خاور را به سلم بخشيد « 1 »  و او را خاور\r\n\r\n","description":"","footnote":" ( 1 ) - محدوده حكومت سلم شامل حدود ناحيه روم و مغرب و روس و سقلاب ( صقلاب ) و آذربايجان و اران بوده است و از جنوب به رود فرات محدود مىشده است . و نام قوم سرمت  Sarmet  از نام سلم ( سرم ) گرفته شده است از جمله ر . ك . طبرى ، تاريخ طبرى ، ج 1 ، ص 155 - 153 بلعمى ، تاريخ بلعمى ، ج 1 ، ص 149 مستوفى ، تاريخ گزيده ، ص 84 با پورداود ، يسنا ، ج 1 ، ص 59 - 58 اصفهانى ، تاريخ پيامبران و شاهان ، ص 33 ابن خردادبه ، مسالك و ممالك ، ص 15 رساله ماه فروردين روز خرداد ، بند 13 در متون پهلوى ، ص 142 . گرديزى اشتباهاً ناحيه مصر را نيز جزء متصرفات سلم دانسته است . زين الأخبار ، ص 39 .\r\nاما در اينجا نكته مهمى قابل ذكر است و آن نحوه بيان جهات جغرافيايى توسط حكيم فردوسى است . وى چنان كه ديده شد ، ناحيه « روم و خاور » را مملكت سلم دانسته است . اما آيا براستى روم در شرق ( خاور ) جاى دارد ؟ در جغرافياى قديم . بر خلاف امروز ، در بسيارى موارد ( و نه هميشه ) خاور را به معناى مغرب مىدانسته‌اند . گفته شده خاور بازماندهء كلمه پهلوى خوربران يا خوروران به معنى مغرب است . آن دسته كه خاور را به معناى مغرب مىدانسته‌اند ، بناگريز باختر را نيز به معناى مشرق مىآورده‌اند و حال آنكه باختر در اصل به معناى شمال و مشرق است . ر . ك . برهان قاطع ، ماده خاور و حواشى معين بهار و ادب فارسى ، ج 2 ، ص 206 - 205 و از همين رو بوده كه در مقدمهء قديم شاهنامه گفته شده : « و آفتاب بر آمدن را باختر خواندند و فرو شدن را خاور خواندند » ، قزوينى ، « مقدمهء قديم شاهنامه » بيست مقاله ، ج 2 ، ص 45 . و نيز از همين رو است كه حكيم فردوسى در اينجا روم را در خاور دانسته است ، حال آنكه در جغرافياى امروز ، روم در مغرب يا باختر قرار دارد . ","page_name":" 134 ","page_number":134},
  {"content":"\r\n\r\nخدا « 1 »  خواند و با لشگرى به سوى خاور فرستادش . آنگاه توران زمين را به تور داد و او را سالار تركان و چينيان كرد « 2 »  و توران شاه ناميدش . تور نيز با سپاهى بدانجاى رهسپار گشت . « 3 »  و سرانجام فريدون ، ايران و دشت نيزه‌وران [ يمن 
  ] « 4 »  را\r\n\r\n","description":"","footnote":" ( 1 ) - خدا به معناى شاه ، مالك و صاحب است و خاور خدا به معناى شاه خاور زمين است .  ( 2 ) - محدوده حكومت تور شامل تركستان و نواحى خزر و چين و تبت تا رود جيحون بوده است . از جمله ر . ك . طبرى ، تاريخ طبرى ، ج 1 ، ص 155 - 153 بلعمى تاريخ بلعمى ، ج 1 ، ص 149 بيرونى ، التفهيم ، ص 194 گرديزى ، زين الاخبار ، ص 39 رساله شهرهاى ايران ، بند 13 در متون پهلوى ، ص 142 اصفهانى ، تاريخ پيامبران و شاهان ، ص 33 مستوفى ، تاريخ گزيده ، ص 84 . قوم تورانى منسوب به اين تور هستند . اما در باب اين كه برخى تورانيان را ترك دانسته‌اند و برخى نيز با اين نظر به مخالفت برخاسته‌اند ، در آينده ، آنجا كه سخن از افراسياب به ميان مىآيد ، در اين باب توضيح داده خواهد شد .  ( 3 ) صاحب مجمل التواريخ و القصص مىنويسد كه فريدون سلم و تور را توسط سام به نواحى تحت حكومت هر يك فرستاد . سام ، تور را به منطقه خود برد و در آنجا برقرار شد . نيز سلم را به روم برد . شاه روم مطيع ايشان گشته بود و سام ، سلم را بر تخت پادشاهى نشاند و شاه روم را بر كرسى زرين . آنگاه سام تاج بر سر سلم نهاد و گفت : « اينست قيصر قيصران » . ص 424 و 105 و 42 .  ( 4 ) محدوده حكومت ايرج شامل عراق عرب ( بابل و زمينهاى بصره و بغداد و واسط بعدى ) و پارس و خراسان و كرمان و اهواز و گرگان و مازندران و سند و هند و حجاز و يمن و يا به عبارتى در تقسيم بندى هفت كشور يا هفت اقليم - كه پيشتر سخنش گذشت - اقليم ميانه و بهترين نقطه بود كه در واقع همان محدوده اصلى شاهى خود فريدون بود . از جمله ر . ك . طبرى ، تاريخ طبرى ، ج 1 ، ص 155 - 153 بلعمى ، تاريخ بلعمى ، ج 1 ، ص 149 بيرونى ، التفهيم ، ص 194 مستوفى ، تاريخ گزيده ، ص 84 مقدسى ، آفرينش و تاريخ ، ج 3 ، ص 125 ثعالبى ، تاريخ غررالسير ، ص 60 . ","page_name":" 135 ","page_number":135},
  {"content":"\r\n\r\nبه ايرج بخشيد و او را ايران خدا « 1 »  ناميد . « 2 » \r\nرشك بردن سلم بر ايرج\r\nو بدين سان روزگارى دراز گذشت و فريدون سالخورده گشت و از نيرويش كاسته شد . سلم كه از آن بخشش پدر و اين كه تخت شاهى را به ايرج بخشيده بود ناخرسند بود ، با دلى پر از آز و كينه پيامى به دست فرستاده‌اى به سوى برادرش - تور - كه شاه ترك و چين بود روانه داشت در آن پيام گفت : اى شاه ترك و چين به يادآور كه ما سه برادر بوديم و هر سه ، زيبنده شاهى و جانشينى پدر . ليكن پدر بىخِرَد ما ايران و دشت يلان و يمن را به ايرج داد و روم و خاور را به من و دشت تركان و چين را به تو . و آنكه از همه ما كوچكتر بود بجاى ما نشست . و تو بدان كه از من كه برادر بزرگتر هستم ، ديگر رسيدن به تاج و تخت گذشته است ليك پادشاهى\r\n\r\n","description":"","footnote":" ( 1 ) - ايران خدا به معناى شاه ايران زمين است .  ( 2 ) - گويند فريدون ، حكم شاهى هر يك از پسران را در نامه‌اى نوشته ، به آنان داد . و اين نامه پيوسته نزد شاهان ايران بود . ابن نديم از قول مستقيم يكى از موبدان معاصرش به نام اماد مىنويسد به گاه حمله اعراب به ايران زمين در زمان يزدگرد ساسانى ، اين نامه‌ها براى اين كه به چنگ اعراب نيافتد به همراه بخشى از گنجينه‌هاى ايران به نزد پادشاه چين فرستاده شد . و در زمانى كه ابن نديم روايت خود را مىنوشته ، هم در آنجا بوده است . الفهرست ، ص 20 . در رابطه با اين تقسيم سرزمينهاى فريدون يكى از شاعران پارسى بعد از اسلام چنين سروده است : « و به روزگار خودمان ، ملكمان را چون گوشت روى پيش خوان تقسيم كرديم و شام و روم را تا غروبگاه خورشيد به سلم دلاور داديم . و ترك مال اطوج شد و ديار ترك عموزادگان ما هستند و ايران را از روى قدرت ملك فارس داديم و همه نعمتها از آن ما باشد » .\r\nمسعودى ، مروج الذهب ، ج 1 ، ص 220 - 219 . نيز مقدسى ، آفرينش و تاريخ ، ج 3 ، ص 126 - 125 . مقدسى در يك روايت متفاوت ، ازدواج پسران فريدون را در اين زمان يعنى پس از تقسيم سرزمينها ميان ايشان دانسته است . آفرينش و تاريخ ، ج 3 ، ص 125 . ","page_name":" 136 ","page_number":136},
  {"content":"\r\n\r\nتنها زيبنده توست . فرستاده سلم همچون باد به سوى تور شتافت و هر آنچه كه شنيده بود به او باز گفت . تور بىخرد نيز كه آن سخنان بشنيد خيره سر گشت و همچون شير برآشفت و به فرستاده برادر گفت : به سلم بگوى كه اين پدر ما ، ما را به روزگار جوانى بفريفت و درختى نشانْد كه ميوه‌اش جز خون نخواهد بود . اما اكنون بايسته است كه من و تو رو در روى يكدگر با هم در اين باره به سخن نشينيم و به فراهم آوردن سپاه پردازيم و بايد كه در اين كار ، زبونى را كنار گذاريم و دلاور باشيم . « 1 »  پس چون فرستاده به نزديك سلم بازگشت و پاسخ را بازگفت ، دو برادر ، يكى از روم و ديگرى از چين ، با انديشه‌اى پليد روان شده و در جايى با يكدگر ديدار كردند و « 2 »  به گفتگو نشستند .\r\nپيام سلم و تور به نزديك فريدون\r\nپس چون سلم و تور با يكديگر ديدار كرده و به سگالش پرداختند ، موبدى تيز هوش را برگزيدند و سلم بىهيچ شرمى از پدر ، موبد را گفت : چون باد به نزد فريدون رو و چون به كاخ او درآمدى نخست درود ما دو تن را به او رسان ، آنگاه او را بگوى كه آدمى بايد در هر دو سراى از خداوند بترسد . يزدان پاك ، گيتى را به زير\r\n\r\n","description":"","footnote":" ( 1 ) - ميرخواند مىنويسد كه در يكى از نامه‌هايى كه تور به سلم نوشت ، در آن ياد آور شد كه بايد ايرج را به قصاص خون ضحاك - كه نسل ايشان از آن بود - بكشند . روضة الصفا ، ج 1 ، ص 540 . به روايتى كه پيشتر ذكر شد ، مادر سلم و تور ، دختر ضحاك بوده است .  ( 2 ) - ثعالبى مكان اين ديدار را آذربايجان ذكر كرده است . تاريخ غررالسير ، ص 61 . ","page_name":" 137 ","page_number":137},
  {"content":"\r\n\r\nنگين پادشاهى تو در آورْد ، ليكن تو هرگز به فرمان يزدان نگاه نكردى و اگر چه تو را سه فرزند بود كه هيچيك در خرد و هنر چيزى افزون بر ديگرى نداشت ، تو از ميان آن سه ، تنها يكى را برگزيدى و تاج بر سر نهادى و همواره در نزد خود نگاه داشتى و دو پسر ديگر را هر يك به گوشه‌اى فرستادى . اى شهريار دادگرِ زمين ، به اين داد كه كردى ، هرگز آفرينت مباد . ليكن اكنون بايد كه تاج از سر ايرج بردارى و او را نيز همچون ما به گوشه‌اى فرستى . و گرنه سپاهيان ترك و چين و روم را فراز آوريم تا ايران و ايرج را به نابودى كشانيم .\r\nموبد پس از گرفتن پيام همچون باد به سوى درگاه شاه آفريدون تاخت تا اين كه از دور ، كاخ او را بديد كه چون كوهى بود كه سر به آسمان ساييده بود . چون به كاخ رسيد ، پرده داران ، فريدون را گفتند كه فرستادهء پر منش و با دستگاهى رسيده است . فريدون بفرمود تا پرده برداشتند و فرستاده را پذيرفت . چون موبد اندر رفت و چشمش بر فريدون افتاد و آن برز و بالاى چون سرو و روى چون خورشيد و گل سرخ و موى چون كافور و لبان پر خنده و رخان پر شرم و زبان كيانى پر از گفتار نرم را بديد ، دل و ديده‌اش شيفته زيبايى و شكوه شاه گشت ، پس فريدون را نماز برد و زمين را بوسه داد . فريدون او را جايگاهى سزاوار داد و بنشاند و نخست از دو فرزندش و آنگاه از خستگى راه ازو پرسيد . فرستاده گفت : اى شاه گرانمايه ، همه به خوبى روزگار مىگذرانند ليكن من كه بندهء سزاوارى براى شاه نمىباشم ، پيام درشتى براى شاه آورده‌ام ، ولى من بىگناهم و اين فرستنده پيام است كه پر خشم مىباشد . اينك اگر شهريار دستور دهد پيام اين فرزندان ناهوشيار را بگويم . شاه ، او را بفرمود تا همه سخنها را بگفت .\r\nپاسخ دادن فريدون پسران را\r\nچون فريدون سخنان پسرانش را از زبان موبد شنود ، مغزش به جوش آمد و به\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nفرستاده گفت : اى هوشيار ، تو نبايد از براى رساندن اين پيام از من پوزش بخواهى ، چه من چشم داشت اين كار را از ايشان داشتم . اينك تو به آن دو ناپاك بيهوده و به آن دو اهريمن بىخرد بگوى : اين كه مغز خود از پند من تهى كرديد ، نشانه بىخرديتان است . اينك هيچ ترس و شرمى از خداى نمىكنيد . پيش از اينها مويم همچون كَرْف « 1 »  ، سياه و بالايم همچون سرو سهى و رويم همچون ماه بود . همان روزگار كه پشت مرا خم كرد ، با شمايان نيز چنين كند و هيچ كسى پايدار نخواهد ماند . سوگند بدان برترين نام يزدان پاك و به خورشيد و خاك و به تخت و تاج و به ناهيد و ماه كه من هرگز بر شما بد نخواستم . بلكه در آن روزگاران گذشته انجمنى از خردمندان و ستاره‌شناسان و موبدان بكردم و هر آنچه كه در آن بخشش شاهى گيتى كردم ، به سگالش ايشان و با ترس از يزدان بود و هرگز در آن راه ، جز راستى نخواستم و نيانديشيدم . ليك اكنون ، اهريمن شما را به كژّى كشانيده است ولى بدانيد كه ما را گيهانى ديگر باشد كه جاويدان است و هر چه در اين گيهان كاريد ، در آن گيهان بِدرويد . اينك آز بر خرد شما چيره و ديو ، انبازتان گشته است . مىترسم كه در چنگال اين اژدهاى آز نابود شويد . مرا گاهِ رفتن فرا رسيده و ديگر هنگام آشوب و تيزى بگذشته است . پس شمايان بدانيد كه چون دلهايتان را از آز تهى گردانيد ، ديگر نزدتان گنج شاهى با خاك ، يكسان خواهد بود . و بدانيد كسى كه در انديشه نابودى برادرش باشد ، سزاوار است اگر او را پاك نژاد نخوانند . گيتى ، بسيارى همچون شما ديده است و خواهد ديد ، ليك با هر كسى رام نخواهد گشت . اكنون بر شما است تا توشه راه ، آن كنيد كه روز رستخيز ، رستگار باشيد . چون فرستاده ، گفتار فريدون را شنيد ، زمين را ببوسيد و بسان باد بازگشت .\r\nآنگاه فريدون ، ايرج را نزد خود خواند و هر آنچه را كه گذشته بود ، باز گفت و به او گفت : اكنون آن دو پسر از سوى خاور ، آهنگ جنگ ما كرده‌اند . اختر ايشان چنان\r\n\r\n","description":"","footnote":" ( 1 ) - كَرف به پارسى به معناى قير باشد . ","page_name":" 139 ","page_number":139},
  {"content":"\r\n\r\nاست كه از كردار بد شادمان باشند . و تو بدان كه اين دو برادر تنها تا زمانى برادر تو هستند كه تاج بر سرت باشد ، ولى اگر زمانى به زبونى افتى ، هرگز كسى گرد بالين تو نگردد . پس بر تو است كه پيش از اين كه ايشان به جنگ تو آغازند ، تو به شمشير دست يازى . ايرج كه سخنان پدر را شنيد گفت : اى شهريار ، بر اين گردش روزگار بنگر كه همچون باد بر ما مىگذرد و رخ ارغوانى را مىپژمراند و ديدگان روشن را تيره و تار مىسازد . پس در اين گيتى كه بستر آدمى از خاك است و بالينش از خشت ، چرا بايد درختى كاشتن كه ريشه‌اش خون بخورد و ميوه‌اش كينه باشد . روزگار ، بسيارى همچون ما به خود ديده است و خواهد ديد . ليكن من برآنم كه هرگز روزگار را به بد نگذرانم . پس بىتاج و تخت و سپاه پيش برادرانم خواهم دويد و به ايشان خواهم گفت : اى كسانى كه همچون جانم گرامى هستيد ، خشمگين و كينه‌ور نباشيد كه سزاوار شما نيست و به گيتى چندان اميدوار مباشيد و بنگريد كه با جمشيد چه كرد و از او با آن پادشاهى چيزى نماند . من و شما نيز سرانجام بايد همان روزگار را بچشيم . آرى بر من سزاوارتر است كه با اين كار ، دل كينه‌ور ايشان را به دين آورم تا اين كه خود نيز با ايشان بستيزم . فريدون كه چنين شنيد گفت : اى پسر خردمندم ، برادر تو با تو سرِ ستيز دارد و تو راه آشتى با او را مىجويى ، من بايد اين را از تو آموزم . ولى اين از تو شگفت نيست كه دلت مهر و پيوند ايشان را مىجويد همچنانكه از ماه نيز روشنايى شگفت نباشد . ليكن بدان كه آدم خردمند اگر جان و تن را بىارزش شمارد و در دَم اژدها نهد ، چيزى جز زهر نمىيابد و كار آفرينش بر اين راه است . ولى اگر تو بر اين كار آهنگ كرده‌اى ، پس آماده شو و چند تن از سپاهيان را از براى نگاهبانى خويش با خود به همراه بر . من نيز اكنون نامه‌اى پر از درد دل براى دو برادرت مىنويسم و با تو روانه مىسازم ، باشد كه بار ديگر ترا تندرست باز بينم ، كه اميد من ، همه به ديدار توست .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nرفتن ايرج نزد برادران\r\nپس فريدون شاه ، نامه‌اى براى سلم و تور - كه شاه خاور و چين بودند - نوشت و در آغاز نامه خداى جاويد را آفرين كرد ، آنگاه به ايشان نوشت : اين نامهء پندمند را به نزد آن دو خورشيد ، دو مرد جنگى و دو شاه زمين ، شاه خاور و شاه چين مىفرستم .\r\nسوگند به يزدان كه هر نهانى در پيش او آشكار است ، او كه گرايندهء تيغ و گرز گران و فروزندهء افسر نامداران است و آورندهء شب و روز و گشايندهء گنج بيم و اميد و آسان كنندهء رنجها است ، كه من هرگز تاج و تخت و گنج را براى خويشتن نمىخواهم و تنها خواهان آنم كه سه فرزندم را پس از آن همه رنجهاى دراز كه برديم ، در آرام و ناز ببينم . اكنون برادرتان كه به بيهوده دل شما ازو پر درد بود ، شتابان به سويتان مىآيد ، ليك آمدن او از بهر آزار شما نيست . او از شاهى چشم پوشيده و دوستى شما را برگزيده است . اينك بر شما است تا او را كه به سال ، از شما كوچكتر و سزاوار مهر و نوازش است گرامى داريد و پس از چند روز دوباره او را به همان سان به نزد من فرستيد . آنگاه مُهرداران ، نامه شاه را مهر كردند و ايرج با تنى چند برنا و پير و آن نامه رهسپار گشت . بدين سان ايرج با دلى پر از مهر برادران به نزد ايشان رسيد ، « 1 »  ولى سلم و تور با دلى پر از كينه ، ليك با نمودى فريبنده به پيشواز او رفتند . سپاهيان سلم و تور كه ايرج را بديدند ، او را سزاوار شاهى يافتند و سخت شيفته وى گشتند و همه جا نهانى نام ايرج بود . سلم كه چنين ديد سخت نگران گشت و با دلى پُر از كينه و جگرى پر خون و ابروانى پر چين به نزد تور رفت و با او به تنهايى به گفتگو پرداخت و تور را گفت : آيا نديده‌اى كه سپاهيان ، به ايرج تاب گرفته‌اند و چشم ازو بر نمىدارند . اين سپاهيان ، آن زمان كه به پيشواز ايرج مىرفتيم ، ديگر بودند و گاهِ\r\n\r\n","description":"","footnote":" ( 1 ) - ايرج به همان منطقه آذربايجان كه سلم و تور در آنجا با يكديگر ديدار كرده بودند ، به نزد ايشان رفت . ثعالبى ، تاريخ غررالسير ، ص 62 . ","page_name":" 141 ","page_number":141},
  {"content":"\r\n\r\nبازگشتن ، ديگر . دل من پيش ازين از ايرج پر كينه بود ، ليك اكنون بسيار افزون شده است چرا كه چون نگريستم ، ديدم سپاهيان دو كشور ، جز ايرج را به شاهى نمىخواهند . اينك اى تور ، بدان كه اگر ايرج را از ميان بر ندارى ، خود ، از تخت به زير خواهى افتاد . و بدين سان سلم و تور همهء شب را به چاره انديشى گذرانيدند .\r\nكشته شدن ايرج بر دست برادران\r\nچون سپيده بر زد سلم و تور كه ديدگان از شرم بشسته بودند ، به سوى سراپردهء ايرج شتافتند . ايرج كه به بيرون مىنگريست ، چون ايشان را ديد ، با دلى پر از مهر به سويشان دويد . آنگاه هر سه به درون شدند . پس سلم و تور با ايرج به چون و چرا پرداختند . تور به او گفت : اگر تو از ما كوچكترى چرا تاج شاهى بر سر گذاردى . چرا تو بايد بر ايران شاهى كنى و من و برادرم بر ترك و خاور . با آن بخششى كه پدرمان كرد ، همه چيز را به تو - كه پسر كوچكتر بودى - داد . ايرج كه سخنان تور را بشنيد ، او را چنين پاسخ گفت : اى مهتر نامجو ، اگر كام دل مىخواهى آرام باش ، كه من ديگر اكنون نه تاج و تخت شاهى مىخواهم و نه سپاه ايران را . ديگر نه ايران و نه خاور و نه چين و نه شاهى روى زمين را هم نمىخواهم . چرا كه براستى بر آن بزرگىاى كه سرانجامش تيرگى باشد بايد گريست . اگر چه چندى روزگار تو را بالا كشد ، ليك سرانجام ، بالين تو خشت خواهد بود . و گرچه من شاه ايران بودم ، ولى اكنون از تاج و تخت سير گشتم و تاج و نگين شاهى را به شما سپردم . شما نيز با من كينه مَوَرزيد ، كه مرا با شما سرِ جنگ نيست و در پى آزار شما نيستم و همواره آيين مردمى و كهترى را بجا خواهم آوردن .\r\nليك تور را سخنان ايرج و آشتى جويى او خوش نيامد و خشمگين از چهارپايهء زر برخاست و آن را بدست گرفت و بر سر ايرج زد . ايرج ازو زينهار خواست و او را گفت : تو با اين كار ، نه از خداى ترسيدى و نه از پدر شرم داشتى ، ليك مرا مكُش و\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nخود را از مردم كُشان مساز ، كه اگر چنين كنى ، پروردگار ، دامانت را خواهد گرفت .\r\nميازار مورى كه دانه كش است * كه جان دارد و جان شيرين خوشست\r\n« 1 »  من اكنون به گوشه‌اى از گيتى رَوَم و به آن بسنده كنم . تو نيز به خون برادر ، كمر مبند و با اين كار ، دل پدر پيرمان را مسوزان .\r\nجهان خواستى ، يافتى ، خون مريز * مكن با جهاندار يزدان ، ستيز\r\nليك تور هر چه ايرج بگفت ، پاسخ نگفت و خشمگين و خيره‌سر ، دشنه‌اى زهرآگين از موزه بيرون كشيد و بر ايرج بزد . ناگاه ايرج ، آن سروسهى ، از پاى فتاد و خون از چهره‌اش روان شد و در گذشت . تور ، سر ايرج را از تن جداى كرد . « 2 » \r\nجهانا بپرورديش بر كنار * و ز آن پس ندادى بجان زينهار\r\nنهانى ندانم ترا دوست كيست * بدين آشكارت ببايد گريست\r\nتو نيز اى به خيره خرف گشته مرد * ز بهر جهان دل پر از داغ و درد\r\nچو شاهان به كينه كشى خيره خير * ازين دو ستمگاره اندازه‌گير\r\nآنگاه تور ، سر بريدهء ايرج را به مشك و خوشبوى « 3 »  بيآكند و آن را به نزد فريدون\r\n\r\n","description":"","footnote":" ( 1 ) - اين شعر برگرفته از يك اصطلاح قديمى اوستايى است . مور در اوستا مئوئيرى  maoiri  و هميشه با صفت دانوكرشه  maoiri dano - kara  آمده است . دانا  dn  در اوستا و دهانا  dhn  در سانسكريت به معنى دانه است و كرش  kar  مصدر است به معنى كشيدن . پس مئوئيرى داناكرشه درست به معنى مور دانه‌كش است . ر . ك . معين ، مزديسنا و تأثير آن در ادبيات پارسى ، ص 411 .  ( 2 ) - طبرى روايت مىكند كه تور كمندى بيانداخت و ايرج را خفه كرد . تاريخ طبرى ، ج 1 ، ص 155 . برخى قتل ايرج را توسط سلم و تور ، پس از درگذشت فريدون دانسته‌اند . ر . ك . بلعمى ، تاريخ بلعمى ، ج 1 ، ص 342 نويرى ، نهاية الارب ، ج 10 ، ص 151 ابن خلدون ، العبر ، ج 1 ، ص 176 . نيز ابن خلدون مىنويسد كه ايرج 2 پسر به نامهاى وندان و اسطوبه و يك دختر به نام خورك داشته است كه هر سه آنها با ايرج به قتل رسيدند . همان ، همان صفحه .\r\nبه روايت بندهش ايرج در زمان پادشاهى فريدون 12 سال شاهى كرد . ص 155 . قلعه ايرج در فارس و قلعه ايرج در ورامين ، نزديك دهكده جعفرآباد به دو منسوب است . ر . ك . جيهانى ، اشكال العالم ، ص 112 اعتماد السلطنه ، مرآة البلدان ج 1 ، ص 179 .  ( 3 ) - خوشبوى به پارسى عبير را گويند . ","page_name":" 143 ","page_number":143},
  {"content":"\r\n\r\nپير فرستاد و او را پيام داد كه : اينك آن درخت سايه‌گستر كيانى بشد اين سر اوست ، اكنون ، خواه تاجش بده و خواه تخت . آنگاه پس از اين كار ، تور به سوى چين و سلم به سوى روم باز گشت .\r\nآگاهى يافتن فريدون از كشته شدن ايرج\r\nفريدون كه از آنچه برفته بود ناآگاه بود ، چون هنگام بازگشت ايرج فرا رسيده بود ، دستور داد تا براى او تختى از پيروزه بساختند و بر تاجش گوهرها نشاندند و مِى و رود و رامشگران را بخواستند و همه كشور را آذين بستند و پيل و تبيره بر راه ببردند تا به پيشواز ايرج شتابند . كه ناگهان گَردى تيره از راه برآمد و سوارى سوگوار و خروشان از ميان آن گرد بيرون آمد كه گاسونه‌اى زرين « 1 »  در كنار داشت . گاسونه‌اى كه در آن بر روى پرنيانى ، سر ايرج نهاده شده بود . فرستاده با آه و ناله و با رويى زرد به پيش فريدون شد . چون فريدون و همراهانش ، آن داستان را از زبان وى شنودند ، باور نكردند . پس از روى گاسونه زر ، تخته را برداشتند كه ناگهان سر بريدهء ايرج پديدار گشت . فريدون كه چنين ديد ، از اسپ بر خاك افتاد . همه سپاهيان جامه‌ها را چاك كردند . فريدون و آن گروه ، سخت به ديدار نزديك ايرج اميدوار بودند و هرگز چشم داشت آنچه را كه روى داده بود نداشتند . آن همه آراستگيها كه براى پيشواز ايرج كرده بودند ، ديگرگونه شد . درفشها را دريدند و كوسها را نگون كردند ، روى پيلان و تبيره‌ها را سياه كردند و بر اسپان تازى نيل پاشيدند « 2 »  و همگى پياده ، خاك بر سر ريختند و از درد خروشيدند .\r\n\r\n","description":"","footnote":" ( 1 ) - گاسونه واژهء تابوت است ،  ( 2 ) - پيش از اين گفته شد كه در آن زمان رنگ نيلى يا آبى متمايل به كبود و سرمه‌اى نشانه سوگوارى بوده است . گفتنى اين كه تا چندى پيش نيز - بر خلاف حاضر - در بسيارى از شهرها و روستاهاى ايران در مراسم عزادارى از رنگ آبى كبود يا سرمه‌اى استفاده مىشد و رنگ سياه كاربرد نداشت . ","page_name":" 144 ","page_number":144},
  {"content":"\r\n\r\nبرين گونه گردد بما بر سپهر * بخواهد ربودن چون بنمود چهر\r\nچو دشمنش گيرى نمايدت مهر * وگر دوست خوانى نبينيش چهر\r\nيكى پند گويم ترا من درست * دل از مهر گيتى بيايدت شست\r\nفريدون و مردم به سوى باغ ايرج روى نهادند . باغى كه بيشتر جشنگاه فريدون بود . فريدون با سر ايرج در كنار ، بدان باغ درآمد و بر تخت شاهى ايرج بنگريست كه تهى بود . مشتى خاك برداشت و بر آن تخت افشاند و فرياد زد و موى از سر بركند و اشك از ديدگان بريخت و روى بخراشيد . پس كستى خونين « 1 »  ببست و آتش در آن باغ و سرا افكند و درختان سرو آن را بسوخت . آنگاه سر ايرج را در كنارش نهاد و سر سوى آسمان كرد و به درگاه كردگار ناليد كه : اى داور دادگر به اين كشته بىگناه بنگر كه سرش بريده و تنش خوراك شيران آن انجمن گشته . اكنون از درگاهت مىخواهم كه دل آن دو پسر بيدادگرم را آن چنان بسوزانى كه هرگز زين پس روز خوش به خود نبينند . اى كردگار داور از تو مىخواهم كه چندان از روزگار زينهار يابم كه از تخم ايرج ، فرزندى ببينم كه كمر به كينه پدر بندد و همچنانكه ايرج را سر بريدند ، او نيز سر آن دو بيدادگر را ببرّد . هر گاه كه چنين بينم ، زان پس از اين گيتى درگذرم . فريدون برين گونه روزگارى چند بر خاك بنشست و چندان به زارى بگريست كه ديدگانش نابينا گشت . « 2 »  و در سراسر اين زمان ، فريدون در بار دادن ببسته بود و پيوسته مىگفت : اى جوان دلاور و پهلوان ، هرگز كسى از تاج داران ، بر آنسان كه تو مُردى نمرد . سرت را اهريمن به خوارى ببريد و تنت به كام شيران شد . و در سراسر ايران\r\n\r\n","description":"","footnote":" ( 1 ) - كستى يا كشتى به كمربند مخصوص زرتشتيان گفته مىشود . حكيم فردوسى در اينجا واژهء يونانى الاصل زُنّار را به كار برده . و زنار كمربندى بود كه ذميّان نصرانى در مشرق زمين به امر مسلمانان مجبور بوده‌اند داشته باشند تا بدينوسيله از مسلمانان ممتاز گردند . در كتابهاى فارسى گاه زنّار به كستى ( كشتى ) زرتشتيان نيز اطلاق شده است . ر . ك . خرده اوستا ، ص 64 - 60 برهان قاطع ، ماده زنار ، حواشى معين .  ( 2 ) - ثعالبى سخن از ضعف بينايى - و نه كورى - فريدون مىآورد و مىنويسد : « فريدون چندان بگريست كه ديدگانش چون تنش سست و ناتوان شد » . تاريخ غررالسير ، ص 64 . ليكن گرديزى نيز همچون حكيم فردوسى مىنويسد : « و افريدون چندان بگريست بر وى [ ايرج 
  ] كه كور شد » . زين الاخبار ، ص 40 . ","page_name":" 145 ","page_number":145},
  {"content":"\r\n\r\nنيز ، زن و مرد به سوگ بنشسته بودند .\r\nگفتار اندر زادن دختر ايرج\r\nچون چندى بر آن بگذشت ، فريدون به شبستان ايرج رفت و در ميان زنان ايرج به جستجو پرداخت . تا اين كه يكى از كنيزان زيباى ايرج به نام ماه آفريد « 1 »  را يافت كه ايرج او را بسيار دوست مىداشت . از بوش ، « 2 »  آن كنيز از ايرج باردار بود .\r\nفريدون چون چنين ديد شاد شد و اميدوار گشت كه كينه پسرش سرانجام گرفته شود . چون هنگام زادن او برسيد ، از ماه آفريد دخترى زاده شد . اگر چه فريدون اميد آن داشت تا مگر پسرى از ايرج برجاى مانَد تا كين او ستاند ، ليك با زاده شدن اين دختر نوميد نگشت و تنها اميد كوتاهش دراز شد . پس او را به شادى و ناز پروريدن گرفتند . آن دختر بسيار زيبا سخت ماناى ايرج بود گويى خود او بود . چون روزگارى بگذشت و هنگام شوى او فرا رسيد ، نياى او ، فريدون ، برادرزاده‌اش ، پشنگ « 3 »  را كه يكى از پهلوانان نژاده و از تخم جمشيد شاه بود به همسرى او برگزيد و آن دختر را به او داد .\r\nزادن منوچهر از مادرش\r\nچون نُه ماه بر اين بگذشت ، دختر ايرج ، پسرى بزاد . پس شتابان كودك را به نزد فريدون بردند و آنكه كودك را برده بود ، فريدون را گفت : اى تاجوَر ، اينك ديگر\r\n\r\n","description":"","footnote":" ( 1 ) - ثعالبى ، تاريخ غررالسير ، ص 64 ميرخواند روضة الصفا ، ج 1 ، ص 544 - 543 184 .  Justi , Iranisches , Namenbuch , P   ( 2 ) - بَوِش  Bave  واژهء پارسى قضا و سرنوشت است .  ( 3 ) - پشنگ  Paang  با اين حساب بايد پسر برمايون ( پر مايه ) و يا كتايون ( كيانوش ) بوده باشد ، چرا كه از برادر ديگر فريدون ذكرى نشده است . ","page_name":" 146 ","page_number":146},
  {"content":"\r\n\r\nدلت را شاد كن و بر ايرج بنگر . فريدون چون چنين شنيد ، لبانش پر از خنده گشت ، گويى ايرجش زنده شده بود . آن كودك را در كنارش نهاد و به درگاه كردگار نيايش كرد و گفت : ايكاش يزدان ، بينايى مرا به من باز مىگرداند تا رخ اين كودك را مىديدم .\r\nپس چون از گيهان آفرين ياد كرد ، خداوند نيز او را ببخشود و بيناييش را به دو بازگرداند . چون بار ديگر فريدون بينا گشت ، از اين كه مىتوانست به آن نوزاد و ديگر چيزها بنگرد سخت شادمان گشت و جشنى به پا كرد و آن نوزاد مناچهر را « 1 »  منوچهر « 2 » \r\n\r\n","description":"","footnote":" ( 1 ) - ثعالبى در توضيح اين كلمه گويد كه چون آن كودك را به نزد فريدون آوردند و فريدون در او نگريست : « چون او را همانند خود ديد گفت : منوچهر . يعنى كه به چهره ، مانند من است . و او را به همين نام خواند . » تاريخ غررالسير ، ص 65 - 64 . مناچهر به 2 معنى مىباشد : 1 - گشاده صورت و بشّاش . 2 - شايگان ر . ك . برهان قاطع ، ماده منا فرهنگ جامع شاهنامه ، ماده مناچهر . ليكن در اينجا معنى دوم صادق است . مؤيد اين امر ، اين بيت است كه در ادامه مطلب فوق در شاهنامه آمده است :\r\nچنين گفت كه از پاك مام و پدر * يكى شاخ شايسته آمد ببر\r\nنام منوچهر در اوستا به صورت منوش چيثر  Manciira  آمده است . پورداود ، يشتها ، ج 2 ، ص 50 صفا ، حماسه سرايى ، ص 475 . اين نام به صورتهاى منوشهر  Manehr  و منواشچهر نيز ضبط شده است . ابن خلدون ، العبر ، ج 1 ، ص 176 نويرى ، نهاية الارب ، ج 10 ، ص 151 .  ( 2 ) نام نهاد . ازين پس فريدون ، منوچهر را در ناز و آسايش بسيار بار آورد و - در باب نسب منوچهر روايات بسيار متفاوتى وجود دارد . تنها روايات اندكى با نظر حكيم فردوسى مبنى بر اين كه منوچهر نوه ايرج و پسر دختر او بوده است موافقند . گرديزى همچون حكيم فردوسى مىنويسد كه از ايرج دخترى ماند و از آن دختر پسرى آمد كه او را منوچهر نام كردند . زين الاخبار ، ص 40 . ابن اسفنديار نيز نظير همين روايت را آورده است با اين توضيح كه مىنويسد دختر ايرج در منطقه ماوچكوه لپور ساكن بود . فريدون اين دختر را به يكى از برادر زادگان خود داد و منوچهر از ايشان بود . تاريخ طبرستان ، ج 1 ، ص 60 - 59 . مستوفى گرچه در اين كه منوچهر نوه ايرج بوده ترديد ندارد ليكن مىنويسد فريدون ، دختر ايرج را به پسر خود داد كه نامدار هم نبود ( معلوم نيست اين كدام پسر فريدون بوده است كه هيچ ذكرى از او نيست ) و منوچهر از ايشان متولد شد . تاريخ گزيده ، ص 84 .\r\nبسيارى از روايات نيز منوچهر را مستقيماً پسر ايرج دانسته‌اند . تاريخ سيستان ، ص 6 مسكويه ، تجارب الامم ، ج 1 ، ص 62 نويرى ، نهاية الارب ، ج 10 ، 151 ثعالبى ، تاريخ غررالسير ، ص 64 تجارب الامم فى اخبار ملوك العرب و العجم ، ص 95 دساتير ، ص 117 مسعودى ، التنبيه والاشراف ، ص 84 اصفهانى ، تاريخ پيامبران و شاهان ، ص 34 ميرخواند ، روضة الصفا ، ج 1 ، ص 544 - 543 اما در بندهش و گزيده‌هاى زادسپرم منوچهر پس منوش خورنر دانسته شده است كه چندين نسل تا ايرج فاصله دارد . ر . ك . بندهش ، ص 150 گزيده‌هاى زاد سپرم ، ص 103 نيز ر . ك . مقدسى ، آفرينش و تاريخ ، ج 3 ص 126 ابن بلخى ، فارسنامه ، ص 12 جوزجانى ، طبقات ناصرى ، ج 1 ، ص 138 مسعودى ، التنبيه والاشراف ، ص 84 ابن خلدون منوچهر را پس منشخورنر پسر ايرج دانسته است . العبر ، ج 1 ، ص 176 . باز مستوفى در روايت ديگرى منوچهر را پسر منشخورنار پسر هوشنگ پسر فريدون دانسته است . تاريخ گزيده ، ص 84 .\r\nبرخى مادر منوچهر را از نسل حضرت اسحق ( ع ) مىدانند . ر . ك . طبرى ، تاريخ طبرى ، ج 1 ، ص 288 مسعودى ، مروج الذهب ، ج 1 ، ص 236 - 232 ابن خلدون ، العبر ، ج 1 ، ص 176 . بلعمى و طبرى رواياتى در باب نسب منوچهر ذكر مىكنند و در آن سخن از ازدواج فريدون با دختر ايرج به ميان مىآورند و اين كه از ايشان باز هم دخترى به دنيا آمد و فريدون با او هم ازدواج كرد و باز از ايشان دخترى به دنيا آمد و به همين ترتيب تا چند بار كه سرانجام يك پسر و دختر به دنيا آمدند و آن دو با هم ازدواج كرده ، منوچهر زاده شد . ر . ك . تاريخ طبرى ، ج 1 ، ص 288 - 287 تاريخ بلعمى ، ج 1 ، ص 343 و 150 . نيز در باب رواياتى ديگر در اين باره ر . ك . مجمل التواريخ و القصص ، ص 27 رساله شگفتى و ارزشمندى سيستان ، بند 8 - 6 در متون پهلوى ، ص 70 . در بندهش آمده است كه ايرج 2 پسر دو قلو به نامهاى وانيتار و اَنسْتوه و يك دختر به نامهاى گوزك داشت . ص 150 . طبرى و ابن خلدون نام پسران را به صورت وندان و اسطوبه و نام دختر را به صورت خورك ذكر كرده‌اند و مىنويسند كه آن دو پسر به همراه ايرج توسط سلم و تور به قتل رسيدند . تاريخ طبرى ، ج 1 ، ص 155 العبر ، ج 1 ، ص 176 . اما در باب محل تولد منوچهر روايات اندك اما در عين حال بسيار متفاوتى وجود دارد . در بندهش آمده است كه منوچهر در كوه منوش در خراسان ( مرز تركستان ) زاده شد . ص 72 . نيز ر . ك . گرديزى ، زين الاخبار ، ص 41 مقدسى ، آفرينش و تاريخ ، ج 3 ، ص 125 . و ميرخواند در باب علت آن مىنويسد : گويند چون ايرج توسط سلم و تور كشته شد ، يكى از زنان او كه به منوچهر باردار بود ، گريخته بدان كوه رفت و منوچهر در آنجا متولد شد . روضة الصفا ، ج 1 ، ص 549 .\r\nدر كنار اين روايت ، 3 روايت ديگر نيز وجود دارد . بلعمى مىنويسد كه منوچهر در رى و يا به روايتى در دماوند زاده شد . تاريخ بلعمى ، ج 1 ، ص 344 . و گرديزى اگر چه در روايتى ذكرى از كوه منوش در خراسان كرده اما در روايت ديگرى مىنويسد كه منوچهر در كوههاى سوس ( شوش ) در منطقه باسيان ( در خوزستان ) زاده شد . زين الاخبار ، ص 40 . ","page_name":" 147 ","page_number":147},
  {"content":"\r\n\r\nهر آنچه را كه يك پادشاه نيازمند دانستنش بود به او بيآموخت . و بدين سان سالها بگذشت تا اين كه منوچهر به سالى رسيد كه مىتوانست خود ، سررشته كارها را در دست گيرد . پس فريدون ، تخت و تاج و گردنبند و كليد گنجها را با سراپرده‌اى از ديباى رنگارنگ كه اندرون آن خرگاه‌هاى خالدار بود و نيز اسپان تازى زرين ستام و شمشيرهاى هندى با نيام زر و جوشن و خود و زره رومى و كمانهاى چاچى و تير خدنگ و سپرهاى چينى و زوبين و گنجهاى بسيارى را بيآراست و به منوچهر بخشيد . آنگاه بفرمود تا همه پهلوانان لشگر و بزرگان به نزد منوچهر رفتند و بر او به شاهى آفرين خواندند و بر تاجش زبرجد افشاندند . در ميان اين بزرگان لشگر ، قارن كاوگان ، « 1 »  شيروى ، گرشاسپ ، « 2 »  سام نريمان ، « 3 »  قباد « 4 »  و كشواد « 5 »  زرين كلاه بودند .\r\n\r\n","description":"","footnote":" ( 1 ) - اين قارن يكى از دو پسر كاوه آهنگر بوده است . چون فريدون به شاهى رسيد ، وى را به جنگ با كوش پيل دندان - برادر زاده ضحاك - به چين فرستاد كه بر او غالب آمد . پس از آن نيز او را به جنگ كروض ( گرّوس ) شاه به مغرب فرستاد كه در آن جنگ نيز پيروز شد . مجمل التواريخ و القصص ، ص 42 - 41 . اين قارن بعداً سپهسالار ايران شد . ثعالبى در باب او مرتكب اشتباه شده است . وى مىنويسد كه كاوه 2 پسر داشت كه ضحاك يكى از آنها را كشت و مىخواست ديگرى را بكشد كه كاوه قيام كرد . پس ضحاك آن تنها پسر كاوه را كه قارن بود به دو باز داد و اين قارن در قيام فريدون و كاوه ، ايشان را يارى كرد . تاريخ غررالسير ، ص 55 - 54 . ليكن در اصل و همچنانكه حكيم فردوسى آورده و خود ثعالبى نيز نادانسته بعداً مطرح مىكند ، كاوه 2 پسر به نامهاى قباد و قارن داشته است كه قباد پسر بزرگتر او و قارن پسر كوچكتر بوده است و از آنجا كه در روايات ، سخن از پيرى قباد شده است آن هم در زمانى كه قارن جوان بوده پس قارن نمىتوانسته بر قباد مقدم بوده باشد .  ( 2 ) چنان كه پيشتر ذكر شد به روايت اسدى طوسى گرشاسپ مدتها پيش از اين تاريخ در گذشته بود . ر . ك . زيرنويس مربوط به « بخش كردن فريدون ، گيتى را بر پسران » .  ( 3 ) ر . ك . زيرنويس مربوط به « بخش كردن فريدون ، گيتى را بر پسران » .  ( 4 ) - قباد پسر بزرگ كاوهء آهنگر و برادر قارن بوده است . اسدى طوسى روايت كرده كه آن زمان كه گرشاسپ و نريمان براى فريدون فتوحاتى مىكردند و مقام ايشان نزد فريدون بسيار بالا رفته بود ، قباد از ناراحتى در برابر فريدون عصيان كرد و گفت : اين پدر من ( كاوه آهنگر ) بود كه ضحاك را از شاهى برداشت و آن زحمات را براى رسيدن فريدون به شاهى كشيد . اما اينك گرشاسپ كه روزى پهلوان ضحاك بود و براى او شمشير مىزد ، اين اندازه در نزد فريدون ، با ارج شده است . گويند اين سخنان را به گوش فريدون رساندند . ولى او هيچ نگفت تا روزِ بار . در آن روز گفت : اين گرشاسپ بود كه همه روم تا خاور و هند و چين زبون او گشت و ديگر اين كه نژاد گرشاسپ نيز چون من به جمشيد مىرسد . ليك پدر تو - كاوه - آهنگرى از سپاهان ( اصفهان ) بود و از بزرگان نبود . اما چون ما را برگزيد ، نيكونام شد و از آهنگرى به سپهدارى رسيد . ما اهواز را با ده شهر ديگر به او داديم . پس اگر رنجى برد ، گنجى نيز بيافت . و شاه نيز بايد كه همه را يار باشد نه يك تن را . پس تو نيز بيش از اين ياوه مگوى و بدان كه اگر براى پدرت نبود اكنون ترا مىكشتم . گويند قباد چون اين بشنيد ، سخت نالان شد و پوزش خواست . كاوه نيز كه در آن زمان زنده بود ، چون خبر يافت ، او را بخواند و سرزنش بسيار كرد و خواست تا او را بكشد ، ليكن او را از چنگ كاوه رهانيدند و سرانجام كار بر آشتى قرار گرفت . ر . ك . اسدى طوسى ، گرشاسپ نامه ، ص 437 - 433 .  ( 5 ) گشواد  Gewd  كشواد ،  Kewd  پدر گودرز بود .\r\n114 .  Justi , Iranisches , Namenbuch , P  ","page_name":" 148 ","page_number":148},
  {"content":"\r\n\r\nآگاهى شدن سلم و تور از منوچهر\r\nدر اين زمان ناگهان به سلم و تور از منوچهر و رسيدن او به شاهى آگهى رسيد . از شنيدن آن ، دل هر دو ستمكار پر از ترس شد و دريافتند كه ديگر بخت ايشان روى در نشيب آورْد . پس هر دو به چاره انديشى پرداختند و سرانجام بر آن شدند كه كسى را به نزد فريدون به پوزش فرستند و بگويند كه آنچه با ايرج بكردند ، تنها\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nچاره بود و بس . آنگاه سلم و تور از بيم بختِ رو به نشيب خود ، در گنجهاى خاور زمين را بگشادند و بر پشت پيلان بسيار ، تاجى از زر و مشك و خوشبوى « 1 »  و ديبا و خز و پرنيان و دينار بسيار سوار كرده ، آماده تا به ايران فرستند . پس از آن مرد خردمند و چرب زبانى بيافتند و او را فرمودند تا پيامى به نزد فريدون بَرَد . سلم و تور در آن پيام ، نخست از خداوند ياد كردند كه فرّ كيانى را به فريدون بخشيده ، آنگاه آرزوى پايندگى فريدون را نمودند ، پس از آن گفتند كه هر دو بيدادگر بدخواه از آنچه كه در گذشته بر ايرج بكردند سخت پشيمان و شرمگينند و راه پوزش مىجويند و اين از سرنوشت و نيز فريب اهريمن بود كه چنان كردند و هژبر گيتى سوز و اژدهاى نر نيز از دام سرنوشت رهايى نيابد . اكنون اگر چه گناه ايشان سخت بزرگ است ، ليك اميد آن دارند كه فريدون بر ايشان بخشايش آرد و از ياد نَبَرد كه آنچه ايشان كردند از بىدانشى ، سرنوشت و فريب ديو بود . پس باشد كه فريدون ، منوچهر را با سپاهى گِران به نزديك آن دو فرستد تا سلم و تور ، او را هر گونه نيكى كنند ، مگر آن درختى كه از كين بِرُست ، به آب دو ديده بشويند .\r\nپيام فرستادن پسران نزد فريدون\r\nفرستادهء سلم و تور اگر چه پيام ايشان را سخت بيهوده يافت ، ليك با آن پيلان و گنجها به درگاه فريدون شتافت . چون از رسيدن اين فرستاده به فريدون آگهى رسيد ، بفرمود تا تخت شاهى را با ديباى رومى بيآراستند و خود چون سرو سهى بر تخت پيروزه نشست و تاج كيانى را چون ماه بر سر گذارد و گوشواره و گردنبند شاهوار بيآويخت و منوچهر را نيز با تاج در كنار خود نشاند . از دو سو نيز بزرگان سراپا آراسته به زر رده كشيدند . رده‌هايى نيز شيران و پلنگان و پيلان جاى داده شده بودند . آنگاه\r\n\r\n","description":"","footnote":" ( 1 ) - خوشبوى به پارسى به معناى عبير باشد . ","page_name":" 150 ","page_number":150},
  {"content":"\r\n\r\nيكى از پهلوانان به نام شاپور از كاخ بيرون آمد و فرستادهء سلم را درون كاخ برد .\r\nفرستاده چون آن همه زيبايى و شكوه خيره‌كننده شاهى را بديد ، روى بر خاك ماليد .\r\nفريدون بفرمود تا بر چهارپايهء زرين نشيند . آنگاه فرستاده بر شاه آفرين بسيار گفت و پس از آن پيام آن دو خونى را بگفت و اين كه ايشان از كردار بد خود پوزش مىخواهند و خواهان آنند ، فريدون ، منوچهر را نزد ايشان فرستد تا ايشان ، او را كمر بندگى ببندند و تاج و تخت به او سپارند و با گنجهاى بسيار ، خون پدر را از او باز خرند .\r\nپاسخ دادن فريدون پسران را\r\nچون فريدون ، پيام آن دو فرزند ناپاك انديش را بشنيد ، فرستاده را گفت : آيا چگونه توان ، خورشيد را نهفتن ؟ نهان دل آن دو مرد پليد ، از خورشيد نيز روشنتر است . من هر آنچه را كه بگفتى شنيدم ، اينك پاسخ من بشنو و به آن دو بىشرم ناپاك و ستمكار نترس بگوى : سخن بيهوده به چيزى نيارزد . اگر به منوچهر مهر مىورزيد ، بگوييد كه تن ايرجتان كجاست كه تنش خوراك دد و دام گشت و سرش در گاسونه « 1 »  تنگى نهاده شد . اكنون كه آن دو از كار ايرج آسوده گشتند ، مىخواهند تا خون منوچهر را نيز بريزند . پس ايشان را بگوى كه : هرگز روى منوچهر را نبينيد مگر آنكه در ميان سپاهش كلاهى از پولاد بر سر گذاشته ، با گرز و درفش كاويان ، زمين را زير سم اسبان ، بنفش سازد . سپاهى كه سپهدارانى چون قارن ، شاپور ، شيدوش « 2 »  و شيروى در آنند . سپاهى كه شاه تليمان « 3 »  و سرو - شاه يمن - سگالشگر آنند . پس بدانيد\r\n\r\n","description":"","footnote":" ( 1 ) - گاسونه به پارسى ، تابوت را گويند .  ( 2 ) - شيدوش  id  پسر گودرز و برادر گيو بوده است . برهان قاطع ، ماده شيدوش فرهنگ جامع شاهنامه ، ماده شيدوش .  ( 3 ) - اگر چه تليمان  Talimn  غالباً يك پهلوان ايرانى يا سغدى دانسته شده است ( ر . ك . برهان قاطع ، ماده تليمان و حواشى معين بر آن فرهنگ جامع شاهنامه ، ماده تليمان ) . ليكن در واقع وى شاه سغد بوده است ، نه پهلوان . چنان كه خود حكيم فردوسى نيز در همينجا مىگويد :\r\nچو شاه تليمان و سرو يمن * به پيش سپاه اندرون راى زن\r\nشاهنامه ، مول ، ج 1 ، ص 124 بيت 715 . ","page_name":" 151 ","page_number":151},
  {"content":"\r\n\r\nكه :\r\nدرختى كه از كين ايرج برست * به خون برگ و بارش بخواهيم شست\r\n« 1 »  و از آن روى تا كنون كسى به كين خواهى ايرج برنخاست كه بخت يار نبود . و من نيز پسنديده نبود كه خود ، به جنگ دو فرزندم شتابم .\r\nكنون زان درختى كه دشمن بِكَند * برومند شاخى بر آمد بلند\r\nاينك منوچهر با كمرى به كين پدر ، تنگ بسته ، چون شير ژيان با نامداران لشگرى چون سام نريمان و گرشاسپ جم به سويتان مىآيد . سپاهى كه گيتى را در زير پاى خود خواهند كوبيد . ولى اين كه گفتيد كه من بايد دلم را از كينه پاك كنم و گناه شما را ببخشايم ، ازيرا كه سرنوشت چنان بود در پاسختان مىگويم مگر نشنيده‌ايد كه خداوند فرموده است :\r\nكه هر كس كه تخم جفا را بِكشت * نه خوش روز بيند نه خرّم بهشت\r\nاينك اگر گمان مىبريد كه يزدان پاك ، شما را خواهد بخشيد ، ديگر چرا از خون برادرتان در هراسيد . دلتان سياه و زبانتان چرب است و از خداوند نمىهراسيد .\r\nليك بدانيد كه پادافره « 2 »  اين بد را خداوند دادگر يكتا در هر دو گيهان به شما خواهد\r\n\r\n","description":"","footnote":" ( 1 ) - در مينوى خرد در باب تداوم كينه ايرج چنين آمده است : « كين در پيوند [ نسل به نسل 
  ] ادامه مىيابد ، و هر گناهى را بهتر از كينه مىتوان اصلاح كرد ، چه كينه در پيوند مىماند . و گاهى هم تا فرشگرد [ كامل سازى جهان در پايان دنيا 
  ] دوام مىيابد . چه از دين پاك به روشنى پيداست ، كه اصل بدخواهى روميان و تركان نسبت به ايرانيان از كينى بود كه با كشتن ايرج كاشتند . و تا فرشگرد همچنان دوام مىيابد . » مينوى خرد ، ص 37 پرسش 20 ، بند 27 - 20 .  ( 2 ) - پادافره ، واژهء پارسى مجازات و عقوبت است . ","page_name":" 152 ","page_number":152},
  {"content":"\r\n\r\nرسانيد . ولى اين كه بر اين پيلان ، تخت پيلسته « 1 »  و تاج پيروزه و ديگر گنجها فرستاده‌ايد ، بدانيد كه ما را بدين چيزها نياز نيست و من با اين خواسته‌ها « 2 »  هرگز از كين ايرج نخواهم گذشتن و خون ايرج هرگز بدينها شسته نگردد . سر ايرج تاج دار به زر نفروشم ، كه هر كه بهاى سر ستاند ، از اژدها نيز بدتر بُوَد . و اگر چنين كنم ، مردم خواهند گفت كه اين پدر پير ، بهاى جان پسر مىگيرد . ما را بدين نيازى نيست . و من با اين پيرى تا زنده باشم ، كمر از اين كين نخواهم گشود . آنگاه فريدون به فرستاده گفت : اينك كه پاسخم را شنيدى ، همه را به ياد بسپار و به شتاب از اينجا برو .\r\nفرستاده چون آن گفتار پر خشم را شنيد ، و منوچهر را با چنان سالارى بديد ، بپژمرد و لرزان از جاى برخاست و بدانست كه به زودى بخت از تور و سلم بر خواهد گشت . پس هماندم بر زين نشست و چون باد به سوى خاور روان شد . چون از دور خاور پديدار گشت ، ديد كه در دشت سراپرده‌اى افراشته شده است . چون نزديك رسيد ، ديد كه خرگاهى از پرنيان زده‌اند و سلم ِ خاور خدا با تور به گفتگو نشسته‌اند .\r\nچون فرستاده را ديدند بىدرنگ از منوچهر و شاهى او و از فريدون و سپاهيان و بزرگان دربارشان و از اندازه گنج ايشان بپرسيدند . فرستاده گفت : بدانيد كه در آنجا گويى بهارى خرّم در بهشت را ديدم ، خاكش همه از شاهبوى « 3 »  و خشتش همه از زر . كاخشان سر به آسمان ساييده ، در يك سوى ، پيلانى كه بر پشتشان تختهايى از زر بود و در سوى ديگر شيران با گردن آويزهايى پر از گوهر رده كشيده بودند . در پاى پيلان ، تبيره زنان جاى داشتند و از هر سوى خروش كارناى به گوش مىرسيد .\r\nفريدون شاه بر تخت بلندى از پيروزه نشسته و تاجى از ياكند « 4 »  درخشان بر سر نهاده بود .\r\n\r\n","description":"","footnote":" ( 1 ) - پيلسته به پارسى به معناى عاج باشد .  ( 2 ) - خواسته همان مال است .  ( 3 ) - شاهبوى به پارسى به معناى عنبر است .  ( 4 ) - ياكند به پارسى همان ياقوت است . ","page_name":" 153 ","page_number":153},
  {"content":"\r\n\r\nمويش چون كافور و رويش چون برگ گل و زبانش چرب بود . تو گويى مگر جمشيد زنده گشته بود . بر دست راست فريدون ، منوچهر چون سرو بلند ، همچون تهمورس ديوبند بنشسته بود . تو گويى مگر زبان و دل پادشاه بود . ولى از بزرگان بشنويد : كاوه از آهنگران با پسرش قارن رزم زن كه سپهدار لشگر است ، سرو - شاه يمن - دستور « 1 »  شاه و پيروز گرشاسپ گنجور « 2 »  شاه است . شمار گنجهايشان بى اندازه است و كسى نداند . از پهلوانانشان نيز شيروى و شاپور را مىتوان يادكرد كه هر يك چون شير درنده و پيل دليرند . اگر اينان به جنگ ما آيند ، كوه را هامون و هامون را از كشته چون كوه مىسازند ، چرا كه دلهايشان پر از كينه است و روهايشان دژم و آرزويى جز جنگ ندارند . بدين سان فرستاده هر آنچه را كه ديده بود براى ايشان برشمرد و آنگاه سخنان فريدون را بگفت . سلم و تور چون چنين شنيدند دلهاشان از درد بپيچيد و روهاشان كبود گشت . پس به ناچار با يكديگر به چاره انديشى نشستند . تور به سلم گفت : نبايد گذاشت كه آن بچّه نرّه شير ، دلير و تيز دندان گردد . او كه آموزگارش فريدون باشد ، كارها تواند كرد . پس اكنون ديگر ما را چاره‌اى نيست جز آنكه به جنگ ايشان شتابيم . پس ، از چين و خاور ، يك گيتى سپاهى به ايشان روى آوردند و سرانجام سلم و تور با دلى پر از كينه با دو لشگر و پيلان و خواسته بسيار از توران به سوى ايران روان شدند . « 3 » \r\nفرستادن فريدون منوچهر را به جنگ تور و سلم\r\nپس فريدون را آگهى دادند كه لشگر به اين سوى جيحون رسيد . فريدون به\r\n\r\n","description":"","footnote":" ( 1 ) - دستور در اينجا به معنى رايزن به كار رفته است ، زيرا كه منصب سرو - شاه يمن - رايزنى سپاه ايران نيز بوده است .  ( 2 ) همان خزانه‌دار است .  ( 3 ) - ثعالبى مىنويسد كه سلم و تور ، اين بار نيز در آذربايجان با يكديگر ديدار كردند . تاريخ غررالسير ، ص 65 . ليكن حكيم فردوسى جز اين مىگويد و معتقد است كه حركت ايشان از توران زمين بوده است . ","page_name":" 154 ","page_number":154},
  {"content":"\r\n\r\nمنوچهر بفرمود تا سپاهيان را به سوى دشت ببرد و در اين جنگ ، سخت خردمند باشد تا كارها به كام او شود . منوچهر گفت : اى شاه سرفراز اين كيست كه به نزد تو به كينه خواهى آمده است ، هر كه هست بخت ازو بر گشته كه به اين كار آهنگ كرده است ، چرا كه من اينك كه كمر خود را به زره رومى ببندم ، بازنگشايم تا آنكه بر ايشان چيره گردم و بدان كه هيچكس را نمىشناسم كه هماورد من تواند گردد . پس آنگاه منوچهر بفرمود تا قارن - كه سپهدار لشگر بود - سپاهيان را به سوى دشت ببرد .\r\nپس لشگريان بسيارى به سوى دشت رو نهادند . از هر سوى بانگ و خروش اسپان تازى و تبيره چنان به آسمان خاسته بود كه گوشها كر مىگشت . از لشگرگاه تا دو كُروه ، « 1 »  پيلان رده كشيده بودند . بر پشت شست پيل ، تختهاى زرين پر از گهرهاى گوناگون نهاده بودند و بر پشت سيسد پيل بنه سپاهيان گذارده بودند . پيكر همهء اين پيلان به زير برگستوان بود ، چنان كه تنها چشمشان از آهن بيرون مانده بود . اين چنين سيسد هزار سوار جنگى « 2 »  با گرزهاى گران و تيغهاى آبديده ، همچون شير ژيان ، آنسان كه همگى كمر بر كين ايرج بسته و درفش كاويانى را پيش رو نهاده بودند به درون دشت شدند و سراپردهء شاه را نيز همانجا زدند . منوچهر نيز با قارن ِ سپهدار از راه بيشهء نارون از تميشه به دشت آمد « 3 »  و از برابر لشگر بگذشت . پس به آرايش\r\n\r\n","description":"","footnote":" ( 1 ) - كُروه  Koruh  واژه پارسى ميل است كه ثلث فرسنگ باشد .  ( 2 ) - گرديزى تعداد سپاه منوچهر را بجاى 300 هزار ، 30 هزار تن نوشته است . زين الاخبار ، ص 40 و معتقد است كه سپاه منوچهر از باسيان ( در خوزستان ) به جنگ رفت . همان ، ص 41 - 40 .  ( 3 ) - بايد گفت مسير حركت سپاهيان سلم و تور از توران زمين از راه رود جيحون بوده و پس از عبور از جيحون ، قاعدتاً مىبايست از طريق گذشتن از خراسان بزرگ به سوى تميشه - كه پايتخت ايران آن روز بود - در حركت آمده باشند . سپاه منوچهر نيز طبعاً در ناحيه تميشه كه از 3 طرف شمال و غرب و جنوب محدود به دريا و كوه و جنگل مىشده نمىتوانسته جنگ را آن هم با آن سپاهيان بيكران بيآغازد . بناگزير به سوى شرق بيشهء نارون يعنى دشتهاى مجاور دامغان و بسطام مىتوانسته در حركت آيد و قاعدتاً سپاهيان سلم و تور نيز در اين محل به ايشان رسيده و جنگ در گرفته است . گرچه برخى گمان برده‌اند كه جنگ در دشت خوارزم واقع شده است ، ليكن با آنچه كه از گفتار حكيم فردوسى دريافته مىگردد ، نمىتوانسته چنين بوده باشد ، چون به نحوى سخن به ميان آمده كه بلافاصله از تميشه به دشت وارد شده‌اند و دو سپاه با هم روياروى گشته‌اند و براى اين كه سپاه ايران از تميشه و بيشه نارون به آنجا برسد مسافت زيادى مىبايست طى شده باشد . بنا بر اين احتمالى كه در باب وقوع جنگ در دشتهاى مجاور دامغان و بسطام داده شد ، بيشتر به صواب نزديك است . ","page_name":" 155 ","page_number":155},
  {"content":"\r\n\r\nسپاه پرداخت و چپ سپاه را به گرشاسپ و راست را به سام و قباد داد و خود منوچهر به همراه سرو - شاه يمن - در دل سپاه بايستاد و تليمان نيز در پس سپاه ، نهانى جاى گرفت . سپاه تور و سلم نيز چون آگاه شدند كه ايرانيان در كجا آرايش سپاه كرده‌اند ، با سپاهيان بسيارشان بدانجاى رهسپار شدند و الانان « 1 »  و دريا را در پشت سر خود نهادند . پس قباد كه پيش رو سپاه بود به سوى ايشان روان شد . تور نيز چون از آمدن او آگه گشت ، همچون باد بسويش شتافت و به او گفت : به نزد منوچهر رو و او را بگوى كه اى شاهِ نو بىپدر در جايى كه از ايرج پسرى نمانْد و تنها دخترى زاده شد ، چگونه تاج و تخت به تور رسيده است . قباد كه چنين شنيد ، تور را گفت :\r\nمن همچنانكه تو پيام دادى ، سخنت را نزد منوچهر خواهم برد ، ليكن بدان كه اين كار شما از سر بىخردى است و بدان كه از بيشهء نارون تا به چين ، سواران جنگى و دلاوران با تيغهاى آبديده و درفش كاويان آماده جنگ با شمايند پس اگر دام و دد ، روز و شب بر شما بگريند ، شگفت نباشد . پس قباد به نزد منوچهر آمد و هر آنچه را كه شنيده بود ، به او باز گفت . منوچهر خنديد و گفت : اين سخن ، جز از نادان نشايد .\r\nخداوند هر دو گيهان و شناسندهء آشكار و نهان را سپاس مىگويم كه داند كه ايرج نياى من است و فريدون نيز بر اين گواه است . اكنون كه جنگ آغاز شود ، نژادها ، خود ، آشكار گردد . و من به نيروى خداوند خورشيد و ماه ، تا مژه بر هم زند ، سر بى تن تور را به لشگر خواهم نمود و كين پدرم را ازو خواهم گرفتن و پادشاهيش را زير و زبر خواهم گرداندن . آنگاه منوچهر بفرمود تا خوان بيآراستند و رود و مِى بياوردند .\r\n\r\n","description":"","footnote":" ( 1 ) - الانان يا ارّان در ناحيه شمال آذربايجان و حدود قفقاز قرار داشته است . ","page_name":" 156 ","page_number":156},
  {"content":"\r\n\r\nتاخت كردن منوچهر بر سپاه تور\r\nچون شب فرا رسيد قارن و سرو - شاه يمن - كه سگالشگر سپاه بود - به پيش سپاهيان شدند و برخروشيدند كه : اى نامداران و شيران شاه بدانيد كه اين جنگ ، جنگ با اهريمن و دشمن خداى است ، پس كمر به جنگ ببنديد و هشيار باشيد و بدانيد كه هر كه در اين جنگ كشته شود ، از گناهان پاك مىگردد و به بهشت خواهد رفت . پس هر كه از شمايان ، خون يكى از لشگر چين و روم را بريزد ، فرّه با او است و نامش جاودانه نيك خواهد ماند و هم از شاه و سپهسالار ، زر خواهد گرفت و هم از خداوند ، بخت . پس بامدادان همگان كمر پهلوانى ببنديد و گرز و دشنه كابلى بدست ، هر يك در جاى خويش جاى گيريد . پس سران سپاه نزد سپهسالار رده كشيدند و به او گفتند : ما همگان بنده‌ايم و در گيتى ، از براى شاه زنده هستيم و هر آنچه ما را فرمايد ، آن كنيم و با دشنه‌هايمان زمين را از خون ، چون جيحون سازيم .\r\nآنگاه با سرى پر از كينه به سوى خرگاه‌هايشان بازگشتند . چون سپيده بردميد ، منوچهر با جوشن و تيغ و كلاه خود رومى از دل سپاه بپاخاست . با به پا خاستن او ناگهان همه سپاه فريادى كشيدند و نيزه‌ها را خشمآگين بالا بردند . زمين همچون كشتىاى بر آب گشته بود كه گويى به شتاب به سوى فرو شدن مىرود . غرّش تبيره و كارناى و شيپور به آسمان خاسته بود . پس دو سپاه به جنگ يكديگر شتافتند و بيابان چون درياى خون شد گويى كه بر روى زمين لاله روييد چنان كه پاى پيلان درون خون بود . و در آن جنگ ، چيرگى ، يك سره با منوچهر بود .\r\nزمانه به يكسان ندارد درنگ * گهى شهد و نوش است و گاهى شرنگ\r\nاين چنين تا شب فرا رسيد جنگيدند . شب هنگام تور و سلم كه بيچاره گشته بودند ، كوشش كردند تا مگر راهى براى شبيخون بيابند . چون روز شد ، كسى به\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nجنگ نيامد و سلم و تور به چاره انديشى پرداختند .\r\nكشته شدن تور بر دست منوچهر\r\nچون روز به نيمه رسيد ، تور و سلم چاره كردند كه چون شب فرا رسد ، ناگهان به سپاه منوچهر شبيخون زنند . پس به ساختن كار سپاه براى شبيخون پرداختند . چون كار آگاهان « 1 »  منوچهر آگهى يافتند كه ايشان آهنگ شبيخون كرده‌اند ، شتابان به سوى منوچهر رفتند و او را آگاه ساختند . پس منوچهر همه سپاه را به قارن سپرد و قارن نهانگاهى برگزيد و سى هزار از سران سپاه و سواران جنگى و دلير را با خود بدانجاى برد . چون پاسى از شب بگذشت تور با سد هزار سپاهى به ايشان شبيخون زد . ليكن ناگهان با سپاهيان آمادهء جنگ منوچهر روبرو گشت . پس چاره‌اى جز جنگ نديد . جنگى سخت درگرفت كه ناگهان منوچهر از نهانگاه سر برآورد و راه را بر تور ببست ، تور كه هيچ راه گريزى نداشت ، روى بتافت و بگريخت ، ليكن منوچهر به شتاب از پس او روان گشت تا اين كه به او رسيد و بانگ بر آن ستمكار زد كه :\r\nببرّى سر بىگناهان چنين * ندانى كه جويد جهان از تو كين\r\nپس بىدرنگ نيزه‌اى بر پشت او انداخت . دشنه از دست تور بر زمين افتاد .\r\nمنوچهر همچون باد ، او را از زين برگرفت و بر زمين بزد و هماندم سرش را از تن جدا ساخت و تنش را خوراك دد و دام كرد . آنگاه به لشگرگاه بازگشت .\r\nپيروز نامهء منوچهر نزد فريدون\r\nپس منوچهر در نامه‌اى به شاه آفريدون نوشت : آفرين باد بر خداوند خوبى و\r\n\r\n","description":"","footnote":" ( 1 ) - كارآگاه به پارسى جاسوس را گويند . ","page_name":" 158 ","page_number":158},
  {"content":"\r\n\r\nپاكى و داد . گيهاندار فريادرس را سپاس كه در سختىها كسى جز او دست كس نگيرد . پروردگار جاودان ، رهنماى و دلگشاى . و آفرين باد بر فريدون ، خداوند تاج و تخت و گرز ، خداوند داد و دين و فرّهى كه همه راستى و زيبايى و فرّهى از تخت و بخت اوست . بدان كه ما با سپاه ، به خوبى به توران زمين رسيديم « 1 »  و به سه روز ، سه جنگ بزرگ در شب و روز كرده شد . ايشان از بيچارگى به ما شبيخون زدند و ما نهان گشتيم . در همان هنگام بود كه خود را از پس به تور رسانيدم . چون مرا ديد ، راه گريز در پيش گرفت ، پس به دنبالش شتاب كردم تا به او رسيدم و نيزه را در گبرش « 2 » \r\n\r\n","description":"","footnote":" ( 1 ) - پيش از اين ديده شد كه حكيم فردوسى سخن از عبور دو سپاه تور و سلم با يكديگر از جيحون به اينسو ، يعنى به سوى ايران كرد :\r\nدو لشگر ز توران به ايران كشيد * به خفتان و خود اندرون ناپديد\r\n. . . هم آنگه خبر با فريدون رسيد * كه لشگر بدين سوى جيحون رسيد\r\nشاهنامه ، ج 1 ، ص 127 بيت 792 و 790 .\r\nپس آنچه كه مسلّم است ، اين كه جنگ در ايران زمين واقع شده است . پس از آن هم ديد شد كه سخن از حركت سپاه منوچهر از پايتختشان يعنى تميشه در ناحيه مازندران ، به سوى بيشه نارون در جنوب تميشه و از آن طريق ، ورود به ناحيه‌اى دشت و هموار جهت جنگ كرد :\r\nسراپردهء شاه بيرون زدند * ز تميشه لشگر به هامون شدند\r\n. . . . . منوچهر با قارن پيل تن * برون آمد از بيشهء نارون\r\nبيآمد به پيش سپه بر گذشت * بيآراست لشگر بر آن پهن دشت\r\nشاهنامه ، ج 1 ، ص 128 بيت 820 - 819 و 814 .\r\nپس جنگ قاعدتاً مىبايست در دشتى در حدود بسطام و دامغان واقع شده باشد . در نتيجه دانسته نيست كه با اين همه ، چگونه در اينجا سخن از وقوع جنگ در توران زمين شده است :\r\nرسيديم به خوبى به توران زمين * سپه بر كشيديم و جستيم كين\r\nشاهنامه ، ج 1 ، ص 132 بيت 917 .\r\nچرا كه توران زمين يقيناً و بدون هيچ ترديدى به سرزمينهاى آن سوى جيحون گفته مىشد و ديده شد كه جنگ در اين سوى جيحون يعنى در خاك ايران زمين و در حدود مرز ميان مازندران و خراسان واقع شده است .  ( 2 ) - گبر ، همان خفتان يا جبّه جنگ ، جامه سپاهيان ، جامه‌اى كلفت كه از پشم يا ابريشم بافته مىشد و شمشير بر آن اثر نمىكرده و مىلغزيده است . فرهنگ جامع شاهنامه ، ماده خفتان . و از همين روست كه منوچهر نتوانست با زخم نيزه او را بكشد ، بلكه نيزه خود را در آن گير داد و او را از زين برداشت و بر زمين كوبيد . ","page_name":" 159 ","page_number":159},
  {"content":"\r\n\r\nگذاردم و او را از زين برداشته ، چون اژدهايى بر زمينش كوبيدم و سرش را از تن بى ارزش جدا ساختم و اينك به سوى شما فرستادم . اكنون بر آنم كه كار سلم را بسازم .\r\nهمچنانكه او سر ايرج را به گاسونهء « 1 »  زر افكند و شرم نكرد ، خداوند نيز اينك مرا بر كشتن او گماشت . آنگاه منوچهر اين نامه را به همراه فرستاده‌اى با اسپى باد پاى به سوى فريدون روانه ساخت .\r\nفرستاده از اين كه ناچار بود تا سر شاه چين را به نزد شاه ايران ببرد ، با ديدگانى پر اشك و رخى پر از شرم از فريدون ، به سوى او روانه شد چه با خود مىپنداشت كه فرزند ، هر چند كه بدكار باشد ، ليك اندوه مرگ او براى پدر ، جان سوز است . به هر روى ، فرستاده برسيد و سر تور را در برابر فريدون نهاد . چون فريدون بر آن نگريست ، از خداوند دادگر بر منوچهر آفرين خواست .\r\nگرفتن قارن دژ الانان را\r\nچون سلم از كشته شدن تور بر دست منوچهر آگاهى يافت ، هراسان شد و خواست تا به دژ الانان كه در پشت سرش بود ، واپس رود . « 2 »  از ديگر سوى ، منوچهر نيك انديشيد كه اگر سلم ، روى از نبرد بپيچد ، تنها جاى استوارى كه\r\n\r\n","description":"","footnote":" ( 1 ) - گاسونه واژهء پارسى تابوت است .  ( 2 ) - ثعالبى اين جريان را تا حدى متفاوت بيان داشته است . وى مىنويسد : « چون كار تور به پايان رسيد ، سلم خوار و درمانده گشت و چندان گريست كه نزديك بود كور شود . سرگردان و اندوهگين مىزيست و دلش آكنده از اندوه و ترس . پس كس به سوى منوچهر فرستاد و گفت كه اندوه مرگ برادر من - عموى تو - چنان مرا گرفتار كرده است كه مرا از جنگيدن باز داشته است . اگر روا مىدانى بگذار كه آب دهانم را فرو دهم و اندكى به من مهلت ده تا از بار اندوهم كاسته شود . منوچهر با بزرگوارى خواهش او را پاسخ گفت . ولى سلم در انديشه آن بود كه تا مىتواند از خود دفاع كند . از اين رو بر آن ِ شد كه به دژى كه از آن وى و تور بود و در ميان درياى لان ( الان ) جاى داشت و از خوراكى و اندوخته پر بود رهسپار شود . پس فرمان داد تا كشتىها و قايق‌ها را براى رفتن به آنجا آماده كنند . تاريخ غررالسير ، ص 68 . ","page_name":" 160 ","page_number":160},
  {"content":"\r\n\r\nمىتواند بدانجا رود و در آن پناهيده « 1 »  گردد ، دژ الانان بر كنار دريا تواند بود . پس بايسته است كه تا پاى او بدان دژ نرسيده است ، راه را بر او بگيريم ، چرا كه چنانچه او را بدان دژ دسترس شود ، ديگر چيرگى بر او آسان نخواهد بود چون آن دژ ، به ترفندهايى ، از ژرفاى آب سر به آسمان برآورده است و گنجهاى بسيار در آن نهاده است . پس من بايد خود ، به شتاب بدانسو شوم . چون منوچهر ، اين آهنگ خود را نهانى با قارن در ميان گذارد ، قارن به او گفت : اگر شاه بيند ، سپاهى بزرگ را به من سپارد و درفش كاويان و انگشترى تور را نيز با من همراه سازد تا خود را با سپاه به كنار باروى آن دژ رسانم و با نيرنگى سپاه را بدان دژ اندازم . پس تو اى شاه ، از اين راز با كسى سخن مگوى . من و گرشاسپ نيز شبانه با شش هزار سپاهى ورزيده به سوى آنجا روانه مىشويم .\r\nپس شبانه از راه دريا به سوى دژ الانان روانه گشتند . قارن سپاه را به شيروى سپرد و گفت : من خود را پنهان مىكنم و به نزد دژبان مىروم و انگشترى تور را به او نشان مىدهم و خود را فرستادهء او مىنمايانم . ولى چون وارد دژ شوم ، درفش كاويانى را بر مىافرازم و چون شمايان ، آن را ببينيد ، همگى به سوى من رو نهيد و چون فرياد كشم ، جنگ را بيآغازيد . پس چون نزديك خشكى رسيدند ، قارن سپاه را به شيروى سپرد و ايشان را در همانجا جاى داد و خود به سوى دژ شتافت . چون قارن به دژ الانان رسيد ، انگشترى را به دژدار نماياند و گفت : من از نزد تور آمده‌ام . او مرا گفت به سوى دژبان الانان رو و او را در نگاهبانى از دژ ، يار باش و هر دو هشيار باشيد تا چون سپاه منوچهر شاه با درفش كاويانى بسويتان آيد ، شما ايشان را باز داريد و شكستشان دهيد . چون دژبان اين گفته‌ها را شنيد و مُهر انگشترى تور را بديد ، هماندم در دژ را گشود و ندانست كه آن ، نيرنگى است و بىدرنگ گفتارش را پذيرفت :\r\n\r\n","description":"","footnote":" ( 1 ) - پناهيده واژهء پارسى حصارى است . ","page_name":" 161 ","page_number":161},
  {"content":"\r\n\r\nبه بيگانه بر مهر خويشى نهاد * بداد از گزافه ، سر و دژ به باد\r\nچنين گفت با بچه ، جنگى پلنگ * كه اى پر هنر بچهء تيز چنگ\r\nندانسته در كار ، تندى مكن * بينديش و بنگر ز سر تا به بن\r\nبه گفتار شيرين بيگانه مرد * بويژه به هنگام ننگ و نبرد\r\nپژوهش نماى و بترس از كمين * سخن هر چه باشد به ژرفى ببين\r\nنگر تا يكى مهتر تيز مغز * پژوهش چو ننمود در كار نغز\r\nز نيرنگ دشمن نكرد ايچ ياد * حصارى بدان گونه بر باد داد\r\nبارى ، چون پاسى از شب بگذشت ، قارن درفش كاويان را برافراخت . چون شيروى آن را بديد به سوى قارن آمد و به يارى او اندر دژ گشت و بدين سان ، قارن و شيروى سران دژ و نگاهبانان را بكشتند . چون سپيده بر زد ، ديگر از دژبانان كسى نبود . بامدادان كشتار در گرفت و سپاهيان منوچهر كه اينك درون دژ گشته بودند ، دوازده هزار تن از سپاهيان تور را بكشتند و جوى خون روان گشت و آتش از هر سوى به آسمان خاست .\r\nتاخت كردن كاكوى نبيره ضحاك\r\nچون قارن ، دژ الانان را بگشود ، به سوى منوچهر شاه بازگشت و آنچه كرده بود ، براى او باز گفت . منوچهر بر او آفرين كرد . آنگاه گفت : چون تو از اينجا به سوى دژ الانان برفتى ، نبيره ضحاك به نام كاكوى - كه بسيار نيرومند و نترس است - از دژ هوخت گنگ براى يارى سلم ، با سد هزار سپاهى به اينجا به جنگ ما آمد و تنى چند از دليران ما را بكشت . ليكن دست نداد كه من با او هماورد شوم . چون اين بار به جنگ ما آيد ، با او بستيزم . قارن كه چنين شنيد ، گفت : اى شهريار ، چه كسى را ياراى آمدن به جنگ تو است ؟ كاكوى كه باشد ؟ من اكنون چاره اين كار را مىسازم تا ديگر\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nكسى چون كاكوى نتواند از در هوخت گنگ به جنگ ما آيد . ليكن منوچهر ، او را گفت : تو از اين كار نگران مباش ، چه خود ، از اين لشگركشى الانان خسته گشته‌اى .\r\nاكنون گاهِ جنگ من است . پس از هر سوى آواى شيپور و كوس و ناى به آسمان خاست و سپاهيان آماده جنگ گشتند . جنگ در گرفت « 1 »  و كاكوى غريوى بر كشيد و همچون ديو اندر ميدان شد . منوچهر نيز با شمشير هندى در دست از لشگر بيرون شد و غريوى بزد . از غريو آن دو ، گويى كوه به لرزه درآمد . پس هر دو همچون دو پيل با يكدگر جنگ آغازيدند . كاكوى نيزه‌اى بر كمر بند منوچهر زد كه كلاه خود روميش از سر بجنبيد و كمربندش دريده شد و كمرگاهش از ميان آهن پديدار گشت . پس منوچهر تيغى بر گردن كاكوى بزد كه جوشن بر تنش چاك شد . بدين گونه تا نيمروز هر دو چون پلنگان با يكدگر در آويختند . چون آفتاب فرو شد « 2 »  منوچهر پايدارتر ، ناگهان به آسانى كمر بند كاكوى را بگرفت و او را كه همچون پيل بود از زين برداشت و بر زمينش زد و با شمشير ، سينه‌اش را دريد . و بدين سان آن مرد تازى ، به سرنوشتى كه از روز زادن از مادر برايش نوشته شده بود ، دچار گشت .\r\nگريختن سلم و كشته شدن او بدست منوچهر\r\nبا كشته شدن كاكوى ، پشت سلم شكسته شد و آهنگ آن كرد تا به دژ الانان پناه برد . ليك چون خود را به نزديكى دريا رسانيد ، هيچ كشتىاى نيافت كه با آن به سوى دژ رود . در همان هنگام منوچهر از پس او تاخت و خود را به او رسانيده ، گفت : اى مرد ستمكار و شوم ، برادرت را از بهر تاج و تخت بكشتى . اكنون اى شاه ، برايت تاج و تخت آورده‌ام . از چه رو مىگريزى ؟ اين چيزى است كه خودت\r\n\r\n","description":"","footnote":" ( 1 ) - گرچه حكيم فردوسى سخن از آمدن دوبارهء كاكوى نمىكند ، ليكن چنين پيداست كه كاكوى براى بار دوم در همان زمان به جنگ آمده بود و اين جنگ در همان ايران زمين واقع شد .  ( 2 ) - آفتاب فرو شدن و آفتاب نشستن به پارسى ، غروب را گويند . ","page_name":" 163 ","page_number":163},
  {"content":"\r\n\r\nخواستى :\r\nدرختى كه بنشاندى آمد به بار * بيابى هم اكنون برش در كنار\r\nگرش بار خارست ، خود كِشته‌اى * وگر پرنيان است ، خود رشته‌اى\r\nپس منوچهر اسبش را به سوى او تاخت و با شمشير چنان بر گردن او زد كه سر از تنش جدا گشت . آنگاه بفرمود تا سرش را برداشتند و بر نيزه كردند . همه لشگريان از آن زور بازو در شگفت مانده بودند .\r\nبا كشته شدن سلم ، همه سپاهيانش ، پراكنده گشتند و هر گروهى به دشت و دَهار « 1 »  و كوهى پناه برد . آنگاه مرد خردمند و چرب زبانى را يافتند تا از سوى ايشان به پيش منوچهر پيامى ببرد . چون فرستاده به نزد منوچهر رسيد ، از زبان آن سپاهيان سلم گفت : ما همگان گوش به فرمان توايم . بدان كه ما يا رمه‌دار و يا كشاورز بوديم كه به فرمان سلم كه شاهمان بود به سپاهيگرى بدين جنگ آمديم . و گرنه ما را هيچ كينه‌اى در دل نبود . اكنون همگى بندگان منوچهر شاهيم . اگر او آهنگ جنگ با ما دارد ، ما توان ستيز با او را نداريم . منوچهر چون پيام ايشان را شنيد ، گفت : بدانيد كه من از براى آرزوى خويشتن نبود كه به اين جنگ دست يازيدم و هرگز بر آن نيستم كه كارى اهريمنى كنم . اكنون شمايان خواه دشمن من و خواه دوست من باشيد ، چون يزدان پيروزگر ما را بر دشمن چيره ساخت و گناهكار از بىگناه پيدا گشت ، ديگر روز داد فرا رسيد و گاهِ بيداد بگذشت . پس شمايان نيز زينهار خواهيد يافت و زين پس جنگ افزار از خود دور سازيد و كينه از دل بيرون كنيد و پاك دين باشيد و مهر بورزيد و هر كه از هر جا آمده است ، توران يا چين يا روم رَوَد و به زندگانى خويش پردازد . چون سپاهيان سلم از اين سخنان آگه شدند ، منوچهر را آفرين گفتند و همه سپاهيان سلم كه از چين آمده بودند ، ساز و برگ جنگ خود را نزد منوچهر بردند و همه را همچون كوهى بر هم ريختند . منوچهر نيز هر يك از ايشان را به اندازه\r\n\r\n","description":"","footnote":" ( 1 ) - دَهار واژهء پارسى غار است . ","page_name":" 164 ","page_number":164},
  {"content":"\r\n\r\nپايگاهش بنواخت .\r\nفرستادن سر سلم را به نزد فريدون\r\nپس آنگاه منوچهر سر سلم را با نامه‌اى به همراه فرستاده‌اى به سوى فريدون روانه ساخت . در نامه نوشت : گيهاندار پيروزگر را سپاس كه نيرو و هنر از اوى است و همهء نيك و بد ، به زير فرمان او و همهء دردها زير درمان اوست . و آفرين خداوند بر فريدون خردمند ، شاه بيدار زمين ، گشايندهء بندهاى بدى ، خداوند شكوه و فرّه ايزدى ، بدان كه ما به نيروى شاه ، از سواران چين كينه كشيديم و سر آن دو بيدادگر را به شمشير كين بريديم . اينك من از پسِ اين نامه همچون باد بيايم و هر آنچه را كه رفته است بگويم . آنگاه منوچهر ، شيروى را به سوى دژ الانان فرستاد و بفرمود تا همه گنجهاى آن را برگيرد و بر پشت پيلان كرده ، به درگاه فريدون آورد . پس از آن منوچهر با سپاهيانش از دريا به دشت و از آنجا به سوى تميشه به نزد فريدون راند . از ديگر سو ، در همان زمان شيروى با پيلانى كه بر پشتشان تختهاى پيروزه و زرّين ، آراسته با ديباى چينى و همه گونه گوهرها - كه از دژ الانان آورده بود - با كشتى از راه درياى گيلان « 1 »  به سارى رسيد و از آنجا روى به تميشه نهاد . فريدون نيز از سوى ديگر با ايرانيان و گيل مردان و سپاهيان كه در پشت او روان بودند ، پياده به پيشواز آمده بود . چون منوچهر از دور ، درفش فريدون را بديد ، از اسپ به زير آمد و زمين را ببوسيد و او را آفرين گفت . فريدون او را بفرمود تا بر نشست ، آنگاه منوچهر را ببوسيد و دستش را در دست گرفت . پس همگى به كاخ شدند و فريدون كسى را به نزد سام نريمان فرستاد و از او خواست كه زود به نزد ايشان آيد . سام ، اندكى پيش ، از براى يارى فريدون در آن جنگ ، از هندوستان آمده بود و با خود ، بدون آنكه فريدون از او چيزى بخواهد ، چندان دينار و گوهر آورده بود كه شمار آن را كس ندانست . چون سام به نزد فريدون و منوچهر رسيد ،\r\n\r\n","description":"","footnote":" ( 1 ) - درياى گيلان نام ديگر درياى خزر است . و از اسامى ديگر آن درياى مازندران و درياى آبسكون است . ","page_name":" 165 ","page_number":165},
  {"content":"\r\n\r\nايشان را درود گفت . آنگاه فريدون ، سام را در كنار خود نشاند و او را گفت : من اين نبيره را به تو سپردم ، چه ، گاهِ رفتن من فرا رسيده است . پس تو او را در هر كار يار و ياور باش . پس فريدون ، دست منوچهر را گرفت و در دست سام نهاد . آنگاه سر سوى آسمان كرد و گفت :\r\nاى داور دادگر راستگوى ، تو گفتى كه من داور دادگرم و در سختىها ، ياور ستم ديده هستم .\r\nآرى تو مرا هم داد دادى و هم ياريم كردى ، هم تاج و تختم بخشيدى و هم كامم برآوردى .\r\nاينك اى خداى ، مرا به سراى ديگر بر كه بيش از اين نمىخواهم روانم در اين جاى تنگ درنگ كند .\r\nدر همان زمان شيروى سپهدار با آن گنجها كه از دژ الانان ، بهرهء جنگ « 1 »  آورده بود ، به درگاه فريدون شاه آمد . ليكن فريدون ، همه آن گنجها را به سپاهيان بخشيد .\r\nآنگاه به روز بيست و هشتم از مهر ماه بفرمود تا منوچهر بر تخت زر بنشست و فريدون با دست خود ، تاج بر سر او گذارد . و او را پند و اندرزهاى بسيار بداد .\r\nگفتار اندر مردن فريدون\r\nچون آن همه كارها كرده شد ، فريدون بپژمرد و از تاج و تخت كناره گرفت و سر سه فرزند را در كنار خود نهاد و همى گريست و به دشوارى زندگانى گذرانيد . « 2 »  و هر دَم به زارى\r\n\r\n","description":"","footnote":" ( 1 ) - بهرهء جنگ به معناى غنيمت است .  ( 2 ) - نيز گفته شد كه منوچهر به دستور فريدون در سارى ، در محلى كه بعدها مسجد جامع سارى بر آن ساخته شد ، سرهاى ايرج و سلم و تور را دفن كرد و بر بالاى آنها گنبدى ساخت كه عبارت بوده از برجى مخروطى شكل با پوشش سمنتى به ارتفاع بالغ بر 100 پا و قطر 30 . پا اين بنا به سه گنبدان معروف بوده است . همچنين گفته شده كه قبر خود فريدون نيز در آنجا قرار داشته . مرعشى مىنويسد كه در زمان او مردم هر چه در شكافتن آن عمارت سعى كردند ، نتوانستند . بعدها در آنجا آتشكده‌اى ساخته شد و با آمدن اسلام به طبرستان ، نخستين بنايى كه مسلمين در طبرستان ساختند ، مسجد جامع سارى بود كه در محل سه گنبدان و آتشكده مزبور قرار دارد . ر . ك . مرعشى ، تاريخ طبرستان و رويان و مازندران ، ص صد و هفت و 3 اعتماد السلطنه ، تاريخ طبرستان ، ص 113 حواشى مهرآبادى اعتماد السلطنه ، مرآة البلدان ، ج 3 ، ص 2012 . ","page_name":" 166 ","page_number":166},
  {"content":"\r\n\r\nمويه مىكرد كه : با كشته شدن اين سه فرزند ، روز من تاريك گشت و اين نبود مگر از بدخويى و بدكردارى و نافرمانى هر سهء ايشان « 1 »  كه فرمان من نبردند و به ناچار ، گيتى بر هر سه دژم گشت . اين چنين فريدون زمانى بگذرانيد تا اين كه درگذشت .\r\nفريدون بشد ، نام ازو مانْد باز * برآمد چنين روزگارى دراز\r\nهمه نيكنامى بُد و راستى * كه كرد اى پسر سود از كاستى\r\nپس آنگاه منوچهر تاج كيانى بر سر فريدون نهاد و كستى « 2 »  خونين بر كمرش بست و به آيين شاهان ، دخمه‌اى بساخت و تختى از پيلسته « 3 »  بنهاد و فريدون را بدانسان بر آن تخت نهاد و گوهرهاى بسيار ، در دخمه گذارد . آنگاه همگى به پدرود كردن او رفتند . سپس در دخمه را ببستند . و بدين سان فريدون از اين گيتى برفت « 4 »  و منوچهر يك هفته با درد و رنج به سوگ او نشست و شهر و بازارها نيز به سوگوارى پرداختند .\r\n\r\n","description":"","footnote":" ( 1 ) - اين كه فريدون در اينجا سخن از نافرمانى هر سه پسر كرده ، نبايد مايه شگفتى شود . نافرمانى سلم و تور كه محرز است . ليكن ايرج نيز نافرمانى بكرد چرا كه آن زمان كه پدرش - فريدون - او را اندرز داد كه به جنگ برادرانش شتابد و با ايشان راه مدارا پيش نگيرد و بىسلاح ، در دَم اژدها نرود ، او نپذيرفت و نافرمانى كرد و شد آنچه كه شد .  ( 2 ) - ر . ك . زير نويس شمارهء 1 ص 145 .  ( 3 ) - پيلسته به پارسى به معناى عاج است .  ( 4 ) - گويند فريدون بسيار تنومند بود و رويى نيكو و نورانى داشت . مسكويه ، تجارب الامم ، ج 1 ، ص 61 ابن بلخى ، فارسنامه ، ص 36 . فريدون نخستين شاهى است كه به لقب « كى » ملقب شد . مسكويه ، همان ، همان صفحه طبرى ، تاريخ طبرى ، ج 1 ، ص 153 نويرى ، نهاية الارب ، ج 10 ، ص 150 . لقب ديگر وى « فرخ » بود كه به عربى مؤيّد خوانند . خوارزمى ، مفاتيح العلوم ، ص 99 ميرخواند ، روضة الصفا ، ج 1 ، ص 542 مجمل التواريخ و القصص ، ص 417 . بيرونى به غلط لقب مؤيّد يا فرخ را « موبد » آورده است . آثار الباقيه ، ص 137 . وزراى فريدون را دو تن به نامهاى مهر بزرگ و بيرشاد دانسته‌اند . مجمل التواريخ و القصص ، ص 90 . ثعالبى در وصف نحوه حكومت او مىنويسد : « فريدون با مردم مانند برادر برخورد مىكرد » . تاريخ غررالسير ، ص 46 . ثعالبى و خواندمير اندرزهايى از فريدون را ذكر كرده‌اند . تاريخ غررالسير ، ص 60 - 59 مآثر الملوك ، ص 26 . از كارهايى كه به فريدون منسوب است ، مىتوان كارهاى زير را بر شمرد : الف - فريدون چون بر ضحاك پيروز شد ، دستور داد تمام اموال غصبى را كه ضحاك به زور از مردم گرفته بود به ايشان باز دهند و اگر صاحب مال را پيدا نكردند ، آن را وقف بر مستمندان و مصالح عمومى كنند . و به اين ترتيب بسيار عدل و داد كرد . مسكويه ، تجارب الامم ، ج 1 ، ص 60 جوزجانى ، طبقات ناصرى ، ج 1 ، ص 137 نويرى ، نهاية الارب ، ج 10 ، ص 150 مقدسى ، آفرينش و تاريخ ، ج 3 ، ص 124 ابن بلخى ، فارسنامه ، ص 36 ، طبرى ، تاريخ طبرى ، ج 1 ، ص 153 - 152 . ب - فريدون در علم طب رنج برد و ترياك از براى دفع زهر افعى بساخت و از گياهان ، داروهايى براى دفع بيماريها فراهم آورد . ستاره شناس و فيلسوف نيز بود . به روزگار او فلاسفه سخن گفتند و كتابها نوشتند . مقدسى ، آفرينش و تاريخ ، ج 3 ، ص 124 بلعمى ، تاريخ بلعمى ، ج 1 ، ص 148 طبرى ، تاريخ طبرى ، ج 1 ، ص 154 - 153 گرديزى ، زين الاخبار ، ص 39 نويرى ، نهاية الارب ، ج 10 ، ص 150 ابن بلخى ، همان ، ص 36 اصفهانى ، تاريخ پيامبران و شاهان ، ص 33 مستوفى ، تاريخ گزيده ، ص 84 ، خواندمير ، مآثر الملوك ، ص 26 - 25 مسكويه ، همان ، ج 1 ، ص 60 . اسدى طوسى در باره مقام علما نزد فريدون گويد :\r\nبرش پارسا مرد نامىترست * هم از زرّ ، دانش گرامىترست .\r\nگرشاسپ نامه ، ص 343 . ج - پديد آوردن استر از خر و ماديان به دو نيز منسوب است . نيز گويند وى نخستين شاهى است ( در ايران ) كه به رام كردن پيل پرداخت و از پيل در جنگها بهره گرفت . شير و يوز مطيع كرد و كبوتر و مرغابى از دشت به شهر آورد . طبرى ، همان ، ج 1 ، ص 154 بلعمى ، همان ، ج 1 ، ص 148 گرديزى ، همان ، ص 39 خيام ، نوروزنامه ، ص 15 خواندمير ، مآثر الملوك ، ص 26 - 25 مستوفى ، همان ، ص 84 ابن بلخى ، همان ، ص 36 اصفهانى ، همان ، ص 33 . مسكويه ، تجارب الامم ج 1 ص 61 نويرى ، همان ، ج 10 ، ص 150 . د نيز گويند فريدون افسون و ادعيه ( علم عزيمت ) بسيار مىدانست و به مردم مىآموخت . گرديزى ، همان ، ص 39 اصفهانى ، همان ، ص 33 مستوفى ، همان ، ص 84 . ح - مسعودى در روايتى آورده است كه گويند نخستين كسى كه آتشكده ساخت فريدون بود كه 2 آتشكده يكى در طوس خراسان و ديگرى در بخارا به نام بردسوره ساخت . مروج الذهب ، ج 1 ، ص 603 . و در خرده اوستا آمده است كه فريدون بر ديوان مازندران زنجير نهاد . ص 177 . اما از بناهايى كه به فريدون منسوب هستند مىتوان موارد زير را بر شمرد : گفته شده ناحيه رويان را وى آباد كرد نيز در طبرستان ، بخصوص تميشه و آمل بناهاى زيادى بساخت كه از آن جمله ، پيشتر ذكر ور چهار گوش وى برفت . ر . ك . ابن اسفنديار ، تاريخ طبرستان ، ج 1 ، ص 59 مجمل التواريخ و القصص ، ص 42 بندهش ، ص 137 گرديزى ، زين الاخبار ، ص 38 . گفته شده شهر سمران ( سمدان ، غمدان ) را در يمن بساخت و كوشكهاى آن را كه بر سر كوهى بود ، دوازده پوشش كرد . رساله شهرهاى ايران ، بند 50 در متون پهلوى ، ص 68 گرديزى ، همان ، ص 38 . يكى از كاخهاى سغد ( سغد هفت آشيان ) را فريدون بساخت . گرديزى ، همان ، ص 40 . بناهايى در پارس نيز بساخت . مجمل التواريخ و القصص ، ص 42 . نيز گفته شده كه وى باقيمانده نمروديان و نبطيان را در سواد عراق دنبال كرد و سرانشان را بكشت و آثارشان را نابود كرد . طبرى ، همان ، ج 1 ، ص 155 . گويند حضرت ابراهيم ( ع ) معاصر فريدون بود . و برخى معتقدند كه ايشان در سال سىام از شاهى فريدون به دنيا آمدند . اصفهانى ، تاريخ پيامبران و شاهان ، ص 130 و 33 مقدسى ، آفرينش و تاريخ ، ج 3 ، ص 124 مجمل التواريخ و القصص ، ص 42 اسدى طوسى ، گرشاسپ نامه ، ص 441 نسخه بدل زير نويس . نيز برخى فريدون را خود حضرت ابراهيم ( ع ) دانسته‌اند . ر . ك . مقدسى ، همان ، ج 3 ، ص 124 - 122 نويرى ، نهاية الارب ، ج 10 ، ص 150 . و اين صرفاً از روى بعضى رواياتى است كه در آنها شباهتهايى در نحوه زاده شدن اين دو وجود داشته است و اين كه ضحاك را نيز نمرود پنداشته‌اند . ليكن اين پنداشتى خطا است و از سر ناآگاهى و با اتكا به شباهتهاى اندك و بدون توجه به تفاوتهاى عمده مذكور در تاريخ هر يك بوده است . و در همين رابطه برخى فريدون را تنها به دليل تقسيم سرزمينهايى ميان سه پسرش و شباهتهاى اندك ديگر همان حضرت نوح ( ع ) دانسته‌اند . ابن خلدون ، العبر ، ج 1 ، ص 176 و 6 . برخى نيز او را حضرت سليمان ( ع ) يا نمرود و نيز ذو القرنين معروف و يا ذو القرنين حريف ابراهيم ( ع ) ! دانسته‌اند . ر . ك . دينورى ، الاخبار الطوال ، ص 32 - 31 آثار البلاد و اخبار العباد ، ج 1 ، ص 305 طبرى ، تاريخ طبرى ، ج 1 ، ص 152 . كه تمامى اين تطبيق‌ها نيز - همچنانكه گفته شد - صرفاً با اتكا به شباهتهاى اندك و بدون در نظر گرفتن تفاوتهاى عمده بوده است . اما بطور كلى در باب دين فريدون بايد نخست گفته شود كه برخى او را پيامبرى دانسته‌اند كه به هدايت مردمى كه تحت ستم و كفر ضحاك قرار داشتند ، برانگيخته شد . ر . ك . ميرخواند در روضة الصفا ، ج 1 ، ص 542 دساتير ، ص 111 . برخى نيز بر آن هستند كه فريدون ، دين حضرت ابراهيم ( ع ) پذيرفته بود . خيام ، نوروزنامه ، ص 15 . اما بطور كلى گفته‌اند كه وى خلق را به عبادت پروردگار باز خواند و از كفر منع كرد و بت‌خانه‌ها را برانداخت . مقدسى ، آفرينش و تاريخ ، ج 3 ، ص 124 جوزجانى ، طبقات ناصرى ، ج 1 ، ص 137 . چنان كه اسدى طوسى در باب دين فريدون مىنويسد :\r\nرهش دين يزدان كيومرثى * نژاد و بزرگيش طهمورثى\r\nبه دل كيش ضحاك را دشمنست * به نزدش چه اوى و چه اهريمنست\r\nبد و نيك از ايزد شناسد درست * يكى داندش هم به دين درست\r\nجهان گويد ايزد پديد آوريد * همو بازگرداندش ناپديد\r\nبه پول چنيود كه چون تيغ تيز * گذارست و هم نامه و رستخيز\r\nبپرسد خداى از همه خوب و زشت * بَدان راست دوزخ بهان را بهشت\r\n[ پل چينود پل صراط 
  ] گرشاسپ نامه ، ص 343 . و همو از قول گرشاسپ در بارهء دين ايرانيان زمان فريدون به فغفور چين مىگويد :\r\nشما بت پرستيد و خورشيد و ماه * در ايران به يزدان شناسند راه\r\nهمان ، ص 370 . ","page_name":" 167 ","page_number":167},
  {"content":"\r\n\r\nجهانا سراسر فسوسى و باد * به تو نيست مرد خردمند شاد\r\nيكايك همى پرورى رويشان به ناز * چه كوتاه عمر و چه عمر دراز\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nچو مر داده را باز خواهى ستد * چه غم گر بود خاك آن گر بسد\r\nاگر شهريارى وگر زيردست * چو از تو جهان آن نفس را گسست\r\nهمه درد و خوشىء تو شد چو آب * به جاويد ماندن دلت را متاب\r\nخنك آن كزو نيكوئى يادگار * بمانَد ، اگر بنده ، گر شهريار\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\nمنوچهر\r\nپادشاهى او سد و بيست سال بود « 1 » \r\nپس يك هفته را به سوگ فريدون بگذراندند . به روز هشتم ، منوچهر بيامد و تاج كيانى بر سر نهاد و در سد و بيست سال زندگيش ، درست كردارى پيشه كرد و در هر چه جادو بود ببست . چون بر تخت نشست و تاج شاهى بر سر گذارد ، همهء گيتى را به داد و دين و مردانگى و نيكى و پاكى و فرزانگى مژده داد و گفت : اينك من شاه تمامى گيتىام مرا هم خشم و جنگ است ، هم داد و مهر . زمين ، بنده من و آسمان ، يار من است . مرا هم دين و فرّهء ايزدى است ، هم بختِ نيكى و دستِ بدى . من آنم كه در شب تار ، كين مىجويم . خداوند شمشير و زرّينه كفش ، برافرازندهء درفش كاويان ، فروزندهء ميغ و برآورندهء تيغ . به گاهِ رزم ، از جان نيز دريغ ندارم و به گاهِ بزم ، دستانم چون درياست . دست بَدان را از بدى كوتاه كنم و زمين را از كينه به رنگ ديبا\r\n\r\n","description":"","footnote":" ( 1 ) - مدت شاهى منوچهر به اجماع قريب به اتفاق مورخان و نيز سنت پارسيان 120 سال بوده است . تنها مسعودى اگر چه در التنبيه و الاشراف ، ص 84 اين مدت را همان 120 سال دانسته ، ليكن در روايت ديگرى آن را 20 سال دانسته است . ر . ك . مروج الذهب ، ج 1 ، ص 220 . حمزه اصفهانى نيز اگر چه در دو روايت اين مدت را همان 120 سال دانسته است . ر . ك . تاريخ پيامبران و شاهان ، ص 21 و 10 ليكن در روايت ديگرى آن را 6 سال ذكر كرده است . همان ، ص 34 . حكيم فردوسى نيز چنان كه ملاحظه مىشود همين مدت 120 سال را زمان شاهى منوچهر دانسته ، ليكن - همچنانكه در آخر گفتار در باره منوچهر ديده خواهد شد - خود حكيم فردوسى تصريح مىكند كه مدت عمر منوچهر 120 سال بوده است نه مدت شاهى او . ","page_name":" 171 ","page_number":171},
  {"content":"\r\n\r\nسازم . منم گرايندهء گرز و نمايندهء تاج و فروزندهء پادشاهى بر تخت پيلسته « 1 »  .\r\nبا اين همه بدانيد كه من بندهء پروردگارم و اين تاج و تخت و سپاه را تنها از او مىدانم و به دو پناه مىبرم و مىخواهم تا به راه فريدون روم . هر كس كه در هفت كشور روى زمين از راه من برگردد و سر از كيش برتابد و مردم خويش را زبون بدارد و تهيدستان را رنج رساند و بر مردم ستم روا دارد و خود را برتر بيند ، نزد من بىكيش است و با او با شمشير روبرو خواهم شد « 2 »  .\r\nپس همه بزرگان گفتند : اى نيكخواه ، فرّخ باد نياى تو كه ترا تاج و تخت شاهى سپرد . اين تاج و تخت شاهى و فرّهء موبدان تا جاودان با تو باد . بدان كه ما يكايك به فرمان تو و جان ما زير پيمان توست . آنگاه سام پهلوان از جاى برخاست و گفت : اى شاهى كه پدر بر پدرِ تو شاه ايران زمين بوده‌اند ، يزدان نگاهدارت باد . اگر چه در جنگ همچون شير ژيان هستى و تا كنون نيز زمين را با شمشيرت بشستى ليك ازين نپس گاهِ رزم ماست و آرامش گزيدن تو . نياكان من ، از گرشاسپ تا نريمان ، همگى پهلوانان سپهدار و دشنه‌گذار و پناه بزرگان و شاهان بودند . من نيز گِرد گيتى بگردم و دشمنانت را به بند آورم . پس منوچهر بر او آفرين كرد و او را پيشكشهاى شاهوار بداد .\r\n\r\n","description":"","footnote":" ( 1 ) - پيلسته به پارسى به معناى عاج باشد .  ( 2 ) - براى آگاهى از مشروح اين خطبه ر . ك . طبرى ، تاريخ طبرى ، ج 1 ، ص ثعالبى ، تاريخ غررالسير ، ص 72 - 71 مسكويه ، تجارب الامم ، جلد 1 ، ص 66 - 62 خواندمير ، مآثر الملوك ، ص 27 - 26 . ","page_name":" 172 ","page_number":172},
  {"content":"\r\n\r\nگفتار اندر زادن زال « 1 » \r\nاكنون اى پسر ، تو را داستان شگفتى از گفتهء باستان گويم تا ببينى كه روزگار ، با سام ، چه بازى نمود . سام را فرزندى نبود . ليك در شبستان او ماهرويى گلرخ و مشكين موى ، ازو باردار بود . « 2 »  تا اين كه پس از چندى پسرى ازو زاده شد كه چهره‌اش چون خورشيد ، ليكن همه موى بدنش سپيد بود . چون چنين پسرى از مادر بزاد ، يك هفته سخنى ازو به سام نگفتند چرا كه كسى را ياراى اين نبود كه به سام بگويد از پدر و مادرى چنان خوب ، پسرى پير به دنيا آمد . تا اين كه سرانجام دايه‌اش كه همچون شير ، بىپروا بود به نزد سام رفت و او را درود كرده ، گفت : تو را مژده مىدهم كه خدايت آنچه مىخواستى به تو داد و از آن ماهروى ، پهلوان بچه‌اى شير دل ، تو را آمد كه تنش چون سيم پاك و رُخش چون بهشت است و يك اندام زشت در او نبينى جز اين كه مويش سپيد است . شايد كه اين بخت تو بوده است .\r\nپس تو را بايسته است تا دلت را نژند مسازى و ازين بخت ، خرسند باشى . سام كه چنين شنيد ، از تخت به زير آمد و به شبستان شد . ناگهان پسرى ديد كه سرش همچون پير مردى بود كه هرگز چون او نديده و نشنيده بود . موى همهء اندامش همچون برف ، سپيد و ليكن رويش سرخ بود . چون سام ، فرزند را اين چنين با موى سپيد ديد ، يك سره از گيتى ، نااميد گشت و از سرزنش مردم بترسيد . پس سر به سوى\r\n\r\n","description":"","footnote":" ( 1 ) - زال  Zl  كه اغلب به صورت زال زر به كار مىرود از ريشه اوستايى  Zar  به معناى پير شدن و هندى باستان  Jar  و  Jra  به معناى پير شده است . زر نيز به همين معنى است . و روى هم به معنى پير فرتوت سپيد موى سرخ روى باشد . برهان قاطع ، ماده زال و زر و حواشى معين ثعالبى مىنويسد كه زال زر در زبان مردم سيستان به معناى پير كلان سال است . تاريخ غررالسير ، ص 73 . ليكن صاحب تاريخ سيستان مىنويسد كه مردم سيستان او را « زَرورنگ » مىخواندند . « زيرا كه موى او راست به زر كشيده مانستى » . ص 23 .  ( 2 ) - ثعالبى مىنويسد : « سام از خدا مىخواست كه به او فرزندى ببخشد . براى رسيدن به اين خواسته‌ها نذر كرد و با خدا پيمان ها بست . چون سالخورده شد ، داراى فرزندى گرديد » . تاريخ غررالسير ، ص 72 . ","page_name":" 173 ","page_number":173},
  {"content":"\r\n\r\nآسمان بلند كرده ، گفت : اى برتر از كژّى و كاستى ، اگر من گناه بزرگى كرده‌ام يا دين اهريمن آورده‌ام ، از درگاهت مىخواهم كه بر من ببخشايى . من از بودن اين بچّهء چون بچّهء اهريمن كه سياه چشم و سپيد موى است سخت شرمگين و خشمگينم .\r\nاگر بزرگان آيند و از اين بچّه بَد نشان بپرسند ، ايشان را چه گويم كه اين بچّهء ديو است يا پلنگ دو رنگ يا پرى ؟ دانم كه در آشكار و نهان از براى بودن اين فرزند ، بر من بخندند و آن چنان شود كه ايران زمين را رها سازم و بروم . اين بگفت و با خشم از آنجا برفت .\r\nپس سام بفرمود تا آن فرزند بىگناه را از آنجا برداشتند و به البرز كوه بردند و در آنجا بنهادند و بازگشتند .\r\nپدر مهر و پيوند بفگند خوار * چو بفگند برداشت پروردگار\r\nيكى داستان زد برين مادّه شير * كجا كرده بد بچّه را شير سير\r\nكه گر من ترا خون دل دادمى * سپاس ايچ بر سرت ننهادمى\r\nكه تو خود مرا ديده و هم دلى * دلم بگسلد گر ز من بگسلى\r\nبدين سان آن كودك ، شب و روز ، بىپناه در آنجا افتاده بود و زمانى سرانگشت را مىمكيد و زمانى مىخروشيد . در آن البرز كوه ، سيمرغ « 1 »  لانه داشت . در همان زمان بچّهء سيمرغ گرسنه گشت ، پس سيمرغ بدنبال خوراك از لانه پرواز كرد كه ناگهان كودك شيرخواره‌اى را ديد كه برهنه و گرسنه ، زير آفتاب ، بر خاك افتاده بود . اگر او را پلنگى هم پدر و مادر بود ، اكنون از گزند آفتاب ، سايه‌اى مىيافت . پس\r\n\r\n","description":"","footnote":" ( 1 ) - اگر چه برخى سيمرغ را نام يك فرد زاهد دانسته‌اند كه در كوه زندگى مىكرده و زال نزد او بزرگ شده است . ر . ك . مجمل التواريخ و القصص ، ص 42 ميرخواند ، روضة الصفا ، ج 1 ، ص 550 ، ليكن در سنت پارسيان سيمرغ ، پرنده‌اى عظيم است كه بر « درخت دور كنندهء غم هزار تخمه » جاى دارد . ر . ك . مينوى خرد ، ص 82 پرسش 61 بند 39 - 37 . حافظ ابرو مىنويسد : « در غور ، پنج پاره كوه بزرگ عالى است كه اهل آنجا اتفاق دارند كه راسيات جبال عالم است . يكى از آن مرغزار ملندش ، است كه دارالملك سيستانيان در دامن آن كوه بوده است و به قول ايشان چنان است كه سيمرغ ، زال را كه پدر رستم است - در اين كوه پرورده است . » جغرافياى ، حافظ ابرو ، ص 35 . ","page_name":" 174 ","page_number":174},
  {"content":"\r\n\r\nخداوند در هماندم مهرى از او در دل سيمرغ نهاد كه سيمرغ در انديشهء خوردن او نيفتاد . پس فرود آمد و چنگ بر زد و كودك را برگرفت و او را به نزد بچه‌هايش برد . آنگاه سيمرغ و بچه‌هايش به آن كودك كه خون مىگريست خيره گشتند و مهر او در دل ايشان افتاد . پس سيمرغ كه نمىتوانست او را شير دهد ، از آن پس از آنچه كه شكار مىكرد ، نازكترينش را برمىگزيد و به آن كودك مىداد . بدين سان كودك بدون شير و با گوشت و خون خوردن پرورش يافت و روزگارى دراز بگذشت تا اين كه آن كودك ، به مردى برآمد و همچون سرو گشت و خبر او در گيتى پراكنده گشت و به سام نيز سخن از او برسيد .\r\nنشانش پراگنده شد در جهان * بَد و نيك هرگز نماند نهان\r\nخواب ديدن سام از چگونگى كار پسر\r\nشبى از شبها ، سام خفته بود . در خواب ديد كه از كشور هند ، پهلوانى سوار بر اسپى تازى به تاخت به سوى سام آمد و او را به فرزند برومندش مژده داد . سام چون از خواب بيدار گشت ، موبدان را فراخواند و آنچه در خواب ديده بود و نيز آنچه از كاروانان در بارهء آن پسر شنيده بود ، به ايشان بگفت . آنگاه پرسيد : اينك چه گوييد كه آيا اين كودك هنوز زنده است يا اين كه از گرما و سرما مرده است . پس هر كه در آن گروه بودند ، از پير و جوان زبان برگشادند كه : بدان كه تو بر يزدان ، ناسپاس گشتى ، چرا كه شير و پلنگ بر سنگ و خاك يا ماهى و نهنگ در آب ، همگى بچه خود را مىپرورانند و يزدان را ستايش مىكنند . ليك تو پيمان پروردگارِ نيكى دهش را بشكستى و آن بچه بىگناه را به كوه افكندى و از موى سپيدش دلتنگ گشتى . ولى هرگز مگو كه او زنده نيست و به جستجويش برآى و بدان :\r\nكه يزدان كسى را كه دارد نگاه * ز گرما و سرما نگردد تباه\r\nپس تو اكنون از يزدان پوزش بخواه و بدان كه او بر هر نيك و بد ، خود ،\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nراهنماست .\r\nسام آن شب در اين انديشه كه فردا به سوى كوه البرز رود ، به خواب رفت . بار ديگر در خواب ديد كه از كوه هند « 1 »  درفشى برافراشته گشت و پسرى خوبروى با سپاهى گِران در پشت سر و موبدى بر دست چپ و خردمندى بر دست راست پديدار گشت . يكى از آن دو مرد به نزد سام آمد و او را گفت : اى مرد بىباك ناپاك انديش ، تو شرم از خدا را از ديدگانت بشستى . اگر دايهء فرزند تو مرغ باشد ، پس اين همه پهلوانى تو به چه كار آيد ؟ اگر موى سپيد بر انسان ننگ است ، موى سر و ريش تو كه همچون برگ بيد ، سپيد گشته است . بدان كه هم آن موى سپيد فرزندت و هم اين موى سپيد خودت را خدايت بداد . اينك كه چنين كردى ، پس از آفريننده بيزارى جو و بدان كه اگر پسرت نزد تو خوار بود ، اكنون پروردهء كردگار است و اگر چه تو به دو مهرى ندارى ليك ، مهربانى خداوند به او بيش از مهر هر دايه‌اى است .\r\nناگهان سام در خواب ، همچون شير ژيانى كه در دام افتد ، برخروشيد و از آن خواب بترسيد . چون از خواب بيدار گشت خردمندان و سران سپاه را بخواند و شتابان به سوى آن كوهسار تاخت تا خود ، آن كودكى را كه روزى بگفته بود تا در آنجا افكنند ، خواستار گردد . چون بدانجاى رسيد ، كوهى ديد كه سر به پروين برافراشته بود و بر آن كوه ، آشيانه‌اى بلند همچون كاخى بديد كه از چوب آبنوس « 2 »  و چندن « 3 »  و داربوى « 4 »  ساخته شده بود و جوانى مانند خودش بر گرد آن آشيانه مىگشت . سام كه چنان ديد ، رخساره بر زمين بماليد و پروردگار را آفرين گفت كه بدانسان بر آن كوه ، آن مرغ و آن آشيانهء چون كاخ را بيافريد . و بدانست كه او پروردگار دادگر و از همه برتر است . پس سام خواست تا راهى بدانجاى بيابد ، ليك هر چه بگشت ،\r\n\r\n","description":"","footnote":" ( 1 ) - مراد از كوه هند ، همان كوه البرز است . براى آگاهيهاى بيشتر ر . ك . زيرنويس صفحه .  ( 2 ) - آبنوس چوب سياه و معطر هندى است .  ( 3 ) چندن واژه پارسى صندل است كه چوب خوشبويى به رنگهاى سرخ يا سفيد مىباشد .  ( 4 ) - داربوى واژه پارسى عود است كه چوب سياه معطرى است كه جهت بخور مىسوزانند . ","page_name":" 176 ","page_number":176},
  {"content":"\r\n\r\nراهى نيافت :\r\nره بر شدن جست و كى بود راه * دد و دام را بر چنان جايگاه\r\nپس به درگاه خدا ناليد كه : اى برتر از همه ، اكنون از درگاهت پوزش مىخواهم و سرافكنده‌ام ، ليك اگر اين كودك از پشت پاك من است و از تخم اهريمن بد گوهر نيست ، پس دست اين بندهء پر گناه را بگير و او را بدينجاى ، راهى نماى . چون سام ، اين سخنان را به درگاه پروردگار بگفت ، هماندم نيايش او پذيرفته گشت .\r\nدر همان دَم سيمرغ از فراز كوه بنگريست و چون سام را با آن گروه بديد ، دانست كه آمدن او از بهر آن بچه است . پس سيمرغ با پسر سام چنين گفت : اى كه رنج اين آشيانهء و كنام را ديده‌اى ، دانى كه من براى تو همچون دايه و مادرى بوده‌ام . اينك ترا دستان زند نام مىنهم ، از آن رو كه روزگارى ، پدرت با تو دستان و بند بكرد . « 1 »  پس چون با اين نام به ميان ايشان باز گردى ، بگو تا پدرت نيز ، تو را به اين نام بخواند .\r\nاكنون پدرت پهلوان گيتى ، سام يل به جستجوى تو بدين كوه آمده و تو را نزد او آبرويى پيدا شده است . پس رواست تا تو را بردارم و به نزد او بَرَم . چون آن جوان ، سخنان سيمرغ بشنيد ، اندوهگين گشت و اشك در ديدگان آورد . گر چه او هيچ انسانى نديده بود ، ليكن سخن گفتن و دانش را از سيمرغ آموخته بود . پس سيمرغ را گفت : اين آشيانهء تو تخت شاهىِ من و دو بال تو ، تاج من است و من پس از پروردگار ، تو را سپاس مىدارم كه دشوارى كار من از تو بود كه آسان گشت . سيمرغ در جوابش گفت : اينك من ترا به سوى پادشاهى مىفرستم ، و گر چه مرا سزاوارتر\r\n\r\n","description":"","footnote":" ( 1 ) -\r\nنهادم ترا نام دستان زند * كه با تو پدر كرد دستان و بند\r\nبدين نام چون بازگردى بجاى * بگو تات خواند يل رهنماى\r\nدر مصراع دوم بيت اول دستان به معناى مكر و حيله و تزوير به كار رفته است . اما از معانى ديگر آن 1 - حكايت و افسانه 2 - سرود و نغمه را مىتوان ذكر كرد . اما معناى زند در مصراع اول بيت اول به معناى بزرگ و عظيم و يا از واژهء اوستايى  Zantay  به معناى شناساندن و معرفت است كه خود آن از مصدر  Zan  اوستايى (  dan  پارسى باستان ) به معنى دانستن و شناختن است . ر . ك . برهان قاطع ، ماده زند و حواشى معين و ماده دستان . در بندهش نيز نام دَستان ذكر شده است . ص 151 . ","page_name":" 177 ","page_number":177},
  {"content":"\r\n\r\nاين است كه ترا نزد خويشتن نگاه دارم . ليكن براى تو بهتر آن باشد كه بدان جانب روى . ليك يكى از پرهاى مرا با خويش ببر تا همواره در سايهء فرّ من باشى و اگر تو را سختىاى پيش آوردند ، اين پر مرا بر آتش افكن تا بىدرنگ فرّ مرا ببينى ، چه من تو را با بچگان خود ، در زير پر خود برآورده‌ام تا بدين جاى رسيده‌اى . پس بدان كه چون پر مرا بر آتش اندازى ، هماندم چون ابر سياه به نزدت آيم و تو را بدينجا باز گردانم .\r\nپس مِهر دايه‌ات را هرگز از دل فراموش مكن .\r\nو بدين سان سيمرغ ، دلش را براى هميشه همراه او كرد و او را از كوه برداشت و به نزد پدرش بر زمين فرود آورد . پدر چون بنگريست ، جوان را با تنى چون پيل و رخى زيبا و مويى تا به كمرگاه بديد . پس زار بناليد و سيمرغ را نماز برد و او را آفرين كرد و گفت : اى شاه مرغان ، پروردگار دادگر از آن رو ترا نيرو و هنر بداد كه همواره ياور بيچارگان و دشمن بدسگالانى . باشد كه همچنان جاودانه زورمند بمانى . پس آنگاه سيمرغ به كوه برخاست و چشم سام و آن گروه بر او خيره مانده بود . چون سيمرغ برفت ، سام ، به فرزند بنگريست و او را سخت سزاوار تاج و تخت كيانى بديد « 1 »  :\r\nبازوانش چون شير ، رويش چون خورشيد ، دلش چون پهلوانان و دستش آماده جنگ ، مژه و چشمانش چون كرف « 2 »  سياه « 3 »  و رخسار و لبانش چون خون سرخ بود و هيچ چيز او بجز موهايش مايه نكوهش او نمىتوانست شدن . پس دل سام شاد گشت و بر آن پاك فرزند ، آفرين كرد و گفت : اى پسر ، دلت را به من نرم ساز و ديگر از گذشته ياد مكن ، چه من اينك كه ترا دوباره بدست آوردم با خداى خويش\r\n\r\n","description":"","footnote":" ( 1 ) - ثعالبى ، مىنويسد كه زال 7 ساله شده بود كه سام او را از كوه بياورد . تاريخ غرر السير ، ص 72 .  ( 2 ) - كرف به پارسى به معناى قير باشد .  ( 3 ) در شاهنامه نسخهء ژول مول چنين آمده است :\r\nسيه مژّه و ديدگان قيرگون * چو بسّد لب و رخ به كردار خون\r\nج 1 ، ص 151 ، بيت 197 . ليكن در بعضى نسخ ، اين بيت بدين صورت ذكر شده است :\r\nسپيدش مژه ديدگان قيرگون * چو بسّد لب و رخ به مانند خون\r\nو به نظر مىرسد كه بيت اخير صحيح‌تر باشد چرا كه به تصريح حكيم فردوسى ، موى او بطور كلى و در همهء اندام سپيد بوده و در اين صورت مژگان وى نيز سپيده بوده است . ","page_name":" 178 ","page_number":178},
  {"content":"\r\n\r\nپيمان كرده‌ام كه هرگز دلم را بر تو بد نسازم و هر آنچه خواهى ، زين پس ، آن كنم . پس هماندم ، سام جامه‌اى پهلوانى بر تن فرزند كرد و با او از كوه فرود آمد . گر چه سيمرغ ، او را دستان نام نهاده بود سام ، او را زال زر ناميد . سپاهيان كه ايشان را بديدند همگى با شادمانى به نزد سام آمدند . پس سام با فرزندش و سپاهيان ، آنسان كه از هر سو خروش كوس و كارناى و تبيره و زنگ زرين و دراى هندى به آسمان خاسته بود به سوى شهر رهسپار گشتند .\r\nآگه شدن منوچهر از كار سام و زال زر\r\nدر همان زمان از زابل براى منوچهر شاه خبر رسيد كه سام با فرّهى از كوه بيامد .\r\nمنوچهر شاه از آن آگهى شاد گشت و پروردگار را سپاس گفت . منوچهر را دو فرزند پسر خردمند و دلير و با فرّ و دين بود به نامهاى نوذر و زرسپ « 1 »  .\r\nپس به نوذر بفرمود\r\n\r\n","description":"","footnote":" ( 1 ) - در باب فرزندان منوچهر روايات مختلفى وجود دارد : مسعودى معتقد است كه منوچهر 7 پسر داشت « كه نسب غالب مردم ايران و طبقات ملوكشان بدانها مىرسد . و چون درختى است كه فروغ نسب ايرانيان به دو مىپيوندد . » التنبيه و الاشراف ، ص 84 . در بند هش تعداد فرزندان منوچهر 3 تن ذكر شده است به نامهاى « فِريا » ، « نوذَر » و « دوراسِرْو » . ص 150 . صاحب مجمل التواريخ و القصص همچون حكيم فردوسى 2 پسر براى منوچهر ذكر كرده است ، ليكن يكى را به اشتباه . بدين ترتيب كه يك پسر را همان نودر ( نوذر ) دانسته ولى ديگرى را طهماسب ( پدر زو ) . ص 27 . حال آنكه طهماسب پسر منوچهر نبوده است و در جايى كه سخن از زو به ميان مىآيد ، توضيح آن داده خواهد شد . يوستى همچون حكيم فردوسى نوذر و زرسپ را دو پسر منوچهر دانسته است .\r\n227 - 226 .  Iranisches , Namenbuch , P  . اما نام نوذر در اوستا به صورت نئوتر  Naotara  آمده است . وى موسس خاندانى است كه در اوستا نئوتريّه يا نئوتريان يعنى نوذريان خوانده شده است . ر . ك . پورداود ، يشتها ، ج 1 ، ص 266 - 265 و حواشى پورداود صفا ، حماسه‌سرايى ، ص 479 بندهش ، ص 150 . در برهان قاطع پيرامون معنى نوذر آمده است : نوذر به معنى بديع و پسنديده است . برهان قاطع ، ماده نودر . اما پسر ديگر منوچهر كه حكيم فردوسى از او ياد كرده زرسپ  Zarasp  مىباشد . اين نام برگرفته از دو جزء زر  Zar  به معناى زرد و طلايى ( و يا پير ) اسپ  Aspa  به معناى اسب و روى هم به معناى دارنده اسب طلايى يا به احتمال اندك به معناى دارنده اسب پير است .\r\nلازم به ذكر است كه در اسامى ايران باستان در بسيارى موارد يكى از اجزاء اسامى افراد را نام يك حيوان تشكيل مىداده ، مانند : زرتشت كه برگرفته از دو جزء زر  Zar  به معناى زرد و يا طلايى ثوشتر  utra  به معناى شتر و روى هم به معناى شتر طلايى است . و وجود اين امر ، ناشى از اتكاى بخش زيادى - نه همه - از زندگى آن زمان بر اقتصاد مبتنى بر گله‌دارى بوده است . ","page_name":" 179 ","page_number":179},
  {"content":"\r\n\r\nتا به تاخت سوى سام رود و دستان - فرزند سام - را كه در آشيانه سيمرغ پرورش يافته بود از نزديك ببيند و او را آفرين كند و از ايشان بخواهد تا به نزد منوچهر آيند و پس از آن به زابلستان روند . چون نوذر به نزديك سام نريمان رسيد ، جوان پهلوانى را در كنارش بديد . سام كه او را ديد از اسپ فرود آمد و يكديگر را در بر گرفتند و سام از شاه و پهلوانان ديگر بپرسيد . پس نوذر پيام شاه را به دو باز گفت . چون سام ، پيام شاه بزرگ را بشنيد ، زمين را ببوسيد و زال زر را بر پيل نرّى نشاند و شتابان به سوى درگاه منوچهر شاه روى نهادند . چون به نزديكى شهر رسيدند ، منوچهر با سپاهيانش به پيشواز ايشان شتافت . چون سام درفش منوچهر را بديد ، از اسپ پياده شد و زمين را ببوسيد . منوچهر بفرمود تا بر اسپ سوار گردد . پس همگى سوى كاخ روى نهادند و چون برسيدند ، منوچهر بر تخت بنشست و تاج كيانى بر سر نهاد و در يك سوى او قارن و در سوى ديگرش سام بنشستند . آنگاه زال را كه كلاهى زرين بر سر و گرزى زرين « 1 »  در دست داشت ، آراسته به نزد شاه آوردند . چون شاه او را با آن چهره زيبا و اندام تنومند بديد ، شگفت زده گشت و سام را گفت : تو اين را از من به زنهار دار كه هرگز او را به هيچ بهانه ميازارى و هرگز جز به دو شادمانه مگردى ، زيرا كه او فرّ كيان و چنگ شير و دل هوشمندان و فرهنگ پيران دارد . پس او را راه و روش و آيين رزم و بزم ، هر دو ، بيآموز ، چه او هرگز جز مرغ كوه و كنام نديده است و آيينها را به درستى نمىداند . آنگاه سام ، همه چيز را از كار سيمرغ و آن كوه و افكندن زال بدانجا و پرورانيدن سيمرغ ، او را و اين كه چگونه شد كه فرزندش نزد او دوباره ارجمندى يافت ، براى شاه بگفت . و سرانجام گفت : اين چنين بود تا اين كه پس از گذشت سالهاى بسيار ، در همه جا سخن آن سيمرغ و زال پراكنده گشت . پس من به فرمان\r\n\r\n","description":"","footnote":" ( 1 ) - گرز نشانه پهلوانى بوده و از آن رو كه اجداد وى همگى از پهلوانان بوده‌اند ، او نيز با همان نشانه به نزد شاه رفته است . ","page_name":" 180 ","page_number":180},
  {"content":"\r\n\r\nخداى ، به آن جاى دشوار در البرز كوه رفتم و كوهى ديدم كه سر به آسمان برافراشته و بر آن آشيانه‌اى چون كاخى بلند بود . در آن آشيانه ، زال در كنار بچه‌هاى سيمرغ زندگانى مىكرد چنان كه گويى هر دو از يك گونه‌اند . من هر چه بر گرد آن كوه بگرديدم ، هيچ راهى براى برشدن بدان نيافتم . پس به درگاه پروردگار داور پاك ناليدم كه : اى چارهء مردمان و اى بىنياز ، اى كه سپهر جز به فرمان تو نمىگردد . من بنده‌اى با دلى پر گناه هستم كه به نزد خداوند خورشيد و ماه آمده‌ام و اميدم تنها به بخشايش توست و به چيزى ديگر دسترسم نيست . از درگاهت مىخواهم كه اين بندهء مرغ پرورده را كه بدين خوارى و زارى برآورده شده و اينك بجاى پرنيان ، چرم پوشيده و به هنگامى كه مىبايست از پستان مادر ، شير مىخورده ، گوشت به دندان گرفته است ، بار ديگر به من برسانى و مرا به سوى او راهى آشكار سازى و اين رنج مرا كوتاه كنى و از براى بد مهرىاى كه من بكردم ، روانم را مسوزانى و بر من ببخشايى و دلم را شاد سازى . پس چون به درگاه يزدان ، اين بگفتم ، هماندم نيايشم پذيرفته گشت . و سيمرغ كه زال را بر گرفته بود به آسمان برخاست و او را همچون دايه اى مهربان در كنار من به زمين نشاند . گويى ناگهان گيتى از بويش پر از مشك گشت . پس زبان به ستايش سيمرغ گشادم و شگفتا كه او را نماز بردم . سيمرغ ، فرزند را در كنار من باز نهاد و خود بازگشت . و من او را برداشته به نزد تو اى شاه گيتى آوردم و هر آنچه كه برفته بود ، باز گفتم .\r\nبازگشتن زال به زابلستان\r\nآنگاه منوچهر شاه بفرمود تا موبدان و ستاره شناسان و خردمندان ، اختر زال را بجويند و ببينند كه در آينده چه خواهد شدن . پس ستاره شناسان و موبدان نشان اختر او بگرفتند و گفتند : اى شاه ، او پهلوانى سرافراز و نامدار خواهد شد . چون شاه ، اين سخن بشنيد ، شاد شد و جامه شاهوار و ارزنده‌اى بياراست . آنگاه بفرمود\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nتا اسپان تازى زرين ستام و شمشيرهاى زرين نيام و ديبا و خز و ياكند « 1 »  و زر و ريدكان « 2 »  رومى آراسته به ديباى روم و گوهر و زر با تبنگهاى « 3 »  زبرجد و جامهاى زر و سيم و پيروزه پر از مشك و كافور و لركيماس « 4 »  با جوشن و ترگ و برگستوان و نيزه و گرز و تير و كمان و تخت پيروزه و تاج زر و مُهر ياكند و كمر زرين ، به آيين پيشكش به ايشان دادند . آنگاه گشادنامه‌اى « 5 »  بنوشت و همه كابل و دنبر « 6 »  و ماى « 7 »  را در هندوستان ، از درياى چين تا به درياى سند و از زابلستان تا به درياى بُست را به سام و پسرش - زال - بخشيد و ايشان را بر آن جايها فرمانروا ساخت . « 8 »  چون اينها همه كرده شد ، سام برپاى خاست و تخت منوچهر را بوسه داد و گفت :\r\nاى مهترِ برگزيده كه تا كنون شاهى چون تو به مهر و خوبى و خرد ، تاج بر سر ننهاده ، و اى كه همهء گنج گيتى به چشم تو خوار است ، جاودان زنده باشى و مبادا كه نام تو از تو به يادگار مانَد . آنگاه سام به همراه زال و آن پيشكشهاى شاهى به سوى نيمروز « 9 »  روى نهادند . چون به نزديكى سيستان رسيدند ، مردم را از آمدن ايشان با جامه\r\n\r\n","description":"","footnote":" ( 1 ) - ياكند به پارسى به معناى ياقوت است .  ( 2 ) - ريدك به پارسى به معناى غلام است .  ( 3 ) تبنگ به پارسى همان طبق است كه معرب شده است .  ( 4 ) - لركيماس به پارسى به معناى زعفران است .  ( 5 ) - گشادنامه به پارسى همان منشور و عهد است .  ( 6 ) دنبر  Danbar  نام شهرى در هندوستان . برخى معتقدند كه همان دنپر  Danpar  و مخفف دنپور  Danpr  است . نيز گفته شده نام گريوه‌اى در راه كشمير بوده كه به بمير  Bamir  شهرت داشته است . ر . ك . برهان قاطع ، ماده دنبر فرهنگ جامع شاهنامه ، ماده دنبر .  ( 7 ) - ماى  My  نام شهرى بوده در هندوستان كه همچون بابل ، موضع ساحران و جادوان بوده است . برهان قاطع ، ماده ماى .  ( 8 ) - بدين ترتيب ملاحظه مىشود كه تمامى سرزمينهاى سيستان - كه از قديم هم تحت حاكميت خاندان سام و اجدادش بوده و بعداً نيز بمانْد - و تمامى نواحى جنوبى و شرقى خراسان بزرگ يعنى سرزمينهاى زابلستان و هندوستان تا حدود كوههاى هندوكش و سليمان و رود سند و از شمال تا رود جيحون ، جزء قلمرو حكومتى ايشان درآمد . و نيز دريافته مىشود كه همگى اين نواحى مطيع شاه ايران بوده‌اند و بدين ترتيب حدّ ايران بزرگ از جانب شرق ، چنان وسيع بوده است .  ( 9 ) - نيمروز همان سيستان است . ","page_name":" 182 ","page_number":182},
  {"content":"\r\n\r\nشاهوار و گشادنامه و تاج زر و كمر زرين آگهى برسيد . پس سيستان را چون بهشت بيآراستند و در هر سوى ، مشك و دينار و لركيماس و درم ريختند و با شادمانى به سوى سام روى كردند و او را به آمدن زال آفرين خواندند .\r\nپادشاهى دادن سام زال را\r\nآنگاه سام به آموختن هنرهاى شاهان به فرزند خويش پرداخت . پس از آن بزرگان و خردمندان و موبدان را بخواند و ايشان را گفت : فرمان شاه چنين است كه بايد به سوى گرگساران « 1 »  و مازندران سپاهى گِران برانم . پس اين پسرم را كه چون\r\n\r\n","description":"","footnote":" ( 1 ) - در اينجا نكته بسيار مهمى كه بايد ذكر شود تعيين مكان ناحيه مازندران و نيز ناحيه گرگسار ( در بعضى نسخ گرگسار  Gorgsr  ضبط شده است . كرگ به معناى كرگدن است ) و سگسار مىباشد . غالباً اين ناحيه را همان مازندران كنونى ، كه مجاور درياى خزر مىباشد دانسته‌اند . و گرگسار را نيز همان گرگان امروزى . از جمله ر . ك . اعتماد السلطنه ، تاريخ طبرستان ، ص 39 - 38 . در شاهنامه ، سام جنگهاى بسيار با نرّه ديوان مازندران و قوم سگسار و گرگسار - كه در مناطقى به همين نام ساكن بوده‌اند - داشته است . از شاهنامه ، دريافته مىشود كه اين مناطق در كنار يكديگر قرار داشته‌اند چرا كه غالباً نام اين اماكن با هم ذكر شده مانند : « سگسار و مازندران » و يا « گرگسار و مازندران » . از جمله ر . ك . شاهنامه ، مول ، ج 1 ، ص 228 و 214 . سام همواره از سيستان به جنگ ايشان مىرود . اما مسير او هرگز از سيستان به طرف مازندران كنونى يعنى به سوى نواحى شمال غرب سيستان نيست بلكه همواره مسير حركت او به طرف شرق و يا شمال شرقى سيستان است و غالباً از اين نواحى چنان ياد شده كه گويى فاصله چندان زيادى با سيستان ندارند . در باب مازندران و اين كه آيا غير از اين مازندران كنونى هم مازندرانى وجود داشته است يا نه ، بايد گفت در مقدمهء قديم شاهنامه آمده است : « و شام و يمن را مازندران خواندند و . . . و از چپ روم ، خاوريان و مازندرانيان دارند . و مصر گويند از مازندران است . » قزوينى ، « مقدمهء قديم شاهنامه » ، بيست مقاله ، ج 2 ، ص 50 و 44 . يا در جاى ديگر صاحب مجمل التواريخ و القصص مىنويسد كه فريدون ، نريمان را به جنگ كروض ( گروسّ ) شاه به « مازندران مغرب » فرستاد . ص 42 . ابن اسفنديار نيز مىنويسد : « مازندران مُحْدَث است به حكم آنكه مازندران به حد مغرب است » . در نتيجه مشخص مىشود كه اطلاق نام مازندران بر بخشى از نواحى طبرستان پديده‌اى بالنسبه متأخر است و پيش از آن ، ناحيه‌اى ديگر به نام مازندران در غرب ايران قرار داشته است . اما از جزيره سگسار 2 نشانى عمده وجود دارد . مستوفى نشان آن را در درياى زنگ مىدهد . نزهت القلوب ، ص 236 . و اسدى طوسى آن را يكى از شبه جزيره‌هاى هند به نام قالون مىداند كه قوم سگسار در آن بوده‌اند و در وصف آن مىگويد :\r\nجزيرى كه مرزش نبد نيم پى * جز از سنگ و خار و گزستان و نى\r\nزيك پهلوش بيشهء آب كند * كلاتى در و بُرز كوهى بلند\r\n. . . چنين گفت دانا كز آن روى كوه * بسى لشگرند از يلان همگروه\r\nسپاهى كه سگسار خوانندشان * دليران پيكار دانندشان\r\nچو غولانشان چهره چون سگ دهن * بسان بزان موى پوشيده تن\r\nسپاهى به دندان گراز و به دو گوش پيل * به رخ زرد و اندام همرنگ نيل\r\nگرشاسپ‌نامه ، ص 174 . اما نكته بسيار مهم اين كه مستوفى مىنويسد : « جزاير سگساران چند جزيره‌اند » . نزهت القلوب ، ص 236 .\r\nبا اين مقدمات كه ذكر شد بايد گفت مازندران ( مازن ، مزن ) و سگسار و گرگسار در ابتدا نام اقوامى بوده است و هر يك از اين اقوام در نواحى مختلفى چه در شرق و چه در غرب ايران ساكن بوده‌اند و در هر جا نام خود را به مكان اقامتشان داده‌اند و بعدها نيز يكى از اين 3 قوم يعنى مازنها به مازندران كنونى ايران آمده‌اند و نام خود را به آن مكان داده‌اند . پس اين درست نيست كه محقق به دنبال يافتن يك مازندران باشد و چندين نقطه به نام مازندران بوده است . و از آن ميان مازندرانى كه سام براى جنگ به سوى آن مىرود ، بر اساس آنچه كه در آغاز ذكر شد ، در حدود شرق سيستان واقع بوده است و سگسار و گرگسار نيز در نزديكى همان بوده است . ","page_name":" 183 ","page_number":183},
  {"content":"\r\n\r\nجانم و خون جگر من است ، به نزد شما مىگذارم . به گاهِ جوانيم ، داورى بيهوده‌اى كردم . اگر چه يزدان مرا پسرى داد ، ليكن از بىدانشى ، او را ارج ننهادم و بر كوهش افكندم ، ولى گيهان آفرين او را خوار بنگذاشت و سيمرغ او را برداشت و بپرورد تا برومند گشت . تا اين كه سرانجام از درگاه يزدان ، بخشايش خواستم و او نيز بر من ببخشود و فرزند را به من باز داد . اينك شمايان بدانيد كه اين يادگار من است كه به شما مىسپارمش و مىخواهم تا به دو هنرها بياموزيد و گراميش داريد و پندش دهيد . و من اينك با سپاه به فرمان شاه به جنگ دشمنان مىشتابم . آنگاه سام به زال روى كرد و گفت : ازين پس زابلستان را ميهن خويش دان و آرامش جوى و هر آنچه خواهى از بزم و رزم بساز . پس زال ، سام را گفت : اكنون چگونه توانم زيستن . رواست اگر بنالم . پس بيش از اينم از خويشتن جدا مدار ، كه پيش از اين از خود دورم داشتى و چنان كردى تا به زير چنگال مرغ و بر خاك كنام زندگانى كنم و خون بخورم و از مرغان به شمار آيم . پس از آن هم روزگارى رسيد كه از آن سيمرغ كه مرا روزگار درازى پرورانيده بود ، دور گردم . گويا بهرهء من از گُل جز خار نيست كه اكنون نيز بايد\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nاز تو جدا گردم . سام كه چنين شنيد ، به فرزند گفت : اى فرزند بر تو است كه ازين پس هر آنچه كه دلت آرزوى آن دارد ، بكنى ، زيرا كه ستاره شناسان چنين گفته‌اند كه اختر تو آن است كه در اينجا آرامش جويى . و بدان كه از فرمان سرنوشت ، تو را گريزى نيست . پس اكنون سواران و مردان دانش پژوه را گرد خويشتن آور و هر دانشى را بياموز و بشنو و به شادكامى روزگار بگذران .\r\nآنگاه سام اين بگفت و از جاى برخاست و روى به سوى جنگ نهاد . پس از هر سوى آواى كوس و زنگ و دراى هندى به آسمان خاست و سام با لشگر روان گشت . زال كه اكنون بجاى سام - كه به اسپهبدى روانه جنگ گشته بود - ، شاهى را دارا شده بود ، دو ايستگاه « 1 »  با پدر برفت . در آنجا ، پدر ، زال را تنگ در بر گرفت و زال نيز از اندوه جدايى ، خون بگريست . آنگاه سام ، فرزند را بفرمود تا از آن راه باز گردد و شادمانانه به سوى تخت و تاج رود . پس زال با اين انديشه كه چگونه بدون پدر ، شادكام زندگانى كند ، بيامد و بر تخت پيلسته « 2 »  بنشست و تاج بر سر نهاد و گرز گاو سار « 3 »  در دست گرفت . آنگاه موبدان و ستاره شناسان و سواران و پهلوانان را از هر جا فراخواند و شبانه روز به آموختن دانشها و هنرهاى گونه‌گون بپرداخت و سرانجام در دانش بدان جا رسيد كه كسى را در گيتى همتاى خود نديد و همگان در خرد و دانش ، به دو داستان « 4 »  مىزدند .\r\n\r\n","description":"","footnote":" ( 1 ) - ايستگاه به پارسى همان منزل را مىگويند كه در فواصل راهها بوده است .  ( 2 ) - پيلسته به پارسى به معناى عاج باشد .  ( 3 ) - گرز گاوسار - چنان كه پيشتر در آغاز قيام فريدون بر ضحاك گذشت - در آن زمان بر اساس نشانه‌هايى كه پيش گويان از قديم داده بودند و فريدون مىدانست ، به دستور او ساخته شد . اين گرز گويا در آن زمان به عنوان يكى از نشانه‌هاى شاهى ايران زمين مرسوم گشت . و از همين سخن حكيم فردوسى در اين قسمت دريافته مىشود كه اين گرز نه تنها در دربار شاه ايران زمين يعنى فريدون و بعد هم منوچهر ، به عنوان يكى از نشانه‌هاى پادشاه ايران بوده است بلكه شاه سيستان و نواحى شرقى ايران زمين نيز آن را داشته است .  ( 4 ) - داستان زدن به پارسى به معناى مثال زدن است . ","page_name":" 185 ","page_number":185},
  {"content":"\r\n\r\nآمدن زال به نزد مهراب كابلى\r\nاين چنين بود ، تا اين كه روزى زال بر آن شد تا در پادشاهى ، از جاى بجنبد . پس با گروهى از گُردان و پهلوانان ويژه خويش به سوى كشور هندوان ، به كابل و دنبر و مَرغ « 1 »  و ماى روى كرد و در هر جا كه رسيد ، جشنى به پا ساخت و در گنج بگشود و بخشش بسيار كرد . اين چنين از زابل به كابل رسيد كه در آنجا شاهى از نژاد ضحاك به نام مهراب فرمانروا بود و بسيار زيبا روى و شايسته و پهلوان و خردمند بود . اين مهراب از آنجا كه او را توان هماوردى با سام نبود ، هر ساله به او باژ « 2 »  مىداد . چون مهراب از آمدن زال آگاه گشت ، بامدادان از كابل با گنج و اسپان آراسته و ريدكان و دينار و يا كند و مشك و خوشبوى « 3 »  و ديباى زربفت و خز و پرنيان و يك تاج پر از گوهرهاى شاهوار و گردنبند زرين زبرجدنگار به همراه همه سران سپاه كه در كابل بودند به سوى زال روان گشت . زال چون او را بديد ، پذيره شدش و او را بنواخت .\r\nپس آنگاه جشنى به پا كردند و به ميگسارى پرداختند . چون زال ، مهراب را از نزديك ، خوب بديد ، آن مايه دانش و پهلوانى و زيبايى مهراب ، او را سخت خوش آمد . پس از اين كه جشن به پايان رسيد ، زال به بزرگان گفت : براستى كه فردى به چهر و بالاى مهراب نباشد و هيچ پهلوانى او را هماورد نيست . در همان زمان يكى از آن بزرگان ، زال را گفت : پس بدان كه در پس پردهء مهراب ، دخترى است كه رويش از خورشيد هم زيباتر است . از سر تا به پايش همچون پيلسته ، رُخش چون بهشت و بالايش چون ساگ « 4 »  است . گيسوانش كمند و دهانش چون گلنار و لبش چون ناروان است .\r\n\r\n","description":"","footnote":" ( 1 ) - مَرغ  Margh  همان مرغاب است ، از قراى هرات و نيز نام نهرى است در مروشاه‌جان . برهان قاطع ، ماده مرغ ، حواشى معين . ماركوارت بر آن است كه مرغ همان مرو است . ر . ك . ماركوارت ، ايرانشهر ، ص .  ( 2 ) - باژ همان باج است .  ( 3 ) - خوشبوى به پارسى به معناى عبير است .  ( 4 ) - ساگ همان ساج است . ","page_name":" 186 ","page_number":186},
  {"content":"\r\n\r\nدو چشمش بسان دو نرگس و مژگانش تيره‌تر از پر زاغ و ابروانش چون كمان طراز است . گويى بهشتى آراسته است . آن مرد با اين سخنان ، دل زال را به جوش آورد و آرام و هوش او بربود . آن شب را زال با زارى در انديشه آن دخترِ ناديده روز كرد .\r\nبامدادان مهراب به خرگاه زال رفت . زال از ديدار او بسيار شادمان گشت و گفت : مرا بگوى كه از تخت و تاج و هر آنچه كه مىخواهى ، تا به تو دهم . مهراب گفت : اى پادشاه ، تنها در گيتى يك آرزو دارم ، آرزويى كه بر تو دشوار نيست ، و آن اين كه به خانه من آيى و با اين كار ، جانم را همچون خورشيدى روشن سازى . ليكن زال كه چنين بشنيد گفت : اين انديشه‌اى نيكو نيست و مرا در خانه تو جايى نيست و سام نيز اگر اين شِنَود ، خرسند نگردد كه من به خانه بت‌پرستان روم و به ميگسارى پردازم « 1 »  . پس هر چه جز اين بگويى ، آن را خواهم پذيرفت . چون مهراب اين سخن زال بشنيد ، زبان به آفرين او گشود ، ليك در دل ، وى را ناپاك دين خواند و برفت .\r\nزال ، ولى ، سخت شيفته او و دخترش - كه هرگز ناديده بود - گشته بود . بزرگان همراه زال نيز اگر چه مهراب را از براى بت‌پرستيش سزاوار دوستى زال نمىدانستند ، ليكن چون زال را تا بدين پايه شيفته او ديدند ، ايشان نيز زبان به ستايش مهراب گشودند .\r\nراى زدن رودابه با كنيزكان\r\nروزى پگاه ، مهراب از نزد زال به سوى شبستان خويش رفت . در آنجا دو خورشيد رخ بديد : يكى دختر زيبايش رودابه ، ديگرى همسر خردمند و مهربانش سين دخت كه همچون باغ بهارى ، سراپا به رنگ و بو و نگار آراسته بودند . ليك در رودابه به شگفتى خيره ماند و بر او آفرين بخواند . چرا كه سروى ديد كه ماهى گِرد بر آن بود كه از شاهبوى « 2 »  ، كلاهى بر سر نهاده و چون بهشتى پر از خواسته ، به ديبا\r\n\r\n","description":"","footnote":" ( 1 ) - مهراب از بت‌پرستان و از نسل ضحاك بوده است .  ( 2 ) - شاهبوى به پارسى به معناى عنبر است . ","page_name":" 187 ","page_number":187},
  {"content":"\r\n\r\nو گوهر آراسته بود . پس سين دخت از مهراب در بارهء زال پرسيدن گرفت ، كه آيا هيچ خوى مردمى دارد يا نه و آيا زيبنده تخت و تاج است يا كنام ؟ مهراب پاسخ داد كه :\r\nاى سرو سيمين بر ماهروى ، در ميان پهلوانان گيتى ، كسى را همچون او نيابى ، كه دل شير دارد و زور پيل . هم سزاوار شاهى است و هم جنگ . رُخش چون ارغوان ، سرخ است . جوان است و بيدار . به گاهِ كينه خواهى چون نهنگ پتياره « 1 »  و بر اسپ چون اژدهاى تيز چنگ است . تنها او را يك آهو « 2 »  است و آن موى سپيدش است ، ليكن سپيدى مويش نيز فريبنده و زيباست . در همان زمان كه مهراب سخن مىگفت ، رودابه چون اين سخنان را در باره زال بشنيد برافروخت و رويش گلنارگون و دلش پر از آتش مهر زال گشت و آرام از دست داد و خويَش ديگرگون گشت .\r\nچه نيكو سخن گفت آن راى زن * ز مردان مكن ياد در پيش زن\r\nدل زن همان ديو را هست جاى * ز گفتار باشند جوينده راى\r\nرودابه را پنج كنيز مهربان و خردمند تُرك بود . « 3 »  پس راز خويش پيش ايشان بگشود و گفت : شمايان همگى رازدار و اندوهگسار من هستيد . پس بدانيد كه من سخت دلداده گشته‌ام و دل من پر از مهر زال شده است چنان كه در خواب نيز انديشه او از من جدا نمىگردد و شب و روزم در پندارهء « 4 »  ديدن روى اوست . اكنون شمايان كه هم مهربانيد و هم پارسا ، تنها كسانى هستيد كه از اين راز آگهيد ، پس چاره‌اى بسازيد تا دل و جانم از اندوه پرداخته گردد . كنيزان رودابه چون اين بشنيدند ، سخت شگفت زده گشتند و او را در انديشهء خويش بدكار پنداشتند و چون اهرمن از جاى بر خاستند و گفتند : اى افسر بانوان گيتى و سرافرازترين دختران مهان ، اى كه از هندوستان تا به چين ، تو گوهر و گل سر سبد همه شبستانهايى ،\r\n\r\n","description":"","footnote":" ( 1 ) - پتياره به پارسى به معناى بلا است .  ( 2 ) - آهو به پارسى به معناى عيب است .  ( 3 ) - ثعالبى از 4 كنيز نام مىبرد . تاريخ غررالسير ، ص 76 .  ( 4 ) - پنداره به پارسى به معناى خيال است . ","page_name":" 188 ","page_number":188},
  {"content":"\r\n\r\nچگونه از پدر شرم نمىدارى ؟ زيرا كه آن را كه پدرش روزگارى خوار داشت و از خود جدا ساخت ، تو اكنون مىخواهى به بر گيرى . مگر نمىدانى كه او را مرغ در كوه پرورانيده است و از اين رو در ميان گروه ، شهره گشته است و مگر نمىدانى كه هيچ كسى هرگز پير از مادر نزاده و هر كه چنين زاده شود ، نژاده نيست . تو با اين همه زيبايى و با اين موى مشكين ، شگفتى باشد اگر پيرى را برگزينى بلكه تنها خورشيد شايسته همسرى تو است .\r\nچون رودابه گفتار ايشان را بشنيد سخت خشمگين گشت و بر ايشان بانگ زد و روى از ايشان بتابيد . آنگاه با رويى دژم و آن چنان كه از خشم ، خم به ابروان آورده بود ، به ايشان گفت : گفتارتان ارزش شنيدن نداشت ، بدانيد دل من كه در انديشه ستاره است ، هرگز نمىتواند به پندار ماه شاد گردد ، آنكه خوراكش گِل است ، هرگز به گُل ننگرد ، گرچه گُل از گِل ستوده‌تر باشد ، هر كه درمان جگرش سركه بُوَد ، اگر انگبين خورَد ، درد او بيشتر گردد . من نيز نه قيصر مىخواهم ، نه فغفور چين و نه از تاج داران ايران زمين . تنها سزاوار من زال ، پسر سام است با آن بر و بازو و يال چون شير . اينك اگر چه او را پير خوانند يا نوجوان ، هرچه هست ، مرا آرام جان و روان است . پس هيچكس ديگر جز او در دل من مباد و هرگز جز وى از كسى ديگر نزد من ياد مكنيد . و بدانيد كه دل من ، مِهر او را نديده گزيد و اين دلدادگى من به دو تنها از شنيدن در باره او بود . و بدانيد كه اين مِهر من نه از براى روى و موى و زيبايى ، كه تنها از براى هنرهاى اوست . چون كنيزكان اين سخنان رودابه را كه از دل خسته‌اش برخاسته بود شنيدند ، او را گفتند : ما همگان بنده و دوستدار توييم و هر آنچه كه اكنون ما را فرمان دهى ، آن كنيم . آنگاه يكى از ايشان گفت : سد هزاران چون ما برخى « 1 »  تو باد ، اين راز را از ديگران نهان كن و بدان اگر بايد كه جادويى بياموزيم و به بند و افسون ، چشمها را بدوزيم تا اين كه آن شاه را نزد تو آوريم ، همچنان كنيم\r\n\r\n","description":"","footnote":" ( 1 ) - برخى به پارسى به معناى قربان و فدا است . ","page_name":" 189 ","page_number":189},
  {"content":"\r\n\r\nمگر كه نزد تو داراى پايگاهى گرديم . رودابه چون اين سخن او را بشنيد و همراهى ايشان را بديد ، لبش پر از خنده گشت و به آن كنيزك گفت : اگر اين بند را بگشايى ، بدان كه درختى برومند خواهى كاشت كه هر روز برايت يا كند « 1 »  بار خواهد آورد .\r\nرفتن كنيزكان رودابه به ديدن زال زر\r\nكنيزكان رودابه از پيش او برفتند تا چاره‌اى كنند . پس خود را با ديباى رومى بياراستند و بر زلفشان گل بيآراستند و هر پنج تن با زيبايى بسيار به كنار رود رفتند كه لشگرگاه زال در آنجا بود . ماه فروردين بود و همه جا پر از گل . پس آن كنيزكان به گل چيدن در هر سو پرداختند تا اين كه به نزديك سراپردهء زال رسيدند ، زال از بر تخت نگاه كرد و پرسيد : كه ايشان كه هستند ؟ او را گفتند كه : اينان كنيزان رودابه‌اند كه از كاخ مهراب بدانجا فرستاده شده‌اند تا گل بچينند . چون زال چنين شنيد ناگهان دلش از مِهر ، بردميد . پس شتابان ، ريدكى ترك با خود برداشت و با او به آن سوى رود ، به جايى كه آن كنيزان بودند رفت . آنگاه به بهانه شكار پياده گشت و كمانى از ريدك خواست . ريدك ترك ، كمان را به زه كرد و به دست چپ زال داد . در همان زمان خشيشارى « 2 »  در آب ديد . پس بانگ بزد تا آن مرغ به هوا پرواز كرد ، در همان دَم زال ، به شتاب تيرى بدان انداخت و آن مرغ را بزد و خون چكان در آن سوى رود انداخت . آنگاه به ترك گفت : به آن سوى رود برو و آن مرغ بياور . پس ريدك ترك با قايق به آن سوى رود رفت و چون آن كنيزان ترك را بديد به سوى ايشان رفت . يكى از كنيزكان به ريدك گفت : اين پهلوان پيل تن كه بازوانش چون شير است ، كيست كه چنان تير از كمان بينداخت كه ما هرگز سوارى زيبنده‌تر از او نديده‌ايم . ريدك ترك كه\r\n\r\n","description":"","footnote":" ( 1 ) - ياكند به پارسى به معناى ياقوت است .  ( 2 ) - خَشيشار نوعى از مرغابى بزرگ سياه رنگ باشد كه در ميان سرش خال سفيدى هست . برهان قاطع ، ماده خشيشار . ","page_name":" 190 ","page_number":190},
  {"content":"\r\n\r\nسخنان كنيزك شنيد ، لب به دندان گزيد و گفت : اين گونه از شاه ياد مكن ، كه او شاه نيمروز ، فرزند سام است كه او را دستان مىخوانند و هرگز سپهر چون او به خود نديده است . اين بار كنيزك بخنديد و ريدك را گفت : اين چنين ازو سخن مگوى و بدان كه مهراب ، ماهى در پس پردهء خود دارد كه بر شاه تو سر است و در زيبايى بى همتاست ، پيكرش سپيد چون پيلسته و گيسوانش همچون تاجى از مشك بر سرش مىباشد . چشمانى مست و ابروانى كمان و بينىاى چون كِلكى سيمين دارد .\r\nدهانش به تنگى دل مستمندان است و سر زلفش چون زنجير پاى بند . در گيهان ، ماه نيز همچون او نيست . اينك ما از كابلستان به سوى شاه زابلستان آمده‌ايم تا مگر چاره‌اى كنيم و آن لب لآل فام « 1 »  را با لب پور سام آشنا سازيم ، زيرا كه رودابه سخت سزاوار زال است . ريدك از شنيدن سخنان ايشان خرسند گشت و بخنديد و به نزد زال رفت . چون ريدك ، خندان به نزد زال بازگشت ، زال ، او را پرسيد : آن كنيزك ، تو را چه گفت كه خندان شدى ؟ پس ريدك ، آنچه ديده و شنيده بود به زال بازگفت . دل زال از شادى شنيدن آن سخنان ، جوان گشت . پس به ريدك گفت : برو و آن كنيزكان را بگوى كه از اين گلستان مَرَويد ، مگر آنكه با خود ، گوهرهايى نيز به همراه اين گلها ببريد . پس به كاخ باز مگرديد تا اين كه پيامى به راز ، با شما همراه سازم . آنگاه زال بفرمود تا درم و زر و گوهرهاى فراوان با پنج ديباى هفت رنگ گرانمايه بياوردند . پس كنيزكان را گفت : اين را پنهانى به نزد رودابه بريد و با كسى در اين باره سخن مگوييد .\r\nپس آن گنجها را به نام پهلوان گيتى ، زال زر بديشان سپردند . كنيزكان با يكديگر گفتند : ديگر شير نر به دام افتاد و اكنون ديگر كام رودابه و كام زال بجاى آمد ، و اين اختر فرخنده‌اى بود . در همان زمان گنجورشاه كه آن پيشكشها را به نزد كنيزان برده بود ، به پيش زال بازگشت و آنچه به كنيزان گفته بود ، او را بازگفت . آنگاه زال ، خود به آن باغ به نزد كنيزان رفت و از ايشان در بارهء رودابه پرسيدن گرفت و گفت : بر شما\r\n\r\n","description":"","footnote":" ( 1 ) - لآل به پارسى لعل را گويند . ","page_name":" 191 ","page_number":191},
  {"content":"\r\n\r\nاست كه هر آنچه مىدانيد به من بازگوييد و سخن به راستى گوييد و گرنه اگر گمان كژّى بر شما بَرَم ، بدانيد كه بىدرنگ به زير پاى پيلتان خواهم افكند . رخ كنيزكان از شنيدن اين سخنان سرخ گشت و زمين را به پيش زال بوسه دادند . يكى از ايشان كه به سال ، از ديگران كوچكتر بود ، پاسخگوى زال گشت و گفت : در گيتى هرگز كسى همچون سه نفر زاده نشده است ، يكى به زيبايى و خردمندى و پاك دلى سام ، ديگر پهلوانى چون تو و سوم زيبا رويى چون رودابه كه سر تا به پايش گل است و سمن ، گويى از رويش مِى مىچكد و مويش گويى همه خوشبوى « 1 »  است . سرش بافته به مشك و شاهبوى « 2 »  و تنش تافته به ياكند و گوهر است . هيچ بت‌آرايى چون او در چين هم نبينى ، و به زيبايى ، ماه و پروين نيز بر او آفرين كنند . پس زال كه چنين شنيد ، به كنيز گفت : اكنون مرا بگوى كه چاره چيست و چگونه مىتوان به نزديك او رسيدن كه دل و جان من پر از مهر او و همه آرزويم ديدن روى اوست . كنيز در پاسخ زال گفت : اگر فرمان دهى ، به كاخ آن سروسهى تازيم و از تو آن چنان به نزد رودابه گوييم كه او را بفريبيم و سرش را به دام آوريم . پس تو نيز بايد كه با كمند به نزديك ايوان و كاخ بلند آيى و كمند بر كنگره كاخ اندازى و بر آن فرود آيى تا به آنچه مىخواهى برسى .\r\nبازگشتن كنيزكان به نزد رودابه\r\nكنيزان برفتند و زال نيز بازگشت . آن شب ، شبى به بلندى يك سال بود . كنيزكان هر يك با دو شاخه گل در دست ، به درگاه كاخ رسيدند . دربان چون ايشان را بديد خشمگين شد و بر ايشان تاخت كه : در شگفتم كه شما را چه شده است كه بيگاه از درگاه بيرون مىشويد . ليكن كنيزان در پاسخش گفتند : بهار آمده است و ما به گل\r\n\r\n","description":"","footnote":" ( 1 ) - خوشبوى به پارسى به معناى عبير باشد .  ( 2 ) - شاهبوى به پارسى به معناى عنبر باشد . ","page_name":" 192 ","page_number":192},
  {"content":"\r\n\r\nچيدن رفته بوديم . دربان گفت : مگر نمىبينيد كه مهراب هر روز به نزد زال مىرود .\r\nاگر شما را اين چنين گل به دست در بيرون از ايوان ببيند ، كه بىدرنگ بر زمينتان پست مىگرداند . بارى كنيزان به ايوان درآمدند و به نزد رودابه شدند و پنهانى او را گفتند :\r\nما هرگز همچون زال ، خورشيدى نديده‌ايم كه رُخش همچون گل و مويش سپيد است . رودابه از شنيدن اين سخنان دلش از مهر برافروخته گشت و آرزوى ديدارش نمود . آنگاه كنيزان آن گنجها را كه زال بديشان سپرده بود ، پيش رودابه نهادند . پس رودابه از زال پرسيدن گرفت و گفت : بگوييد كه كارتان با پسر سام چگونه بود و آيا به ديدن ، بهتر است يا به آواز و نام . هر پنج كنيز گفتند : بدان كه زال مردى است بسان سروسهى ، هم زيب و هم فرّ شاهنشاهى دارد ، بلند بالا و كمر باريك است و شانه‌هاى گشاده دارد . دو چشمش چون دو نرگس آبگون و رُخش چون خون است .\r\nهَبَك « 1 »  و بازويش چون هبك شير نر و بسيار خردمند و پاك دل است . ليكن او را تنها يك آهو است و آن اين كه همهء مويش سپيد است ، اگر چه خود اين نيز براى او گونه‌اى فرّه است و گويى بهتر اين است كه چنين باشد و اگر اين چنين نبود ، فريبنده نمىگشت . اينك ما او را به ديدار تو نويد داده‌ايم و او به هنگام بازگشتن با دلى پر اميد برفت . پس تو اكنون چارهء كار مهمان بساز و بفرماى تا با چه بازگرديم . رودابه كه سخن كنيزكان بشنيد ، گفت : چه شده است كه سخنتان ديگرگون گشته است ؟ پيشتر ازين مىگفتيد كه او مرغْ پرورده و پير سر و پژمرده است . اكنون چه شده كه رُخش را به گل ارغوان و بالايش را به سروسهى ماننده مىكنيد ؟ و چه شده كه رخ مرا به پيش او مىآراييد ؟ رودابه اينها را مىگفت و مىخنديد . پس يكى از كنيزان را بفرمود تا شبانگه شتابان به نزد زال مژده بَرَد كه : كامت برآمد ، پس بيآراى كار و بيا تا مَهى پر نگار ببينى . آنگاه يكى از كنيزان به رودابه گفت : اكنون راه چاره بجوى ، كه يزدان هر آنچه مىخواستى بداد ، باشد كه سرانجام ِ اين كار هم فرخنده باشد . پس آنگاه\r\n\r\n","description":"","footnote":" ( 1 ) - هَبَك به پارسى به معناى كف دست است . ","page_name":" 193 ","page_number":193},
  {"content":"\r\n\r\nرودابه بفرمود تا به شتاب ، آن خانه را با ديباى چينى « 2 »  بياراستند و تبنگهاى « 3 »  زرين پر از مى و مشك و شاهبوى بر مِى آميخته و عقيق و زبرجد در سويى و گلهاى بنفشه و نرگس و ارغوان و ياسمن و سوسن در سوى ديگر بنهادند . و در جامهاى زر و پيروزه گلاب براى آشاميدن بياوردند و از خانه آن دختر خورشيد روى ، بوى خوش را تا به خورشيد بر آوردند .\r\nرفتن زال به نزد رودابه\r\nچون شب فرا رسيد و در كاخ را ببستند ، كنيز رودابه به نزد زال رفت و گفت : همهء كارها ساخته شد و گاهِ آن است كه گام بگذارى . پس زال به سوى كاخ روى نهاد و به پشت باروى كاخ رسيد . رودابه كه به بام در آمده بود ، چون زال را بديد ، از همانجا آواز داد كه : اى جوان ِ مردزاد ، خوش آمدى ، درود گيهان آفرين بر تو باد ، شاد باشد آن كنيز كه تو را آن چنان به پيش من نمايانْد . كه اكنون مىبينم كه همانى . بدين سان كه پياده از سراپرده‌ات به اينجا آمدى ، بايد كه دو پاى خسروانيت رنجه گشته باشد .\r\nچون زال ، آواى رودابه را از بام بشنيد ، نگاه كرد و ناگهان آن خورشيد رخ را بديد .\r\nپس گفت : اى ماه چهر ، درود من بر تو ، چه شبهاى بسيارى كه به درگاه يزدان پاك مىناليدم و ازو مىخواستم تا رويت را به من بنماياند . اكنون به اين سخنان چرب و با ناز تو شاد گشتم . ليكن چاره‌اى ساز تا راه ديدار آسان شود . پس رودابه گيسوان درازش را بگشود و همچون كمندى از كنگره ديوار فروهشت و زال را آواز داد كه :\r\nاى پهلوان بچهء گُردزاد ، اكنون همچون شير ، برتاز و اين گيسوانم را برگير و به كاخ\r\n\r\n","description":"","footnote":" ( 2 ) - غالباً ديباى رومى مشهور است و آن ديباى فيروزه‌اى رنگ بوده است . اما ديباى چينى ، ديباى زربفت بوده و تارهاى زرين در آن به كار رفته بود . ديباى شوشترى نيز بوده كه به رنگ سرخ بوده است . ر . ك . فرهنگ جامع شاهنامه ، ماده ديبا .  ( 3 ) تبنگ به پارسى همان طبق است . ","page_name":" 194 ","page_number":194},
  {"content":"\r\n\r\nدرآى . زال را اين كار رودابه شگفت آمد و گيسوان مشكين او را بوسيدن گرفت و گفت : مباد آن روز كه من چنين كنم . پس از ريدكى كه همراهش بيامده بود ، كمند بگرفت و بر سر كنگره افكند و خود را به هر سختىاى كه بود به بالا رسانيد . چون به بام در آمد ، رودابه بيامد و او را نماز برد و دست زال را در دست گرفت و با هم به آن بزم شاهوار كه همچون بهشتى آراسته گشته بود ، برفتند . « 1 »  زال از آن مايه زيبايى و شكوه رودابه و آن بزم در شگفت آمده بود ، رودابه نيز به زال كه با فرّهى بر كنارش بنشسته بود و دشنه‌اى در برش آويخته و تاجى از ياكند سرخ بر سر نهاده بود ، خيره گشته بود . و بدين سان يكديگر را در بر گرفته و نبيذ « 2 »  مىخوردند .\r\nآنگاه زال به رودابه گفت : اى سرو سيمين بر ، اگر منوچهر شاه ، داستان ما را بشنود ، ناخرسند گردد ، سام نريمان نيز چون شِنَود ، بر من به جوش آيد . « 3 »  ليكن بدان كه جان من در برابر اين دلدادگى ، ارزشى ندارد و در اين راه از جان مىگذرم و نساجامه « 4 »  مىپوشم چرا كه در پيشگاه داور دادگر پيمان بسته‌ام كه هرگز از پيمان تو نگذرم . پس ، از اين پس به درگاه پروردگار به نيايش مىپردازم تا مگر دل سام و منوچهرشاه از كين تهى گردد و تو آشكارا جفت من گردى . رودابه نيز گفت : من نيز در پيشگاه يزدان پيمان بسته‌ام كه جز زال زر ، پهلوان گيتى ، كه با تاج و گنج و با نام و فرّ است ، كسى بر من پادشاه نباشد . و زال و رودابه اين چنين در كنار يكديگر ببودند تا اين كه سپيده برآمد و بانگ تبيره از سراپرده برخاست . پس زال به ناچار ، رودابه را بدرود كرد . به گاهِ بدرود ، هر دو با ديدگانى اشكبار سر سوى خورشيد كردند و\r\n\r\n","description":"","footnote":" ( 1 ) - ثعالبى مىنويسد كه چون زال از كنگره بالا رفت ، زال و رودابه يكديگر را در آغوش كشيدند و از حال يكديگر بپرسيدند و از هوش رفتند . كنيزان بر آنان گلاب پاشيدند و كم كم آنان را به هوش آوردند . پس آنگاه به سراى رودابه رفتند . تاريخ غرر السير ، ص 77 .  ( 2 ) - ر . ك . زيرنويس شمارهء 2 صفحه . 114  ( 3 ) - ناخرسندى ايشان از آن رو بود كه : 1 - مهراب و خاندانش از نژاد ضحاك بودند و همواره ميان ايرانيان و اين نژاد ، دشمنى ديرين وجود داشت . 2 - مهراب و خاندانش بت‌پرست بودند ، ليكن سام و منوچهر يزدان پرست بوده‌اند .  ( 4 ) - نساجامه به پارسى به معنى كفن باشد . ","page_name":" 195 ","page_number":195},
  {"content":"\r\n\r\nگفتند : اى فرّ گيتى ، هنوز زود بود كه بيايى ، ايكاش اندكى درنگ مىكردى . ليكن به ناچار ، زال از بالا كمند انداخت و از كاخ فرود آمد .\r\nراى زدن زال با موبدان در كار رودابه\r\nچون زال به لشكرگاه خود بازگشت و به گاه بامداد ، پهلوانان ، به آيين هميشه به ديدار زال رفتند و او را بديدند و بازگشتند . آنگاه زال بفرمود تا دستور و موبدان را فرا خواندند . پس زال با لبى پر از خنده و دلى پر از كام ، زبان به گفتن بگشود و نخست بر گيهان آفرين درود كرد و با اين كار خواست تا موبدان ، او را بناگزير از خداپرستان بشمار آورند و در كيش او دو دلى نكنند . « 1 »  پس گفت : هميشه دل ما پر از بيم و اميد پروردگار باد . خداوند خورشيد و ماهِ گردنده ، او كه روان را به سوى نيكىها راهنمون است . چگونه مىتوان او را ستود . پروردگارى كه گيهان به دو برپاست ، آن دادگستر در هر دو گيهان ، آورندهء ماهها و فصول او كه هيچ چيز جز به خواست او نشود . همو گيتى را از جفت آفريد و بنيان آن را بر جفت نهاد . اگر جفت نبود ، توانايىها در نهان مىمانْد . پس چه نيكوتر باشد كه از پهلوان گيتى ، فرزندى بجاى مانَد كه چون گاهِ رفتن پهلوان رسد ، فرزند جاى او را بگيرد و نامش را زنده نگاهدارد . اكنون همه اينها كه گفتم ، داستان من است . بدانيد كه دل من رميده و خِرَد از من دور گشته . پس مرا بگوييد كه درمانش چون كنم كه دلدادهء دختر مهراب و سيندخت گشته‌ام . اينك آيا مىگوييد كه سام و منوچهر شاه بر اين كار رام گردند ؟ و آيا اين كار را از جوانيم مىدانند يا از گناه ؟ گرچه كسى كه جفت مىجويد ، خواه\r\n\r\n","description":"","footnote":" ( 1 ) - بطور كلى چون زال در كوه و توسط سيمرغ پرورده شده بود ، بسيارى گمان مىبردند كه از ايمان بهره‌اى ندارد ، ليكن از ترس سام ، ياراى ابراز اين سخن را نداشتند . اين زمان نيز كه زال عاشق يك دختر بت‌پرست گشته بود ، آن گمان ايشان مىتوانست قوّت بگيرد . پس زال مخصوصا در آغاز سخنانش بطور مؤكد از يزدان ياد مىكند . ","page_name":" 196 ","page_number":196},
  {"content":"\r\n\r\nبزرگ باشد ، خواه كوچك ، بدرستى كه با اين كار ، سوى كيش و آيين روى كرده و هيچ ننگى بر او نيست . اكنون شما اى موبدان و فرزانگان ، چه گوييد اندر اين كار ؟ موبدان و ردان كه چنين شنيدند ، لبها را بستند و كسى را ياراى سخن گفتن نماند چه مهراب از تخم ضحاك بود و شاه ايران از ضحاك ، سخت كينه‌ور . و هرگز كسى نشنيده بود كه نوش با زهر جفت شود .\r\nپس چون زال ، اين سخنان ناسازگار را از ايشان شنيد ، از در ديگرى وارد گشت و گفت : بدانيد كه اگر مرا در اين كار ، راهى نماييد و اين بند را گشايشى باشيد ، از خوبى و بخشش ، آن مىكنم با شمايان ، كه هرگز كسى تا كنون نكرده باشد . موبدان با شنيدن اين سخن ، ديگرگونه شدند و گفتند : ما همگان بندگان توييم و دانيم كه مهراب اگر چه از تخم ضحاك اژدها است ، ليكن هرگز سبك مايه و خوار نيست بلكه از بزرگان و پهلوانان است . « 1 »  پس بر تو كه از همهء ما خردمندترى بايسته است تا نامه‌اى به سام نويسى و به زبانى از او بخواهى تا مگر نامه‌اى به منوچهر شاه نويسد . و بدان كه منوچهر به آنچه كه سام بخواهد ، پشت نمىكند . و بدين سان همه كارها آسان خواهد شد .\r\n\r\n","description":"","footnote":" ( 1 ) - حكيم فردوسى در اينجا بيتى آورده كه دانسته نيست ، منظور او از آن چيست :\r\nاگر چند از گوهر اژدهاست * همانست كه بر تازيان پادشاست\r\nج 1 ، ص 173 بيت 741 .\r\nيقيناً در مصراع اول ، مراد از اژدها همان ضحاك است و بطور كلى در اين مصراع ، سخن از مهراب است كه از نسل ضحاك بوده است . ليكن بخش مبهم ، مصراع دوم است كه منظور حكيم فردوسى دانسته نيست . با توجه به فحواى مصراع اول ، مصراع دوم نيز بايد مكمل و در ادامه مصراع اول باشد و در نتيجه به مهراب برگردد ، ليكن مهراب در هند حكومت مىكرده و اصلاً عنوان او « كابل خداى » بوده است . حال آنكه در مصراع دوم سخن از پادشاهى بر تازيان است و مهراب پادشاه ايشان نبوده است . پس بايد اين مصراع به ضحاك برگردد ، حال آنكه ضحاك نيز در آن زمان مورد بحث ، مدتهاى مديدى بود كه توسط فريدون در كوه دماوند به بند كشيده شده بود و پادشاهى او بر تازيان سرآمده بود . و در زمان مورد نظر يكى از نوادگان او به نام كاكوى جانشين ضحاك و حاكم بر تازيان بود . اما باز فعل به كار رفته در مصراع دوم فعل حال است و سخن از پادشاهى او بر تازيان دقيقاً در همان زمان زال مىكند . در هر حال نگارنده اين حواشى را منظور حكيم فردوسى دانسته نشد . ","page_name":" 197 ","page_number":197},
  {"content":"\r\n\r\nنامه نوشتن زال نزديك سام و نمودن چگونگى كار\r\nپس زال ، نويسنده‌اى را پيش خواند و نامه‌اى اين چنين براى سام نويساند : آفرين باد بر آن دادگر كه زمين را آفريد ، او كه شادى و زور از اوست . خداوند ناهيد و بهرام و هور . خداوند هست و نيست . خداى يگانه كه همه بندگان اوييم . و درود خداوند بر سام نريمان باد . خداوند گوپال و شمشير و خود . گرايندهء تاج و زرين كمر . او كه شاه را بر تخت زر مىنشاند . او كه به گاه كارزار هيچ سوارى چون او به مردى نباشد .\r\nو من او را بسان بنده‌اى هستم كه دلم را به مهر او آگنده‌ام . از آن زمان كه از مادر بزادم ، ستمهاى بسيار بر من رفت . پدر در ناز و آرامش بود و من در كوه به كنار سيمرغ بودم و بدان نيازمند كه مگر سيمرغ مرا از بچگان خود در شمار آورد و شكارى نيز از براى من بياورد . چه بسيار پوستم از باد بسوخت و خاك در چشمم ريخت . مرا پورسام مىخواندند ، ليك در همان زمان ، سام بر اورنگ بود و من بر كنام . ليكن همه اينها را از سر نوشت دانستم و دم بر نياوردم :\r\nكسى از حكم يزدان نيابد گريغ * اگر چه بپرّد برآيد به ميغ\r\nسنان گر به دندان بخايد دلير * بدّرد از آواز او چرم شير\r\nگرفتار فرمان يزدان بود * اگر چند دندانش سندان بود\r\nولى اكنون مرا كارى پيش آمده است و سزاوار است كه پدر ، دليرم سخن من كهتر را بشنود . بدان كه من دلدادهء دختر مهراب گشته‌ام و در اين دلدادگى ، مرا رنج بسيارى رسيده است . اگر چه از تو ستم بسيارى به من رسيده است ، ليكن نمىخواهم كه جز به فرمان تو دم زنم . اكنون روانم را از اين درد و رنج و سختى\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبرهان و مرا دستورى ده تا دختر مهراب را جفت خويش سازم . و به ياد داشته باش كه چون پروردگار مرا دوباره به تو باز داد ، در پاى البرز كوه در پيش گروه پيمان بستى كه هر آرزويى كه داشته باشم برآورده سازى ، اكنون بدان كه دل من بستهء اين است .\r\nآنگاه زال سوارى تيز رو برگزيد و او را با سه اسپ از كابل به سوى سام روانه ساخت و بفرمود تا هر گاه يكى از اسپان در راه بماند ، بر ديگرى سوار شود و دَمى نياسايد تا به سام رسد . پس فرستاده چون باد برفت و چون نزديك گرگساران رسيد ، « 1 »  سام كه به شكار در كوهسار رفته بود ، او را از دور بديد و به همراهانش گفت : بنگريد ، فرستاده‌اى زابلى از كابل بيامد . بايد كه فرستادهء زال باشد . پس بايد از او از زال و ايران و منوچهر بپرسيم . در همان زمان سوار به دو رسيد . با نامه‌اى در دست از اسپ به زير آمد و خاك را بوسه داد و از گيهان آفرين ياد كرد . پس سام ، نامه از او بستد و فرستاده ، پيام زال را بگفت . سام بندنامه بگشاد و از كوه سرازير گشت و يكايك سخنان زال را بخواند . ليك با خواندن آن بپژمرد و برجاى خيره ماند . سام ، آن آرزوى زال را نپسنديد و خوى او را ديگرگونه پنداشت و با خود گفت : اينك آن سخنى كه سزاوار گوهر او بود ، از او پديد آمد . چون مرغ ، آموزگارش بوده ، امروز اين چنين كام دل از روزگار مىجويد . سام ، انديشمند ، از نخچيرگاه به سراى خود بازگشت و پيوسته با خود گفت : اگر اينك او را بگويم كه اين انديشه درست نيست و اين كار مكن و به دانش گراى ، نزد خداوند و نزد مردم ، پسنديده نخواهم بود و پيمان شكن مىگردم ، ليك اگر نيز بگويم آرى و به هر آنچه كه مىخواهى بپرداز ، پس آنگاه از اين مرغْ پرورده و آن ديوزاد « 2 »  چه نژادى برخواهد آمد . سام در اين انديشه با دلى زار بخفت ، ليك در خواب نيز آسوده نبود .\r\n\r\n","description":"","footnote":" ( 1 ) - ثعالبى مىنويسد كه سام در اين زمان در « دورترين شهرهاى هند » بود . تاريخ غررالسير ، ص 78 .  ( 2 ) - منظور از ديوزاد ، رودابه دختر مهراب است كه چنان كه پيشتر گفته شد از نسل ضحاك بوده است و از اين رو سام او را ديوزاد مىخواند . ","page_name":" 199 ","page_number":199},
  {"content":"\r\n\r\nراى زدن سام با موبدان بر كار زال\r\nچون سام از خواب برخاست ، انجمنى از موبدان و خردمندان كرد و از ستاره شناسان خواست تا ببينند فرجام اين كار چه خواهد شدن و بگويند كه چگونه مىشود دو گوهر چون آب و آتش را با هم بيآميخت ، و مگر نه اين كه در روز رستاخيز نيز ميان فريدون و ضحاك كارزار باشد . پس ستاره‌شناسان همه روز را برفتند و نشان اختر زال و رودابه بگرفتند . آنگاه با خنده به نزد سام نريمان آمدند و يكى از ايشان ، او را گفت : اى گُرد زرين كمر مژده باد ترا كه هم رودابه و هم زال هر دو فرّخ همال اند و از آن دو فرزندى چون پيل ژيان بيآيد و به مردى ميان ببندد و با شمشيرش گيتى را به زير پا آورد و دست بدسگالان را از زمين كوتاه سازد . او كسى است كه با گرز گرانش سگسار و مازندران و بيشتر از همه ، توران زمين را از بدى بشويد و به ايران زمين بسيار نيكويى رسانَد . اميد ايرانيان به دو خواهد بود . پس خوشا آنكه در زمان او پادشاهى كند . و بِدان كه چه روم و چه هند و چه ايران زمين ، همه به زير فرمان او درآيند . چون سام سخنان اخترشناسان بشنيد ، بخنديد و پذيرفت و ايشان را زر و سيم بسيار داد . آنگاه فرستادهء زال را پيش خود خواند و او را گفت : به زال به خوبى بگوى كه گرچه نمىبايست چنين آرزويى مىكردى ، ليكن چون پيمان بسته‌ام كه هر آنچه خواهى آن كنم ، پس هيچ بهانه‌اى نمىآورم و بامدادان ، خود با سپاه از اينجا به سوى ايران مىرانم تا ببينم كه منوچهر شاه چه فرمان دهد . آنگاه سام ، دِرَمى چند به فرستاده داد و او را بسوى زال روانه ساخت . پس از آن بامدادان خروش كوس و كارناى به هوا خاست و سام با سپاهيانش با هزار تن از گرگساران كه به بندگى گرفته و پياده با خوارى و زارى بسيار به دنبال خويش مىكشانيدند ، به سوى ايران روى نهادند و به دهستان رسيدند .\r\nاز سوى ديگر فرستاده به نزد زال بازگشت و چون پيام سام را بگفت ، زال بسيار\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nشادكام شد و بر زال و آن بخشش آفرين كرد و از شادمانى ، درويشان را خواستهء « 1 »  بسيار داد و مردم خويش را بنواخت . و از شادى ، نه شب ، خواب داشت و نه روز ، آرام و هرچه گفتى تنها سخن رودابه بود .\r\nآگاهى يافتن سيندخت از كار رودابه\r\nميان زال و رودابه ، زنى شيرين سخن بود كه پيام ايشان را به سوى هم باز مىبُرد .\r\nچون پاسخ سام برسيد ، زال آن زن را بخواند و او را از آن آگاه كرد و گفت : به نزديك رودابه برو و او را بگوى كه ديدى كه تنگى و سختى كار ما را نيز گشايشى شد . اكنون فرستادهء من از پيش سام با شادمانى باز آمد . آنگاه زال ، نامه سام را به زن سپرد . زن از پيش او چون باد برفت و آن نامه را به نزد رودابه برد و او را به شادى مژده داد .\r\nرودابه كه چنين ديد بر آن زن درم افشاند و او را بر چهارپايهء زر بنشاند و جامه‌اى به دو بخشيد . آنگاه سربندى بياورد كه تار و پودش از بس زر و گوهر كه بر آن دوخته بودند ، ناپديد گشته بود ، نيز يك انگشترى پر مايه بياورد و آن دو را به آن زمان داد و با درود و پيام به نزد زال فرستاد .\r\nزن از سرا برفت و به ايوان رسيد ، ليكن در همان زمان ناگهان سيندخت او را بديد و گفت : مرا بگوى كه از كجا مىآيى و بدان كه هر چه گويى بايد راست باشد .\r\nچندى است كه از پيش من مىگذرى و به سراى رودابه در مىآيى و به من نمىنگرى . اينك دل روشنم به تو بدگمان گشته است . پس سخن گوى . روى زن از بيم سيندخت ، سرخ گشت و بترسيد و زمين را بوسه داد و گفت : من زنى هستم كه جامه و گوهرهاى گرانبها به خانه بزرگان مىبرم و مىفروشم . در اين سرا نيز رودابه از من يك افسر زرنگار و يك انگشترى پر از گوهر بخواست كه اينك برايش بياوردم .\r\n\r\n","description":"","footnote":" ( 1 ) - خواسته به پارسى همان مال است . ","page_name":" 201 ","page_number":201},
  {"content":"\r\n\r\nليك او بيشتر خواست و اكنون مىرفتم تا برايش بياورم . سيندخت گفت : اگر مىخواهى كه دلم از گمان بد به تو آزاد گردد ، پس بهاى آنها را كه گرفتى به من بنمايان . زن گفت : رودابه گفت بهاى آنها را فردا مىدهم ، پس تو نيز تا من بها را نيافته‌ام ، از من مجوى . ليكن سيندخت ، سخنان او را باور نكرد و چون آن جامه‌هاى گرانمايه و انگشترى رودابه را ديد ، كژّى و ناراستى گفتار زن را دريافت ، پس برآشفت و گيسوان او را در دست گرفت و بر زمينش افكند و به خوارى او را بر زمين كشيد و او را با پا كوبيد و با دست همى زد . سپس خشمگين به كاخ رفت و در كاخ بر خويشتن ببست و بفرمود تا رودابه به نزد او رفت . پس آنگاه سيندخت دست بر رخساره زد و اشك ريخت و رودابه را گفت : اى ماه گرانمايه چرا بجاى گاه ، چاه را برگزيدى ، چه چيزى از نكو داشتن مانده بود كه برايت نكردم ، اى ماهروى ، اينك همهء رازها را پيش مادر بگوى ، كه اين زن از پيش كه و از بهر چه به نزد تو مىآيد و اين مرد كيست كه سزاوار اين سربند و انگشترى است . و بدان كه تو با اين كارَت نام ما را به باد خواهى داد و دخترى مانند تو هرگز از مادر نزاده است . رودابه از شرم مادر سر بر زمين انداخته بود و مىگريست پس به مادر گفت : اى پر خرد ، من دلدادهء زال گشته‌ام و هرگز نمىخواهم بدون او زنده باشم . بدان كه يك موى او را به گيتى نخواهم دادن . و بدان كه من و او يكديگر را ديده‌ايم و با هم نشسته‌ايم و دست او را به پيمان در دست گرفته‌ام و جز اين هيچ چيزى ميان ما نرفته است . از سوى زال فرستاده‌اى نزد سام رفت و اينك پاسخ او را باز آورده ، كه سام اگر چه نخست از اين كار رنجيده گشت اما سرانجام فرستاده را بسيار چيز داد و با ما همداستان گشت .\r\nاينك همين زن كه مويش را كَندى و بر زمينش كشاندى ، آورندهء پاسخ سام بود و آن جامه نيز پاسخ آن نامه بود . سيندخت از اين گفتگو فرو ماند و زال را جفتى سزاوار براى رودابه ديد و او را بپسنديد . پس گفت : زال هم پهلوانى بسيار بزرگ و هم بسيار خردمند است و همه هنرها را داند ، ليك تنها يك چيز است و آن اين كه شاه ايران از اين كار خشمناك شود و خاك كابل را به خورشيد برآرد . چرا كه او نمىخواهد كسى\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاز تخم ما بر زمين ، شاه باشد . آنگاه سيندخت ، آن زن را رها كرد و بنواخت و چنان وانمود كرد كه هرگز آن كارها نرفته است . پس به زن گفت : اى زيرك هوشيار ، هميشه لبت را بسته‌دار و در اين باره هيچ سخنى مگوى . آنگاه سيندخت كه دخترش را در نهان چنان ديده بود كه پند هيچ كس را در گيتى نمىشنود ، برفت و گريان بخفت . « 1 » \r\nآگاهى شدن مهراب از كار دخترش\r\nدر همان هنگام مهراب ، شادان و ناآگاه ، از نزد زال به پيش سيندخت آمد ، ليك او را پژمرده و آشفته ديد . پس او را گفت : بگوى كه ترا چه شده كه اين چنين پژمرده گشته‌اى ؟ سيندخت با اندوه ، لب به گلايه بگشود كه : با خود مىانديشم كه اين كاخ و اين همه گنج و بندگان و باغ و بوستان و زيبايى و دانش را سرانجام بايد به دشمن سپاريم و بهرهء ما تنها تبنگويى « 2 »  تنگ خواهد شد و هر آنچه را كه با رنج پرورديم ، ديگر از آن ما نخواهد بود . آرى فرجام ما اين است و ندانم كه آرامش ما در كجا باشد . مهراب كه چنين شنيد ، به سيندخت گفت : سخنان تازه مىگويى ، مگر نمىدانى كه سراى سپنجى بر اينسان است ، يكى مىآيد و يكى مىرود و با اندوه خوردن ، كار گيتى ديگرگون نشود و نتوان با پروردگار دادگر پيكار كرد . پس سيندخت گفت : نمىدانم چگونه از تو مىتوان اين راز بزرگ را نهفتن ؟ آن همه كه بگفتم ، داستان فرزندمان بود . اين بگفت و سر را به زير افكند و بگريست . آنگاه گفت : بدان كه پسر سام براى رودابه دامى نهاده است و دل روشن او را از راه ببرده .\r\nاينك ما را بايد چاره‌اى كردن . من كه هر چه پندش دادم ، بهره‌اى نبخشيد . دلش خيره و رخسارش زرد گشته است . چون مهراب ، اين بشنيد ، تنش لرزيد و رخش\r\n\r\n","description":"","footnote":" ( 1 ) - ثعالبى ، تاريخ غررالسير ، ص 80 - 79 .  ( 2 ) - تبنگو ، تبنگوى به پارسى صندوق را گويند . ","page_name":" 203 ","page_number":203},
  {"content":"\r\n\r\nچون لاژورد « 3 »  گشت ، پس ناگهان از جاى برخاست و دست بر شمشير برد و گفت :\r\nاينك خون رودابه را بر زمين ريزم . سيندخت كه آن چنان ديد ، بجست و او را بگرفت و گفت : اينك از من ِ كوچكتر ، سخنم را بشنو ، آنگاه هر آنچه كه خواهى بكن . ليك مهراب او را به كنارى انداخت و چون پيل مست بر خروشيد كه : آن هنگام كه مرا دخترى پديد آمد ، مىبايست بىدرنگ سر از تنش جدا مىساختم . ليكن من آن نكردم و به راه نياكان خود نرفتم ، « 1 »  تا اين كه او اكنون چنين كرد . اينك چرا مرا از جنگ باز مىدارى ، مگر نمىدانى كه مرا هم بيم جان است و هم ننگ ، از آن رو كه اگر سام يل با منوچهرشاه بر ما فرمانروا گردند ، دود از كابل تا به خورشيد برآرند و زمينش را زير و زبر سازند . سيندخت چون اين سخن بشنيد ، گفت : در اين باره چنين به خيره سخن مگوى و مَهَراس ، چه سام از اين كار آگهى يافته و از براى همين از گرگساران بازگشته است . مهراب گفت : اى ماهروى ، هرگز با من سخن به كژّى و ناراستى مگوى ، چگونه چنين چيزى شده است ؟ بدان كه من اگر بيمى از گزند ايشان نداشتم ، چه كسى سزاوارتر از زال براى دامادى من بود ، و كيست كه از اهواز تا به قندهار ، پيوند با سام پهلوان را نخواهد ؟ پس سيندخت گفت : اى سرفراز ، مرا نيازى به گفتار ناراست نيست ، چه آشكار است كه گزند تو ، گزند من است . من نيز نخست همچون تو انديشيدم و از آن رو اندوهگين گشتم چه من نيز با خود بگفتم كه فريدون با آن پيوندى كه با سرو يمن بكرد و دختران او را براى پسران خويش بگرفت ، بر سرزمين او نيز فرمانروا گشت ، پس اينك زال نيز بر همان راه مىرود .\r\nليكن چون اين نامه را بديدم ، ديگرگونه گشتم . آنگاه سيندخت ، نامه سام را كه در پاسخ زال فرستاده بود ، بياورد و به مهراب داد و گفت : دل خوش‌دار و بدان كه هر آنگه كه بيگانه ، خويش تو گردد ، دشمنانت به سختى خواهند افتاد . مهراب با دلى\r\n\r\n","description":"","footnote":" ( 3 ) - لاژورد همان لاجورد است .  ( 1 ) - مهراب - چنان كه پيشتر ذكر شد - از تازيان بوده است و مراد از راه نياكان ، همان سنّت كشتن دختران است كه از ديرباز در ميان اعراب معمول بوده است . ","page_name":" 204 ","page_number":204},
  {"content":"\r\n\r\nپر از كينه و سرى پر جوش به سخنان سيندخت گوش سپرد ، آنگاه گفت : برخيز و رودابه را به نزد من آور . سيندخت سخت بترسيد كه آن شيرْمرد ، رودابه را آزارى رسانَد . پس به او گفت : نخست بايد كه پيمان بندى كه او را تندرست به من بازسپارى و او را هيچ آزارى نرسانى . پس سيندخت ، پيمانى سخت از او بگرفت و آنگاه پيش مهراب ، سر خم كرد و خندان و شادان سوى دخترش روى كرد . چون به نزد رودابه رسيد ، او را مژده داد كه : آن پلنگ جنگى اكنون چنگ خود را كوتاه ساخته ، پس اينك زود پيرايه از سر و روى بردار و به زارى به نزد پدر رو . ليكن رودابه گفت : چرا پيرايه از خويش بردارم ، و چرا بايد اين سخن آشكار را كه دلدادهء پسر سام گشته‌ام ، نهان سازم . پس رودابه با همان پيرايه‌ها ، در ميان انبوهى از ياكند و زر ، كه همچون خورشيد خاور گشته بود ، به نزد پدر رفت . پدر چون او را بسان بهشتى آراسته و پر نگار بديد ، در او خيره ماند و پروردگار را بسيار آفرين كرد آنگاه گفت : اى كه خِرَد را از سرت بيرون ساخته‌اى ، كجا سزاوار است كه پرى با اهريمن جفت گردد ، چه ، اگر چنين شود هيچ نشانى از تاج و تخت نخواهد ماند . و بدان كه اگر حتى مارگيرى از دشت قحطان ، مغ شود ، او را به تير بايد كشت . « 1 »  چون رودابه اين سخنان را از پدر شنيد ، دلش پر خون و رويش دژم گشت ، اما هيچ دَم نزد و به سرايش بازگشت . و بدين سان هر يك از آن دو ، چه مهراب كه همچون پلنگ غرّان گشته بود و چه رودابهء دل شكسته ، هر دو به يزدان پناه جستند .\r\nآگاه شدن منوچهر از كار زال و رودابه\r\nپس منوچهر شاه بزرگ را از كار دلدادگى دختر مهراب و زال ، آگاهى رسيد .\r\n\r\n","description":"","footnote":" ( 1 ) - با وجود اين كه يكى از علل اساسى اين اختلاف ، تفاوتهاى نسب و نژاد بوده ليك در حقيقت بالاتر از هر چيز اختلاف عقيدتى و دينى بوده است . جنگ ميان خداپرستى و بت‌پرستى ، جنگى كه در هميشه تاريخ زمينه‌ساز اصلى بسيارى جنگها و اختلافات بوده است . و اين كلام مهراب نيز گوياى همين است . ","page_name":" 205 ","page_number":205},
  {"content":"\r\n\r\nمنوچهر ، موبدان را بخواند و ايشان را گفت : پيش از اين ، من به خردمندى و جنگاورى ، ايران را از چنگال شير و پلنگ بيرون آوردم ، و پيش از من نيز فريدون ، گيتى را از ضحاك پاك ساخت . اكنون ترسم كه از اين پيوند خيرهء دختر مهراب و پسر سام ، نهالى سر برآرد و به سوى مادرش تاب گيرد و سرش از گفتار بد آكنده گردد و به جنگ ايران شتابد ، تا مگر تاج و تخت را به آن تخم ضحاك بازگرداند . « 1 »  اكنون شمايان ، اى موبدان ، چه گوييد اندر اين كار ؟ همهء موبدان ، شاه را آفرين خواندند و گفتند : تو از ما داناتر و تواناترى ، پس همان كن كه خِرَد فرمان دهد . چون منوچهر ، موبدان را با خود همداستان ديد ، پس بفرمود تا نوذر با بزرگان و ويژگان به نزد او آيند ، آنگاه نوذر را گفت : به پيش سام پهلوان برو و او را بپرس كه چگونه از آن كارزار بِرَست و او را بگوى كه به نزد ما آيد . پس نوذر به پيش سام شتافت . سام با بزرگان ، او را پذيره گشت . نوذر ، پيام پدر را بداد و سام نيز پذيرفت كه به نزد شاه رود . نوذر و همراهانش ، آن روز را به شادى مهمان سام بودند و از هر درى سخن بگفتند .\r\nبامدادان ، سام با سپاهيانش به سوى بارگاه منوچهر شاه روى كرد . منوچهر نيز بفرمود تا ايوان شاهنشاهى را بياراستند . آنگاه سپاهى از زوبين وران از سارى و آمل با جوشن و خشتهاى « 2 »  گران و سپرهاى بافتهء سرخ و زرد و درفش و تبيره با اسپان تازى و پيلان ، سپاه سام را پذيره شدند .\r\n\r\n","description":"","footnote":" ( 1 ) - ثعالبى ، مىنويسد كه منوچهر در باب ازدواج رودابه و زال مىگفت : « مىترسم فرزندى زاده شود كه در اندام او رگى از ضحاك باشد و آتش آشوبى را كه با صد هزار شمشير خاموش كرده‌ام ، از نو برافروزد . » تاريخ غررالسير ، ص 81 .  ( 2 ) - خِشت همان  Arti  پارسى باستان و اوستايى و  Art  پهلوى است . نوعى از سلاح جنگ مىباشد . و آن نيزهء كوچكى است كه در ميان آن حلقه‌اى از ريسمان يا ابريشم بافته بسته باشند و انگشت سبابه را در آن حلقه كرده ، به جانب خصم اندازند . برهان قاطع ، ماده خشت و حواشى معين . ","page_name":" 206 ","page_number":206},
  {"content":"\r\n\r\nآمدن سام به نزد منوچهر\r\nپس سام به پيش منوچهر رفت و زمين را ببوسيد . منوچهر كه تاجى از ياكند بر سر نهاده و بر تخت پيلسته بنشسته بود ، از جاى برخاست و او را نزد خود نشاند و آن چنان كه سزاوار بود بنواخت . آنگاه از آن گرگساران و نرهّ ديوان مازندران پرسيدن گرفت . منوچهر گفت : اى شاه ، جاودانه شاد باشى ، بدان كه من از اينجا رفتم تا بدان شهر ديوان نرّ كه از پهلوانان ايران نيز دلاورتر و همچون شيران جنگىاند ، رسيدم . آن سپاه را سگسار مىخوانند . چون آگهى آمدن من به ايشان رسيد ، سپاهى گِران از ايشان ، كوه تا كوه فريادى كشيدند و از شهر بيرون شده ، به جنگم شتافتند . لشگريان من از ايشان در هراس افتادند ، پس من بانگ بر لشگر زدم و اين گرز سد منى را كه مىبينى برداشتم و برفتم و با اين به مغزشان كوفتم . در هماندَم ، نبيره سلم كه از سوى مادر ، از تخم ضحاك بود و كركوى نام داشت ، چون گرگى به پيشم شتافت .\r\nسپاهيانش چون مور و ملخ بودند و دشت از ايشان سياه گشته بود . چون از ميان آن لشگر ، گَرد برخاست ، روى سپاهيان ما از ترس زرد گشت . پس من بىدرنگ اين گرز را برداشتم و سپاهيانم را در همانجاى گذاشته ، چنان از پشت زين برخروشيدم كه زمين بر ايشان چون آسيا گشت . پس دل سپاهيانم از آن خروش من به جاى آمد و سراسر ، رو سوى رزم كردند . چون كركوى آواز مرا شنيد چون پيل با كمندى دراز به جنگم شتافت و خواست تا مرا به دام كمند خود اندازد . ليك من از پيش او به ديگر سو شدم و كمان كيانى را برگرفتم و چون آتش بر او تير باراندام ، چنان كه سرش به كلاه خودش دوخته شد . پس به همان سان ، تيغى هندى به دست گرفت و چون پيل مست به سوى من رو كرد . من درنگ كردم و در زمانى بايسته كه نزديكم رسيد ، دست دراز كردم و كمربندش را بگرفته ، همچون شير ، او را از زين برگرفتم و چنان بر زمينش زدم كه همه استخوانش خرد گشت . بدين سان چون شاه ايشان چنان خوار\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nكشته شد ، همه سپاهيانش - كه سيسد هزار سپاهى و شهرى و سوار بودند - روى از جنگ برتافتند و راه كوه و بيابان در پيش گرفتند . چون منوچهر شاه سخنان سام را بشنيد ، شادمان گشت و بزمى بفرمود آراستن و آن شب را به جشن و باده‌نوشى پرداختند .\r\nروز ديگر سام به نزد شاه رفت و او را آفرين كرد و خواست تا از دختر مهراب و زال سخن آغازد كه ناگهان شاه بر او پيشى گرفت « 1 »  و گفت : اينك از اينجا با سپاهيان برگزيده به هندوستان رو و آتش در آنجا بيافكن و همه كاخ مهراب را در كابل بسوز .\r\nو مبادا كه او از تو رهايى يابد و از تخم آن ضحاك اژدها بازمانَد . و هر كه از خويشان او و نيز از بزرگان دربارش ، همه را سر از تن جدا ساز و زمين را از تخم ضحاك و خويشان او بشوى .\r\nچون شاه ، اين چنين به سام خشم و تيزى خود را بنمود ، او ديگر نتوانست از زال و رودابه سخنى گويد ، پس تخت را ببوسيد و گفت : همچنين كنم و كينه را از دل شاه بيرون سازم . اين بگفت و به سرايش برفت .\r\nرفتن سام به جنگ مهراب\r\nپس ناگهان به مهراب و زال از آنچه كه منوچهرشاه به سام فرمان داده ، آگهى رسيد . همه شهر كابل به جوش آمد . مهراب و سيندخت و رودابه ديگر از جان و خواسته « 2 »  نوميد گشتند . پس زال ، خروشان و دژم از كابل بيرون شد و گفت : اگر اژدهاى دژم هم بيايد و بخواهد كه به دَمش گيتى را بسوزاند ، چون به كابلستان\r\n\r\n","description":"","footnote":" ( 1 ) - ثعالبى ، به گونه‌اى ديگر معتقد است كه سام 40 روز هر بامداد و شامگاه پيش منوچهر مىآمد ولى لب به سخنى - كه از براى آن آمده بود - نمىگشود . زيرا پيشتر از آن سخن شاه را در باره آن ازدواج شنيده بود . پس سرانجام نيز به گفتن آن گستاخى نكرد و آن را در بوته فراموشى نهاد . تاريخ غررالسير ، ص 82 .  ( 2 ) - خواسته به پارسى به معناى مال است . ","page_name":" 208 ","page_number":208},
  {"content":"\r\n\r\nرسد ، نخست بايد سر من را از تن جدا سازد . پس شتابان رو سوى سام نهاد . به سام آگهى رسيد كه آن بچه نرّه شير از راه آمد . پس همه لشگريان از جاى برخاستند و با درفش فريدون و درفشهاى سرخ و زرد و بنفش بر پشت پيلان ، تبيره زدند و زال را پذيره شدند . چون زال ، روى پدر را بديد ، از اسب پياده شد . بزرگان دو سپاه نيز پياده گشتند . پس زال زمين را ببوسيد . ليك پدر با او به كندى سخن گفت . پس زال بر اسب سوار شد . بزرگان كه چنين ديدند به نزد زال آمدند و گفتند : پدرت از تو آزرده گشته است ، اينك سركشى مكن و پوزش بخواه . ليكن زال گفت : مرا باكى از رنجش پدر نيست ، مگر نه اين كه سرانجام انسان ، خاك است . پدرم اگر خِرَد را به سرش بازآرد ، سخن مرا خواهد پذيرفت . اين چنين تا به درگاه سام بيامدند . پس سام ، زال را بار داد و چون زال به پيش پدر رسيد ، زمين را ببوسيد و او را آفرين كرد . آنگاه بگريست و گفت : پهلوان بيدار دل ، شادبادا . تو كه به زخم شمشيرت الماس نيز بريان گردد و به روز جنگت ، زمين گريان شود . اگر باد گرز تو به آسمان گيرد ، ديگر ستاره نيارد آورد . سراسر زمين ، به داد تو خرّم است و همهء مردم از داد تو شادمانند .\r\nمگر من كه فرزند توام از داد تو بىبهره‌ام . ليك بدان كه من مرغ پرورده‌اى خاك خورد هستم و در گيتى كسى را هماورد خويش ندانم . آن زمان كه از مادر زاده شدم مرا به كوه افكندى . نه گهواره‌اى ديدم و نه شير خوردم و نه هيچ خويش و ياورى داشتم ، تنها از آن رو كه تو را در بارهء سپيدى و سياهىِ رنگ ، با پروردگار گيهان آفرين سر جنگ بود . تا اين كه خدايم به چشم خدايى در من بنگريست و مرا بپرورد . اكنون ، هم هنر و مردى و مردانگى مرا هست ، و هم يارى چون آن مهتر كابلى . در كابل به فرمان تو نشستم و از پيمانت نگذشتم . ليك به يادآور كه بگفتى هرگز مرا نيآزارى . اكنون اين است آن ره‌آوردى كه برايم از مازندران و گرگساران بياوردى ، كه كاخ آباد مرا ويران سازى و اين چنين دادم را بدهى . اينك من با خشم ِ از تو ، برابر تو ايستاده‌ام ، پس با ارّه مرا به دو نيم كن ليك هرگز سخن از كابل مگوى و آن گزندى كه مىخواهى به كابل رسانى ، به من رسان . چون سام سخنان زال را شنيد ، گفت : آرى سخن ِ\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nراست همين است كه تو مىگويى . همه آنچه كه من به تو كردم بيداد بود و دل دشمنانت را شاد ساختم . اينك تندى مكن تا چارهء كار تو بسازم . اكنون نامه‌اى براى شاه مىنويسم و كوشش مىكنم تا روان و دلش را سوى داد آورم ، و آن نامه را بدست تو براى او مىفرستم تا از نزديك ، روى تو و هنرهايت را ببيند و با ما بر سر مهر آيد . اگر خداوند يار ما باشد ، همه كارها به كام تو گردد . پس زال زر زمين را ببوسيد و بر پدر آفرين بسيار خواند .\r\nرفتن زال به رسولى نزد منوچهر\r\nپس سام و زال ، نويسنده‌اى به نزد خود خواندند و سام ، نامه را نويساند . آغاز نامه ، خداى جاودان را آفرين كرد : خدايى كه همهء نيك و بد و هست و نيست از اوست . ايزد يكتا كه همه ، بندگان اوييم . او كه هرچه سرنوشت انسان گرداند ، همان شود . خداوند كيوان و خورشيد و ماه . و آفرين خداوند بر منوچهر شاه باد . تو كه به گاهِ رزم ، همچون زهرِ پادزهر سوزى و به گاهِ بزم ، چون ماه گيتى فروز . گرازندهء گرز و گشايندهء شهرها . تو كه هر كسى را شادى رسانى . درفش فريدون به چنگ دارى و با كيش و دل پاكى كه دارى ، گرگ و ميش را در كنار هم به آبشخور آورى . من بنده‌اى هستم كه اينك سد و بيست سال از زندگانيم گذشته و گرد پيرى بر سرم بنشسته است . ليك در سراسر اين زمان ، بنده‌وار ، كمر پهلوانى ببستم و با جادوان پيكار بكردم چنان كه در همهء گيتى كسى چون من ، پهلوانى رُخ « 1 »  پيچ و گُردافكن و گرزدار نديده است . چون دست به گرز گران بردم ، گُردان مازندران نابود گشتند . اگر نشان من در گيتى نبود ، گردنكشان بسيارى سر برمىآوردند . همانند آن اژدهايى كه از كَشَف‌رود « 2 »  سر برون آورد . بالايش بسان چندين شهر و پهنايش چون چندين كوه\r\n\r\n","description":"","footnote":" ( 1 ) - رُخ به پارسى به معناى عنان اسب است و رُخ پيچ به معناى عنان پيچ است .  ( 2 ) - كَشَف‌رود ، كَسَف‌رود ، كاسه‌رود ، كاسك رود ، كاسپ رود يكى از شعب هريرود است كه در شرق توس در خراسان به آن مىپيوندد . از جمله ر . ك . ماركوارت ، و هرود و ارنگ ، ص 6 بندهش ، ص 76 . ","page_name":" 210 ","page_number":210},
  {"content":"\r\n\r\nبود . گيتى از او در هراس افتاده بود و مردم شب و روز از بيم او پاس مىداشتند . « 1 »  از آتشش پر كركسان بسوخت و آسمان از پرندگان پاك گشت و از زهرش كه بر زمين مىريخت ، زمين از درندگان تهى شد . آن اژدها چنان بود كه به آسانى نهنگ را از آب و دالمن « 2 »  را از آسمان مىگرفت . و بدين سان زمين از مردم و چهارپا تهى مىگشت .\r\nچون ديدم كه در گيتى كسى را ياراى هماوردى او نيست ، به نيروى يزدان پاك ، ترس و بيم را از خويشتن دور ساختم و به نام پروردگار كمر را ببستم و بر اين اسب پيل پيكر بنشستم و با گرز گاو سر و كمان و سپر ، بسان نهنگى دژم به جنگ آن اژدهاى تيز دَم بشتافتم . هر كس كه مرا ديد كه به جنگ اژدها روان گشته‌ام و مىخواهم تا بر او گرز كِشَم ، مرا بدرود كرد چرا كه مىپنداشتند هرگز باز نخواهم گشت . چون بدانجا رسيدم ، او را چون كوهى بلند ديدم كه موى سرش چون كمندى بر زمين كشيده شده ، زبانش همچون درختى سياه ، از دهان بيرون افتاده و چشمانش چون دو آبگير پر از خون بود . چون مرا ديد بغريد و با خشم به سويم آمد . اى شهريار ، از بس دود تيره ازو به ابر خاسته بود ، گيتى پيش چشمم چون دريا شده بود . از بانگش زمين مىلرزيد و از زهرش كه بر زمين مىريخت ، زمين چون درياى چين شده بود . پس من همچون شيرى بر او بانگ زدم و يك تير الماس با خدنگ پيكان به دهانش زدم تا زبانش را به كامش بدوزم . چون بخشى از دهانش دوخته شد ، زبانش بيرون ماند .\r\nپس بىدرنگ تيرى ديگر به دهانش زدم و تير سوم را به ميان گلويش پرتاب كردم كه خون از جگرش بجوشيد . آنگاه به نيروى يزدان ، اين گرز گاو چهر را بر سرش كوفتم چنان كه سرش بشكست و گويى بارانى از كوه بباريد و زهرش چون رود نيل فرو ريخت و كَشَف‌رود همچون رودى از زرداب شد . و بدانسان به همان يك زخم كه بر\r\n\r\n","description":"","footnote":" ( 1 ) - اين اژدها و نظاير آن ، همان دايناسورها بوده‌اند . كليه مشخصاتى كه در اين باب در روايات كهن موجود است با مشخصات دايناسورها هماهنگى دارد .  ( 2 ) - دالمن به پارسى همان عقاب را گويند . ","page_name":" 211 ","page_number":211},
  {"content":"\r\n\r\nسرش زدم ، ديگر از جا بر نخاست و نابود گشت ، و از آن رو مرا سام يك زخم ناميدند .\r\nهمه كوهساران پر از مردان و زنانى بود كه جنگ من و آن اژدها را مىنگريستند . پس چون چنان ديدند بر من آفرين بسيار خواندند و گوهر بسيار بر من افشاندند . چون از آنجا بازگشتم ناگهان از زهر آن اژدها ، جوشن از تنم فرو ريخت و تنم برهنه گشت و چند گاهى تنم در زيان بود . نيز ساليان سال ، هم از براى آن زهر ، هيچ گياهى نروييد و تنها خار سوخته بر زمين بود . اينك اگر از جنگ ديوان ، ترا بگويم ، اين نامه دراز گردد . ليكن بدان كه جز اينها كه بگفتم ، سران بسيارى را به زير پاى آوردم و هر كجا كه اسبم را گردانيدم ، شير درّنده نيز اگر بود ، آنجا را تهى ساخت . « 1 »  اكنون چندين سال است كه تختگاه من ، پشت زين و زمينم ، اسب است . « 2 »  همه گرگساران و مازندران را با اين گرز گران براى تو فرمانبردار ساختم . ديرگاهى است كه از برو بوم ياد نكردم و تنها خواستم كه تو پيروز و شاد باشى . ليكن اكنون ديگر مرا گاهِ پيرى فرا رسيده است و پاس « 3 »  را به زال سپردم كه براستى سزاوار كمربند و كوپال است تا او نيز همچنانكه من بكردم ، دشمنانت را نابود و دلت را شاد سازد . ليك او را آرزويى در دل است و اينك به نزد شاه مىآيد و مىخواهد . آرزويى كه در نزد يزدان هم نيكو\r\n\r\n","description":"","footnote":" ( 1 ) - ابن اسفنديار نيز حكايت ديگرى در باب يك اژدهاى ديگر در طبرستان و كشته شدن آن به دست سام آورده است . وى مىنويسد : « به شهرياره كوه اژدهايى پديد آمده بود كه پنجاه گز بود . و آن نواحى تا به دريا و صحرا و كوه ، وحوش از بيم او گذر نتوانستند كرد . و ولايت باز گذاشتند و او تا به سارى بيامدى . مردم طبرستان پيش سام شدند و حال عرضه داشتند . سام بيامد ، اژدها را از دور بديد . گفت بدين سلاح با او به هيچ بدست ندارم . سلاحى بساخت و اژدها آن وقت به ديه الارس نزديك دريا بود . او را به جايگاهى كه كاوه كلاده مىگويند دريافت . اژدها سام را بديد ، حمله آورد . سام عمودى بر سر اژدها زد كه فرو شد و بانگى كرد كه هر كس كه با سام بودند ، از هول آن بانگ بيفتادند . و دُم خويش گرد مىكرد تا سام را در ميان گيرد . چهل گام سام باز پس جست . اژدها تا سه روز مىجنبيد . بعد از آن هلاك شد . هنوز بدان موضوع سبزه البته نمىرويد و اثر برقرار است . » ابن اسفنديار در ادامه شعرى از يك شاعر طبرى در اين باره آورده است :\r\nتَنهء هَشتر بر بوم ِ * بدليرىِ اى سوم ِ\r\nيعنى : از دليرى اين سام ، تنهء اژدر ( اژدها ) بر زمين است . ابن اسفنديار ، تاريخ طبرستان ، ج 1 ، ص 89 .  ( 2 ) - در تاريخ سيستان ، ص 320 شعرى از رودكى در وصف سوار كارى سام بيامده است :\r\nسام سوارى كه تا ستاره بتابد * اسب نبيند چنو سوار و به ميدان\r\n ( 3 ) - پاس به پارسى به معناى نوبت است . ","page_name":" 212 ","page_number":212},
  {"content":"\r\n\r\nاست . گر چه ما ، خود بر آن توانا بوديم ، ليك بىدستور شاه نكرديم ، چه سزاوار نيست كه بنده ، بزرگى كند . همانا كه شاه پيمانى را كه با زال ، آن زمان كه او را از البرز كوه بياوردم و در برابر گروه بكردم ، شنيده است . با او پيمان بستم كه از آنچه خواهد ، هرگز سر نپيچم . اكنون او با زارى به نزد من آمد و مرا گفت : اگر مرا در آمل بر دار كنى ، سزاوارتر است تا اين كه آهنگ كابل نمايى . ليك تو اى شاه ، خود دانى ، كه او پروردهء مرغ در كوه است و به دور از مردمان ، برومند گشته است ، پس چون آن ماهرو را در كابلستان ببيند و ديوانه گردد ، بر او شگفت نباشد شاه نبايد كينه او را بر دل بگيرد . اكنون از بس كه زال در اين دلدادگى ، رنجور گشته است ، هر كه او را ببيند ، بر او بخشايش مىآورد . پس اى شاه ، زال را با دلى مستمند به نزدت فرستادم . چون به پيش تو رسد ، با او آن كن كه با مهترى سزاوار است كردن اگر چه تو خود ، خردمندى و نيازت به گفتن من نباشد . پس هزاران آفرين ِ من ، سام نريمان بر شاه گيتى و بزرگان دربارش باد . چون نامه نوشته شد ، زال به شتاب آن را بر گرفت و برخاست . پس آواى كارناى به آسمان خاست و زال با پهلوانان و بزرگان از كابل ، آهنگ منوچهر شاه كرد .\r\nخشم گرفتن مهراب بر سيندخت\r\nچون از آمدن سام از سوى منوچهر به جنگ مهراب به كابل آگهى رسيد ، مهراب برآشفت و سيندخت را فرا خواند و گفت : اينك ديگر مرا توان پايدارى در برابر منوچهر ، شاه گيتى نيست و تنها راهى كه برايم مانده اين است كه ترا با آن دختر ناپاك تن ، در برابر گروه بكُشم تا مگر شاه ايران از آن خشم و كينه بيآسايد و آرام گردد . « 1 »  و گرنه در كابل كسى را ياراى جنگ با سام و چشيدن زخم گرزش نيست .\r\n\r\n","description":"","footnote":" ( 1 ) - ثعالبى ، اين روايت را به گونه‌اى ديگر آورده است . وى مىنويسد كه مهراب به سيندخت گفت : « اينك چنين بايسته است كه آماده شوى و با رودابه به جايى دور دست بگريزى » . تاريخ غررالسير ، ص 83 . ","page_name":" 213 ","page_number":213},
  {"content":"\r\n\r\nسيندخت كه زنى ژرف بين و خردمند و چاره گر بود ، چون چنين شنيد ، پيش مهراب بنشست و گفت : اينك سخن مرا بشنو ، پس از آن هر چه خواهى كن . اگر اين همه گنج و خواسته « 1 »  را از جان خويش گرامى تر نمىدارى ، پس ببخش و بدان كه اين شب ، آبستن است . و تيرگى اين شب ، پايدار نخواهد بود و سرانجام روز روشن فرا خواهد رسيد . مهراب گفت : سخن دراز مكن و آنچه مىخواهى بگوى و گرنه اينك جامهء خون بر تن كن . سيندخت گفت : اى سرفراز ، اكنون كارى مىكنم كه ترا به ريختن خونم نيازى نيفتد . اينك سزاوار است كه من به سوى سام روم و آنچه كه بايسته است او را بگويم . من در اين راه ، از جان خود مايه مىگذارم ، پس تو نيز از گنج بگذر . مهراب گفت : اينك كليد ! اندوه گنج را هرگز نبايد به خود راه داد . پس كنيز و اسب و تخت و تاج ، آراسته كن و با خويشتن به همراه بر . باشد كه شهر كابل را نسوزد و بگذرد . پس سيندخت گفت : نبايد كه چون من به چاره جويى مىپردازم ، تو بر رودابه سختى و فشار آورى . بدان كه تنها اميد من در گيتى ، اوست و هرگز اندوه خويشتن نمىخورم بلكه اين درد و اندوه من ، از اوست . اكنون با من پيمان ببند كه او را هيچ آزارى نرسانى . پس سيندخت پيمانى سخت ازو بگرفت و آنگاه همچون يك مرد ، به چاره گرى پرداخت . نخست خود را با ديبا و زر و مرواريد و ياكند « 2 »  بيآراست . آنگاه از گنج مهراب ، سيسد هزار دينار از بهر بِشار « 3 »  بيرون آورد . سپس شست اسب تازى و پارسى سيمين ستام و شست كنيز با گردنبندهاى زرين با جامى از زر پر از مشك و كافور و ياكند و زر و پيروزه و چندين گونه گوهر ديگر در دست هر يك و سد شتر مادّه سرخ موى و سد شتر باركش و تاجى پر از گوهرهاى شاهوار با گوشواره و دستبند و گردنبند و تختى از زر كه چندين گونه گوهر بر آن نشانده بودند به\r\n\r\n","description":"","footnote":" ( 1 ) - خواسته به پارسى به معناى مال است .  ( 2 ) - ياكند به پارسى به معناى ياقوت است .  ( 3 ) بِشار به پارسى به معناى نثار و پولى است كه بر كسى افشانند . ","page_name":" 214 ","page_number":214},
  {"content":"\r\n\r\nپهناى بيست رش خسروى « 1 »  با چهار پيل هندى با بارهايى از جامه و گستردنى فراهم ساخت .\r\nدلخوشى دادن سام سيندخت را\r\nچون گنجها پرداخته آمد ، سيندخت چون پهلوانى بر اسب نشست و كلاه خودى رومى بر سر نهاد و همچون باد به سوى درگاه سام تاخت . چون بدانجا رسيد ، نام خود را نگفت و گفت : به پهلوان گيتى بگوييد كه فرستاده‌اى كابلى از سوى مهراب پيامى به نزد سپهبد گيتى ستان آورده است . پرده دار به نزد سام آمد و بگفت . سپس سام بار داد . سيندخت از اسب فرود آمد و به پيش سام رفت و زمين را ببوسيد و بر منوچهر شاه و سام - پهلوان زمين - آفرين كرد . آنگاه آن بِشار و كنيزان و اسب و پيلان را كه تا دو كُروه « 2 »  رده كشيده بودند ، به نزد سام آورد . سام كه آن همه گنج و خواسته بديد ، سرش خيره گشت و همچون مستان بنشست و سر به زير افكند و با خود انديشيد كه : اين همه خواسته از براى چه و فرستادن زن چه آيينى است ؟ اگر اين گنجها را از او پذيرم ، منوچهر شاه از من آزرده گردد و اگر نيز نپذيرم و آنها را بازگردانم ، زال رنجه شود و ندانم كه پاسخش چه گويم ؟ پس سر بر آورد و گفت : اين خواسته‌ها و ريدكان و پيلان آراسته را به نام رودابه - ماه كابلستان - به گنجور زال دهيد . « 3 »  سيندخت چون آن پيشكشها را پذيرفته ديد ، شادمان گشت .\r\nسه زيبا روى با او كه هر يك جامى پر از ياكند سرخ و مرواريد در دست داشتند ،\r\n\r\n","description":"","footnote":" ( 1 ) - رَش مخفف آرش و ارش ، همان گز يا ذرع است و آن طول از آرنج تا سر انگشتان باشد ، يا طول دو دست چون از هم باز شود . ر . ك . برهان قاطع ، ماده رش .  ( 2 ) - كُروه  Koruh  به معناى ميل يعنى ثلث فرسنگ است .  ( 3 ) - ثعالبى مىنويسد كه در زمرهء آن هدايا ، انگشترى از ياقوت سرخ بود كه درخشندگى آن شب را چون روز روشن مىكرد . سام همه هدايا را به گنجور زال سپرد و تنها آن انگشترى را براى خود برداشت و به انگشت كرد . تاريخ غررالسير ، ص 85 - 84 . ","page_name":" 215 ","page_number":215},
  {"content":"\r\n\r\nهمه را بر سام ريختند .\r\nچون اينها همه كرده شد ، همگان بيرون شدند . سپس سيندخت گفت : اى پهلوان خردمند كه بزرگان از تو دانش آموختند و گيتى تيره را به فروغ دانش تو برافروختند .\r\nبه مِهر تو بود كه دست بدى بسته شد و به گرز تو بود كه راه ايزدى گشوده گشت . اگر كسى گناهكار بود ، او مهراب بود و كابليان را گناهى نيست . بدان كه همه مردم كابل تو را فرمانبردارند . پس از او كه هوش و زور و ناهيد و هور درخشنده را بيافريد بترس و بدان كه يزدان بر تو نمىپسندد كه كمر را به خون ريختن ببندى . سام كه چنين شنيد گفت : پس اينك هر آنچه كه از تو پرسم ، بهانه مجوى و سخن به راستى گوى .\r\nبگو تو مهراب را كيستى و آيا زال ، دختر او را به كجا ديد . از زيبايى و خوى و خرد رودابه بگو كه آيا سزاوار زال هست يا نه ؟ سيندخت گفت : اى پهلوان ، نخست از تو پيمانى مىخواهم كه گزندى بر جان من و خويشانم نرسانى . چون زينهار يابم ، هر آنچه خواهى بگويم . و بدان كه مرا كاخ و ايوان و گنج بسيار است . اگر از گزند تو زينهار يابم مىكوشم تا همه گنج كابلستان را به زابلستان رسانم . پس سام دست سيندخت را در دست گرفت و با او پيمان بست و سوگند خورد . چون سيندخت سوگند او را بشنيد زمين را ببوسيد و بر پاى خاست و آنچه نهان داشته بود آشكار كرد و گفت : اى پهلوان ، من خويش ضحاك و زن مهراب و مادر رودابه ماهروى هستم كه زال دلداده او گشته است . بدان كه همه دودمان من نزد يزدان پاك ، بر تو و زال و منوچهر شاه آفرين مىگوييم . اكنون آمده‌ام تا ببينم آهنگ تو چيست و دوست و دشمن تو در كابل كدام است . اگر ما گناهكار و بد گوهر و نژاديم و شايسته اين پادشاهى نيستيم ، اينك من به پيش تو ، مستمند آمده‌ام و مىخواهم كه آنكه براستى سزاوار كشتن و بستن است ، بكشى و ببندى ليك دل بىگناهان كابل را مسوزانى .\r\nچون زال سخنان او بشنيد ، او را زنى بسيار خردمند و روشن روان و زيبا ديد .\r\nپس گفت : پيمانى كه بستم ، اگر جانم نيز برود ، همچنان بر آن بمانم . اينك تو با خويشانت و كابليان ، شادان دل و تندرست بمانيد . من نيز از آنكه زال ، همسرى\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nچون رودابه جويد خرسندم . گرچه شما از گوهر و نژادى ديگر هستيد ، ليك سزاوار تاج و تختيد . ما را با آفرينش كردگار گيهان ، سر جنگ نيست و سرانجام ِ گوهرها و نژادهاى پست و بالا همگى خاك است .\r\nچنينست گيتى و زين ننگ نيست * ابا كردگار جهان جنگ نيست\r\nچنان آفريند كه آيدش راى * و مانديم و مانيم با هاى هاى\r\nيكى در فراز و يكى در نشيب * يكى بافزونى يكى با نهيب\r\nيكى از فزونى دل آراسته * ز كمّى دل ديگرى كاسته\r\nسرنجام هر دو به خاك اندرست * كه هر گوهرى كشتهء گوهرست\r\nمن نامه‌اى پر از لابه براى منوچهر شاه نوشتم و زال آن را برگرفت و گويى پر برآورد و چون باد به نزد شاه شتافت . باشد كه با ديدن آن مرغْ پرورده كه اين چنين بىدل و پاى در گِل گشته است ، منوچهر شاه نيز با ما همداستان گردد . تو نيز از رودابه ماهروى ، رويى به من بنماى و بها بستان ، مگر كه ديدن او مرا پسند آيد . پس سيندخت گفت : اگر مرا شاد كنى ، ما همگى به كابل ، جان را پيش تو بِشار آوريم .\r\nچون سام ، سيندخت را خندان بديد گفت : باشد كه به زودى اين كار به كام تو برآيد .\r\nپس سيندخت از نزد سام بيرون رفت . آنگاه پيكى بادپاى به سوى مهراب فرستاد و او را مژده داد كه : ديگر از اين پس ، انديشهء بد را از دلت بيرون كن و شاد باش و كار مهمان را انديشه ساز . من نيز اينك از پس اين نامه ، شتابان به سويت آيم . پس روز دوم ، بامدادان سيندخت به نزد سام رفت و او را نماز برد و زمانى دراز با او سخن گفت . آنگاه دستور بازگشتن گرفت تا به شادى پيش مهراب شود و آنچه را كه برفته ، نزد او باز گويد و كار مهمان را بسازند . سام يل نيز گفت : باز گرد و به نزد مهراب برو و آنچه ديدى ، او را بگوى . آنگاه جامه‌هاى شاهوار و گنجهاى پر مايه براى مهراب و سيندخت و رودابه و هر آنچه كه سام در كابل ، از كاخ و باغ و كِشت و درود و چهارپايان و گستردنى و پوشيدنى داشت ، سام به سيندخت بخشيد و دستش را\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nدر دست گرفت و با او پيمان بست و گفت : از اين پس به كابل باش و به شادى بمان و از بدِ هيچ بدگمانى مترس . سيندخت از شنيدن اين سخنان بسيار شادمان گشت و با نيك اخترى برفت .\r\nآمدن زال با نامه سام نزد منوچهر\r\nاكنون گوش كن سخن رفتن زال را به نزد منوچهر . به شاه آگهى آمد كه زال از راه رسيد ، پس همه پهلوانان او را پذيره شدند . چون زال به نزد منوچهر رسيد ، زمين را ببوسيد و بر شاه آفرين كرد و روى از خاك برنداشت . پس شاه كه او را خوش آمده بود ، دل به دو داد و بفرمود تا او را از زمين بردارند و بر وى مشك افشانند . آنگاه زال به كنار شاه بنشست و منوچهر از او در باره سختى راه بپرسيد و نامه سام را با شادمانى از او بستد . چون نامه را بخواند ، زال را گفت : گرچه با اين نامه رنج مرا بيفزودى ، ليكن با اين نامهء دلپذير كه سام پير با درد دل به نوشته ، بر آن شدم كه از بيش و كم نينديشم و كام تو را بسازم . پس تو نيز چندى نزد من در اينجا بمان تا كارَت را به انجام رسانم . آنگاه بفرمود تا خوان زر بگستردند و شاه با زال و همه نامداران بر خوان بنشستند ، پس از آن نيز به ميگسارى پرداختند . چون مِى خورده شد ، زال برفت و شب را با دلى پر از انديشه روز كرد . بامدادان به پيش منوچهر برفت و چندى در بر او بود . چون بازگشت ، شاه در دل ، او را بسيار ستود . آنگاه بفرمود تا موبدان و ستاره شناسان و خردمندان ، اختر اين كار را ببينند . پس با زيگ هندى « 1 »  در دست برفتند و سه روز در آن كار ، رنجى دراز بردند و سرانجام پس از سه روز به نزد شاه بازگشتند و گفتند : چون نيك در اين اختر بنگريستيم ، سرانجام آن را روشن\r\n\r\n","description":"","footnote":" ( 1 ) - زيگ همان است كه معرب آن زيج باشد و آن كتابى است كه منجمان ، احوال و حركات افلاك و كواكب را از آن معلوم كنند . برهان قاطع ، ماده زيج و زيگ . ","page_name":" 218 ","page_number":218},
  {"content":"\r\n\r\nديديم . بدان كه از اين دختر مهراب و پسر سام ، پهلوانى پر منش و نيك نام زاييده شود كه روزگارى دراز زندگانى كند و او را زور بازو و دلاورى و نام و فرّ بسيار باشد و سران و بزرگان را به هيچ انگارد و كسى را ياراى هماوردى با او نباشد . به خم ّ كمندش ، شير بگيرد و بر آتش ، گور بريان سازد . و با همه اينها ، كمر بستهء شهرياران و پناه جنگاوران باشد . شاه كه چنين شنيد ، به ايشان گفت : هر آنچه اكنون بگفتيد ، چون رازى نهان داريد و كسى را مگوييد .\r\nپژوهش كردن موبدان از زال\r\nپس آن زمان ، شهريار ، زال را بخواند تا از او سخنها پرسد . خردمندان و موبدان بنشستند تا چند چيز از او بپرسند و هوش و خرد او را بيازمايند . پس موبدى ازو پرسيد : آن دوازده درخت سهى چيست كه شاداب و با فرّهى روئيده‌اند و از هر يك از آن درختها ، سى شاخ بر زده و در پارسى ، هرگز كم و بيش نگردند . پس از آن موبدى ديگر گفت : اى سرفراز ، آن دو اسب گرانمايه تيز تاز كدامند كه يكى از آنها سياه چون درياى قار و ديگرى سپيد ، چون بلور آبدار است . و هر دو به شتاب در جنبش‌اند ، ليكن هرگز يكديگر را نمىيابند . سومى چنين گفت كه : آن سى سوار كدامند كه بر شهريار بگذشتند و چون نيك بنگرى يكى از آنها كم مىشود ولى چون آنها را بشمارى ، باز هم همان سى سوار باشند . موبد چهارم چنين گفت كه : آن مرغزار كدام است كه آن را پر از سبزه و جويبار بينى ، ليك مردى با داس تيز و بزرگى سوى آن مرغزار آيد و همهء تر و خشكش را با هم بدرود و اگر هم لابه كنى ، سخنت را نشنود . موبد ديگر گفت : آن دو سرو كه همچون نى از ميان درياى آب خيز « 1 »  سر برآورده‌اند كدامند كه مرغى بر آن آشيانه دارد و روز بر يكى از آنها نشيند و شام بر\r\n\r\n","description":"","footnote":" ( 1 ) - آب خيز به پارسى به معناى مواج است . ","page_name":" 219 ","page_number":219},
  {"content":"\r\n\r\nديگرى . و چون از يكى از آنها بپرد ، برگ آن خشك مىگردد و هر گاه بر ديگرى نشيند ، بوى مشك مىدهد . و هميشه يكى از آن دو آبدار و ديگرى پژمرده است .\r\nديگرى پرسيد كه : بر كوهسارى ، شارستانى « 1 »  استوار ديدم ، ليك مردم از آن شارستان ، به بيابان رفته ، خارستانى را برگزيده‌اند و در آنجا سرايهايى سر به آسمان برآورده ، ساخته‌اند و هيچ يادى از آن شارستان نمىكنند . تا اين كه ناگهان زمين لرزه‌اى خيزد و همهء آن بر و بوم را نهان مىسازاند ، آن زمان است كه دوباره به اين شارستان نيازمند مىگردند . اينك اى زال در آنچه كه گفتيم انديشه كن و آنگاه به پيش ما بازگوى ، كه اگر اين رازها را آشكار سازى ، كارى بس ناب و نيكو كرده‌اى .\r\nپاسخ دادن زال موبدان را\r\nزال زمانى انديشه كرد و آنگاه زبان به پاسخ بگشود و گفت : نخست آنكه گفتيد آن دوازده درخت بلند كه از هر يك سى شاخ بركشيده شده ، آن همان سال است كه آن را دوازده ماه باشد و هر ماهى به سى روز سرآيد . « 1 »  ديگر آنكه گفتيد از كار آن دو اسب كه يكى سپيد و ديگرى سياه است و هر يك از پس ديگرى در شتابند آن همان شب و روز باشد كه از پس هم روانند و هرگز يكديگر را نمىيابند . ديگر ، آن سى سوارى كه گفتيد از بر شهريار بگذشتند و از آنها يكى كم شود ، ليك به گاهِ شمردن ، همان سى سوار باشند ، اين همان ماه نو است كه هر شب مىكاهد و سخن شما از كاستن ماه بود . ولى آن دو سرو كه مرغى بر آن آشيانه دارد ، سخن از كار گيتى\r\n\r\n","description":"","footnote":" ( 1 ) - شارستان كوشك و عمارتى است كه بر چهار سوى آن باغ باشد . نيز مخفف شهرستان است . فرهنگ جامع شاهنامه ، ماده شارسان .  ( 1 ) - شارستان كوشك و عمارتى است كه بر چهار سوى آن باغ باشد . نيز مخفف شهرستان است . فرهنگ جامع شاهنامه ، ماده شارسان . ","page_name":" 220 ","page_number":220},
  {"content":"\r\n\r\nاست كه از بخش بره « 1 »  تا ترازو « 2 »  ، تيرگى را در نهان دارد ، ليكن چون از اين باز گردد و به ماهى « 3 »  رسد ، به آن تيرگى و سياهى مىرسد . آن دو سرو نيز دو بازوى چرخ بلند هستند و آن مرغ پرّان نيز خورشيد است . ديگر آن شارستانى كه بر كوهسار بگفتيد ، همان سراى درنگ و گيهان ديگر است و آن خارستان ، اين سراى سپنجى و اين گيهان است كه هم ناز و گنج در آن است و هم درد و رنج تا اين كه ناگهان بادى با بومهنى برخيزد و آن دَم فرا مىرسد كه همه رنجها در خارستان بمانَد و گاهِ گذر به سوى شارستان بيايد . و كار گيهان بر اين باشد . پس اگر توشهء ما در اين گيهان ، نيكنامى باشد ، روان ما در آن گيهان ، گرامى گردد ، ليك اگر آزمند باشيم ، ناگهان آن دَم پديد مىآيد كه بايد از اين گيهان به سوى گيهان ديگر رويم ، ليك توشه‌اى به همراه نداريم .\r\nچنين رفت از آغاز يك سر سخن * همين باشد و اين نگردد كهن\r\nاگر توشه‌مان نيكنامى بود * روان مان بدان سر گرامى بود\r\nو گر آز ورزيم و پيچان شويم * پديد آيد آنگه كه بىجان شويم\r\nگر ايوان ما سر به كيوان درست * از آن بهرهء ما يكى چادرست\r\nچو پوشد برو روى ما خشك خاك * همه جاى ترس است و تيمار و باك\r\nنيز آن مردى كه گفتيد در آن بيابان با داسى تيز مىآيد و هيچ لابه‌اى نشنود و خشك و تر را با هم بدرود ، بدرستى كه زمانه است و ما همچون گياهانيم كه به پير و جوان ما نمىنگرد و هر آنچه دستش رسد ، برچيند .\r\n\r\n","description":"","footnote":" ( 1 ) - بخش بره يا برج بره همان برج حمل يا برج اول از بروج دوازده‌گانه فلكى است . اين برج از 13 ستاره تشكيل شده است و شكل موهومى آن گوسفندى است كه نشسته و پشت سر خود را مىنگرد . دو ستاره اول و دوم از اين برج را سرو نامند و عربها آن دو را شرطين گفته‌اند و محل اين ستاره منزلگه اول از منازل قمر است . نبئى ، تقويم و تقويم نگارى در ايران ، ص 43 .  ( 2 ) ترازو : نام برج ميزان يا برج هفتم از بروج دوازده‌گانه فلكى است و آن اول پاييز و استواى ليل و نهار است . فرهنگ جامع شاهنامه ، ماده ترازو .  ( 3 ) - ماهى : نام برج حوت يا برج دوازدهم از بروج دوازده‌گانه فلكى است . ","page_name":" 221 ","page_number":221},
  {"content":"\r\n\r\nجهان را چنين است ساز و نهاد * كه جز مرگ را كس ز مادر نزاد\r\nازين در درآيد و زان بگذرد * زمانه برو دم همى بشمرد\r\nهنر نمودن زال در پيش منوچهر\r\nچون زال پاسخ همهء پرسشهاى موبدان بداد ، شاه ازو بسيار شادمان گشت و جشنى بيآراست و آن شب را به ميگسارى بپرداختند . فرداى آن شب ، زال به پيش منوچهر شاه رفت تا ازو دستور بازگشتن نزد پدر گيرد . از اين رو شاه را گفت : مرا آرزوى ديدن روى پدر در سراست ، پس مرا دستور بازگشت بده . شاه او را گفت : اى جوانمردِ گُرد ، اين آرزوى ديدن سام نريمان نيست كه در سر توست ، كه به آرزوى دختر مهراب مىروى ليك يك امروز نيز بايد در اينجا بمانى . آنگاه شاه بفرمود تا سنج « 1 »  و دراى هندى و كارناى و نيزه و گرز و تير و كمان به ميدان بردند و همه پهلوانان با شادى بدانجا رفتند و چون روز جنگ تير و كمان در دست گرفته و نشانه‌ها نهادند و هر يك از پهلوانان با چيزى همانند گرز و تيغ و تير و سرنيزه هنرهاى خود را به شاه بنمودند . چون پاس « 2 »  زال رسيد ، سوارىاى ازو ديد كه هرگز نه ديده و نه از كسى شنيده بود . درختى كهن در آن ميدان بود كه ساليان بسيارى بر او بگذشته بود . زال كمان را بماليد و نام يزدان بر زبان آورد و تيرى بر ميان آن درخت سهى زد كه از ميان آن بگذشت . آنگاه زوبين وران بيامدند و سپر برگرفتند و باخشتهاى گران با يكديگر نبرد كردند . پس زال از ريدك تركى كه همراهش بود ، سپر خواست و كمان را بيفكند و زوبين در درست گرفت و خشت بر سه سپر از پهلوانان بزد و آنها را به ديگر سو افكند . منوچهر شاه كه چنين ديد ، به آن گردنكشان و\r\n\r\n","description":"","footnote":" ( 1 ) - سنج به پارسى همان است كه صنج به صورت معرب آن آمده است .  ( 2 ) - پاس به پارسى به معناى نوبت است . ","page_name":" 222 ","page_number":222},
  {"content":"\r\n\r\nپهلوانان گفت : كيست در ميان شمايان كه با او نبرد كند ؟ پس همه آن پهلوانان با دلى خشمناك و لبى پر از فسوس و لاغ « 1 »  و با نيزه‌هاى آبداده به ميدان رفتند . زال اسب خود را برانگيخت . پس نيك بنگريست تا ببيند كداميك از ايشان گردنكش و سوار و رُخ « 2 »  پيچ است . آنگاه بر او تاخت . آن پهلوان از پيشش بگريخت . ليك زال چون پلنگى به شتاب سويش تاخت و كمربندش را به چنگ گرفت و به آسانى او را از پشت زين برگرفت . شاه و پهلوانان همه در شگفت شدند و همگى گفتند كه هرگز چون اين نديده‌اند . منوچهر ، او را گفت : اى دلاور جوان ، هميشه روشن روان بمانى .\r\nهر كه با تو راه نبرد جويد ، مادرش بايد بر او جامه لاژوردين « 3 »  بپوشد . « 4 »  از شيران نيز چنين پهلوانى نزايد ، پهلوان كه نه ، بايد او را از نهنگان شمرد . خوش باد روزگار سام يل كه ازو در گيتى چنين سوار دليرى به يادگار مىماند . آنگاه شاه و همه پهلوانان بر او آفرين كردند و به كاخ رفتند . پس شاه جامه‌اى شاهوار براى زال بيآراست كه همه بزرگان در آن خيره ماندند ، سپس تاجى پر مايه و تخت زر و دستبند و گردنبند و كمر زرّين و جامه‌هاى گرانمايه و كنيز و اسب و بسيار چيزهاى ديگر بفرمود آوردن و همه را به زال بخشيد . زال نيز زمين را ببوسيد .\r\nپاسخ نامهء سام از منوچهر\r\nپس آنگاه منوچهر پاسخ نامهء سام را نوشتن گرفت كه : اى پهلوان دلير و نامدار كه به هر كارى چون شير پيروزى و گيتى چون تو در رزم و بزم و خردمندى و زيبايى\r\n\r\n","description":"","footnote":" ( 1 ) - فسوس و لاغ به پارسى به معناى تمسخر آمده‌اند .  ( 2 ) - رُخ پيچ به پارسى به معناى عنان پيچ است .  ( 3 ) - لاژورد به معناى لاجورد است .  ( 4 ) اشاره به پوشيدن رخت عزاست . پيش ازين نيز گفته آمد كه در آن روزگاران و حتى تا ساليانى پيش ، در ايران در هنگام سوگواريها بيشتر از رنگ سرمه‌اى يا كبود و لاجوردى استفاده مىشد تا سياه . رنگ سياه بيشتر در هنگام عزاداريهاى اعراب به كار مىرفت . ","page_name":" 223 ","page_number":223},
  {"content":"\r\n\r\nنديده است . پسرت ، زال ِ دلير كه هنگام رزم ، شير نيز ازو خيره مىگردد به نزدم رسيد . و آنچه را كه خواهش كرده بودى بدانستم . اينك من آرزويش را برآوردم و او را با دلى شادمان به سويت فرستادم . باشد كه بدِ هر بدگمانى ، از او دور گردد . آنگاه زال پيكى به سوى سام فرستاد كه : اى پدر مهربان ، اينك از نزد شاه با دلى شاد و با جامه شاهوار و تاج و دستبند و گردنبند و تخت پيلسته به شتاب به سويت مىآيم .\r\nچون سام پيام زال را شنيد ، چنان شاد گشت كه گويى به پيرانه سر ، دوباره جوان گشته بود . پس به شتاب سوارى به كابل فرستاد و آنچه را رفته بود به مهراب بگفت و اين كه : به زودى زال به نزدم مىرسد و هر دو چنان كه سزاوار است به پيش شما خواهيم آمد . فرستاده به شتاب به كابل تاخت و پيام سام را به مهراب رساند . چون مهراب سخنان او بشنيد چنان از پيوند با شاه زابل شادمان گشت كه گويى مرده‌اى دوباره جان يابد يا پيرى ، جوان گردد . پس از هرجا رامشگران را بخواند و شادى بسيار كرد . آنگاه سيندخت را به نزد خويش خواند و به چرب زبانى با او سخن راند و گفت : اين همسر خردمند ، از خرد و انديشهء تو بود كه تيرگيهابه روشنى آمد . كارى به انجام رساندى كه شهرياران زمين بر آن آفرين كنند . اكنون همه گنج و تاج و تخت از آن تو است . چون سيندخت چنين شنيد به نزد رودابه رفت و او را به ديدار زال مژده داد و گفت : سرانجام همان همسرى را كه سزاوارت بود يافتى . رودابه گفت :\r\nاى شاهْ زن ، تو سزاوارى كه در هر انجمن ستوده شوى ، من خاك پاى تو را بالين خويش مىسازم و به فرمانت هستم . چشم اهريمنان از تو دور باد و هميشه شادمان باشى . آنگاه سيندخت به آرايش كاخ روى نهاد و آن را چون بهشتى خرم با مِى و مشك و شاهبوى بياراست و شادوردى « 1 »  زرين كه در آن زبرجد و مرواريد بافته بودند بيفكند . و تختى از زر كه در آن گوهرهاى بسيار نشانده و در ميان آنها نگارها كنده بودند ، با پايه‌هايى از يا كند ، به آيين و آرايش چينى بنهاد . پس رودابه را بياورد\r\n\r\n","description":"","footnote":" ( 1 ) - شادْوَرْد به پارسى به معناى بساط است . ","page_name":" 224 ","page_number":224},
  {"content":"\r\n\r\nو چون بهشتى بيآراست و جادوهاى بسيارى بر او نوشت « 1 »  و او را در آن خانهء زرنگار بنشاند و هيچ كسى را بر او بار نداد . از سوى ديگر همه كابل را نيز بيآراستند و رامشگران بر پيل هاى آراسته به ديبا بنشستند . كنيزان نيز بيامدند تا مشك و خوشبوى و زبرجد و زر برفشانند و كرك « 2 »  و پرنيان بگسترانند و زمين را از گلاب و مِى تر سازند و بدين سان سام و زال را پذيره شوند .\r\nرسيدن زال به نزديك سام\r\nاز ديگر سو ، زال چون مرغ پرّان و چون كشتى بر آب به شتاب مىتاخت تا اين كه به سام آگهى از رسيدن زال دادند . سام او را با شادمانى پذيره شد و در بر گرفت . آنگاه زال زمين را بوسيد و آنچه به نزد منوچهر شاه رفته بود باز گفت . پس سام بر تخت بنشست و زال را نيز با شادى در كنار خود نشاند و سخنهاى سيندخت را به او باز گفت . چون زال از شنيدن آن سخنان ، خندان گشت ، سام از سرِ زيركى و شوخى ، نهفتن آغاز كرد و گفت : از كابل ، زنى پيام آور به نام سيندخت به نزد من آمد و از من پيمان خواست تا هرگز به او بدگمان نباشم . آنگاه از من بخواست تا رودابه به همسرى تو درآيد و ديگر آنكه ما به نزد ايشان رويم و مهمان گرديم . پس از آن نيز فرستاده‌اى از سوى ايشان بيامد كه همه كارها براى پذيره شدن ما فراهم گشته است . اينك اى فرزند پاسخت چيست و مهراب را چه گوييم ؟ زال از شنيدن اين سخنان ، چنان دلشاد شد كه رنگش سرخ گشت . پس گفت : اى پهلوان اگر شايسته بدانى از پيش سپاه به كنارى رويم و در اين باره سخن گوييم . سام به زال بنگريست و بخنديد و بدانست كه هر آنچه زال مىگويد تنها در انديشه دختر مهراب است و روز و شب آرام ندارد . پس بفرمود تا زنگ و دراى هندى بزدند و سراپرده را بگشودند .\r\n\r\n","description":"","footnote":" ( 1 ) - مراد از جادوها ، آن چيزى است كه جهت دفع چشم زخم مىنويسند .  ( 2 ) - كُرك به معناى خز است . ","page_name":" 225 ","page_number":225},
  {"content":"\r\n\r\nآنگاه فرستاده‌اى به سوى مهراب فرستاد تا به او بگويد كه سام با زال و سپاهيان و پيلان به سوى ايشان مىآيند .\r\nچون مهراب ، آن بشنيد ، بسيار شادمان گشت و لشگريان را چون چشم خروس بيآراست « 1 »  و از هر سو بانگ كوس و ناى و چنگ و نفير و زنگ به آسمان خاست چنان كه گفتى مگر روز رستاخيز فرا رسيده است . همه‌جا پر از پيلان و رامشگران و درفشهاى پرنيان سرخ و سبز و زرد و بنفش بود . و بدين سان برفتند و سام و زال و همراهانشان را پذيره شدند . مهراب پيش رفت و چون به پيش سام رسيد ، از اسب فرود آمد . سام نيز او را در كنار گرفت و او را از گردش روزگار بپرسيد . مهراب نيز برسام و زال آفرين گفت و آنگاه تاجى زرين و پر گوهر بر تارك زال گذارد . پس همگى خندان و شاد و سخنگو به كابل رسيدند . همهء شهر از آواى دراى هندى و بربت « 2 »  و چنگ و ناى پر گشته بود . در هر سو يال اسبان را با مشك و لركيماس « 3 »  اندوده بودند . پس سيندخت با سيسد كنيز كمربسته كه هر يك جام زرى پر از مشك و گوهر در دست گرفته بودند بيرون شدند و همگى سام را آفرين خواندند و از آن جامها بر ايشان گوهر افشاندند . هر كس كه در آن جشن بود ، از خواسته بىنياز گشت ، پس سام بخنديد و به سيندخت گفت : آيا رودابه را تا چند مىخواهى نهان كنى ؟ سيندخت گفت : اگر آرزوى ديدن آفتاب دارى ، پيشكشت كجاست ؟ سام در پاسخش گفت :\r\nهرچه مىخواهى از من بخواه از بنده و تخت و تاج و كمر چه هر آنچه كه دارم براى شماست . پس به سراى زرنگار رودابه شدند . چون سام در آن ماهرو بنگريست ، شگفت زده شد و ندانست كه چگونه او را ستايش كند و يا چگونه او را بنگرد . « 4 » \r\n\r\n","description":"","footnote":" ( 1 ) - كنايه از رنگارنگى است .  ( 2 ) - بربت به پارسى همان سازى است كه بربط معرب آن مىباشد .  ( 3 ) - لركيماس به پارسى به معناى زعفران است .  ( 4 ) - ثعالبى توضيحات بيشترى در اين باره مىدهد وى مىنويسد : « رودابه درآمد و سام را نماز برد . سام آستين بر سر او نهاد و او را بوسيد و گردن بندى به او بخشيد از ياقوت و دانه‌هاى مرواريد به بزرگى تخم گنجشك كه ارزش آن بيش از همه چيزهاى گرانبها و فزونتر از درآمد كشورها بود . و او را دعا و آفرين كرد و گفت به خدا سوگند هرگز به زيبايى وى كسى نديده‌ام » . تاريخ غررالسير ، ص 87 - 86 . ","page_name":" 226 ","page_number":226},
  {"content":"\r\n\r\nپس به آيين و كيش خود پيمانى ببستند و زال و رودابه را بر تخت نشاندند و بر ايشان عقيق و زبرجد افشاندند و بر سر رودابه ، افسر و بر سر زال ، تاجى پر از گوهر نهادند . پس آنگاه مهراب كراسه « 1 »  و رونوشت گنجهايى را كه براى رودابه فراهم آورده بود بياورد و براى سام بخواند . چون سام آن چنان ديد ، خيره بماند و به آن همه گنج و خواسته نام يزدان بخواند . پس از آن از آنجا برفتند و يك هفته به جشن و ميگسارى پرداختند . همهء شهر پر از شور و آوا گشته بود . زال و رودابه در آن يك هفته ، شب و روز نخوابيدند . آنگاه از ايوان به كاخ رفتند و سه هفته در آنجا به شادى و پايكوبى ببودند .\r\nبدين سان يك ماه بگذشت . سرِ ماه سام نريمان به سوى سيستان بازگشت . پس از رفتن او زال در يك هفته به شادى بفرمود تا كجاوه بساختند و رودابه را بر تخت روانى بنشاند . آنگاه زال و رودابه با مهراب و سيندخت با شادمانى به سوى سيستان رو نهادند . چون به سيستان رسيدند ، سام بزمى بيآراست و سه روز به ميگسارى گذراندند . پس از سه روز سيندخت آنجا بماند ، ليك سام با لشگريانش به سوى كابل راند « 2 »  و چون بدانجا رسيد ، شاهى را به زال سپرد و گفت : منوچهر گشادنامهء « 3 »  گرگسار و باختر را به من داده است و مرا گفته كه آن بوم و بر را پاسدارى كنم . ليك آنان با من سرِ سازگارى ندارند و من از آشوب اين بد گوهران و بويژه از ديوان مازندران در هراسم . پس اينك بدانسو مىشتابم . بدين سان سام يك زخم\r\n\r\n","description":"","footnote":" ( 1 ) - كراسه به پارسى به معناى دفتر است .  ( 2 ) - ثعالبى اين روايت را به گونه‌اى ديگر آورده است وى مىنويسد كه ايشان 40 روز را به جشن گذراندند . آنگاه سام و زال و رودابه و مهراب و سيندخت با همراهانشان به سيستان رفتند و مدتى دراز در آنجا ببودند و سام از مهراب خواست تا سيندخت تا پايان سال همراه رودابه در سيستان بماند و مهراب پذيرفت . پس مهراب به كابل بازگشت و سام نيز به سوى هند ( جنگ گرگسار ) روانه شد . تاريخ غررالسير ، ص 88 - 87 .  ( 3 ) - گشادنامه به پارسى همان منشور باشد . ","page_name":" 227 ","page_number":227},
  {"content":"\r\n\r\nبرفت و زال به شادى بنشست و رودابه را در كنار خود نهاد و تاجى از زر بر سر نهاد .\r\nگفتار اندر زادن رستم « 1 » \r\nچندى نگذشت كه رودابه باردار گشت . ليك از بس شكمش بزرگ و تنش فربه گشته بود ، پژمرده و رنجور گشت و همواره از ديدگان خون مىباريد . مادرش او را گفت : اى جان مادر ، چه شده كه اين چنين رُخت زرد گشته است . رودابه گفت : من روز و شب لب به فرياد مىگشايم ، از بس كه بىخواب و پژمرده گشته‌ام گويى مرده‌اى زنده‌ام . اينك زمان بار نهادنم نزديك گشته ، ليك دانم كه اين كار را نتوانم .\r\nاين چنين بود تا اين كه زمان زادنش فرار رسيد . زمانى كه به خواب و آرام نياز داشت ، ليك گويى پوستش آكنده از سنگ گشته و يا او كه در شكمش بود از آهن بود . تا اين كه روزى از هوش برفت . پس خروش از ايوان زال برآمد . سيندخت بر خروشيد و چنگ بر روى زد و گيسوان سياه خود را بكند . چون زال آگاه شد گريان به بالين رودابه شتافت . در شبستان ، همه كنيزكان ، برهنه سر ، موى خود مىكَندند و گريان بودند . پس زال دَمى انديشيد ، تا اين كه از انديشه ، كارش آسان بگشت . پر سيمرغ به يادش آمد . پس بخنديد و سيندخت را مژده داد . آنگاه بوى سوزى « 2 »  بياورد و آتشى افروخت و اندكى از آن پر سيمرغ را كه روزى به او داده بود بسوخت . بىدرنگ آسمان تيره گشت و آن مرغ فرمانروا چون آرام جانى فرود آمد . زال او را بسيار آفرين كرد و ستود و نماز برد . سيمرغ گفت : اين اندوه از براى چيست ؟ از چه رو چشمانت گريان است ؟ بدان كه از اين رودابهء ماهروى ، فرزندى چون شير ، زاده شود كه در\r\n\r\n","description":"","footnote":" ( 1 ) رستم  Rostam  در ادبيات پهلوى به صورت رت ستخمك  Rt - staxmak  يا رتستخم  Rt - staxm  و رتستهم و در فارسى رستهم يا رستم شده است . جزء ستخم و ستهم و تهم به معناى زورمند است . صفا ، حماسه سرايى ، ص 564 - 563 263 - 262 .  Justi , Iranisches , Namenbuch , P  .  ( 2 ) - بوى سوز به پارسى به معناى مجمر است . ","page_name":" 228 ","page_number":228},
  {"content":"\r\n\r\nدليرى و خردمندى كسى همتاى او نگردد . هر پهلوانى كه آواز كوپال او شنود ، از هراس ، دل از سينه‌اش بيرون شود . به سرانگشتى ، خشتى را تا دو كُروه « 1 »  خواهد افكند . پس اكنون دشنه‌اى آبگون بياور و مردى بينا دل . و نخست رودابه را به مِى مست كن . آنگاه تو بنگر كه آن مرد ، افسون كند و تهيگاه رودابه را بشكافد ، ليك رودابه را دردى نباشد . پس آن مرد ، آن بچه شير را بيرون كِشد . پس از آن آنجا را كه او چاك كرده بدوز و ترس و اندوه را از دل بيرون كن و اين گياهى كه به تو گويم با شير و مشك بكوب و هر سه را در سايه خشك كن و بر آن زخم بگذار كه بىدرنگ تندرستيش را ببينى . آنگاه يك پر مرا بر آن مال چه سايهء فرّ من خجسته باشد . تو نيز بايد از اين كار شاد باشى و پروردگار را ستايش كنى كه اين شاخ برومندت به بار آمد .\r\nسيمرغ اين بگفت و پرى از بازو بكند و بيفكند و پرواز كرد و برفت . زال آن پر را برگرفت و آنچه سيمرغ گفته بود بكرد . و مردم بسيارى با ديدگانى خونبار بر اين كار خيره گشته بودند . پس موبدى چرب دست بيامد و رودابه را به مِى مست كرد . آنگاه بدون رنج ، پهلوى او را چاك كرد و سر بچه را بگرفت و چنان بىگزند بيرون آورد كه هرگز كسى در گيتى نديده بود . « 2 »  بچه‌اى بود چون پهلوانى شيرفش ، بالا بلند و زيبا .\r\nمرد و زن بر او خيره گشته بودند چه ، كسى هرگز بچه‌اى پيل تن نديده بود . رودابه يك شبانه روز از مِى ، بيهوش بخفت . در اين زمان زخمگاهش را بدوختند و دارو نهادند . « 3 »  چون رودابه از خواب بيدار شد ، با سيندخت لب به سخن گشود . پس بر او زر و گوهر بيفشاندند و پروردگار را آفرين خواندند . آنگاه آن بچه را به پيش او بردند . بچهء يك روزه گويى يك ساله بود . چون رودابه او را بنگريست ، در او فرّ شاهنشاهى ديد . پس بخنديد و گفت : ديگر بِرَستم و اندوهم بسر آمد . پس هماندم\r\n\r\n","description":"","footnote":" ( 1 ) - كُروه  koruh  به پارسى به معناى ثلث فرسنگ يا يك ميل است .  ( 2 ) - اين نخستين مورد سزارين در تاريخ بوده كه در ايران انجام شده است و چنان كه ملاحظه مىشود بسيار پيشتر از مورد تولد سزار بوده و در واقع مىبايست رستمى يا رستم زايى ناميده شود .  ( 3 ) - ثعالبى اگر چه مىنويسد كه رستم بسيار درشت بود و اين زايمان به سختى انجام شد ، ليكن از مسئله سزارين و سيمرغ نامى نمىبرد . تاريخ غررالسير ، ص 88 . ","page_name":" 229 ","page_number":229},
  {"content":"\r\n\r\nنام آن كودك را رستم نهادند . « 1 »  آنگاه پيكره‌اى به همان اندازهء رستم از پرند بدوختند و درونش را با موى سمور آكندند و بر اسب نشاندندش و به يك دستش كوپال و به دست ديگر ، لگام دادند و پيرامونش چاكران گرد آمدند . و بدين سان آن پيكره را كه درست همانند رستم ساخته بودند با جشن و سرور به سوى سام بردند . و سراسر راه و دشت را از كابلستان تا زابلستان بيآراستند و در هر گوشه بزمى بپاساختند . مهراب نيز در كابل به مژدهء اين كار ، دينار بسيارى به مستمندان داد . در زابلستان نيز بزرگ و كوچك به جشن پرداخته بودند . پس آن پيكره رستم شيرخوار را به نزد سام به سگسار و مازندران بردند . « 2 »  فرستاده ، آن پيكره را در پيش سام بنهاد . چون سام به آن نگريست بسيار شاد شد و گفت : اين درست همانند من است . اگر پيكر او نيمى از اين هم باشد كه اكنون بدينجا آورده‌ايد و همچنان برآيد ، سرش به ابر خواهد ساييد .\r\nآنگاه سام ، فرستاده را پيش خود خواند و آن اندازه بر او درم ريخت كه تا به سرش رسيد . پس به شادى از همه سو بانگ كوس به آسمان خاست . سام بفرمود تا آن شهر سگسار و مازندران را از كران تا كران آذين ببستند و ميدانگاه را چون چشم خروس بيآراستند و رامشگران را بخواند و به ميگسارى پرداختند و سام بر درويشان درم بسيار افشاند . چون يك هفته بدين سان بگذشت ، سام نويسنده‌اى بنشاند و پاسخ نامه زال را نويساند . نخست پروردگار را بدان گردش شادمان روزگار بستود ، آنگاه زال - آن خداوند شمشير و كوپال - را ستودن گرفت . پس در باره آن پيكره پرنيان كه يال يلان و فرّ كيان داشت گفت : او را چنان ارجمندش داريد كه هرگز گزندى به دو نرسد . من شب و روز در نهان ، پروردگار را نيايش كردم تا مگر روزى چشمانم به\r\n\r\n","description":"","footnote":" ( 1 ) -\r\nبگفتا بِرَستم غم آمد بسر * نهادند رستمش نام پسر\r\nحكيم فردوسى در اينجا رستم را از ريشه رَستن و رها شدن دانسته است و در اين صورت بايد آن را رَسْتَم  Rastam  خواند . حال آنكه اصل ريشهء اين اسم در پيش ذكر شد .  ( 2 ) - ر . ك . زير نويس صفحه 184 - 183 ","page_name":" 230 ","page_number":230},
  {"content":"\r\n\r\nديدن پسرى از تخم تو و به آيين من شاد گردد . اكنون پشت من و تو راست گشت .\r\nپس هيچ مخواه ، جز زندگانى او . فرستاده چون باد به سوى زال آمد و او را از همهء آن شاديها كه سام بكرد آگاه ساخت و گفت : سام ، اين كودك را چون خود برافراخت .\r\nآنگاه نامهء سام را به زال داد و آن پندهايى را كه سام داده بود به زال باز گفت ، چون زال آن سخنان شيواى پدر را بشنود ، دلشاد گشت .\r\nاز سوى ديگر دَه دايه به رستم شير مىدادند . چون از شير گرفته شد ، با نان و گوشت پرورده گرديد و پنج مرد ، خورشگر « 1 »  او بودند . همه مردم از آنسان پرورش ، در شگفت آمده بودند . چون رستم هشت ساله گرديد ، بسان سروى آزاده گشت ، و در تنومندى و زيبايى و فرهنگ بسيار همانند سام يل گشت .\r\nآمدن سام به ديدن رستم\r\nچون به سام از برومند گشتن رستم همچون يك شير ، آگهى رسيد ، دل سام از براى ديدار آن كودك از جاى بجنبيد . پس سپاه را به سالار لشگرش سپرد و با تنى چند به سوى زابلستان رفت . « 2 »  چون زال از آمدن سام به سوى ايشان آگاه شد ، با مهرابِ كابل ْ خداىْ آهنگ پذيره شدن او كردند . از هر سو بانگ كوس به آسمان خاست ، لشگرى بسيار با سپرهاى بافتهء سرخ و زرد و اسبان تازى و پيلان بيآراستند .\r\nآنگاه ژنده پيلى بياوردند و تختى زرين بر آن نهادند و زال بر آن بنشست و تاج بر سر نهاد و كمر بر ميان بست و سپر در پيش رو نهاد و تير و كمان به دست گرفت . چون سام يل او را از دور بديد ، از ميان سپاهيان به سويشان رفت . مهراب و زال از اسب فرود آمدند و برسام يل آفرين خواندند . سام چون فرزند را آن چنان بديد ، رويش\r\n\r\n","description":"","footnote":" ( 1 ) خورشگر همان آشپز و طبّاخ را گويند .  ( 2 ) - پيش از اين ديده شد كه سام به نواحى گرگسار و مازندران در شرق سيستان رفته بود و ساليان سال در آنجا بود و آن نواحى را از آشوب محافظت مىكرد . ","page_name":" 231 ","page_number":231},
  {"content":"\r\n\r\nچون گل بشكفت . آنگاه بچهء زال را بر پيل بنشسته ديد و بخنديد . پس رستم را همچنان سوار بر پيل به پيش سام آوردند . چون سام او را با آن تاج و تخت بديد ، آفرين كرد . رستم نيز تخت او را ببوسيد و او را ستايش كرد كه : اى پهلوان گيتى شاد باش كه من همچون شاخى از درختى هستم كه تو ريشهء آنى . من بندهء سام پهلوانم .\r\nپس نشايد كه خور و خواب و آرام داشته باشم . اينك افزار جنگ مىخواهم تا سر دشمنانت را به فرمان دادار پاك بر خاك افكنم . از آن رو كه چهره‌ام همچون چهرهء توست ، اميد آن دارم كه در دليرى نيز چنين باشم . پس رستم از پيل فرود آمد و سام دست او را در دست گرفت و بر سر و چشمش بوسه داد . آنگاه كه شادى به گورابه « 1 »  روى نهادند و در همه كاخها تختهاى زرين بنهادند و يك ماه را همگان به شادى و ميگسارى پرداختند . سام از ديدن آن همه يال و بازو و تنومندى رستم كه همچون شيرى گشته بود ، در شگفت بود و پيوسته نام يزدان بر او مىخواند . « 2 »  پس روزى سام ، زال را گفت : اگر تا سد نژاد هم بپرسى هرگز كسى به ياد ندارد كه كودك را از پهلو بيرون آورند . پس هزار آفرين بر سيمرغ باد كه ايزد ، او را بدين كار رهنمون گشت . اكنون به شادمانى اين كار ، مِى مىخوريم . پس به مِى دست بردند و آن اندازه خوردند كه همگى مست شدند . مهراب نيز چندان بخورد كه هوش از دست بداد و در آن مستى ، از سرِ شوخى گفت : ديگر نه از زال زر و نه از سام و منوچهر شاه مىانديشم . چون رستم و اسب و شمشيرش را دارم ، ديگر از كه باك دارم ؟ و به اينها آيين ضحاك را زنده گردانم . زال و سام نيز از شنيدن گفتار مهراب مىخنديدند .\r\nاين چنين بود تا اين كه به روز نخست از مهر ماه سام آهنگ رفتن كرد . زال و رستم تا يك ايستگاه به بدرود كردن سام برفتند . پس سام ، زال را اندرزهايى بداد و گفت : اى\r\n\r\n","description":"","footnote":" ( 1 ) - گورابه ( گوراب ) نام شهرى است كه از مرو شاه جان تا به آنجا 14 روز راه بوده است . دخمهء نياكان رستم در آنجا بوده است . برهان قاطع ، ماده گوراب و گورابه .  ( 2 ) - خواندن نام يزدان بر شخص ، به جهت دفع چشم زخم است . ","page_name":" 232 ","page_number":232},
  {"content":"\r\n\r\nپسر هشدار ، كه جز دادگرى نكنى و همواره به فرمان شاهان باشى و دست از بدى دور دارى و راه ايزدى بجويى . و هميشه در ياد داشته باش كه هيچ كس در گيتى ، جاودانه نمانَد . پس جز راه راست مپوى و اين پند مرا به ياد بسپار چه اين چنين گمان مىكنم كه به زودى روزگار من نيز بسرآيد . و بدين سان سام ، زال و رستم را بدرود كرد و به سوى باختر راند . ليك زال و رستم باز هم سه ايستگاه ديگر با چشمى گريان و دلى پر از پند او به دنبالش برفتند و آنگاه بازگشتند . زال و رستم نيز با سپاهيان به سيستان بازگشتند و روز و شب را به شادى و باده نوشى پرداختند .\r\nكشتن رستم پيل سپيد را\r\nروزى زال با رستم و بزرگان در بوستان به باده‌نوشى نشسته بودند . زال ، رستم را گفت : اى فرزند نامور ، به اين دوستان دليرت جامه‌اى شاهوار ببخش . پس رستم ، زر و خواسته و اسبان تازى بسيار به ايشان بخشيد . آنگاه انجمن پراكنده شد و زال به شبستان خويش رفت و رستم ِ تهمتن « 1 »  كه بسيار باده نوشيده بود به خوابگاه خويش برفت و بخفت . ليك ناگهان فريادى شنيد كه : پيل سپيد زال از بند رها گشته و مردم را گزند رسانده است . رستم چون اين بشنيد به شتاب گرز سام را برگرفت و بيرون شد . ليكن كسانى كه بردرگاه او بودند ، راهش را بستند و گفتند : چگونه در اين شب تيره كه پيل سپيد از بند جسته است ، مىتوانيم از بيم زال راه بر تو بگشاييم ؟ تهمتن از شنيدن اين گفتار آشفته گشت و مشتى بر سرو گردن آن كس زد كه سرش همچون گوى گشت . آنگاه به سوى ديگران رو كرد . ليك ديگر همه از برابر او برميدند و به كنارى رفتند . پس رستم دلاور به نزديك درآمد و با گرز بر آن زد و زنجير و بند را بشكست و از در بيرون شد و شتابان به سوى پيل سپيد رفت . چون به آن رسيد ،\r\n\r\n","description":"","footnote":" ( 1 ) تهمتن از ريشه تهم يا  Taxma  مىباشد كه به معنى قوى و نيرومند است و تهمتن به معنى دارندهء بدن قوى است . برهان قاطع ، ماده تهم و تهمتن و حواشى معين . ","page_name":" 233 ","page_number":233},
  {"content":"\r\n\r\nكوهى خروشنده ديد كه زمين زير پايش همچون ديگ جوشان گشته بود . از بيم آن ، همهء دلاوران چون ميش از گرگ ، رميده بودند . پس تهمتن فريادى چون شير بزد و بىهراس به سوى پيل تاخت . چون پيل سپيد او را بديد ، چون كوهى بسويش دويد و سنسور « 1 »  را برآورد تا با آن به رستم زند . ليك رستم ناگهان چنان گرزى به سرش زد كه آن پيل ِ چون كوه بيستون به همان زخم ، بر خود بلرزيد و از پاى درآمد . آنگاه رستم به خوابگاهش بازگشت و بخفت .\r\nچون روز فرا رسيد زال را از آنچه كه رستم با آن پيل دمنده كرده بود ، آگاهى رسيد و اين كه به يك گرز ، گردنش را بشكست و تنش را بر خاك افكند . چون زال اين سخنان بشنيد گفت : دريغ از چنان ژنده پيلى كه چون درياى نيل ، خروشان بود و چه زمانهاى بسيارى كه پيل مست در جنگها به يك تاخت ، سپاه دشمن را در هم مىشكست . ليك رستم ازو پيروزگرتر است . پس بفرمود تا رستم به پيشش شتافت .\r\nآنگاه او را ببوسيد و گفت : اى بچهء نرهّ شير كه اين چنين چنگال برآورده‌اى و دلير گشته‌اى ، با اين كودكى ، هيچ كس در مردانگى همتاى تو نيست . اكنون پيش از آنكه دير شود كمر به خون نريمان « 2 »  ببند و به كوه سپند « 3 »  بشتاب . در آنجا دژى استوار\r\n\r\n","description":"","footnote":" ( 1 ) - سنسور به پارسى به معناى خرطوم باشد .  ( 2 ) - ر . ك . زيرنويس صفحه 135 - 132  ( 3 ) - دارمستتر و كريستن سن و پورداود سعى كرده‌اند كوه سپند را همان كوه سپنتودات  spentodta  مذكور در بند 6 زامياد يشت بدانند كه در حدود ريوند در نيشابور خراسان قرار داشته است . ر . ك . كريستن سن ، كيانيان ، ص 193 و 37 پورداود ، يشتها ، ج 2 ص 87 . ليكن بايد گفت حدس ايشان درست نبوده است چرا كه روايت شده است كه نريمان در هنگام محاصره « حصار سكاوند » بود كه سنگى بر سرش زدند و او را بكشتند . مجمل التواريخ و القصص ، ص 42 ميرخواند ، روضة الصفا ، ج 1 ، ص 538 وى نام اين حصار را « مگاند » آورده است ليكن سكاوند درست مىباشد . اما در باب تعيين موقعيت جغرافيايى سكاوند ( سجاوند ، شگاوند ، سگاوند ) بايد گفت ناحيه‌اى در جنوب غربى لوكر و نزديك به غزنين است و تا حال نام و نشان و موقع آن محفوظ مانده است . اين شهر بر دامن كوه نهاده و آن را حصارى است محكم و جايى بسيار با كشت و برز . خرابه‌ها و بقاياى يك معبد بسيار بزرگ و مجلل هنوز روى دامنه كوه موجود است . اين معبد تا نيمه دوم قرن سوم هجرى يعنى تا زمان راى كملو سومين پادشاه برهمن شاهى كابل و هم عصر با حكمرايى عمروليث صفارى باقى بود و در آن زمان معبد بزرگ هندوان بود و از اقصاى هندوستان به زيارت بتان آن موضع مىرفتند . حدس زده شده كه اين معبد يك معبد آفتاب پرستى و برهمنى بوده باشد . اين معبد تا زمان عمروليث باقى بود و او حين فتوحات به سمت كابل ، سردار زابلستان را به نام فردعان مأمور فتح آن نمود و او سكاوند را بگرفت و بتان آن را بشكست و با غنايم بسيار نزد عمرو بازگشت . مشكور ، جغرافياى تاريخى ايران باستان ، ص 713 - 712 . ","page_name":" 234 ","page_number":234},
  {"content":"\r\n\r\nببينى كه سر به آسمان ساييده و چهار پرسنگ بالاى آن و چهار پرسنگ پهناى آن است . و درون آن بارو پر از سبزه و آب و مردم و جانوران و درختان ميوه و كشت و ورز بسيار است . نريمان كه به روزگار فريدون شاه ، پهلوان پهلوانان بود ، به فرمان او به گشودن آن بارو روان گشت ، ليك در آن راه كشته شد . نريمان يك سال ، شب و روز به پاى آن بارو ببود تا مگر راهى بدان بيابد ، ليك نيافت و سرانجام از درون بارو ، سنگى بر او بينداختند و او را بكشتند . و بدين سان سپاهِ بىسر و سالار او به نزد فريدون بازگشت . چون سام را از درگذشت پدرش آگهى رسيد ، بر خروشيد و زارى بسيار نمود و يك هفته را با سوگ و درد بگذراند . پس از آن سام با سپاهيانى بسيار به سوى باروى آن دژ شتافت . و چندين سال را در پاى آن نشست و آن را بندان « 1 »  كرد ، ليك نتوانست هيچ راهى بدان بيابد . و در سراسر اين زمان ، هرگز نه كسى از آن دژ به بيرون آمد و نه به درون رفت زيرا كه ايشان را پس از گذشت ساليان ، به پر كاهى نيز در بيرون دژ نياز نبود . سرانجام سام ، نااميد و كينهء خون پدر ناگرفته بازگشت . اكنون اى پسر ، گاهِ آن رسيد كه چاره‌اى سازى و بدانجا شوى . پس بر توست كه با كاروانى ، چنان كه كسى تو را نشناسد به كوه سپند روى و آن را از بيخ و بن براندازى .\r\nرستم گفت : هر آنچه گويى ، فرمان بَرَم و بِدان كه اين درد را به زودى درمانى سازم .\r\nپس زال گفت : اى پسر هر آنچه تو را گويم ، گوش سپار . خود را چون ساربانى ناشناس بساز و يك كاروان شتر از دشت بردار و بار شتران را تنها از نمك كن . زيرا كه نمك در ميان ايشان بسيار گرامى است و چيزى را با ارزش‌تر از آن نشناسند چه بارويى گران بر در آن دژ هست و نمك به ايشان نمىرسد و ناچار خوراك ايشان ، بدون نمك باشد و چون ناگهان بار نمك را ببينند ، همگى تو را پذيره شوند .\r\n\r\n","description":"","footnote":" ( 1 ) - بندان به پارسى به معناى محاصره است . ","page_name":" 235 ","page_number":235},
  {"content":"\r\n\r\nرفتن رستم به كوه سپند\r\nپس رستم ، همچنانكه زال ، او را بگفته بود ، كار را بيآراست و در ميان بار نمك ، گرز را نهان كرد . آنگاه با تنى چند از خويشان پهلوان كه جنگ افزار را در ميان بار شتران نهان ساخته بودند ، به سوى كوه سپند راهى شد . چون بدانجا رسيد ، ديده‌بان از فراز كوه ايشان را بديد و به نزد سالارشان دويد و گفت : كاروانى با ساربانان از راه رسيد كه گمان مىكنم بارشان نمك باشد . سالار ، كسى را به شتاب به سوى مهتر كاروان فرستاد و گفت : بنگر تا بار ايشان چيست و مرا از آن آگهى ده . پس فرستاده از دژ فرود آمد و شتابان به سوى رستم آمده و گفت : اى مهتر كاروان مرا آگاه ساز كه بار اين كاروان چيست تا به نزديك مهتر خود روم و او را بگويم . رستم به او گفت : به نزد مهتر خود رو و او را بگوى كه بار ما ، سراسر ، نمك است . فرستاده به نزد مهتر بازگشت و گفت : كاروانى است كه همه بارشان نمك مىباشد . چون مهتر چنين شنيد ، از جاى برخاست و شادمان گشت و بفرمود تا در را بگشايند تا كاروان به درون بارو آيد . با رسيدن كاروان رستم به نزديك دروازه ، بىدرنگ مردم او را پذيره شدند . رستم نيز بسيارى از آن بار نمك را برگرفت و به نزد مهتر آنان برفت و زمين را ببوسيد و نمك را به او پيشكش كرد . مهتر نيز بسيار شاد گشت و او را سپاس گفت .\r\nآنگاه مردم بسيارى از مرد و زن و كودك ، گرد كاروان آمدند و هر يكى با جامه‌اى يا زر و سيمى كه دادند ، نمك بگرفتند . چون شب به نيمه رسيد رستم با همراهانش به سوى مهتر آن باره شتافت . مهتر چون آگاه شد ، با رستم در آويخت . ليك رستم چنان گرزى بر سرش كوفت كه گويى تنش به زير زمين فرو شد . پس همهء مردم دژ آگاه گشتند و به جنگ شتافتند . جنگ در گرفت و جوى خون روان شد . رستم با تيغ و گرز و كمند ، پهلوانانشان را از پاى درآورد . چون روز فرارسيد ، از آن گروه يكى نيز بر جاى نمانده بود و همگى يا كشته شده يا بگريخته بودند . پس پهلوانان همراه رستم به هر\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nگوشه بشتافتند و هر كه را يافتند بكشتند . در آن دژ ناگهان رستم خانه‌اى از سنگ خارا ديد كه درى آهنين داشت . پس با گرز بر آن زد و در را از جا بيفكند و پا در خانه گذارد . گنبدى ديد كه از دينارهاى انباشته بر روى هم ساخته شده بود . رستم از آنچه كه ديد سخت شگفت‌زده گشت و به همراهانش گفت : چه كسى آيا چنين چيزى به خود ديده است ؟ همانا كه در هيچ كانى و در هيچ دريايى زر و گوهرى نمانده كه به اينجا آورده نشده باشد .\r\nپيروز نامه نوشتن رستم به زال\r\nپس رستم نامه‌اى در باره آن كار به پدر بنوشت و گفت : آفرين باد بر خداوند هور ، خداوند مار و مور ، خداوند ناهيد و بهرام و مهر ، خداوند اين سپهر بر كشيده . و آفرين خداوند باد بر سپهدار زال ، آن يل زابلى ، پهلوان بىهمتا ، پناه پهلوانان و پشت ايرانيان ، آن فروزندهء اختر كاويان و نشانندهء شاه بر تخت ، او كه خورشيد و ماه به فرمانش روانند . به فرمان تو به كوه سپند كه سر به آسمان بر آورده بود رسيدم و مهتر آن بارو را درود گفتم و نخست خود را به فرمان او وانمودم . ليك شبانگاه همچنان شد كه مىخواستم و يكى را هم در آن دژ زينهار ندادم . و پانسد هزار خروار سيم خام و زر و جامه و خواستهء بيشمار بدست آوردم . اكنون چه فرمان دهى ؟ پس فرستاده چون باد برفت و نامه را به زال رسانيد . چون زال آن نامه بخواند ، از شنيدن آن مژده چنان شاد شد كه گفتى دوباره جوان شده است . پس آن نامهء رستم را پاسخ نوشت و آغاز نامه ، خداى را آفرين كرد و گفت : آن نامهء دلگشاى را با پيروز بختى و شادى بخواندم . تو فرزند شايسته ، با اين كودكى ، كارى مردانه كردى و روان نريمان را شاد ساختى و دشمنانش را بسوختى . اكنون هزاران هزار شتر به نزدت فرستادم تا آن همه زر و گوهر را بدانها بار كنى . و چون اين نامه را بخواندى ، شتابان به نزد من بازگرد كه بىروى تو بسيار اندوهگينم . و چون آن شتران را بار نهادى ، آنگاه آتش\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nكينه بر آن دژ بزن . چون نامه به نزديك رستم رسيد ، آن را بخواند و شادمان گرديد .\r\nپس از هر چه كه شايسته‌تر بود ، از مُهر و تيغ و كلاه و كمر و مرواريد و گوهرهاى شاهوار و ديباى چين برگزيد و به سوى زال بفرستاد . آنگاه بر آن كوه سپند آتش افكند و دود از آن به آسمان برخاست . پس از آن با شادمانى به نزد پدر شتافت .\r\nچون زال از آمدن رستم آگاه شد بفرمود تا همهء كوى و برزن را بيآراستند و از همه سو خروش كارناى و نفير و سنج و دراى هندى به آسمان خاست . پس رستم نخست به نزد زال و آنگاه به پيش رودابه شتافت و سر بر خاك نهاد . مادر ، شانه‌هاى او را ببوسيد و بر او آفرين خواند . زال نيز او را در بر گرفت و بفرمود تا به مردم بسيار بِشار « 1 »  كنند .\r\nنامهء زال به سام\r\nآنگاه زال نامه‌اى به سوى سام فرستاد و او را بدان كار كه شده بود ، مژده داد . با نامه نيز پيشكشهاى بسيارى همراه كرد . چون سام نريمان ، آن نامه بخواند ، رُخش از شادى چون گل بشكفت و بزمى بيآراست و فرستاده را جامه شاهوار و باره « 2 »  داد و بسيار از رستم ياد كرد .\r\nآنگاه پاسخ آن نامه را به زال نوشت كه : شگفتى نباشد كه نرّه شير ، دلير باشد . اگر بچّه شيرى را بىآنكه از پستان مادرش شير خورده باشد ، از پدر و مادر جدا كنى و به ميان مردم آورى ، چون دندان در آورد ، بىآنكه پدر و مادر ديده باشد و از پستان مادر شير خورده باشد ، به خوى پدرش باز مىگردد . پس شگفت نباشد از رستم ، چنين دلاوريها چه ، پدرى دلاور چون تو دارد كه در پهلوانى ، شير از او يارى مىخواهد . و بدينسان سام ، نامه را مُهر كرد و به فرستاده سپرد . فرستاده نيز با نامه و جامه شاهوار به نزد زال زر آمد . زال از آن كار و از كردار رستم كه جوانى نو رسيده بود بسيار شادمان گشت .\r\n\r\n","description":"","footnote":" ( 1 ) - بشار به پارسى به معناى نثار است .  ( 2 ) - باره به معناى اسب و مركوب است . ","page_name":" 238 ","page_number":238},
  {"content":"\r\n\r\nاكنون ترا از منوچهر ، آن شاه پر مهر سخن گويم . بنگر كه آن شاه دادگر به هنگام گذشتن از اين گيتى ، پسر را چه اندرز كرد .\r\nاندرز كردن منوچهر پسرش را\r\nچون سد و بيست سال از زندگانى منوچهر بگذشت ، ستاره‌شناسان در اختر او بنگريستند و بديدند كه به زودى گاهِ بگذشتن او از اين گيتى فرا مىرسد . « 1 »  پس او را از آن روز تلخ آگهى دادند و گفتند : اكنون گاهِ رفتن تو به سراى ديگر آمد ، پس هشيار باش كه پيش از آنكه مرگ ناگهان بر تو بتازد ، آنچه بايسته است بكنى . چون شاه ، سخنان آن خردمندان بشنيد ، تخت را به آيينى ديگر بيآراست و همه موبدان و دانايان را فرا خواند و راز دل با ايشان بگفت . آنگاه بفرمود تا نوذر به پيشيش آمد و او را اندرز بسيار بداد :\r\nكه اين تخت شاهى فسوست و باد * به دو جاودان دل نبايد نهاد\r\nاينك سد و بيست سال از زندگانى من بگذشت و در اين سالها كمر را به رنج و سختى ببستم و گرچه بسيار شادى و كام دل راندم ، ليك جنگهاى بسيارى نيز با دشمنان بكردم . به فرّ فريدون ، كمر ببستم و كين ايرج را كه نياى بزرگ من بود ، از تور و سلم بگرفتم . گيتى را از بديها بشستم و شهر و باروهاى بسيار بنا كردم . « 2 »  ليكن اكنون :\r\n\r\n","description":"","footnote":" ( 1 ) - پيشتر در آغاز پادشاهى منوچهر حكيم فردوسى مدت شاهى منوچهر را 120 سال دانست و اكثر مورخان نيز همين زمان را مدت شاهى منوچهر دانسته‌اند ، ليكن در اينجا مدت زندگانى منوچهر را 120 سال دانسته است .  ( 2 ) - گويند منوچهر نهر فرات را حفر كرد و آب به عراق آورد . ر . ك . بندهش ، ص 75 طبرى ، تاريخ طبرى ، ج 1 ، ص 290 ، تاريخ بلعمى ، ج 1 ، ص 349 - 348 گرديزى ، زين الاخبار ، ص 41 ابن بلخى ، فارسنامه ، ص 37 ميرخواند ، روضة الصفا ، ج 1 ، ص 559 . نيز گفته شده كه رى را پس از اين كه در زمان تسلط افراسياب ويران شده بود ( در اين باره به زودى سخن خواهد رفت ) تجديد عمارت كرد و آن را ماه جان نام نهاد و آن خرابه را رى برين خواندند و ديگر رى زيرين . ر . ك . مجمل التواريخ و القصص ، ص 43 مستوفى ، نزهت القلوب ، ص 53 اعتماد السلطنه ، مرآة البلدان ، ج 3 ، ص 2115 . همچنين گويند بنياد عمارت رويان در زمان وى بود و حد فرشوادگر را يعنى آذربايجان و طبرستان و گيل و ديلم و رى و قومس و دامغان و گرگان او پديد كرد كه از طرف شرقى ، ديناره و از طرف غربى ، قريه ملاط ( هوسم يا فرضه روده سر ) و از طرف شمال به بحيره آبسكون . ابن اسفنديار ، تاريخ طبرستان ، ج 1 ، ص 56 ، اعتماد السلطنه ، تاريخ طبرستان ، ص 14 - 12 . ","page_name":" 239 ","page_number":239},
  {"content":"\r\n\r\nچنانم كه گويى نديدم جهان * شمار گذشته شد اندر نهان\r\nاينك پس از آن همه درد و رنج كه بردم ، اين تخت شاهى و گنج را به همچنانكه فريدون ، مرا داده بود ، به تو مىسپارم . ولى تو چنان دان كه هر دَم بايد اينها را بگذارى و بگذرى و تنها آن نشانى كه از تو مىماند نيكى است . پس هشدار كه هرگز سر از دين خداى مپيچى چه ديندارى ، انديشهء پاك مىآورد . اكنون از آينده بشنو كه داورى اى نو در گيتى شود و موبدى از خاور زمين به پيامبرى بيايد . « 1 »  پس به هوش باش تا هرگز بر او نتازى و به -\r\n\r\n","description":"","footnote":" ( 1 ) بطور وضوح نمىتوان گفت كه منظور از اين پيامبر كه بوده است . نشانيهاى او با زرتشت مىتواند مطابقت داشت ، ليكن وى در زمان نوذر به پيامبرى نيامد بلكه زمان زرتشت چندين قرن پس از زمان نوذر بوده است . پس دقيقاً بايست مراد پيامبر ديگرى بوده باشد بويژه چون تصريح مىكند كه او پيش از حمله افراسياب به نوذر ، خواهد آمد . به اجماع مورخان در زمان منوچهر حضرت موسى ( ع ) پيامبرى يافت . از جمله ر . ك . طبرى ، تاريخ طبرى ، ج 1 ، ص 289 بلعمى ، تاريخ بلعمى ، ج 1 ، ص 345 با مجمل التواريخ و القصص ، ص 90 مسعودى ، مروج الذهب ، ج 1 ، ص 220 مستوفى ، تاريخ گزيده ، ص 85 مقدسى ، آفرينش و تاريخ ، ج 3 ، ص 126 اصفهانى ، تاريخ پيامبران و شاهان ، ص 130 و 33 نويرى ، نهاية الارب ، ج 10 ، ص 152 گرديزى ، زين الاخبار ، ص 41 جوزجانى ، طبقات ناصرى ، ج 1 ، ص 139 ابن بلخى ، فارسنامه ، ص 38 ميرخواند ، روضة الصفا ، ج 1 ، ص 559 مسكويه ، تجارب الامم ، ج 1 ، ص 67 . در همين رابطه برخى گفته‌اند كه منوچهر خبر پيامبرى حضرت موسى ( ع ) و غرق فرعون در نيل را شنيد و به دو ايمان آورد و خواست تا به نزد ايشان رود ، ليكن در آن زمان مشغول جنگ با افراسياب بود و نتوانست . بلعمى ، همان ، ج 1 ، ص 345 جوزجانى ، طبقات ناصرى ، ج 1 ، ص 139 . برخى گفته‌اند يوشع بن نون ( ع ) نيز در اواخر شاهى منوچهر بود و در همين رابطه گفته‌اند كه چون يوشع بنى اسرائيل را از تيه بيرون آورد ، افريقس كه از كارگزاران منوچهر بوده است در راه خود به افريقيه به ايشان برخورد و ايشان را از كناره‌هاى شام به افريقيه برد و آن سرزمين را بگشود و جرجير پادشاه افريقيه را بكشت و بازماندگان كنعانيان را در آنجا جاى داد . ر . ك . مسكويه ، تجارب الامم ، ج 1 ، ص 67 مجمل التواريخ و القصص ، ص 204 و 90 . مىتوان احتمال داد كه آن پيامبر كه منوچهر به نوذر نويد آمدن او را مىداده يكى از پيامبران بنى اسرائيل بوده باشد كه در اينجا به صورت موبد ذكر شده است و بخصوص بايد در نظر داشت كه برخى پيوندها نيز ميان پيشداديان و بنى اسرائيل بوده است ، چنان كه مادر گرشاسپ كه به روايتى آخرين شاه پيشدادى بوده نبيرهء ابن يامين بن يعقوب ( ع ) بوده است . از جمله ر . ك . ابن بلخى ، فارسنامه ، ص 39 و 14 نويرى ، نهاية الإرب ، ج 10 ، ص 152 . ","page_name":" 240 ","page_number":240},
  {"content":"\r\n\r\nاو گراى چه آن دين ، دين يزدان باشد . و تو هرگز دين يزدان را رها مكن ، كه نيكى و بدى از اوست . و بدان كه پس از آن ، سپاهى از تركان به ايران زمين آيد و بر تخت ايران نشينند و تاج بر سر نهند . و تو را كارهاى دراز در پيش است كه در آن زير و بالاها ، گاهى بايد گرگ باشى و گاه ميش . و نيز بدان و آگاه باش كه از پسر پشنگ به تو گزند رسد و از سوى توران ، تنگى يا بى . « 1 »  پس چون جنگ فرارسد ، از زال و سام يارى بخواه و نيز از رستم ، اين نو درختى كه\r\n\r\n","description":"","footnote":" ( 1 ) - در شاهنامه هيچ ذكرى از جنگ افراسياب با منوچهر نيست . ليكن در تواريخ و سنت پارسيان ، روايات بسيارى در اين باب وجود دارد مبنى بر اينكه افراسياب به كين خواهى نياى خود تور به ايران تاخت . برخى برآنند كه اين حملات افراسياب در زمان منوچهر چندين بار صورت گرفت و هر بار منوچهر سام و زال را فرستاد تا او را از جيحون به آن سو راندند . ليكن در يك نوبت كه سام و زال غايب بودند ( ؟ ) افراسياب باز هم به جنگ منوچهر آمد و ميان ايشان جنگ درگرفت و افراسياب ، منوچهر را در طبرستان محاصره كرد ، پس منوچهر بناگزير به قلعه طبرك رفت كه همه گونه امكانات رفاهى در آن بود و ايشان را هيچگونه نيازى به بيرون از دژ نبود . و بدين سان حدود 12 - 10 سال منوچهر در آن قلعه حصارى بود تا اين كه افراسياب به تنگ آمد و خواست تا به طريقى صلح كند . پس قرار بر آن نهادند كه فردى به نام آرش  ra  كه در اوستا به صورت اِرِخش  Erex  و با صفت خشويوى ايشو  Xwivi - i  به معناى سخت كمان يا دارندهء تير تيز رو از او ياد شده و در ادبيات فارسى به آرش شيواتير موسوم است - تيرى پرتاب كند و آن تير به هرجا كه افتاد ، آنجا مرز ميان ايران و توران شود . پس آرش به روز سيزدهم از تيرماه كه تيرگان باشد از قله كوه ائيريوخشوت  Airyo - xuta  تيرى پرتاب كرد كه به كوه خونونت  xvanvant  افتاد . برخى معتقدند كه آرش با پرتاب اين تير كشته شد و به علت فشار وارده به بدنش ، اجزاى بدن او از هم دريد . اما در باب محل پرتاب و فرود اين تير روايات مختلفى ذكر شده كه كوه محل پرتاب را غالباً رويان دانسته‌اند ، اما كوه محل فرود را حدود فرغانه و مرو و سغد و سمرقند و گوزگانان و طالقان و ساحل جيحون دانسته‌اند . كه در آن ميان بيشتر روايات ، ساحل رود جيحون را ذكر كرده‌اند و همان هم مرز ميان ايران و توران گشت . براى آگاهيهاى بيشتر رك . بلعمى ، تاريخ بلعمى ، ج 1 ص 348 - 346 طبرى ، تاريخ طبرى ، ج 1 ، ص 290 - 289 ابن اسفنديار ، تاريخ طبرستان ، ج 1 ص 62 - 60 مرعشى ، تاريخ طبرستان و رويان و مازندران ، ص صد و هشت - صد و ده ابن بلخى ، فارسنامه ، ص 38 - 37 مجمل التواريخ و القصص ، ص 43 جوزجانى ، طبقات ناصرى ، ج 1 ، ص 140 ثعالبى ، تاريخ غررالسير ، ص 90 ، 73 نويرى ، نهاية الارب ، ج 10 ، ص 151 ، بندهش ، ص 139 صفا ، حماسه سرايى ، ص 590 مقدسى ، آفرينش و تاريخ ، ج 3 ، ص 126 با پورداود ، يشتها ، ج 1 ، ص 341 و 334 پورداود ، يسنا ، ج 1 ، ص 57 - 56 بيرونى ، آثار الباقيه ، ص 249 بيرونى ، التفهيم ، ص 254 ماركوارت ، ايرانشهر ، ص 161 - 160 و 142 و 137 - 136 و 113 حدود العالم ، ص 304 - 302 حواشى مينورسكى گركانى ، ويس و رامين ، ص 366 رساله ماه فروردين روز خرداد ، بند 22 در متون پهلوى ، ص 142 مينوى خرد ، ص 44 پرسش 26 بند 44 - 41 مسكويه ، تجارب الامم ، ج 1 ، ص 62 . به هر صورت پس از اين كه به تصريح بيشتر مورخان ، رود جيحون به عنوان مرز پذيرفته مىشود ، افراسياب به توران زمين باز مىگردد و منوچهر به بازسازى آنچه كه افراسياب ويران كرده بود ، مىپردازد . از آنچه كه گفته شد ، هيچ ذكرى در شاهنامه نيست . ","page_name":" 241 ","page_number":241},
  {"content":"\r\n\r\nاز پشت زال برآمد و اكنون شاخ و يال بر مىكشد . و بدان كه توران زمين ازو خوار گردد و كينه‌ورى از آنجا به كين تو بيآيد . اين بگفت و اشك از ديدگان فرو ريخت . نوذر نيز زار بگريست . پس آنگاه بدون آنكه منوچهر را هيچ بيمارى و دردى باشد ، چشمان را بر هم نهاد و آهى كشيد و در گذشت : « 1 » \r\nشد آن نامور پر هنر شهريار * به گيتى سخن ماند ازو يادگار\r\n\r\n","description":"","footnote":" ( 1 ) - در مورد منوچهر ذكر چند نكته لازم است : الف - از كارهايى كه به منوچهر منسوب است ، گويند : نخستين كسى كه خندق كَند و در شهرها آلات جنگ گرد آورد و نخستين كسى كه باغ و بوستان ساخت و بر تيرهاى پرتاب ، پَر نصب كرد و بر هر دهى يك دهگان ( حاكم ده ) پديد آورد ، منوچهر بود . ر . ك . طبرى ، تاريخ طبرى ، ج 1 ، ص 289 مجمل التواريخ و القصص ، ص 43 مسكويه ، تجارب الامم ، ج 1 ، ص 62 بلعمى ، تاريخ بلعمى ، ج 1 ، ص 345 - 344 اصفهانى ، تاريخ پيامبران و شاهان ، ص 34 نويرى ، نهاية الارب ، ج 10 ، ص 151 اسدى طوسى ، گرشاسپ‌نامه ، ص 23 جوزجانى ، طبقات ناصرى ، ج 1 ، ص 139 ابن بلخى ، فارسنامه ، ص 37 مستوفى ، تاريخ گزيده ، ص 85 خواندمير ، مآثر الملوك ، ص 26 . ب - گفته شده ملوك يمن از كارگزاران منوچهر بوده‌اند . ر . ك . طبرى ، همان ، ج 1 ، ص 294 - 293 مجمل التواريخ و القصص ، ص 153 اصفهانى ، همان ، ص 130 بلعمى ، همان ، ج 1 ، ص 358 - 356 مسكويه ، همان ، ج 1 ، ص 66 جوزجانى ، همان ، ج 1 ، ص 176 - 175 . اگر چه يمن در زمان فريدون و ازدواج پسران فريدون با دختران سرو - شاه يمن - جزئى از متصرفات ايران و باجگزار ايران بوده است و در زمان منوچهر هم مىتوانسته چنين باشد اما در روايتى كه مورخين فوق ذكر كرده‌اند اشتباهات تاريخى وجود دارد و شاهان حدود 500 سال را مطيع منوچهر دانسته‌اند كه حدود 120 سال پادشاهى يا عمر كرد . ج - گنج خانه منوچهر در طبرستان به نام عايشه كركيل دز يا طاق مىباشد . براى آگاهيهاى بيشتر از آن ر . ك . اعتماد السلطنه ، تاريخ طبرستان ، ص 199 حواشى مهرآبادى . د - منوچهر داراى 2 لقب بوده است : 1 - فيروزه .\r\nخوارزمى ، مفاتيح العلوم ، ص 99 ميرخواند ، روضة الصفا ، ج 1 ، ص 559 . 2 - درازدست . تجارب الامم في أخبار ملوك العرب و العجم ، ص 95 مجمل التواريخ و القصص ، ص 417 با ضبط غلط . ه - قبر منوچهر را بعضى گويند در فارس و بعضى در اصفهان است . مجمل التواريخ و القصص ، ص 462 . و - در سنت پارسيان آمده است كه منوچهر بر يك كريشك ( ميش اسب مانند كه شاخى بزرگ ، يك كوپه دارد و او را به بارگى گيرند ) سوار مىشد . بندهش ، ص 78 گزيده‌هاى زادسپرم ، ص 15 . ز - موبدان را از نسل منوچهر دانسته‌اند . بندهش ، ص 152 . ح - در باب موقعيت مردم در زمان منوچهر ، ثعالبى مىنويسد : « در كتاب آيين آمده است . . . در زمان منوچهر به ريشه‌ها و پيشينه‌ها نگريسته مىشد . » تاريخ غررالسير ، ص 46 . ط - در دساتير از او به عنوان پيامبر ياد شده است . ص 117 - 116 . ","page_name":" 242 ","page_number":242},
  {"content":"\r\n\r\nنوذر « 1 » \r\nپادشاهى او هفت سال بود « 2 » \r\nبر تخت نشستن نوذر\r\nچون نوذر سوگ پدر را بداشت ، تاج كيانى بر سر نهاد و بر تخت منوچهر بنشست و سپاهيان را درم و دينار بداد . بزرگان ايران نيز در پيش تخت او روى بر خاك نهادند و همگى خود را بندهء شهريار خواندند . ليكن چندى نگذشت كه نوذر شاه به بيدادگرى دست يازيد و از هر سو فرياد مردم به آسمان خاست كه : او آيينهاى پدر را از ميان برداشته و با موبدان به درشتى رفتار مىكند و دلش بندهء گنج و دينار گشته و راه مردمى نزد او خوار شده است . پس آشوبى در كشور بپاشد و كشاورزان ، جنگ افزار برداشتند و بسيارى از پهلوانان ، آرزوى شاهى در سر آوردند .\r\nاز ديگر سو ، شاه نوذر چون بديد كه از هر سوى كشور خروشى به پا شده است ،\r\n\r\n","description":"","footnote":" ( 1 ) - براى نام نوذر ر . ك . زيرنويس صفحه . لقبش آزاده بوده و برخى از پارسيان او را كم بخت مىخواندند . خوارزمى ، مفاتيح العلوم ، ص 100 مجمل التواريخ و القصص ، ص 417 ميرخواند ، روضة الصفا ، ج 1 ، ص 563 . مسعودى در يك خبر واحد آورده است كه پس از منوچهر ، سهم نبيره منوچهر بجاى او نشست . ر . ك . التنبيه و الاشراف ، ص 85 مروج الذهب ، ج 1 ، ص 220 .  ( 2 ) - مدت شاهى نوذر را غالباً همچون حكيم فردوسى 7 سال دانسته‌اند . ر . ك . مستوفى ، تاريخ گزيده ، ص 85 ميرخواند ، روضة الصفا ، ج 1 ، ص 563 مجمل التواريخ و القصص ، ص 43 در اين كتاب در كنار ذكر روايت 7 سال ، روايتى ديگر مبنى بر 20 سال حكومت او هم ذكر شده است . ","page_name":" 243 ","page_number":243},
  {"content":"\r\n\r\nبترسيد و نامه‌اى به سام پهلوان - كه در آن زمان در سگسار و مازندران بود - نوشت و نخست از گيهان آفرين ياد كرد : خداوند ناهيد و بهرام و هور ، او كه آفرينندهء پيل و مور است و بر همه چيز تواناست . و درود خداوند خورشيد و ماه به جان منوچهر شاه كه شاهى از او به من رسيد . و درود بسيار بر سام يل ، آن پهلوان آزموده و آن گُرد سرفراز پسنديده باد . هميشه دل و هوشت آباد و روانت از هر دردى آزاد باشد . تو اى پهلوان گيتى ، خود دانى كه تا منوچهر شاه ديده از اين گيتى فرو بست ، پيوسته از تو ياد كرد . اينك نيز پشت گرمى من تنها به توست كه هم پهلوانى و هم شاه‌دوست .\r\nاكنون پادشاهى پر آشوب گشته و سخنان مردم از اندازه بگذشته است . و تو اگر گرز بر نگيرى ، اين پادشاهى از دست برود . چون آن نامه به سام نريمان رسيد ، آهى سرد از جگر بركشيد . سپيده‌دم ، آواى كوس به آسمان خاست و با سپاهيانى بسيار از گرگسار به سوى ايران رو نهاد . چون به نزديكى ايران رسيد ، بزرگان ايران ، او را پذيره شدند و همگى پياده به پيش او رفتند و از كردار نوذر و بيداد او و اين كه به خيره سرى ، راه پدر را گم كرد ، سخن راندند و گفتند : اينك گيتى از كردار او ويران گشته است و فرّهء ايزدى از او دور شده « 1 »  و بر راه خرد باز نگردد . پس چه باشد اگر سام يل بر اين تخت شاهى بنشيند و ايران زمين و تاج و تخت ، از آن او باشد تا گيتى آباد گردد و ما نيز همگان ، او را بنده‌اى فرمانبردار باشيم . ليك سام سوار كه چنين شنيد ، ايشان را گفت : كىِ پروردگار چنين كارى را از ما پسندد ؟ به هنگامى كه كسى چون نوذر از نژاد كيان بر تخت بنشسته باشد ، چگونه من مىتوانم تاج بر سر گذارم ؟ سخنى ناشدنى مىگوييد . چه كسى از بزرگان زَهرهء اين كار را دارد ؟ بدانيد كه اگر از منوچهر شاه ، بجاى نوذر ، دخترى هم بر تخت نشسته بود ، من در برابرش روى بر\r\n\r\n","description":"","footnote":" ( 1 ) - ثعالبى در اين باره مىنويسد : « چون نوذر به جاى پدر نشست ، از همان آغاز ، نشانه فرّه ايزدى در او نبود . و داستان او چنان بود كه شاعر گفته است :\r\nوَ بَعْضُهُم يَكُون ُ اَبوُهُ مِنْهُ * مَكان َ النّارِ يَخْلِفهَا الرمّادُ\r\nيعنى : برخى از مردمان در برابر پدر چون خاكسترند كه از آتش به جاى مىماند » . تاريخ غررالسير ، ص 91 . ","page_name":" 244 ","page_number":244},
  {"content":"\r\n\r\nخاك مىنهادم . اكنون اگر دل نوذر از راه پدر بازگشته ، زمانى دراز كه از آن نگذشته است و هنوز آهنى نشده كه به دشوارى بتوان زنگارش را زدود . اينك من آن فرّهء ايزدى را باز آورم چه ، خاك پاى منوچهر ، تخت من و پى اسب نوذر ، تاج من است . « 2 »  پس او را بسيار پند دهيم تا از راهى كه رفته باز گردد . شما نيز از آنچه در گذشته بكرديد پشيمان شويد و بار ديگر با او پيمانى استوار ببنديد . و بدانيد كه اگر پروردگار و شاه نوذر شمايان را نبخشايند ، خشم شاه در آن گيهان ، دامانتان را خواهد گرفت و جايگاهتان ، آتش خواهد بود .\r\nپس بزرگان از گفتار خويش پشيمان گشتند و بار ديگر با شاه پيمان ببستند . چون سام به نزديك نوذرشاه رفت ، زمين را ببوسيد . نوذر از تخت به زير آمد و او را در بر گرفت و در كنار خود بنشاند و بسيار بنواخت . پس يك هفته را به بزم و شادى بگذراندند و همه به پوزش ، به پيش نوذر شدند و از هر كشورى ، از بيم سام ، باژ « 1 »  برسيد . و بدين سان پادشاهى نوذر آرام بگرفت و چون گاهِ بازگشت سام فرا رسيد ، نوذر را پندهاى بسيار بداد كه : فريدون فرخ و هوشنگ و منوچهر ، همگى ، گيتى را به داد و دهش داشتند و هرگز بيدادگرى نكردند . و بدين سان سام بسيار بگفت تا دل او را از كژّى بجا آوريد و دل بزرگان را نيز به او گرم ساخت . نوذر نيز جامه شاهوار و تاج و تخت و انگشترى و ريدكان و اسبان زرين ستام و دو جام زرين پر از گوهرهاى سرخ به سام بخشيد . و سام با آن همه به سوى مازندران برفت . و بر اين نيز چندى بگذشت ، ليك سپهر را با نوذر ، آرام و مهر نبود .\r\nآگاه شدن پشنگ از مرگ منوچهر\r\nپس آنگاه از مرگ منوچهر شاه و آن كار نوذر ، به آن بدگمانان ِ توران زمين آگهى\r\n\r\n","description":"","footnote":" ( 2 ) - مجمل التواريخ و القصص ، ص 44 - 43 ثعالبى ، تاريخ غررالسير ، ص 92 - 91 .  ( 1 ) - باژ همان باج است . ","page_name":" 245 ","page_number":245},
  {"content":"\r\n\r\nرسيد . چون پشنگ ، « 1 »  سالار توران ، آن بشنيد خواست تا به جنگ ايران آيد . پس بسيار از پدرش ، زادشم « 2 »  و نيز از تور و زمان منوچهر و پهلوانانش ياد كرد . پس همه نامداران و بزرگان لشگرش را چون اغريرث « 3 »  و گرسيوز « 4 »  و بارمان « 5 »  و كلباد « 6 »  و ويسهء « 7 »  سپهسالار و نيز فرزند خود ، افراسياب « 8 »  ، پهلوان گيتى را به نزد خود فرا\r\n\r\n","description":"","footnote":" ( 1 ) - پشنگ  Paang  ( بشنگ ، بشنك ، بشخ ، فاشن ) پدر افراسياب و نيز گرسيوز و اغريرث بوده است .  ( 2 ) - زادْشَم ْ  Zdam  ، زئيشم  Zaem  به روايتى پدر پشنگ و پدر بزرگ افراسياب و گرسيوز و اغريرث بوده است . بندهش ، ص 150 مجمل التواريخ و القصص ، ص 105 375  Justi , Iranisches , Namenbuch , . P   ( 3 ) - اغريرث در اوستا اغرئرث  Aghraraa  به معناى كسى است كه گردونه‌اش در پيش مىرود . پورداود ، يشتها ، ج 2 ، ص 211 پورداود ، يسنا ، ج 1 ، ص 69 .  ( 4 ) گرسيوز  Garsivas  در اوستا به صورت كِرِسَوَزْدَ  Keresavazda  به معنى استقامت و پايدارى كم دارنده است . پورداود ، يشتها ، ج 2 ، ص 211 . در بندهش ، كيدان خوانده شده است . ص 150 .  ( 5 ) بارمان  Brmn  به صورت بازمان نيز ضبط شده است . ر . ك . ثعالبى ، تاريخ غررالسير ، ص 93 .  ( 6 ) كُلباد  Kogbd  . اين نام به صورت كَلباد  Kalbd  هم ضبط شده است .  ( 7 ) - ويسه  ( Vieh ) Vitheh  سپهسالار افراسياب و پدر پيران ، برادر پشنگ و پسر زادشم بوده است . بندهش ، ص 150 قزوينى ، « مقدمهء قديم شاهنامه » ، بيست مقاله ، ج 2 ، ص 79 .  ( 8 ) - افراسياب  Afrsiyb  در اوستا به صورت فْرنگرسيّن ( فْرنرسيّن )  Franrasiyyan  و در پهلوى فراسياك  Frsiyk  آمده است به معناى كسى كه بسيار به هراس اندازد . پورداود ، يشتها ، ج 1 ، ص 211 ، 207 پورداود ، يسنا ، ج 1 ، ص 68 و 54 103  Justi , Iranisches , Namenbuch , P  برخى مورخان اسلامى ، نام او را به معناى پرهء آسياب دانسته‌اند . ر . ك . خوارزمى ، مفاتيح العلوم ، ص 100 ميرخواند ، روضة الصفا ، ج 1 ، ص 567 . سلسله نسب افراسياب را بسيار بسيار متفاوت ذكر كرده‌اند . ليك غالباً در اين نسب‌نامه‌ها ( اگر چه نه هميشه ) نسب او به تور پسر فريدون مىرسد و همچنانكه گذشت پدر وى پشنگ ذكر شده است . ساير پشتهاى اين نسب‌نامه‌ها به تفاوت بسيار ذكر شده‌اند . ر . ك . بندهش ، ص 150 مسعودى ، مروج الذهب ، ج 1 ، ص 227 و 221 بيرونى ، آثار الباقيه ، ص 138 ابن بلخى ، فارسنامه ، ص 13 مجمل التواريخ و القصص ، ص 105 و 28 تجارب الامم في أخبار ملوك العرب و العجم ، ص 95 مستوفى ، تاريخ گزيده ، ص 85 جوزجانى ، طبقات ناصرى ، ج 1 ، ص 140 نويرى ، نهاية الإرب ، ج 10 ، ص 151 ثعالبى ، تاريخ غررالسير ، ص 89 طبرى ، تاريخ طبرى ، ج 1 ، ص 289 . در باب اين كه آيا افراسياب ، ترك بوده است يا نه ، مشاجرات ديرينى وجود داشته و دارد . ليك غالباً در اين اظهار نظرها ، يك سو نگرى مطلقى شده است ، به اين معنى كه يا برخى او را ترك دانسته‌اند و يا ايرانى يا آريايى مطلق . در حالى كه هر دو گروه به راه خطا رفته‌اند . بايد گفت جستجو در تاريخ به دنبال يافتن نژاد و نسب خالص و ناب و بدون آميختگى خون ، جستجويى بيهوده است . به رغم اين كه برخى نژادها را به دليل ازدواجهاى درون خاندانى ، ظاهراً نژادى خالص مىدانند ليك نگارندهء اين سطور كه اوقات بسيارى را صرف تفحص در علم انساب نموده و مىنمايد ، با اطمينان دريافته است كه در بيشتر اين موارد نيز حد اقل يكى دو مورد اختلاط خونى يافت شده كه طبعاً در خالص بودن آن نسل خلل وارد آورده است . اين كه برخى شاهان ايران را يك سره تا يزدگرد سوم و حمله اعراب ، از يك نژاد دانسته‌اند ، چيزى بيش از يك سخن خام و از سر ناآگاهى نيست . آنان كه چنين مطلق‌گوييهايى را در تاريخ ، بخصوص در تاريخ شاهان ذكر كرده‌اند ، از خاطر برده‌اند كه بسيارى از اين شاهان از مادرانى خارجى نظير رومى به دنيا آمده‌اند و طبعاً داراى آميختگى خونى بوده‌اند . اگر چه شايد بتوان در برخى ايلات و عشاير ، انسابى دست‌نخورده‌تر يافت ، ليكن بخصوص در مورد شاهان كه غالباً چندين زن از نژادها و طوايف مختلف داشته‌اند ، اين امر نمىتوانسته صادق بوده باشد . از همين رو است كه نگارنده بر آن است كه نبايد با قطعيت از يك نژاد و خلوص مطلق خونى آن سخن گفت و نيز از همين رو است كه برخى مذاهب چون مالكى ، شمردن انساب را ناخوش مىدارند . چرا كه به قول ابن خلدون « پيچيدن در انساب دور كه براى صحت آنها به دشوارى مدركى حاصل شود و به سبب طول زمان و از ميان رفتن طوايف و نسلها ، جز به نيروى شواهد و قراين به اثبات نرسند ، عملى مكروه است . . . از آن زمان سالهاى بسيار گذشته و هم آثار آن از ميان رفته و چيزى از يقين كه موجب شادمانى دل گردد ، به دست نمىدهد » . ابن خلدون ، العبر ، ج 1 ، ص 5 نيز ر . ك . ص 4 - 2 . در باب آن حديث ابن عباس كه مىگفت پيامبر ( ص ) چون نسب بزرگوارش به عدنان مىرسيد مىگفت نسب‌شناسان از اينجا دروغ گفته‌اند و اين كه در كنار آن بسيارى نيز از ائمهء محدثان و فقها چون ابن اسحاق و طبرى و بخارى شمردن انساب را جايز دانسته و ابو بكر و ابن عباس و جبير بن مطعم و عقيل و ابن شهاب و زهرى و ابن سيرين از نسّابون بوده‌اند بايد گفت نه مىتوان بطور مطلق ، دانستن انساب را رد كرد و نه اتكاى بيش از حد بدان كرد و اين مصداق كلام پيامبر ( ص ) است كه فرمود : از انساب خود آنچه را موجب خويشاوندى شما مىشود فرا گيريد . پس در اين رابطه نه بايد كلاً توجه به نژاد و نسب را از خاطر دور داشت و نه به خالص و پاك بودن خونها تأكيد كرد و بدان فخر فروخت و بر سر آن هزاران سال جنگ كرد و بايد همواره آيه 12 سوره حجرات را در\r\nنظر داشت كه : « يا ايُّها الناسُ اِنّا خَلقناكُم من ذكرٍ و انثى و جعلناكُم شعوباً و قبائل َ لِتعارَفوا ان ّ اكْرَمَكُم عِنْدَ اللّهِ اَتْقكيم ، اِن ّ اللّه عليم ٌ خبير » و نيز اين روايت پيامبر ( ص ) كه : ليسَ لِعربىٍ على عجمىٍ فضل ٌ اِلاّ بالتَّقْوى » . و در همين رابطه بايد گفت اصل نسب افراسياب به تور پسر فريدون مىرسيده اما آيا آنان كه بر ايرانى و آريايى بودن افراسياب پا فشارى مىكنند ، هرگز توجه داشته‌اند كه بنا به برخى روايات مادر تور ، از نسل ضحاك بوده است و ضحاك نيز بنا به بيشتر روايات پارسى نبوده و يا در باب خود نسب فريدون ، كه آن را به جمشيد مىرسانند ، برخى برآنند كه اين نسب از ازدواج جمشيد با دختر شاه هندوان پديد آمده است . و اگر نگارنده اين سطور بخواهد مىتواند موارد بسيار بيشترى از اين آميختگىهاى خونى در زمانهاى مورد بحث ذكر كند كه طبعاً مجال آن در اينجا نيست . و آنان كه سخن از خالص بودن برخى نژادها مىكنند هرگز نمىتوانند آن را در همهء سلسله نسب به اثبات برسانند و بايد بدانند كه پديد آمدن حتى موارد اندك از آميختگى نسب ، كل سلسلهء بعد از آن را در هم مىريزد . و نسل افراسياب كه حتى در باب اصل نسب نياى ايشان يعنى تور نيز از سوى مادر شبهه وجود دارد ، مىتوانسته‌اند پس از ورود به توران زمين كه بوميان اصلى آن را تركان غز تشكيل مىدادند ، با اين اقوام نيز پيوند همسرى تشكيل داده باشند و يقيناً نيز در طول تاريخ چنين پيوندهايى داشته‌اند . پس خون ايشان در هر حال با خون بوميان ترك توران زمين آميختگى يافته است . پس نه آن كسى كه در همين ادوار متأخر با طرح داعيه‌پان پان تركيسم ، تركان عثمانى را با تورانيان يكى دانست و بناگزير افراسياب را نيز ترك شمرد ، و نه آن جرياناتى كه در عصر ما يك سره تورانيان را آريايى محض پنداشته و در اين رابطه با تركان ، جنگى قلمى داشته‌اند ، هيچيك به راه صواب نرفته‌اند . آنچه كه گفته شد ، مؤيد اين نظر تواند بود . و بايد بخاطر سپرد كه جنگ ميان ايران و توران ، در اصل و ريشه ، نه بر سر نژاد ، كه برخاسته از عقيده بود و مراد از عقيده ، نه آن مراسم دينى قراردادى و ظاهرى است كه برخى آن را ميان اين هر دو قوم ، واحد دانسته‌اند . كه مراد از جنگ عقيدتى ، جنگ ميان انديشه و كردار ايزدى با انديشه و كردار اهريمنى است و اين جنگ بسا كه مىتواند ميان افراد همدين نيز بوجود آيد . و در اين رابطه فقره 43 - 41 از آبان يشت ، گواه بسيار خوبى است در آن آمده است : « افراسياب تورانى نابكار ، از براى ناهيد فرشتهءآب ، صد اسب ، هزار گاو و ده هزار گوسفند قربانى نموده ، درخواست به آن فرّى كه در روى درياى فراخ‌كرت شناور است ، آن فرّى كه اكنون و در آينده به ممالك ايرانى و به زرتشت پاك متعلق است ، نايل گردد . اما ناهيد او را كامروا نساخت » . پورداود ، يسنا ، ج 1 ، ص 68 . اما برادر افرسياب يعنى اغريرث كه با انديشه‌اى ايزدى به يارى ايرانيان و مخالفت با افراسياب برخاست ، در فقره 131 فروردين يشت ، در رديف پاك دينان ستوده شده است . ر . ك . پورداود ، يسنا ، ج 1 ، ص 69 . پس ملاحظه مىشود كه حتى همدين بودن ظاهرى نيز نمىتواند موجب هيچگونه اشتراك واقعى گردد ، چرا كه افراسياب با برگزارى ظاهرى همان مراسم دينىِ باصطلاح آريائيان ، به اهداف خود نمىرسد . پس با تأكيد دوباره بايد گفت اين جنگ ، نه جنگ بر سر نژاد و نسب و نه جنگ بر سر دين و مذهب ، كه جنگ بر سر عقيده عملىاى است كه از مكنونات قلبى برخاسته است . و اين جنگ از آغاز تاريخ تا انجام آن وجود داشته و دارد و در عصر ما نيز بسيارى از آنچه كه تحت لواى نژادپرستى مىشود ، در اصل برخاسته از همان انديشهء اهريمنى است . انديشهء اهريمنىاى كه براى گمراهى مردم ، لباس ايزدى به خود مىپوشد و هر آنچه انجام مىدهد ، در پوشش نژاد و نسب مىكند . ","page_name":" 246 ","page_number":246},
  {"content":"\r\n\r\nخواند . آنگاه از تور و سلم و آن كينهء نهفته با ايشان سخن راند و گفت : همه دانيد كه\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nايرانيان با ما چه كردند و كمر را به بدى ببستند . اكنون روز تيزى و كين جستن است . پس چه پاسخ دهيد اندر اين كار ؟ مغز افراسياب از گفتار پدر به جوش آمد . پس با دلى آكنده از كينه گفت : من شايستهء جنگ شيران و هماورد سالار ايران زمينم . اگر زادشم نيز تيغ بر مىداشت و كمر به كينه‌جويى مىبست ، سرورى ايران زمين را مىيافت . اكنون هر آنچه او نكرد من بكنم چه ، گاهِ شورش و رستخيز من فرا رسيده است . چون پشنگ ، افراسياب را با آن همه دلاورى و بازوى همچون شير و نيروى پيل بديد ، بفرمود تا تيغ از نيام بركشد و به جنگ ايران شود .\r\nپس افراسياب با دلى پر از كينه و سرى پر شتاب برفت و در گنجها را بگشود و ساز و برگ جنگ سپاهيان فراهم ساخت . چون اين كارها ساخته شد ، اغريرث كه هميشه در دل ، نيكخواه و نيك انديش بود ، انديشمند به پيش پدر ، به كاخ رفت و گفت : پدر ، اى سالار تركان ، بدان كه اگر منوچهر از ايران گم گشته است ، سام\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nنريمان و پهلوانانى چون كشواد و قارن رزم زن هنوز بر جاىاند . تو خود دانى كه از آن گرگ پير تيغ زن بر سلم و تور چه رفت . نياى من ، زادشم ، كه شاه توران زمين بود و سرش به آسمان مىساييد ، هرگز سخن از جنگ نگفت و كينه نجست و آرامش گزيد . اينك ما نيز اگر نشوريم ، بهتر باشد زيرا كه ازين شورش ، آشوب به كشور ما خواهد افتاد . ليك پشنگ ، در پاسخ پسر گفت : افراسياب به هنگام جنگ ، نهنگى دلاور ، شيرى نر و پيلى جنگى است و بدان كه نبيره‌اى كه كين نيا را نجويد ، سزاوار است كه نژاده‌اش نخوانى . و تو نيز اكنون بايد با او به جنگ روى و انديشهء نيك خود را در زير و بالاهاى جنگ به كار گيرى . پس چون بهار فرا رسد و كوه و دشت پر از سبزه شود و اسبان را چراگاهى نيك گردد ، بايد كه سپاه را به سوى آمل ببريد و دهستان و گرگان را در زير سم اسبان بكوبيد و آب را از خون لآل گون « 1 »  كنيد چرا كه از همانجا بود كه منوچهر به كينه ، به سوى تور رو نهاد و سپاهى همچون ابر سياه بر ما آمد . پس شما نيز بايد كه همچنان سركشان را به نابودى افكنيد . پيش از اين پناه سپاه ايران ، منوچهر بود . ليك اكنون كه او از ايران گم شد ، ديگر چه باك ، كه آنان به مشتى خاك هم نيرزند . و از نوذر نيز نهراسم ، زيرا كه او جوانى خام است . ليكن بر شما است كه با قارن رزم زن و گرشاسپ بجنگيد ، باشد كه بر ايشان چيره گرديد و روان نياكان ما را شاد و دل بدسگالان را پر از آتش كنيد .\r\n\r\n","description":"","footnote":" ( 1 ) - لآل به پارسى همان لعل است ، لعلگون . ","page_name":" 249 ","page_number":249},
  {"content":"\r\n\r\nآمدن افراسياب به ايران زمين\r\nچون بهار فرا رسيد و دشت از گياهان پر شد . سپاهى بيكران از پهلوانان توران از سرزمين ترك و چين به سوى ايران زمين روى نهاد . چون لشگر به نزديك جيحون رسيد ، نوذر آگه شد . پس با سپاهيانش از كاخ به سوى دشت شدند و به راه دهستان روى نهادند . قارن ، سپهسالار بود و نوذر شاه در پس او روان بود . پس سراپردهء شاه را بر دشت نزديك دهستان در كنار بارو بركشيدند . از ديگر سو ، در همان زمان افراسياب آگاه شد كه سام نريمان بمرد و زال در كار ساختن دخمه براى اوست . پس از بخت خود بسيار شاد شد و دو تن از سالاران دلير سپاه را به نامهاى شماساس « 1 »  و خزروان « 2 »  با سى هزار سپاهى به جنگ زال به سوى زابلستان فرستاد و خود با سپاهيانش به سوى دهستان رفت . چون به دهستان رسيد ، سراپرده‌اى بر كشيد .\r\nسپاه افراسياب چهارسد هزار تن بودند كه در بيابان همچون مور و ملخ مىجوشيدند . سپاهيان نوذر شاه نيز سد و چهل هزار تن سوار جنگى بودند . شبانگاه افراسياب به هنگام خواب نامه‌اى براى پدرش - پشنگ - بنوشت كه : نيكى جستيم و اينك به چنگ آمد . همهء لشگر نوذر را اگر بشماريم ، يك جا شكار ما مىگردند . نيز بدان كه سام نيز از پسِ منوچهر در گذشت و ديگر به اين كارزار نيايد . مرا همواره در ايران زمين از او بيم در دل بود ، ليك اكنون كه او درگذشته است از ايران كينه مىجوييم . اينك زال زر در كار ساختن ستودان « 3 »  براى اوست و ديگر دست و دل\r\n\r\n","description":"","footnote":" ( 1 ) - شماساس  amss  . اين نام مىتواند از ريشه عبرى  amms  به معناى خادم در كيش آفتاب پرستى بوده باشد .  ( 2 ) - خزروان  Xazarwn  171 .  Justi , Iranisches , Namenbuch , P  . اين نام به صورت خزوزان نيز ضبط شده است . ر . ك . ثعالبى ، تاريخ غررالسير ، ص 95 .  ( 3 ) - ستودان همان استودان  Ostodn  است . جزء اول آن به معنى استخوان است و دان ، پسوند مكان باشد . دخمه‌اى را مىگويند كه ايرانيان باستان ، جسد شاهان و بزرگان را در آن مىنهادند و نيز به گودالى گفته مىشود كه اجساد عوام را در آن مىنهادند تا گوشتشان طعمه كركسها و لاشخوران گردد و استخوانشان در آنجا بماند . گرچه عموماً اين رسم را مربوط به زرتشتيان دانسته‌اند ، ليك در اصل از ادوار بسيار پيش از زرتشت نيز مرسوم بوده است . ","page_name":" 250 ","page_number":250},
  {"content":"\r\n\r\nجنگ ندارد و شماساس از سوى ما در سيستان تاج بر سر نهاده است . و تو بدان كه در هر كارى بايد با مرد هشيار سگالشگرى كنى و اگر در كار سستى شود ، ديگر چنين روزگارى پيش نيايد « 1 »  پس فرستاده‌اى بادپا ، آن نامه را شبانه به سوى پشنگ برد .\r\nرزم بارمان و قباد و كشته شدن قباد\r\nچون سپيده از كوه سر برزد ، پيش رو سپاه افراسياب به دهستان رسيد . ميان دو لشگر ، دو پرسنگ بود . تُركى از سپاه توران به نام بارمان كه پاسدار شب بود ، بيامد و سپاه و سراپردهء شاه نوذر را بديد . آنگاه به نزد افراسياب رفت و نشان آن لشگر و بارگاه را بداد و افراسياب را گفت : تا به كِى بايد هنر خود را نهفته داريم ؟ اكنون مرا دستورى ده تا به جنگ ايشان بشتابم . اغريرث هوشمند كه چنين شنيد گفت : اگر به بارمان گزندى رسد ، كار بر سپاه سخت خواهد شد و سپاهيان دل شكسته مىگردند ، پس بايد مردى بىنام و ناشناس بر گزينيم كه اگر او را گزندى رسد ، انگشت و لب را نگزيم . ليك افراسياب از شنيدن سخنان اغريرث اخم كرد و او را ننگش آمد و با رويى دژم به بارمان گفت : جوشن بپوش و كمانت را به زه كن ، كه تو بر آن انجمن سرافراز گردى و نيازى به انگشت و دندان نيآيد . پس بارمان به دشت نبرد رفت و قارن پسر كاوه را آواز داد كه : از اين لشگر نوذر نامدار ، چه كسى را دارى تا با من كارزار كند ؟ قارن به سپاهيان پهلوان خود بنگريست تا ببيند چه كسى از آن ميان به نبرد او مىشتابد . ليك هيچيك از آن نامداران سپاه ، پاسخش را نداد مگر قباد ،\r\n\r\n","description":"","footnote":" ( 1 ) - در اينجا افراسياب به كنايه ، سخن از مشورت پشنگ با اغريرث صلحجو و آرامش طلب به ميان مىآورد . ","page_name":" 251 ","page_number":251},
  {"content":"\r\n\r\nبرادر دلاور و پير قارن . قارن كه چنين ديد دژم گشت و از گفتار برادر ، به جوش آمد و از آنكه مىديد از ميان آن همه جنگجوى جوان ، تنها پيرى آهنگ جنگ دارد ، از خشم ، اشك در چشم آورد . دل قارن از اين كه برادر پيرش قباد به جنگ رود ، آزرده گشت . پس در ميان سپاهيان و آن چنان كه همگان بشنوند ، به قباد گفت : اكنون سال تو به جايى رسيده است كه بايد دست از جنگ بشويى . بارمان ، جوان است و دل شير نرّه دارد و تو بزرگ سپاه و سگالشگر شاهى . اگر تو را گزندى رسد ، آن سپاهيان ، نااميد گردند . ليك قباد ، در پاسخ برادرش ، در ميان آن انجمن گفت : بدان اى برادر كه تن از براى مرگ است و پهلوان از براى جنگ . و من از گاهِ منوچهر در انديشهء چنين روزى بودم . پس بدان كه هيچ كسى زنده به سراى ديگر نخواهد شتافت و مرگ سرانجام همه است . يكى آنگاه كه جنگى در مىگيرد ، به شمشيرى سر از تنش جدا مىگردد و تنش خوراك كركسان و شيران درنده مىشود . يكى نيز در بستر ، زمانش سر مىآيد . به هر رو ، همگان رفتنى هستند . اينك اگر من از اين گيتى فراخ رخت بركشم ، برادرم بر جاى است . پس برايم دخمه‌اى خسروانى بسازيد و سرم را كافور و مشك و گلاب زنيد و در آنجا بسپاريدم و پس از رفتنم مهربانى كنيد . اين بگفت و نيزه بر دست بگرفت و چون پيل مست به آوردگاه شتافت . بارمان چون او را بديد گفت : اينك زمانه سرت را به پيشم آورد . ليك تو به اين جنگ مشتاب ، چرا كه خود روزگار با تو جنگ كرده است « 1 »  .\r\nليك قباد گفت : به جايى توان مُرد كه زمانش فرا رسيده باشد . اين گفت و اسبش را برانگيخت و از سپيده دم تا به نيمروز با يكديگر زور آزمايى بكردند . سرانجام بارمان خشتى بر سرين قباد بزد كه بند كمرگاهش گشوده گشت و از اسب بر زمين افتاد و بدين سان آن پير شيردل بمرد و بارمان پيروز گشت . پس آنگاه بارمان با سرافرازى به نزد افراسياب رفت . افراسياب ، او را جامه‌اى شاهوار داد كه هرگز هيچ كهترى از مهترى در گيتى نگرفته بود .\r\n\r\n","description":"","footnote":" ( 1 ) - كنايه از پيرى و ناتوانى است . ","page_name":" 252 ","page_number":252},
  {"content":"\r\n\r\nچون قباد كشته شد ، قارن با سپاهيانش به جنگ رو نهاد . دو لشگر بسان دو درياى چين گشته بودند و زمين گويى در زير پايشان به جنبش در آمده بود . از سپاه توران نيز گرسيوز با سپاهيان ، بيرون شده بود . از آواز اسبان و گُرد سپاهيان ، آسمان سياه گشته بود . شمشيرها همچون الماس مىدرخشيدند و از بسيارىِ كشتار ، گويى سنانها را به خون ، آهار داده بودند . بانگ كوس به آسمان خاسته بود . قارن دلاوريهاى بسيار مىكرد . چون افراسياب ، آن بديد ، خود به جنگ او بيرون شد . تا شب هنگام جنگيدند و هيچيك بر ديگرى پيروز نگشت . پس چون پاسى از شب بگذشت قارن ، سپاهيان را به نزديك دهستان برد و خود با دلى سوگوار از خون برادر ، به سراپردهء نوذر رفت . چون نوذر او را بديد ، بگريست و گفت : از گاهِ مرگ سام ، روانم اين چنين سوگوار نبوده است . روان قباد چون خورشيد ، نورانى بادا و بهرهء تو از اين گيتى ، جاودانى باد . آيين گيتى چنين است كه روزى شادى و روز ديگر اندوه دارد و ما را از مرگ ، چاره‌اى نيست و در زمين ، بجز گور ، گهواره‌اى نداريم . پس قارن گفت : من از همان زمان كه زاده‌ام ، تنم را آمادهء مرگ كرده‌ام . فريدون اين كلاه جنگ را بر سرم نهاد تا كين ايرج را بستانم . هنوز آن كمر بند را نگشاده‌ام و آن شمشير پولادين را بر زمين ننهاده‌ام . برادرم كه بسيار خردمند بود درگذشت ، سرانجام ِ من نيز چنين باشد . تو اى شاه جاودانه باشى كه امروز پسر پشنگ را در جنگ به تنگ آوردم . چون بسيارى از سپاهيانش كشته شدند ، به ناچار از آسودگان « 1 »  كمك خواست . پس مرا با آن گرز گاوسار بديد . به جنگم شتافت . من درست در برابر ديدگانش برابر شدم ، ليك او در جنگ ، جادويى بكرد « 2 »  كه ناگهان همه جا تيره گشت و شب فرار رسيد . پس ديگر نتوانستم جايى را ببينم و به ناچار باز گشتم . پس لشگرهاى هر دو سو بيآسودند و روز دوم باز به جنگ شدند .\r\n\r\n","description":"","footnote":" ( 1 ) - نفرات ذخيره .  ( 2 ) - ر . ك . زيرنويس شمارهء 1 . ص 66 ","page_name":" 253 ","page_number":253},
  {"content":"\r\n\r\nرزم افراسياب با نوذر ديگر بار\r\nايرانيان همچنانكه آيين جنگشان بود ، رده كشيدند و بانگ كوس و ناى به آسمان خاست . چون افراسياب ، آن سپاه را بديد ، بيامد و رده‌اى از سپاهيان تورانى را برابر ايشان نهاد و جنگ در گرفت و رود خون روان گشت . قارن در هر سو كه مىجنگيد ، از آن رزمگاه ، خون فرو مىريخت . افراسياب نيز به هر سو كه مىتاخت ، دشت را چون رودى از خون مىكرد . سرانجام نوذر از دل سپاه به سوى افراسياب بيرون شد . چنان با يكديگر گلاويز گشتند كه مار نيز آن چنان پيچان نگردد . تا اين كه پاسى از شب بگذشت و سرانجام افراسياب بر نوذر چيره گشت . بسيارى از سپاه ايرانيان زخمى گشتند و به بيچارگى به جنگ پشت نهادند . نوذر را دل ، پر از اندوه گشت .\r\nچون به سراپرده بازگشتند ، بفرمود تا توس به نزد او رود . پس توس « 1 »  با گستهم « 2 »  با اندوه بسيار به نزد او شدند . نوذر با ايشان چندى درد دل بگفت و بگريست و آن اندرزهايى را كه پدرش به هنگام درگذشت به او داده بود به ايشان بازگفت ، كه گفته بود از ترك و چين سپاهى به ايران زمين بيآيد و دل تو از ايشان دردمند شود و گزند بسيارى به سپاه تو آيد . آنگاه نوذر گفت : اكنون نشان گفتار پدر آشكار شد . پس شمايان اينك بايد به سوى پارس رويد و شبستان را از آنجا بياوريد « 3 »  و از آنجا به زاوه كوه « 4 »  رويد و آن گروه را به البرز كوه ببريد . پس اكنون به سوى رى و سپاهان « 5 »  رويد و بايد كه سپاهيان شما نيز از رفتنتان آگه نگردند كه اگر آگاه شوند ، از اين كار\r\n\r\n","description":"","footnote":" ( 1 ) - توس  Ts  در زمان كيانيان از پهلوانان و سپهداران نامى شد .  ( 2 ) گستهم  Gostahm  در پهلوى به صورت ويستهم  Vistahm  و ويستخم  Vistaxm  ضبط شده است . صاحب مجمل التواريخ و القصص لقب او را راست انداز دانسته است . ص 27 .  ( 3 ) - از اين روايت دريافته مىشود كه يكى از پايتختهاى ايران در زمان نوذر ، پارس بوده است .  ( 4 ) - زاوه كوه در شرق تربت حيدريه است .  ( 5 ) سپاهان ، صفاهان همان اصفهان است . ","page_name":" 254 ","page_number":254},
  {"content":"\r\n\r\nشما دلخسته و نوميد گردند و دانند كه پيروزى از ما دور گشته است . اكنون از اين انجمن بيشمار ، مگر يكى دو تن از تخم فريدون جان بدر بَرَد . و ندانم كه آيا ما را جز اين ، ديدارى ديگر باشد يا نه ؟ ليك يك امشب را نيز بكوشيم . و شمايان شب و روز هشيار باشيد ، ليكن اگر گزندى به اين شاهنشاهى رسيد ، چندان هم اندوه مخوريد و بدانيد كه بهرهء ما از روزگار چنين بوده است روزگارى كه يكى را به خاك در مىآورد و ديگرى را تاج كيانى بر سر مىگذارد . نوذر اين بگفت و دو فرزند را در كنار بگرفت و بگريست . آنگاه توس و گستهم برفتند و نوذر با دلى دردمند بماند .\r\nجنگ نوذر با افراسياب ديگر بار\r\nپس از دو روز آسودن ، به روز سوم نوذر شاه درنگ را روا ندانست و به بيچارگى ، دوباره آهنگ جنگ كرد . افراسياب نيز سپاهيانش را آماده ساخت . و از هر دو سپاه ، خروش تبيره و نفير و دراى هندى به آسمان خاست . همهء شب را هر دو سو ، به آرايش لشگر بپرداختند . بامدادان سپاهيان بسيارى با گرزهاى گران به جنگ يكديگر شتافتند . قارن سپهسالار ، نوذر شاه را در دل سپاه جاى داد تا شاه براى لشگر همچون ستونى باشد . آنگاه تليمان را در چپ و شاپور را در راست نهاد . پس از بامداد تا گاه فرو شدن آفتاب « 1 »  جنگى سخت بكردند تا اين كه سرانجام شكست بر شاه اندر آمد . نيز از آن سو كه شاپور جاى داشت ، جنگ جويان ايرانى پراكنده گشتند .\r\nشاپور همچنان پايدارى كرد تا اين كه كشته شد . ديگر بخت ايرانيان بگشت . بسيارى از نامداران سپاه ايران ، كشته و زخمى بر رزمگاه افتاده بودند . چون شاه و قارن ديدند كه در آن جنگ ، اختر ، يار ايشان نبود ، به ناچار از برابر آن تركان پرخاش جو ، به سوى دهستان رو نهادند و دهستان را باروى خود نهادند . ليك در بيرون شهر شب و\r\n\r\n","description":"","footnote":" ( 1 ) - گاه فرو شدن آفتاب ، همان غروب را گويند . ","page_name":" 255 ","page_number":255},
  {"content":"\r\n\r\nروز جنگ مىكردند . تا اين كه نوذر گرد آن بارو ، پى فروهشت « 1 »  و ديگر سواران جنگى را ياراى گذشتن نبود .\r\nپس افراسياب شبانه سپاهيانى به يكى از تركان نامدار به نام كروخان « 2 »  - كه از نژاد ويسه بود - داد و بفرمود تا از راه بيابان به پارس - كه بنهء ايرانيان در آنجا بود - بشتابد و آن بنه را به چنگ آرد . چون قارن شنيد كه افراسياب شبانه و به هنگام خواب ، به پارس لشگر فرستاد ، از رشك بجوشيد و دلتنگ گشت و چون پلنگى به پيش نوذر آمد و گفت : بنگر كه آن توران شاه ناجوانمرد با شاه ايران چه كرد . سپاهى بيشمار به سوى پوشيده رويان و شبستان ما فرستاده كه اگر به چنگش افتند ، ديگر من از ننگ بايد سر به كوه گذارم . پس اكنون مرا دستورى ده تا از پس آن تُرك بتازم . تو نيز هم خوردنى و آب در اينجا دارى و هم سپاهى گوش به فرمان . پس اينجا بمان و دلتنگ مباش ، كه ترا كار جنگ آسان گردد . و آنجا كه بايسته بود ، همچون شير باش ، كه سزاوار است شهرياران ، دلير باشند . ليك نوذر ، او را گفت : اين نبايد كرد ، چه اين سپاهيان ، سپهسالارى چون تو ندارند . من آنگاه كه آواى كوس به آسمان خاست ، گستهم و توس را به دنبال بنه فرستادم و ايشان به زودى به شبستان رسند و آنچه سزاوار است انجام دهند .\r\nدر همان زمان ، گروهى از بزرگان و پهلوانان به پيش نوذر شاه بيآمدند و خوان بگستردند و چندى به ميگسارى پرداختند و دل را از اندوه بپيراستند . چون نوذر مست شد با دلى كينه‌دار به سراپردهء خود رفت و آن بزرگان و پهلوانان از آنجا به پيش قارن شدند و چون ابر بگريستند و گفتند : بر ما بايسته است كه سوى پارس شويم و جز اين نكنيم ، چه اگر زن و فرزندان ما در بند آن تركان كينه خواه افتند ، ديگر بدون هيچ جنگى ، دل ايشان پر از تير گردد . اگر چنان شود ، ديگر چه كسى بر اين\r\n\r\n","description":"","footnote":" ( 1 ) - پى فروهشتن به پارسى به معناى خندق كندن است .  ( 2 ) - كروخان  Karkn  پسر ويسه و برادر پيران بوده است . ","page_name":" 256 ","page_number":256},
  {"content":"\r\n\r\nدشت ، نيزه به دست مىگيرد و چه كسى آرامش مىگزيند . بدين سان شيدوش « 1 »  و كشواد و قارن بر اين كار با يكديگر سگالشگرى كردند و چون نيمى از شب بگذشت ، همگى آهنگ رفتن كردند . پس قارن بىدرنگ با سپاهيانى چند روانه شد . همان شب با دلى نوميد به جايى رسيدند كه آن را دژ سپيد مىخواندند . « 2 »  در اين سوى دژ ، گژدهم دژدار بود و تنى چند نيز با او پاس مىداند . بارمان نيز كه قارن مىخواست تا كينهء خون برادر را از او بستاند با سپاهيان و پيلان در دژ جاى داشت . بارمان كه از آمدن او آگه شد ، چون شير به جنگش شتافت . قارن نيز كه او را آنچنان در جنگ تيز ديد ، چون شير با او در آويخت و نگذاشت تا چاره‌جويى كند . پس نام يزدان ِ فريادرس بگفت و نيزه‌اى بر كمربند او زد كه كمرگاهش بگسست و از پشت اسب بر زمين نگونسار گشت . « 3 »  با كشته شدن بارمان سپاهيانش دل شكسته شدند و از هم گسستند . پس آنگاه قارن با لشگريانش به سوى پارس رو نهاد .\r\nگرفتار شدن نوذر به دست افراسياب\r\nچون نوذر از رفتن قارن آگه شد ، به شتاب به دنبال او تاخت :\r\n\r\n","description":"","footnote":" ( 1 ) - شيدوش  id  پسر گودرز و برادر گيو بوده است .  ( 2 ) - دژ سپيد ( اسپيددز ) در 6 كيلومترى نوبندجان و 18 كيلومترى شرق فسا در پارس بر فراز كوهى واقع بوده و هم اكنون بقاياى آن موجود مىباشد . ر . ك . ابن بلخى ، فارسنامه ، ص 158 لسترنج ، جغرافياى تاريخى سرزمينهاى خلافت شرقى ، ص 286 - 285 مشكور ، جغرافياى تاريخى ايران باستان ، ص 558 جكسن ، سفرنامه ، ص 350 .  ( 3 ) - جالب توجه است كه قارن ، بارمان را درست به همان شكل كشت كه بارمان ، برادر او - قباد - را به قتل آورده بود . در فرهنگ جامع شاهنامه به خطا در بارهء قتل بارمان آمده است كه : « اين پهلوان [ بارمان 
  ] در جنگ ايران و توران در زمان كى قباد در جنگى كه بين ايران و توران روى داد ، قباد پسر كاوه را كشت . سرانجام اين پهلوان در زمان كى خسرو در جنگ دوازده رخ به دست رهام پسر گودرز كشته شد » . فرهنگ جامع شاهنامه ، ماده بارمان . ليكن در اينجا مشاهده شد كه اولاً قباد در جنگ زمان نوذر به دست بارمان كشته شد ، نه زمان كى قباد . ثانياً خود بارمان چنان كه مشاهده شد در زمان نوذر توسط قارن برادر قباد كشته شد ، نه زمان كى خسرو و به دست رهام . ","page_name":" 257 ","page_number":257},
  {"content":"\r\n\r\nهمى تاخت كز روز بد بگذرد * سپهرش مگر زير پى نسپرد\r\nاز ديگر سو ، افراسياب نيز كه آگهى يافت كه نوذر به سوى بيابان روى نهاده است ، سپاهيانش را انجمن كرد و چون شير ، از پس او روى نهاد و همهء شب را به شتاب تاخت تا اين كه به دو رسيد . گرچه سپاهيان ايران بسيار كوشيدند تا بگريزند ليك سرانجام به دام سختى و رنج گرفتار آمدند . نوذر گرفتار گشت و با هزار و دويست تن از بزرگان سپاه به بند افراسياب افتادند : « 1 » \r\nاگر با تو گردون نشيند به راز * نيابى هم از گردش او جواز\r\nهمى تاج و تخت و بلندى دهد * همو تيرگى و نژندى دهد\r\nبه دشمن همى ماند و هم به دوست * ازو مغزيابى گهى گاه پوست\r\nكه گيتى يكى نغز بازيگر است * كه هر دم ورا بازى اى ديگر است\r\nسرت گر بسايد بر ابر سياه * سرانجام خاك است ازو جايگاه\r\nپس آنگاه افراسياب بفرمود تا از دهار « 2 »  و كوه و بيابان و دريا ، قارن را بجويند تا از او رهايى نيابد . ليك ، او را گفتند كه قارن پيش از اين ، از براى شبستان روان گشته است . پس بفرمود تا بارمان همچون شير از پس قارن بتازد و او را گرفتار سازد . ليك باز هم او را از آنچه كه قارن با بارمان بكرده بود ، آگاه ساختند . افراسياب از شنيدن آن سخنان اندوهگين گشت و خورد و خواب بر او تلخ شد . پس با ويسه گفت : دلت را به مرگ پسر ، سخت گردان . جايى كه قارن كاوه جنگاورى كند ، پلنگ نيز در برابرش ناتوان گردد . اينك بر تو است كه با لشگرى كار آزموده ، از براى پسرت به دنبال قارن شوى .\r\n\r\n","description":"","footnote":" ( 1 ) - ثعالبى مىنويسد كه افراسياب فرمان داد تا نوذر و همه اسيران را به زنجير كشيدند و بر آنان نگهبان گماشتند . تاريخ غررالسير ، ص 95 .  ( 2 ) - دَهار به پارسى به معناى غار است . ","page_name":" 258 ","page_number":258},
  {"content":"\r\n\r\nكشته يافتن ويسه پسر خود را\r\nپس ويسه سالار سپاه تركان ، با لشگريانش به دنبال قارن تاخت ، ليك پيش از آنكه به قارن رسد ، در راه ، پسرش - بارمان - را با بسيارى از سپاهيان تورانى كشته بر زمين افتاده ديد . با ديدن آن ، گويى دلش از اندوه به دو نيمه شد . اشك از ديدگان باريدن گرفت و چون ابر روان به دنبال قارن تاخت . پس به قارن ، از تاختن ويسه به دنبال او آگهى رسيد و اين كه پيش از اين ، وى اسبان خود را به سوى نيمروز تاخته بود و اينك از پس قارن روان گشته است . چون قارن از پارس به دشت رسيد ، « 1 »  از دست چپ خود گَردى ديد و از ميان آن گَرد ، درفش سياه تركان با سپهدار ايشان پديدار گشت . سپاهيان ايرانى و تورانى برابر شدند . ويسه از دل سپاه آواز داد كه :\r\nاينك تاج و تخت بزرگيتان بر باد شد . از قانوج « 2 »  تا مرز كابلستان و از غزنين تا زابلستان همه در چنگ ماست و نگار اورنگ ما بر همهء ايوانها زده شده است . بويژه از آن زمان كه شاه شما در بند ما افتاده است ، تو ديگر كجا آرام خواهى يافت . قارن كه چنين شنيد ، ويسه را گفت : من قارنم ، مرا باكى از هيچ چيز نيست ، به سوى پسرت تاختم و چون دل از كينهء او بپرداختم ، اينك به جنگ تو مىآيم و آنچه را كه سزاوار است به تو خواهم نمود . پس اسبها را از جاى برانگيختند و خروش كارناى به آسمان خاست و آسمان از گرد سپاهيان سياه گشت و جوى خون روان گرديد .\r\nقارن به سوى ويسه تاخت ، ليك ويسه از او روى برگاشت . سپاهيان بسيارى كشته شدند . ويسه سرگردان گشت . قارن كه اين شكست و بد اخترى و سرگردانى ويسه را\r\n\r\n","description":"","footnote":" ( 1 ) - مسير قارن چنان كه ديده شد براى رسيدن به پارس به اين نحو بود كه از دهستان ، از راه رى و اصفهان و از مجاورت دشت كوير به سوى پارس تاخت . اما از پارس ، چون قصد رسيدن به زاوه كوه را داشت و قاعدتاً سپاه تورانى از همان راهى كه او آمده بود ، به دنبالش مىتاختند ، خواست تا از راه دشت لوت و از طريق يك راه ميان بُر به قهستان و سپس به زاوه كوه رسد .  ( 2 ) - قانوج همان قنّوج  Ghennj  است كه شهرى در 50 ميلى رود گنگ در ناحيه فرح آباد هندوستان است . ","page_name":" 259 ","page_number":259},
  {"content":"\r\n\r\nبديد ، ديگر از پس او نرفت . و ويسه با ديدگانى اشكبار از درد مرگ پسر ، به سوى افراسياب گريخت .\r\nتاخته كردن شماساس و خزروان به زابلستان\r\nاز ديگر سو ، شماساس و خزروان از شهر ارمان « 1 »  بيرون شدند و به زابلستان روى نهادند و شماساس به شتاب از جيحون به سيستان تاخت . خزروان نيز با سى هزار شمشير زن از سپاهيان ترك نامدار روان شد . از سوى ديگر ، سام درگذشته بود و زال با سوگ و درد ، براى او در گورابه ، دخمه‌اى مىساخت . مهراب كه در شهر بود ، « 2 »  چون آمدن ايشان را بديد ، فرستاده‌اى به سوى شماساس روانه كرد . فرستاده به پيش سراپردهء شماساس رفت و از سوى مهراب ، او را درود بسيار داد و گفت : شاه توران سپاه ، جاودان باد . بدان كه نژاد ما به ضحاك تازى مىرسد و از اين پادشاهى كه مىبينى ، چندان شاد و خرسند نيستم و با آن پيوندى كه با ايرانيان بكردم ، تنها انديشهء خريدن جان داشتم و بس و مرا جز اين چاره‌اى نبود . اكنون اين زابلستان در دست من است و زال به سوگوارى سام و ساختن ستودان براى او مىپردازد . و من از آنچه كه بر او رفته است بسيار شادم و برآنم كه هرگز رويش را هم نبينم . اينك از شماساس پهلوان زمانى درنگ مىخواهم تا به شتاب ، سوارى به نزد افراسياب فرستم و او را از نهان خويش آگه كنم و بِشارى « 3 »  سزاوار نيز او را بفرستم . پس اگر مرا نزد خود بخواند ، به پيش تختش روم و جز آنجا به جايى ديگر آرام نگيرم و همهء پادشاهى را به دو سپارم و به او شاد باشم . باشد كه نيازى به جنگ نيايد و پهلوانان را\r\n\r\n","description":"","footnote":" ( 1 ) - ارمان ( زرمان ) از كشانى است و بين ربينجان و سمرقند ، به فاصله يك فرسنگى از اشتيخن قرار دارد . حدود العالم ، ص 331 و حواشى مينورسكى .  ( 2 ) - ثعالبى ، مىنويسد كه در آن هنگام زال به هند رفته بود تا پيكر پدرش - سام - را كه در آنجا كشته شده بود ، بياورد و در آن مدت ، مهراب را جانشين خود در سيستان كرده بود . تاريخ غررالسير ، ص 96 .  ( 3 ) - بِشار به پارسى به معناى نثار است . ","page_name":" 260 ","page_number":260},
  {"content":"\r\n\r\nرنجى نرسد و هر گونه گنجى كه خواهد ، او را بفرستم . و بدين سان مهراب با گفتن اين سخنان ، دل شماساس را به دست آورد ، ليك از ديگر سو دست به چاره‌اى يازيد و پيكى به شتاب به سوى زال فرستاد تا او را بگويد : دو پهلوان از تركان با سپاهى بسيار به كنار هيرمند آمده‌اند ، من با دينار ، ايشان را فريفته‌ام و پايبند ساخته‌ام ، اينك سر مخاران و آنى نيز دَم مزن و بدينجا بشتاب ، كه اگر اندكى درنگ كنى ، كار به كام دشمنان خواهد شد . پس فرستاده به شتاب به پيش زال رفت : زال از شنيدن آن سخنان ، دلش همچون آتش بر دميد .\r\nرسيدن زال به مدد مهراب\r\nپس زال با لشگرى جنگجوى به سوى مهراب روى نهاد و چون او را همچنان پا بر جاى و خردمند ديد ، در دل گفت : اكنون از لشگر باكى ندارم و خزروان در پيش من با مشتى خاك برابر است . پس به مهراب گفت : اى مرد هشيار ، اكنون من شبانه به جنگ ايشان مىآغازم تا آگه شوند كه من با دلى پر از كينه بازآمدم . آنگاه كمانى بزرگ به بازو در افكند و تيرى همچون شاخهء درخت بر آن نهاد و بنگريست تا پهلوانان تورانى در كجايند . پس سه چوبهء تير به سه جا در آن لشگرگاه پرتاب كرد . در سپاه توران خروشى برخاست ، ليك ندانستند كه آن از كجا بود . چون روز فرا رسيد ، تورانيان انجمن كردند و هر كس بدان تيرها بنگريست . پس بگفتند : اين تير زال است و بس . زيرا هيچ كس را يارى راندن چنين تيرى در كمان نيست . شماساس به خزروان گفت : اى خزروان ِ شير اگر اين رزم را اين چنين بيهوده و ساده نمىپنداشتى ، اكنون ديگر نه از مهراب و سپاهيانش نشانى بود و نه از زال ، ما را اين چنين رنجى مىرسيد . خزروان گفت : زال يك تن است ، نه اهريمن است و نه آهن . تو از جنگ با او مَهَراس و انديشه به دل راه مده ، كه من اكنون به جنگ او مىشوم .\r\nپس بانگ تبيره از دشت برخاست و خروش كوس و كارناى و زنگ و دراى\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nهندى در شهر برآمد . زال به شتاب ساز نبرد پوشيد و چون باد بر اسب سوار گشت .\r\nسپاهيانش نيز با سرى پر از كين و ابروانى پر از چين بر پشت زين نشستند . و بدين سان زال با لشگريانش به دشت آمدند و سراپرده و پيل ها را بدانجا بياورند . سپاه ايران و توران با هم برابر شد . خزروان با گرز و سپر به سوى زال تاخت و گرزى بر پهلويش زد كه جوشنش بشكست . زال بازگشت و گبر « 1 »  بپوشيد و گرز پدر در دست گرفت و با سرى پر خشم و جگرى پر خون دوباره همچون شير به جنگ روى آورد .\r\nخزروان چون شير خروشان به پيش سپاه آمد . زال به جنگ او بيرون شد . خزروان برابر او ايستاد . ليك زال ناگهان با آن گرز گاو پيكر چنان بر سر او زد كه زمين از خون او همچون پشت پلنگ گشت . خزروان بمرد و زال به پيش سپاه آمد . شماساس خواست تا به جنگش بيرون آيد ، ليك از بسيارىِ خشم نتوانست . پس زال ، كلباد را در ميان سپاهيان بيافت و آهنگ او كرد ليك كلباد چون آن گرز و شمشير دستان را بديد ، خويشتن را از او پنهان ساخت . ليكن زال ، كمان را به زه كرد و چنان تيرى به كمربند او انداخت كه كمرگاهش به كوههء زين دوخته گشت و دل سپاهيان بر او بسوخت . چون خزروان و كلباد پهلوان بدين سان از ميان رفتند ، شماساس بهراسيد و با سپاهيانش چون رمه‌اى كه از باران بگريزد ، بگريختند . ليك سپاهيان زال با مهراب از پس ايشان تاختند و بسيارى از ايشان را بكشتند . شماساس با تنى چند از سپاهيان بىساز و برگ به سوى افراسياب رو نهادند . چون شماساس به بيابان رسيد ، قارن كه پسر ويسه را كشته و بر لشگر ويسه پيروز گشته بو ، در راه پديدار گشت و دو سپاه با هم برابر شدند . قارن ايشان را بشناخت و دانست كه از زابلستان به چه كار مىآيند . پس به سپاهيان خود گفت : اى نامداران روشن روان ، با نيزه به جنگ ايشان بشتابيد و ايشان را به نابودى افكنيد . پس سواران چون پيلان مست ، دست به نيزه بردند و از بسيارىِ نيزه ، دشت آوردگاه ، همچون نيستان گشت . و بدين\r\n\r\n","description":"","footnote":" ( 1 ) - گبر  Gabr  همان خفتان يا لباس جنگى بافته شده باشد كه تير در آن اثر نكند . ","page_name":" 262 ","page_number":262},
  {"content":"\r\n\r\nسان ايرانيان بيشتر آن سپاه تورانى را بكشتند و بر راه افكندند . تنها شماساس با چند مرد ، در ميان آن گرد و خاك تيرهء جنگ بگريخت . « 1 » \r\nكشته شدن نوذر به دست افراسياب\r\nپس به افراسياب از كشته شدن آن پهلوانان آگاهى رسيد . دل افراسياب از درد و اندوه پر از آتش گشت و گفت : اين نوذر تاج دار در زندان من باشد و ياران من اين چنين خوار گردند . ديگر چاره‌اى نيست جز ريختن خون او تا كينه گرفته شود .\r\nپس برآشفت و گفت : نوذر كجاست كه ويسه مىخواهد از او كينه بستاند . آنگاه به دژخيم بفرمود كه : او را بياور تا به او كارزار بيآموزم . چون نوذر آگاه شد ، بدانست كه روزگارش بسر آمد . پس سپاهى پر از گفتگو به سوى نوذر شاه رو نهادند و بازويش را به سختى ببستند و او را سروپاى برهنه به سوى افراسياب كشيدند . چون افراسياب ، نوذر را از دور بديد ، دل و ديده را از شرم شاهان بشست و زبان برگشاد و بسيار از كين نياكان و سلم و تور ياد كرد و گفت : اينك هر چه كه آيد رواست . اين بگفت و برآشفت و شمشير خواست و گردن نوذر شهريار را بزد و تنش را به خوارى بر خاك افكند . « 2 »  و بدين سان آن يادگار منوچهر شاه برفت و ايران از شاه تهى گشت :\r\n\r\n","description":"","footnote":" ( 1 ) - ثعالبى مىنويسد كه زال شماساس را هم با خزروان بكشت . تاريخ غررالسير ، ص 97 - 96 .  ( 2 ) - ثعالبى مىنويسد كه افراسياب دستور داد تا ابتدا نوذر را شكنجه كنند و بعد گردن زنند . تاريخ غررالسير ، ص 97 نيز بندهش ، ص 139 مستوفى ، تاريخ گزيده ، ص 85 . نيز ثعالبى ، روايت مىكند كه گفته مىشود پشنگ - پدر افراسياب - از شنيدن اين خبر و پيروزى افراسياب چنان شادمان شد كه جان سپرد . تاريخ غررالسير ، ص 98 . گويند دخمه نوذر در گرگان بوده است . مجمل التواريخ و القصص ، ص 462 . نيز از دو محل كه به نوذر منسوب است مىتوان نام برد : 1 - ده نوذر در منطقه مغان آذربايجان . گزيده‌هاى زادسپرم ، ص 107 و 26 - 25 . 2 - محلى به نام نوذرآباد در نزديكى درياى خزر . اعتماد السلطنه ، مرآة البلدان ، ج 1 ، ص 289 . ","page_name":" 263 ","page_number":263},
  {"content":"\r\n\r\nايا دانشى مرد بسيار هوش * همه جامهء ارجمندى مپوش\r\nكه تخت و كُله چون تو بسيار ديد * چنين داستان چند خواهى شنيد\r\nرسيدى به جايى كه بشتافتى * سرآمد كزو آرزو يافتى\r\nچه جوئى ازين تيره خاك نژند * كه هم بازگرداندت مستمند\r\nپس آن سپاهيان ايرانىِ در بند را به خوارى بياوردند ، ليك هر يك به جان زينهار خواستند . چون اغريرث ، آن بديد خروشان گشت و به نزد برادرش - افراسياب - آمد و گفت : اين پهلوانان و سپاهيان كه اينك نه ساز و برگ جنگ دارند و نه در كارزارند ، روا نباشد كه كشته شوند . اكنون سزاوار است كه گزندى به جان ايشان نرسانى و آنها را به من سپارى تا در دَهارى زندانيشان سازم تا چون به خوارى و زارى افتند ، خِرَد باز آورند . پس تو اينك از خون ايشان دست بكش . چون افراسياب آن سخنان او را بشنيد ، ايشان را به گفتار اغريرث ببخشود و بفرمود تا آنها را با بند و زنجير به سارى ببرند . آنگاه چون اينها همه كرده شد ، افراسياب از دهستان به رى رفت و در آنجا تاج كيانى بر سر نهاد و دست به بخشش خواسته « 1 »  گشود . و بدين سان افراسياب با سرى پر جنگ و دلى پر كين در ايران زمين به شاهى نشست .\r\nآگاهى يافتن زال از مرگ نوذر\r\nپس به گستهم و توس آگهى رسيد كه آن سر تاج دار به زارى با شمشير بريده و آن فرّهء شاهنشهى تيره گشت . چون گستهم و توس از اين كار آگه شدند موى خود بكندند و چنگ بر روى زدند و فرياد از ايران برآمد . همهء پهلوانان از ديدگان خون باريدند و جامه بر تن چاك كردند . پس گستهم و توس با سپاهيان با سوگ و درد ،\r\n\r\n","description":"","footnote":" ( 1 ) - خواسته به پارسى به معناى مال است . ","page_name":" 264 ","page_number":264},
  {"content":"\r\n\r\nليك جوياى شاه ، به سوى زابلستان روى نهادند . چون به پيش زال رسيدند چنين مويه كردند كه : شاها ، نوذرا ، رادا ، دليرا ، گوا تاج دارا ، مها داورا ، اى كه نگهدار ايران و پشت بزرگان و سر تاج داران و شاه گيتى بودى ، اكنون خونت بر زمين ريخته . زمين خون شاهان مىبويد . گياهى كه از آن بوم و بر مىرويد ، از شرم ، سر به زير دارد .\r\nنشان فريدون به او زنده بود ، ليك به خوارى و زارى سرش را از تن جدا ساختند .\r\nاكنون ما همگان ديگر جامهء ناز از تن بيرون كنيم و شمشيرهاى زهر آبگون بر كشيم و كينه از دشمنان بجوييم . پس همگى كينهء ديرينه را تازه كنيد ، كه در اين سوگ ، آسمان نيز خون از ديدگان مىبارد . شما نيز ديده پر از خون كنيد ، كه سزاوار نيست با كين شاهان ، چشمى گريان و دلى پر خشم نباشد . پس همهء انجمن زار بگريستند .\r\nزال كه چنين ديد ، جامه بر تن دريد و بر خاك نشست و مويه كرد و گفت : از اين پس تا رستاخيز ، ديگر هرگز شمشير را در نيام نخواهم گذارد و با اين كينه ، آرامش و خواب نخواهم داشت و چشمم از گريه باز نخواهد ايستاد . روان آن شهريار گيتى در ميان بزرگان درخشان بادا . روان شمايان نيز به داد گيهان آفرين ، تازه بادا .\r\nز مادر همه مرگ را زاده‌ايم * برينيم و گردن ورا داده‌ايم\r\nبدين سان چون پهلوانان ايران آهنگ كينه جويى كردند و سپاه بيشمارى فراهم آوردند ، سران ايرانى كه در سارى زندانى بودند از اين كار آگه شدند و بسيار شاد گشتند و آرام و خواب از ايشان گرفته شد ليك از افراسياب در هراس بودند . پس از آن از سوى اين ايرانيان در بند پيامى به اغريرث آمد « 1 »  كه : اى پُر مَنِش ، ما همگان ترا بنده‌ايم . تو دانى كه زال با مهراب هنوز بر جايند و پهلوانانى چون برزين و قارن و خرّاد و كشواد دست از ايران بر نمىدارند . و چون ايشان به اينسو بتازند ، دل افراسياب از ما كينه‌ورتر گردد و بخواهد تا همهء ما بىگناهان را به كشتن دهد . اينك اگر تو اى اغريرث خردمند ، اين بنديان را رها سازى ، هم ستايش تو را به نزد بزرگان\r\n\r\n","description":"","footnote":" ( 1 ) - اغريرث در آن زمان در آمل بود . ","page_name":" 265 ","page_number":265},
  {"content":"\r\n\r\nمىكنيم و هم به پيش يزدان براى تو نيايش كنيم . اغريرث گفت : اين چارهء كار نيست ، چه اگر افراسياب - آن اهريمنى مرد - آگه شود كه چه كرده‌ام ، بر من دشمنى آشكار كند . پس اكنون چاره‌اى ديگر مى سازم كه برادرم با من كينه نورزد . پس بدانيد اگر زال اين چنين كه گوييد ، لشگرى به جنگ ما آوَرَد ، چون به نزديكى سارى رسد ، شمايان را همگى به او سپارم و آمل را نيز تهى سازم و خود به جنگ نيايم . بزرگان ايران چون اين گفتار او بشنيدند ، روى بر زمين نهادند و او را آفرين گفتند . آنگاه پيكى از سارى به سوى زابلستان روانه كردند . پيك به نزديك زال بيامد و از آن بزرگان پيام آورد كه : خداوند دارندهء گيهان بر ما بخشايش آوَرْد و اينك اغريرث پر خِرَد ، يار ما گشته و با ما پيمان بسته است كه اگر زال زر با دو مرد به جنگ او بيآيد ، اغريرث از آمل به رى خواهد رفت . باشد كه با اين كار ، اين بزرگان از چنگ آن اژدها رهايى يابند . زال چون از پيام آن بزرگان آگاه شد ، پهلوانان و جنگاوران را بخواند و پيام ايشان را بداد و گفت : اى پلنگان جنگى و اى نام آوران ، كدام مرد دليرى است كه خريدار اين جنگ و تاختن گردد و سالار سپاه شود ؟ پس كشواد از آن ميان گفت : من اين كار به انجام رسانم . زال بر او آفرين كرد و بدين سان سپاهى از پهلوانان پرخاش جو از زابل به سوى آمل رو نهادند . چون يكى دو ايستگاه برفتند ، اغريرث آگه شد . پس ناى بزد و لشگريان را بيرون برد و آن بنديان در سارى بماندند . تا كشواد به سارى رسيد و ايشان را از بند رهانيد و هر يكى را اسبى داد تا از آمل به زابلستان شوند . « 1 »  آن هنگام كه زال از پيروزى كشواد آگه شد ، درويشان را دست بخشش گشود و به مژده رسان ، جامه‌اى از آن خويش بداد . و چون كشواد به نزديكى زابل رسيد ، زال چنان كه سزاوار بود او را پذيره شد . آنگاه بر آن بزرگان كه چند گاهى در چنگ شير افتاده بودند و نيز بر نوذرشاه بگريست و خاك بر سر كرد . پس از آن ، ايشان را با ارجمندى به شهر آورد و ايوانهاى بلند بيآراست و تاج و تختى به\r\n\r\n","description":"","footnote":" ( 1 ) - ثعالبى ، تاريخ غررالسير ، ص 100 - 99 . ","page_name":" 266 ","page_number":266},
  {"content":"\r\n\r\nهمانسان كه به گاهِ نوذر داشتند ، ايشان را بخشيد و بىنيازشان گردانيد .\r\nكشته شدن اغريرث به دست برادر\r\nچون اغريرث از آمل به رى آمد ، افراسياب از آن كار او آگه شد و گفت : اين چه بود كه كردى ؟ شهد را با زهر آميختى پيشتر تو را بفرمودم كه آن بَدان را بكشى ، كه اينك هيچ جاى خرد و هوشيارى نيست . جنگ جو با جنگ است كه آبرو مىيابد نه با دانش :\r\nبه دانش نيآيد سر جنگجوى * بيابد به جنگ اندرون آبروى\r\nسر مرد جنگى خرد نسپرد * كه هرگز نيآميخت كين با خرد\r\nليك اغريرث به افراسياب گفت : هر گاه كه تو را به بد دسترس بود ، از يزدان بترس و به كسى بدى مكن :\r\nكه تاج و كمر چون تو بيند بسى * نخواهد شدن رام با هر كسى\r\nچون افراسياب اين سخن او را بشنيد ، آن را بىپايه دانست :\r\nيكى پر از آتش يكى پر خرد * خرد با سر ديو كى برخورد\r\nپس افراسياب چون پيل مست بر آشفت و در پاسخ او به شمشير دست يازيد و برادر را به دو نيم كرد . و بدين سان آن مرد نيكدل هوشيار از اين گيتى بشد . « 1 »  چون زال از كار افراسياب با اغريرث آگه شد گفت : اكنون ديگر بخت او تيره گشت و تاج و\r\n\r\n","description":"","footnote":" ( 1 ) - اغريرث با اين كارى كه كرد ، در نزد ايرانيان مقامى بس و الا و ارجمند بيافت چنان كه در فروردين يشت ، كرده 29 بند 131 آمده : « . . . فروهر پاك دين اغريرث دلير را مىستاييم . » پورداود ، يشتها ، ج 2 ، ص 103 . نيز در سنت پارسيان آمده است كه به پاس اين كارى كه اغريرث بكرد ، فرزندى چون گوبد شاه از او بمانْد . و از اين گوبد شاه ، نيكىهاى بسيار به خلق مىرسد . ر . ك . بندهش ، ص 150 مينوى خرد ، ص 82 - 81 پرسش 61 بند 31 و حواشى تفضلى . ","page_name":" 267 ","page_number":267},
  {"content":"\r\n\r\nتختش ويران شد . پس آنگاه با سپاهيانى آراسته و با دلى كينه‌جوى و پر خشم به سوى پارس رو نهاد . چون افراسياب از آهنگ زال آگاه شد ، لشگريان را به سوى خوار رى « 1 »  برد و جنگ در گرفت . و آن جنگ دو هفته ببود و بسيارى از سپاهيان هر دو سو كشته شدند .\r\n\r\n","description":"","footnote":" ( 1 ) - شهر خوار ، ناحيتى است از شمال محدود به فيروزكوه و دماوند و از مشرق به سمنان و از جنوب به كوير و از مغرب به ورامين . و در شمال آن بنه كوه واقع شده . اين شهر ، غربىترين شهرهاى قومس سر راه خراسان و مهمترين شهرهاى خاورى رى و سردترين ناحيه قومس بود . برخى جغرافى نويسان اين شهر را خوار رى نيز نوشته‌اند تا با خوار پارس اشتباه نشود . نام اين شهر به صورت خوارنه نيز ضبط شده است . به قول ايزيدور خاراكسى و بطلميوس ، خاراكس همان خوار است . اعتماد السلطنه ، تاريخ طبرستان ، ص 19 - 18 حواشى مهرآبادى . ","page_name":" 268 ","page_number":268},
  {"content":"\r\n\r\nزو تهماسپ « 1 » \r\nپادشاهى او پنج سال بود « 2 » \r\n\r\n","description":"","footnote":" ( 1 ) - زو  Z  در اوستا به صورت اوزَوَ  uzawa  به معنى يارى كننده آمده است و در پهلوى هوزوب  Hzb  مىباشد . صفا ، حماسه سرايى ، ص 480 پورداود ، يشتها ، ج 2 ، ص 46 327 .  Justi , Iranisches , Namenbuch , P  اين نام به صورتهاى زو ، زاب ، زاغ ، زاسب ، راسب ، زه ، زر نيز ضبط شده است . ر . ك . طبرى ، تاريخ طبرى ، ج 2 ، ص 367 بلعمى ، تاريخ بلعمى ، ج 1 ، ص 523 - 522 مسكويه ، تجارب الامم ، ج 1 ، ص 68 مجمل التواريخ و القصص ، ص 28 ابن بلخى ، فارسنامه ، ص 13 جوزجانى ، طبقات ناصرى ، ج 1 ، ص 141 نويرى ، نهاية الإرب ، ج 10 ، ص 152 مقدسى ، آفرينش و تاريخ ، ج 3 ، ص 127 بندهش ، ص 139 . در باب نسب زو روايات بسيار متفاوتى وجود دارد ، بسيارى او را پسر تهماسپ دانسته‌اند . و اين تهماسپ به روايتى پسر منوچهر بوده است كه منوچهر به سببى بر او خشم گرفت و دستور اعدام او را داد ليكن سرهنگان منوچهر خواستند تا او را به ايشان ببخشد . پس منوچهر تهماسپ را به ايشان بخشيد ، بدان شرط كه از پادشاهى او بيرون شود و وى به تركستان رفت و در آنجا با دختر وامن ( حاكم يكى از نواحى تركستان ) به نام مادول ازدواج كرد و از اين ازدواج ، زو به دنيا آمد . بعدها منوچهر او را بخشود و به ايران خواند ولى تهماسپ در همان زمان منوچهر درگذشت . زو بعدها مادول - پدر بزرگ خود - را در هنگام لشگركشيش به تركستان ( ؟ ) كشت . ر . ك . طبرى ، تاريخ طبرى ، ج 2 ، ص 367 بلعمى ، تاريخ بلعمى ، ج 1 ، ص 521 - 519 بلعمى اين روايت را به صورتى اشتباه ذكر كرده است . ر . ك . همان ، حواشى بهار . برخى نيز زو را پسر منوچهر يا پسر نوذر يا پسر بوذگان ( بودكان ) دانسته‌اند . ساير افراد اين سلسله نسب زو نيز بسيار متفاوت ذكر شده است . ر . ك . بندهش ، ص 150 و 139 بيرونى ، آثار الباقيه ، ص 138 مسعودى ، مروج الذهب ، ج 1 ، ص 221 دينورى ، الاخبار الطوال ، ص 35 مجمل التواريخ و القصص ، ص 28 گرديزى ، زين الاخبار ، ص 42 تجارب الامم في أخبار ملوك العرب و العجم ، ص 180 و 90 ابن بلخى ، فارسنامه ، ص 13 ثعالبى ، تاريخ غررالسير ، ص 102 مسكويه ، تجارب الامم ، ج 1 ، ص 68 نويرى ، نهاية الإرب ، ج 10 ، ص 152 پورداود ، يشتها ، ج 2 ، ص 46 بعلمى ، همان ، ج 1 ، ص 523 و 521 - 519 طبرى ، همان ، ج 2 ، ص 367 مقدسى ، آفرينش و تاريخ ، ج 3 ، ص 127 .  ( 2 ) - در باره مدت شاهى زو روايات متفاوتى وجود دارد . بيشتر مورخان ، آن را 3 سال دانسته‌اند . ر . ك . بلعمى ، تاريخ بلعمى ، ج 1 ، ص 523 بندهش ، ص 155 مسعودى ، مروج الذهب ، ج 1 ، ص 221 مسعودى ، التنبيه و الاشراف ، ص 85 مسكويه ، تجارب الامم ، ج 1 ، ص 68 نويرى ، نهاية الإرب ، ج 10 ، ص 152 مجمل التواريخ و القصص ، ص 44 اصفهانى ، تاريخ پيامبران و شاهان ، ص 10 همين مورخ در كنار ذكر روايت 3 سال ، روايتى ديگر نيز مبنى بر 4 سال حكومت وى ذكر كرده است . همان ، ص 21 . تعداد اندكى با گفتار حكيم فردوسى در باب مدت 5 سال حكومت زو موافق هستند . ر . ك . يعقوبى ، تاريخ يعقوبى ، ج 1 ، ص 193 مستوفى ، تاريخ گزيده ، ص 86 ثعالبى ، تاريخ غررالسير ، ص 104 . برخى نيز اين مدت را 30 سال دانسته‌اند . ر . ك . جوزجانى ، طبقات ناصرى ، ج 1 ، ص 141 ابن بلخى ، فارسنامه ، ص 13 ميرخواند ، روضة الصفا ، ج 1 ، ص 568 . ","page_name":" 269 ","page_number":269},
  {"content":"\r\n\r\nشبى زال به هنگام خواب بنشست و از افراسياب بسيار سخن راند و گفت : هر چند ما را پهلوانان بسيارى ، ياريگرند ، ليك ما را به شاهى از نژاد شهرياران نياز است چه كار سپاه ، همچون كار كشتى است كه باد و بادبانش ، تخت شاه باشد .\r\nاينك گرچه از نوذر ، توس و گستهم بر جاىاند ، ليك ايشان را چندان خرد و انديشهء شاهى نيست و زيبندهء تخت شاهى نيستند . ما را شاهى سزاوار است كه خردمندى و فرّه ايزدى با او همراه باشد . پس چندى بجستند تا مگر از تخم فريدون ، شاهى زيبندهء تخت و تاج بيابند ، ليك سرانجام جز زو پسر تهماسپ كه او را هم زوركيان و هم فرهنگ بود ، شايستهء اين كار نديدند . « 1 »  پس قارن با موبد و مرزبان و سپاهى از پهلوانان به نزد او شدند و او را مژده دادند كه : اينك تاج فريدون به تو تازه گشت چه زال و ديگر سپاهيان ترا به شاهى خواسته‌اند .\r\nو اين چنين بود كه زو در روزى همايون بيامد و بر تخت شاهى ايران زمين بنشست . « 2 »  زال و بزرگان بر وى آفرين خواندند و بشار « 3 »  شاهى افشاندند . و زو از\r\n\r\n","description":"","footnote":" ( 1 ) - ثعالبى ، تاريخ غررالسير ، ص 101 - 100 .  ( 2 ) - در اين هنگام كه زو به شاهى ايران رسيد ، هنوز افراسياب با سپاهيانش در ايران بود و خود را به ناحق شاه ايران مىخواند و در رى حكومت مىكرد . و در تمام اين مدت ، افراسياب در جاى جاى ايران به ويرانگرى پرداخت ، درختان را بريد ، قلعه‌ها را ويران ساخت ، رودها و چشمه‌ها و قنوات را ببست و سرچشمه‌ها را كور كرد . در بندهش ذكر شده كه افراسياب هزار چشمه آب را كور كرد . ص 76 . مؤلف تاريخ سيستان مىنويسد كه چشمه بسيار بزرگى در فراه بود كه كشتزارهاى بسيارى را سيراب مىكرد ، چون افراسياب خواست تا آن چشمه را ببندد ، نتوانست ، از دو كودك خواست تا بالاى كوهى كه چشمه از آن مىآمد ، بشوند و آن كار را به انجام رسانند ، آن دو كودك چنين كردند . چون تمام شد ، آن دو را نيز بكشت . مؤلف تاريخ سيستان در ادامه مىنويسد كه دخمهء آن دو كودك در زمان او بر سر آن چشمهء بسته باقى بوده است . ص 14 . و افراسياب از اين قبيل ويرانگرىها بسيار كرد و سياه‌چالهاى بسيارى بر بالاى كوهها بساخت و مردم را در آنجاها زندانى كرد و هر چه توانست به نابودى كشانيد . تا اين كه همه جا گرانى و نايابى و قحطى و خشكسالى رخ نمود . ر . ك . بندهش ، ص 76 - 75 تاريخ سيستان ، ص 17 - 16 و 14 اصفهانى ، تاريخ پيامبران و شاهان ، ص 34 ابن بلخى ، فارسنامه ، ص 38 مقدسى ، آفرينش و تاريخ ، ج 3 ، ص 127 - 126 مسكويه ، تجارب الامم ، ج 1 ، ص 67 تجارب الامم في أخبار ملوك العرب و العجم ، ص 95 بلعمى ، تاريخ بلعمى ، ج 1 ، ص 521 جوزجانى ، طبقات ناصرى ، ج 1 ، ص 141 - 140 ثعالبى ، تاريخ غررالسير ، ص 98 دينورى ، الأخبار الطوال ، ص 35 - 34 مجمل التواريخ و القصص ، ص 43 . آنچه كه افراسياب در ايران بكرد ( بجز آنچه كه بر اساس روايات غير از شاهنامه در زمان منوچهر در ايران كرده بود ) از زمان نوذر تا حدود 5 ماه آغاز سلطنت زو را در برگرفت . و از زمان روى كار آمدن زو جنگ ميان سپاه ايران و توران جريان داشت .  ( 3 ) بِشار به پارسى به معناى نثار است . ","page_name":" 270 ","page_number":270},
  {"content":"\r\n\r\nاين پس پنج سال پادشاهى كرد . آن زمان كه بر تخت نشست كهن سال بود و هشتاد سال از زندگانى او بگذشته بود . زو گيتى را با داد و خوبى تازه كرد و سپاهيان را از راه بدى بازداشت و همواره در راه يزدان پاك گام برداشت و هرگز كسى را به بند نكشيد و نيآزرد . ليك در همان زمان خشكسالى بزرگى در كشور پديد آمد و هيچ بارانى نباريد و گياهى نرست . با اين همه دو سپاه ايران و توران پنج ماه با يكديگر جنگيدند . ليكن سرانجام از آن تنگى و خشكسالى ، هر دو سپاه بيچاره گشتند و به فرياد آمدند كه : اين بدى كه از آسمان به ما رسيده ، از خود ماست . پس فرستاده‌اى به نزد زو روانه داشتند و گفتند كه : از اين جنگى كه ما بكرديم ، جز درد و رنج و اندوه به ما نرسيد . پس اينك دستورى ده تا با يكديگر راه آشتى جوييم . پس چنين بكردند و سر پهلوانان از جنگ تهى گشت و هر دو سپاه بر آن شدند تا ديگر از كينهء كهن و كار گذشته ياد نكنند . پس از جيحون تا مرز روم و از سوى ديگر تا به چين و ختن « 1 »  را به تورانيان سپردند و بر آن نهادند كه ديگر از آن پس هرگز تركان به سرزمينهاى اين\r\n\r\n","description":"","footnote":" ( 1 ) - ختن : در نقاط دور دست تركستان كه يكى از ايالات چين بشمار مىرود و سين كيانگ خوانده مىشود ، واحه‌اى قرار دارد كه شمال آن را صحرا و جنوبش را كوههاى بلند فرا گرفته ، آن شهر ختن است كه دو رود يشم سياه و يشم سفيد از آن مىگذرد . برهان قاطع ، ص پانزده مقدمهء . ","page_name":" 271 ","page_number":271},
  {"content":"\r\n\r\nسوى اين مرز راه نجويند . « 1 »  پس آنگاه زو با لشگريان به پارس رفت « 2 »  و زال نيز به زابلستان شد . از آن پس خشكسالى از ميان برفت و بار ديگر گيتى جوان گشت « 3 »  و همه جا پر از چشمه سار\r\n\r\n","description":"","footnote":" ( 1 ) - جريان اين صلح و در هر صورت غلبهء زو بر افراسياب و بيرون راندن او و سپاهيانش از ايران را مورخان به گونه‌هاى متفاوتى ذكر كرده‌اند . برخى بر آنند كه زو افراسياب را در جنگ شكست داد و او را تا تركستان تعقيب كرد و در آنجا نيز جنگهايى كرد . از جمله . ر . ك . ابن بلخى ، فارسنامه ، ص 38 بلعمى ، تاريخ بلعمى ، ج 1 ، ص 521 مسكويه ، تجارب الامم ، ج 1 ، ص 68 مقدسى ، آفرينش و تاريخ ، ج 3 ، ص 127 . برخى ديگر جريان تير اندازى آرش را - كه سابقاً در باب منوچهر ذكر شد - مربوط به اين زمان دانسته‌اند . ر . ك . ثعالبى ، تاريخ غررالسير ، ص 103 - 102 . و برخى ديگر به خطاى بسيار ، آورده‌اند كه در آن جنگها ، آرش تيرى بر حلق افراسياب زد و او را كشت و زو نيز در جنگها زخم سنگين برداشت و يك ماه بعد از اثر همان زخمها در گذشت . ر . ك . دينورى ، الأخبار الطوال ، ص 35 تجارب الامم في أخبار ملوك العرب و العجم ، ص 96 - 95 . اين روايت اخير بسيار اشتباه مىباشد ، چرا كه به تصريح مورخان ، زو مدتها پس از راندن افراسياب از ايران ، زنده بوده و به آباد كردن و ترميم ويرانيها پرداخت و مهمتر از همه اين كه افراسياب سالهاى سال پس از اين تاريخ زنده بود و سخن او بسيار در دورهء كيانيان رفته است . طبرى و بلعمى روايت مىكنند كه روزى كه زو ، افرسياب را از ايران بيرون راند آبان روز از آبان ماه بود و آن در ميان پارسيان عيدى شد . تاريخ طبرى ، ج 2 ، ص 367 تاريخ بلعمى ، ج 1 ، ص 521 . مدت حكومت افراسياب بر ايران به اجماع سنت پارسيان و روايات تاريخى 12 سال بوده است .\r\nاما ايرانى كه افراسياب ، آن را بر جاى نهاد و برفت ، ايرانى ويران شده بود چه او - چنان كه پيشتر گذشت - تا توانسته بود به ويرانگرى در ايران پرداخته بود . ثعالبى در اين باب وصف زيبايى دارد ، وى مىنويسد : « [ افراسياب 
  ] چون مىدانست كه براى هميشه در ايران نخواهد ماند ، مانند دزدى كه به خانه‌اى دستبرد زده باشد ، با همه توان تباهگر خويش ، هر چه توانست ربود و تباه كرد » . تاريخ غررالسير ، ص 98 .  ( 2 ) - پايتخت زو در پارس بود . نيز ر . ك . ميرخواند ، روضة الصفا ، ج 1 ، ص 567 . مسعودى پايتخت او را بابل دانسته است . مروج الذهب ، ج 1 ، ص 221 . البته چنان كه در پيش ذكر شد ، اين شاهان پايتختهاى متعدد ، بخصوص پايتختهاى تابستانى و زمستانى داشته‌اند و هرگز نبايد به دنبال يك پايتخت ثابت و هميشگى بود .  ( 3 ) - زو پس از صلح با افراسياب ، به بازسازى آنچه كه وى ويران كرده بود پرداخت ، شهرها و قعله‌هايى را كه او خراب كرده بود ، مرمت كرد و يا از نو بساخت ، بسيارى از چشمه‌هايى را كه افراسياب انباشته و كور كرده بود ، روان گردانيد . باج هفت سال را به مردم ببخشود . باغ و بوستانهاى بسيارى بساخت . در زمان او گشايش بسيارى در كار مردم حاصل شد و نرخها ارزان گرديد . زو نهرهاى زاب بالا ، زاب ميانه و زاب پايين را از ديار بكر گردانيد و به دجله آورد و نام اين نهرها از نام زو ( زاب ) بوده است و سه استان زاب بالا ، زاب ميانه و زاب پايين را نيز در كنار آنها پايه نهاد و درختان بسيارى را به آنجا برد و كاشت . ر . ك . مسكويه ، تجارب الامم ، ج 1 ، ص 68 دينورى ، الأخبار الطوال ، ص 35 اصفهانى ، تاريخ پيامبران و شاهان ، ص 34 ابن بلخى ، فارسنامه ، ص 39 - 38 ثعالبى ، تاريخ غررالسير ، ص 104 - 103 مستوفى ، تاريخ گزيده ، ص 86 - 85 مستوفى ، نزهت القلوب ، ص 215 مسعودى ، مروج الذهب ، ج 1 ، ص 227 جوزجانى ، طبقات ناصرى ، ج 1 ، ص 141 گرديزى ، زين الاخبار ، ص 42 نويرى ، نهاية الإرب ، ج 10 ، ص 152 اصطخرى ، مسالك و ممالك ، ص 79 مجمل التواريخ و القصص ، ص 67 و 28 حدود العالم ، ص 160 جيهانى ، اشكال العالم ، ص 94 فره‌وشى ، ايرانويچ ، ص 108 - 107 بلعمى ، تاريخ بلعمى ، ج 1 ، ص 522 طبرى ، تاريخ طبرى ، ج 2 ، ص 367 . ","page_name":" 272 ","page_number":272},
  {"content":"\r\n\r\nو باغ و رنگ و بو شد :\r\nچو مردم ندارد نهاد پلنگ * نگردد زمانه برو تار و تنگ\r\nفراخى كه از تنگى آمد پديد * جهان آفرين داشت آن را كليد\r\nپس زو ، يزدان را آفرين گفت و همهء بزرگان را فرا خواند و در هر جا جشنى به پا گشت و كينه از دلها بيرون شد . و پنج سال بدين سان بگذشت و در اين پنج سال هيچ رنجى نرسيد ، تا اين كه بار ديگر :\r\nزمانه همانا شد از داد سير * همى خواست كآيد به چنگال شير\r\nچون زو به هشتاد و شش سالگى در آمد ، ناگهان از اين گيتى در گذشت : « 1 » \r\nبشد بخت ايرانيان كندرو * شد آن دادگستر جهاندار زو\r\n\r\n","description":"","footnote":" ( 1 ) - ثعالبى ، مىنويسد كه زو بيمار شد و در گذشت . تاريخ غررالسير ، ص 104 صاحب مجمل التواريخ و القصص محل درگذشت او را اصطخر پارس دانسته است . ص 44 . ثعالبى كه زو را آخرين شاه پيشدادى مىداند در وصف حكومت زو مىنويسد : « هنگامى كه [ زو 
  ] كشور را از دست افراسياب گرفت ، [ ايران 
  ] به پير زنى مىمانست زشت ، و اينك آن را به سان تازه عروسى زيبا به كى قباد مىسپرد » . همان ، همان صفحه . ","page_name":" 273 ","page_number":273},
  {"content":"\r\n . \r\n","description":"","footnote":"","page_name":" 274 ","page_number":274},
  {"content":"\r\n\r\nگرشاسپ « 1 » \r\nپادشاهى او نه سال بود « 2 » \r\n\r\n","description":"","footnote":" ( 1 ) - پيش از هر چيز در باب اين گرشاسپ بايد گفت ، گرشاسپى كه در اينجا ذكر مىشود با گرشاسپ پهلوان كه از نياكان رستم بوده است و پيش از اين در بارهء آن سخن گفته شد ، تفاوت دارد و او نيست ، گرچه برخى اين گرشاسپ را به اشتباه همان گرشاسپ پهلوان سيستانى دانسته‌اند . ليكن به شاهى او قائل نيستند ، بلكه او را سپهسالار زو مىدانند . ر . ك . طبرى ، تاريخ طبرى ، ج 2 ، ص 367 گرديزى ، زين الأخبار ، ص 42 جوزجانى ، طبقات ناصرى ، ج 1 ، ص 141 . برخى اين گرشاسپ را بدرستى متمايز از گرشاسپ پهلوان دانسته‌اند ، ليكن زو را آخرين شاه پيشدادى محسوب داشته ، گرشاسپ را وزير زو گفته‌اند . ر . ك . طبرى ، همان ، ج 2 ، ص 367 بلعمى ، تاريخ بلعمى ، ج 1 ، ص 523 مجمل التواريخ و القصص ، ص 416 و 90 مسكويه ، تجارب الامم ، ج 1 ، ص 68 نويرى ، نهاية الإرب ، ج 10 ، ص 152 . عده‌اى نيز هم زو و هم گرشاسپ را در يك زمان با هم شاه دانسته‌اند و آنها را شريك يكديگر در شاهى شمرده‌اند و معتقدند كه در طى اين مدت ، زو به كارهاى آبادانى مىپرداخت و گرشاسپ به امور جنگى . ر . ك . مسعودى ، مروج الذهب ، ج 1 ، ص 227 - 226 ثعالبى ، تاريخ غررالسير ، ص 101 ابن بلخى ، فارسنامه ، ص 39 خوارزمى ، مفاتيح العلوم ، ص 100 اصفهانى ، تاريخ پيامبران و شاهان ، ص 35 . بعضى نيز معتقدند كه در همان زمان زو ، گرشاسپ نيز شاه بوده اما اين دو شريك يكديگر نبوده‌اند بلكه گرشاسپ در بخشى ديگر از مملكت حكم مىرانده است . مجمل التواريخ و القصص ، ص 44 و 28 . برخى ديگر معتقدند كه چون زو پير شده بود و احتمال در گذشت خود را مىداد ، در حال حيات خود ، از شاهى كناره گرفت و گرشاسپ را شاه كرد . مستوفى ، تاريخ گزيده ، ص 86 ليكن مستوفى در ادامه مىنويسد كه گرشاسپ در همان حال حيات پدرش نيز از دنيا رفت ميرخواند ، روضة الصفا ، ج 1 ، ص 568 . و بطور كلى آنچه كه حكيم فردوسى در باب نحوه شاهى گرشاسپ كه پس از درگذشت زو بوده است ، بيان داشته ، با روايت غالب مورخان همخوانى ندارد .  ( 2 ) - از آنجا كه چنان كه ديده شد روايات بسيار مختلفى در باره شاهى گرشاسپ وجود دارد و برخى اصلاً او را شاه ندانسته و برخى شريك زو دانسته و يا برخى وزير و اندكى نيز او را شاه دانسته‌اند ، در مورد مدت سلطنت او نيز طبعاً روايات متفاوتى وجود دارد . مسعودى و طبرى مدت شاهى او را 3 سال دانسته است . التنبيه و الاشراف ، ص 85 تاريخ طبرى ، ج 2 ، ص 367 . حمزه اصفهانى معتقد است كه وى با زو مدت 9 سال حكومت كرد . تاريخ پيامبران و شاهان ، ص 10 . مستوفى مىنويسد به اتفاق زو مدت 11 سال حكومت كرد تاريخ گزيده ، ص 86 . نويرى در يك روايت ديگر مدت شاهى او را 20 سال آورده است . نهاية الإرب ، ج 10 ، ص 152 . ","page_name":" 275 ","page_number":275},
  {"content":"\r\n\r\nزو را پسرى بود به نام گرشاسپ « 1 »  كه پس از او بر تخت شاهى ايران نشست و تاج بر سر نهاد و دست به نيكى بگشاد . ليك در همان زمان به تركان آگهى رسيد كه زو درگذشت و تخت ايران ، همچنان كه پيشتر بود ، بىشاه گشت . پس افراسياب برخروشيد و كشتى بر آب افكند و به خوار رى آمد . پيشتر ، آن زمان كه در زمان زو به سبب تنگى و خشكسالى ، ايران و توران با يكديگر آشتى بكردند و افراسياب با سپاهيانش به توران زمين بازگشت ، پدرش - پشنگ - به او روى ننمود و هيچ كس درودى از او براى افراسياب نيآورد . چرا كه پشنگ به سبب كشته شدن اغريرث بدست افراسياب ، ازو دلگير و كينه‌ور شده بود . پس از اين كه چندين سال ، پشنگ با افراسياب ديدار نكرد و سخنى نگفت ، فرستاده‌اى به نزد افراسياب فرستاد و او را گفت : اگر كسى پس از من سزاوار تخت شاهى بود ، او تنها اغريرث بود . تو از زال ِ مرغ پرورده گريختى و خون برادرت بر زمين ريختى . من ترا به جنگ دشمن فرستادم ، ليك تو در برادرت بيآويختى . اينك ديگر مرا تا جاودان ، با تو كارى نيست و هرگز راهى به ديدار من نخواهى داشت . اين چنين بود ، تا اين كه گرشاسپ پسر زو نيز پس از نُه سال شاهى درگذشت . « 2 » \r\n\r\n","description":"","footnote":" ( 1 ) - در باب نسب گرشاسپ نيز روايات بسيار متفاوتى وجود دارد . برخى همچون حكيم فردوسى ، گرشاسپ را پسر زو دانسته‌اند . ر . ك . مستوفى ، تاريخ گزيده ، ص 86 ابن بلخى ، فارسنامه ، ص 39 و 14 - 13 . برخى ديگر او را برادرزادهء زو يعنى پسر ويشتاسپ ( اسباس ) پسر تهماسپ پسر منوچهر دانسته‌اند و مادر گرشاسپ را نيز نبيره يا دختر ابن يامين بن يعقوب پيغمبر ( ع ) ذكر كرده‌اند . ر . ك . ابن بلخى ، فارسنامه ، ص 39 و 14 ميرخواند ، روضة الصفا ، ج 1 ، ص 568 نويرى ، نهاية الإرب ، ج 10 ، ص 152 . بلعمى او را از فرزندان فريدون دانسته است . تاريخ بلعمى ، ج 1 ، ص 523 . و ابن خلدون او را در يك روايت از فرزندان تور پسر فريدون و در يك روايت ديگر فرزند منوچهر دانسته است . العبر ، ج 1 ، ص 177 . مسعودى او را برادر زو گفته است . مروج الذهب ، ج 1 ، ص 226 . بعضى نيز او را نبيرهء زو دانسته‌اند . ابن بلخى ، فارسنامه ، ص 39 . در بندهش ذكر 3 پسر و يك دختر از زو شده است ، ليكن نامى از ايشان برده نشده و تنها نام قباد ( كى قباد ) ذكر شده كه او نيز فرزند خوانده زو بوده است ولى نام ديگرى از فرزندان زو برده نشده است . ص 150 .  ( 2 ) - مستوفى در يك روايت متفاوت ، آورده است كه چون افراسياب به ايران حمله كرد ، گرشاسپ به جنگ او رفت و در آن جنگ كشته شد و افراسياب بر ايران چيره شد . تاريخ گزيده ، ص 86 . ","page_name":" 276 ","page_number":276},
  {"content":"\r\n\r\n[ تهى شدن تخت ايران زمين از شاه و تازش افراسياب به ايران زمين 
  ]\r\nچون گرشاسپ نيز پس از نُه سال شاهى درگذشت ، در همه جا اين سخن پراكنده گشت كه تخت شاهنشاهى ايران بدون شاه مانده است . پس در اين زمان ، پشنگ به افراسياب پيامى فرستاد كه : سپاه بركش و از جيحون بگذر و در اين راه درنگ مكن تا كسى بر تخت شاهى ننشيند . پس افراسياب لشگرى بسيار بيآراست كه از دشت سپنجاب « 1 »  تا جيحون پهناى آن بود و به سوى ايران رو نهاد . تا اين كه ايرانيان را از آن كار ، آگاهى رسيد . از آن زمان كه تخت ايران از شاهان تهى گشته بود ، مردم ديگر روزگار بهى به خود نديده بودند . پس چون افراسياب نيز به ايران تاخت ، از سراسر ايران زمين خروش بر آمد و مردم به زابلستان روى نهادند و چون به نزد زال رسيدند ، او را سخنهاى درشت بگفتند كه : گيتى را آسان در مشت خود پنداشته‌اى . از آنگاه كه پس از سام ، تو پهلوان ما گشته‌اى ، يك روز روشن به خود نديده‌ايم . تا گرشاسپ زنده بود ، دست بَدان از بدى كوتاه بود ليك اكنون كه او در گذشت و ايران ، بىشاه شد ، سپاهى بيشمار از جيحون بدين سو كشيد . اينك اگر مىتوانى ، اين را چاره‌اى كن . پس زال چون چنين شنيد گفت : از آن زمان كه كمر به مردانگى بستم ، هيچ كسى چون من پا بر زين نگذاشت و تيغ و كوپال بر نداشت و شب و روز برايم در جنگ ، يكسان بود . ليك اكنون مرا پيرى فرا رسيده است و اميدم به اين فرزند است كه از من بر جاى مانده . اينك رستم چون سرو سهى گشته .\r\nبايد كه براى او اسبى پيل تن بيابم ، زيرا كه اين اسبان تازى سزاوار او نيستند . و بايد\r\n\r\n","description":"","footnote":" ( 1 ) - سپنجاب همان اسپيجاب است كه در نزديكى سير دريا در ماوراءالنهر قرار داشته است . ","page_name":" 277 ","page_number":277},
  {"content":"\r\n\r\nرستم را نزد خود بخوانم و از او بپرسم كه آيا بر اين كار با ما همداستان است و اين كينه را خواهد گرفت و كمر به مردى خواهد بست ؟ ايرانيان از گفتار او بسيار شاد گشتند . پس زال به آراستن سپاه و فراهم آوردن ساز و برگ جنگ بپرداخت . آنگاه رستم را به نزد خود خواند و گفت : اى پيل تن ، اكنون كارى در پيش است كه در آن ، رنجى دراز ببايد برد و خواب و آرام نشايد داشت . و گرچه‌اى پسر هنوز تو را گاهِ رزم فرا نرسيده است ، « 1 »  ليكن چه كنم كه اينك زمان بزم نيست . دانم كه اكنون تو را هنگام شادى و ناز است و ندانم كه چگونه تو را به نزد شيران به دشت نبرد فرستم ؟ اينك خود بگو كه در اين باره چه انديشى ؟ پس رستم در پاسخ پدر گفت : اى نامور ، به گمانم آن دليريهاى من در كوه سپند و كشتن پيل سپيد را از ياد برده‌اى . اكنون اگر از پسر پشنگ بهراسم ، نامى از من در گيتى بنمايد :\r\nكنون گاه رزمست و آويختن * نه هنگام ننگست و بگريختن\r\nمرد با شير افكنى است كه شير گردد و زنان از آن رو بلند آوازه نگردند كه پيوسته در خوردن و خفتن باشند . زال گفت : اى جوان دلير ، اى سر نامداران و پشت پهلوانان ، مرا از كوه سپند و پيل سپيد گفتى و دلم را نويد دادى . ليك بدان كه آن رزم ، رزمى آسان بود . ليكن رزم با افراسياب چنين نباشد . شب هنگام از انديشهء جنگ با او خواب و آرام ندارم و ندانم كه چگونه ترا به پيش آن شاه دلير پرخاش جو بفرستم ، كه تو را اكنون گاه بزم و ميگسارى است نه هنگام رزم و نبرد . پس رستم ، زال را گفت :\r\nمن مرد آرامش و ميگسارى نيستم . اين يال و چنگ دراز من ، سزاوار نازپرورى نيست . اگر امروز جنگى سخت پيش آمده است ، يزدان و بخت پيروز ، يار من باشد .\r\nپس خواهى ديد كه چگونه مىجنگم و از هيچ چيز در جنگ نهراسم و هيچ كسى را ياراى هماوردى من نباشد . ليك اكنون مرا اسبى بايد كه چون كوه بلند باشد و زور\r\n\r\n","description":"","footnote":" ( 1 ) - مولف تاريخ سيستان سن رستم را در اين زمان 14 سال دانسته است . ص 7 . ليكن اشتباه است . زيرا ديده شد كه رستم در زمان منوچهر به دنيا آمده بود و تا اين تاريخ ساليانى بيش از اين گذشته بود . ","page_name":" 278 ","page_number":278},
  {"content":"\r\n\r\nمرا در جنگ ، تاب بياورد . و نيز گرزى خواهم چون كوه ، كه چون سپاه توران به جنگ من آيند ، بدون سپاه ، چنان رزمى با آن گرز بكنم كه بر آوردگاه ، خون ببارانم . زال از شنيدن گفتار فرزند بسيار شاد گشت و او را گفت : اكنون گرز سام سوار را كه ازو به يادگار بمانده است و تو روزى با آن ، آن پيل سپيد را از پا بيفكندى ، برايت مىآورم .\r\nپس بفرمود تا گرز سام را - كه از گرشاسپ يل بر جاى مانده و پدر تا پدر به سام رسيده و سام نيز با آن در مازندران جنگها بكرده بود - به نزد زال آوردند تا با آن دشمنان را به نابودى افكند . چون رستم ، گرز نيا را بديد ، خندان گشت و زال را آفرين خواند و گفت : اى پهلوان گيتى ، اكنون اسبى خواهم كه اين گرز مرا با اين پيكر تنومند من تاب آورد . زال از گفتار او خير مانده و پيوسته بر او نام يزدان مىخواند .\r\nگرفتن رستم ، رخش را\r\nپس هر چه رمه در زابلستان بود با چندى نيز از كابلستان ، همه را به نزد رستم بيآوردند . رستم هر اسبى را كه پيش مىكشيد ، دست خود بر پشت او مىفشرد ، ليك آن اسبان ، تاب نيروى او را نمىآوردند و شكمشان بر زمين مىآمد . اين چنين رمه‌هاى بسيارى از اسبان از كابل به زرنگ « 1 »  بيآوردند . روزى ماديانى سپيد كه دو گوشش چون دو دشنهء آبدار و يالش همچون شير و كمرگاهش باريك بود ، تيز از كنار رستم بگذشت . كرّه‌اى نيز از پس او روان بود كه سرين و بَرَش هم به پهناى مادرش\r\n\r\n","description":"","footnote":" ( 1 ) - زرنگ كه در قديم زرنك  Zaranka  و درنگين  Drangiana  بوده است همان سرزمين سيستان است . زرنج معرب آن است . لفظ زرنگ قديمترين نام سيستان و زابلستان است و در كتيبه داريوش به صورت زرنگا آمده است . اين شهر اكنون در نزديك سرحد شرقى سيستان و جزء افغانستان است ، در هجوم تيمور خراب شد و در فتنه‌هاى ازبك و هرج و مرج اواخر عهد صفويه و انقراض ملوك سيستان از آبادانى افتاد . امروز در محل آن شهر ، قريه كوچكى معروف به نادِعلى قرار داد و در جنب آن قريه ، تل ّ بزرگى است كه بر فراز آن هنوز آثار خرابه‌هاى ارگ زرنگ برپا است و قلعه و باروى كهن آن باقى است . تاريخ سيستان ، ص 23 - 22 حواشى بهار . ","page_name":" 279 ","page_number":279},
  {"content":"\r\n\r\nبود و چشمانى سياه و دُمى افراشته و تنى پر نگار داشت و در شب از دو پرسنگى ، مورچه را بر پلاس سياه مىديد و نيروى پيل و زهره شير داشت . چون رستم آن ماديان را با آن كرّهء پيل تن بديد ، خواست تا كمند اندازد و آن كرّه را بگيرد . ليك چوپان پير آن رمه به رستم گفت : اى مهتر ، اسب ديگران را مگير . رستم بپرسيد كه :\r\nاين اسب كيست ؟ به روى دو رانش داغى نمىبينم . پس چوپان گفت : به دنبال داغ مگرد ، چه در بارهء آن سخن بسيارى است . ما او را كه سپيد و سرخ است ، رخش مىخوانيم ، كه به گاهِ آرامش چون آب و به گاهِ تيزى چون آتش است . ليك آن را از آن كسى ندانيم و تنها آن را رخش رستم مىخوانيم . اين كرّه سه سال است كه به زين آمده است و بسيارى از بزرگان ، خواهان آن بوده‌اند . ليك هر گاه كه مادرش ببيند سوارى به سوى آن كرّه ، كمند انداخته است ، چون شير مىآيد و با او مىجنگد و ما اى پهلوان ندانيم كه راز اين كرّه چيست ، ليكن تو اى مرد هوشيار به گِرد چنين اژدهايى مگرد چون اگر اين ماديان به جنگ آيد ، دل شير و چرم پلنگ را هم مىدرّد .\r\nچون رستم آن سخنان بشنيد ، گفتار كهن موبدان به يادش آمد . « 1 »  پس كمند كيانى بينداخت و ناگهان سر رخش را به بند آورد . چون مادر رخش ، آن بديد چون پيل ژيان بيامد و خواست تا سر او را به دندان بِكَنَد . ليك رستم چون شير ژيان بغرّيد چنان كه آن ماديان از آواز او خيره شد آنگاه مشتى بر سر و گردن ماديان بزد و او را لرزان به خاك اندر افكند . پس رستم بازگشت و به شتاب به سوى رمه روى نهاد . آنگاه يك دست خود را با زور بر پشت رخش بفشرد ، ليك رخش هيچ پشت خم نكرد ، گويى كه هيچ چيز به دو نرسيد . رستم كه چنين ديد در دل گفت ، اين همان است كه مىخواستم و اكنون ديگر آنچه مىخواستم ، مىتوانم به انجام رسانم . پس از چوپان بپرسيد كه : بهاى اين اژدها چند است ؟ چوپان بگفت كه : اگر تو رستمى ،\r\n\r\n","description":"","footnote":" ( 1 ) - منظور گفتار موبدان و ستاره‌شناسان به زال و منوچهر است ، آنگاه كه پدرش - زال - مىخواست با رودابه ازدواج كند ، كه در ضمن پيش گوييهاى خود ، نشانيهاى رخش را نيز داده بودند و گفته بودند كه روزى رستم او را بدست مىآورد و با آن جنگها مىكند و پيروزيها بدست مىآورد . ","page_name":" 280 ","page_number":280},
  {"content":"\r\n\r\nبرو و با اين رخش ، كار ايران زمين را به سامان آورد ، كه بهاى اين رخش ، بر و بوم ايران است . رستم از شنيدن اين سخن خندان شد و گفت : نيكى از يزدان سزاوار است . آنگاه بر رخش زين نهاد و با او بتاخت و بديد كه بسيار زورمند است و آن پيكر تنومند رستم را با آن جوشن و خود و كوپال مىكِشاند . از آن پس ، رخش همچون دانهء اسپندى كه بر آتش نهند ، چپ و راست همانند آهو مىدويد و مىجهيد . زال زر نيز كه رستم را با رخش بديد بسيار شاد گشت و در گنج بگشاد و دينار بيشمار بخشيد .\r\nلشگر كشيدن زال سوى افراسياب\r\nاز زابلستان بانگ كوس و كارناى و دراى هندى به آسمان خاست . پس به هنگام بهار ، رستم پهلوان پيشاپيش سپاهى بسيار كه چون شيران دست به خون شسته بودند روان شد و در پس او پهلوانان سالخورده و كار آزموده جاى داشتند ، « 1 »  چون افراسياب از آمدن آن سپاه آگهى يافت ، آرام و خواب از او گرفته شد . پس افراسياب لشگريان خود را به مرغزارى نزديك رود رى بياورد . سپاهيان ايرانى نيز از راه بيابان به آن رزمگاه آمدند و در دو پرسنگى سپاه توران بايستادند . پس زال ، كار آزمودگان سپاه را بخواند و گفت : اى خردمندان ، اكنون اگر چه لشگرى بسيار آراستيم ، ليك همه چيز بىشاه ، نابسامان است . اينك درست همانند آن زمان كه كار نابسامان گشته بود و چون زو به تخت نشست ، همه چيز بسامان شد ، ما را شاهى از تخم كيان بايد كه بر تخت شاهى ايران نشيند . پس اكنون بدانيد كه موبدى مرا از آن شاهِ با فرّ و گرز كيان كه بايد اينك بر تخت نشيند ، نشانيهايى بداده است . او كى قباد پهلوان ، از تخم فريدون است .\r\n\r\n","description":"","footnote":" ( 1 ) - البته لازم به ذكر است كه زال نيز به همراه اين سپاه بود ، ليك حكيم فردوسى در اينجا از او سخنى به ميان نيآورده است تا اندكى بعد . ","page_name":" 281 ","page_number":281},
  {"content":"\r\n . \r\n","description":"","footnote":"","page_name":" 282 ","page_number":282},
  {"content":"\r\n\r\nكى كواذ\r\nآوردن رستم ، كى كواذ را از البرز كوه\r\nآوردن رستم ، كى كواذ « 1 »  را از البرز كوه « 2 » \r\n\r\n","description":"","footnote":" ( 1 ) - كى كواذ  Kay kavaz  همان است كه اعراب ، آن را به كى قباد ، معرب كرده‌اند . اين نام برگرفته از دو جزء است . جزء اول آن كى  kay  مىباشد كه در اصل به صورت كَوى  kavi  بوده است . اين جزء ، لقبى است كه در اول نام شاهان كيانى آمده است و در ميان شاهان پيشدادى تنها گاهى براى فريدون ذكر شده است ( ر . ك . ج اول از كتاب حاضر ، فصل فريدون ) . در گاتْها اين لقب به 2 معنى كاملاً متضاد ذكر شده است . براى مثال در كنار نام ويشتاسپ ( گشتاسپ ) كه حامى زرتشت بوده اين كلمه به معناى مطلق امير و شاه به كار رفته است . ليكن در عين حال براى گروهى از امرا و رؤساى قبايل ديوپرست نيز كه دشمن زرتشت شمرده مىشدند و روحانيانشان كَرپَن نام داشته‌اند ، ذكر شده است . صفا ، حماسه سرايى ، ص 492 - 491 . بطور كلى در اينجا و هر جاى ديگر شاهنامه كه اين واژه ذكر شده به معناى نخستين يعنى شاه به كار رفته است . ولى در روايات مورخين اسلامى معانى ديگرى براى آن ذكر شده از جمله بلعمى آن را به معناى « نيكو » دانسته . تاريخ بلعمى ، ج 1 ، ص 524 صاحب مجمل التواريخ و القصص آن را به معناى « اصل » آورده است . ص 416 در برهان قاطع به معناى « عادل » به كار رفته است . ماده كيغباد . اما جزء دوم اين نام به پهلوى  Kavdh  و به اوستايى  kavta  مىباشد كه خود آن از دو جزء تشكيل شده است :  vta   kav  خود واژهء كَوا  kav  باز هم به معناى كِى يا كَوى است كه پيشتر ذكر شد و جزء دوم يعنى واتَ به عقيدهء بارتولومه به معناى محبوب و گرامى است . ر . ك . پورداود ، يشتها ، ج 2 ، ص 224 . در برهان قاطع واژه غُباد ( قباد ، كواذ ) را به معناى « برحق » دانسته و معناى كيغباد ( كى كواذ ) را جمعاً به معنى « عادل برحق » ذكر كرده است . همان ، ماده كيغباد . دو هارله در يك روايت متفاوت اين نام را مشتق از واژهء پهلوى  kavdah  يعنى آستانهء در دانسته است و به نظر او اين نام به معناى « كودكى كه بر آستانهء در يافته باشند » يا همان « بچّهء سرراهى » است . ر . ك . صفا ، حماسه سرايى ، ص 496 . ليكن حدس دو هارله چندان صحيح به نظر نمىرسد زيرا اگر اين واژه به چنين معنايى بود ، بر روى كسان ديگرى از جمله برخى شاهان ساسانى كه به اين اسم ناميده شده‌اند و يا پيش از اين زمان ، بر روى پسر كاوهء آهنگر نهاده نمىشد - با توجه به اين كه هيچيك از ايشان فرزندى سرراهى نبوده‌اند . اين نام به صورتهاى كُباد  kobd  و قُباد  Ghobd  نيز ذكر شده است . در اوستا فقط دو بار اسم كى كواذ ذكر شده است : نخست در فروردين يشت ، فقره 132 و پس از آن در زامياديشت ، فقره 71 . در آثار مورخان اسلامى لقب او « اوّل » ذكر شده است . خوارزمى ، مفاتيح العلوم ، ص 100 بيرونى ، آثار الباقيه ، ص 139 ميرخواند ، روضة الصفا ، ج 1 ، ص 573 .  ( 2 ) - پيشتر ديده شد كه چون به روايت حكيم فردوسى گرشاسپ - آخرين شاه پيشدادى - در گذشت و تخت ايران از شاه تهى ماند ، افراسياب تورانى بار ديگر از فرصت استفاده كرده ، به ايران زمين تاخت . زال و رستم با سپاهيان ايران كه به مقابله افراسياب شتافتند به اين نتيجه رسيدند كه نخست و پيش از هر چيز بايد كسى را از تخم كيان ، بر خود شاه كنند تا كارها به سامان شود . پس زال ، بر اساس نشانيهايى كه برخى پيش گويان به او داده بودند ، كى كواذ ( كى قباد ) را شايسته شاهى ايران زمين ديد و رستم را جهت آوردن او و نشاندنش بر تخت شاهى مأمور ساخت . اما چنين به نظر مىرسد كه كى كواذ به دليل تسلط افراسياب در آن نقطه پنهان شده بود تا خاندان شاهى يك سره از ميان نرود . اگر چه حكيم فردوسى ، مخفىگاه او را البرز كوه دانسته است ، ولى همواره بايد در تجسم مكان البرز كوه اندكى دقت بيشتر داشت ، زيرا چنان كه در جلد اول از كتاب حاضر ذكر شد ( صفحه 100 ) در جغرافياى حكيم فردوسى البرز كوه رشته كوهى بسيار بزرگتر از البرز كوه فعلى را شامل مىشده است . ليك در عين حال اين ناحيه مىتوانسته همين البرز كوه فعلى نيز بوده باشد . صاحب مجمل التواريخ و القصص در يك روايت متفاوت بجاى البرز كوه ، « كوه همدان » ذكر كرده است كه مىتواند با الوند مطابقت يابد . همان ، ص 45 . ","page_name":" 283 ","page_number":283},
  {"content":"\r\n\r\nزال ، رستم را گفت : گوپال برگير ويال بيافراز و لشگرى فراهم آور و به تاخت به البرز كوه برو و چون به آنجا رسيدى بر كى كواذ [ به شاهى 
  ] آفرين كن و او را بگوى كه سپاهيان ، تو را خواسته‌اند و برايت تخت شاهى را بيآراسته‌اند چرا كه هيچ كسى را جز تو سزاوار تاج كيانى نديده‌ايم . پس شاها به فريادمان رس . [ و تو اى رستم 
  ] بايد كه پيش او درنگ نكنى و به دو هفته به اينجا باز گردى و دَمى نيز از تاختن نيآسايى .\r\nچون زال زر ، اين سخنان را گفت ، تهمتن سر فرود آورد و زمين را با مژگان خود بِرُفت . پس هماندم ، شادان بر رخش سوار شد و به سوى كى كواذ تاخت . ليك در ميان راه ، تركان بسيارى كه پيش رو سپاه توران بودند ، راه بر رستم بستند و با او در آويختند . رستم گرز گاوپيكر به دست گرفت و برخروشيد و با آن ، بسيارى از تركان را بكوفت ، چنان كه به يكباره هوش از دل ايشان رميده گشت و درمانده شدند و سرانجام از رزم بگريختند و با دلى پر خون و ديدگانى پر آب رو سوى افراسياب نهادند و او را از آنچه كه رفته بود ، بگفتند . چون افراسياب سخنان ايشان بشنيد ، دژم گشت و بفرمود تا قلون « 1 »  - كه يكى از پهلوانان و دليران پرفسون ترك بود - به نزد او رود . پس او را گفت : سوارانى از سپاه برگزين و به جنگ رستم بشتاب و در اين كار ، سخت دلير و خردمند و بيدار و هشيار باش ، چرا كه ايرانيان ، مردمانى فريبكارند و\r\n\r\n","description":"","footnote":" ( 1 ) -  Gholn  ","page_name":" 284 ","page_number":284},
  {"content":"\r\n\r\nناگهان ، خود را به پيش رو سپاه مىزنند . قلون از نزد افراسياب بيرون شد و با مردان جنگى و چند پيل ، راه را ببست . از سوى ديگر رستم دلير به سوى شاه ايران زمين مىتاخت كه ناگهان در يك كُروه « 1 »  مانده به البرز كوه جايگاهى بس با شكوه ديد . در كنار درختان بسيار ، آبى روان بود و نزديك آن رود ، تختى نهاده شده و بر آن مشكناب و گلاب ريخته و جوانى همچون ماه تابان بر آن تخت و در آن سايه‌ْگاه بنشسته بود و پهلوانان بسيارى به آيين بزرگان ، كمر بسته به پيش او رده كشيده بودند و آن انجمن شاهوار را چون بهشتى پر رنگ و نگار بيآراسته بودند . چون رستم پهلوان را بديدند كه از راه بيامد ، او را پذيره شدند و گفتند : اى پهلوان نامور ، شايسته نيست كه از اينجاى بگذرى ، چرا كه ما ميزبان تو و تو مهمان مايى ، پس در اينجا فرود آى تا به شادى ميگسارى كنيم . تهمتن كه سخنان ايشان بشنيد ، گفت : اى نامداران گردن فراز ، مرا بايد كه از براى كارى بزرگ ، به البرز كوه شدن و شايسته نيست كه از اين كار ، باز مانم ، چرا كه بسيار رنجهاى درازى در پيش باشد . همهء ايران زمين پر از دشمنان گشته و هر دودمانى پر از ماتم و شيون شده است . و در جايى كه تخت ايران زمين ، بىشهريار مانده ، مرا باده خوردن به كار نيآيد . آن گروه چون سخنان رستم را شنيدند ، او را گفتند : اى پهلوان نامور ، اگر به سوى البرز مىشتابى ، سزاوار باشد كه ما را بگويى در آنجا به جستجوى كه مىروى چرا كه ما سپاهيان آن مرز فرخنده‌ايم ، كه اكنون اين چنين بزمى بيآراسته‌ايم . پس باشد كه ترا بدانجا رهنمون شويم و اگر نيازت افتد ، تو را يارى كنيم . رستم به ايشان گفت : شاهى پاكيزه تن و سرافراز در آنجاست كه نامش كى كواذ و از تخم فريدون است . اينك اگر كسى از شمايان ، او را به ياد دارد ، مرا سوى او نشانى دهيد . پس بزرگ آن دليران زبان به گفتن برگشاد كه : من از كى كواذ نشانى دارم ، اكنون اگر در اين خان ما فرود آيى و جان ما را از ديدن فروغ رويت بيافروزى ، تو را نشان كواذ بگويم و اين كه آيين و نهاد او چگونه است . چون\r\n\r\n","description":"","footnote":" ( 1 ) - كُروه به پارسى به معناى ميل است كه ثلث فرسنگ باشد . ","page_name":" 285 ","page_number":285},
  {"content":"\r\n\r\nتهمتن آنسان نشان كواذ بشنيد ، شاد گشت و چون باد از رخش به زير آمد و به شتاب به لب آن رود دويد . آنگاه همگى به زير آن درختان سايه‌دار نشستند و آن جوان - كه بزرگ آن پهلوانان بود - بر تخت زرين بنشست و دست رستم را به دست گرفت و با دست ديگر جامى پر از باده كرد و به رستم داد و گفت : اى گُرد نامبردار ، از من نشان كواذ بپرسيدى . برگوى كه اين نام را از كه به ياد دارى . رستم او را گفت : اى پهلوان ، با روانى روشن ، پيامى آورده‌ام كه سرِ تخت ايران را آراسته‌اند و بزرگان ، او را به شاهى خواسته‌اند . پدرم كه برگزيدهء بزرگان است و او را زال زر مىخوانند ، مرا گفت : تا به البرز كوه برو و كواذ دلاور را با گروه ببين و بر او به شاهى آفرين كن و او را بگو كه گُردان ترا خواسته‌اند و تخت شاهى را برايت بيآراسته‌اند . و نيز مرا گفت كه در اين راه هيچ درنگ نكنم . اينك اگر تو بتوانى كه مرا از او نشانى دهى ، بده و با اين كار ، او را به شاهى برسان . آن دلير جوان از گفتار رستم بخنديد و گفت : اى پهلوان ، منم آن كى كواذ ، از تخم فريدون ، « 1 »  كه نام پدرانم را همگى به ياد دارم . چون رستم اين\r\n\r\n","description":"","footnote":" ( 1 ) - در باب نسب كى كواذ روايات متفاوتى وجود دارد . در بندهش در يك خبر واحد ذكر شده است كه زو ( زاب ) كه دو پسر و يك دختر داشت ، روزى بر رودخانه ، كودكى را ديد كه در صندوقى ( سبدى ) نهاده بودند . پس زو او را از آب گرفت و به عنوان كودك خويش بپرورد و او را « فرزندِ يافته » نام نهاد . ر . ك . بندهش ، ص 150 . در همينجا و پيش از اين كه به ساير روايات در اين مورد پرداخته گردد ، بايد گفت اين خبر واحد بندهش چندان درست به نظر نمىرسد زيرا اگر كواذ يك فرزند سرراهى و ناشناس بود كه نسبش دانسته نبود ، هرگز به شاهىِ ايران زمين نمىرسيد . زيرا بر طبق قوانين حاكم بر ايران باستان شاه مىبايست در درجهء اول از خاندان شاهى بوده باشد . آنگاه پس از اين كه فردى از خاندان شاهى بود ، فرّهء ايزدى در او باشد - چنان كه در مورد شاهىِ زو ديده شد كه اگر چه فرزندان نوذر بر جاى بودند ، با اين حال چون فرّه در ايشان نبود ، زو كه او نيز از خاندان شاهى و داراى فرّه بود به قدرت رسيد . ليك يك فرد از غير خاندان شاهى هرگز در ايران باستان نتوانست حكومتى پايدار تشكيل دهد ، چنان كه براى نمونه مىتوان به حاكميتهاى مقطعى و ناپايدار گئومات مغ و يا بهرام چوبينه و شهربراز اشاره كرد . پس اگر كواذ نيز يك فرزند سر راهى و بدون نسبى معلوم و از غير خاندان شاهى بود هرگز زال و رستم او را به عنوان تنها فرد لايق شاهى نمىدانستند و به دنبالش نمىرفتند و مؤيد اين نظر ، اين نكته تواند بود كه خود كى كواذ در اينجا خود را از تخم فريدون ذكر مىكند و تمامى پدرانش را از خاندان شاهى مىداند .\r\nدر هر حال جز اين خبر واحد بندهش ، بيشتر روايات مورخين حاكى از اين است كه كواذ پسر زو ( زاب ، زاغ ، زغ ) بوده است . از جمله ر . ك . دينورى ، الأخبار الطوال ، ص 36 تجارب الامم في أخبار ملوك العرب و العجم ، ص 96 مسكويه ، تجارب الامم ، ج 1 ، ص 69 مجمل التواريخ و القصص ، ص 29 و 14 مرعشى ، تاريخ طبرستان و رويان و مازندران ، ص 107 و 102 نويرى ، نهاية الارب ، ج 10 ، ص 153 362 .  Justi , Iranisches , Namenbuch , P  ولى در ميان همين دسته از روايات كه كواذ را پسر زو دانسته‌اند ، نام پدران زو بسيار متفاوت ذكر شده است . براى نمونه مىتوان به موارد زير نگاه كرد : طبرى : « كى قباد پسر زاغ پسر بوحناه پسر مسو ، پسر نوذر ، پسر منوچهر » . تاريخ طبرى ، ج 2 ، ص 369 بيرونى : « كى قباد بن زغ بن نوذكا بن مايشو بن نوذر بن منوشجهر » . آثار الباقيه ، ص 139 نويرى : كى قباد پسر زاب پسر تور ! نهاية الارب ، ج 10 ، ص 153 مستوفى : « كى قباد ابن زاب بن زو بن طهماسب بن منوچهر » . تاريخ گزيده ، ص 86 . اما دستهء ديگرى از تواريخ نيز هستند كه پدر كى كواذ را غير از زو دانسته‌اند . از آن جمله صاحب مجمل التواريخ و القصص در يك روايت ديگر او را پسر كيكامه پسر زو دانسته است . ص 29 . و يا مؤلف تاريخ سيستان چنين نسب نامه‌اى براى او ذكر كرده است : « كى قباد بن كيفشين بن كيابيكه بن كيمنوش بن نوذر » . ص 201 . گرديزى آورده است : « كى قباد بن دع بن بودكا بن مالشو بن نودر بن منوچهر الملك » . زين الاخبار ، ص 43 جوزجانى نيز چنين ذكر كرده : « كى قباد بن رانكوه بن كوران شاه ابن سروس بن كشتسب بن قرح بن برويز بن شاد بن كشتسب بن نارداد بن بشتكر بن فروشنك بن متبع بن كستهم بن نودر بن منوچهر الملك » . طبقات ناصرى ، ج 1 ، ص 142 . تنها نيم نگاهى به نسب نامهء اخير و تعدد بسيار افراد آن سلسله كه مستلزم گذشت زمان بسيارى بوده ، نادرستى آن را نمايان مىسازد . ابن خلدون در يك روايت كى كواذ را از نوادگان منوچهر شاه و ميان آن دو را چهار پدر دانسته است . العبر ، ج 1 ، ص 178 .\r\nحكيم فردوسى نيز چنان كه ملاحظه مىشود نام مشخصى براى پدر كى كواذ ذكر نكرده ، بلكه تنها او را از نژاد فريدون دانسته است . نگارندهء اين سطور نيز بر آن است كه كواذ نمىتوانسته فرزند زو بوده باشد ، چون در اين صورت مىبايست پس از درگذشت زو او به جانشينى پدرش مىرسيد . ليك چنان كه پيشتر ديده شد بر طبق روايت حكيم فردوسى اين گرشاسپ بود كه پس از زو قدرت را در دست گرفت . پدر كواذ احتمالاً فرد ديگرى از خاندان شاهى بوده است و چون ديگر پس از گرشاسپ كسى را كه داراى فرّه ايزدى و نيز از خاندان شاهى باشد نيافتند ، بر طبق برخى پيش گوييها به ياد او افتادند و به سراغش رفتند . ","page_name":" 286 ","page_number":286},
  {"content":"\r\n\r\nسخن بشنيد ، سر فرو برد و از تخت زر به نشانهء سپاس كردن ، « 1 »  به زير آمد و گفت :\r\nاى خسرو خسروان گيتى ، اى پناه دليران و پشت بزرگان ، سرِ تخت ايران به كام تو بادا ، تن ژنده پيلان به دام تو باد . تو را هم سركشى و هم فرّهى بادا . نشست تو تخت شاهنشهى باشد . من اينك به تو اى شاه گيتى ، درودى از زال سپهبد ، پهلوان پهلوانان مىرسانم . اگر شاه ، اين بنده را فرمان دهد ، پيام را بگويم . كواذ دلاور از جاى برخاست و گوش به گفتار او سپرد . پس تهمتن زبان برگشاد و پيام سپهدار ايران را بداد . چون كواذ ، آن پيام بشنيد ، دلش از شادى بر تپيد و گفت : جام نبيذ\r\n\r\n","description":"","footnote":" ( 1 ) - سپاس كردن به پارسى به معناى خدمت كردن باشد . ","page_name":" 287 ","page_number":287},
  {"content":"\r\n\r\nبيآوريد . پس به ياد تهمتن بخورد . تهمتن نيز جامى مِى بخورد و بر جان كى كواذ آفرين كرد و گفت : تويى كه نشان از فريدون فرّخ دارى و من - كه رستم هستم - از ديدنت شادمان گشته‌ام . گيتى و اورنگ شاهى و تاج كيان ، يك زمان نيز بىتو مباد .\r\nپس خروشى به شادى از دل هر كسى در آنجا برخاست . و كواذ شاهنشاه به رستم پهلوان گفت : بدان كه من به روانى روشن ، در خواب ديدم كه از سوى ايران ، دو باز سپيد ، به همراه تاجى چون خورشيد درخشان ، خرامان و نازان به كنارم رسيد و آن تاج را بر سرم نهادند . چون از خواب بيدار گشتم ، به آن تاج درخشان و باز سپيد ، اميدم بسيار شد . پس انجمنى شاهوار ، بدين سان كه مىبينى ، بر كنار اين جوى بيآراستم و تو اى تهمتن ، آن باز سپيد بودى و نويد تاج نيز برايم رسيد . چون تهمتن ، آن خواب شاه را در بارهء باز و تاج فروزان ِ چون ماه بشنيد ، به آن شاه كُنداوران گفت :\r\nخوابت نشان از خواب پيامبران دارد . اكنون برخيز تا به سوى ايران و به يارى دليران شويم . پس كواذ چون آتش از جاى برجست و بر اسپ سوار گشت . رستم نيز چون باد ، كمر بر ميان بست و با كى كواذ تاختن گرفت . اين چنين شب و روز دَمى از تاختن نيآسودند تا اين كه به نزديك پيش روان سپاه توران رسيدند [ كه پيش از اين راه را بسته بودند 
  ] . قلون دلاور كه از آمدن ايشان آگه شد ، به سوى كارزار رفت . شاهنشاه ايران « 1 »  كه چنين ديد ، خواست تا برابر آن سپاه تورانى رده بركشد . ليك تهمتن ، او را گفت : اى شهريار ، ترا اين چنين رزم كردن ، به كار نيآيد . ولى چون من با اين رخش و گوپال و برگستوان به جنگ شتابم ، آنان توان جنگ با مرا نخواهند داشت . مرا در جنگ ، تنها دل و بازو و اين گرز ، يار باشند و بس و جز ايزد ، كسى را نگهدار خود نخواهم . با اين دستان من و با اين اسپ گلرنگ كه در زير من است و با اين گرز و شمشير من ، كه را ياراى آمدن به جنگ من باشد ؟ اين بگفت و رخش را از جاى بركرد و به جنگ ايشان شتافت و به يك زخم ، سوارى را از ميان به دو نيم كرد . آنگاه\r\n\r\n","description":"","footnote":" ( 1 ) - مراد كى كواذ است . ","page_name":" 288 ","page_number":288},
  {"content":"\r\n\r\nيكى ديگر از سپاه توران را بگرفت و چنان سرش را به سر يك تورانى ديگر بزد كه مغز سرشان از بينى فرو ريخت . و اين چنين يكايك سواران را به سرپنجه ، از زين ربود و چنان به نيرو ، ايشان را بر زمين زد كه سر و گردن و پشتشان شكست . قلون كه ديد تهمتن همچون ديوى كه از بند جسته ، با گرز و كمندى در دست مىجنگد ، چون باد بسويش تاخت و نيزه‌اى به تهمتن بزد كه بند جوشنش بگشاد . ليك تهمتن دست ببرد و نيزه از دست قلون برگرفت . قلون نامدار از آن دليرى در شگفت شد . پس تهمتن چون تندر در كوهسار ، بغّريد و نيزه‌اى بر قلون بزد و او را از زين بر ربود و آنگاه بن ِ نيزه را بر زمين فرو برد . قلون همچون مرغ بر باب‌زن « 1 »  گشت و همه سپاهيان ، او را بدين سان بديدند . آنگاه تهمتن ، تن او را به زير سُم رخش بكوبيد و نابودش ساخت . سواران بخت برگشتهء تورانى كه چنين ديدند ، به زبونى ، روى از جنگ بر تافتند و قلون را در آنجاى بگذاشتند . تهمتن به شتاب به سوى كوهسار - كه در آنجا سبزه‌زار و آب روان بود - آمد و در آن جايگاه فرود آمد . آنگاه به آراستن جامهء پهلوى و تاج و بارهء « 2 »  خسروانى پرداخت تا اين كه شب فرا رسيد . پس تهمتن ، كواذ - شاه ايران زمين - را با آنچه كه فراهم آورده بود ، بيآراست و او را شبانه ، بىآنكه كسى آگاه شود ، به نزد زال آورد . آنگاه يك هفته با سگالشگر و موبدان ، انجمن بكردند و همگان بدانستند كه شاهى چون كى كواذ در گيتى نباشد . اين چنين يك هفته را به شادى و بزم و باده‌نوشى پرداختند . و در روز هشتم تختى از پيلسته « 3 »  بيآراستند و تاجى بر فراز آن بيآويختند .\r\n\r\n","description":"","footnote":" ( 1 ) - باب زن به معناى سيخ كباب است .  ( 2 ) - باره به معناى مركوب و اسب است .  ( 3 ) - پيلسته به پارسى به معناى عاج است . ","page_name":" 289 ","page_number":289},
  {"content":"\r\n\r\nكى كواذ پادشاهى او سد سال بود « 1 » \r\nسال بود « 2 »  پس كى كواذ بر تخت كيانى بر نشست و تاج گوهر بر سر نهاد . آنگاه همهء نامداران و پهلوانان چون دستان و كارن رزم زن « 3 »  و گشواد « 4 »  و خرّاد و برزين بر آن تاج نو ، گوهر افشاندند و گفتند : اى شهريار ، اكنون آهنگ رزم تركان كن . « 5 »  پس كواذ از آن\r\n\r\n","description":"","footnote":" ( 1 ) - چنان كه در جلد اول از كتاب حاضر نيز ديده شد ، شيوه نگارش سدگان ( صدگان ) در اين كتاب با رعايت اصول پارسى نويسى مىباشد و بدين ترتيب در همه جاى متن بجاى صد - سيصد - چهارصد - پانصد - ششصد - هفتصد - هشتصد - نهصد از سد - سيسد - چهارسد - پانسد - ششسد - هفتسد - هشتسد - نهسد كه شكل صحيح و اصلى آنها مىباشد استفاده شده است .  ( 2 ) مدت شاهى كى كواذ را غالباً همچون حكيم فردوسى 100 سال ذكر كرده‌اند . از جمله ر . ك . بلعمى ، تاريخ بلعمى ، ج 1 ، ص 524 يعقوبى ، تاريخ يعقوبى ، ج 1 ، ص 193 اصفهانى ، تاريخ پيامبران و شاهان ، ص 22 ثعالبى ، تاريخ غررالسير ، ص 111 مقدسى ، آفرينش و تاريخ ، ج 3 ، ص 127 مستوفى ، تاريخ گزيده ، ص 87 تجارب الامم فى اخبار ملوك العرب و العجم ، ص 96 برهان قاطع ، ماده كيغباد . برخى در كنار روايت 100 سال ، در روايتى ديگر اين مدت را 120 سال دانسته‌اند . ر . ك . جوزجانى ، طبقات ناصرى ، ج 1 ، ص 142 ميرخواند ، روضة الصفا ، ج 1 ، ص 572 . برخى هم تنها همين روايت 120 سال را آورده‌اند . ر . ك . مسعودى ، التنبيه والاشراف ، ص 85 ابن بلخى ، فارسنامه ، ص 40 و 14 نويرى ، نهاية الإرب ، ج 10 ، ص 153 . تعدادى اندك هم مدت شاهى كى كواذ را 126 سال دانسته‌اند . ر . ك . اصفهانى ، تاريخ پيامبران و شاهان ، ص 10 مجمل التواريخ و القصص ، ص 45 . در بندهش طى يك خبر واحد ، اين مدت 15 سال ذكر شده است . ص 155 .  ( 3 ) - كارن  kran  همان است كه اعراب ، آن را به صورت قارن معرب كرده‌اند . ر . ك . ج اول ، ص 154 و 104 و بعد .  ( 4 ) گِشواد  Gewd  ، كِشواد  kewd  پدر گودرز بوده است .\r\n. 114 .  Justi , Iranisches , Namenbuch , P   ( 5 ) - ثعالبى در اين باره مىنويسد كه كى كواذ به آن بزرگان سخنان نيكو گفت و به ايشان نويد داد كه از كشور نگهدارى خواهد كرد و تركان را بر خواهد انداخت و دست ايشان را از ستم كردن بر ايرانيان كوتاه خواهد كرد و در آبادانى و بهروزى مردم ، هر چه بيشتر خواهد كوشيد . تاريخ غررالسير ، ص 105 . ","page_name":" 290 ","page_number":290},
  {"content":"\r\n\r\nبزرگان ، سخنانى در بارهء افراسياب بشنيد و آنگاه سپاه را بديد . روز ديگر ، سپاه از جاى برخاست و از سراپرده ، خروشى برآمد . رستم جنگ افزار برداشت و جامهء جنگ بپوشيد و چون پيل دمنده ، آهنگ رزم كرد . ايرانيان رده بركشيدند و كمر را به خون ريختن ببستند . در يك سوى سپاه ، مهرابِ كابل ْ خداى و در سوى ديگر گستهم جنگى ، در دل سپاه ، كارن رزم زن با كشواد و در پيش سپاه رستم پهلوان جاى گرفتند « 1 »  و در پشت سر رستم ، پهلوانان و در پشت سر آن پهلوانان ، زال به همراه كى كواذ بايستادند . و پيشاپيش سپاه نيز درفش كاويانى « 2 »  را بر پا داشتند كه گيتى از او زرد و سرخ و بنفش گشت . از بسيارىِ مردان ، روى زمين چون درياى چين شد كه پر از كوهه « 3 »  باشد . در ميان دشت ، گويى سپرها ، يكى در ديگرى بافته شده بود و تيغها همچون چراغ مىدرخشيدند گويى سد هزار شماله « 4 »  برافروخته بودند . گيتى يك سره چون درياى قار گشته بود . از ناليدن نفير و بانگ سپاهيان ، گويى خورشيد از راه گم شده بود . اين چنين سپاه ايران و توران با يكديگر روبرو گشتند . سپاهيانى كه نه سر ايشان پيدا بود و نه بن . كارن در هر تاختنى به سوى چپ و راست ، از هر كسى كينه ستد و دليرانه ، همچون شير ، خود را به ميان سپاه دشمن انداخت و با گرز و تيغ و سرنيزه دراز ، بسيارى از ايشان را بكشت و زمين را از كُشته ، همچون كوه كرد چنان كه آن تركان دلير از او به ستوه آمدند . ناگهان كارن ، شماساس « 5 »  پهلوان را ديد كه چون شير بر مىخروشيد . پس دمان به سوى او تاخت و چون به نزدش رسيد ، تيغ تيز از ميان بركشيد و بر سر و كلاهخود آن نامدار بزد و گفت : منم كارن نامدار .\r\n\r\n","description":"","footnote":" ( 1 ) - گويند چون كى كواذ به يارى رستم و زال به قدرت رسيده بود ، چون بر تخت نشست ، جهان پهلوانى را به رستم داد . جوزجانى ، طبقات ناصرى ، ج 1 ، ص 142 مستوفى ، تاريخ گزيده ، ص 86 .  ( 2 ) - ر . ك . ج اول ، ص 106 - 105 .  ( 3 ) - كوهه يكى از معانى پارسى موج است .  ( 4 ) - شماله به پارسى به معناى شمع است .  ( 5 ) - ر . ك . ج اول ، ص 263 - 260 و 250 . ","page_name":" 291 ","page_number":291},
  {"content":"\r\n\r\nشماساس گُرد از آن زخم بيفتاد و در دَم بمرد .\r\nچنين است كردار گردون پير * گهى چون كمانست و گاهى چو تير\r\nجنگ رستم با افراسياب\r\nچون رستم ، آنچه كارن بكرد ، بديد ، رخ بپيچيد « 1 »  و به سوى زال زر رفت و او را گفت : اى پدر ، مرا بنماى كه افراسياب - پورپشنگ - آن مرد بدانديشه ، به روز نبرد در كجا جاى گيرد و چه پوشد و درفش خود را در كجا برافرازد چه من امروز برآنم كه بند كمرگاه او را بگيرم و او را به روى ، كشان كشان بيآورم . ليك زال او را گفت : اى پسر گوش فرا دار و يك امروز را با خويشتن ، هوش دار ، و بدان كه آن تُرك ، در جنگ ، همچون اژدهاى نرّ « 2 »  ، دم برآورنده ، و در كينه ، همچون ابر پتياره « 3 »  است . درفش و گبرش ، « 4 »  سياه و بازو و كلاهش از آهن است كه روى آن را زر گرفته است و درفشى سياه بر كلاهخودش ببسته است . پس تو خويشتن را سخت از او نگاهدار ، چرا كه او مردى دلير و بيدار بخت است . رستم كه چنين شنيد ، پدر را گفت : اى پهلوان ، تو روانت را به هيچ روى از براى من رنجه مدار ، چرا كه آفرينندهء گيهان ، يار من و دل و تيغ و بازوى من ، باروى من است . رستم اين بگفت و رخشِ رويينه سُم را برانگيخت . پس خروش گاو دم « 5 »  بر آمد . و اين چنين رستم به شتاب به پيش سپاه\r\n\r\n","description":"","footnote":" ( 1 ) - رُخ پيچيدن به پارسى به معناى عنان پيچيدن است .  ( 2 ) - در نسخه مول بجاى نرّ اژدها ، اشتباهاً فرّ اژدها ضبط شده است كه يقيناً اشتباه مىباشد زيرا كه اصلاً صفت فرّ و فرّه هيچگاه براى اژدها و يك موجود اژى نمىتواند بيايد و حال آنكه در غالب موارد ، نرّ صفت مناسبى براى اژدهاست كه در بسيارى موارد نيز حكيم فردوسى آن را آورده است . پس چنين مىنمايد كه در اينجا نيز در اصل نرّ اژدها بوده كه به غلط ، فرّ اژدها ضبط شده است .  ( 3 ) پتياره به پارسى به معناى بلا است .  ( 4 ) - گبر به پارسى به معناى خفتان است .  ( 5 ) - گاودم به معناى نفير يا بوق باشد . ","page_name":" 292 ","page_number":292},
  {"content":"\r\n\r\nتوران شد و بانگ بر زد . چون افراسياب ، او را در هامون بديد ، از ديدن آن كودك نارسيده در شگفت شد . پس از گُردان بپرسيد كه : اين اژدها كه اين چنين از بند رها گشته است ، كيست كه نامش را ندانم ؟ كسى از آن ميان گفت : او پور دستان ِ سام است مگر نمىبينى كه با گرز سام به جنگ آمده است . او جوانى است كه از براى نام ، به اين جنگ آمده است . پس افراسياب همچون كشتىاى كه كوههء آب ، آن را از آب برآوَرَد ، به پيش سپاه آمد . چون رستم او را ديد ، ران بفشرد و گرز گِران به بالا برد و چون به نزديك او رسيد ، با آن گرز گران به زين اسب افراسياب زد و چنگ به بند كمرش انداخت و او را از پشت زين جدا كرد و خواست تا همچنان اورا به پيش كواذ بَرَد و در اين نخستين روزِ جنگ ، او را ياد دهد . ليك ناگهان از سنگينى افراسياب ، دوال كمر بگسست و افراسياب به خاك افتاد و سواران ، گِردش را گرفتند . چون افراسياب سپهبد از چنگ رستم بجست ، رستم پشت دست بخاييد و با خود گفت : چرا او را به زير سينه نيآوردم و به كمر و بند آن خود را سرگرم ساختم ؟ « 1 »  از ديگر سو چون از چند كُروه مانده ، از پشت پيلان ، آواز زنگ و خروش كوس بر آمد ، به نزد شاه مژده بردند كه : رستم دل سپاه را بدّريد و به نزد سپهدار تركان رسيد و كمربند او را بگرفت و به آسانى بر زمينش افكند . پس خروشى به زارى از تركان برآمد و سران دلاور ترك ، گرد او را گرفتند و او را پياده ببردند . و اين چنين بود كه سپهدار تركان خوار شد و سرانجام بر باره‌اى تيزتگ برنشست و جان خود را برداشت و سپاهيان را رها كرد و راه بيابان در پيش گرفت . چون كى كواذ اين مژده را از او بشنيد ، بفرمود تا سپاهيانش همچون باد ، يكباره خود را به سواران توران زنند و بر و بيخ ايشان را بر كَنَند . كواذ ، خود ، چون آتش از جاى جست و سپاه\r\n\r\n","description":"","footnote":" ( 1 ) - مجمل التواريخ و القصص ، ص 45 . ليكن در يك روايت ديگر چنين ذكر شده كه رستم ، افراسياب را از زين برداشت و بر زمين كوبيد و خود ، از اسپ پياده شد و بر گردن افراسياب پالهنگ افكند و او را كِشان كِشان به سوى سپاه خود مىبُرد كه ناگهان افراسياب با جادو خود را از چنگ رستم رهانيد و بگريخت . ر . ك . ثعالبى ، تاريخ غررالسير ، ص 108 ميرخواند ، روضة الصفا ، ج 1 ، ص 571 - 570 . ","page_name":" 293 ","page_number":293},
  {"content":"\r\n\r\nنيز چون دريايى كه دچار باد گردد ، بجنبيد . از سوى ديگر نيز زال و مهراب همچون شير پرخاش جوى و دلير به جنگ شتافتند . جنگ در گرفت و خروش دار و گير و درخشش دشنه و زخم تير برآمد . چه كلاهخود و سپرهاى زرين بسيار كه از زخم تبر چاك چاك شد . گويى ابرى سياه برآمد و روى خورشيد را تيره ساخت . در آن روز نبرد ، [ چنان جنگيدند كه 
  ] نم خون به ماهى ، « 1 »  به زير زمين فرو شد و گَرد به ماه برآمد . زال زر به فرزند و آن بر و بازوى پهلوانيش بنگريست و با ديدن آن همه هنرهاى رستم ، دلش از شادى بر تپيد . و رستم بدين سان ، يَلان بسيارى را سر بريد و سينه دريد و پا شكست و دست بست . و هزار و سد و شست گُرد دلير در يك تاختن اين شير ، كشته شدند . پس تركان از مغان « 2 »  برفتند و سپاه خود را به سوى دامغان كشيدند و از آنجا با دلى زخم خورده و اندوهناك و نيز پر گفت و گوى با جنگ افزارى شكسته و كمرى گسسته ، بىنفير و كوس و پا و سر ، به سوى جيحون روى نهادند . از ديگر سوى ، همهء پهلوانان سپاه ايران با گنجهاى بسيارى كه از تركان ، بهرهء جنگى گرفته بودند ، به نزد شاه بازگشتند و بر شاه گيتى ، آفرين خواندند . رستم نيز چون به نزد شاه ايران بازگشت ، شاه ، او را در يك سوى خود نشاند و در سوى ديگر خود ، زال زر نامدار را بنشاند .\r\n\r\n","description":"","footnote":" ( 1 ) - منظور از ماهى در اين جا قعر زمين است و برگرفته از اين پندار است كه در گذشته ، جهان را بر پشت ماهى تصور مىكردند . مسعودى در اين باره مىنويسد : « و زمين را بر ماهى آفريد و . . . ماهى در آب بود و آب بر تخته سنگ بود و تخته سنگ بر پشت فرشته بود و فرشته بر صخره بود و صخره بر باد بود » . مروج الذهب ، ج 1 ، ص 19 . مراد حكيم فردوسى در اينجا اين بوده است كه از بسيارىِ كشتار ، آن قدر خون جارى شد كه تا بدان ژرفاى زمين فرو رفت .  ( 2 ) - غالباً اين مغان را اشتباهاً و بطور كاملاً بىمورد به معناى مُغها يعنى پيشوايان دينى دانسته‌اند . از جمله ر . ك . فرهنگ جامع شاهنامه ، ماده مغان . حال آنكه در اصل اين مغان به معناى مكان به كار رفته است . مغان در سوى مغرب سمنان قرار داشته و يكى از محلات بيرون از شهر سمنان بوده است كه به آن كوشك مغان هم گويند . شهيدى مازندرانى ، راهنماى نقشه جغرافيايى شاهنامه فردوسى ، ماده مغان . ","page_name":" 294 ","page_number":294},
  {"content":"\r\n\r\nآمدن افراسياب نزديك پدر خود\r\nاز سوى ديگر چون افراسياب بگريخت ، به تاخت ، به آن سوى جيحون رفت و يك هفته را در آن سوى رود و در همان نزديكى بنشست . به روز هشتم با خشم و دود ، سپاهيان را برآراست و با زبانى پر گفتار و دلى پر درنگ ، به نزد پدرش - پشنگ - رفت و او را گفت : اى شاه نامبردار ، اين جنگ جُستن تو گناه بود چرا كه بزرگان پيشين ، هرگز نديده بودند كه شاهان ، پيمان شكنى كنند . « 1 »  با اين كارى كه ما كرديم ، نه زمين از تخم ايرج پاك شد و نه زهر گزاينده ، ترياك گشت :\r\nيكى گم شود ، ديگر آيد بجاى * جهان را نمانند بىكدخداى\r\nكواذ بيامد و تاج بر سر بنهاد و درى تازه از كينه بگشود . و آن سوارى كه از پشت سام پديد آمد و دستان ، او را رستم نام نهاد ، چون نهنگى دژم كه گويى مىخواست گيتى را به دَم خويش بسوزاند ، بيآمد و در فراز و نشيبها تاختن گرفت و با گرز و تيغ ، همه را بزد چنان كه آسمان از گرزش ، چاك چاك گشت و در برابر او جانم به مشتى خاك نيز نيارزيد . همهء سپاه ما را بهم بردريد ، چنان كه هيچ كس در گيتى ، چنين شگفتى نديده بود . چون از دور ، درفش مرا ديد ، به سوى من تاخت و با گرز گران به زين اسپم كوبيد و چنان مرا از زين بر گرفت كه گويى به اندازهء پشّه‌اى نيز سنگينى ندارم . ليك سرانجام كمر بند و بند جامه‌ام بگسست و از چنگش به زير پا افتادم .\r\nشير نيز همچون او زور ندارد ، گويى دو پايش درون خاك و سرش به ابر ساييده است . سرانجام ، سواران جنگى سپاهم ، مرا از دست آن كوه‌ْپيكر ، بيرون كشيدند . تو\r\n\r\n","description":"","footnote":" ( 1 ) - اشاره به صلحى دارد كه چنان كه در جلد اول ديده شد ، ميان زو و افراسياب منعقد شد و تركان پيمان بستند كه رود جيحون را مرز ميان ايران و توران بشناسند و هرگز به اين سوى جيحون نتازند و تمامى زمينهاى آن سوى جيحون يعنى توران يا ماوراءالنهر و تركستان ، از آن ِ تركان باشد . ","page_name":" 295 ","page_number":295},
  {"content":"\r\n\r\nمىدانى كه من دل و چنگ شاهى و دليرى بسيار دارم ، ليك بدان كه در دست او همچون پشّه‌اى هستم . از آفرينش او پر انديشه گشته‌ام ، چرا كه چون پيل و شير جنگى ، او را نه هوش و دانش است و نه انديشه و سنگ . « 1 »  لگام را به آن اسپ همچون پيل ِ مست سپرده كه رود و دهار « 2 »  و راه ، در پيشش ، يكسان باشد . همانا كه بيش از هزار گوپال بر آن پيكر نامدارش بزدند ، ليك گويى از آهن ساخته گشته بود .\r\nدريا و كوه و پيل درنده و شير دمان پيش او يكى بود . در همه جا چون يوز شكارى بتاخت ، گويى آن كارزار برايش چون بازى مىنمود . اگر سام همچون او نيروى جنگ مىداشت ، اكنون هيچ پهلوان سرافرازى از تركان بر جاى نمانده بود . اينك [ بدان اى پدر 
  ] كه تو را جز آشتى جستن نبايد انديشه‌اى ديگر باشد چرا كه سپاه ترا با او پاى برابرى نباشد . من كه پهلوانم و پشت سپاهيان تو و به گاهِ دشوارى ، پناه تو هستم ، اكنون هيچ تاب و توان رويارويى با او برايم نمانده است پس برو و در انديشهء آشتى باش . و بدان كه آن سرزمينى كه آفريدون گُرد در آن زمان به تور دلاور داد ، به تو رسيد و به تو بخشيد شد و « 3 »  تو نمىبايست به كينه خواهى مىپرداختى . اكنون اگر بار ديگر از آن پيمان برگرديم و جنگ آوريم ، تنها گيتى را بر دل خويش ، تنگ آورده‌ايم . و بدان كه [ آن زمان كه آهنگ جنگ ايران كردى 
  ] آن جنگ برايت چون بازى مىنمود ليك ميان شنيدن و ديدن ، راه بسيار باشد . پس كار امروز را به فردا ميافكن ، زيرا كسى نداند كه فردا زمانه چه سان خواهد گشت :\r\nگلستان كامروز باشد ببار * چو فردا چنى گل نيآيد به كار\r\nو به ياد بيآور كه چه مايه ستام و كلاهخود و سپر زرين و اسپان تازى زرين لگام و\r\n\r\n","description":"","footnote":" ( 1 ) - سنگ در اين جا به معنى تمكين و وقار و آرامش باشد .  ( 2 ) - دَهار به پارسى به معناى غار باشد .  ( 3 ) - باز هم اشاره به همان صلح دارد كه در زمان زو پيش آمد و به رغم اين كه اين تورانيان بودند كه به ايران زمين حمله كرده بودند ، ليك ايرانيان در هنگام صلح ، هيچگونه چشم طمعى به اراضى توران ندوختند و همه ناحيه آن سوى جيحون را درست به همان شكلى كه پيش از اينها ، روزگارى فريدون به تور بخشيده بود ، باز هم به ايشان بخشيدند . ","page_name":" 296 ","page_number":296},
  {"content":"\r\n\r\nتيغهاى هندى زرين نيام و بيش از اينها گُردان نامداراى چون كلباد و بارمان دلير - كه شير نرّ ، شكار او بود - به آسانى ، گويى بادى وزيد و آن همه را با خود بُرد . خزروان را نيز كه زال با گرز گران ، نيروى خود به او بنمود و او را بشكست . شماساس را كه پناه سپاهيان بود ، كارن در آوردگاه بكشت . بجز اين نامداران نيز ، بيش از ده هزار تن در آن جنگ كشته شدند . و از همه بدتر ننگ شكست باشد كه هرگز پاك نخواهد گشت .\r\nاگر اغريرث پر هنر ، از من بود كه كشته شد ، بسيارى از پهلوانان به پيش من آمدند و از آن روزگار مرا ياد آوردند و من سرانجام بازارى و خوارى به سوى توران روانه شدم و ايشان نيز در پس من روان بودند . اكنون تو ديگر هيچ از گذشته ياد مكن و به سوى آشتى با كى كواذ بتاز . و بدان كه اگر تو را آرزوى جنگ در سر آيد ، از چهار سوى ، سپاه به گِرد تو آيند . از يك سو رستم با گرز و تيغ و فرّ و زور چون خورشيد تابنده ، و از سوى ديگر كارن رزم زن كه چشمش هرگز شكست را نديده است ، و از سوى سوم كسى چون كشواد زرين كلاه كه به آمل آمد و آن سپاهيان را ببرد ، « 1 »  و از سوى چهارم كسى چون مهراب كابل ْ خداىْ كه سالارى با فرّ و انديشه است .\r\nآشتى خواستن پشنگ از كى كواذ\r\nسپهدار توران كه با شگفتى مىديد افراسياب آن سخنها به يادش آمده و روانش به سوى داد بيآمده است ، با ديدگانى پر آب ، مرد بينا دلى را كه سزاوار فرستادن به ايران بود ، برگزيد . آنگاه نامه‌اى ارتنگ وار « 2 »  بنوشت و در آن سد گونه رنگ و نگار\r\n\r\n","description":"","footnote":" ( 1 ) - اشاره به زمانى دارد كه اغريرث - برادر افراسياب - ايرانيان اسير را كه در آمل ( سارى ؟ ) بودند ، رها كرد و گشواد از سوى زال به نجات ايشان بدانجا رفت و ايشان را به زابل رساند .  ( 2 ) - ارتنگ  Arthang  به پهلوى و در پارسى ارژنگ ، ارجنگ ، ارتنگ و ارژنگ آمده است . نام كتابى از مانى است كه در آن اشكال مانوى نقش است . برخى برآنند كه نام اصلى خود مانى بوده است . ر . ك . برهان قاطع ، ماده ارتنگ و ارژنگ و حواشى معين . در هر حال در اينجا حكيم فردوسى اشاره به اوج مهارت در پديد آورى نقش و نگار دارد كه خود اين امر كنايه از اين دارد كه پشنگ سعى بسيار كرد تا آن نامه را با جملات زيبا و تصنعى و فريبنده بنگارد . ","page_name":" 297 ","page_number":297},
  {"content":"\r\n\r\nبه كار بست و چنين نوشت : بنام خداوند خورشيد و ماه ، كه ما را اين دستگاه بداد . و درود خداوند بر روان فريدون باد كه تار و پود اين تخم ما از او بود . اكنون اى كى كواذ نامور بشنو كه تو را از انديشهء شاهى و داد ، سخن گويم . بدان كه اگر از تور بر ايرج نيك بخت ، از براى تاج و تخت ، بد رسيد ديگر نمىبايد در آن باره سخن راند و پرخاش كرد . اگر اين كينه از براى ايرج پديد آمد ، منوچهر كه يك سره آن كينه كشيد . اينك سزاوار است كه ما نيز بر آن بخششى كه نخست آفريدون از سرِ راستى بكرد ، پايبند بمانيم و از راه و آيين بزرگان باز نگرديم . به هنگام فريدون شاه ، از خرگاه « 1 »  تا ورارود « 2 »  كه جيحون در ميان مىگذرد ، برو بوم ما بود و هرگز ايرج چشم بدان مرز نداشت و بخش او ، ايران زمين بود كه آفريدون او را بخشيده بود . اكنون اگر از آن بخشش فريدون بگرديم و روى به جنگ آريم ، تنها گيتى را بر دل خويش به تنگ آورده‌ايم و بهرهء ما تنها زخم شمشير و خشم خداى گردد و جز اين در هر دو سراى ، بهره‌اى نيابيم . پس بايسته باشد كه بار ديگر همچنانكه فريدون گُرد ، آن سرزمينها را به سلم و تور و ايرج سپرد ، ما نيز ببخشيم و ديگر از آن پس كين نجوييم چه اين سرزمينها به اين همه سختى و رنج نيارزند . « 3 »  اكنون ديگر سر زال چون برف سپيد گشته « 4 »  و از خون پهلوان ، خاك همچون شنگرف شده است . و با همه اينها سرانجام ِ هر كسى تنها جايى به\r\n\r\n","description":"","footnote":" ( 1 ) - خرگاه يكى از توابع بخارا است كه به آن خرغانكث يا خرغنكث نيز گويند . شهيدى مازندرانى ، راهنماى نقشه جغرافيايى شاهنامه فردوسى ، ماده خرگاه . نيز : اصطخرى ، مسالك و ممالك ، ص 244 لسترنج ، جغرافياى تاريخى سر زمينهاى خلافت شرقى ، ص 498 .  ( 2 ) وَرارود به پارسى ، ماوراءالنهر را گويند و اين يقيناً با وراء كه يك واژهء تازى است ، بيگانه است . در بسيارى از فرهنگهاى پارسى اين كلمه به عنوان ترجمهء پارسى ماوراءالنهر آمده است . ضبطهاى گوناگون ديگر اين واژه به صورت ورز رود ، آزارود ، وزارود ، ازارود ( از آن روى رود ) مىباشد . نگارندهء اين سطور ، ورارود را تصحيفى از وراز رود به معناى رود چون گراز تازنده مىداند .  ( 3 ) - ميرخواند از قول تاريخ معجم مىنويسد كه افراسياب به كى كواذ پيغام داد كه آشتى و صلح بر اساس عهدنامهء منوچهر و آن شرايطى كه بوسيلهء تير آرش تعيين گرديد باشد و از كنار جيحون تا نهايت روم و اقصاى بلاد هند از آن ِ ايران باشد . روضة الصفا ، ج 1 ، ص 569 .  ( 4 ) بايد بخاطر آورد كه موى زال اصلاً از ابتداى تولد سپيد بوده است ليك در اينجا كنايه از پير شدن اوست . ","page_name":" 298 ","page_number":298},
  {"content":"\r\n\r\nاندازهء خود آن كس باشد و جايگاهمان به زير خاك باشد و جامه‌مان كرباس و جايمان مغاك . پس ديگر هر چه اندوه و رنج بخوريم و ازين سراى سپنجى دلتنگ گرديم ، آزمندى باشد . باشد كه كى كواذ نيز بدين رام گردد چه مرد خردمند ، روى از داد برنتابد . از اين پس ديگر كسى از ما گذشتن از جيحون را به خواب هم نبيند و از ايران نيز كسى به اين سوى آب نيايد مگر با درود و پيام و سلام . و با اين كار ، هر دو كشور ، شادكام گردند . و بدين سان چون شاه پشنگ ، نامه را مُهر كرد ، آن را با گوهر و تاج و تخت زر و خوبرويان زرين كمر و اسپان تازى زرين ستام و تيغهاى هندى سيمين نيام به سوى ايران فرستاد . « 1 »  فرستاده به نزد كواذ آمد و آن نامه را بداد . چون شاه ، نامه بخواند ، در پاسخ ، سخنهاى فراوانى گفت كه : نخست پيش دستى در جنگ از سوى ما نبود كه اين افراسياب بود كه به كين خواهى به ايران زمين آمد . نخستين ستم نيز از تور بود كه شاهى چون ايرج را بكشت .\r\nدر اين روزگار ما نيز اين افراسياب بود كه از جيحون گذشت و به ايران آمد . و تو ، خود ، بشنيده‌اى كه افراسياب با شاه نوذر چه كرد ، آنسان كه دل ِ دد و دام پر از داغ و درد گشت .\r\nآنچه كه افراسياب از سرِ كينه به اغريرث پر خرد كرد ، كارى نبود كه سزاوار آدمى باشد . اكنون اگر شمايان از كردار بد پشيمان شويد و بار ديگر پيمان بنديد ، من نيز كينه نَوَرزم و آن سوى جيحون را به شما سپارم تا مگر افراسياب آرامش يابد . پس كى كواذ بار ديگر پيمانى نوشت و در باغ بزرگ مَنشى درختى بكاشت . فرستاده همچون پلنگ به شتاب به نزد پشنگ بازگشت و نامه را به او رسانيد . پس بنه و سپاهيان را [ كه پيش از اين همچنان در كنار جيحون مانده بودند 
  ] از آنجا براندند و كى كواذ كه اين بشنيد ، دلشاد گشت ، ازيرا كه بدون كارزار ، دشمن از پيش ايشان برفت . « 2 »  ليك رستم [ چون از اين آشتى ميان ايران و توران آگه شد 
  ] شاه را گفت : اى شهريار به هنگام كارزار ، آشتى مجوى . تورانيان را پيش از آغاز جنگ ،\r\n\r\n","description":"","footnote":" ( 1 ) - ثعالبى ، تاريخ غررالسير ، ص 109 .  ( 2 ) - غالباً مورخان سخن از جنگهاى بسيارى در خلال چندين سال ميان كى كواذ و افراسياب آورده‌اند ، نه يك جنگ واحد . ليك بطور كلى پيروزى نهايى را از آن كى كواذ دانسته‌اند . ر . ك . طبرى ، تاريخ طبرى ، ج 2 ، ص 370 مسكويه ، تجارب الامم ، ج 1 ، ص 69 جوزجانى ، طبقات ناصرى ، ج 1 ، ص 142 ابن بلخى ، فارسنامه ، ص 40 . ","page_name":" 299 ","page_number":299},
  {"content":"\r\n\r\nانديشهء آشتى در سر نبود اين زور گرز من بود كه ايشان را آشتى جوى كرد . ولى كى كواذ در پاسخ او گفت : من چيزى نيكوتر از داد نديده‌ام . اكنون كه پشنگ - نبيرهء فريدون فرّخ - ديگر از جنگ سير گشته و روى از نبرد مىپيچد سزاوار باشد هر آنكه خردمند است ، ديگر به كژّى و ناراستى ننگرد . « 1 »  و بدان كه براى تو نيز گشادنامه‌اى « 2 »  بر پرند بنوشته‌ايم و از زابلستان تا درياى سند را به تو بخشيده‌ايم . برو و تخت و تاج سرزمين نيمروز را نگاهدار و همواره گيتى فروز باش . و كابل را نيز به مهراب بده . ليك همواره سرنيزه‌ات را به زهر آب دِه زيرا كه اگر چه روى زمين تنگ نباشد ولى هر كجا پادشاهى باشد ، بىجنگ نباشد .\r\nپس از آن ، شاه ، جامه‌هاى شاهوار بسيارى بيآراست و به زال و رستم بداد و تاجى از زر به رستم بخشيد و گردگاهش را به كمر زرّين بيآراست . آنگاه بخشى از گيتى را به دو سپرد .\r\nرستم پهلوان نيز زمين را ببوسيد . پس كواذ گفت : تخت بزرگى بدون زال مبادا كه گيتى به يك تار موى دستان نيارزد ، ازيرا كه او يادگار بزرگان است براى ما . آنگاه بر پنج پيل ، تختى از پيروزه - كه درخشانتر از آب نيل بود - بنهادند و بر آن شادْوَردى « 3 »  زربفت بگستردند و گنجى كه كسى را از اندازهء آن آگهى نبود ، در آن بنهادند و جامهء زرين شهريارى و تاج و كمر ياكند « 4 »  و پيروزه با آن همراه كردند . پس كواذ همهء اينها را به نزديك دستان ِ سام بفرستاد و او را پيام داد كه : سرِ آن داشتم كه تو را بيش از اينها بخشم . زين پس اگر زندگانيم دراز باشد ، در گيتى بىنيازت گردانم . پس از آن كى كواذ جامه‌هاى شاهوارى كه سزاوار بديد و ديبا و دينار و تيغ و تبر و كلاه و كمر به كارن ِ گُرد و كشواد و خرّاد و برزين و پولاد ببخشيد . « 5 » \r\n\r\n","description":"","footnote":" ( 1 ) - ميرخواند ، روضة الصفا ، ج 1 ، ص 570 .  ( 2 ) گشادنامه به پارسى به معناى عهد و منشور حكومت باشد .  ( 3 ) - شادْوَرد به پارسى به معنى فرش و گستردنى است .  ( 4 ) - ياكند به پارسى به معناى ياقوت است .  ( 5 ) - ثعالبى ، تاريخ غررالسير ، ص 109 . ","page_name":" 300 ","page_number":300},
  {"content":"\r\n\r\nآمدن كى كواذ به استخر پارس\r\nآنگاه كى كواذ از آنجا به سوى پارس رفت . در آن زمان پايتخت كيان در استخر بود . پس او نيز با داد و آيين و انديشهء فرخنده بر تخت كيانى بنشست « 1 »  و با خردمندان و بزرگان چنين گفت : اكنون گيتى ، كران تا كران ، از آن من است . ليك بدانيد كه اگر پيلى با پشّه‌اى نيز كين آوَرَد ، همانا كه در داد و كيش ، رخنه آورده است . در گيتى هيچ چيزى جز راستى نخواهم ، چرا كه اگر جز اين باشد ، خشم خداوندى را در پى خواهد آورد . از داد و رنج من است كه شما تن آسان گشتيد و بدانيد كه هر كجا كه آب و خاك است ، گنج من همانجا باشد . همهء پادشاهان سپاهيان منند و همهء سپاهيان و شهرياران ، يك سره گوش به فرمان منند . « 2 »  پس همگى در پناه پروردگار دارندهء گيهان ، خردمند و بىآزار زندگانى و كار كنيد و بخوريد و ببخشيد .\r\n\r\n","description":"","footnote":" ( 1 ) غالباً آورده‌اند كه كى كواذ به دليل حفاظت از مرز ايران زمين در برابر تهاجمات تورانيان ، پايتخت خود را در نزديكى بلخ و جيحون قرار داده بود . ر . ك . طبرى ، تاريخ طبرى ، ج 2 ، ص 370 بلعمى ، تاريخ بلعمى ، ج 1 ، ص 524 تجارب الامم في أخبار ملوك العرب و العجم ، ص 96 گرديزى ، زين الاخبار ، ص 43 ابن بلخى ، فارسنامه ، ص 40 نويرى ، نهاية الارب ، ج 10 ، ص 153 . جوزجانى نيز آورده است كه پايتخت وى در ابتدا مداين بود و بعد به بلخ آمد . طبقات ناصرى ، ج 1 ، ص 142 . دينورى هم در يك خبر واحد ، آن را بابل ذكر كرده است . الاخبار الطوال ، ص 36 . مستوفى معتقد است كه كى كواذ اصفهان را پايتخت خود قرار داد و آن را آباد ساخت . تاريخ گزيده ، ص 87 نزهت القلوب ، ص 48 . ليكن چنان كه در جلد اول از كتاب حاضر نيز ذكر شد هيچگاه نبايد به دنبال تنها يك پايتخت براى اين شاهان بود ، بلكه ايشان پايتخهاى متعدد تابستانى و زمستانى داشته‌اند و در بسيارى موارد نيز نقاط مهم مرزى را نيز از براىِ حفظ مرزها ، در جملهء پايتختهاى خويش قرار مىدادند . اگر چه اعتقاد به اين نظر نبايد موجب پذيرفتن كليه روايات در اين مورد گردد .  ( 2 ) - ثعالبى مىنويسد : با پيروزى كى كواذ بر افراسياب « جهان ، لگام جهان دارى و پادشاهى به دست او [ كى كواذ 
  ] سپرد و شاهان ديگر از او فرمان بردند و با پيشكش كردن ارمغانها ، خود را به كى قباد نزديك ساختند » . تاريخ غررالسير ، ص 109 . ","page_name":" 301 ","page_number":301},
  {"content":"\r\n\r\nپس از آن ، كى كواذ سپاهى گرد آورد و ده سال به گرد گيتى بگشت « 1 »  و همه جا را بديد و آشكارا و نهان ، داد بكرد و شهرهاى خرّم بسيارى بساخت « 2 »  و سد دِه نيز پيرامون رى بساخت . آنگاه بار ديگر به سوى پارس رو كرد و بر تخت نشست و موبدان و اخترشناسان و خردمندان و گُردان خويش را فرا خواند و با دلى ريش به ايشان نگاه كرد و از آن نام آوران ِ در گذشته ياد كرد . و از آن پس گيتى را با داد و دهش آبادان ساخت و سد سال بدين گونه شادان بزيست . « 3 » \r\n\r\n","description":"","footnote":" ( 1 ) - اگر چه غالباً در دورهء كى كواذ تنها ذكر جنگ او با افراسياب رفته است ، ليك بايد دانست كه بر طبق رواياتى ميان او و شاهان ديگر نيز جنگهايى رخ داده است . در زمان كى كواذ بنى قحطان به سرپرستى عبد الشمس بر يمن - كه تا آن زمان مطيع و باجگزار ايران بود - چيره گشتند . پس كى كواذ به جنگ ايشان رفت و بر آنها پيروز شد و صلح ميان ايشان برقرار گشت . ر . ك . مجمل التواريخ و القصص ، ص 153 و 45 اصفهانى ، تاريخ پيامبران و شاهان ، ص 130 . ميرخواند از شورش مازندران در زمان كى كواذ سخن گفته است . روضة الصفا ، ج 1 ، ص 574 - 573 . صاحب مجمل التواريخ و القصص مىنويسد كه كى كواذ پس از غلبه بر اعراب يمن ، خود ، بار ديگر به جنگ تورانيان به آن سوى جيحون رفت . در آن زمان افراسياب به جنگ روم رفته بود . پس كى كواذ با ويسه جنگيد و بار ديگر پيروز گشت . همان ، ص 45 .  ( 2 ) - گويند كى كواذ علاقه وافرى به آبادانى داشت و در اين راه همهء توان خويش را به كار مىگرفت . ثعالبى ، تاريخ غررالسير ، ص 110 - 109 طبرى ، تاريخ طبرى ، ج 2 ، ص 370 . اما از بناهايى كه به كى كواذ منسوب است مىتوان موارد زير را نام برد : الف - شهر قباديان ( قواديان ) بر كنارهء جيحون كه همان ميكويان آباد كنونى در جنوب تاجيكستان است . ر . ك . مجمل التواريخ و القصص ، ص 45 مستوفى ، نزهت القلوب ، ص 156 بلينتسكى ، خراسان و ماوراءالنهر ، ص 83 . ب - جايگاه معروف به كى قباد شاه در 15 كيلومترى قباديان در ساحل راست كافيرنيگان تاجيكستان كه در سال 1949 ميلادى بوسيلهء م . م . دياكونوف كاوش گرديد . در اين محل آثار شهرى بدست آمد با سطحى برابر ( 285 ) در ( 385 ) متر ، محصور در يك حصار دفاعى ساخته شده از آجرهاى مستطيل شكل . بلينتسكى ، خراسان و ماوراءالنهر ، ص 105 . ج - بناى شهر بلخ به كى كواذ نيز منسوب است . تجارب الامم فى اخبار ملوك العرب و العجم ، ص 96 جوزجانى ، طبقات ناصرى ، ج 1 ، ص 142 . د خواند مير مىنويسد كه از آثار كى كواذ ، دو رودخانه است كه در نواحى بلخ جارى گردانيد . مآثر الملوك ، ص 27 . ح - در ناحيه اصفهان نيز آبادانى فراوان بكرد و ديه‌هاى بسيار ساخت و آن را استان ابرنو وتارت كواد ( و يا به ضبط غلط : استانبر بونارت كواد ) به معناى ولايت تازه آباد كردهء قباد ناميدند كه نام ديگر آن قم رود باشد . ر . ك . مجمل التواريخ و القصص ، ص 45 و حواشى بهار اصفهانى ، تاريخ پيامبران و شاهان ، ص 35 .  ( 3 ) - از كارهاى ديگرى كه به كى كواذ منسوب است ، مىتوان به موارد زير اشاره كرد : الف - وى از غلاّت كشاورزان يك دهم خراج مىگرفت و آن را جهت مخارج سپاهيان به كار مىبرد . ب - آبدهى رودها و چشمه‌ها را براى آبيارى زمينها اندازه‌گيرى و بخش كرد . ج براى هر شهر و روستايى نامى برگزيد و حدود آنها را معين ساخت . د - مردم را به زميندارى و كشاورزى ترغيب كرد . ح - وى فرمان داد تا گردش پول در كشور به گونه‌اى باشد كه در هر سال سه بار ميان وى و لشگريان و ديگر رسته‌هاى مردم - چه پيشه‌ور و چه ديگران - دست به دست شود تا هر گروهى بتواند نيازش را برآورده سازد و از آن بهره‌مند گردد و پولها براى روزگارى دراز در دست يك دسته نماند و ديگران زيانمند نگردند . و - تعيين فرسنگ كه عبارت از سه ميل باشد ، در زمان كى كواذ بود . ر . ك . طبرى ، تاريخ طبرى ، ج 2 ، ص 370 بلعمى ، تاريخ بلعمى ، ج 1 ، ص 524 ثعالبى ، تاريخ غررالسير ، ص 110 - 109 و 105 مسكويه ، تجارب الامم ، ج 1 ، ص 69 اصفهانى ، تاريخ پيامبران و شاهان ، ص 35 ابن بلخى ، فارسنامه ، ص 40 - 39 مستوفى ، تاريخ گزيده ، ص 86 مستوفى ، نزهت القلوب ، ص 163 خواندمير ، مآثر الملوك ، ص 27 نويرى ، نهاية الارب ، ج 10 ، ص 153 گرديزى ، زين الاخبار ، ص 43 جوزجانى ، طبقات ناصرى ، ج 1 ، ص 142 وى به اشتباه خراج يك دهم كى كواذ را كه نشانهء عدل او بوده ، يك دوم ذكر كرده است ! اما در بارهء كى كواذ و دستور او در باب منع باده‌گسارى ، ثعالبى حكايت جالبى روايت كرده است . وى مىنويسد : « روزى [ كى كواذ 
  ] بر پشت بام كاخ برآمد و به هر سو مىنگريست ، سبزه در سبزه مىديد و تا چشم كار مىكرد ، كشتزار بود . او از اين همه سبزه و آبادانى ، شادى كرد و از زيبايى آن كه خود گواه بر آبادانى كشور بود شادمان گشت . در اين ميان چشمش از دور بر لكّهء سياه [ و 
  ] سپيدى افتاد كه در ميان سبزه‌ها افتاده‌بود . فرمان داد هر چه زودتر گزارش آن را برايش بياورند . فرستاده گزارش داد كه مردى از دهى به ده ديگر مىرفته است و چون بادهء بسيار نوشيده بود ، از مستىِ بسيار ، مانند مرده در كشتزار افتاده ، كلاغى چشم او را كنده است . كى قباد از شنيدن اين داستان ، اندوهگين شد و فرمان داد كه از اين پس باده خوارى ، ناروا باشد و كيفر آن سخت گردد . مردم زمانى مِى ننوشيدند . روزى از باغ وحش ، شيرى رها شد . هيچ كس نتوانست آن را بگيرد ، تا اين كه جوانى با شير برخورد و گوشهاى آن را گرفت و مانند خر بر آن سوار شد و آورد و رام و فرمانبر ، او را به نگهبانان سپرد . چون اين گزارش به كى قباد رسيد ، در شگفت افتاد و گفت : جز اين نيست كه اين جوان يا ديوانه است يا مست . پس او را پيش خواند و گفت : اگر راستش را به من بگويى كه چگونه جرأت كردى بر شير سوار شوى ، باكى بر تو نيست . جوان گفت : شاها ، بدان كه من شيداى دختر عمويم هستم و در جهان جز او چيزى نخواهم . عمويم به من نويد همسرى به او داده بود . ليكن به انگيزهء نادارىِ من ، نويد خود را شكست و او را به ديگرى داد . چون اين گزارش را شنيدم ، از بس اندوهزدگى ، نزديك بود خودم را بكشم . دل مادرم سخت به حال من مىسوخت . گفت : پسرم به اين اندوه چيره نتوانى شد ، مگر اين كه سه جام مِى بنوشى زيرا تنها مِى تواند از بار اندوه تو بكاهد . به مادرم گفتم : با فرمان شاه چگونه باده بنوشم ؟ گفت : پنهان بنوش ، زيرا بيچارگى ، ناروا را روا گرداند . وانگهى كسى نيست كه به زيان تو سخن چينى كند . من هم چند جام نوشيدم و همراه آن چند كباب خوردم . پس با نيروى مِى و جوانى و عشق بر شير چيره شدم . پادشاه را از او خوش آمد و عمويش را خواند و انگيزهء ناسازگارى او را در دادن دختر جويا شد و به او فرمان داد تا دختر را به زناشويى اين جوان درآورد . مرد پذيرفت . آنگاه به جوان پيشكشى گرانبها داد و جوان براى هميشه از اندوه رهايى يافت . پس كى قباد فرمان داد كه به مردم بگويند : آن اندازه مِى بنوشند كه بتوانند بر شير بتازند\r\nنه آن اندازه كه از خود بىخود شوند تا كلاغها چشمهايشان را در آورند » . ثعالبى ، تاريخ غررالسير ، ص 111 - 110 .\r\nدر باب اين كه كى كواذ معاصر چه پيغمبرانى بوده است ، روايات متفاوتى وجود دارد . دينورى به خطا ، حضرت موسى ( ع ) را معاصر كى كواذ دانسته است . الاخبار الطوال ، ص 36 . ليك چنان كه در جلد اول از كتاب حاضر نيز گفته آمد ، حضرت موسى ( ع ) معاصر منوچهر بوده است . برخى نيز حضرت داوود و سليمان ( ع ) را معاصر كى كواذ دانسته‌اند . ر . ك . بلعمى ، تاريخ بلعمى ، ج 1 ، ص 595 مجمل التواريخ و القصص ، ص 91 ابن بلخى ، فارسنامه ، ص 40 . حال آنكه اين نيز روايتى خطاست و حضرت داوود و سليمان ( ع ) معاصر كى خسرو بوده‌اند و هنوز روزگارى چند تا ايشان مانده بود . ليكن چنين به نظر مىرسد كه كى كواذ معاصر با كالب ، الياس ، ايلاف و شمويل پيامبر بوده باشد . ر . ك . ابن بلخى ، همان ، همان صفحه بلعمى ، همان ، ص 524 ميرخواند ، روضة الصفا ، ج 1 ، ص 573 . برخى از سخنان كى كواذ را ضبط كرده‌اند . ر . ك . ثعالبى ، تاريخ غررالسير ، ص 110 خواندمير ، مآثر الملوك ، ص 27 ميرخواند ، روضة الصفا ، ج 1 ، ص 573 . بطور كلى كى كواذ در سنت پارسيان نيز همچون آثار مورخين اسلامى ، نمونهء يك شاه خوب و خداشناس و دادگر است . از جمله ر . ك . مينوى خرد ، صفحه 45 پرسش 26 بند 48 - 45 . ثعالبى در باب ثروت او روايت مىكند كه : « داراييش هم چند شنهاى بيابان شده بود . از كالاهاى با ارزش و گرانبها چندان گرد آورده بود كه به شمار در نمىآمد » . تاريخ غررالسير ، ص 112 . ","page_name":" 302 ","page_number":302},
  {"content":"\r\n\r\nكى كواذ را چهار پسر خردمند بود .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nپسر نخست را كاووس « 1 »  نام بود ، پسر دومين آرش ، پسر سوم كى نشين و پسر چهارم كى ارمين . « 2 »  چون سد سال از پادشاهى كى كواذ بگذشت و بدانست كه\r\n\r\n","description":"","footnote":" ( 1 ) - در سنت پارسيان كاووس پسر كى كواذ نيست بلكه براى كى كواذ تنها يك پسر به نام كَوى ائيپى ونگهو  kavi Aipi vanhu  يا كِى اپيوه  kay Apiva  ذكر شده است كه نامش در آثار مورخين اسلامى به صورتهاى كايونه ، كيبنه ، كيسه ، كيانيه ، كينية ، كينه ، كيابنه ، كيبيه ، كيافنه ، كيافوه ، كيافينه تحريف يافته است و او پدر كاووس بوده است . ر . ك . بندهش ، ص 150 پورداود ، يشتها ، ج 1 ، ص 214 و ج 2 ، ص 225 - 224 طبرى ، تاريخ طبرى ، ج 2 ، ص 421 مقدسى ، آفرينش و تاريخ ، ج 3 ، ص 127 مسكويه ، تجارب الامم ، ج 1 ، ص 70 بيرونى ، آثار الباقيه ، ص 139 مستوفى ، تاريخ گزيده ، ص 87 ابن بلخى ، فارسنامه ، ص 14 نويرى ، نهاية الارب ، ج 10 ، ص 153 ميرخواند ، روضة الصفا ، ج 1 ، ص 575 334 .  Justi , Iranisches , Namenbuch , P  اما برخى نيز همچون حكيم فردوسى كاووس را پسر كى كواذ دانسته‌اند . اين گروه بر آن هستند كه كى كواذ با دختر يكى از سران ترك به نام فرانك ( فرنك ) ازدواج كرد و از او 5 يا 3 فرزند ( به اختلاف ) براى كى كواذ آمد و كى كواذ در ميان ايشان كاووس را جانشين خود ساخت . ر . ك . بلعمى ، تاريخ بلعمى ، ج 1 ، ص 595 و 523 طبرى ، تاريخ طبرى ، ج 2 ، ص 370 ميرخواند ، روضة الصفا ، ج 1 ، ص 575 مستوفى ، تاريخ گزيده ، ص 87 دينورى ، الأخبار الطوال ، ص 36 گرديزى ، زين الاخبار ، ص 44 - 43 جوزجانى ، طبقات ناصرى ، ج 1 ، ص 142 ابن خلدون ، العبر ، ج 1 ، ص 178 تجارب الامم في أخبار ملوك العرب و العجم ، ص 96 . تنها مسعودى مىنويسد كه نسب كى كاووس دانسته نيست . مروج الذهب ، ج 1 ، ص 222 .  ( 2 ) - آرش  ra  كه حكيم فردوسى بر حسب اقتضاى شعرى به اين صورت آورده است ، در اصل ( كِى ) اَرْشَن  Aran  بوده است به معناى نَر يا اسب نَر . اين نام به صورتهاى كى آرش ، كيرش ، قيرش و قيوس در آثار مورخان اسلامى تحريف شده است . اما نام كى نشين كه توسط حكيم فردوسى ذكر شده است ، در اصل ( كى ) پيسين َ  Pisina  بوده است كه به صورتهاى پشين ، فاشين و پيشين تحريف شده است . نام پسر آخر در روايت حكيم فردوسى ( كى ) ارمين  Armin  است كه در سنت پارسيان بجاى نام او نام بيَرْشَن  Byaran  آمده است كه البته هيچگونه شباهتى هم به نام ارمين ندارد و شايد به معناى دارندهء دو اسب نر باشد . ر . ك . بندهش ، ص 150 پورداود ، يشتها ، ج 2 ، ص 227 - 225 دينورى ، الاخبار الطوال ، ص 36 تجارب الامم فى اخبار ملوك العرب و العجم ، ص 96 طبرى ، تاريخ طبرى ، ج 2 ، ص 370 بلعمى ، تاريخ بلعمى ، ج 1 ، ص 523 گرديزى ، زين الاخبار ، ص 44 - 43 ابن خلدون ، العبر ، ج 1 ، ص 178 برهان قاطع ، ماده آرش و ارمين و پشين 253 252 30 29 27 .  Justi , Iranisches , Namenbuch , P  . ","page_name":" 304 ","page_number":304},
  {"content":"\r\n\r\nمرگش نزديك گشته ، كى كاووس گرانمايه را نزد خود بخواند و چندى با او از داد و دهش سخن راند و به دو گفت : ما رخت بر نهاديم ، تو گاسونه « 1 »  بگذار و بر تخت بنشين :\r\nچنانم كه گويى از البرز كوه * كنون آمدم شادمان با گروه\r\nچه بختى كه بىآگهى بگذرد * پرستندهء او ندارد خرد\r\nاين كه تو بدان كه اگر دادگر و پاك انديش باشى ، در سراى ديگر مزديابى . ليك اگر سرت به دام آز افتد و تيغ تيز از نيام بركشى ، تنها خويشتن را رنجه خواهى داشت و پس از روزگارى ، بايد آن را به دشمن سپارى و به روى . و در آن سرا ، جايت در آتش خواهد بود و در گيتى نيز پيوسته دلت تلخ و ناخوش باشد . كى كواذ ، اين بگفت و درگذشت : « 2 » \r\nبگفت اين و شد زين جهان فراخ * گزين كرد صندوق بر جاى كاخ\r\nجهان را چنين است رسم و نهاد * برآرد ز خاك و دهدشان به باد\r\nاكنون داستان كى كواذ بسر آمد و بايد كه از كاووس ياد كنيم .\r\n\r\n","description":"","footnote":" ( 1 ) - گاسونه به پارسى به معناى تابوت است .  ( 2 ) - صاحب مجمل التواريخ و القصص مىنويسد كه كى كواذ در پارس كه پايتخت او بود درگذشت و در همانجا هم او را در دخمه نهادند . وى روايتى ديگر نيز ذكر مىكند كه حاكى از درگذشت او در بلخ است . ص 462 و 45 . ","page_name":" 305 ","page_number":305},
  {"content":"\r\n . \r\n","description":"","footnote":"","page_name":" 306 ","page_number":306},
  {"content":"\r\n\r\nكى كاووس « 1 » \r\n« پادشاهى كى كاوس و آهنگ مازندران »\r\nپادشاهى او سد و پنجاه سال بود « 2 » \r\n\r\n","description":"","footnote":" ( 1 ) - نام كاووس در اوستا به صورت كَوى اوسَن  kavi usan  آمده است . جزء اول اين نام يعنى كَوى ( كَوَ ) )  ( kava ) kavi  همان كِى است . اما معناى جزء دوم يعنى اوسَن  usan  به تفاوت ذكر شده است در اوستا اين نام به معنى اراده و ميل و آرزو و در تفسير پهلوى آن به معناى خرسندى به كار رفته است . بارتولومه آن را مشتق از  usa  مىداند به معناى داراى چشمه‌ها . اما اشپيگل و يوستى آن را آرزومند ، با اراده و توانا ترجمه كرده‌اند . اين نام در پهلوى به صورت كايوس  kys  آمده است . در وِدا نام فوق به صورت اوشَن َ  uana  ذكر شده است . نام كى كاووس در اوستا در بهرام يشت ، فقره 39 ، زامياد يشت فقره 71 ، آبان يشت فقرات 46 - 45 ذكر شده است . ر . ك . پورداود ، يشتها ، ج 1 ، ص 214 و ج 2 ، ص 236 - 234 برهان قاطع ، ماده كاووس حواشى معين 334 .  Justi , Iranisches , Namenbuch , p  . اين نام در برهان قاطع به معناى اصيل و نجيب آمده است . ماده كى كاوس . هنگام بحث در بارهء نام كاووس بايد دقت شود كه اين نام در زبان فارسى و بعضى از متون پهلوى اندكى از صورت اصلى خود خارج شده است : بدين معنى كه كلمهء كاووس چنان كه ديده شد به تنهايى مركب از كوى اوسن است و بنا بر اين كاووس يعنى كوى اوسن كه در زبان پهلوى به كياوس  kayus  تبديل يافته است . با اين حال در زبان فارسى يك بار ديگر كلمهء كِى را بر اين اسم افزوده‌اند ، چنان كه كى كاووس معادل است با كى كى اوس . صفا ، حماسه سرايى ص 501 .\r\nدر تواريخ اسلامى 2 لقب براى كى كاووس ذكر كرده‌اند : الف - وَدْخِرَد كه به معناى بَد خِرَد يا بدانديش است . مجمل التواريخ و القصص ، ص 417 . ب - لقب دوم نَمُرد  Namord  است . خوارزمى ، مفاتيح العلوم ، ص 100 بيرونى ، آثار الباقيه ، ص 139 . چنين به نظر مىرسد كه اين لقب اخير يكى از دلايلى باشد كه چنان كه بعداً خواهد آمد ، بدون توجه به اِعراب اين واژه او را همان نَمْرُد يا نمرود پنداشته‌اند .  ( 2 ) - اجماع تواريخ اسلامى و سنت پارسيان بر اين است كه كى كاووس چنان كه در همين روايت حكيم فردوسى ديده مىشود مدت 150 سال حكومت كرد . تنها صاحب مجمل التواريخ و القصص در كنار همين روايت 150 سال ، خبر ديگرى حاكى از 160 سال حكومت او ذكر كرده است . ص 45 . يعقوبى نيز اين مدت را 120 سال دانسته است . تاريخ يعقوبى ، ج 1 ، ص 193 . ","page_name":" 307 ","page_number":307},
  {"content":"\r\n\r\nآهنگ مازندران كردن كى كاووس « 1 » \r\nدرخت برومند چون شد بلند * گر ايدون كه آيد برو بر گزند\r\nشود برگ پژمرده و بيخ سست * سرش سوى پستى گرايد نخست\r\nچو از جايگه بگسلد پاى خويش * به شاخى نوآئين دهد جاى خويش\r\nمر او را سپارد گل و برگ و باغ * بهارى چو كردار روشن چراغ\r\nاگر شاخ بد خيزد از بيخ نيك * تو با بيخ ، تندى مياغاز ليك\r\nپدر چون به فرزند ماند جهان * كند آشكار را برو بر نهان\r\nگر او بفگند فرّ و نام پدر * تو بيگانه خوانش مخوانش پسر\r\nاگر گم كند راه آموزگار * سزد كو جفا بيند از روزگار\r\nچنين است رسم سراى كهن * سرش هيچ پيدا نبينى ز بن\r\nچو رسم بدش باز يابد كسى * سزد گر به گيتى نماند بسى\r\n\r\n","description":"","footnote":" ( 1 ) - چنان كه در جلد اول نيز گفته آمد اين مازندران با مازندران يا طبرستان امروزى تفاوت دارد و جايى در حوالى شمال هند و بطور كلى در جهت شرق سيستان بوده است و در كنار آن نيز ناحيه سگسار و گرگساران بوده و اين هر سه نام ، از اقوام شورشگرى كه در آن نواحى ساكن بوده و مازن ( ديوان مازن ) ، سگسار و گرگسار نام داشته‌اند ، گرفته شده است . ر . ك . ج اول ، ص 190 - 189 و بعد سام بسيار به سركوبى ايشان رفت و سالهاى بسيارى را در آنجا با ايشان به جنگ پرداخت . يك بار نيز تعداد بسيارى از ايشان را به اسارت خود در آورد و به ايران منتقل ساخت . از آنجا كه در آن زمان كه چنين امرى رخ نمود ، يعنى در زمان منوچهر ، هنوز پايتخت ايران در تميشه در ناحيه مازندران كنونى بود و آن اسرا را نيز با خود بدانجا آورد و ساكن ساخت ، گمان مىرود كه آن قوم پس از ساليان ، نام خود را به آن منطقه دادند و آن منطقه را كه تا آن زمان مازندران ناميده نمىشد ، به نام خود و به ياد سرزمين اصلى خود مازندران ناميدند . در هر حال در زمانى كه ماجراهاى كى كاووس مىگذشته ، هنوز مازندران به همان منطقه نزديك شمال هند و شرق سيستان گفته مىشد نه به مازندران كنونى . يكى از دلايل بسيار مهّمى كه در اين رابطه ياريگر و اثباتگر اين نظر است ، مكان كوه اسپروز مىباشد كه بر سر راه سپاه كى كاووس در جهت حركت به مازندران از آن ياد شده است و به زودى در آن باره صحبت خواهد شد . اگر چه بسيارى اين نكته را در نيافته‌اند و به خطا ، آن مازندران را همين منطقه فعلى مازندران در داخل خاك ايران و همسايهء گيلان پنداشته‌اند . ","page_name":" 308 ","page_number":308},
  {"content":"\r\n\r\nاكنون از گفتار فرزانهء مرد پير ، سخن بشنو و يكايك يادگير . چون كاووس بر تخت پدر بنشست ، گيتى او را يك سره بنده شد . پس چون آن همه گنجهاى آگنده و تخت و تاج زرين زبرجد نگار و گردنبند و گوشوار و اسپان بزرگ يال و سراسر گيتى را بندهء خويش ديد ، ديگر كسى را در گيتى همتاى خويش نديد . روزى در گلستان بر تختى زرين با پايه‌هاى بلورين بنشسته و ميگسارى مىكرد و پهلوانان ايران نيز در پيش او بودند . پس روى به ايشان كرد و گفت : آيا در گيتى چه كسى بجز من سزاوار شاهى است ؟ برترى در گيتى تنها سزاوار من است و كسى نتواند از من داورى جويد . « 1 »  اين چنين شاه باده خورد و سخن گفت و همهء سران سپاه از او در شگفت شده بودند .\r\nدر همان هنگام ديوى رامشگر « 2 »  به نزد پرده دار بيآمد و خواست تا به نزد شاه بار يابد و گفت : من نوازنده‌اى زبر دست از رامشگران شهر مازندرانم . اگر شاه سزاوار بيند ، مرا به پيش تخت خود راه دهد . سالار بار از پرده به درون شد و خرامان به نزد شهريار رفت و گفت : رامشگرى نغز با بربت « 3 »  بر در ايستاده است . كى كاووس بفرمود تا او را پيش آوردند و در كنار نوازندگانش بنشاندند . پس آن رامشگر ، بربت بنواخت و سرودى مازندرانى خواندن گرفت كه : ياد باد شهر ما ، مازندران . هميشه بر و بومش آباد بادا . آنجا كه هميشه در بوستانش گل و در كوهستانش لاله و سنبل است . هوايش خوشگوار و زمينش پر نگار است . نه گرم است و نه سرد . هميشه بهار است . در باغهايش بلبل ، نوازنده است و در مرغزارش آهو ، گرازنده . همه ساله در هر جاى آن پر از رنگ و بوى است . گويى در جويهايش گلاب روان است كه همواره\r\n\r\n","description":"","footnote":" ( 1 ) - گويند چون كى كاووس به پادشاهى رسيد به مردم نويد داد كه تمامى دشمنان را نابود سازد . و در اين راه بر دشمنان خود سخت گرفت و گروه بسيارى از بزرگان كشور را نيز كه از كارشان خشنود نبود بكشت . طبرى ، تاريخ طبرى ، ج 2 ، ص 421 مسكويه ، تجارب الامم ، ج 1 ، ص 70 نويرى ، نهاية الإرب ، ج 10 ، ص 153 ابن بلخى ، فارسنامه ، ص 40 ثعالبى ، تاريخ غررالسير ، ص 113 .  ( 2 ) - منظور از اهالى مازندران شرق سيستان است كه به ديوان مازندران شهره بوده‌اند .  ( 3 ) - بربت به پارسى همان سازى است كه اعراب آن را به صورت بربط معرب كرده‌اند . برخى آن را با ساز عود يكى دانسته‌اند . ","page_name":" 309 ","page_number":309},
  {"content":"\r\n\r\nروان از بويش شاد گردد . هميشه در دى و بهمن و آذر و فروردين ماه ، زمينش را پر از لاله بينى . مردمش همواره با شادى لب جويبارها و با بازهاى شكارى به شكار سرگرم اند . همهء كشور با دينار و ديبا و خواسته و بتان پرستندهء با تاج زر و نامداران زرين كمر آراسته است . و كسى كه در آن بوم آباد نيست ، دل و جانش از آن ناكامى شاد نباشد .\r\nچون كاووس اين سخنان را از او بشنيد ، انديشه‌اى تازه در او پديد آمد و دل رزم جويش آهنگ آن كرد كه به سوى مازندران سپاه براند . « 1 »  پس با سرافرازان ِ رزم گفت : ما تا كنون يك سره به بزم دل نهاده بوديم . ليك اگر دلير ، كاهلى پيشه گيرد ، هيچگاه از آسودن سير نگردد . من به بخت و فرّ و نژاد ، از جم و ضحاك و كى كواذ بيش هستم . پس هنر من نيز بايد از ايشان فزونتر باشد . شاه بايد گيتى ستان باشد .\r\nچون بزرگان اين سخنان بشنيدند ، هيچ كس از ايشان اين انديشه را نپسنديد و روهايشان زرد و پُر چين گشت و هيچ يك از آنها آرزوى جنگ با ديوان را نكرد . ليك هيچ كس نيز ياراى پاسخ راست به شاه نبود . دلهاى همگى پر از اندوه گشت و آهى بكشيدند . پس پهلوانانى چون توس و گودرز و كشواد و گيو و خرّاد و گرگين و بهرام ِ نيو ، همگى ، شاه را گفتند : ما در برابر تو كهتريم و گوش به فرمان تو . ولى چون از آنجا برفتند ، با يكديگر انجمنى ساختند و دل از گفتار او بپرداختند و گفتند : ببينيد كه چه از بخت به سر ما آمد . اگر شاه اين سخنانى كه به گاه ميگسارى گفت ، بخواهد به انجام رساند ، ما و ايران زمين به نابودى خواهيم افتاد و از اين بوم و بر ، آب و خاكى بر جاى نخواهد ماند چرا كه جمشيد با آن تاج و انگشترى كه ديو و مرغ و پرى به فرمان او بودند ، هرگز از مازندران ياد نكرد و جوياى نبرد با آن ديوان دلير نشد .\r\nفريدون پر دانش و فسون نيز اين آرزو را در سر نداشت . اگر مىبايست هر آنكه مردى\r\n\r\n","description":"","footnote":" ( 1 ) - ثعالبى نظير اين روايت و آمدن يك نوازنده به پيش كى كاووس را در مورد لشگركشى او به هاماوران يا يمن آورده است ، نه مازندران . و آن نوازنده را هم يمنى دانسته كه كى كاووس را به ديدن يمن تشويق مىكرده است . تاريخ غررالسير ، ص 114 . ","page_name":" 310 ","page_number":310},
  {"content":"\r\n\r\nو نام و گنج و هنر دارد ، به اين كار دست يازد ، پس مىبايست پيشتر از اينها ، منوچهر ، اين كار مىكرد . ليك هرگز او با اين كار ، مردانگى خويش را پست و بى ارزش نساخت . « 1 »  اكنون بايد چاره‌اى سازيم تا اين بد از ايران زمين بگردد . پس توس ، آن بزرگان را گفت : اى سران دلاور رزم ديده ، اكنون يگانه چارهء اين كار را بسازيم و اين دشوار نباشد . بايد كه [ فرستاده‌اى بر 
  ] اسپى تگاور به نزد زال بفرستيم و او را پيام دهيم كه : اگر گِل « 2 »  بسر دارى ، اكنون مشوى و به نزد ما بشتاب . باشد كه او شاه را پند دهد و او را بگويد كه : اين كار را اهريمن به تو ياد داد و نبايد كه هرگز راه بر ديو گشادن . باشد كه زال او را از اين گفتار باز آورد ، و گرنه روزگار ما با اين كار بسر آيد .\r\nبدين سان ايشان از هر گونه سخنها بساختند و [ فرستاده‌اى بر 
  ] اسپى تگاور به تاخت به سوى نيمروز « 3 »  روانه كردند .\r\nچون فرستاده به نزد زال رسيد از سوى آن نامداران چنين پيام داد كه : اى نامور با گهر ، پورِسام ، اكنون كارى شگفت پيش آمده است كه با دانش دريافته نگردد . اگر تو بر اين كار كمر نبندى ، نه جان و تن و نه بوم و بر بماند . شاه را انديشه‌اى در دل فراز آمده و اهريمن ، اورا از راه راست ببرده است و ديگر نمىخواهد به راه نياكانش كه از روزگار باستان بر آن بودند و در آن راه رنجها بردند ، همداستان بماند . و خواهان گنجى بىرنج گشته است و آرزوى تخت شاهى مازندران كرده است . اينك اگر در آمدن ، سر بخارانى ، همهء آن رنجى كه از آغاز به گاهِ كى كواذ بردى و با آن رستم ِ شير ناخوردهء همچون شير ، كمر را چون شير دلير ببستى ، با اين كار او بر باد شود . چون\r\n\r\n","description":"","footnote":" ( 1 ) - از اينجا نيز همان نكته‌اى كه پيشتر در باب مكان اصلى مازندران گفته شد ، تأييد مىگردد و اين كه اين مازندران اصلاً جزئى از ايران نبوده است و گرنه شاهانى چون جمشيد و فريدون و منوچهر كه در اين جا نامشان ذكر شده ، همگى اصلاً يكى از پايتختهاى اصليشان مازندران كنونى در داخل خاك ايران بوده است و اين كه در اينجا سخن از ياد نكردن هچيك از ايشان از مازندران و جنگ با آن آمده ، منظور مازندران بيرون خاك ايران است .  ( 2 ) - مراد گِل سر شوى است .  ( 3 ) - همان سيستان . ","page_name":" 311 ","page_number":311},
  {"content":"\r\n\r\nدستان ، سخنان فرستاده بشنيد ، سخت به خود پيچيد و با خود انديشيد كه ديگر برگ آن درخت كيانى زرد گشت . به خود گفت : كاووس ، اين مرد خودكامه كه گرم و سرد گيتى نچشيده ، گمان مىكند كه همه به يكسان سر به فرمان او خواهند بود . پس شگفت نباشد اگر به گفتار من نگرود و پند مرا نشنود . ليك من اگر دلم را از انديشهء شاه پرداخته كنم و آسانى را بجاى رنج برگزينم ، نه پروردگار گيهان آفرين از من پسندد و نه شاه و نه گُردان ايران زمين . پس به نزدش روم و هر چه توانم ، او را پند دهم . اگر پند مرا پذيرد ، سودمند گردد و اگر نپذيرد و تيزى كند ، تهمتن با سپاه آماده باشند .\r\nآن شب ديرياز را زال به انديشه بگذرانيد . چون تاج خورشيد هويدا گشت ، زال كمر ببست و با بزرگان رو سوى شاه نهاد . چون به توس و گودرز و گيو و بهرام و گرگين و ديگر گُردان آگهى شد كه دستان به نزديك ايران رسيد و درفش همايونش پديدار گشت ، سران سپاه ، او را پذيره شدند . چون دستان نزديك رسيد ، همه بىدرنگ پياده گشتند و بر او آفرين خواندند و با او به سوى شهر روى كردند . پس توس به او گفت : اى پهلوان سرفراز كه اين چنين رنج راه درازى را از براى بزرگان ايران زمين كشيدى و اين رنج را بر آسايش برگزيدى ، ما همگان نيكخواه توايم و به فرّ كلاه توست كه ما بزرگى يافته‌ايم . زال به آن نامداران گفت : هر كه گذشتِ ساليان ، فرسوده‌اش سازد ، پند پيران به يادش آيد و از آن پس باشد كه چرخ گردان ، او را داد دهد . ما نيز اكنون شايسته نيست كه او را پند ندهيم ، چرا كه بىنياز از پند ما نيست و اگر سرش از پندِ خِرَد بگردد ، بهره‌اش پشيمانى و رنج گردد . آن بزرگان همگى گفتند :\r\nما همه با توايم و جز تو پند كسى نشنويم . آنگاه همگان به پيش شاه رفتند .\r\nپند دادن زال ، كاووس را\r\nپس زال زر با بزرگان زرين كمر - كه در پس او روان بودند - به پيش شاه رفت و\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nچون كاووس را ديد كه بر اورنگ شاهى بنشسته و دستها به سينه نهاده و سر به زير افگنده ، به نزد او رفت و او را گفت : اى كدخداى گيتى ، اى سرافرازترين مهتر در ميان مهان ، اى كه تاج و تخت شاهى ، چون تو نشيند و نديد و چرخ گردان نيز بختى چون بخت تو نشنيد . همه ساله پيروز و شاد و دلت پر از دانش و سرت پر از داد بادا . شاه او را بنواخت و در كنار خويش بر تخت بنشاند و از او در بارهء رنج آن راه دراز و پهلوانان و نيز رستم بپرسيد . زال زر به شاه گفت : اى شاه پيروزگر ، انوشه‌بزى . « 1 »  ما همگان به بخت تو شاد و روشنيم و از تخت توست كه سرفرازيم . آنگاه زال سرِ سخن باز كرد و آنچه بايسته بود آغاز به گفتن كرد و گفت : اى پادشاه گيتى ، براستى كه تو سزاوار تاج و تخت بزرگانى . به تازگى سخنى بس گران شنيده‌ام كه شاه آهنگ مازندران دارد . ليك بدان كه جز تو پادشاهان بسيارى بوده‌اند كه هرگز اين راه را نپيموده‌اند . مرا ساليانى بسيار گذشته و بديدم كه منوچهر كه از اين گيتى فراخ درگذشت و اين همه گنج و كاخ از او برجاى مانده و نيز زو و نوذر و كى كواذ و بزرگان بسيارى كه به ياد داريم و ايشان را سپاهيان نيرومند و گرز گران بود ، هرگز آهنگ مازندران نكردند . زيرا كه آن خانهء ديو افسونگر است و آن را جادو ساخته‌اند و آن بندِ جادو را به هيچ روى نتوان گشاد و با گنج و دانش بدست نيآيد . رفتن كسى به آنجا و يا انديشهء رفتن آنجا داشتن هم همايون نباشد . پس بدان كه نبايد سپاه را بدانسو كشيدن و هيچ كس از شاهان ، آن انديشه را فرّخ نديد . اگر اين نامداران از تو كمترند ولى همگى ، هم تو و هم ايشان ، بندگان پروردگاريد . پس از براىِ فزون خواهى ، با خون ِ سرِ اين نامداران ، درختى مكار كه ميوه‌اش نفرين بُوَد و بر آيين شاهان پيشين نَبُوَد .\r\nكاووس كه چنين شنيد ، زال را پاسخ داد كه : اى زال ، من از انديشهء تو بىنياز نيستم ، ليك مردى و زور و سپاه و گنج من از فريدون و جم و منوچهر و كى كواذ كه\r\n\r\n","description":"","footnote":" ( 1 ) - انوشه به معناى جاويد است . ","page_name":" 313 ","page_number":313},
  {"content":"\r\n\r\nياد مازندران نكردند ، افزونتر و سراسر گيتى به زير شمشير تيز من است كه چون آن را بردارم ، گيتى گشاده گردد . پس به سوى آنجا مىروم و همه ايشان را به بند مىآورم و به آيين شاهان با ايشان مىجنگم . يا بر ايشان باژ و ساو « 1 »  گران مىنهم و يا كسى از ايشان را در مازندران زنده نمىگذارم . و تو بدان كه اين جادوان و ديوان آن انجمن ، اين چنين در چشم من خوار و زارند . و دير نباشد كه به تو آگهى رسد كه روى گيتى از ايشان تهى گشت . اكنون تو با رستم ، نگاهبان بيدار ايران باشيد و بدان كه آفرينندهء گيهان ، يار من و سر نرّه ديوان ، شكار من است . اينك كه تو در اين جنگ مرا يار نيستى ، پس به درنگ كردن بيش از اين نيز مرا مفرماى .\r\nچون زال اين سخنان را از شاه بشنيد ، آنها را بىپايه دانست ليك او را گفت : تو شاهى و ما بندگانيم و هر چه تو را گوييم از سرِ دلسوزى باشد . ولى تو اگر ما را داد گويى يا ستم ، ما همگان براى تو بايد گام و دَم زنيم . اينك من همهء آن انديشه‌ام را كه بگفتم ، ديگر از دل بيرون ساختم چرا كه مىدانم نه مرگ را مىتوان به خواست خود ، از تن خويش دور ساخت ، نه چشم زمانه را كسى تواند به سوزن دوختن و نه با پرهيز كردن كسى بىنياز گردد و كسى كه جويندهء گيتى است از اين سه رهايى نيابد . اى شاه ، گيتى روشن بر تو فرخنده بادا . مبادا كه ديگر آن پندى كه تو را دادم ، به يادت آيد . و مبادا كه از كردار خويش پشيمان گردى . دل و كيش تو روشن بادا .\r\nاين چنين زال به شتاب ، شاه را پدرود كرد و دلش از رفتن او پر اندوه گشت و از پيش او بيرون آمد . خورشيد و ماه در پيش چشمانش تيره گشته بودند . بزرگان و دليرانى چون توس و گودرز و بهرام و گيو به نزد او رفتند و گيو به زال گفت : همواره از خداى خواستم تا ما را در اين كار راهنماى باشد . اى زال ، آز و مرگ و نياز از تو دور بادا و مباد كه دست دشمن به تو دراز گردد . در همه جاى ايران زمين جز آفرين تو سخنى شنيده نشود . ايران پس از كردگار گيهان آفرين ، به تو اميد دارد كه از بهرِ پهلوانان ، رنج\r\n\r\n","description":"","footnote":" ( 1 ) - باژ و ساو به پارسى به معناى باج و خراج است . ","page_name":" 314 ","page_number":314},
  {"content":"\r\n\r\nچنين راه دشوارى را بر خود هموار ساختى . آنگاه همهء آن بزرگان ، زال را در بر گرفتند و زال راه سيستان در پيش گرفت .\r\nرفتن كاووس به مازندران\r\nزال سپهبد كه از شهر « 1 »  برفت ، شاه به توس و گودرز بفرمود تا سپاه را فراهم آورند . چون روز فرا رسيد ، شاه با پهلوانان و سپاهيان به سوى مازندران روى نهادند و شاه ، ايران زمين و كليد در گنجها و تاج و انگشترى « 2 »  را به ميلاد « 3 »  سپرد و او را گفت : اگر دشمنى به ايران زمين تاخت ، تو نبايد به جنگ او شتابى كه به زال و رستم پناه ببر ، زيرا كه ايشان پشت سپاه و زيبندهء گاه‌اند . روز ديگر آواى كوس برخاست و گودرز و توس سپاه را به پيش راندند . كاووس نيز با ايشان برفت و چون به نزديك كوه اسپروز - « 4 »  كه جايگاه فرو شدن آفتاب است - رسيدند ، كاووس در آنجا تختى بزد و آرام گرفت . آنجا جايگاه ديوان دژخيمى بود كه پيل نيز از ايشان در بيم بود .\r\nپس شادْوَردهاى زربفت بر كوهسار بگستردند و همه‌جا پر از بوى مِى خوشگوار شد و همهء پهلوانان نيز در كنار تخت كاووس كِى بنشستند و آن شب را بزمى بيآراستند . سپيده‌دم كه از خواب برخاستند كمر بسته و كلاه بر سر نهاده به نزد شاه\r\n\r\n","description":"","footnote":" ( 1 ) - حكيم فردوسى در اينجا واژهء پهلو  Pahlav  را به كار برده است . پهلو اگر چه بطور كلى به معناى سرزمين پهله مىباشد ، ليك در اينجا و چند مورد ديگر به معناى شهر به كار برده شده است .  ( 2 ) - مراد از انگشترى ، خاتم شاهى است .  ( 3 ) ميلاد  Mild  يكى از پهلوانان ايران و پدر گرگين بوده است . برهان قاطع ، ماده ميلاد .  ( 4 ) مكان كوه اِسْپَروز  Esparz  يا اِسْپُروز  Esporz  يا  Aspruc  چندان آشكار نيست . در برهان قاطع تنها ذكر شده است كه آن نام كوهى بسيار بلند و رفيع است . ماده اسپروز . برخى معتقدند كه اين كوه همان است كه يونانيان آن را زاگرس گفته‌اند . ر . ك . برهان قاطع ، همان ، حواشى معين . ليكن اين نظر كاملاً اشتباه است زيرا در بندهش صريحاً گفته شده كه مكان اين كوه « بالاى چينستان » است . ص 73 . پس اين كوه هرگز نمىتواند با زاگرس كه در غرب واقع است مطابقت يابد . بلكه اين كوه در حدود شرقى ايران و شمالى هند واقع است و شايد به احتمال نسبتا زيادى بتوان آن را با رشته كوههاى هندوكش تطبيق داد . و باز همين كوه نيز مىتواند مؤيّد آن نظرى باشد كه پيشتر در مورد مكان مازندران مزبور گفته آمد . ","page_name":" 315 ","page_number":315},
  {"content":"\r\n\r\nآمدند . پس شاه به گيو فرمود دو هزار سپاهى ورزيده كه گرز گران به دست گيرند و گشايندهء شهر مازندران باشند با خود بردارد و در سر راه خود تا بدانجا ، از پير و جوان را بكشند و همهء آباديها را بسوزانند و روز را بر ايشان چون شب تيره و تار كنند و گيتى را يك سره از جادو تهى سازند تا سخن آنچه كه ايشان كنند به ديوان رسد . پس گيو كمر ببست و از نزد شاه برفت و آن پهلوانان دلير را از ميان سپاه گزين كرد . و بدين سان به سوى شهر مازندران روان گشتند و تا بدانجا رسيدند بارانى از شمشير و گرز گران بر مردمان بباريدند . زنان و كودكان و پير مردان نيز از تيغ ايشان زينهار نمىيافتند . و اين چنين شهرهاى خرّم را سوختند و تاراج بكردند تا اين كه به شهرى خرّم ، چون بهشت برين رسيدند كه در هر كوى و برزن آن بيش از هزار كنيز با گردنبند و گوشوار و بيش از اينها ريدكان « 1 »  ماهروى با كلاه و در هر جاى ، گنجهاى زر و گوهر و در پيرامون شهر چهارپايان بيشمار بود . براستى گويى بهشتى بود . پس ، از آن جا خرّم و با فرّهى به كاووس آگهى بردند . كاووس گفت : خرّم زندگانى كناد آنكه مازندران را همچون بهشت خوانْد . گويى همهء شهر بتكده‌اى است كه با گل و ديباى چين آراسته گشته است و مردمانش گويى بتان بهشتند .\r\nچون يك هفته بگذشت ، ايرانيان كم كم دست از تاراج باز داشتند . پس به شاه مازندران ، از آنچه كه گذشته بود ، آگهى رسيد . شاه مازندران از شنيدن آن ، سرش گران و دلش پر درد گشت . پس به يكى از ديوان به نام سَنجه - كه در پيشش بود و از آن سخن ، جان و دلش رنجه گشته بود - گفت : به همان شتابى كه آفتاب بر چرخ گردنده مىگذرد ، به نزد ديو سپيد برو و او را بگوى كه : سپاهى گِران از جنگاوران ايران به تاراج مازندران آمد كه كاووس گيتى ستان پيش رو ايشان است و همهء شهر مازندران را به آتش كينه بسوختند . اكنون اگر تو فرياد رس نباشى ، ديگر كسى را در مازندران زنده نيابى . چون سنجه پيام شاه را بشنيد ، به شتاب به سوى ديو سپيد\r\n\r\n","description":"","footnote":" ( 1 ) - ريدك به پارسى به معناى غلام است . ","page_name":" 316 ","page_number":316},
  {"content":"\r\n\r\nرفت و فرمان شاه را بگفت . ديو سپيد كه بشنيد ، در پاسخش گفت : از روزگارت نوميد مشو ، كه اكنون با سپاهى گِران بيايم و پِى او را از مازندران ببرّم . ديو سپيد ، اين بگفت و چون كوه بر پاى خاست . ناگهان در همان هنگام بر سپاه ايران شب فرا رسيد و ابرى بر فراز سر ايشان آمد كه گيتى را چون روى زنگى سياه بكرد و همهء روشناييش را نهان بساخت ، گويى گيتى چون درياى قار گشته بود . همه جا را دود و سياهى فرا گرفت و ناگاه چشم شاه و دو گروه از سپاهيان نابينا گشت . « 1 »  همهء گنجها به تاراج رفت و سپاهيان در بند شدند . چون كاووس اين چنين رنج ديد ، گفت :\r\nبراستى كه دستور « 2 »  هوشيار بهتر از گنج است . دريغا كه پند زال را نپذيرفتم و بد سگال گشتم . و اين چنين يك هفته به سختى بگذشت . به روز هشتم ، ديو سپيد بغرّيد و كاووس را گفت : اى شاهى كه همچون بيد ، بىبَرى ، فزون خواه گشتى و چراگاه مازندران آرزو كردى . چون پيل مست ، تنها نيروى خويش بديدى و به كس ننگريستى و خِرَد را دور داشتى و بسيارى را به مازندران به گرز گران بكشتى و برده كردى . شايد كه تو را از من آگهى نبود و آن چنان بر تخت شاهنشهى غرّه گشته بودى .\r\nاكنون آنچه سزاوارت بود يافتى . آنگاه ديو سپيد دوازده هزار از آن نرّه ديوان دشنه گزار را برگزيد و ايشان را بر ايرانيان نگاهبان ساخت و اندكى خوراك بديشان داد تا تنها زنده بمانند . « 3 »  پس از آن همهء گنجهاى شاه و سپاهيان ايران و تاج ياكند و تخت پيروزه را به ارژنگ - سالار مازندران - داد و گفت : اينها را به نزد شاه مازندران ببر و او را بگوى كه : اكنون ديگر از اهريمن بهانه مجوى زيرا كه من هر آنچه مىبايست\r\n\r\n","description":"","footnote":" ( 1 ) - بر طبق اين روايت همهء اينها را ديو سپيد با جادو بكرد .  ( 2 ) - دستور در اينجا به معناى مشاور و رايزن است .  ( 3 ) - از آنجا كه چنان كه ذكر شد ، بسيارى به اشتباه اين مازندران را مازندران ناحيه مجاور گيلان دانسته‌اند ، بسيار كوشيده‌اند كه مكانهايى را در مازندران كنونى به نام ديو سپيد و يا نظاير آن نام گذارى كنند . از جمله اعتماد السلطنه آورده است كه عوام مازندران معتقدند اين زندان كى كاووس در مازندران ، ناحيهء ديوليلم نزديكى رودخانهء تالار بوده است و آن را محبس كى كاووس مىنامند . ر . ك . اعتماد السلطنه ، تاريخ طبرستان ، ص 84 . حال آنكه اين يك نام گذارى جعلى و از سرِ ناآگاهى است و مازندرانى كه كى كاووس بدانجا رفت چنان كه بارها ذكر شده است در سمت شرق سيستان و هند بوده است . ","page_name":" 317 ","page_number":317},
  {"content":"\r\n\r\nبكردم و سر ايشان را به خاك آوردم . ديگر همهء پهلوانان سپاه ايران نابينا گشته‌اند . و از آن رو كاووس را نكشتم تا با زارى و سختى ، هوش به سرش آيد و فراز را از نشيب بشناسد . چون ارژنگ ، گفتار او بشنيد ، به سوى شاه مازندران روى نهاد و به همراه خود ، سپاهيان و بنديان و اسپان آراسته و خواستهء بسيار ببرد . چون اينها همه كرده شد ، ديو سپيد همچون خورشيد به سوى خانهء خويش برفت . و كاووس شاه همچنان در مازندران بمانْد و پيوسته با خويش مىگفت : اين گناه ، از من بود .\r\nپيغام كاووس به زال و رستم\r\nپس كاووسِ خسته جگر ، پهلوانى چون مرغى پرّان برگزيده ، تا او را به شتاب به نزديك دستان و رستم فرستد و دستان را پيام دهد كه : ببين كه چه از بخت بر من رسيد و سر و تاج و تختم به خاك آمد . آن همه گنج و سپاهيان نامدار كه همچون گلهاى بهارى آراسته بودند ، همه را چرخ گردون به ديوان بسپرد . گويى بادى وزيد و همه را با خود ببرد . اكنون چشمانم نابينا و بختم تيره و تن و تاج و تختم نگونسار گشته است . اين چنين خسته در چنگ آهرمن افتاده‌ام و هر دم گويى روان از تنم مىگسلد . هر زمان كه آن پندهاى تو را به ياد مىآورم ، آهى سرد از جگر مىكشم .\r\nاى هوشمند ، به فرمانت نبودم و هر گزندى كه به من رسيد ، از كم خِرَدى من بود .\r\nليك اينك اگر به اين كار ميان نبندى ، همهء سود و سرمايه ، زيان گردد . آنگاه فرستاده چون پيام را بشنيد ، به شتاب از مازندران برفت و چون به نزد دستان رسيد ، آنچه شنيده بود ، بگفت . دستان با شنيدن آن سخنان ، پوست بر تن بدرّيد .\r\nبه روشن دل از دور ، بدها بديد * كزو بر زمانه چه خواهد رسيد\r\nليك آن را از دوست و دشمن ، نهان داشت و رستم را گفت : از اين پس ديگر سزاوار نيست كه شمشير در نيام بگذاريم و به آسايش بگذرانيم ، ازيرا كه شاه گيتى در دَم\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nاژدهاست و ايرانيان در رنج و سختىِ بسيارند . اكنون تو بايد كه زين بر رخش بنهى و اين كينه را بستانى . همانا كه ترا از بهرِ اين روزگار ، پرورانيده‌ام . مرا سال زندگانى از دويست افزون شده است و از اين پس ، اين كارها زيبندهء تو باشد . تو با اين كار ، شاه را از گزند رهايى خواهى داد و نام بلند خواهى يافت . پس شايسته نباشد كه در اين كار اهريمنى ، درنگ كنى و آسايش آرى . اينك ببر بيان « 1 »  بپوش و سر از كار و انديشه پرداخته كن . براستى هر كه چشمش ، سر نيزهء تو را ديد ، آرامش از روانش برفت . اگر به جنگ دريا نيز روى ، خون شود . از آواز تو كوه ، هامون گردد . پس نبايد كه هرگز ارژنگ و ديو سپيد اميد آن داشته باشند كه از تو رهايى يابند . گردن شاه مازندران را به گرز گران بشكن . رستم در پاسخ پدر گفت : از اينجا تا بدان سرزمين راهى دراز باشد من چگونه بدانجا شوم ؟ زال گفت : از سرزمين ما تا بدانجا دو راه است كه هر دو پر از سختى و دشوارى باشند . يكى راهى دير باز « 2 »  است كه كاووس برفت . و راه ديگر كه بالاى آن چهارده « 3 »  باشد ليك اگر چه كوتاه است ولى پر از شير و ديو و تيرگى است چنان كه چشمانت خيره گردد . پس تو از آن ميان ، راه كوتاه را برگزين و شگفتىهاى آن را نيز ببين . باشد كه گيهان آفرين ، يار تو باشد . و بدان كه اگر چه اين كارى پر رنج است ولى سرانجام بگذرد . من نيز سراسر شب را به پيش يزدان پاك ، نيايش كنم ، باشد كه اين بر و يال و سرو بازو و چنگ و گوپال تو را باز ببينم . اگر نيز\r\n\r\n","description":"","footnote":" ( 1 ) - ببربيان جامه‌اى است كه رستم به هنگام جنگ مىپوشيده است . اگر چه برخى برآنند كه آن از پوست اكوان ديو بوده است ليك چنان كه در اينجا مشاهده مىشود ، رستم اين جامه را پيش از جنگ با اكوان ديو مىپوشيده است . پس مربوط به چيز ديگرى بوده است . گفته شده آن از پوست جانورى به اين نام بوده كه دشمن شير باشد . رستم او را در كوههاى شام بكشت و پوست آن را جامهء جنگ ساخت . و خاصيتش آن بوده كه در آتش نمىسوخته و در آب غرق نمىشده و هيچ حربه بر آن كار نمىكرده . گويند در زمان انوشيروان ساسانى نيز يكى از آن جانور پيدا شد . هزار سوار به كشتن او فرستادند . ليك آن جانور در ميان آن جماعت افتاده ، همه را كشت و خورد و مجروح ساخت . روايتى نيز گويد جامهء ببريان را براى رستم از بهشت آورده بودند . ر . ك . برهان قاطع ، ماده ببربيان .  ( 2 ) - ديرباز به پارسى به معناى طولانى است .  ( 3 ) - مشخص نيست منظور چهارده فرسنگ بوده است يا مقياس ديگرى . ","page_name":" 319 ","page_number":319},
  {"content":"\r\n\r\nبايد كه در اين راه به دست ديو كشته گردى ، پس كسى را ياراى باز داشتن اين سرنوشت نباشد و هر چه پروردگار خواهد آن شود . و بدان كه در اين گيتى كسى جاودان نخواهد ماند و هر چه بمانى ، روزى سرانجام ، بايد رفت . و كسى كه در گيتى نامش بلند گردد ، به گاهِ رخت كشيدن از اين سرا ، اندوهگين نباشد .\r\nپس رستم ، پدر را گفت : من به فرمان تو كمر بسته‌ام . ولى اين دانم كه بزرگان پيشين نيز هرگز نمىپسنديدند كه كسى به پاى خود به دوزخ شتابد . تا كسى از خويشتن سير نگردد ، به پيش شير غرّان نيآيد . مرا از اين پس ، كمر بسته و رفته بدان .\r\nو در اين راه از هيچ كس جز پروردگار دادگر نخواهم كه دستگيرم باشد . پس تن و جان را برخىِ « 1 »  شاه كنم و جادوان را بشكنم و كمر بر ميان بندم و هر كه از ايرانيان ، زنده و در چنگ ايشان گرفتار بمانده است ، به ايران آورم . و نه ارژنگ و ديو سپيد و نه سنجه و پولادغندى و بيد را بر جاى نهم . سوگند به خداوند يكتاى گيهان آفرين كه رستم ، پاى از رخش بر ندارد مگر آنكه دست ارژنگ را چون سنگ ببندد و بر گردنش پالهنگ افگند و سر و مغز پولاد را به زير پا كوبد . رستم اين بگفت و ببر بيان بپوشيد . و زال بر او آفرين بسيار خواند . پس رستم ، استوار ، همچون پيل ، بر رخش سوار گشت . در همان هنگام رودابه با ديدگانى گريان بيآمد . زال نيز به زارى بر او بگريست . پس رودابهء ماهروى ، رستم را گفت : اينك كه بدين راه مىروى ، مرا در اندوه خود مىگذارى . چه اميدى به يزدان دارى ؟ رستم ، مادر را گفت : اى مادر نيكخوى ، اين راه را از سرِ آرزو بر نگزيدم . اين سرنوشت من بود كه برايم پيش آمد .\r\nاينك تو نيز جان و تن مرا به يزدان بسپار . پس همگى او را پدرود كردند . چه كسى از آن ميان مىدانست كه او را ديگر بار باز بينند ؟\r\nزمانه بر آنسان همى بگذرد * دَمش مرد دانا همى بشمرد\r\nهر آن روز بد كز تو اندر گذشت * بدانى كه گيتى دگرگونه گشت\r\n\r\n","description":"","footnote":" ( 1 ) - برخى به پارسى به معناى فدا و قربان است . ","page_name":" 320 ","page_number":320},
  {"content":"\r\n\r\nهفت خوان رستم\r\nخوان نخست جنگ رخش با شيرى\r\nرستم - آن گُرد گيتى فروز - از پيش پدر برفت و از نيمروز بيرون شد . به شتاب ، راه دو روزه را به يك روز مىرفت و شب و روز را يكسان مىپنداشت . اين چنين بر رخش ، راه بسپرد تا اين كه گرسنگى بر او چيره گشت . در آن هنگام دشتى پر از گورخر بديد . پس ران بيفشرد و دليرانه كمند كيانى بيانداخت و گورى را به دام آورد .\r\nآنگاه از پيكان تير آتشى بيافروخت و خار و هيزم بر آن ريخت و آن گورخر را بكشت و بر آن آتش بريان بكرد و آن را بخورد و استخوانهايش را به دور انداخت . و او را ديگ و خوان ، همين بود كه گفته آمد . آنگاه لگام از سر رخش برداشت تا در آن مرغزار به چرا پردازد و نِيستانى را نيز براى خويش بستر ساخت و ندانست كه آنجا جايگاهى پر بيم باشد . در آن نيستان بيشهء شيرى بود و پيل را نيز ياراى آن نبود كه از آن نِىها چيزى جدا سازد . چون پاسى از شب بگذشت ، آن شير درّندهء دلير به پيش كنام خويش آمد ، ليكن بر نِىها ، پيل تنى خفته ديد كه اسپى در كنارش آشفته بود . پس با خود گفت : نخست به جنگ اسپ مىروم كه با شكست اسپ ، سوار نيز بدست آيد . پس به شتاب به سوى رخش تاخت . ليك رخش بىدرنگ چون آتش بجوشيد و دو دست را به بالا آورد و بر سر شير كوبيد و با دندانهاى تيزش پشت او را بگرفت و تا پاره پاره گشت بر زمينش بزد . و آنسان آن جانور دد را بكشت . چون رستم از خواب بيدار گشت و آن شير درّنده را كشته ديد ، به رخش گفت : اى هوشيار ، چه كسى تو را گفت كه با شير كارزار كنى ؟ اگر تو بر دست او كشته مىگشتى ، من اين ببر بيان و اين كلاهخود و اين كمند و كمان و تيغ و گرز گران را چگونه تا مازندران مىكشاند ؟ . اگر پيش از اين از خواب بر مىخاستم ، نمىگذاردم كه با آن شير\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nبجنگى . رستم پهلوان ، اين بگفت و زمانى دراز بخوابيد . چون خورشيد سر از كوه برآورد ، تهمتن از خواب خوش بيدار گشت و تن رخش را بسترد و زين بر آن نهاد و يزدان نيكى دهش را ياد كرد .\r\nخوان دوم يافتن رستم ، چشمهء آب\r\nآنگاه راهى دشوار ، او را در پيش آمد كه بناگزير مىبايست رفتن . بيابانى بىآب و گرمايى سخت بود كه مرغ نيز از آن پاره پاره مىگشت . چنان هامون و دشت گرم گرديد كه گويى آتش بر آن افتاده بود . تن رخش و زبان رستم از گرمى و تشنگى از كار بيافتاد . پس رستم از اسپ پياده گشت و ژوپين به دست گرفت و چونان مستان ، روان شد . او كه هيچ راه و چاره‌اى نمىديد ، روى به سوى آسمان كرد و گفت : اى داور دادگر كه همهء رنج و سختيها را تو بسر مىآورى ، اينك اگر از اين رنج بردن من خشنودى ، بدان كه از بودن در اين گيتى سير گشته‌ام ليك اين راه مىپويم تا مگر پروردگار گيهان ، كاووس شاه را زينهار دهد و ايرانيان را از چنگال ديو ، رهايى بخشد . چون رستم اين سخنان بگفت ، تن پيلوارش از تشنگى سست و آشفته شد و بر آن خاك گرم بيافتاد و زبانش از تشنگى چاك چاك گشت . كه ناگهان ديد ميشى در كنارش پديد آمد و بگذشت . رستم بىدرنگ از آن رفتن ميش با خود انديشيد كه : آيا آبشخور اين ميش كجاست ؟ همانا كه اينك بخشايش كردگار ، فراز آمد . پس شمشير را در دست بيفشرد و به نيروى پروردگار بر پاى خاست و با شمشيرى به يك دست و پالهنگى به دست ديگر ، از پِى آن ميش روان گشت . كه ناگهان در آن راه ، چشمهء آبى پديد آمد و آن ميش سرفراز بدانجا رسيد . تهمتن روى به سوى آسمان كرد و گفت : اى داور راستگوى ، در هيچ كجاى نزديك اين چشمه ، جاى پاى ميش نيست و اين ميش نيز با من هيچ خويشى و آشنايىاى نداشت . [ اين تو بودى كه اين همه\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nپديد آوردى و مرا برهاندى 
  ] .\r\nبه جايى كه تنگ اندر آمد سخن * پناهت بجز پاك يزدان مكن\r\nكه هر كس كه از دادگرْ يك خداى * بپيچد ، خرد را ندارد بجاى\r\nپس رستم بر آن ميش ، آفرين بسيار كرد و گفت : مبادا دل يوز بر تو شاد باشد . هر كه با تير و كمان به تو بتازد ، كمانش شكسته و روانش تيره بادا كه اين پهلوان پيل تن ، از تو بود كه زنده شد و گرنه اينك در گذشته بود و خوراك اژدها و گرگ مىگشت و تنش به چنگ ددان پاره پاره مىشد و آنسان نشان او به دشمن مىرسيد . آنگاه چون آن ميش را آفرين بگفت ، زين از رخش تگاور جدا كرد و با آن آب پاك ، او را بشست ، كه همچون خورشيد تابناك گشت . چون خود نيز سيراب شد ، آهنگ شكار كرد و تركش پر از تير كرد . پس چون پيل ژيان ، گورخرى را بيافكند و پوستش بِكَند و او را به دو نيم كرد و پاهايش جدا ساخت . آنگاه آتشى چون خورشيد برافروخت و آن گورخر را بشست و بر آن آتش بريان ساخت و بخورد و استخوانش بيافكند . پس به سوى آن چشمه برفت و چون سيراب شد ، آهنگ خواب كرد و رخش ستيزنده را گفت : با كسى مكوش و جفت مشو و اگر دشمنى بيآمد ، تنها به سوى من بپوى و تو با ديو و شيران جنگ مكن . اين بگفت و بخفت . رخش نيز تا نيمه شب به چرا پرداخت .\r\nخوان سوم جنگ رستم با اژدها\r\nناگهان اژدهايى بدان دشت در آمد كه گويى پيل نيز از او رهايى نمىيافت .\r\nخوابگاه اژدها در آن جاى بود و از بيم او ديو نيز ياراى راه يافتن بدانجاى را نداشت . پس چون بيآمد و رستم را خفته و در كنارش اسپى آشفته ديد ، با خود\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nانديشيد : اين كيست كه او را ياراى آمدن به اين جايگاه و خفتن در اينجاست ؟ چه ، ديو و پيل و شير نرّ نيز ياراى گذر در آنجا نداشت و اگر مىآمد نيز از چنگ آن اژدهاى نرّ رهايى نمىيافت . اژدها به سوى آن رخش رخشنده روى نهاد . رخش كه چنين ديد به پيش رستم رفت و همى سُم بر زمين كوبيد و همى دُم برافشاند . چون تهمتن از خواب بيدار گشت ، به گِرد بيابان بنگريست . ليك آن اژدهاى دژم ناپديد گشت . پس رستم از اين كه رخش ، او را از خواب بيدار كرده بود خشمگين گشت و با خيره سرى با او پيكار كرد . بار ديگر در خواب شد . در هماندم آن اژدها از تاريكى بيرون آمد . رخش ، ديگر بار به تگ به بالين رستم آمد و با سُم ، خاكها را بِكَند و پخش كرد . چون رستم بار ديگر از خواب بيدار شد ، برآشفت . همهء بيابان را بنگريست ، ليك بجز تيرگى ، چيزى نديد . پس به آن رخشِ مهربان ِ بيدار گفت : پيوسته مىخواهى كه سرم را از خواب بازدارى و شتاب به بيدارى من گرفته‌اى . اگر اين بار باز چنين رستاخيزى سازى ، سرت را با اين شمشير تيز ببرّم و پياده به سوى مازندران شوم و اين كلاهخود و شمشير و گرز گران را خود ، بدانجا كِشَم . تو را گفته بودم اگر شير به جنگ آمد ، من از براى تو به جنگ آن خواهم شد ديگر نگفتم كه امشب را پيوسته بر من شتاب آورى تا از خواب بجنبم . پس براى بار سوم ، رستم - كه ببر بيان بر تن داشت - به خواب رفت . در هماندم ، باز آن اژدهاى دژم آن چنان بغرّيد كه گويى به دَم خود ، آتش بيافروخت . رخش كه چنان ديد ، چراگاه را رها كرد . ليك ديگر او را ياراى رفتن به پيش رستم نبود . دلش از شگفتى به دو نيم گشته بود . هم از رستم بيم داشت و هم از آن اژدها . از ديگر سوى نيز دلش از مِهر رستم نمىآرميد .\r\nپس چون باد دمان به پيش رستم دميد و جوشيد و خروشيد و خاك را بر كَند ، آن چنان كه زمين را به زير سُم خويش چاك چاك كرد . چون رستم بار ديگر از خواب خوش بيدار شد ، بر رخش برآشفت . ليك پروردگار خواست كه ديگر آن اژدها از چشم او نهان نباشد . رستم او را در آن تيرگى بديد و به شتاب ، تيغ تيز از نيام بركشيد و بسان ابر بهارى بغرّيد و زمين را پر از آتش كارزار ساخت . پس به آن اژدها گفت :\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nنامت را برگوى كه ازين پس ديگر گيتى را به كام خويش نخواهى ديدن . و شايسته نباشد كه بىآنكه نامت را بدانم ، روانت را از تن تاريكت برآرم . آن اژدهاى نرّ دژخيم به رستم گفت : بدان كه كسى از چنگ من رهايى نيابد . همهء اين دشت ، جايگاه من است . دالمن « 1 »  نيز ياراى پريدن در آسمانش را ندارد و ستاره نيز زمينش را به خواب هم نبيند . اينك تو بگو كه نامت چيست ، ازيرا كه مادرت بايد بر تو بگريد . پس رستم ، او را گفت : من رستمم ، از فرزندان دستان سام و نريمان . به تنهايى همچون سپاهى كينه‌ور باشم و زمين را با اين رخش دلاور بسپرم . اينك جنگاوريم را ببينى .\r\nهم اكنون سرت را به خاك آورم . پس اژدها با او برآويخت . رخش كه آن همه زور اژدها را بديد ، در شگفت شد . پس دو دوش اژدها را با دندان بِكَند و پشتش را چون شير بدرّيد . رستم دلير در او خيره ماند . پس تيغى بزد و سر از تن آن اژدها جدا ساخت . خون چون رودى از تن او جارى شد و زمين به زير تنش ناپديد گشت . چون رستم به بر و يال و دَم تيز آن اژدهاى دژم نگاه كرد و همهء بيابان را به زير او و خون گرمش را بر خاك تيره ، روان ديد ، بترسيد و در شگفتى بسيار شد و پيوسته نام يزدان بر زبان آورد . آنگاه به درون آب شد و سرو تن را بشست . رستم اين همه را جز به نيروى پروردگار نكرد . پس به يزدان چنين گفت : اى دادگر ، اين تو بودى كه مرا دانش و فرّ و زور بدادى ، آن چنان كه پيشم شير و ديو و پيل يكسان باشند و بيابان بىآب و درياى نيل را به چيزى ندانم . و به گاهى كه خشم آورم ، بدانديش و دشمن ، چه بسيار و چه اندك ، در پيش چشمم يكى باشد .\r\n\r\n","description":"","footnote":" ( 1 ) - دالمن به پارسى به معناى عقاب باشد . ","page_name":" 325 ","page_number":325},
  {"content":"\r\n\r\nخوان چهارم كشتن رستم ، زنى جادو را\r\nچون رستم ، پروردگار را آفرين بسيار گفت ، رخش را بيآورد و زين بر نهاد و بر آن بنشست و راه سراى جادوان را در پيش گرفت . پس آن راه دراز را برفت تا گاهِ فرو شدن آفتاب « 1 »  .\r\nناگهان جايى ديد پر از درخت و گياه و آب روان و چشمه‌اى چون چشم تذرو و جامى نبيذ چون خون كبوتر و ميش بريان و نان و نمكدان و ريچار « 2 »  در آنجا نهاده . پس رستم از اسپ فرود آمد و زين از آن بر گرفت و با شگفتى به آن ميش بريان و نان بنگريست . آنجا جايگاه خوردن جادوان بود كه چون رستم بدانجا رسيد ، از شنيدن آواز او ، آن ديو ناپديد گشت . رستم در كنار آن چشمه بر آن نيزار بنشست و جامى از ياكند را پر از مِى كرد . در كنار آن مِى ، تنبور « 3 »  نغزى نيز نهاده شده و آن بيابان ، چون خانهء سور گشته بود . تهمتن آن تنبور را در بر گرفت و آن را نواخت و سرودى خواندن گرفت كه : رستم ، آوارهء بَدنِشان است كه بهره‌اش از روز شادى كم است . همه جا آوردگاه او و كوه و بيابان ، بستان اوست . همواره در جنگ با ديو و اژدهاى نرّ است و او را از ديو و بيابان ، رهايى نباشد . روزگار ، مِى و جام و گل و مرغزار را بهرهء من نكرده است . هميشه يا به جنگ ِ نهنگم يا پلنگ . ناگهان اين سرود رستم و نواى سازش به گوش زنى جادو رسيد . زن جادو اگر چه زيبا روى نبود ، رُخ را بسان بهار بيآراست و پر از رنگ و بوى به نزد رستم رفت و از او بپرسيد و نزديكش\r\n\r\n","description":"","footnote":" ( 1 ) گاه فرو شدن آفتاب به پارسى به معناى هنگام غروب است .  ( 2 ) - ريچار ، ريچال ، معرب آن ريصار و ريصال است . مطلق مربا را گويند عموماً و مربايى كه از دوشاب پخته باشند خصوصاً . و هر چيز را نيز گويند كه از شير گوسفند پزند به هر نحو كه باشد . در بحر الجواهر در باب معنى اين واژه آمده است : آنچه از بقول در آب طبخ كنند و روغن و ترشىها و ادويهء حاره بر آن افزايند . ذُرى آن را كنسرو  conserve  ترجمه كرده است . برهان قاطع ، ماده ريچار و ريچال و حواشى معين .  ( 3 ) - تنبور ، ساز معروف ، كه طنبور معرب آن است . ","page_name":" 326 ","page_number":326},
  {"content":"\r\n\r\nبنشست . تهمتن كه او را بديد ، يزدان را نيايش و ستايش بسيار كرد و آفرين خواند كه در آن دشت مازندران ، خوان و مِى و رود و آن ميگسار جوان را بيافت . ليك ندانست كه او جادوگرى فريبكار و اهريمنى است كه خود را به رنگ و نگار بنهفته است . پس رستم تاسى مِى « 1 »  به دست آن زن نهاد و از دادار نيكى دهش ياد بكرد .\r\nچون از خداوندِ مِهر سخن به ميان آورد ، ناگهان آن زن به همان چهرهء جادوييش بازگشت ، ازيرا كه ستايش و نيايش پروردگار ، با روان و زبان او راه نداشت . پس چون نام يزدان بشنيد ، سياه گشت . تهمتن چون بر او بنگريست ، به شتاب كمندى بيانداخت و ناگاه ، سر آن جادو را به بند آورد و به او گفت : برگوى كه چه چيز هستى ، و به همان گونه كه هستى خود را بنماى . كه ناگهان در ميان كمند ، گنده پيرى ، پر آژنگ و نيرنگ و بند و گزند پديدار گشت . پس رستم ، ميان اورا با دشنه به دو نيم كرد و دل جادوان را پر از بيم ساخت .\r\nخوان پنجم گرفتار شدن اولاد به دست رستم\r\nپس رستم از آنجا روان شد تا به جايى رسيد كه هيچ روشنايى در آن نبود . همه جا را شبى تيره و سياه چون روى زنگى فرا گرفته بود . نه ستاره پيدا بود و نه ماه .\r\nگويى خورشيد را به بند آورده بودند يا ستاره را به خم ّ كمند افكنده بودند . پس چون در آن سياهى نتوانست هيچ جا را ببيند ، رخش را آزاد گذارد تا او راه را بجويد .\r\nچون چندى برفتند ، به روشنايى رسيد و زمين را يك سره از خويد « 2 »  ، همچون پرنيانى بديد . گويى گيتى ، از پيرى ، باز جوان گشته بود . همه جا پر از سبزه و آب\r\n\r\n","description":"","footnote":" ( 1 ) - تاس به پارسى همان كاسهء مسى است كه اعراب ، آن را به صورت طاس معرب كرده‌اند .  ( 2 ) - خويد با تلفظ خيد به معناى كشتزار جو و گندم است كه هنوز موقع درو كردن آن نرسيده باشد . ","page_name":" 327 ","page_number":327},
  {"content":"\r\n\r\nروان بود . رستم كه خوى « 1 »  از سرو تنش سرازير بود و نياز بسيار به آسايش و خواب داشت ، ببر بيان از تن بيرون ساخت و كلاهخود از سر برداشت و هر دو را برابر آفتاب بگسترد . آنگاه لگام از سر اسپ برداشت و او را در آن كشتزار رها ساخت .\r\nچون كلاهخود و ببربيان خشك شد ، آنها را بپوشيد و همچون شير ، از آن گياهان ، بسترى براى خود فراهم آورد و بخفت . ليك دشتبانى كه در آنجا بود ، چون اسپ را در سبزه‌ها ديد ، خشمگين شد و به شتاب به سوى رستم و رخش رو نهاد و چوبى سخت بر پاى رستم بزد . چون رستم از خواب بيدار شد ، دشتبان به او گفت : اى اهرمن چرا اسپ را در خويد رها كردى تا از آنچه كه براى آن رنج نبرده‌اى ، بهره‌مند گردد ؟ رستم كه اين سخنان بشنيد ، از جا بجست و بىآنكه سخنى با او بگويد ، هر دو گوش مرد را در دست گرفت و بفشرد و هر دو را از بُن بركند .\r\nدشتبان كه از اين كار او شگفت زده گشته بود ، فريادكنان و شتابان ، گوشها را برگرفت . در آن سرزمين ، پهلوانى جوان و دلير به نام اولاد بود . پس آن مرزبان ، خروشان با سر و دستى خون آلوده و دو گوش كَنده به نزد او رفت و او را گفت :\r\nمردى چون ديو سياه كه بجاى جوشن ، پلنگينه پوشيده و كلاهى از آهن بر سر نهاده كه همچون اهريمن يا اژدهايى خفته در جوشن بود ، [ به كشتزار آمد و بخفت 
  ] . برفتم كه اسپش را از كشتزار برانم . چون مرا ديد ، از جا برجست و بىآنكه هيچ سخنى گويد ، دو گوشم را بِكَند و باز همانجا بخفت . اولاد كه در آن هنگام با بزرگان ، از براى شكار در آن مرغزار مىگشت ، چون آن سخنان را از دشتبان بشنيد و جاى پاى رخش را در آن نخچيرگاه بديد ، با آن بزرگان و پهلوانان ، بدانسو كه نشان تهمتن بود ، روان گشت تا بنگرد كه او چگونه مردى است و از چه رو با دشتبان ، آن بد بكرده است .\r\nچون به نزديك او رسيد ، تهمتن به سوى رخش رفت و بر زين نشست و تيغ برّنده از نيام كشيد و چون ابرى غرّنده بيآمد . پس تهمتن و اولاد با هم روياروى شدند . اولاد\r\n\r\n","description":"","footnote":" ( 1 ) - خوى  xy  همان خْوَىْ  xvai  پهلوى و خْوَئِذَ  xvaedha  اوستايى به معنى عرق است . ","page_name":" 328 ","page_number":328},
  {"content":"\r\n\r\nبه تهمتن گفت : برگوى كه نامت چيست و تو را شاه ، كه باشد ؟ مگر نمىدانستى كه نبايد به اين سو كه جاى نرّه شيران پرخاشخر است بيايى ؟ چرا آن اسپ را در كشتزار رها ساخته و گوش اين دشتبان كنده‌اى ؟ اينك گيتى را بر تو سياه سازم و سرت را به خاك آورم . رستم كه چنين شنيد ، او را گفت : نام من ابر است . و بدان كه اگر ابر به جنگ شير نيز بيايد ، همه‌جا نيزه و تيغ بباراند و سرهاى بسيارى پهلوانان را هم از تن جدا سازد . اگر نام من به گوش تو رسد ، روان از تنت بيرون خواهد شد . آيا آوازهء كمند و كمان پهلوان پيل تن را در هر انجمن نشنيده‌اى ؟ پس بدان كه هر مادرى كه پسرى چون تو زايد ، بايد بر آن پسر مويه‌گر شود . تو با اين سپاهى كه به پيش من راندى ، همانا كه گردو بر گنبد نهاده‌اى . « 1 »  رستم ، اين بگفت و شمشير از نيام بر كشيد و كمندى بيانداخت و چون شير به ميان رمه تاخت و به هر زخم شمشيرى كه زد سر دو تن از آن سپاه را بيانداخت ، گويى شاخ و برگ درختان مىزد . و اين چنين سر آن سركشان را به زير پى آورد و همهء آنهايى را كه گِرد اولاد بودند ، بكشت . و آن ديگران نيز شكست خورده و گريختند و در كوه و دَهار پراكنده گشتند . در و دشت پر از گَرد سواران گشت . آنگاه رستم چون پيل دژم با كمندى در دست به سوى اولاد تاخت . چون رخش به اولاد نزديك گشت ، روز روشن بر او تيره و تار گشت . پس رستم كمندى دراز بيافكند و سرش را به دام آورد . و بدين سان اولاد را از اسپ به زير كشانيد و دو دستش ببست و خود بر اسپ بنشست و او را گفت : بايد كه مرا راست گويى ، چه اگر بخواهى كه سخن به كژّى بر زبان آورى تو را زنده نگذارم . پس مرا جاى ديو سپيد و پولادغندى و بيد و نيز آنجا كه كاووس شاه در بند است ، بنما . و بدان كه اگر چنين كنى من ، آن تاج و تخت و گرز گران را از آن شاه مازندران بگيرم و تو را بر اين مرز و بوم شاه گردانم . ولى بدان كه اگر سخنى به كژّى گويى ، از چشمانت رود خون روان خواهم ساخت .\r\n\r\n","description":"","footnote":" ( 1 ) - كنايه از كار بىثمر كردن است . چون گردو بر گنبد قرار نمىگيرد . ","page_name":" 329 ","page_number":329},
  {"content":"\r\n\r\nاولاد كه چنين شنيد ، به رستم گفت : مغزت را از خشم پرداخته ساز و چشم بگشاى و بيهوده مرا مكش ، چه هر چه از من بپرسى ، تو را بگويم و به جايى كه كاووس شاه در بند است و نيز به خانهء ديو سپيد و بيد ، همه جا شهر به شهر و راه به راه ، تو را راهنما باشم . پس اكنون بدان كه از اينجا تا به نزديك كاووس شاه ، سد پرسنگ است و از آنجا تا پيش ديو سپيد سد پرسنگ راه دشوار و بد از ميان دو كوه باشد جايى هولناك كه دالمن نيز برآسمانش ياراى پرواز ندارد . شبها در آن كوهسار ، دوازده هزار از ديوان جنگى پاسبانند . سپهدارشان پولادغندى و سنجه است . و سالار و بزرگ آن نرّه ديوان ، ديو سپيد است كه كوه نيز در برابر او چون بيد لرزان باشد . تن او را چون كوهى بيابى كه بر و دوش و يالش برابر دَه ريسمان باشد . اينك تو را اگر چه چنين يال و دست و برز و بالا و نيرويى است و گذارندهء تيغ و گرز و پيكانى ، شايسته نباشد كه با ديو بستيزى . پس چون از آنجا هم بگذرى سنگلاخ و دشتى پيش آيد كه آهو نيز بر آن ياراى گذشتن ندارد . از آن نيز كه بگذرى به رودى برسى كه پهناى آن بيش از دو پرسنگ باشد كه ديوى مرزبان آن است و نرّه ديوان بسيارى به فرمان اويند . پس ، از آنجا تا سيسد پرسنگ سراى بزگوشها و نرم پايان باشد . و از بزگوش تا شهر مازندران راهى زشت و پرسنگهاى بسيار است . و شاه شهر مازندران را هزاران هزار سوار باشد و هزار و دويست پيل جنگى كه در شهر نيز نمىگنجند . تو اگر تنها تنى يا از آهن ، بدان كه به آن سوهان اهريمنى ساييده گردى .\r\nرستم به گفتار او بخنديد و گفت : تو اگر با من در اين راه ، همراهى ، پس به زودى ببينى كه از اين پيل تن ِ تنها چه بدها كه به آن اهرمن نامدار رسد . به نيروى يزدان پيروزگر و با بخت و شمشير و تيغ و هنر ، چون اين نيرو و بر ويال و زخم گوپال مرا در جنگ ببينند ، پِى و پوستشان از ترس بدرّد و زان پس ديگر لگام را نيز از اسپ نشناسند . پس اينك مرا بدانجا كه كاووسِ كى هست ، راهنما باش . رستم اين بگفت و شادان بر رخش بنشست . و اولاد پياده در پيش اسپ او همچون باد ، دوان بود . و اين چنين شب و روز نيآسودند تا به پيش كوه اسپروز - آنجا كه كاووس سپاه بُرد و آن مايه بد از\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nديو و جادو به دو رسيد - رسيدند . چون شب به نيمه آمد ، خروش و بانگ هياهويى از دشت برآمد . در مازندران آتش افروختند و در هر جا شماله‌اى « 1 »  بسوختند . تهمتن از اولاد پرسيد كه : اين چيست كه از چپ و راست آتش برافروخته‌اند ؟ اولاد گفت :\r\nآنجا دروازهء شهر مازندران است كه شبانگاه دو گروه از ايشان بيدار مىمانند . و در آن جايگاه ارژنگ ديو است كه هر زمان بانگ غريو از آنجا برخيزد . پس رستم جنگجوى بخفت و چون روز فرا رسيد ، اولاد را بر درختى در آنجا با كمند سخت ببست . آنگاه گرزِ نياى خود را بر زين افكند و راهى شد .\r\nخوان ششم جنگ رستم و ارژنگ ديو\r\nرستم با كلاهخودى خسروى بر سر و ببربيانى خوىآلوده « 2 »  بر تن ، به ارژنگ سالار روى نهاد . چون به نزديك سپاه او رسيد ، در ميان آن گروه چنان فريادى بزد كه گويى دريا و كوه از هم بدرّيد . ارژنگ ديو كه آن فرياد به گوشش رسيد ، از سراپرده بيرون جست . چون رستم او را بديد به شتاب همچون آذرگشسپ « 3 »  به سوى او اسپ تاخت و دليرانه ، سر و گوش او را بگرفت و چون شير ، سر از تنش جدا ساخت و آن سر خونين ديو را به سوى سپاهيان ديو بيانداخت . چون ديوان ، آن گوپال و چنگال او را بديدند ، دلشان از ترس بدرّيد . رستم شمشيرِ كين بركشيد و آن ديوان را بكشت . به گاه فرو شدن آفتاب ، شتابان به سوى كوه اسپروز تاخت و كمند از اولاد برگشاد و با هم به زير درخت بلندى بنشستند . پس تهمتن ، راه شهرى را كه كاووس شاه در آن بود ، از اولاد بپرسيد . و چون از او بشنيد ، تيز بدانجا روى نهاد . و اولاد نيز\r\n\r\n","description":"","footnote":" ( 1 ) - شماله به پارسى به معناى شمع است .  ( 2 ) - خوىآلوده به پارسى به معناى عرقناك و خيس از عرق است .  ( 3 ) - آذرگشسپ در اين جا به معناى برق و آتش جهنده است . ","page_name":" 331 ","page_number":331},
  {"content":"\r\n\r\nپياده در پيش او راهنما گشت . چون رستم بدان شهر رسيد ، رَخش ، همچون تندر ، خروشى بر آورد . در همان هنگام كاووس آواى رخش بشنيد و ديگر همهء آغاز و انجام كار را بدانست . پس به ايرانيان گفت : ديگر روزگار بد ما بسرآمد ، ازيرا كه خروش رخش به گوشم رسيد و روان و دلم از اين خروش تازه گشت . به گاهِ كواذ نيز ، آن زمان كه با شاه تركان نبرد كرد ، اين چنين شيهه كشيد . سپاهيان كه چنين شنيدند ، با يكديگر گفتند : كاووس شاه از پِىِ ماندن در اين بند و زندان ، خِرَد و هوش و فرّ از سرش برفته . گويى خواب مىبيند . ما را ديگر هيچ چاره‌اى نيست و بايد كه در اين بندِ سخت بمانيم . ديگر بخت از ما بگرديده است .\r\nليك در همان زمان ناگهان رستم ، آن يل آتش افروز پرخاش جوى به پيش كاووس شاه رسيد . پس همهء آن بزرگان چون گودرز و توس و گيو و گستهم و شيدوش و بهرام به پيش ايشان انجمن شدند . رستم فريادها كشيد و شاه را نماز برد و او را از آن رنجهاى دراز بپرسيد . كاووس شاه ، رستم را در بر گرفت و از زال و رنج آن راه دراز بپرسيد . آنگاه به رستم گفت : بايد پنهان از چشم آن جادوان ، رخش را روان سازى .\r\nچون به ديو سپيد آگهى رسد كه روى گيتى از ارژنگ تهى گشته و رستم پيل تن به نزد كاووس رسيده ، همهء نرّه ديوان انجمن گردند و گيتى پر از سپاهيان ايشان شود و همهء رنجهاى تو بيهوده گردد . پس تو اكنون راه خانهء آن ديو گير و در اين راه تن و تير و شمشيرت را به رنج آور ، كه اگر يزدان پاك يارت باشد ، سر جادوان را به خاك آورى .\r\nو بدان كه بايد از هفت كوه بگذرى كه در هر جاى آن گروههايى از ديوان باشند . آنگاه تو را دَهارى ترسناك و پر از بيم و باك پيش آيد كه در پيش آن دهار ، نرّه ديوانى چون پلنگ آمادهء جنگ هستند . و در آن دهار ، تخت ديو سپيد است كه همهء آن سپاهيان ، بيم و اميد از او دارند . باشد كه بتوانى او را تباه سازى ، چه او سالار و پشت آن سپاهيان است . چشمهاى اين سپاهيان ايران زمين ، از اندوه ، و چشم من نيز از تيرگى نابينا گشته است . پزشكانى كه چشمانم را بديدند ، اميد آن داده‌اند كه با خون دل و مغز ديو سپيد درمان گردد . مردى كه پزشكى فرزانه بود گفت : چون از خون دل ديو\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nسپيد سه چكه به درون چشمانت بچكانى ، آن تيرگى با خون به بيرون آيد و بينا شوى . پس رستم پهلوان پيل تن ساز جنگ كرد و ايرانيان را گفت : بيدار باشيد كه من آهنگ ديو سپيد كردم كه همچون پيل جنگى و فريبكار است و سپاهيان بسيارى گِرد اويند . اگر كه او در اين جنگ پشت مرا به خم آورد ، شمايان دير گاهى خوار و دژم خواهيد ماند . ليك اگر خداوندِ هور ، يار من باشد ، اختر نيك ، مرا نيرو بخشد و همهء بوم و بر و تخت شاهى را باز يابيم و آن درخت خسروانى به بار آيد .\r\nخوان هفتم كشتن رستم ، ديو سپيد را\r\nرستم با كمرى تنگ بسته و سرى پر از كينه و جنگ از آن جايگاه برفت و آن رخش چون باد را برانْد و با خويشتن ، اولاد را نيز به همراه برد . چون بدان هفت كوه - كه جايگاه گروههاى نرّه ديوان بود - رسيد ، برفت تا بدان دهار بىبُن نزديك گشت و پيرامونش سپاهيان ديو را بديد . پس به اولاد گفت : آنچه تا كنون از تو بپرسيدم ، همه را راست يافتم . اكنون كه گاه رفتن فرا رسيده است ، راز بگشاى و مرا راهنما باش .\r\nاولاد گفت : بدان كه چون آفتاب گرم شود ، ديوان به خواب روند . در آن زمان است كه مىتوانى بر ايشان در جنگ پيروز باشى . ليك اكنون بايد درنگ كنى چرا كه يك تن از آن ديوان را نيز نشسته نمىبينى ، مگر اندك جادوان پاسبان . ولى در آن زمان كه تو را گفتم ، اگر پروردگار پيروزگر يارت باشد ، پيروز گردى . پس رستم در رفتن هيچ شتاب نكرد تا گرمگاه « 1 »  فرا رسيد . در آن زمان بار ديگر سروپاى اولاد را با كمند ببست و شمشير از نيام بركشيد و چون تندر بغرّيد و نام يزدان بر زبان آورد و چون گَرد به ميان سپاه آمد و با دشنه ايشان را از خود دور بكرد چنان كه هيچ كس از\r\n\r\n","description":"","footnote":" ( 1 ) - گرمگاه به پارسى به معناى ظُهر است . ","page_name":" 333 ","page_number":333},
  {"content":"\r\n\r\nايشان پيش او به جنگ نايستادند و با او راه نبرد نجستند . آنگاه رستم همچون خورشيد تابنده به شتاب به سوى جايگاه ديو سپيد رفت . در آنجا چاهى بمانند دوزخ يافت كه بُن آن از تيرگى ناپيدا بود . چندى در آنجا شمشير در دست بايستاد ، ازيرا كه هيچ‌جا را از سياهى نمىديد . چون مژگان بماليد و چندى در آن دهار بنگريست ، در آن تاريكى ديوى همچون كوه بديد كه سراسر آن دهار ازو ناپديد گشته بود . رويش سياه و مويش سپيد و بالا و پهنايش بسان گيتى بود . چون رستم آن ديو را بديد كه درون آن دهار به خواب رفته ، هيچ در كشتن او شتابى نكرد . پس همچون پلنگ بغرّيد و چون آن ديو بيدار گشت ، رستم به جنگ او شتافت . ديو سپيد همچون كوهى سياه كه بازوان و كلاهش را به آهن ، سخت كرده بود ، به سوى رستم آمد و سنگ آسيابى را برداشت و چون دود به نزديك رستم شتافت . دل رستم پيل تن از ديدن او بدانسان ، پر از بيم شد و بترسيد . ليك همچون شير ژيان برآشفت و تيغ تيزى بر او بزد كه يك پايش از او جدا شد و بيافتاد . ولى ديو با همان يك پا با او برآويخت و همهء آن دهار را زير و زبر كرد و بر ويال آن گُرد دلير را بگرفت كه مگر او را به زير آورد . هر دو از تن يكديگر گوشت بِكَندند . سراسر زمين از خون ايشان گِل شد . رستم در دل گفت : اگر امروز از اين ديو جان بدر بَرَم ، جاودانه زنده خواهم ماند . از سوى ديگر ديو سپيد نيز با خود گفت : ديگر از جان شيرينم نوميد گشتم . اگر اينك به همين سان بريده پا و پوست از چنگ اين اژدها رهايى يابم ، ديگر در مازندران مرا جاودانه زنده خواهند ديد . ديو سپيد ، اين سخنان در دل مىگفت و خود را نويد مىداد . و بدين گونه با يكديگر چنان جنگيدند كه از تنشان جوى خوى « 1 »  و خون روان گشت . تهمتن به نيروى يزدان جان آفرين ، با درد و كين ، بسيار بكوشيد و سرانجام دست بزد و چون نرّه شيرى او را از زمين برداشت و به گردن برآورد و چنان بر زمينش زد كه در دَم جان بداد . پس دشنه‌اى در دلش فرو برد و آن\r\n\r\n","description":"","footnote":" ( 1 ) - خوى به پارسى به معناى عرق است . ","page_name":" 334 ","page_number":334},
  {"content":"\r\n\r\nرا دريد و جگر از تن تيره‌اش بيرون كشيد . تن كُشتهء آن ديو ، همهء دهار را فرا گرفته و گيتى همچون درياى خون گشته بود .\r\nآنگاه رستم برفت و بند از اولاد برداشت و آن كمند كيانى را كه با او اولاد را بسته بود ، به فتراك بست و خواست تا به سوى كاووس شاه رو نهد . اولاد ، او را گفت : اى نرّه شير ، گيتى را با شمشيرت به زير آوريدى . ليك تن من ، نشان بند تو دارد . اينك آن چيزى را كه بدان دلم را اميد دادى ، به يادآور . تو كه شير ژيان و كيانى سيمايى ، سزاوار نباشد كه پيمان بشكنى . رستم كه چنين شنيد ، به اولاد گفت : مازندران را كران تا كران به تو خواهم سپرد . ليك اكنون كار و رنجى دراز در پيش است كه هم آن را نشيب بُوَد و هم فراز . بايد كه شاه مازندران را از تخت به زير آورم و به چاه افگنم و سر هزاران هزار ديو جادو را با دشنه از تن جدا سازم . از آن پس مگر كه كشته شوم و گرنه هرگز از پيمان تو نگذرم .\r\nآنگاه رستم پهلوان ، آن شير فرخنده پىِ ، به نزد كى كاووس برفت . فرياد شادى از پهلوانان ايران برخاست . همگى ستايش كنان به پيش او دويدند و بر او آفرين بيشمار خواندند . رستم به شاه گفت : اى شاه دانش‌پذير ، اكنون كه ديگر بدانديش تو از ميان رفته است ، پس آرامش پذير . بدان كه ديگر شاه مازندران اميدى به ديو سپيد ندارد ، چه جگرگاه او را بريدم و جگرش را از پهلو بيرون كشيدم . اينك اى شاه پيروزگر ، چه فرمان دهى ؟ كاووس شاه كه چنين شنيد ، بر او آفرين خواند و گفت :\r\nتاج و سپاه ، بىتو مبادا . بر آن مادر كه فرزندى چون تو زايد بايد آفرين كرد . و هزار آفرين باد بر زال زر و هزار آفرين بر مرز زابل كه دلاورى چون تو پديد آورْد كه هرگز زمانه چون تو نديد . ليك بخت من از زال و زابلستان نيز فرّختر باشد ، ازيرا كه اين پيل شيرافكن ، مرا كهتر است . آنگاه چون شاه از آفرين گفتن بپرداخت ، رستم را گفت : اى گُرد فرخنده پِى ، اكنون خون جگر آن ديو سپيد را در چشمان من و اين انجمن بريز باشد كه بار ديگر رخسار تو را ببينيم . پروردگار گيهان آفرين يار تو باشد .\r\nپس چون از آن خون به چشمان شاه ريختند ، ديدگان تيره‌اش ، خورشيدگون و بينا\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nگشت . آنگاه تخت پيلسته « 1 »  بنهادند و تاجى بر فراز آن بيآويختند . و بدين سان كاووس شاه بر تخت مازندران و گيو و رهّام و گرگين و بهرام به پيش او جاى گرفتند .\r\nبدين گونه يك هفته را به رود و مِى و آرامش پرداختند . به روز هشتم همهء آن بزرگان و گردنكشان بر زين نشستند و گرز گران بر كشيدند و به فرمان شاه ، چون آتشى كه از نِى خشك برخيزد ، در شهر مازندران پراكنده گشتند . پس همهء شهر را به آتش شمشير تيز بسوختند و چندان از آن جادوان بكشتند كه جوى خون روان گشت .\r\nچون شب تيره فرا رسيد ، آن پهلوانان دست از جنگ كشيدند . پس كاووس شاه به سپاهيان گفت : اكنون كيفر آن گناه ، چنان كه سزاوار بود به ايشان رسيد . پس ديگر بايد دست از كشتن برداريم . اينك بايد مردى خردمند كه شتاب را از درنگ بازدارند ، به نزد سالار مازندران رود و دلش را بيدار و مغزش را گران سازد . رستم و آن پهلوانان ديگر ، بدين كار خشنود گشتند . پس كاووس نامه‌اى به سوى شاه مازندران فرستاد و آن جان تاريك او را برافروخت .\r\nنامه نوشتن كاووس نزديك شاه مازندران\r\nپس دبيرى خردمند بر پرند « 2 »  سپيد ، نامه‌اى پر از بيم و اميد بنوشت . نخست بر يزدان دادگر آفرين كرد . پروردگارى كه گيتى به هنرش پديدار گشت ، او كه آدمى را خِرَد بداد ، همو كه سپهر گردان و مِهر و درشتى و تندى بيآفريد . خدايى كه ما را به نيك و بد ، دستگاه داد . خداوند خورشيد و ماهِ گردنده . اينك بدان كه تو اگر دادگر و پاك كيش باشى ، از هر كسى جز آفرين نيابى . ليك اگر بد نهان و بد كُنش باشى ، تو را از چرخ بلند ، سرزنش رسد . شاه اگر دادگر باشد ، كسى را نتوان از فرمان او گذشتن .\r\nاكنون ببين كه يزدان ، سزاى گناهكاران ، چه كرد و چگونه ديو و جادو را نابود\r\n\r\n","description":"","footnote":" ( 1 ) - پيلسته به پارسى به معناى عاج است .  ( 2 ) - پرند به پارسى به معناى حرير ساده است . ","page_name":" 336 ","page_number":336},
  {"content":"\r\n\r\nساخت . اينك اگر از روزگار ايشان آگه شوى ، روان و خِرَد ، آموزگارت گردد . پس تخت مازندران را همانجا بگذار و چون كهتران به بارگاه ما بيا . و چون تو را توان جنگ با رستم نيست ، زود آن چنان كه كام ما است ، ما را باژ و ساو بده . اگر تو را باز هم داشتن تخت مازندران آرزوست ، مگر با اين كار راهى برايت گشوده گردد . و گرنه همچون ارژنگ و ديو سپيد بايد دلت را از جان نوميد سازى . و بدين سان چون آن دبير فرّخ ، نامه را به پايان برد ، مُهرى از مشك و خوشبوى « 1 »  بر آن نهاد . آنگاه شاه ، فرهاد را كه گرايندهء گرز پولاد و برگزيدهء بزرگان آن شهر بود ، به نزد خود فرا خواند و او را گفت : اين نامهء پندمند را به نزد آن ديوِ جسته از بند ببر . پس فرهاد زمين را ببوسيد و نامه را ببرد . شاه مازندران و پهلوانانش در شهرى بودند كه نرم پايان و پولاد خايان و سواران بودند و از سالهاى بسيار دور ، پاچنامهء « 2 »  ايشان ، دوال پا بود . چون فرهاد به نزديكى آن شهر رسيد ، كسى را به نزد شاه مازندران فرستاد و او را از آمدن خويش آگه ساخت . شاه مازندران كه بشنيد فرستادهء خردمندى از سوى كاووس شاه بيآمده است ، سپاهى گِران از دليران و شيران مازندران را برگزيد تا به پيشواز او فرستد . پس ايشان را گفت : امروز بايد مردانگى را از ديوانگى جدا سازيد و همگى همچون پلنگ ، سرِ هوشمندان را به چنگ آوريد . آن سپاهيان با رويى دژم به پيشواز فرهاد گُرد برفتند . چون به نزديك او رسيدند ، يكى از آن نامداران زورمند چون دست فرهاد را در دست گرفت ، آن چنان بفشرد كه پِى و استخوانهايش آزرده گشت ليك فرهاد را اگر چه درد بسيار رسيد ، هيچ رنگش زرد نگشت و به روى خود نيآورد . پس فرهاد را به پيش شاه مازندران بردند و شاه از كاووس و از رنج آن راه دراز از او بپرسيد . آنگاه فرهاد ، نامه را كه بر پرند نوشته و با مشك و مِى بيخته بودند ، به پيش دبير بنهاد . پس آن دبير موبد ، نامه را براى شاه بخواند . چون شاه مازندران از آن نامه آگه شد ، از خشم به خود بپيچيد و چون از كار رستم و ديو سپيد آگاه گشت ،\r\n\r\n","description":"","footnote":" ( 1 ) - خوشبوى به پارسى به معناى عبير باشد .  ( 2 ) - پاچنامه به پارسى به معناى لقب است . ","page_name":" 337 ","page_number":337},
  {"content":"\r\n\r\nچشمانش پر خون و دلش پر فرياد گشت و در دل گفت : اگر چه هر روز ، سرانجام ، آفتاب نيز پنهان شود و چون شب فرا رسد ، گاه آرامش و خواب برسد ليك گيتى از دست رستم آرامش نخواهد يافت و نام او ناپديد نخواهد گشت . شاه مازندران از شنيدن آنچه كه بر سر ارژنگ و ديو سپيد و پولادغندى و بيد آمده بود ، اندوهگين گشت و خون دل به ديدگان آورد . پس سه روز بهرام را در كنار نامداران و ياران خويش مهمان بداشت . به روز چهارم او را گفت : به نزد آن شاهِ نو بىخرد برو و او را بگوى كه كِى آب دريا همچون مِى باشد . من آنم كه مرا گفته‌اى اين سرزمين و تخت رها كن و به سوى بارگاه ما بيا . اينك بدان كه بارگاه من از آن تو برتر است و مرا هزاران هزار سپاهى است كه به هر جا به جنگ رو آورند ، نه سنگ بر جاى گذارند و نه رنگ و بوى . پس هيچ مياساى و كار جنگ را بيآراى چه من آهنگ رزم كرده‌ام و به زودى سپاهى شيرفش به سويتان آورم و سرتان را از خواب خوش برآرم . و با هزار و دويست پيل جنگى ، آن چنان خاك تيره از ايران بر آورم كه بلندى را از مغاك باز نشناسند ، ولى تو را يك پيل نيز نباشد .\r\nچون فرهاد ، آن مايه فزون خواهى و برترى جويى را از او بشنيد و پاسخ نامه بيافت ، به سوى سالار ايران رو نهاد و چون به نزد او رسيد ، از آنچه ديده و شنيده بود سخن راند و گفت : او خود را از آسمان نيز برتر مىداند . سر از گفتار من بپيچيد و زمانه به پيش چشمش به چيزى نيارزد . چون كاووس شاه ، آن سخنان بشنيد ، رستم پهلوان را بخواند و هر آنچه فرهاد گفته بود به او باز گفت . رستم پيل تن ، او را گفت :\r\nبايد كه از اين ننگ ، اين انجمن را بگذارم و بروم . بدان كه بايسته است ، من تيغ تيز از نيام بركشم و پيامى به سوى او ببرم . بايد كه نامه‌اى چون تيغ برّنده و پيامى چون ابر غرّنده با خود بردارم و همچون فرستاده‌اى به نزد او روم و با گفتار خود ، جوى خون روان سازم . كاووس شاه گفت : تاج و نگين شاهى از تو فروزان گردد . تو پيامبرى همچون ببر دليرى و در هر كينه‌گاه ، چون شير سرافرازى . پس رستم بفرمود تا دبير به پيشش رفت و با گفتار تيز ، از سرِ خامه ، پيكان تير بساخت و به شاه مازندران\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nنوشت : اين گفتن نابكار ، شايستهء هوشياران نباشد . اينك بر تو است كه اين فزون خواهى را از سرت بيرون كنى و همچون بنده‌اى به فرمان ما گرايى و گرنه سپاهى از كران تا كران به جنگت آرم . و ديگر روان بدانديش ديو سپيد ، نويد مغزت را به كركسان خواهد داد .\r\nآمدن رستم نزديك شاه مازندران به پيغمبرى\r\nچون شاه ، نامه را مُهر كرد ، رستم گرز گران به زين افكند و روان گشت . چون به نزديك مازندران رسيد ، شاه مازندران را آگهى دادند كه از سوى كاووس شاه ، فرستاده و نامه‌اى بيآمده است . فرستاده‌اى كه چون شير دژم با كمندى به فتراك و اسپى كه گويى ژنده پيلى است . پس سالار مازندران كه آن چنان بشنيد ، چندى از بزرگان سپاه را برگزيد و بفرمود تا آماده گردند و به پيشواز آن شير ژيان شتابند .\r\nسپاهى كه چون بهار آراسته گشته بود ، به نزديك تهمتن رفتند . چون چشم تهمتن بديشان افتاد ، در آن راه ، درختى پر شاخ و برگ بديد . پس بىدرنگ دو شاخهء آن را به دست گرفت و آن را به تندى سخت بپيچيد و درخت را از بيخ و بن بر كَند . آنگاه بى اينكه تنش را زيانى رسد ، آن را چون ژوپين بر دست بگرفت . همهء آن سپاهيان از اين كار او شگفت زده گشتند . چون رستم به نزديك ايشان رسيد ، آن درخت را به روى بسيارى از آن سواران بيانداخت . يكى از آن بزرگان مازندران كه پيش رو سپاه بود ، دست رستم را بگرفت بفشرد و خواست تا با اين كار او را بيآزمايد و بيآزارد . رستم پيل تن ، به اين كار او بخنديد و در برابر چشمان آن انجمن ، با خنده ، چنان دست او را بفشرد كه رگش ببريد و رنگ از روى او برفت و بدين سان آن مرد زور آزماى از اسپ به زير افتاد و بمرد . كسى از آن ميان به نزد شاه مازندران رفت و سراسر آنچه ديده بود ، بگفت . پس شاه مازندران ، يكى از سواران را به نام كلاهور كه خويى چون پلنگ ژيان داشت و هيچ آرزويى جز جنگ در سر نداشت ، به نزد خويش خواند و او را به\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nمردانگى بسيار ستود و گفت : به پيش آن فرستاده برو و همهء هنرهايت را پديدار كن و چنان كن كه رُخَش پر شرم و ديدگانش گريان گردد . كلاهور همچون نرّه شير به پيش رستم دلير آمد و با رويى دژم چون پلنگ ، از او بپرسيد و آنگاه چنگ به دو داد و چنان چنگ رستم سرافراز يل را بفشرد كه دستش از درد ، كبود گشت . ليك رستم با مردانگى به روى خود نيآورد و دَم بر نزد و چنان سخت ، چنگ كلاهور را بفشرد كه ناخنهايش چون برگ درخت فرو ريختند . كلاهور با دست آويخته و پِى و پوست و ناخن ريخته به نزد شاه بازگشت و او را گفت : درد را در درون خويشتن نتوان نهفت .\r\nبدان كه بر تو آشتى جستن بهتر از جنگ باشد . پس فراخى را بر دل خويش تنگ مساز ازيرا كه ترا توان رويارويى با چنين پهلوانى نباشد و اگر بپذيرد ، هيچ چيز بهتر از آن نباشد كه ايشان را باژ و ساو بپردازيم . پس بهتر باشد كه اين رنج دشوار را اين چنين آسان كنيم ، تا اين كه جانمان را از ايشان در هراس اندازيم .\r\nدر همان هنگام تهمتن همچون پيل دمان به نزد شاه مازندران رسيد . شاه ، او را بنگريست و جايگاهى سزاوارش بداد و از كاووس شاه و سپاهيانش پرسيدن گرفت و از رنج آن راه دراز كه بپيموده است . آنگاه به او گفت : به راستى كه تو با اين چنين بر و بازوى پهلوانى ، رستمى . رستم گفت : من تنها چاكر شاه ايران هستم ، آن هم اگر سزاوار باشم چه ، جايى كه او باشد ، من به كار نيايم ، ازيرا كه او خود ، پهلوان و گُرد و سوار است . پس رستم نامور ، آن نامه و آن پيام شاه خود كامه را به دو داد و گفت بر آن است كه شمشير در دست گيرد و سرِ سركشان را به زير آورد . چون شاه مازندران پيغام را بشنيد و نامه را بخواند ، دژم گشت و در شگفتى ماند و به رستم گفت : چرا بايد اين گفتگوى بيهوده پيوسته باشد . پس او را بگوى كه تو گر چه سالار ايران و دل و چنگ شيرانى ، ليك من نيز شاه مازندرانم كه مرا تخت و تاج زرّين و سپاهيان بسيار است ، پس مرا بيهوده به پيش خود خواندن ، نه آيين كيان باشد و نه راه كيش . انديشه كن و ديگر تخت بزرگان را مجوى ، چه از اين جستجو تو را خوارى رسد . پس به سوى شهر ايران باز گرد . و گرنه اين سر نيزه خواهد بود كه روزگارت را بسر آرد . و بدان كه\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nاگر من با اين سپاه از جاى بجنبم ، ديگر سرت را از پاى نيابى . اينك بىگمان ، خِرَد از سر دور داشته‌اى ، ولى تو را بايد كه انديشه كنى و كمان از دست بر زمين اندازى و بدانى كه اگر من روى به جنگ تو آرم ، ديگر اين گفتگو و تيزى تو بسر آيد .\r\nچون رستم با روانى روشن به آن تخت و سپاهيان و پهلوانان بنگريست ، گفتار شاه مازندران را خردمندانه يافت و سرش تيز شد . پس شاه مازندران ، جامه‌اى شاهوار و اسپ و زر براى رستم بيآورد . ليك رستم ننگش آمد كه آنها را بپذيرد و نپذيرفت . رستم با رويى دژم و با سرى كه از شنيدن آن سخنها ، گِران گشته بود ، از نزد شاه مازندران به سوى شاه ايران رو نهاد . چون به پيش كاووس رسيد ، با دل كينه‌دارى پر از جوش خون ، هر چه در مازندران ديد و شنيد ، همه را به شاه ايران بگفت . آنگاه او را گفت : هيچ ميانديش و آهنگ جنگ ساز چه دليران و گُردان آن انجمن در برابر چشم من خوارند و نزد من به اندازهء ريزه‌اى خاك نيز نيارزند . و با اين گرز گران ، ايشان را نابود سازم .\r\nجنگ كاووس با شاه مازندران\r\nچون رستم از مازندران بازگشت ، شاه جادوان مازندران ، آهنگ رزم كرد و سپاهيان را از شهر به سوى هامون كشاند . سپاهى كه چون گَرد ايشان به آسمان خاست ، گويى رنگ خورشيد ، ناپديد گشت . زمين به زير پاى پيلان به ستوه آمد و هامون و كوه گم شد . چون به كاووس شاه از آمدن سپاه ديوان آگهى رسيد ، بفرمود تا رستم به اين كينه ، كمر ببندد . آنگاه به توس و گودرز و كشوادگان « 1 »  و گيو و گرگين و ديگر آزادگان « 2 »  بفرمود تا سپاه را بيآراستند و سرنيزه و سپرها بپيراستند و سراپردهء شاه و بزرگان را به دشت مازندران كشانيدند . پس توس پسر نوذر در سوى راست\r\n\r\n","description":"","footnote":" ( 1 ) - كشوادگان به معناى خاندان كشواد است . ليك در اينجا به معناى خود كشواد به كار رفته است .  ( 2 ) - آزادگان به معناى نجباى ايرانى و نيز بطور كلى ايرانيان است . ","page_name":" 341 ","page_number":341},
  {"content":"\r\n\r\nسپاه جاى گرفت و گودرز و كشواد نيز در چپ آن . و همگى جامه‌هاى جنگىِ سراسر آهن بپوشيدند ، گويى كوهى از آهن بودند . كاووس سپهدار در دل سپاه بايستاد و ديگر سپاهيان از هر سو رده بر كشيدند . رستم نيز كه هرگز در جنگ شكست به خود نديده بود ، در پيش سپاه ايستاد . در همان هنگام يكى از نامداران سپاه مازندران به نام جويا كه گرايندهء گرز بود ، گرز گران به گردن آورد و به فرمان شاه مازندران به پيش كاووس سپهدار رفت . جوشن بر تن جويا فروزان گشته بود و تفّ تيغش گويى زمين را مىسوزانيد . از برابر سپاه ايران بگذشت و فريادى كشيد كه كوه و دشت بتوفيد . پس گفت : چه كسى جوياى نبرد با من است ؟ كسى هست كه از آب ، گَرد برانگيزد ؟ ليك هيچكس از ايرانيان به جنگ جويا بيرون نشد و گويى خون نيز در رگشان از جنبش ايستاد . پس شهريار ايران گفت : اى دليران و مردان كار ، چه شد كه اين چنين از اين ديو ترسيده‌ايد و از شنيدن آواز او رويتان تيره گشته است .\r\nليكن آن دليران ، هيچ پاسخى به شاه ندادند و گويى همهء آن سپاه با ديدن روى جويا بپژمردند . پس رستم ، سرنيزهء درخشان به گردن برآورد و شاه را گفت : اگر مرا دستور دهى ، به جنگ اين ديو ناسازگار خواهم شد . كاووس گفت : از ايران كسى به اين رزم نخواهد شدن و اين تنها كار توست . برو كه آفريننده ، يار تو باشد و همهء ديوان و جادوان شكارت گردند .\r\nپس رستم با نيزه‌اى در دست ، رخش دلاور را از جاى برانگيخت و چون پيل مست كه پلنگى به زير و اژدهايى به دست دارد ، به آوردگاه رفت . گَردى به آسمان خاست و دشت نبرد بلرزيد . به جويا رو كرد و گفت : اى بَدنِشان كه نامت از گردنكشان افگنده گشته ، اكنون زمان بخشايش آوردن بر تو است و تو را هنگام آرام و آسايش نيست . گاهِ آن برسيد كه مادرت بر تو بگريد . جويا كه چنين شنيد ، رستم را گفت : از جويا و از اين دشنه‌اى كه سرها دِرو مىكند ، ناترس مباش ، چه ، اكنون اين دشنه ، جگرت را بدرّد و مادرت بر اين جوشن و دشنه‌ات بگريد . چون رستم همهء آن سخنان بشنيد ، فريادى بزد و نام يزدان بر زبان آورد و چون كوه روان از جاى بر\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nآمد . آن تيره روان نيز هماوردش گشت . ليك [ چون رستم را با آن زورمندى بديد 
  ] ، روى از جنگ برتافت و هيچ آرزوى جنگ با رستم نكرد . ولى رستم چون گَرد ، خود را به پشت او رسانيد و چنان سرنيزه‌اى بر كمربند او بزد كه بند زره او گشوده گشت .\r\nپس رستم او را از زين جدا كرد و برداشت و همچون مرغى بر بابزن « 1 »  او را بلند كرد و چنان از پشت اسپ ، در مغاكش بيانداخت كه دهانش پر از خون و زره‌اش چاك چاك گشت .\r\nدليران و گُردان مازندران كه آن بديدند ، خيره بماندند . دل آن سپاهيان بشكست و روهايشان زرد گشت و از هر جاى ، گفتگو برخاست . پس سالار مازندران بفرمود تا همهء سپاهيان ، از كران تا كران ، همچون پلنگ ، سر برافرازند و روى به جنگ آورند .\r\nهمهء سپاهيان تيغ كين بيرون كشيدند و به جنگ تاختند . از هر دو سپاه فرياد نفير و كوس به آسمان خاست و هوا نيلگون و زمين چون آبنوس گشت . از گرز و تيغها ، همچون تندر درخشنده كه از ابر تيره بيرون جهد ، آتش افروخته گشت . آسمان از بسيارىِ نيزه‌ها و گونه‌گونىِ درفشها ، سرخ و سياه و بنفش گشت . از آواز ديوان و گَرد تيره و غرّش كوس و اسپان ، كوه از هم بشكافت و زمين بر دريد . هيچ كسى پيكار كينه‌اى بدان گونه نديده بود . از هر سوى چكاچاك گرز و تيغ و تير بيآمد و از خون يلان ، دشت چون آبگير گشت . زمين چون دريايى از كَرف « 2 »  شد كه كوهه‌اش « 3 »  از دشنه و گرز و تير بود . آن بادپايان همچون كشتىاى كه بر آب ، به سوى فرو شدن شتاب كرده ، دمان گشتند . از هر سو همچون باد خزانى كه برگ بيد بر زمين ريزد ، بر كلاهخودها گرز باريد .\r\nيك هفته را هر دو سپاه بدين گونه جنگ بكردند . به روز هشتم ، كاووس شاه ، تاج كيانى از سر برگرفت و به پيش پروردگارِ رهنماى بيآمد و گريان ، روى بر خاك ماليد و\r\n\r\n","description":"","footnote":" ( 1 ) - بابزن به پارسى به معناى سيخ كباب است .  ( 2 ) - كَرْف به پارسى به معناى قير است .  ( 3 ) كوهه به پارسى به معناى موج است . ","page_name":" 343 ","page_number":343},
  {"content":"\r\n\r\nگفت : اى داور راستگوى ، اى آفرينندهء باد و خاك ، تو مرا بر اين نرّه ديوان ِ بىترس و باك ، پيروزى و فرّهى بده و تخت شاهنشاهى را به من تازه كن . آنگاه كاووس كلاهخود بر سر نهاد و به پيش سپاهيان نامورش بيآمد . خروش و نالهء كارناى به آسمان خاست و رستم چون پيل از جاى بجنبيد . كاووس سپهبد بفرمود تا توس ، پيل و كوس را از پشت سپاهيان به پيش آرد . آنگاه پهلوانانى چون گودرز و زنگهء شاوران « 1 »  و رهّام و گرگين بيآمدند . گرازه « 2 »  نيز همچون گراز با درفشى به بزرگى هشت باز « 3 »  بيآمد . فرهاد و خرّاد و برزين و گيو نيز با ديگر نامداران به شتاب به كينه خواهى بدان رزمگاه آمدند . تهمتن نيز در دل سپاه جاى گرفت و زمين را به خون آن دليران مازندران بشست . گودرز و گشواد در راست سپاه بايستادند كه جنگ افزار و بنه و كوس سپاه در آنجا بود . گيو نيز در چپ جاى گرفت . پس ، از سپيده‌دم تا گاهِ فرو شدن آفتاب ، جوى خون روان گشت . همگان شرم و آيين و مِهر را از چهره بشسته بودند و گويى از آسمان ، گرز مىباريد . در هر جا توده‌اى از كشتگان بود و گياهان به مغز سر آدميان آلوده گشته بودند . از هر سو آواى نفير و كوس ، چون تندرى خروشان به آسمان خاسته بود . رستم با سپاهى گِران بدانسو كه شاه مازندران جاى داشت ، رفت . شاه مازندران جايگاه خويش رها نكرد و در آن كينه‌گاه ، پاى بيفشرد . و يكباره خودش با ديوان و پيلان پرخاش جو شمشير بركشيدند و روى به جنگ آوردند .\r\n\r\n","description":"","footnote":" ( 1 ) - در باب نام زنگهء شاوران اختلاف وجود دارد . برخى اين نام را به معناى زنگه پسر شاوران دانسته‌اند . برهان قاطع ، ماده زنگه . باز در همين رابطه برخى معتقدند كه شاوران يا شاور شكلى از شاپور است كه پهلوانى معاصر كى كاووس بوده و بنا بر اين اين نام به معناى زنگه پسر شاپور است . فرهنگ جامع شاهنامه ، ماده زنگه شاوران . بعضى نيز بر آن هستند كه شاوران ( شاور ) شهرى در نزديكى شوش در خوزستان بوده است و اين نام به معناى زنگه از شهر شاور ( شاوران ) است . راهنماى نقشه جغرافيايى شاهنامه فردوسى ، ماده شاوران .  ( 2 ) گُرازه  Gurzeh  يا وَرازَك َ  Warzaka  به معناى خوك نر . برهان قاطع ، ماده گرازه 349 .  Justi , Iranisches , Namenbuch , P  .  ( 3 ) - باز همان است كه ياز به صورت مصحف آن آمده است و به معنى ارش يا فاصلهء ميان دو دست باشد ، چون از هم بگشايند . ر . ك . برهان قاطع ، ماده ياز و باز . ","page_name":" 344 ","page_number":344},
  {"content":"\r\n\r\nرستم ، يزدان را ياد كرد و از نيزه‌دار ، نيزه‌اى بگرفت و گرز در دست گرفت و فريادى كشيد كه همه جا پر از خروش او گشت و از آن فرياد ، جان از ديو و پيل برفت . همهء دشت پر از سنسور « 1 »  پيلان بود و تا چند كُروه ، « 2 »  همه جا كشتگان به چشم مىخوردند .\r\nپس رستم با نيزه‌اى در دست به سوى شاه مازندران تاخت . هر دو ، هم شاه جادوان و هم رستم پهلوان ، چون تندر خروشان گشته بودند . چون شاه مازندران نيزهء رستم را بديد ، هيچ دليرى و خشم با او نماند . ليك دل رستم از كينه به جوش آمد و چون شير شرزه خروشى برآورد و چنان نيزه‌اى بر كمربند او بزد كه از گبر « 3 »  او بگذشت و به تن برسيد . ولى در هماندم شاه مازندران جادويى بكرد و تنش را همچون لَختى كوه ساخت . ايرانيان بر آن كار مىنگريستند و رستم از آن در شگفت گشت . در همان زمان كاووس شاه با پيل و كوس و درفش و سپاهيان بدانجا رسيد و رستم را گفت : اى سرفراز ، چه شد كه اين چنين دير در اين كار بمانده‌اى . رستم گفت :\r\nرزمى سخت بود . چون اين شاه مازندران مرا با سرنيزهء آبداده در دست بديد ، لگام رخش دلاور را رها كردم و آن سرنيزه را به كمربند و گبرش بزدم و گمان كردم كه بىدرنگ از زين جدا شود و سرنگون گردد . ليك ناگهان در پيش من ، به جادو همچون سنگ گشت . اكنون او را به همين سان به جايگاه سپاه مىبرم ، مگر كه از سنگ خارا به بيرون آيد . پس شاه بفرمود تا آن سنگ را به نزديكى پايگاه سپاه بَرَند . ليك زورمندان سپاه هر چه كردند نتوانستند آن سنگ گِران را - كه شاه مازندران در درونش بود - از جاى برخيزانند . پس رستم پيل تن كه در آن كار ، او را هيچ نيازى به آزمايش نبود ، چنگال باز كرد و چنان آن سنگ را برگرفت كه همهء سپاهيان از او در شگفت ماندند . و بدين سان پياده و خروشان به پيش هفت كوه برفت و سپاهيان\r\n\r\n","description":"","footnote":" ( 1 ) - سنسور به پارسى به معناى خرطوم پيل باشد .  ( 2 ) كُروه به پارسى به معناى ميل است كه ثلث فرسنگ باشد .  ( 3 ) - گبر به معناى خفتان يا جامه جنگى است كه از آهن بافته شده باشد و نيزه بر آن بلغزد و اثر نكند . ","page_name":" 345 ","page_number":345},
  {"content":"\r\n\r\nنيز در پس او روان بودند و بر كردگار آفرين مىخواندند و به رستم ، زر و گوهر مىافشاندند . رستم آن سنگ را به پيش سراپردهء شاه برد و بر زمين افكند و به آن رو كرد و گفت : اينك يا از اين جادو بگرد و خود را آشكار ساز و يا با پولاد تيز و تبر ، همهء سنگ را ببرّم . چون شاه مازندران ، از درون سنگ ، آن سخنان بشنيد ، ناگهان همچون پاره‌اى ابر ، با كلاهى پولادين بر سر و گبرى بر تن پديدار گشت . تهمتن بخنديد و دست او بگرفت و به سوى شاه ايران رو نهاد . چون به نزد كاووس رسيد ، او را گفت : اينك اين لَخت كوه را آوردم . از بيم تبر من بود كه به چنگم افتاد . چون كاووس شاه او را بنگريست ، سزاوار تخت و تاجش نديد . زشت رويى ، بالا دراز بود كه سرو گردن و دندانهايش همچون گراز بودند . كاووس ، چندى از آن رنجهاى كهن ياد كرد و دلش خسته و لبش پر از آه گشت . آنگاه به دژخيم فرمود تا با تيغ تيز ، تن او را ريز ريز كند . پس تهمتن ، ريش او را بگرفت و كشان كشان ، از پيش شاه بيرون برد . و بدين سان به فرمان آن خسرو نامدار ، او را پاره پاره بكردند .\r\nآنگاه زود كسى را به جايگاه سپاهيان مازندران فرستاد و بفرمود تا هر چه خواسته ، از گنج و تخت و تاج و كمر و اسپ و جنگ افزار و گوهر بود ، بيآوردند و در هر جاى ، چون كوه بنهادند . پس همهء سپاهيان را فرا خواند و هر كه را بدان اندازه كه سزاوار بود و بويژه ، كسانى را كه رنج بيشترى برده بودند ، گنج ببخشيد . پس از آن ، هر كه از آن ديوان ، ناسپاس بود و دل آن انجمن ، از ايشان در هراس بود ، بفرمود تا سر از تنشان جدا ساختند و بر راهگذر بيافكندند . آنگاه كاووس شاه به نماز گاه آمد و داور پاك را گفت : اى داور دادگر كارساز ، اين تو بودى كه مرا در گيتى بىنياز ساختى . تو مرا بر جادوان پيروز ساختى و سرِ بخت پيرم را تو جوان كردى . و اين چنين كاووس يك هفته را به پيش يزدان پاك ، سر بر خاك ساييد و نيايش بكرد . به روز هشتم در گنجها باز كرد و يك هفته ، هر كه را نياز بود ، ببخشيد . در هفتهء سوم ، چون كارها راست گشت ، مِى و جام ياكند و بيجاده خواست و يك هفته را به ميگسارى بپرداخت و نشستنگاه خويش را مازندران ساخت . چون كاووس بار ديگر\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nبر تخت نشست ، به رستم سرفراز گفت : اى پهلوان گيتى ، در هر جا ، به مردانگى ، هنرهاى بسيارى نمودى . اكنون من اين تخت خويش را از تو يافتم . دل و كيش ، به تو روشن بادا . تهمتن ، شهريار را گفت : هر گونه مردى به كار آيد . اين هنرهاى من كه بگفتى ، از اولاد خاست چه ، او بود كه مرا به هر سوى راهنما شد . اكنون او اميد شاهى مازندران دارد و اين من بودم كه چنين نويدى به او دادم . اينك بايسته است كه شاه ، جامه‌اى شاهوار با گشادنامه‌اى « 1 »  به مُهر شاه به او دهد تا او شاه مازندران باشد . چون شاه ، گفتار او بشنيد ، دستها بر هم زد و بزرگان مازندران را نزد خود فرا خواند و چندى با ايشان ، در بارهء اولاد سخن راند . آنگاه تاج شاهى را به او سپرد و از آنجا به سوى پارس « 2 »  روى نهاد . « 3 » \r\n\r\n","description":"","footnote":" ( 1 ) - گشادنامه به پارسى به معناى عهد و منشور حكومتى باشد .  ( 2 ) - اجماع مورخان بر آن است كه پايتخت كى كاووس بلخ بوده است . تنها صاحب مجمل التواريخ و القصص آورده است كه كى كاووس ابتدا در بلخ بود و بعد پارس را پايتخت خود ساخت . ص 45 .  ( 3 ) - بيشتر مورخان از اين جنگ مازندران كى كاووس سخنى به ميان نياورده‌اند و غالباً رويدادهاى آن را با جنگ هاماوران ( يمن ) كى كاووس در هم آميخته‌اند . مستوفى و ميرخواند و نيز صاحب مجمل التواريخ و القصص بسيار به اجمال در چند سطر از جنگ مازندران و نجات كى كاووس توسط رستم سخن گفته‌اند . ر . ك . مجمل التواريخ و القصص ، ص 46 - 45 مستوفى ، تاريخ گزيده ، ص 87 ميرخواند ، روضة الصفا ، ج 1 ، ص 576 - 575 . در ميان ايشان ميرخواند در يك روايت كاملاً متفاوت در بارهء جنگ مازندران مىنويسد : كه اين شاه مازندران بود كه در ابتدا بر كى كاووس عاصى شد و چون كى كاووس با سپاهيانش بدانجا روانه شد ، مازندرانيان به دژى استوار پناه بردند . سپاه ايران چنين وانمود كردند كه قصد بازگشت دارند . پس از آنجا كوچ كردند و چند منزل عقب‌تر رفتند . آنگاه گروهى را به لباس بازرگانان برگماشتند تا پارچه و خوراكى بسيار بدان قلعه بردند و با غلاّت معاوضه كردند . و چون بدين طريق وارد قلعه شدند ، شبى در انبارها آتش زدند ولى وانمودند كه بدون اختيار و آگاهى ايشان آن كار رخ داد . و چون ديگر ذخيره‌اى در آن حصار نماند ، سپاهيان كى كاووس بازگشتند و قلعه را گرفتند و همه را قتل عام كردند و اموالشان بگرفتند . ميرخواند ، روضة الصفا ، ج 1 ، ص 575 . ليكن چنان كه گفته شد اين خبر نه با روايت حكيم فردوسى و ماجراهاى هفت خوان رستم و نه با روايات اندك ديگر مورخان هماهنگى دارد . ","page_name":" 347 ","page_number":347},
  {"content":"\r\n\r\nباز آمدن كاووس به ايران زمين و گسى كردن رستم را\r\nچون كاووس به ايران رسيد ، از گَرد سپاهيانش ، گيتى ناپديد گشت . زن و مرد با جوش و خروش به پيش او شدند و همهء ايران را بيآراستند و مِى و رود و رامشگران بيآوردند و بدان شاه نو ، گيتى يك سره تازه گشت و ماهىْ نو از ايران برآمد . چون كاووس ، پيروز و شاد بر تخت بنشست ، در گنجهاى كهن را برگشاد و از هر جا ، روزى دِهان را بخواند و بسيار ببخشيد . همهء بزرگان سپاه با شادى به پيش شاه آمدند . تهمتن نيز با كلاهى بر سر به پيش شاه بيآمد و نزديك شاه ، بر تخت بنشست و از كاووس خواست تا او را دستور بازگشت به نزد زال زر بدهد . پس كاووس - آن شهريار زمين - جامه‌اى شاهوار بيآراست كه سزاوار رستم باشد و به همراه تخت پيروزه و تاج خسروانى گوهر نگار و يك دست زربفت شاهنشهى و دستبند و گردن آويز و سد ماهروى زرين كمر و سد مشك موى با زيب و فرّ و سد اسپ زرين و سيمين ستام و سد استر سياه موى و زرين لگام ، همه با بارهايى از ديباى خسروانى و رومى و چينى و پهلوى و سد هميان زر و جامى از ياكند ، پر از مشكناب و جامى از پيروزه ، پر از گلاب و ديگر ، گونه‌هاى بسيارى از هر چيز و رنگ و بوى به رستم بخشيد . آنگاه نامه‌اى با مشك و مِى و شاهبوى « 1 »  و داربوى « 2 »  و كَرْف ، « 3 »  بر پرند بنوشت و بار ديگر همهء سرزمين نيمروز را به رستم و خاندانش بخشيد ، چنان كه پس از زمان كاووس ، هيچ كس جز از خاندان رستم بر سيستان فرمانروا نگردد . آنگاه شاه\r\n\r\n","description":"","footnote":" ( 1 ) شاهبوى به پارسى به معناى عنبر باشد .  ( 2 ) داربوى به پارسى به معناى عود است .  ( 3 ) كَرْف به پارسى به معناى قير است . ","page_name":" 348 ","page_number":348},
  {"content":"\r\n\r\nبر رستم آفرين بسيار كرد و گفت : كسى خورشيد و ماه را بىتو مبيناد . دل نامداران به تو گرم بادا و روانت هميشه پر از شرم و آزرم باشد .\r\nرستم سر فرود آورد و تخت را ببوسيد و آهنگ رفتن كرد . از شهر ، خروش تبيره برآمد و همه جا را آذين ببستند و بانگ دراى و كوس و كارناى به آسمان خاست . و بدين سان رستم برفت و شاه بر تخت بنشست و گيتى را به آيين و راه ، روشن بساخت . كاووس پس از بازگشت از شهر مازندران ، سرزمينها را بخشيدن گرفت .\r\nتوس را اسپهبدىِ ايران بداد و او را گفت : از اين پس بدى را از ايران بگردان . آنگاه سپاهان « 1 »  را به گودرز بخشيد و او را تخت و فرمانروايى آن مرز بداد . پس از آن به شادى و ميگسارى پرداخت .\r\nبزد گردن غم به شمشير داد * نيآمد همى بر دل از مرگ ياد\r\nبه هر كجا ، زمين پر از سبزه و آب شد و همچون باغ بهشتى آراسته گشت . از بس داد كه بكرد ، توانگر شد . و دست اهريمن بدكردار را از بد كوتاه ساخت . چون در هر كجاى گيتى آگه شدند كه كاووس شاه ، آن تخت و تاج مازندران را از ايشان بستد ، همه از آن كار بزرگ كاووس در شگفت شدند و با پيشكشها و بِشارهاى « 2 »  بسيار به دربار او رفتند و رده بركشيدند . و بدين سان گيتى چون بهشتى پر از داد و آگنده از خواسته ، آراسته گشت . اكنون كه همهء جنگ مازندران را بشنيدى ، پس رزم هاماوران « 3 »  گوش كن .\r\n\r\n","description":"","footnote":" ( 1 ) - همان اصفهان .  ( 2 ) - بِشار به پارسى به معناى نثار است .  ( 3 ) - هاماوران  Hmvarn  يا هَماوَر  Hamvar  پهلوى از نام قبيله حمير ساكن در يمن گرفته شده است و همان است كه به صورتهاى سمران ، سمبران يا شمبران نيز ذكر شده است . بطور كلى به يمن گفته شده است . ر . ك . پورداود ، يشتها ، ج 2 ، ص 229 - 228 ماركوارت ، ايرانشهر ، ص 62 - 61 زيرنويس برهان قاطع ، ماده هاماوران و حواشى معين راهنماى نقشه جغرافيايى شاهنامه فردوسى ، ماده هاماوران مشكور ، جغرافياى تاريخى ايران باستان ، ص 896 . ","page_name":" 349 ","page_number":349},
  {"content":"\r\n\r\nرزم كردن كاووس با شاه هاماوران\r\nكار كى كاووس به شهر بربرستان و ديگر داستانها رزم كردن كاووس با شاه هاماوران\r\nاز گفتار موبد و آن پير دهگان نژاد ، اين گونه به ياد داريم كه : پس از آن ، كاووس شاه با خود اين چنين انديشيد كه در پادشاهى ، از جاى بجنبد . پس ، از ايران به توران و چين و آنگاه به مكران « 1 »  برفت . در هر جا بانگ ناى و نفير و كوس برخاست و هر مهترى ، دادن باژ و ساو به كاووس را پذيرفت و هيچ كس از ايشان نخواست تا چون گاوى با شير ، زورآزمايى كند . كاووس همچنان گرازان به سرزمين بربر « 2 »  برفت . ليك\r\n\r\n","description":"","footnote":" ( 1 ) - مُكران ، مكوران ، ماكُران يا مُكرّان در ناحيه جنوب شرقى ايران به منطقه بلوچستان اطلاق مىشود . ر . ك . مشكور ، جغرافياى تاريخى ايران باستان ، ص 633 - 632 راهنماى نقشه جغرافيايى شاهنامه فردوسى ، ماده مكران ماركوارت ، ايرانشهر ، ص 72 فرهنگ جامع شاهنامه ، ماده مكران . اگر چه برخى از روى خط سير كى كاووس كه به سوى توران و چين در حركت بوده ، اين مكران را با مكران امروزى يكى ندانسته بلكه آن را جايى در حدود كُره پنداشته‌اند . ليك به نظر نگارندهء اين سطور بايد در اين رابطه يك نگرش جغرافيايىِ بالاجبار وسيعى داشت و نبايد انتظار داشت كه تمام حركت كى كاووس در يك جهت مستقيم جغرافيايى بوده باشد . بلكه چنان كه در روايت صريح حكيم فردوسى آشكار است او ابتدا به توران و چين در سمت شمال شرق رفت ، آنگاه به ناحيه مكران در جنوب شرق آمد و بعد هم چنان كه در پى خواهد آمد به سمت غرب يعنى نواحى بربرستان و يمن و مصر و شام تاخت .\r\nبواقع كى كاووس با اين لشگركشى خود در جهات مختلف جغرافيايى خواست تا كشورهاى عمده و مهم آن روز را مطيع خود سازد . باز در همينجا بايد توجه كرد كه كى كاووس در همين سفر خود ، به توران نيز كه پيشتر با آن پيمان صلح بسته بود رفت . از آنجا كه حكيم فردوسى هيچ ذكرى از يك جنگ و درگيرى در آنجا نكرده ، مىتوان چنين پنداشت كه تورانيان بدنبال شكست افراسياب در آخرين جنگ با ايران ، ديگر در آن زمان خود را مطيع ايران نشان مىدادند . اگر چه اين اطاعت - چنان كه به زودى خواهد آمد - چندان نپاييد .  ( 2 ) - اين بربرستان يا سرزمين بربر جايى در حدود غرب درياى سرخ و نزديك بيابانهاى سودان واقع بوده است . قوم بربر كه امروزه نيز در آفريقاى شمالى باقى هستند ، در آن زمان به اقوام غير عرب ساكن آن نواحى گفته مىشد . ليكن يونانيان و روميان اين واژه را به همهء ملل غير از ملت خويش مىگفتند . از ديگر نواحى سكونت بربرها طرابلس ، برقه ، تونس ، الجزاير و مراكش است . برهان قاطع ، ماده بربر حواشى معين راهنماى نقشه جغرافيايى شاهنامه فردوسى ، ماده بربر . ","page_name":" 350 ","page_number":350},
  {"content":"\r\n\r\nشاه بربرستان با انبوه سپاهيانى كه گيتى بر ايشان به تنگ آمد ، به جنگ كاووس شتافت . از گَرد سپاهيان ، كوه ناپديد گشت . فوج فوج از سپاهيان ايران كشته شدند .\r\nچون گودرز كار گيتى را بر آنگونه ديد ، گرز گران بر كشيد و سوار بر اسپ ، با هزاران تن از سپاهيان با نيزه و تير با ايشان برآويخت و دل سپاه بربر را بدرّيد . ديگر سوارى از بربر نمانْد . در شهر ، هر كه از سالخوردگان كه كار نبرد را واژگونه ديدند ، جگر خسته و گناهكار ، به پيش كاووس شاه آمدند و او را گفتند : ما چاكران و بندگان شاهيم و زين پس ، دادن باژ را مىپذيريم و آماده‌ايم تا بجاى درم ، زر و گوهر دهيم .\r\nپس كاووس ايشان را ببخشود و بنواخت و راه و آيينى نو براى ايشان بساخت . آنگاه بانگ سنج و دراى و خروش و نالهء كارناى برخاست و كاووس شاه ، از شهر بربر به سوى كوه قاف و باختر روان گشت . چون به مردمان آنجا آگاهى رسيد كه شاه ايران به سوى ايشان مىآيد ، نيايش كنان به راه او آمدند و همهء بزرگان ، او را پذيره شدند و باژ گران بپرداختند . پس چون همهء ايشان سر به فرمان شاه نهادند ، شاه نيز با سپاهيانش ، بىآنكه ايشان را آزارى رساند بازگشت و با سپاهيان به زابلستان رفت و مهمان رستم گشت . يك ماه را در زابلستان به شادى و ميگسارى و شكار بگذرانيد .\r\nليك :\r\nبرين بر نيآمد بسى روزگار * كه بر گوشهء گلستان رست خار\r\nكس از آزمايش نيابد جواز * نشيب آيدش چون شود بر فراز\r\nچو شد كارگيتى بدين راستى * پديد آمد از تازيان كاستى\r\nدر آن زمان ، شاه مصر و شام كه بسيار با گنج و دستگاه بود ، درفشى برافراخت و روى از كاووس شاه برتاخت و كهترى از ياد ببرد . شاه گيتى - كاووس - را آگهى آمد كه\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nدر شاهنشاهى ، او را انبازى است . پس كوس بزدند و بر سپرها نام بنوشتند و شمشيرها در نيام بجوشيد . بدين سان سپاه را از نيمروز به سوى دريا كشانيدند .\r\nآنگاه كشتىهاى بيشمار بساختند و برآشفته ، كشتىها به آب انداختند . ميان ايشان از راه آبىِ درياى زره « 1 »  برفتند و مصر را در سوى چپ و بربرستان را در سوى راست خود و هاماوران را در پيش رو داشتند . و در هر يك از آن كشورها سپاهى گِران بود .\r\nچون به ايشان از آمدن كاووس شاه با آن سپاهيان از درياى زره ، آگهى رسيد ، همگى سه كشور با يكديگر هم پيمان گشتند و همه سپاهيانشان در بربرستان گرد آمدند .\r\nسپاهى كه دريا و هامون و كوه در زير پاى اسپان ايشان به ستوه آمد . ديگر شير درّنده و پيل ژيان و پلنگ خشكى و ماهى دريا و دالمن آسمان نيز ياراى رفتن به آن دشت را نيافت . چون سپاه كاووس به خشكى رسيدند ، كوه و هامون را نتوانستند ببينند .\r\nگويى گيتى سراسر به زير زره و جوشن و سرنيزهء ايشان رفته بود . از بس در هر جا كلاهخود و سپر و تبرهاى زرين به چشم مىخورد ، گويى زمين همچون زرِ روان گشته بود . آسمان از بسيارىِ كلاهخودها همچون سندروس « 2 »  و زمين يك سره تيره چون آبنوس شده بود . از بانگ گاو دَم ها « 3 »  كوه بدرّيد و زمين به زير سُم اسپان ، به خَم آمد . در آن بربرستان ، از بانگ تبيره ، گويى زمين ، لشگرستان گشته بود . از سپاه ايران بانگ نفير و كوس برآمد و بهرام و گرگين و توس و گودرز گشواد و گيو و\r\n\r\n","description":"","footnote":" ( 1 ) - درياى زره همان درياچهء هامون است كه در قديم آن را كيانسيه مىگفتند . به مرور كلمهء كيانسيه از استعمال افتاده و فقط زره بر جاى مانده است . در اوستا زريه  zrayah  به معنى دريا است . پورداود ، يشتها ، ج 2 ، ص 293 - 292 . ليكن در اينجا دانسته نيست كه چرا حكيم فردوسى مسير حركت كشتىهاى ايران را از درياى زره دانسته است . چرا كه اين درياچه تنها راهى ميان خود منطقه است و به درياى پارس راه ندارد ، حال آنكه مىبايست كشتىهاى ايشان وارد درياى پارس مىشدند و از آنجا به سوى نواحى شام و مصر و بربر و يمن مىرفتند . تنها يك نكته مىماند و آن اين كه آيا ممكن است در آن روزگاران درياچهء زره به درياى پارس راه داشته بوده ؟  ( 2 ) - سَندروس صمغى است شبيه به كاه ربا و چون آن را بر آتش نهند بوى بسيار ناخوشى از آن برآيد . رنگ سرخ و نيز زرد را بدان مانند مىكنند . برهان قاطع ، ماده سندروس .  ( 3 ) - گاودَم به معناى نفير يا نوع كوچك كارناى ( كرنا ) است . برهان قاطع ، ماده گاودم . ","page_name":" 352 ","page_number":352},
  {"content":"\r\n\r\nشيدوش و فرهاد با پيكانهايى آبداده به زهر ، روى به جنگ نهادند . خروش و چاك چاك تبر به آسمان خاست . گويى همه سرگرم كَندن سنگ و آهن بودند يا آسمان را بر زمين مىكوبيدند . كاووس از دل سپاه بجنبيد و دو سپاه ، روياروى شدند . از چشم آن پهلوانان آتش به بيرون جست و زمين چون دريايى از خون شد . سه گروه از سپاه دشمن را ايرانيان چنان كردند كه ديگر سر را از ميان باز نشناختند . پس سپهدار هاماوران ، شمشير و گرز گران بر زمين افكند و بدانست كه آن روز ، روز سختى و رنج است . اندوهگين بيآمد و از شاه ايران زينهار خواست و پيمان بست كه از شهر هاماوران ، باژ و ساو گران و اسپ و جنگ افزار و تخت و تاج به نزد كاووس ، شاه ايران فرستد . و شاه ايران نيز چون اينها از هاماوران داده آيد ، از او بگذرد و ديگر بدان سرزمين سپاه نراند . كاووس شاه چون اين پيمان او بشنيد ، او را گفت : شمايان كه با پادشاهى من كارى نداريد ، يك سره در پناه من هستيد . آنگاه كاووس شاه با سپاهيانش به شادى و كام به سراپرده رفتند . پس فرستاده‌اى از هاماوران بيآمد و گنج و گوهر و زبرجد و جنگ افزار بسيار بيآورد و گفت : اى مهتر دادگر ، ما همگان - چه مهتر و چه كهتر - چاكر و خاك پاى توييم . هميشه پيروز و شاد باشى و سرو بخت دشمنانت نگونسار بادا . آنگاه زمين را ببوسيد و به پيش توس سپهدار بيآمد و زر و گوهر بسيار بيآورد و بر هر كسى ببخشيد . « 1 » \r\n\r\n","description":"","footnote":" ( 1 ) - بايد گفت در رابطه با حمله كى كاووس به هاماوران و اين پيروزى نخستين او بر شاه هاماوران و متحدانش ، مورخين سكوت اختيار كرده‌اند و تنها از زمانى كه كى كاووس در يمن گرفتار و مغلوب شاه يمن مىشود ، سخن آغاز كرده‌اند . تنها ثعالبى و ميرخواند روايتى نسبتا شبيه روايت حكيم فردوسى ذكر كرده‌اند كه روايت ميرخواند موجزتر است . ر . ك . روضة الصفا ، ج 1 ، ص 577 . اما ثعالبى در باب نحوه صلح منعقده ميان شاه يمن و كى كاووس مىنويسد كه شاه يمن ناگزير تن به آشتى در داد و پيشنهاد كرد يك ميليون ( هزار هزار ) دينار ، هزار حلّهء زرين ، هزار اسب تازى و هزار شمشير يمنى بدهد و دخترش سُعدى ( سودابه ) را نيز كه در خوبى و زيبايى زبانزد بود ، به زناشويى او درآورد . و اين چنين شد كه كى كاووس پذيرفت و چنين صلحى واقع شد . تاريخ غررالسير ، ص 115 . حال آنكه چنان كه در پى خواهد آمد ، بر طبق روايت حكيم فردوسى ازدواج كى كاووس با سودابه پس از انعقاد اين صلح و با نارضايتى پدر سودابه يعنى شاه يمن بوده است . ","page_name":" 353 ","page_number":353},
  {"content":"\r\n\r\nبه زن خواستن كاووس ، سودابه دختر شاه هاماوران را « 1 » \r\nآنگاه كاووس از كسى بشنيد كه شاه هاماوران ، « 2 »  دخترى در پرده دارد كه بالايش از سرو نيز زيباتر است و افسرى از مشك سياه بر سر دارد . بالا بلند و كمند گيسو است . زبانش چون دشنه ، تيز و لبانش چون كند ، « 3 »  شيرين است . همچون بهشتى آراسته و پر نگار و چون خورشيد تابان در بهار خرّم است . و سزاوار نباشد كه كسى جز او جفت شاه گردد و چه نيكو باشد كه ماه ، جفت شاه گردد . كاووس كه چنين بشنيد ، دلش از جاى رميد و گفت : انديشه‌اى نيكوست . من او را از پدرش\r\n\r\n","description":"","footnote":" ( 1 ) - سودابه  Sdbeb  يا سوداوه  Sdveh  شكل پارسى نام سُعْدى است . ر . ك . ثعالبى ، تاريخ غررالسير ، ص 115 مستوفى ، تاريخ گزيده ، ص 88 برهان قاطع ، ماده سودابه و سوداوه 312 .  Justi , Iranisches , Namenbuch , p  .\r\nدر باب نسب او برخى از سرِ ناآگاهى ترديد روا داشته‌اند ، بدين معنى كه چون كى كاووس زن ديگرى داشته كه دختر يكى از سران ترك بوده و سياوش از او زاده شد ، گمان برده‌اند كه احتمالاً سودابه آن دختر بوده است . در نتيجه در يك روايت ترديد آميز چنين گفته‌اند كه معلوم نيست آيا سودابه دختر افراسياب ! بوده است يا دختر شاه يمن . ر . ك . طبرى ، تاريخ طبرى ، ج 2 ، ص 422 ابن بلخى ، فارسنامه ، ص 41 . حال آنكه آشكار است كه سودابه دختر شاه يمن يا هاماوران بوده و آن زن كه دختر يكى از سران ترك ( و نه افراسياب ) بوده ، مادر سياوش است .  ( 2 ) - نام اين شاه يمن را غالباً ذو الاذعار پسر ابرهه ذو المنار پسر رايش دانسته‌اند . ر . ك . ثعالبى ، تاريخ غررالسير ص 113 ، طبرى تاريخ طبرى ، ج 2 ، ص 424 مسكويه ، تجارب الامم ، ج 1 ، ص 73 نويرى ، نهاية الارب ، ج 10 ، ص 155 مستوفى ، تاريخ گزيده ، ص 87 ابن بلخى ، فارسنامه ، ص 42 ابن خلدون ، العبر ، ج 1 ، ص 178 ميرخواند ، روضة الصفا ، ج 1 ، ص 577 . ليكن مسعودى او را شمر بن فريقس دانسته است . مروج الذهب ، ج 1 ، ص 222 . گرديزى نيز اين نام را به صورت سمر بن عنتر ذكر كرده است . زين الاخبار ، ص 44 . در هر حال خواننده بايد اين مسئله را در نظر داشته باشد كه نام شاهان يمن همواره با اشتباهات و اختلافات فاحشى نزد مورخين ضبط شده است . برخى آورده‌اند كه اين شاه از دست و پا فلج بوده است . طبرى ، همان ، همان صفحه بلعمى همان ، همان صفحه .  ( 3 ) - همان قند . ","page_name":" 354 ","page_number":354},
  {"content":"\r\n\r\nخواستگارى كنم ، زيرا كه آن نگار ، زيبندهء شبستان ما باشد . پس شاه ، مرد خردمند و نژاده و دانش پژوهى را برگزيد و او را بفرمود تا به هاماوران شود و به او گفت : شاه هاماوران را به من تازه كن و با سخنان شيرين ، مغزش را بيآراى و او را بگوى كه بزرگان كار آزمودهء گيتى خواستار پيوند با من هستند ، ازيرا كه خورشيد ، به تاج من روشن است و زمين به زير پايهء تخت پيلستهء من است . و هر كه در سايهء من پناه نيابد ، پايگاهش كاستى پذيرد . اكنون جوياى پيوند و آشتى جستن با تو هستم . در پس پردهء تو دخترى است كه شنيده‌ام در خور تخت و تاج من است ، زيرا كه پاكيزه چهره و پاك تن و ستوده به هر شهر و انجمن است . و تو با اين پيوند ، پشتيبانى چون پسر كواذ بيابى و از آن پس ديگر چنان دان كه خورشيد ، داد تو را داد .\r\nپس آن مرد بيدار چيره زبان به نزد سالار هاماوران رفت و چون بدانجا رسيد ، با دلى گرم و زبانى گويا و گفتارى نرم ، درود و شاد باش كاووس را به شاه هاماوران رسانيد و پيام او را بداد . شاه هاماوران چون آن پيام بشنيد . دلش پر درد و سرش گِران شد و با خود گفت : هر چند كه او پادشاه گيتى و پيروز و فرمانرواست ، ليك مرا در گيتى ، همين يك دختر باشد كه از جان شيرينم نيز گرامىتر است . اينك اگر فرستاده را سرد و خوار باز گردانم ، ديگر توان و مايهء كارزار با كاووس را ندارم . پس همان بهتر كه اين درد را نيز ناديده بگيريم و خشم را در دل نهان سازيم .\r\nپس شاه هاماوران به آن مرد شيرين سخن رو كرد و گفت : اين آرزوى كاووس را نه سر باشد و نه بن . تا كنون از من دو چيز گرامى خواسته است ، كه آن را سومى نشناسيم . پشت گرمى من به گنج و خواسته بود [ كه از من ستد 
  ] و آراستگى دلم نيز به فرزندم بود [ كه اينك از من مىخواهد 
  ] . ازين پس اگر شاه ايران ، اين دختر را از من ستاند ، ديگر دلى برايم نخواهد ماند . ليك با اين همه سر از فرمان او نپيچم و هر آنچه بايد به دو سپارم . آنگاه شاه هاماوران با اندوه ، سودابه را به پيش خود فرا خواند و چندى با او از كاووس سخن راند و او را گفت : اينك از سوى آن مهتر سرفراز كه از همه كس بىنياز است ، فرستاده‌اى چرب زبان با پيامى به نزدم آمده است و\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nمىخواهد كه بدون خشنودى من ، خواب و آرام را از من بگيرد . اكنون تو در اين كار ، چه گويى و چه انديشى ؟ سودابه كه چنين شنيد ، پدر را گفت : اگر چاره‌اى جز اين نيست ، چه اندوهگسارى امروز ، بهتر از او باشد ؟ چرا از پيوند با كسى كه شهريار گيتى است و پيوسته سرزمينهاى بزرگان از ايشان مىستاند ، دژم هستى ؟ كسى به گاهِ شادى ، اندوه ندارد .\r\nشاه هاماوران با شنيدن سخنان سودابه ، بدانست كه اين كار بر او گران نيآمده است . پس فرستادهء شاه را پيش خواند و او را جايگاهى برتر از همهء نامداران دربارش بداد . آنگاه به آيين خويش ، بدانسان كه آن زمان ، كيش ايشان بود ، پيمانى ببستند . از آن پس سالار هاماوران در يك هفته ، كارها كه بايسته بود بكرد و با دلى خسته ، سيسد كنيز و چهل كجاوه و هزار شتر و اسپ و هزار استر بيآورد و ديبا و دينار بسيار ، بار آن شتران و اسپان و استران بكرد . و از آن كجاوه‌ها ، ديبا فروهشت و آنها را چون ماه نو بيآراست . و سپاهى چون بهشت ، آراسته كرد و همه را به سوى كاووس شاه فرستاد . چون آن دلاراى و آن سپاه زيبا رويان به نزديك كاووس رسيد ، ماهىْ نو به مانند شاهى كه بر تخت شاهىِ نو آراسته گشته باشد ، از كجاوه بيرون شد .\r\nگيسوانى چون مشك و لبانى چون ياكند درخشان و چشمانى همچون نرگس و ابروانش چون خامهء سيمين بود . چون كاووس بر سودابه بنگريست ، خيره بماند و نام يزدان بر او بخواند . آنگاه انجمنى از خردمندان و موبدان سالخوردهء بيدار دل بساخت و ايشان نيز سودابه را جفتى سزاوار براى او بديدند . پس كاووس به آيين و كيش ، از او كام بستد و او را گفت : همانا كه چون ديدمت ، تو را سزاوار شبستان شاهىِ خويش يافتم و بپسنديدم .\r\nگرفتن شاه هاماوران ، كاووس را\r\nليك از سوى ديگر ، دل شاه هاماوران از آن پيوند ، اندوهگين بود . پس هر گونه\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nچاره‌اى بجست . چون يك هفته از آن كار بگذشت ، پگاه روز هشتم ، فرستاده‌اى به نزد شاه ايران رسيد و او را گفت : اگر شاه ايران بيند ، به خانهء خويش در هاماوران آيد و ميهمان گردد كه چون شاه ايران زمين بدانجا آيد ، شهر هاماوران ارجمند گردد . آن فرستاده با نهانى بد و دلى نادرست ، بر اين گونه چاره‌گرى بكرد كه مگر شهر و دختر براى پدر بماند و ديگر باژ نيز نپردازد . از ديگر سو ، سودابه ، انديشهء پدر بدانست و آگاه شد كه او را از اين ميهمانى ، ) آهنگ گزند رساندن در سر است . پس به شاه گفت :\r\nترا در مهمانى او جاى نيست و نبايد كه ترا بىبهانه به چنگ آورد و به نام ميهمانى ، جنگ آغازد . دانم كه اين همه گفتگو ، از بهر من است و ترا از اين كار ، اندوه رسد .\r\nليك كاووس كه هيچ يك از ايشان را مَرد نمىشمرد ، گفتار سودابه باور نكرد و با دليران و پهلوانان به ميهمانى شاه هاماوران شد . پايتخت شاه هاماوران ، شهرى بود به نام ساهه كه آن را سرتاسر آذين ببسته بودند و جشن و سور به پا كرده بودند . چون كى كاووس گردن فراز به ساهه رسيد ، همهء شهر به پيش او رفتند و او را نماز بردند و بر او گوهر و لركيماس « 1 »  و مشك و شاهبوى ريختند . و از همه سو آواز رود و سرود برآمد . چون سپهدار هاماوران او را بديد ، با مهترانى كه همراهش بودند از اسپ پياده گشت . از ايوان كاخ تا پيش در ، همه جا از تبوكهاى « 2 »  زرّين ، در و ياكند و زر و مشك و شاهبوى بيافشاندند . درون كاخ ، تختى زرّين بنهادند و كاووس شاه بر آن بنشست . و اين چنين يك هفته را با خوشى و خرّمى به ميگسارى پرداختند و شاه هاماوران شب و روز همچون كهتران ، در پيش كى كاووس ، كمر بسته بود و سپاهيانش نيز به همين سان در پيش سپاه ايران بودند . و بدين گونه بود كه كاووس و همراهانش هر گونه دودلى از ياد بردند .\r\nاز سوى ديگر شاه هاماوارن با شاه بربر اين چنين سگاليده بود كه سرِ يك هفته ، سپاهى از بربرستان به هاماوران آيد و هر دو سپاه بربر و هاماوران ، كاووس و\r\n\r\n","description":"","footnote":" ( 1 ) - لركيماس به پارسى به معناى زعفران است .  ( 2 ) - تبوك به پارسى به معناى طبق است . ","page_name":" 357 ","page_number":357},
  {"content":"\r\n\r\nهمراهانش را در بند آورند . پس سر يك هفته سپاهى از بربرستان بيآمد . شاه هاماوران كه چنين ديد دلشاد گشت . شبى بانگ نفير برخاست و ناگهان كاووس را به همراه گيو و گودرز و توس و گرگين و زنگهء شاوران و همهء آن پهلوانان نامدار گرفتند و در بند سخت ببستند . همهء آن فرّ و شكوه نگونسار گشت .\r\nچه گويد درين مردم ژرف بين * چه دانى تو اى كاردان اندرين\r\nچو پيوستهء خون نباشد كسى * نبايد برو بودن ايمن بسى\r\nبود نيز پيوستهء خون كه مهر * ببرّد ز تو تا بگرددش چهر\r\nچو مهر كسى را بخواهى بسود * ببايد به سود و زيان آزمود\r\nبود گر به جاه از تو كمتر بود * هم از رشك مهر تو لاغر بود\r\nچنين است گيهان ناپاك راى * به هر باد خيره بجنبد ز جاى\r\nدر هاماوران كوهى بود كه از ژرفاى آب ، برآمده و سر به ابر ساييده و بر فراز آن دژى بود كه گويى آسمان را در كنار خود داشت . پس شاه هاماوران ، كاووس را با گيو و گودرز و توس و همهء آن بزرگان ديگر كه در بند آورده بود ، در آن دژ افكند و هزار تن از پهلوانان و نامداران دشنه‌گذار را به نگاهبانى آن دژ گماشت . « 1 »  آنگاه همهء سراپردهء كاووس را به تاراج داد و توانگران را بِدان ، خواسته و تاج بخشيد . پس از آن ، دو گروه از زنان با يك كجاوه كه در زير كجاوه پوش پنهان گشته بود ، برفتند تا سودابه را باز آورند و ديگر آن سراپردهء شاهى به زير پا آيد . چون سودابه آن زنان پوشيده روى\r\n\r\n","description":"","footnote":" ( 1 ) - غالب مورخان برآنند كه شاه يمن ، كى كاووس و آن بزرگان ايران را در چاهى افكند و سنگ بزرگى كه سوراخى داشت بر دهانهء چاه نهاد و از آن سوراخ به ايشان غذا مىرسيد . ر . ك . طبرى ، تاريخ طبرى ، ج 2 ، ص 424 ثعالبى ، تاريخ غررالسير ، ص 115 بلعمى ، تاريخ بلعمى ، ج 1 ، ص 601 مقدسى ، آفرينش و تاريخ ، ج 3 ، ص 127 مسكويه ، تجارب الامم ، ج 1 ، ص 73 ابن بلخى ، فارسنامه ، ص 42 نويرى ، نهاية الارب ، ج 10 ، ص 155 . تنها اندكى سخن از زندانى شدن ايشان در يك قلعه يا دژ به ميان آورده‌اند . ر . ك . مجمل التواريخ و القصص ، ص 46 ميرخواند ، روضة الصفا ، ج 1 ، ص 577 . دينورى نام آن حصار را « ماسَفْرى » ذكر كرده است . الأخبار الطوال ، ص 108 . مسعودى سخن از محبوس شدن ايشان در يك زندان بسيار تنگ گفته است . مروج الذهب ، ج 1 ، ص 222 . ","page_name":" 358 ","page_number":358},
  {"content":"\r\n\r\nبديد ، جامهء خسروانى بر تن دريد و چنگ بر گيسوان كمند مشكينش افكند و فندك « 1 »  بر گونه‌هاى همچو گُلش زد و آنان را خونرنگ ساخت . پس به ايشان گفت : مردان راستين ، اين گونه بند و درد را ستوده ندارند . چرا آن روز كه به جنگتان آمده بود و جامه‌اش زره و تختش ، پشت اسپ بود ، او را بند نكرديد ؟ آن روز از آواز كوس سپهدارانى چون گيو و گودرز و توس ، دلتان از ترس بدرّيد . از اين پس ديگر پيوند خودتان را با من ببرّيد . آنگاه سودابه با گونه‌هايى پر خون بر دويد و ايشان را سگ خواند و گفت : هرگز از كاووس جدايى نخواهم اگر چه جايگاهش گور باشد . چون كاووس را به بند كشيده‌ايد ، پس مرا نيز بىگناه بايد سر ببرّيد . [ پس آن زنان ، سودابه را ببردند 
  ] و آنچه به ايشان گفته بود ، با پدرش بگفتند . چون شاه هاماوران ، آن بشنيد ، سرش پر از كين و جگرش پر خون گشت و سودابهء جگر خسته را با رويى خونين به آن زندان به نزد شويش فرستاد . از آن پس سودابهء ستمديده همچون كنيز و اندوهگسارى به پيش آن شهريار بنشست .\r\nتاخته كردن افراسياب بر ايران زمين\r\nچون آن شاه ديهيم جوى ، در بند افتاد ، ماندهء سپاهيانش به ايران روى نهادند و كشتى به دريا افكندند و سرانجام خود را به دشتهاى ايران رسانيدند . چون سپاه بى سرو سالار به ايران آمد ، سراسر گيتى از آنچه رخ داده بود ، آگه شدند . و از آنجا كه ديگر شاهى را بر تخت زرين ايران نديدند ، هر كسى را آرزوى تاج شاهى در سر آمد .\r\nپس ، از سوى تركان و نيز از دشت نيزه‌وران « 2 »  سپاهى گِران به ايران آمد . افراسياب\r\n\r\n","description":"","footnote":" ( 1 ) - فندك همان است كه فندق معرب آن است . و فندك يا فندق زدن به معناى نوعى از زدن به صورت است كه دست چپ را مشت سازند و سرانگشت سبابهء دست راست را به نوعى در ما بين انگشت سبابه و وسط دست چپ زنند كه صدايى از آن برآيد . ر . ك . برهان قاطع ، ماده فندق زدن .  ( 2 ) - دشت نيزه‌وران در شاهنامه به دو معنى به كار رفته است . در برخى جاها به معناى هاماوران يا يمن و در اينجا و برخى جاهاى ديگر به معنى عربستان به كار رفته است . ","page_name":" 359 ","page_number":359},
  {"content":"\r\n\r\nآرام و خواب رها كرد و سپاهى نيرومند بساخت . از هر سوى ايران ، خروش بر آمد و آن گيتىِ رام گشته ، ديگر پر از جنگ و جوش گشت . افراسياب برآشفته گرديد و با سپاه تازيان كه از دشت نيزه‌وران آهنگ ايران كرده بودند ، برآويخت . سه ماه ميان دو سپاه جنگ بود و سرهاى بسيارى از براى دستيابى به تاج ايران زمين بدادند . ليك سرانجام تركان بر تازيان پيروز گشتند . سپاه تركان در ايران پراكنده شدند و زن و مرد و كودك ، بندهء ايشان گشت . « 1 » \r\nچنين است رسم سراى سپنج * همه از پى آز با درد و رنج\r\nسرنجام نيك و بدش بگذرد * شكارست و مرگش همى بشكرد\r\nگيتى بر ايرانيان سياه گشت . پس دو گروه از سپاه ايران با خواهش ، به نزد زال به زابلستان شدند و او را گفتند : اكنون كه فرّهء كاووس شاه گم گشته است ، تو پناه ما از بديها باش . اينك بخت ، شوريده گشته و كار سختى پيش آمده است .\r\nدريغست ايران كه ويران شود * كنام پلنگان و شيران شود\r\nهمه جاى جنگى سواران بدى * نشستنگه شهرياران بدى\r\nكنون جاى سختى و جاى بلاست * نشستنگه تيز چنگ اژدهاست\r\n\r\n","description":"","footnote":" ( 1 ) - غالباً مورخان اسلامى در بارهء آمدن اين سپاه تازيان به ايران سكوت اختيار كرده‌اند . در بندهش آمده است كه چون كى كاووس در يمن گرفتار و در بند شد ، فردى از تازيان به نام « زين گاو » كه زهر به چشم داشت ( ؟ ) از فرصت سوء استفاده كرد و با نيت غلبهء بر ايران ، بدينجا تاخت . و « به هر كه به بد چشمى نگريست ، كشته شد » . ايرانيان كه چنين ديدند براى رهايى از غلبهء تازيان دست به دامان دشمن ديرينشان يعنى افراسياب گشتند و از او خواستند كه به ايران بيآيد و با زين گاو بجنگد . افراسياب نيز از اين موقعيت سوء استفاده كرد و به ايران آمد و زين گاو را بكشت اما خود در ايران به شاهى نشست و بسيارى از مردم ايران را بالاجبار به تركستان كوچانيد و در آنجا ساكن ساخت و خود نيز در ايران زمين به ويرانگرى پرداخت . بندهش ، ص 140 . ثعالبى در روايتى در اين باب هيچگونه ذكرى از دعوت و خواهش مردم ايران از افراسياب نكرده ، بلكه مىنويسد كه چون گزارش گرفتارى كى كاووس با افزوده‌هاى نادرست در بارهء كشته شدن يا زنده بودن او پراكنده شد ، ايرانشهر برآشفت و آشوب همه جا را فرا گرفت و اعراب به شورش برخاستند و افراسياب نيز خود ( بدون دعوت مردم ) به ايران تاخت و به ويرانگرى پرداخت . تاريخ غررالسير ، ص 116 - 115 . در همينجا بايد دانست كه همزمان با تاختن اين دو سپاه اعراب و تورانيان به ايران ، سپاهى نيز از گرگساران به ايران حمله آورد . در اين رابطه حكيم فردوسى در آينده سخن خواهد گفت . ","page_name":" 360 ","page_number":360},
  {"content":"\r\n\r\nاكنون بايد چاره‌اى كنيم تا دلمان از رنج پرداخته گردد . آن پلنگ ِ شير ناخورده ، تنها كسى است كه مىتواند دستگير ما در اين رنج باشد . بايد مرد خردمندى را كه شايسته باشد به نزد رستم فرستيم . پس موبدى به نزد رستم ، آن پهلوان كينه خواه ، برفت و آنچه ديده و شنيده بود ، به رستم بگفت . رستم شيردل كه آن بشنيد ، دلش رميده گشت و سرشك از ديدگان بباريد و دلش پُر تاب و جانش پر درد گشت و گفت : من با سپاهيان ، به كينه‌خواهى ، كمر جنگ بسته‌ايم . ليك آنگاه كه از كاووس كِى آگهى يابم ، ايران زمين را از تركان تهى سازم . پس رستم فرستادگانى به هر كشور ، از كابل و هند و نيز زابل روانه كرد و از ايشان سپاهيانى بستد . آنگاه فرياد نفير و دراى هندى برخاست و سپاهيان در آن دشت بجنبيدند . دل رستم چون آتش برميد و همچون باد دمان ، سپاه را روان ساخت . « 1 » \r\nپيام فرستادن رستم به نزد شاه هاماوران\r\nپس رستم مرد خردمندى را به نزد كاووس شاه فرستاد و او را گفت : اينك من با سپاهى گِران به سوى رزم سالار هاماوران مىآيم . تو دلت را شادمان دار و اندوه مخور ، كه به زودى بدان سرزمين برسم . از سوى ديگر ، رستم نامه‌اى با تيزى و پر از گرز و شمشير و كارزار به شاه هاماوران بنوشت كه : بر شاه ايران نخيز « 2 »  ساختى و در\r\n\r\n","description":"","footnote":" ( 1 ) - تعداد سپاهيانى را كه رستم با خود براى آزاد سازى كى كاووس به يمن برد ، 12000 ( با يك تفأل مقدس ) ذكر كرده‌اند و تعداد سپاه دشمن را 000 300 گفته‌اند . در روزگارهاى بعد نيز برخى سرداران معتقد بودند كه هر كسى با چنين تعداد سپاهى به جنگ با سپاهيان بيشترى نيز برود حتماً پيروز خواهد شد . ر . ك . دينورى ، الاخبار الطوال ، ص 108 تجارب الامم فى اخبار ملوك العرب و العجم ، ص 323 . ليك ميرخواند در يك روايت متفاوت اين تعداد سپاه را 1000 تن ذكر كرده است . روضة الصفا ، ج 1 ، ص 577 . و مسعودى نيز تعداد آن سپاه را 4000 نفر آورده است . مروج الذهب ، ج 1 ، ص 222 .  ( 2 ) - نخيز به پارسى به معناى كمين و كمينگاه باشد . ","page_name":" 361 ","page_number":361},
  {"content":"\r\n\r\nاين پيوندى كه كردى ، بدى پيشه ساختى . بدان كه تو آيين نهنگ دلاور نداشتى و در جنگ ، فريبكار گشتى . ليك مَرد ، اگر چه دلش آكنده از كينه نيز باشد ، هرگز در جنگ ، نخيز نسازد . اينك بدان كه اگر كاووس شاه را رها سازى ، همانا از چنگ و دَم اژدها رسته‌اى و گرنه آماده جنگ با من باش . كه از بزرگان بشنيده‌اى در مازندران ، چگونه جنگيده‌ام و با پولادغندى و بيد و ديو سپيد چه كردم پس چون نامه به مُهر آمد ، فرستاده آن را برداشت و به شتاب به هاماوران رفت و شاه را پيام رستم پهلوان بداد .\r\nچون شاه هاماوران آن نامه بخواند و پيام بشنيد ، از كردار خود در شگفت شد و سرش خيره گشت و گيتى به پيش چشمش تيره شد . ليك گفت : هرگز پاى كاووس كِى به بيرون نخواهد رسيد . تو نيز هر گاه كه به بربرستان آيى ، بدان كه سواران به جنگت خواهند شتافت . اينك اگر انديشه‌ات اين است ، همين بند و زندان را برايت آراسته‌ايم . خودم نيز با سپاهيانم به جنگت آييم . آيين و راه ما اين گونه باشد . چون فرستاده ، آن گفتار بشنيد ، به سوى رستم نامجوى بازگشت و گفت : آن شاه را بىخرد و جفت ديو يافتم . آنگاه يكايك سخنانش بازگفت . رستم چنان ديد كه آهرمن ، دل شاه هاماوران را پر از دود ساخته است . پس ديگر سزاوار نديد كه او را پاسخى گويد .\r\nآنگاه دليران سپاه انجمن گشتند و خروش كارناى برآمد و رستم بر رخش سوار گشت . و از آنجا كه راه خشكى بسيار دراز بود ، به سوى دريا آمد و آن سپاه گران با كشتى به هاماوران شدند . سپاهى كه شرم از دلها بيرون كرده و آمادهء تاراج و كشتن بودند . چون سالار هاماوران از آمدن رستم كينه خواه با آن سپاه آگاه شد ، به ناگزير مىبايست آمادهء جنگ گردد و ديگر زمان درنگ نبود . پس برآشفت و با سپاهيانش از شهر به بيرون شد . از بسيارىِ آن سپاه ، روز روشن همچون شب تيره گشت . از آواى شيپور و دراى هندى ، گويى آسمان از جاى بجنبيد . در چپ و راست ، سپاهيان آراسته گشتند . رستم پيل تن جوشن كارزار بپوشيد و بر رخش سوار گشت و گرز گران بر دوش آورد . چون سپاه هاماوران ، آن بر و يال رستم را با آن گرز و گوپال\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nبديدند ، گويى دل از سينه‌شان بيرون جهيد . از بيم او آن انجمن پراكنده گشت و سپاه گِران هاماوران ، از پيش تهمتن به هاماوران بگريختند .\r\nپس سالار هاماوران با سگالشگرى « 1 »  بنشست و سرانجام دو مرد جوان را برگزيد و با دلى دردمند ، دو نامه بنوشت و به ايشان داد تا چون باد به مصر و بربرستان ببرند . در آن نامه‌ها نوشت : از پادشاهى هاماوران تا آن سرزمين ، راه دورى نيست و تا كنون نيز همواره در نيك و بد و جنگ و سور با يكديگر بوده‌ايم . اينك نيز اگر با من همراه باشيد ، از جنگ با رستم نهراسم . و گرنه از اين كار ، همه را بد رسد چه رستم به همه جا سپاه آوَرَد . چون آن نامه به نزد ايشان رسيد و دانستند كه رستم سپاه بدان دشت آورده است ، دلهاى همگى پر از بيم شد . پس از سه كشور ، سپاهى بيآراستند و به سوى هاماوران روى نهادند . « 2 »  چون بدانجا رسيدند ، كوه تا كوه رده بركشيدند و از گَرد سپاهيان ، ماه نيز ناپديد گشت . چون رستم چنان ديد ، پنهانى يكى از پهلوانان را به نزد كاووس شاه فرستاد و او را گفت : اينك شاه سه كشور همگى به جنگ من آمده‌اند . ليك چون من به جنگشان روم ، هيچ يك كارى نتوانند كردن . ولى در اين كينه خواهى نبايد هيچگونه بدى به تو رسد چه اگر بدى بر تن شهريار رسد ، ديگر تخت بربرستان به هيچ كار من نيآيد . كاووس شاه او را پاسخ داد كه : در بارهء من هيچ ميانديش ، زيرا كه زمين تنها از بهر من گسترده نشده است .\r\nچنين بود تا بود گردان سپهر * كه با نوش زهرست و با كينه مهر\r\nپروردگار نيز يار من است و پناه و مِهر او براى من همچون دژى باشد . تو نيز با آن رخش پوينده ، يكى از ايشان را در گيتى زنده مگذار . تهمتن چون گفتار شاه بشنيد ،\r\n\r\n","description":"","footnote":" ( 1 ) - سگالشگر به پارسى به معناى مشاور است .  ( 2 ) - در اينجا ابتدا به نظر مىرسد كه مىبايست سپاه دو كشور گفته مىشد چون چنان كه ديده شد دو فرستاده ، دو نامه ، به دو كشور مصر و بربرستان بردند . و در اين جمع بندى ، كشور هاماوران به حساب نيآمده است ، چون سخن از روى نهادن سپاه سه كشور به هاماوران بوده است . ليك در واقع سخن حكيم فردوسى كاملاً صحيح است ، چون كشور شام نيز با مصر يكى پنداشته مىشد و به صورت مصر و شام ذكر مىشد . در اينجا نيز مراد از سپاه كشور سوم همان سپاهيان شام است كه با مصريان به حركت در آمدند . ","page_name":" 363 ","page_number":363},
  {"content":"\r\n\r\nبه جنگ روى نهاد و آن رخش پوينده را برانگيخت و آمد و برابر سپاهيان دشمن بايستاد و دلاورى از ايشان را به جنگ خواند . ليك هيچ يك از ايشان را ياراى آن نبود كه به جنگ رستم بيرون شود . پس رستم همچنان بر جا درنگ كرد تا اين كه خورشيد پنهان شد و شب تيره‌گون فرا رسيد . آنگاه رستم سرفراز ، آن يل پيل تن ، به جايگاه خود بازگشت و شب را در آنجا آرامش گزيد . روز ديگر چون خورشيد ، درخشيدن گرفت ، رستم پيل تن از جاى درآمد و رده‌اى از پهلوانان ايران زمين بركشيد .\r\nرزم كردن رستم با سه شاه و رها شدن كاووس از بند\r\nروز ديگر سپاهيان را بيآراستند . چون تهمتن ، سپاه را به هامون كشانيد ، سپاه سه شاه و كشور بديد . پس به سپاهيان ايران رو كرد و گفت : امروز ديدگان باز داريد و در اين جنگ بيدار باشيد و بدانيد كه اگر سد سوار باشند يا سد هزار ، فزونى سپاه ، ايشان را به كار نيآيد . و چون يزدان پاك ، يار ما باشد ، سر دشمنان را به خاك آورم . از سوى ديگر نيز شاهان سه كشور بر پشت پيل بنشستند و سپاهى تا دو كُروه رده بركشيدند . از بربرستان سد و شست پيل كه همگى چون درياى نيل ، خروشان بودند ، آمده بود . از هاماوران سد ژنده پيل ، گروه گروه ايستاده بودند . و سپاه سوم ، سپاه مصر بود كه رده بر كشيده بودند . از بسيارىِ ايشان ، آسمان نيلگون و زمين ناپديد گشت . گويى گيتى يك سره از آهن بود و يا كوه البرز درون جوشن رفته بود . در پشت سر پهلوانان درفش‌هاى سرخ و زرد و بنفش بود . از فرياد پهلوانان ، كوه بتوفيد و زمين به زير پاى اسپان به ستوه آمد چنان كه چنگ و دل شير نرّ هم بدرّيد و دالمن دلاور ، پر بيافكند و ابر در آسمان گداخته گشت . چه كسى را ياراى ايستادن در برابر\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nايشان بود ؟ از چپ و راست سپاه بيآراستند و همهء دليران آماده رزم و كينه‌خواهى گشتند . از سوى سپاه ايران ، گرازه در راست سپاه ايستاده و بنهء سپاه را بدان سو بردند . زواره « 1 »  ، آن اژدهاى دلير و شير نامبردار به سوى چپ سپاه رفت و رستم دستان سوار بر رخش در دل سپاه ايستاد . آنگاه رستم بفرمود تا كارناى بزدند و سپاه از جاى بجنبيد . از هر سو درخشيدن تيغ و خشت برآمد . هر جا كه رستم ، رخش را مىرانْد ، گويى آتش مىافشانْد . دشت از خون ، گويى رود زم « 2 »  بود ، نه رزمگاه رستم پيل تن . در هر سو سرِ بريده‌اى با كلاهخود به چشم مىخورد و در سراسر دشت گبرها پراكنده بود . پس تهمتن از ريختن خون فرومايگان در گذشت و رخش را تيز كرد و در پى شاه شام تاخت و كمندى بر ميان او انداخت و همچون گوى از زين برگرفتش و همچنانكه زخم چوگان مىزند ، او را به روى ، بر زمين پرتاب كرد . بهرام بيآمد و دستش را ببست و اين چنين آن شاه نامبردار گرفتار گشت . از بس در هر سو و از هر گروه كشتگانى بر زمين فتاده بودند ، كوه و دشت به خون آغشته گشت . از ديگر سو ، شاه بربرستان با چهل تن از بزرگان و پهلوانانش به چنگ گراز گرفتار آمدند . شاه هاماوران چون بنگريست ، همه را از كران تا كران كشته و گروهى از پهلوانان و نام آوران را زخمى و گروه ديگر را در بند افتاده يافت . پهلوانى پيل تن ديد كه با تيغ تيز در آن رزمگاه چنين رستاخيزى كرده است . بدانست كه آن روز ، روز سختى و رنج\r\n\r\n","description":"","footnote":" ( 1 ) - زواره  Zawreh  ، اوزْوارگ  Uzwrag  برادر رستم بوده است . بندهش ، ص 152 برهان قاطع ، ماده زواره .  ( 2 ) - زم  Zam  ، زَمْب  Zamb  يا وَزْم  Wazm  همان است كه به عربى زم ّ  Zamm  خوانده مىشود . زم شهركى بوده است در حدّ خراسان و كنار رود جيحون و بر سر راه ترمذ و آمل و نزديك كش و نخشب قرار داشته است . در غالب متون جغرافيا زم به عنوان يك شهرك ذكر شده است نه رودخانه . ولى بر اساس روايت حكيم فردوسى احتمالاً رودخانه‌اى هم داشته كه به همين نام از كنار آن مىگذشته است . ر . ك . ابن خرداذبه ، مسالك و ممالك ، ص 27 اصطخرى ، مسالك و ممالك ، ص 234 و 222 و 203 جيهانى ، اشكال العالم ، ص 182 - 181 و 172 برهان قاطع ، ماده زم اعتماد السلطنه ، مرآة البلدان ، ج 4 ، ص 2335 ماركوارت ، ايرانشهر ، ص 164 لسترنج ، جغرافياى تاريخى سرزمينهاى خلافت شرقى ، ص 429 راهنماى نقشه جغرافيايى شاهنامه فردوسى ، ماده زم . ","page_name":" 365 ","page_number":365},
  {"content":"\r\n\r\nاست . پس كسى را به نزد رستم فرستاد و زينهار خواست و پيمان بست كه كِى كاووس را با ديگر بزرگان ايران و سراپرده و گنج و تاج و تخت و گوهر و كمر زرّين و كنيزان از هاماوران به نزد رستم آورد . پس بر اين پيمان ببستند و سپاه آن سه كشور بازگشتند .\r\nچون شاه هاماوران به شهر بازگشت نخست با سگالشگرى سگاليد . آنگاه كسانى را بفرستاد و كاووس را بيآورد و چنان كه سزاوار بود ، تختش را به دو باز داد . « 1 »  چون\r\n\r\n","description":"","footnote":" ( 1 ) - در باب نحوهء غلبهء رستم بر شاه يمن روايات متفاوت و مختلفى وجود دارد . الف - برخى روايتى نزديك به روايت حكيم فردوسى ذكر كرده‌اند ، مبنى بر اين كه رستم بر سپاه شاه يمن غالب آمد و سرانجام شاه يمن پيشنهاد صلح كرد و كاووس و همراهانش را باز پس داد . ر . ك . بلعمى ، تاريخ بلعمى ، ج 1 ، ص 602 - 601 ثعالبى ، تاريخ غررالسير ، ص 116 ميرخواند ، روضة الصفا ، ج 1 ، ص 577 . ب - برخى ديگر برآنند كه رستم ، شاه يمن را بكشت و كاووس و همراهانش را با كشتن شاه يمن رهانيد . ر . ك . مسعودى ، مروج الذهب ، ج 1 ، ص 222 مستوفى ، تاريخ گزيده ، ص 87 ابن خلدون ، العبر ، ج 1 ، ص 178 . . ج - اما مورخان يمنى در يك روايت كه قطعاً براى ايشان تأمين كنندهء افتخار مىباشد ، معتقدند كه چون رستم به يمن تاخت ، شاه يمن نيز با سپاه بسيارى به پيش او شتافت . هر دو سپاه پيرامون اردوى خويش خندق كندند و مدتى بدين ترتيب صبر كردند ، ليك ترسيدند كه اگر با يكديگر جنگ را بيآغازند ، هيچ كس از دو سپاه باقى نماند و همه نابود شوند . پس بدون اين كه هيچ جنگى درگيرد ، چنين اتفاق كردند كه شاه يمن ، كى كاووس را باز پس دهد و ايرانيان نيز بعد از آن قصد يمن نكنند . و بدين سان رستم بدون هيچ جنگى با كى كاووس و همراهانش به ايران ( در روايات مزبور ، بابل ) بازگشت . ر . ك . طبرى ، تاريخ طبرى ، ج 1 ، ص 425 مسكويه ، تجارب الامم ، ج 1 ، ص 73 نويرى ، نهاية الارب ، ج 10 ، ص 155 ابن بلخى ، فارسنامه ، ص 42 . د - گرديزى روايت كاملاً متفاوتى در اين باره آورده و جنگ مازندران و يمن را بسيار در هم خلط كرده است . ر . ك . زين الاخبار ، ص 46 - 44 . ح - مقدسى در اين باره داستانى از پارسيان نقل كرده است كه روايات ديگر آن را تأييد نمىكنند . وى مىنويسد : چون رستم قصد حمله به يمن و آزاد سازى كى كاووس كرد ، از سيمرغ خواست تا با او همراه شود . سيمرغ پر خويش را به دو داد و گفت : هر گاه نيازمند شدى ، آن را در آتش افكن ، من در دَم حاضر مىشوم . رستم روانه شد تا به يمن رسيد و با ايشان پيكارى سخت كرد . مقدسى در ادامه مىنويسد : گويند پادشاه حمير جادوگر بود و به افسون ، شهر خويش را برداشت و به ميان آسمان و زمين معلق ساخت . رستم پر سيمرغ را در آتش افكند و در دَم سيمرغ حاضر شد و رستم را بر پشت خويش سوار كرد و اسبش را با چنگهايش گرفت و در آسمان پرواز كرد تا برابر شهر رسيد و در حالى كه مثل رعد صدا مىكرد ، بال گشود و بر شهر فرود آمد و رستم با ايشان پيكارى عظيم كرد و كى كاووس را رهانيد . مقدسى ، آفرينش و تاريخ ، ج 3 ، ص 128 - 127 .\r\nاما در باب مدت زمان اسارت كى كاووس و همراهانش در يمن ، شعرى از حسن بن هانى - شاعر عرب - بر اساس گفتارى از ابن كلبى ، در دست است كه مورخان نيز بدان استناد جسته‌اند و اين مدت زمان را 7 سال ذكر كرده است :\r\nوَ قاظَ قابوسُ فى سَلاسِلنا * سنين َ سَبعاً وَفَتْ لِحاسِبِها\r\nيعنى : كى كاووس هفت سال آزگار را كه براى شمارندهء آن درست است ، در زنجيرهاى ما گذارند . ر . ك . طبرى ، تاريخ طبرى ، ج 2 ، ص 425 ثعالبى ، تاريخ غررالسير ، ص 117 - 116 مسكويه ، تجارب الامم ، ج 1 ، ص 73 نويرى نهاية الإرب ، ج 10 ، ص 156 . تنها مسعودى اين مدت را 4 سال ذكر كرده است . مروج الذهب ، ج 1 ، ص 222 . ","page_name":" 366 ","page_number":366},
  {"content":"\r\n\r\nكاووس و گيو و گودرز و توس را از دژ رها كرد ، جنگ افزار آن سه كشور و گنجها و سراپرده و تاج و تخت آن سه شاه را با هر چه خواسته جز اين ديد ، به سپهدار ايران بداد . آنگاه كاووس ، تختى از زر را با ديباى رومى بيآراست و تاجى از ياكند و تختى از پيروزه و كجاوه‌اى كه همهء آن از چوب داربوى ترِ آراسته به گوهرهاى گونه‌گون بود ، با كجاوه پوش سياه گوهر بافتى بر اسپ راهوارى با لگام زر نهاد . پس به سودابه بفرمود كه : در اين كجاوه بنشين و چون خورشيدى در زير زمين ، نهان برو . آنگاه سپاهيان را از شهر به لشكرگاه آورد و بدين سان سد هزار سوار از بربرستان و مصر و هاماوران بر او انجمن شد و سپاهيان سوارهء زره دار و برگستوانور او بيش از سيسد هزار بشد .\r\nپيغام فرستادن كاووس به نزديك قيصر روم و افراسياب\r\nآنگاه كى كاووس ، فرستاده‌اى را نزد قيصر روم فرستاد و او را پيام داد كه : بر شما بايسته است كه سپاهى از نامداران و كارآزمودگان روم به نزد من فرستيد تا از شمايان خرسند گردم . در همان زمان به دشت سواران نيزه‌وران از آنچه كه رستم در جنگ با هاماوران و مصر و بربرستان بكرد ، آگاهى رسيد . پس فرستاده‌اى پهلوان\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nو سوار و شيرافكن و مردوار و رُخ پيچ « 1 »  برگزيدند و نامه‌اى شاهوار با سخنهاى شايستهء آبدار بنوشتند كه : ما همگان چاكران شاه هستيم و در گيتى تنها فرمانبر اوييم .\r\nآنگاه كه سپاهى از گرگساران به آهنگ ِ گرفتن تخت ايران زمين ، به ايران آمد ، دل ما از اين برترىجويى ايشان به درد آمد . افراسياب نيز تخت تو خواست گرفتن . كارى كه هرگز به خواب هم نبيند . پس همه ما نامداران شمشير زن انجمن گشتيم و با نيزه‌هاى دراز برفتيم و آرام و ناز بر او تلخ گردانيديم . بسيارى از ايشان و ما در آن جنگ كشته شدند . « 2 »  ليك زمانه به هر نيك و بد كه بود بگذشت . اكنون ما را از كار تو و تازه شدن آن فرّ شاهنشاهى آگاهى آمد . پس هر گاه كه از بربرستان آهنگ رفتن به ايران كنى ، ما نيز سرنيزه بدست گيريم و براى تو زمين را كوه تا كوه ، پر خون كنيم و گيتى را از خون دشمنانت چون رود جيحون سازيم . پس آن فرستاده بر اسب سوار گشت و به شتاب به سوى بربرستان روى نهاد . چون آن نامه به شاه ايران رسيد ، اين گونه سخن گفتن ايشان را بپسنديد .\r\nآنگاه كى كاووس نامه‌اى به افراسياب نوشت كه : ايران را رها ساز و در اين كار هيچ سستى مجوى چه ، سرِ ما از تو پر گفتگو گشته است . ترا شهر توران سزاوار است و بس . پس چرا بيهوده به بد دست مىيازى ؟\r\nفزونى مجوى ار شدى بىنياز * كه زود آردت پيش رنج دراز\r\nبراى تو در پيش ما كهترى كردن نيكو باشد . مگر نمىدانى كه ايران نشستنگاه من و گيتى سراسر به زير دست من است . پلنگ ژيان گرچه دلير باشد ، ليك او را ياراى رفتن به پيش چنگال شير نباشد . آنگاه چون آن نامه مُهر شد ، گُردى پهلوان نژاد\r\n\r\n","description":"","footnote":" ( 1 ) - رُخ پيچ به پارسى به معناى عنان پيچ است .  ( 2 ) - پيش از اين در باب آمدن سپاهى از اعراب به سركردگى زين گاو به ايران در زمان اسارت كى كاووس در يمن سخن گفته شد و اين كه بر طبق برخى روايات افراسياب ( خواه به دعوت مردم ايران و يا بدون آن ) با داعيهء مبارزه با زين گاو به ايران تاخت و او را كشت و خود به شاهى نشست . در اينجا ملاحظه مىشود كه اين اعراب به كى كاووس چنين وانمودند كه ابتدا اين افراسياب بود كه به ايران تاخت و آن اعراب به مبارزه با او به ايران آمده بودند . ","page_name":" 368 ","page_number":368},
  {"content":"\r\n\r\nبيآورد و آن نامه به دو داد و او را روانه ساخت . چون فرستاده به نزد شاه تركان و چين رسيد ، زمين را ببوسيد و او را آفرين كرد و پيغام و نامهء شهريار ايران زمين را بداد .\r\nچون افراسياب آن نامه بخواند ، سرش پر كين و دلش پر شتاب گشت و كاووس را چنين پاسخ فرستاد كه : اين گفتگو تنها زيبندهء مردم زشت خوى باشد . تو اگر سزاوار ايران بودى ، نيازى به هاماوران نمىيافتى . اكنون من آمادهء جنگ و با درفشى برافراخته به جنگت مىآيم . پس تو را بايد كه سخنهاى راست بشنوى . بدان كه سراسر ايران از آن من و همه جاى آن سراى من است ازيرا كه نياى من تور پسر فريدون است و ديگر اين كه با دستهاى شمشيرزنم تازيان را نيز از ايران براندم . من آنم كه با شمشيرم ، تيغ از كوه بستانم و از ابر تاريك ، دالمن بيرون آورم . پس افراسياب سپاهى از كران تا كران با گرز و تيغ و برگستوان بيآراست و به شتاب به سوى جنگ روى نهاد . از ديگر سو ، كاووس چون پيام افراسياب را بشنيد ، سپاهى براى پيكار با او بيآراست . آنگاه از بربرستان با سپاهى بىكران به سوى تازيان بيآمد .\r\nافراسياب نيز به آنجا شتافت . « 1 »  گيتى از نالهء نفير و كوس پر شد و زمين آهنين و آسمان چون آبنوس گشت . از زخم و چكاچاك تبرزينها ، از آن دشت جنگ ، گويى كوههء خون خاست . تهمتن در دل سپاه بغرّيد و به دل سپاه افراسياب زد . ديگر بخت افراسياب سر در نشيب آورْد . چون افراسياب ، آن سپهدار توران ، كار را بدانگونه ديد ، همچون نبيذ ، بىآتش بجوشيد و سپاهيان تورانى را گفت : اى دليران من ، اى بزرگان برگزيده و اى شيران من ، شما را از براى چنين روزگارى پرورانيده‌ام تا با دشمن تيغ زنيد ، نه اين كه اين گونه در جنگ ، كندى جوييد . پس همگى بكوشيد و روى به جنگ آريد و گيتى را بر كاووس به تنگ آريد و پهلوانانشان را با ژوپين و\r\n\r\n","description":"","footnote":" ( 1 ) - چنان كه ديده شد ، كى كاووس پس از غلبه بر شاه هاماوران در ناحيه بربرستان مانده بود و هنوز به ايران باز نگشته بود . زيرا كه در ايران آشوب بسيارى بود و از چند سوى حملاتى به ايران شده بود كه مهمترينش هجوم افراسياب بود . ","page_name":" 369 ","page_number":369},
  {"content":"\r\n\r\nدشنه بزنيد و سر از تنشان جدا سازيد . باشد كه آن رستم سگزىِ « 1 »  شيردل را كه گردون از تيغش شرمسار گشته است ، با دليريتان به بند آوريد . و بدانيد هر كه در اين دشت نبرد ، رستم را از آن رخشِ پلنگ به زير آورد ، او را دختر خويش و شاهى و سايبان شاهى دهم و نام اسپهبدى بر او نهم و شهر ايران را به دو سپارم و او را به آسمان برآورم . چون تركان آن گفتار او بشنيدند ، همگى رو سوى رزم كردند . ليك همهء دليران ايران با گرزهاى گران در دست ، چندان از سپاه توران بكشتند ، كه ديگر كوه و دشت و دريا گم شد . و بدين سان دو گروه از سپاه توران كشته شد و از خونشان زمين چون گِل گشت . بخت تركان سر در نشيب آورْد و آن سود جستن ايشان بر ايشان زيان ببار آورد . پس افراسياب از برابر رستم گريزان شد و به شتاب با دلى خسته و پس از كشته شدن دو گروه از سپاهيانش ، با سپاه غوريان از غورى « 2 »  به توران بازگشت . « 3 »  او از گيتى ، نوش جسته بود ، ليك سرانجام ، زهر يافت .\r\n\r\n","description":"","footnote":" ( 1 ) - سگزى به معناى سيستانى است .  ( 2 ) - غورى يا غوريان مركز غور در غرب افغانستان امروزى و نزديك هريرود ( ميان هرات و غزنين ) قرار داشته است . ر . ك . اصطخرى ، مسالك و ممالك ، ص 220 فرهنگ جامع شاهنامه ، ماده غور راهنماى نقشه جغرافيايى شاهنامهء فردوسى ، ماده غور .  ( 3 ) - اما در باب مكان وقوع اين جنگ ميان افراسياب و سپاه ايران بايد گفت هيچگونه گزارش موثق و صريحى در اين باب وجود ندارد . اما نگارندهء اين سطور با بررسى جوانب مختلف كار و نيز روايات پراكنده به اين نتيجه رسيد كه اين جنگ در نزديكى عراق عرب و دشت سواران نيزه‌گذار ( عربستان ) رخ داده است . بايد در نظر آورد كه كى كاووس در آن زمان از حدود سودان و يا يمن به قصد بيرون راندن افراسياب - كه در ايران به شاهى نشسته بود - به سوى ايران در حركت آمد . ليك افراسياب - چنان كه پيش از اين حكيم فردوسى بيان داشت - به جنگ كى كاووس شتافت . اين شتاب افراسياب به اين دليل بود كه نمىخواست كى كاووس وارد ايران شود . از اين رو خود را به شتاب به پيش كى كاووس در حدود عراق عرب رسانيد تا مانع از ورود او به ايران گردد . كى كاووس نيز - چنان كه پيشتر ديده شد - قبل از آغاز حمله به افراسياب از اعراب عربستان تقاضاى يارى كرده بود و ايشان نيز قول مساعدت به دو داده بودند . از اين رو از بربرستان بدانجا رفت و افراسياب نيز خود را به آنجا رسانيد . در همين رابطه در مجمل التواريخ و القصص اشاره‌اى مختصر به وقوع جنگى ميان رستم و افراسياب در اين زمان در « سواد بغداد » وجود دارد . ص 46 . باز در عين حال در بندهش ، ص 140 ( نيز ص 76 ) روايتى وجود دارد مبنى بر اين كه ميان افراسياب و رستم جنگى در نزديكى اصفهان در اوله رودبار ( مَسرگان ، مَسرقان رود ) در گرفت و باز هم افراسياب شكست خورد . از آن پس چندين جنگ ديگر نيز ميان ايشان در گرفت تا چنان كه ديده شد ، بتدريج رستم ، افراسياب را از نواحى عراق عرب به اصفهان و از آنجا با چند جنگ ديگر از ايران بيرون ساخت و او را به ماوراءالنهر راند . در باب اين مسير تاراندن افراسياب از ايران كه مىتواند نشانگر مكانهاى وقوع جنگ نيز باشد ، ثعالبى روايتى كنايه آميز دارد . وى مىنويسد : « بدين سان آنان [ افراسياب و سپاهش 
  ] را عراق [ عراق عراب 
  ] از خود راند و كوهستان [ جبال ، عراق عجم ، اصفهان 
  ] آنان را همچون آب دهان بيرون افكند و خراسان ايشان را به سوى ماوراءالنهر جنباند » . تاريخ غررالسير ، ص 117 . ","page_name":" 370 ","page_number":370},
  {"content":"\r\n\r\nآراستن كاووس ، گيتى را\r\nآنگاه كى كاووس به پارس آمد و بار ديگر گيتى را به شادى پى افكند . تخت شاهى بيآراست و داد بگسترد و در شادى و خوردن بگشود . « 1 »  پس از آن پهلوانان بيدار و روشن روانى را با سپاهيانى به مرو و نيشاپور و بلخ و هرات بفرستاد .\r\nجهانى پر از داد شد يك سره * همى روى برگاشت گرگ از بره\r\nز بس گنج و زيبايى و فرّهى * پرى ، مردم و ديو گشتش رهى\r\nهمه به پيش كاووس ، راه كهترى جستند و همهء شاهان ، سپاهىِ او شدند . آنگاه گيهان ْ پهلوانى را به رستم داد كه همهء بهروزيش از او بود . « 2 » \r\n\r\n","description":"","footnote":" ( 1 ) - ثعالبى مىنويسد : كى كاووس پس از بيرون راندن افراسياب از ايران به پارس آمد « و كارهاى آنجا را بررسى كرد و پرتو نيكبختى بر آن سرزمين بتابانيد . آنگاه راه خراسان در پيش گرفت و از آنجا به بلخ آمد . در اين راه ، هر ناحيه و مرزى كه گرفته شده بود ، آن را باز پس گرفت و هر حقى كه نابود گشته بود ، به خداوندش باز گردانيد و دشمنان را سركوب كرد . نيكى و فزونى به سوى او روان شد و كار پادشاهيش سامان يافت و فرمانرواييش شاداب‌تر و جوان تر از پيش گرديد » تاريخ غررالسير ، ص 118 - 117 .  ( 2 ) - در اين رابطه بسيارى از مورخان آورده‌اند كه كى كاووس به پاس اين خدمات رستم به او ، نامه و منشورى براى رستم فرستاد و در آن پادشاهى زابلستان و سيستان ( و بر طبق برخى روايات زابلستان و سيستان و هند ) را به رستم بخشيد و او را از قيد بندگى شاه ( ؟ ) آزاد كرد و به او اجازه داد تا تاجى زربفت بر سر گذارد و بر تختى از نقره كه پايه‌هاى طلا داشته باشد بنشيند . ر . ك . طبرى ، تاريخ طبرى ، ج 2 ، ص 425 بلعمى ، تاريخ بلعمى ، ج 1 ، ص 602 ابن نديم ، الفهرست ، ص 21 ابن بلخى ، فارسنامه ، ص 43 مسكويه ، تجارب الامم ، ج 1 ، ص 73 نويرى ، نهاية الارب ، ج 10 ، ص 156 - 155 گرديزى ، زين الاخبار ، ص 46 ثعالبى ، تاريخ غررالسير ، ص 118 ابن خردادبه ، مسالك و ممالك ، ص 39 ميرخواند ، روضة الصفا ، ج 1 ، ص 577 . مستوفى در يك خبر واحد آورده است كه كى كاووس به پاس اين خدمات رستم ، خواهر خود - مهرناز - را به زنى به رستم داد . تاريخ گزيده ، ص 87 . ","page_name":" 371 ","page_number":371},
  {"content":"\r\n\r\nپس از آن جايى را در البرز كوه بساخت كه ديو نيز نمىتوانست چنان رنجى ببرد .\r\nبفرمود تا سنگ خارا را بكندند و دو خانه در آنجا بساختند كه هر يكى ده كمند درازاى آن بود . آنگاه درون آنها را با سنگ بيآراست و ميخهاى پولادين بر آن نهاد و ستونهايى از سنگ خارا در آن بساخت و اسپان جنگى و شتران كجاوه كِش و راهجوى را در آن ببستند . خانه‌اى ديگر از آبگينه بساخت و در هر جاى آن زبرجد بنشاند و آن را جايگاه خوراك خوردن خويش كرد . خانه‌اى ديگر بساخت كه گنبد آن از مهره يمانى بود و آن را نشستنگاه موبدان نامور بساخت كه سرچشمهء دانش‌اند .\r\nدو خانهء ديگر از سيم خام از براى نهادن جنگ افزار در آنها بساخت . آنگاه كاخى زرّين از براى نشستنگاه خويش بساخت كه درازايش سد و بيست « 1 »  بود و با پيروزه بر آن نگارگرى كرده و در ايوانش ياكند به كار برده بودند . جايگاهى دلخواه كه گرماى تابستان هيچ در آن راه نمىيافت و پيوسته همه جايش پر از بوى شاهبوى بود و مِى از آن مىباريد . « 2 »  بارى ، دل همگان از درد و اندوه و رنج دور بود و سرِ روزگار ، از\r\n\r\n","description":"","footnote":" ( 1 ) - مشخص نسيت 120 ارش يا مقياس ديگرى بوده است . حكيم فردوسى واحد اندازه‌گيرى خاصى براى آن ذكر نكرده است .  ( 2 ) - ذكر اين بناى كى كاووس بر كوه البرز در سنت پارسيان موجود است . آمده است كه كى كاووس بر بالاى كوه البرز هفت كاخ بر پا كرد : يكى زرين ، دو سيمين ، دو پولادين و دو آبگين ( بلورين ) . دينكرد ، كتاب نهم ، فصل 22 ( سوتكرنسك ) در پور داوود ، يشتها ، ج 2 ، ص 230 . نيز بندهش ، ص 137 طبرى ، تاريخ طبرى ، ج 2 ، ص 424 - 423 .\r\nاما بناهاى ديگرى نيز به كى كاووس منسوب است : الف - گويندگى كاووس در بابل بناى بسيار بلندى ( شايد به عنوان رصدخانه ) بساخت كه اكنون به تل عقرقوف معروف است و نام ديگر آن صرح ( واژه‌اى معرّب از نبطى به معناى كوشك ) مىباشد . مجمل التواريخ و القصص ، ص 48 - 47 مستوفى نزهت القلوب ، ص 105 و 39 اصفهانى ، تاريخ پيامبران و شاهان ، ص 36 - 35 ، ابن بلخى ، فارسنامه ، ص 41 - 40 خواند مير ، مآثر الملوك ، ص 28 . ليك به نظر مىرسد كه در اينجا كى كاووس را با نمرود اشتباه كرده باشند . كما اين كه چنان كه در پى نيز خواهد آمد ، در بسيارى موارد چنين كرده‌اند . ب - بناى شهر سمرقند به دو منسوب است . رساله شهرهاى ايران ، بند 2 در متون پهلوى ، ص 64 گرديزى ، زين الاخبار ، ص 44 . ج - در ميان 7 خانه‌اى كه در گذشته به نام ستارگان بنا شده بود ، خانه‌اى بود كه كى كاووس آن را در فرغانهء خراسان به نام مدبر اعظم اجسام سماوى يعنى خورشيد به وضعى شگفت انگيز بنا كرده بود و المعتصم بالله آن را ويران كرد . مسعودى ، مروج الذهب ، ج 1 ، ص 591 . د - گويند كى كاووس شهرى را در مشرق به نام كىكرد ( كِى كرد ؟ ) بنا كرد . گرديزى ، زين الاخبار ، ص 44 . ح يكى از هفت آشيان ( كاخ ) سغدِ هفت آشيان را كى كاووس بساخت . رساله شهرهاى ايران ، بند 6 در متون پهلوى ، ص 64 . و - برخى بناى شهر كشمير را در هند به كى كاووس منسوب مىدانند . مسعودى ، مروج الذهب ، ج 1 ، ص 227 . ز - يكى از قراى كهكيلويه به نام كى كاووس است . اعتماد السلطنه ، مرآة البلدان ، ج 4 ، ص 2372 . ","page_name":" 372 ","page_number":372},
  {"content":"\r\n\r\nخوبى و داد ، به خواب آمده بود و تنها ديوان از كى كاووس در رنج و گرفتار و نالان بودند .\r\nگمراه كردن اهريمن ، كاووس را و به آسمان رفتن كاووس\r\nروزى پگاه ، اهريمن پنهان از شاه ، انجمنى از ديوان بكرد و ايشان را گفت : امروز با اين شهريار ، كار ما با رنج و سختى است . اكنون بايد كه ديوى چربدست كه آيين و راه نشست شاهان ، نيك بداند ، به نزد كاووس رود و او را از يزدان ِ پاك بگرداند و بر آن فرّ زيبايش ، خاك بيافشاند و با اين كار ، رنج ديوان كوتاه سازد . ديو دژخيمى از ميان ايشان برپاخاست و گفت : اين كارى است كه من نيك بجا آورم و هيچ كس جز من ، اين نتواند كردن . پس بروم و سرش را از كيش خداى بگردانم . آنگاه آن ديو خود را بسان ريدكى سخنگوى و شايستهء دربار شاهى بيآراست . يكى از روزها كه شاه از براى شكار به بيرون رفته بود ، آن ديو بسان آن ريدك ، به پيش شاه آمد و زمين را بوسه داد و دسته گلى به كاووس داد و گفت : تو با اين همه فرّ و زيبندگى ، براستى كه سزاوار است ، آسمان جايگاهت باشد . اكنون كه همهء گيتى به كام تو شد و همهء شاهان و گردنفرازان ، رمهء تو گشتند و تو شبان ايشان شدى ، تنها يك كار مانده است تا نشان تو هرگز در گيتى نهان نگردد . پس بر تو است كه بدانى ماه چگونه است و\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nشب و روز چيست و چه كسى بر اين گردش چرخ ، سالار است . اينك كه سراسر زمين را بگرفتى و همه چيز از آن تو شد ، باشد كه آسمان نيز در دام تو افتد . و اين چنين بود كه دل شاه با شنيدن آن سخنان ديو ، بى راه شد و انديشه از او دور گشت و با خود پنداشت كه ديگر آسمان نيز به دو چهره نموده است .\r\nندانست كين چرخ را پايه نيست * ستاره فراوان و ايزد يكيست\r\nهمه پيش فرمانش بيچاره‌اند * كه با شورش و جنگ و پتياره‌اند\r\nجهان آفرين بىنيازست ازين * ز بهر تو بايد سپهر و زمين\r\nديگر از آن پس جان آن پادشاه پر از اين انديشه گشت كه چگونه بدون پَر به آسمان شود . پس ، از دانايان بپرسيد كه : از اين خاك تا ماه چه اندازه راه است ؟ و ستاره شمر او را پاسخ گفت . آنگاه كاووس چاره‌اى كژّ و بد برگزيد . پس بفرمود تا به هنگام خواب به سوى آشيانه‌هاى دالمن رفتند و از هر آشيانه‌اى چندين بچهء دالمن برداشتند و تنها در هر آشيانه يكى دو بچه بگذاشتند . آنگاه آنها را ماهها با مرغ و بريان و بره بپرورانيدند تا اين كه آنسان نيرو گرفتند كه هر يك چون شيرى گشت كه مىتوانست ميشى را به زير آورد . پس از چوب داربوى قمارى « 1 »  تختى بساخت و سر تخت را با زر ، سخت كرد و بر كناره‌هاى آن نيزه‌هاى درازى ببست و بر آن نيزه‌ها ، رانهاى بره بيآويخت . آنگاه چهار دالمن دلاور بيآورد و آنها را استوار بر تخت ببست و خود كاووس بر آن تخت بنشست و جامى از مِى نيز در برابر نهاد . چون دالمن هاى تيز پرواز گرسنه گشتند ، هر يك به سوى آن گوشتها شتاب آوردند پس آن تخت را از روى زمين برداشتند و از زمين به فراز ابرها بردند و تا آنجا كه نيرو داشتند ، به سوى آن گوشتها آهنگ كردند .\r\n\r\n","description":"","footnote":" ( 1 ) - قُمار يا قَمار نام شهرى است در شبه جزيرهء هندوچين كه احتمالاً قابل تطبيق با خِمِر در كامبوج مىباشد . چوب داربوى يا عودى كه از آنجا مىآوردند يكى از بهترينها بود و به عود ( داربوى ) قمارى معروف بود . ر . ك . حدود العالم ، ص 195 زيرنويس مينورسكى راهنماى نقشه جغرافيايى شاهنامه فردوسى ، ماده قمار ترجمه آثار البلاد و اخبار العباد ، ج 1 ، ص 133 برهان قاطع ، ماده قمار . ","page_name":" 374 ","page_number":374},
  {"content":"\r\n\r\nشنيده‌ام كه كاووس از آن رو به آسمان شد تا از فرشته نيز بگذرد . برخى نيز گويند از براى آن به آسمان رفت تا با تير و كمان با آن بجنگد . بارى ، در اين باره هر گونه سخنى گفته‌اند و سخن راست را كسى جز پروردگار گيهان آفرين نداند .\r\nپريدند بسيار و ماندند باز * چنين باشد آن كس كه گيردش آز\r\nچون ديگر با آن دالمن ها نيرويى نمانْد ، اندوهگين گشتند و پرهايشان از خوى ، تَر شد . پس ، از فراز آن ابر سياه نگونسار گشتند و آن نيزه‌ها و تخت شاه را با خود به زير كشانيدند و همچنان به سوى بيشه‌اى آمدند و سرانجام در آمل بر زمين نشستند . « 1 » \r\n\r\n","description":"","footnote":" ( 1 ) - در باب پرواز كى كاووس همچنانكه حكيم فردوسى نيز گفته است ، روايات بسيار متفاوتى وجود دارد . از آنجا كه موردى بسيار شبيه به اين مورد براى نمرود نيز ذكر شده است ، برخى اين دو را به اشتباه و بدون در نظر گرفتن تفاوتهاى زمانى و مكانى و قومى آشكار ، يكى دانسته‌اند . و بسيارى از مورخان نيز اجزايى از رواياتى را كه براى پرواز نمرود ذكر شده است ، در كنار اجزايى از روايات پرواز كى كاووس نهاده و بدين ترتيب يك روايت نادرست و در هم آميخته ذكر كرده‌اند . در نتيجه خوانندهء آگاه اين روايات پيوسته بايد با احتياط و هوشيارى با آنها برخورد كند . بطور كلى در روايات مورخان اسلامى علت پرواز كى كاووس را غالباً فريب خوردن توسط ديوان يا شياطين ذكر كرده‌اند ، ليكن قصد او را از آن پرواز ، صريحاً ادعاى خدايى ذكر نكرده‌اند بلكه معتقدند كه وى براى آگاهى از كار آسمان ( كه آن هم يقيناً در آن روزگاران كارى پسنديده نبوده ) به آسمان رفت و براى اين كار بناى بسيار بلندى در بابل بساخت و از فراز آن با آن صندوق و كركسان به پرواز درآمد . و بعد هم چنان كه ذكر شد به زمين افتاد و ديگر از آن پس فرّه از او گسسته شد و خداوند فرشته‌اى بفرستاد و آن بناى او را در بابل ويران ساخت . ر . ك . طبرى ، تاريخ طبرى ، ج 2 ، ص 424 - 423 جوزجانى ، طبقات ناصرى ، ج 1 ، ص 142 ابن بلخى فارسنامه ، ص 41 - 40 دينورى ، الاخبار الطوال ، ص 37 مستوفى ، تاريخ گزيده ، ص 87 گرديزى ، زين الأخبار ، ص 46 مقدسى ، آفرينش و تاريخ ، ج 3 ، ص 127 . بلعمى روايت كرده است كه كى كاووس با طلسمى به آسمان رفت و چند كس ديگر را نيز با خود برد ، ليك چون به ابرها رسيدند ، آن طلسم بشكست و فرو افتادند و همه بمردند بجز كى كاووس . تاريخ بلعمى ، ج 1 ، ص 600 . در تجارب الامم في أخبار ملوك العرب و العجم طى يك خبر واحد ، مدت زمان پرواز كى كاووس 3 شبانه روز ذكر شده است . ص 97 .\r\nاما در سنت پارسيان و روايات برخى از مورخان اسلامى ، پرواز كى كاووس در آسمان به عنوان يك دعوى خدايى و يا پيكار با آسمان ذكر شده است . در دينكرد در بارهء پرواز كى كاووس آمده است كه وى به همراه ديوان و بدكاران به آسمان شد و به آنجا رسيد كه سرحد ميان ظلمت و نور آسمانى است . وى يك بار از سپاه خود جدا ماند ، ليكن دست از انديشهء خود برنداشت و هجوم خود را بر آسمان تجديد كرد . آنگاه اورمزد ، فرّ كيانى را ازو باز گرفت و چون چنين كرد ، سپاهيان كى كاووس از بلندى بر زمين افتادند و خود كى كاووس نيز به دريا فرود آمد . در ادامهء اين جريان ، در دينكرد مطالبى وجود دارد حاكى از اين كه كى كاووس در آن واقعه كشته نشد تا از او سياوش و از سياوش ، كى خسرو بوجود آيد . ليكن از آن پس كى كاووس با اين عمل كه كرد ، فناپذير شد - اگر چه قرار بود وى نيز از بىمرگان باشد . ر . ك . دينكرد ، كتاب نهم ، فصل 22 ، بند 12 - 7 در كريستن سن ، كيانيان ، ص 119 - 117 . نيز ن . ك . بندهش ، ص 140 - 139 ثعالبى ، تاريخ غررالسير ، ص 118 مسعودى ، مروج الذهب ، ج 1 ، ص 221 رسالهء ائوگمدئچا ، فقرات 61 - 60 در پورداود ، يشتها ، ج 1 ، ص 212 - 211 .\r\nاما در باب مكان آغاز اين پرواز و نيز مكان فرود آمدن كى كاووس نيز روايات متفاوتى وجود دارد . در روايات مورخان اسلامى غالباً - چنان كه ذكر شد - مكان آغاز پرواز كى كاووس را بابل دانسته‌اند و غالباً نيز در باب مكان فرود كى كاووس سخنى نگفته‌اند تنها در ميان اين دسته روايات ، مستوفى معتقد است كه كى كاووس از شيراز به آسمان رفت و در سارى بر آب افتاد . تاريخ گزيده ، ص 87 . صاحب مجمل التواريخ و القصص نيز تنها مكان فرود كى كاووس را ذكر كرده و آن را همچون مستوفى ، سارى دانسته است . ص 46 . ثعالبى در روايت مكان آغاز پرواز وى را همچون بسيارى مورخان ديگر بابل دانسته ، ليك مكان فرود وى را سيراف در ناحيه جنوب ايران ذكر كرده است . وى در اين باره مىنويسد كه كى كاووس به همراه آن پرندگان « در سرزمين سيراف كه بدترين جاهاست به زمين افتادند . و كى كاووس در پست‌ترين جايها بر زمين در افتاد و هوش از سرش رفت . . چون كى كاووس به هوش آمد ، خويشتن را در هم شكسته و در آستانهء مرگ يافت و از كسانى كه در آنجا بودند خواست كه برايش شير و آب بياورند . چون مردم براى او شير و آب آوردند ، آنجا را سيراف يعنى شير آب ناميدند و هنگامى كه مردمان سيراف كى كاووس را شناختند ، او را به خانه‌اى بردند و از او پرستارى كردند . ياران و سران كشور از فارس و عراق به او پيوستند و او را با كجاوه‌اى كه بر استر نهاده بودند ، به بابل باز گرداندند » . تاريخ غررالسير ، ص 119 - 118 . اما در دينكرد مكان آغاز پرواز كى كاووس ، قلهء كوه البرز و مكان فرود او درياى فراخ‌كرت ذكر شده است . دينكرد ، كتاب نهم ، فصل 22 بند 12 - 7 در كريستن سن ، كيانيان ، ص 117 .\r\nبرخى روايت كرده‌اند كه چون كى كاووس بدين سان فرو افتاد و فرّه از او گسسته شد ، از آن كردهء خويش پشيمان گشت و از مردم كناره گرفت و به پرستش خداوند بازگشت و در نزد او به گريه و زارى پرداخت و هيچ نخنديد و سوى آسمان ننگريست و گوشت نخورد تا فرّه ايزدى به دو باز داده شد و آبروى از دست رفته را بازيافت و بار ديگر سران كشور نيز فرمانبردار او گشتند . ثعالبى ، تاريخ غررالسير ، ص 119 گرديزى ، زين الاخبار ، ص 46 .\r\nاما نكتهء آخر در اين رابطه اين كه خوانندهء اين تاريخ بايد در نظر داشته باشد كه در روايات مورخان مختلف و نيز سنت پارسيان ، زمان پرواز كى كاووس بسيار متفاوت ذكر شده است . چنان كه مشاهده مىشود حكيم فردوسى اين واقعه را پس از جنگهاى مازندران و يمن كى كاووس آورده است ، ليك در بسيارى از تواريخ ، اين واقعه قبل از آنها ذكر شده است و البته در برخى هم بعد از آنها . در بندهش آمده است كه زمانى كه كى كاووس به آسمان رفت 75 سال از پادشاهى او گذشته بود . يعنى در نيمهء پادشاهى وى بود . ص 155 . ","page_name":" 375 ","page_number":375},
  {"content":"\r\n\r\nنكردش تباه از شگفتى جهان * همى بودنى داشت اندر نهان\r\nسرنوشت كى كاووس چنان بود كه هنوز مىبايست زنده مىمانْد . سياوش\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nمىبايست ازو پديد مىآمد و از آن رو هنوز مىبايست چندى مىجنبيد و مىچريد . « 1 »  ليك در آن زمان ، او را پشيمانى و رنجى سخت رسيده بود . به زارى درون آن بيشه بمانده و پيوسته به درگاه كردگار ، نيايش مىكرد .\r\nباز آوردن رستم ، كاووس را\r\nو كاووس [ در آن بيشه 
  ] پيوسته از آن گناه كه كرده بود ، از پروردگار پوزش مىخواست . از ديگر سو سپاهيان به جستجوى او در هر جا برآمده بودند ، كه در همان هنگام رستم و گيو و توس از او آگهى يافتند . پس با سپاهيان و پيل و كوس بدانجا رفتند . گودرز پير به رستم گفت : از آن زمان كه از شير مادر بگرفته شده‌ام تا كنون فرمانروايى شاهان و بزرگان بيدار بخت بسيارى را در گيتى ديده‌ام ، ليك هرگز كسى را از كهتران يا مهتران ، چون كاووسِ خودكامه در گيتى نديدم . نه انديشه و خِرَد و دانش دارد و نه هوش و دلش بر جاى است . گويى مغز در سر ندارد . تا كنون يك انديشهء او نيز نيك نبوده است . هيچيك از نامداران پيشين هرگز آهنگ رفتن به سوى آسمان نكردند . « 2 »  او همچون ديوانگان ، بىراه و انديشه است و به هر بادى كه وزد ، بدان سو شود . پس آن پهلوانان ، نكوهش كنان و پرخاش جوى و تيز به پيش كاووس رسيدند و گودرز ، او را گفت : ترا بيمارستان ، زيبنده‌تر از اين باغ و بوستان است . به هيچ كس انديشه‌هاى بيهوده‌ات را نمىگويى و هر دَم جاى خويش را به\r\n\r\n","description":"","footnote":" ( 1 ) - چنان كه ملاحظه مىشود در اينجا حكيم فردوسى واژه‌هاى جنبيدن و چريدن را براى كى كاووس به كار برده است يعنى واژه‌هايى را كه غالباً براى حيوانات به كار مىبرند و مراد او از اين كار ، اين بوده است كه نشان دهد كى كاووس با آن همه بىخِرَدى كه كرد ، ديگر همچون حيوانى گشته بود كه تنها فايدهء بودن او از آن پس اين بود كه سياوش از او زاده شود .  ( 2 ) - البته پيش از كى كاووس ، مسئله پرواز در آسمان براى جمشيد نيز ذكر شده است و چنان كه در جلد اول از كتاب حاضر ديده شد ، ديوان ، او را به آسمان بردند . اما در مورد كى كاووس گويا همچنانكه در سنت پارسيان نيز آمده است ، هدفى سيتزه‌جويانه با آسمان در ميان بوده است . چنان كه بعد از اين زمان ، در مورد نمرود نيز چنين مسأله‌اى روايت شده است . ","page_name":" 377 ","page_number":377},
  {"content":"\r\n\r\nدشمن مىدهى . تا كنون سه بار در چنين رنج و سختى بيافتادى ليك از اين آزمايشها پند نگرفته‌اى . بنگر آنگاه كه سپاه را به مازندران كشانيدى ، چه مايه سختى و رنج رسيد . بار ديگر ميهمان دشمن گشتى و در برابرش به زانو درآمدى . بجز يزدان پاك ، چه كسى در گيتى مانْد كه در برابر شمشيرت سر فرود نيآورْد ؟ به جنگ سرتاسر زمين بتاختى . اينك ديگر به آسمان نيز پرداختى ؟ نگاه كن كه تا كنون چند گونه سختى و رنج ، تو را پيش آمد و از آنها رهايى يافتى . بدان كه پس از تو بر اين كار ، داستانها زنند و گويند كه شاهى به آسمان رفت و خواست تا ماه و خورشيد را بنگرد و همهء ستارگان را ، يكايك ، بشمارد . پس كارى بكن كه شاهان بيدار و ستاينده و نيكخواهان كنند .\r\nجز از بندگى تا توانى مجوى * مزن دست در نيك و بد جز بدوى\r\nكاووس در برابر آن مردان نامدار فرو ماند و شرمسار گشت . پس گفت : همانا كه راستى ، كاستى نپذيرد و هر چه بگفتيد داد بود . كاووس ، اين بگفت و پيوسته اشك از ديدگان باريد و بسيار پروردگار را ياد كرد . آنگاه با پشيمانى و درد در كجاوه بنشست . چون بار ديگر به شاهى خود رسيد ، چهل روز در پيشگاه يزدان ، سر به خاك ساييد و از شرمسارى ، از كاخ بيرون نرفت و در بار دادن نيز ببست و پيوسته خون از ديدگان باريد و از يزدان ِ رهنمون آمرزش خواست . ديگر پيشمان شده بود .\r\nپس گنج بسيار ببخشيد و در پيشگاه يزدان پاك ، رخ بر خاك تيره بماليد . چون كاووس چندى را اين چنين بسر برد ، پروردگار گيهان آفرين بر او ببخشود و بار ديگر سپاهيانش از هر سو به دربارش بيآمدند . كاووس بدانست كه آن رنجها [ كه در آن چهل روز بُرد 
  ] اكنون ميوه بداد و يزدان دادگر او را آمرزيد . پس بار ديگر بر تخت زر بنشست و تاج بر سر نهاد و بر سپاهيانش در گنج بگشود و داد بكرد و گيتى را از داد ، همچون ديبا ، زيبا بساخت . آنگاه شاهان و تاج داران هر كشورى به درگاه او آمدند و سر به فرمان او شدند و زمانه آن چنان گشت كه پيش از آن بود . همهء مهتران ، او را كهتر\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nشدند . و كاووس شاه بر آن تخت گوهرنگار ، با تاج و گرز گاوسار بنشست . و اين داستان را كه هرگز كسى چون آن به ياد نداشته است ، از آنچه كه در آن باره شنيده‌ام بگفتم . بارى ، آيين آن شاه گيتى چنان بود و از آنجا كه دادگرى كرد ، او را نيازى به فريادرسى نبود . پيوسته داد گسترد و داد نيز بديد ، ازيرا كه گيتى را سراسر باد ديد .\r\nداستان جنگ هفت گُردان\r\nاكنون كه كوشش تو در برابر مرگ ، برايت بهره‌اى ندارد ، بايد كه آيين رستم بشنوى .\r\nچه گفت آن سراينده مرد دلير * كه ناگه برآويخت با نرّه شير\r\nكه گر نام مردى بجويى همى * به خون تيغ هندى بشويى همى\r\nز بدها نبايدت پرهيز كرد * چو پيش آيدت روزگار نبرد\r\nزمانه چو آمد به تنگى فراز * بد از تو نگردد به پرهيز باز\r\nچو همره كنى جنگ را با خرد * دليرت ز جنگ آوران نشمرد\r\nخرد را و دين را رهى ديگرست * سخنهاى نيكو به بند اندرست\r\nاكنون از آيين و راه رستم جنگجوى ، داستانى با رنگ و بوى بشنو . شنيده‌ام كه روزى رستم پيل تن در جايى به نام نوند كه در آن كاخهاى بلند بود و اكنون آتش برز برزين در آنجا فروزان است ، « 1 »  بزمى به پا ساخت و همهء بزرگان ايران چون توس و گودرز گشوادگان و بهرام و گيو و گرگين و زنگهء شاوران و گستهم و خرّاد و برزين و گرازه با سپاهيانشان بدان بزمگاه رفتند و چند روزى را به جشن و چوگان و تير اندازى و شكار و نبيذ خوردن و شادى بگذرانيدند . روزى از آن روزها گيو به گاهِ مستى به رستم گفت : اى پهلوان نامبردار ، اينك اگر تو را آهنگ شكار در سر است و\r\n\r\n","description":"","footnote":" ( 1 ) - ر . ك . ج اول ، شمارهء 6 ص - 109 - 108 . ","page_name":" 379 ","page_number":379},
  {"content":"\r\n\r\nيوز دونده خواهى ، پس بيا تا به نخچيرگاه افراسياب رويم و از گَرد سواران ، رخ آفتاب تابان را بپوشانيم و با نيزه‌هاى دراز و با يوز و باز به شكار پردازيم و با كمند ، گورخر گيريم و با شمشير ، شير به دام افكنيم و با ژوپين ، گراز به چنگ آوريم و با باز شكارى ، تذرو بيابيم . و اينها همه در يك روز به انجام رسانيم و شكارى در آن دشت توران كنيم كه در گيتى يادگار بماند . رستم گفت : گيتى به كام تو باشد و نيكى سرانجامت باد . سپيده‌دم به آن دشت توران رويم و دَمى از شكار و تاختن نغنويم .\r\nپس همگى در آن باره سخن گفتند و كسى چيز ديگر نگفت . سپيده‌دم كه از خواب برخاستند ، آهنگ رفتن كردند . پس با يوز و بازهاى شكارى و نشسته بر تختهايى بر پشت باره ، به سوى رود شهد « 1 »  تاختند . در يك سوىِ نخچيرگاه افراسياب ، كوه و در سوى ديگر آن رود و در سويى سرخس و بيابانى در پيش بود . « 2 »  پس چون پهلوانان ايران بدانجا رسيدند ، همهء آن دشت را پر از خرگاه و تاژ « 3 »  كردند . آهوان از آن انبوهى ، سرآسيمه گشتند و زمين از شيران درّنده تهى شد و مرغان پرنده را نيز آگهى رسيد . در هر سوى نخچيرگاه ، مرغى كشته يا زخمى به تير افتاده بود . اين چنين آن پهلوانان يك هفته را با دلى شاد و روشن و لبى كه يك دَم نيز از خنده نيآسود در آنجا به شكار و ميگسارى پرداختند .\r\nبه روز هشتم تهمتن بر تخت بنشست و آن سپاهيان و بزرگان و پهلوانان گردنكش\r\n\r\n","description":"","footnote":" ( 1 ) - رود شهد ، بخش پايين هرى رود در خراسان است كه به آن رود سرخس نيز گفته مىشود . راهنماى نقشه جغرافيايى شاهنامه فردوسى ، ماده درياى شهد .  ( 2 ) - اين مكانى كه حكيم فردوسى در اينجا متصور شده است ، در خاك توران قرار نداشته است ، بلكه در اين سوى جيحون و در خاك ايران بوده است . اما بايد در نظر داشت كه افراسياب همواره به ناحق به اين سوى جيحون و به اراضى ايران تجاوز مىكرد و در آن نواحى مرزى ساكن مىشد و تنها با جنگهايى سخت بود كه به آن سوى جيحون و به توران مىرفت اما چون چندى مىگذشت ، بار ديگر تجاوز خود را از سر مىگرفت . در هر حال بايد دانست كه اين مكان كه به عنوان شكارگاه افراسياب از آن نام برده شده است با اين نشانيها كه حكيم فردوسى داده و آن را در حوالى رود شهد و سرخس دانسته ، دقيقاً در خاك ايران بوده است .  ( 3 ) - تاژ به پارسى به معناى خيمه است . ","page_name":" 380 ","page_number":380},
  {"content":"\r\n\r\nرا گفت : بىگمان تا كنون از ما به افراسياب آگهى رسيده است . ليك نبايد كه آن فريبكار بَدنِشان با پهلوانانش سگالش كند و چاره‌اى سازد و به جنگ ما آيد . پس بايد كسى به سر راه رود و ديده‌بان گردد تا هر گاه كه كوچكترين نشانى از سپاه افراسياب ديد ، به شتاب به نزد ما آيد و ما را آگه كند تا مبادا آن بدانديش ، راه را بر ما ببندد . از ميان ايشان ، گرازه كمان را به زه كرد و كمر بدان كار بست . جايى كه او نگاهبان سپاه بود ، همهء چارهء دشمنان ، خوار مىگشت . پس از آن ، همگى بار ديگر به شكار روى آوردند و ديگر هيچ يادى از افراسياب نكردند . در شبى تيره به هنگام خواب ، افراسياب را از ايشان آگهى رسيد . پس كارآزمودگان سپاه را بخواند و با ايشان بسيار از رستم و آن هفت سوار جنگى دلاور - كه هر يك همچون شير بودند - سخن راند و گفت : اكنون ما را جاى درنگ نيست و بايد چاره‌اى سازيم و ناگهان بر ايشان بتازيم .\r\nاگر اين هفت يَل را به چنگ آوريم ، ديگر گيتى را بر كاووس به تنگ خواهيم آوردن .\r\nپس بايد به همان سان كه به شكار مىرويم ، بدانجا رويم و ناگهان سپاه را بر ايشان زنيم . آنگاه افراسياب سى هزار شمشير زن نامدار جنگى برگزيد و ايشان را گفت :\r\nهمگى بدين راه رويد و شب و روز از تاختن مياساييد . پس آن سپاهيان ، به آهنگ جنگ ، از راه بيابان روان گشتند . افراسياب سپاهيان بيشمارى به هر سو بفرستاد تا راه آن پهلوانان سركش ايران را بگيرند . چون آن سپاهيان كينه خواه به شتاب به نخچيرگاه نزديك گشتند ، گرازه نگاه كرد و آن سپاه را كه همچون ابرى سياه بود بديد . ديد كه از آن دشت ، گَردى برخاست و درفشى لاژوردين « 1 »  پديدار گشت . پس گرازه همچون باد دمان و فريادكنان به پيش پهلوانان ايران بازگشت . چون به نزديكى نخچيرگاه رسيد ، تهمتن سرگرم ميگسارى با سپاهيان بود . پس به پيش تهمتن رفت و او را گفت : اى رستم شيرمرد ، باشد كه به گاه بازگشت از اينجا نيز به همين خرّمى بازگردى . بدان كه سپاهى بيشمار به سويمان مىآيد كه ديگر كوه و دشت به زير آنان\r\n\r\n","description":"","footnote":" ( 1 ) - لاژورد همان لاجورد است . ","page_name":" 381 ","page_number":381},
  {"content":"\r\n\r\nناپديد گشته است و درفش آن افراسياب ستم پيشه همچون آفتاب از درون آن گَرد ، تابان است . چون رستم سخنان گرازه را بشنيد ، سخت بخنديد و به دو گفت : بخت پيروز با ما است . از چه رو از شاه تركان و گَرد آن سواران توران زمين ، اين چنين ترسيده‌اى ؟ سپاهيان سوار رخ پيچ و برگستوان ورِ او كه بيش از سد هزار نيستند .\r\nبدان كه اگر در اين دشت ، تنها من يك تن با اين گرز و رخش و جوشنم باشم ، ديگر نبايد هيچ از افراسياب و آن سپاه نيرومند انديشه كرد و شتابيد . در اين دشت كينه ، اگر تنها يك تن از ما باشند ، همهء سپاه توران نيز اندك مىنمايند . در چنين كينه‌گاهى ، من بايد به تنهايى بجنگم و سپاه ايران مرا به كار نيآيد . در اينجا هفت پهلوان سوار با اين نامداران شمشير زن ، انجمن گشته‌ايم . هر يكى از ما چون پانسد تن و دو تن از ما چون هزار سوار گردنكش نامداريم . اينك اى چمانى ، « 1 »  جامى مِى زابلى تا لب آن پُر ساز و بده . پس چمانى ، زود ، جامى مى بريخت و به دو داد . تهمتن شادمانه آن جام درخشنده را از او بستد و نخست نام كاووس كِى بر زبان راند و گفت : مرا شاه زمانه ياد بادا . اين بگفت و بخورد و زمين را بوسه داد . بار ديگر نيز جامى بستد و زمين را بوسيد و گفت : اين باده را به ياد توس مىخورم . پس آن پهلوانان از جاى برخاستند و رستم را گفتند : در جايى كه تو مِى خورى ، ما را جايى نباشد چرا كه اهريمن نيز توان ميگسارى با تو را ندارد . مِى و گرز يك زخم و ميدان جنگ ، سه چيزى است كه هيچ كس جز تو آن را نتواند . پس تهمتن جامى ديگر از مِى سرخ زابلى بريخت و به روى زواره بخورد . زواره نيز چون جام مِى بر دست گرفت ، از كاووس شاه ياد بكرد . آنگاه بخورد و روى زمين ببوسيد . پس تهمتن ، برادرش را كه همچون او چنان جامى از مِى سر مىكشيد ، آفرين كرد و گفت : براستى شير مىخواهد كه اين جام مِى را سر كشد .\r\n\r\n","description":"","footnote":" ( 1 ) - چمانى به پارسى به معناى ساقى است . ","page_name":" 382 ","page_number":382},
  {"content":"\r\n\r\nرزم رستم با تورانيان\r\nپس آنگاه گيو به رستم پهلوان گفت : من بر سر راه رَوَم و راه را بر افراسياب بگيرم و نگذارم كه به اين سوى رود آيد و چندى او را در آن سوى پل نگاه دارم تا اين كه پهلوانان ما آماده جنگ گردند . زيرا كه ديگر زمان شادمانى ما بسر آمد . اين بگفت و كمان را به زه كرد و به تاخت به سر پل رفت . چون به نزديكى پل رسيد ، درفش افراسياب ستم پيشه را بديد كه سپاهيانش از رود بگذشته بودند و خود افراسياب نيز پيشاپيش سپاه روان بود . از سوى ديگر تهمتن ، ببر بيان بپوشيد و بر آن رخشِ چون ژنده پيل ژيان برنشست و به جنگ سالار توران زمين شتافت و چون نهنگ دمنده بغرّيد . چون افراسياب او را با آن چنگ و يال و بر و بازو و با آن گوپال ترسناك كه به گردن برآورده بود ، سوار بر رخش بديد ، گويى هوش از تنش رميده گشت . آنگاه سوارانى چون توس و گودرز و گرگين و گيو و بهرام و زنگهء شاوران و فرهاد و برزين و ديگر جنگيان سرافراز با نيزه و تيغهاى هندى در دست ، همه يك سره از جاى برخاستند و چون پلنگ به جنگ تاختند . گيو همچون شيرى كه شكار خود را گم كرده باشد ، به جنگ رفت و از پس و پيش و در هر سو با شمشير و گرز ، بسيارى پهلوانان را به خاك افكند . بسيارى از سران توران كشته شدند و بخت از آن نام آوران برگشت . جنگاوران چين كه چنين ديدند ، از او رميده گشتند . سالار توران زمين كه در شگفت آمده بود ، برآشفته گشت و آهنگ تاختن كرد . رستم كه چنان ديد ، گرز گران به گردن برآورد و ران بيافشرد و دليرانه به پيش سپاه آمد و چون شير غرّنده بغرّيد .\r\nدر پشت سر او گودرز گشوادگان با جوشن و گرز پولاد بايستاده بود . سواران و پهلوانان ايران با گرز و تير و كمان در دست به شتاب به جنگ سپاه توران شتافتند .\r\nچون بسيارى از سپاه توران نابود گشتند ، رستم از شادى ، كلاه خود بر آسمان انداخت .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nافراسياب به پيروان ويسه روى كرد و گفت : اين مهتر نيكخواه خردمند ، اى كه پر آوازه‌ترين شير توران و كارآزموده و رزم ديده‌اى ، اينك به شتاب به سوى ايشان بتاز و اينجا را از ايشان تهى ساز . و بدان كه اگر در اين جنگ پيروز گردى ، ايران زمين از آن تو گردد . چون پيران اين سخنان را از افراسياب بشنيد ، همچون باد دمان با ده هزار تن از تركان دلير و نامور دشنه‌گزار به جنگ تاخت و همچون آتش به پيش رستم پيل تن - كه همهء پيروزى يا شكست ايرانيان به دو بسته بود - آمد . تهمتن كف به لبها برآورده بود . ناگاه گويى گرما از خورشيد بستد پس رخش را برانگيخت و همچون دريايى كه به جوش آيد ، خروشى برآورد و با تيغ هندى در دست ، سپر را برابر سر بگرفت و دو گروه از آن نامداران توران را بكشت . افراسياب از دور بنگريست . پس به سران سپاه گفت : اگر اين جنگ به همين سان تا شب ميان اين دليران و گردنكشان پيوسته باشد ، هيچ سوارى بر جاى نماند . نمىبايست كه بدين جنگ مىآمديم . آن زمان كه با يكديگر سگالش كرديم ، همچون شير به رزم دليران ايران آمديم ليك اكنون در اين دشت ، تورانيان را چون روباه مىبينم كه پوسته روى از جنگ مىتابند .\r\nشنيده‌ام كه رستم از آغاز كار ، چنان نيرويى از پروردگار يافت كه اگر پاى بر سنگى مىنهاد ، پايش در سنگ فرو مىشد . و رستم پيوسته از آن زور ، رنجور بود . تا اين كه روزى به زارى به پيش كردگار گيهان بناليد و آرزو كرد تا پروردگار ، اندكى از آن زورش را بستاند تا بتواند پا در راه گذارد و راه رَوَد . پس چون بدانسان از يزدان پاك بخواست ، يزدان نيز از نيروى آن كوهْ پيكر بكاست . ليك اينك چون چنان كارى برايش پيش آمد و دلش از بيم سهراب ، ريش گشت ، به درگاه يزدان بناليد كه : اى كردگار ، اين بنده را در اين كار ، يار باش . اينك اى پروردگار پاك ، همان زورى را مىخواهم كه آغاز كار داده بودى . پس پروردگار نيز آن زورى كه از او كاسته بود ، به دو بازداد . آنگاه رستم از آن آبخور با دلى پر انديشه و رويى زرد به آوردگاه رفت .\r\nسهراب همچون پيل مست با كمندى به بازو و كمانى به دست ، گرازان و فريادزنان\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nچون شير بتاخت و اسپش گويى گيتى را به زير خود مىكَند . رستم كه سهراب را بدانگونه ديد ، در شگفت شد و با اندوه در وى بنگريست . چون سهراب باز آمد و او را بديد ، دلش از باد جوانى بردميد و چون نزديكتر شد و رستم را با آن فرّه و زور بديد ، گفت : اى كه از جنگ من رَستى ، چرا باز در چنگ من آمدى ؟ بگو چرا باز به پيش من آمدى ؟ كه تو هيچ به سوى راستى روى ندارى .\r\nرزم پيلسم با ايرانيان\r\nيكى از دليران توران بنام پيلسم « 1 »  كه از نژاد شاهان و پسر ويسه و برادر پيران بود و هيچ كس را در ايران و توران بجز رستم هماورد او نبود ، چون سخنان افراسياب را بشنيد ، از خشم ، چين بر ابروان آورد و با سرى پُر جنگ و دلى پر شتاب . تيز به نزديك افراسياب رفت و گفت : من از اين انجمن ، هم دليرم و هم جوان ، چه توس دلير و چه گيويل - آن شير نامبردار - و چه بهرام و زنگهء شاوران و يا گرازهء جنگاور ، پيش من چون خاكند . اينك اگر شاه فرمان دهد ، همچون شير دلير به ميان آن پهلوانان در آيم و با اين تيغ ، همه سروران سپاه ايران را سر از تن جدا سازم و ماهشان را به زير ابر كنم . شاه توران كه چنين شنيد ، گفت : اى يل نامدار ، پيروز و فرخنده باشى در اين جنگ . باشد كه به پيروزى و نام آورى از اين رزم باز گردى . پس پيلسم همچون نفير رويين بغرّيد و چون گَرد به سوى دل سپاه ايران تاخت و از چپ و راست ، گرز و تيغ بزد و چون باد خود را به گرگين رسانيد .\r\nآنگاه چون شير ژيان خروشى بركشيد و تيغى بر سر اسپ او بزد كه اسپ از درد به رو در افتاد . چون گستهم جنگ آزماى چنان ديد ، به مانند آتش از جاى برآمد و\r\n\r\n","description":"","footnote":" ( 1 ) - پيلسُم  Pilsum  يا پيلسَم  Pilsam  ( بيلسم ) پسر ويسه و برادر پيران و پسر عموى افراسياب بود . مجمل التواريخ و القصص ، ص 90 برهان قاطع ، ماده پيلسم .\r\n394 252 .  Justi , Iranisches , Namenbuch , p  ","page_name":" 385 ","page_number":385},
  {"content":"\r\n\r\nچون شير ژيان به نزد پيلسم تاخت و همچون آتش تيز دَم با او برآويخت . پس نيزه‌اى به كمر بند او بزد . ليك او را هيچ گزندى نرسيد و آن نيزه بشكست . گستهم چوب نيزه بر زمين انداخت . پيلسم كه چنان ديد ، تيغ تيز از نيام بركشيد و با دلى پر ستيز بيآمد و نيزه‌اى بر كلاهخود و سر او بزد و كلاهخودش را همچون گوى از سرش بربود . گستهم با سر برهنه و نيزهء بر زمين افتاده ، به بيچارگى در آن كارزار فرو ماند .\r\nچون زنگهء شاوران از سوى راست سپاه ايران ، آن دل و زور پهلوان تورانى را بديد ، به يارى گستهم - كه آنگونه دژم گشته بود - بيآمد و تاختن به پيلسم - آن نهنگ دلاور را پذيرفت . با تيغى هندى در دست بيآمد و به برگستوان اسپ پيلسم بزد و آن را چاك كرد . سر اسپ بر خاك آمد و پيلسم دلاور بر زمين افتاد و بند زره‌اش گسسته گشت . پس از جا برخاست و دامان زره را بر كمرگاهش گره بزد . آنگاه پياده بازنگه و گرگين و گستهم برآويخت . گَردى تيره برخاست . چون گيو از دل سپاه ايران بنگريست و گيتى را پيش چشم پهلوانان ايران ، تيره بديد چون تندر بر كوهسار و يا شير جنگى به هنگام كارزار بغرّيد و به يارى آن سه يار بيآمد و هر چهار تن با پيلسم برآويختند . پيلسم دلاور هيچ نهراسيد و به ميان آن دليران آمد و بجنگيد . گاهى تيغ زد و گاهى گرز گران ، تا اين كه ديگر دست آن پهلوانان فرو ماند . از سوى ديگر چون پيران به دل سپاه بنگريست ، برادرش را در آنجا بيچاره ديد . پس جوشان و خروشان و فريادكنان به يارى او تاخت و گيو را گفت : اى نامدار ، شما را در كارزار ، هنرى نباشد ، ازيرا كه اين چنين ، چهار پهلوان دلير از شما به جنگ يك شير نامدار آمده‌ايد .\r\nپيران ، اين بگفت و بر ايشان بتاخت . گَردى تيره از آن رزمگاه برخاست . از ديگر سو ، رستم همچون شير ، دليرانه به ميان سپاه آمد و با تيغ و گوپال و گرز گران ، پهلوانان سپاه توران را بكشت . پيلسم كه چنان ديد ، بدانست كه از رستم رهايى نيابد . پس بگريخت . آنگاه همهء بزرگان و دليران ايران با گرزهاى گران در دست ، چندان از سپاه توران بكشتند كه از كشتگان ، پُشته‌اى تا آسمان بر آمد .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nرزم الكوس\r\nچون افراسياب ، آن بديد ، آه سردى از جگر بركشيد و پرسيد : الكوس « 1 »  جنگى كجاست ؟ او كه آن همه جنگ شيران را آرزو مىكرد و به گاهِ مستى ، جنگ با رستم و گيو را مىخواست و هميشه به ياد ايران بود . اكنون آن آتش و باد او چه شد ؟ پس اين سخن افراسياب را به الكوس رساندند . الكوس كه بىگمان چنگال به خون بشسته بود ، اسپ را برانگيخت و به شتاب به دل سپاه آمد و به نزد شاه توران رفت و گفت : من همان جنگى و همان نرّه شير استوارم . اينك اگر شهريار مرا فرمان دهد ، به تنهايى بدين كارزار شوم . سالار توران زمين كه سخن او بشنيد ، گفت : بزرگان سپاه را برگزين . پس بيش از هزار مرد جنگى و سوار با نيزه‌هاى سرافشان و چون ناهيد و هرمزد ، درخشان با الكوس به جنگ ايرانيان بيرون شدند . چون سپاه الكوس به نزديك سپاه ايران رسيد ، خورشيد و ماه از گَرد آن سپاهيان تيره شد . زواره سرگرم جنگ بود . الكوس كه تنها مىدانست او از تخم نريمان است ، گمان كرد كه همان رستم است . پس به سوى او رو نهاد . زواره نيز با نيزه و همچون شير دژم با او برآويخت . ليك نيزه‌اش بشكست . از الكوس بهراسيد . پس تيغ از نيام بركشيد . از گَرد آن سواران ، گيتى ناپديد گشت . ليك تيغ ايشان نيز بشكست . پس چون باد ، دست به گُرز بردند . الكوس چنان گرزِ چون كوه خود را بيانداخت كه زواره از آن زخم به ستوه آمد و از زين بر خاك افتاد و بيهوش گشت . الكوس به شتاب از اسپ فرود آمد و خواست تا سر از تنش جدا سازد . ليك ناگهان رستم ، برادرش را بر آن گونه بديد .\r\nپس چون آتش به سوى او شتافت و چنان بانگى بر الكوس بزد كه دستش سست و شمشيرش كند گشت . چون الكوس آواز رستم بشنيد ، گويى دل از سينه‌اش بيرون\r\n\r\n","description":"","footnote":" ( 1 ) - الكوس  Alks  يكى از پهلوانان تورانى بوده است . ","page_name":" 387 ","page_number":387},
  {"content":"\r\n\r\nجهيد . به شتاب بر اسپ سوار گشت . رستم به دو گفت : از آن رو دلير گشته‌اى كه چنگال شير نديده‌اى . در همان زمان زواره [ به هوش آمد و 
  ] با درد و دلى پر خون و آزرده گشته از زخم آن گرز ، بر زين بنشست .\r\nالكوس - كه پوشش زين اسپش از چوب توز « 1 »  بود - با رستم پيل تن برآويخت .\r\nنيزه‌اى بر كمربند رستم بزد ليك آن نيزه از جوشن نگذشت و به تنش نرسيد . تهمتن نيز نيزه‌اى به كنار او بزد كه كلاهخودش به خون جگرش آغشته گشت . « 2 »  رستم ، او را همچنان از زين بر گرفت . هر دو سپاه بدان كار در شگفت مانده بودند . آنگاه رستم او را همچون كوهى بر زمين بزد . جان سپاه توران پر از بيم گشت . پس هر هفت پهلوان دلير همچون شير ، شمشير بر دست گرفتند و در پس ايشان نيز سران دلاور سپاه ، گرز گران بر دوش نهادند . چون افراسياب آن شگفتى را بديد ، به سوى دليران توران بنگريست و گفت : آن بدگمانان تا كنون در جنگ بر شما چيره گشته‌اند . اينك بكوشيد و همچون پلنگ به جنگ شتابيد . سپاهيان كه آواز او بشنيدند ، يكباره به رستم روى نهادند . رستم كه با آن هفت گُرد چنان ديدند ، به تندى و تيزى بتاختند و چندان از سپاه توران بكشتند كه خاك ، از كران تا كران ، همچون لآل « 3 »  گشت و جاى رفتن و گذشتن سپاهيان نمانْد .\r\nگريختن افراسياب از رزمگاه\r\nچون سپهدار توران كار را بدانگونه ديد ، به شتاب سر از جنگ بركشيد و چون ابر سياه بگريخت . تهمتن نيز شتابان ، رخش را برانگيخت و از پى افراسياب بتاخت و\r\n\r\n","description":"","footnote":" ( 1 ) - توز پوست درخت خدنگ است كه پوشش زين و سپر مىكرده‌اند .  ( 2 ) - منظور اين است كه با آن نيزه‌اى كه رستم به پهلوى الكوس بزد ، خون از جگرش آن چنان فوران كرد كه به كلاهخودش نيز ريخت .  ( 3 ) - لآل به پارسى همان لعل را گويند . ","page_name":" 388 ","page_number":388},
  {"content":"\r\n\r\nبه رخش گفت : اين نيك يار ، به هنگام اين كارزار سستى مكن تا سوار بر تو ، جان از افراسياب بستانم و اين در و دشت را چون مرجان سازم . پس رخشِ آتشْ گوهر چنان گرم شد كه گويى از پهلويش پَر در آورد . رستم كمند از فتراك بگشود و خواست تا بر كمرگاه افراسياب اندازد . چون كمند را بيانداخت ، افراسياب آن را بدرّيد و از سوى ديگر نيز رخش چون آتش از زير پايش برجهيد و بدين سان افراسياب با ديدگانى اشكبار و دهانى خشك ، از كمند آن پهلوان پيل تن بگريخت و ديگر سواران توران نيز با جنگ افزارى شكسته و روانى گسسته ، از پى او بگريختند .\r\nبارى ، افراسياب با دلى خسته و سپاهيانى كه دو گروه از ايشان كشته گشته بودند ، چون باد بدانسوى رود تاخت و بگذشت . او از گيتى نوش مىجست و زهر بيافت .\r\nبيشتر سپاهيانش نيز كشته يا زخمى و يا گرفتار ايرانيان گشته بودند و گنج و گوهر و تخت و تاج و كمر و تيغ و گبر و خود و اسپان پر مايه زرّين ستام و كلاهخود و شمشيرهاى زرّين نيام و بسيارى چيزهاى پر مايه‌تر نيز از سپاه توران ، بهرهء ايرانيان گشت . همهء آنها را سپاهيان ايران با دلى شاد گِرد كردند . كسى از ايرانيان چيزى از كشتگان بر نداشت و گريختگان را نيز جويا نشدند . پس بار ديگر بدان دشت نخچيرگاه با آن همه اسپ و ساز باز آمدند . آنگاه نامه‌اى به كاووس شاه بنوشتند و از آن دشت نخچيرگاه و آن پيكار ، او را آگه كردند و گفتند كه : هيچ يك از دليران ايران در آن جنگ كشته نگشت و تنها زواره از اسپ به زير افتاد و بس . دو هفته در آن دشت فرخنده در كنار رستم به شادى ببودند . و در هفتهء سوم به نزد شاه رفتند .\r\nچنين است رسم سراى سپنج * يكى زو تن آسان و ديگر برنج\r\nبر اين و بر آن نيز هم بگذرد * خردمند مردم چرا غم خورد\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nسهراب\r\nآغاز داستان سهراب\r\nاكنون رزم رستم و سهراب بشنو . سخنهاى ديگر شنيدى ، اين نيز بشنو . داستانى است پر از اشك ، كه هر دل نازكى را از رستم به خشم آوَرَد .\r\nاگر تند بادى برآيد ز گنج * به خاك افگند نارسيده ترنج\r\nستمگاره خوانيمش ار دادگر * هنرمند گوئيمش ار بىهنر\r\nاگر مرگ داد است ، بىداد چيست * ز مرگ اين همه بانگ و فرياد چيست\r\nاز اين راز جان تو آگاه نيست * وزين پرده اندر ترا راه نيست\r\nهمه تا در آز رفته فراز * به كس در نشد اين در آز باز\r\nبه رفتن اگر بهتر آيدت جاى * گر آرام گيرى به ديگر سراى\r\nنخستين به دل مرگ بستايدى * دلير و جوان خاك نپساودى\r\nاگر آتشى گاه افروختن * بسوزد عجب نيست از سوختن\r\nبسوزد چو در سوزش آيد درست * چو شاخ نو از بيخ كهنه برست\r\nدم مرگ چون آتش هولناك * ندارد ز برنا و فرتوت باك\r\nجوان را چه بايد به گيتى طرب * كه نى مرگ را هست پيرى سبب\r\nدرين جاى رفتن بجاى درنگ * بر اسپ قضا گر كشد مرگ تنگ\r\nچنان دان كه داد است بيداد نيست * چو داد آمدست جاى فرياد نيست\r\nجوانى و پيرى به نزد اجل * يكى دان چو دين را نخواهى خلل\r\nدل از گنج ايمان گر آگنده‌اى * ترا خامشى به كه تو بنده‌اى\r\nپرستش همان پيشه كن با نياز * همان كار روز پسين را بساز\r\nبرين كار يزدان ترا كار نيست * اگر ديو با جانت انباز نيست\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nبه گيتى درين كوش چون بگذرى * كه انجام اسلام با خود برى\r\nاكنون تو را رزم سهراب بگويم و اين كه چگونه با پدر كينه بجست .\r\nآمدن رستم به نخچيرگاه\r\nاينك از سخن دهگان و گفتهء باستان ، داستانى بگويم . از گفتار موبد چنين ياد است كه روزى رستم چون از خواب برخاست ، اندوهگين بود . پس دلش آهنگ نخچير كرد . كمر را ببست و تركش را پر از تير كرد و بر رخش سوار گشت و آن پيل ْ پيكر را از جا برانگيخت و چون شيرى دژم و جنگجوى ، به سوى مرز توران روى نهاد . چون نزديك شهر سمنگان « 1 »  رسيد ، بيابان را سراسر پر از گورخر بديد .\r\nپس شادمان گشت و بخنديد و با تير و كمان و گرز و كمند ، چند گورخر را در آن دشت بكشت . آنگاه با خار و خاشاك و شاخهء درخت ، آتشى سخت برافروخت .\r\nچون آتش نيرو گرفت ، آنگاه رستم پيل تن درختى را از جا بِكَند و آن را همچون باب زن « 2 »  به كار برد و نرّه گورى را بر آن درخت بزد ، آنسان كه گويى پر مرغى است كه در دست گرفته است . پس چون بريان شد ، از هم جدا كرد و بخورد و استخوانش به دور افكند . چون آن را بخورد ، بخفت و از روزگار برآسود . رخش را نيز رها كرد تا در آن مرغزار به چَرا پردازد .\r\nدر همان هنگام هفت هشت تن از سواران ترك از آن دشت نخچيرگاه\r\n\r\n","description":"","footnote":" ( 1 ) - سمنگان يكى از شهرهاى تخارستان و در شرق بلخ ، به فاصله دو روز راه از خُلم واقع است و حدوداً بين راه پل خمرى و تاشقرغان مىباشد . اين شهر در حال حاضر در ميان عوام به ايبك ( هيبك ) شهرت دارد . ر . ك . مشكور ، جغرافياى تاريخى ايران باستان ، ص 736 و نيز ص 178 راهنماى نقشه جغرافيايى شاهنامه فردوسى ، ماده سمنگان اصطخرى ، مسالك و ممالك ، ص 216 جيهانى ، اشكال العالم ، ص 171 حدود العالم ، ص 313 ماركوارت ، ايرانشهر ، ص 163 . در برهان قاطع ، ماده سمنگان ، اين شهر را به اشتباه همان رامهرمز در خوزستان دانسته است حال آنكه اين شهر چنان كه ذكر شد در توران بوده است .  ( 2 ) - باب‌زن همان سيخ كباب را گويند . ","page_name":" 391 ","page_number":391},
  {"content":"\r\n\r\nمىگذشتند كه ناگهان جاى پاى رخش را ديدند كه در آن مرغزار ، لب جويبارى مىگشت . چون اسپ را در آن دشت بيافتند ، شتاب كردند تا او را به بند آورند . پس از هر سو بر او تاختند و كمندى به سويش بيانداختند . رخش كه آن كمند سواران را بديد ، همچون شير ژيان بردميد و دو تن از ايشان را به زير پا كوبيد ، و يكى را با دندان ، سر از تن جدا ساخت . سه تن از آن سواران كشته شدند ليك سر رخش جنگى به بند نيآمد . پس از هر سو بر آن كمندى افكندند و سرانجام او را به بند آوردند و با خود به شهر بردند .\r\nچون رستم از خواب خوش بيدار شد ، آهنگ رخش كرد ، ليك هر چه بنگريست در آن مرغزار ، رخش را نيافت . پس اندوهگين گشت و سرآسيمه به سوى سمنگان شتافت . و پيوسته با خود مىگفت : اكنون پياده ، با اين ننگ به كجا روم ؟ با اين تركش و گرزِ به كمر بسته و اين كلاهخود و شمشير و ببر بيان چگونه از اين بيابان بگذرم ؟ با جنگ جويان چه چاره كنم ؟ تركان در اين باره چه گويند ؟ گويند كه چنان خفت كه گويى بمرد و كسى اسپش را ببرد . اكنون بايد به بيچارگى و با دلى اندوهگين بروم .\r\nبايد كه جنگ افزار و كمر ببندم و بروم تا مگر نشانش را در جايى بيايم . پس رستم اين چنين با تنى به رنج و سختى افتاده و دلى شكسته و پر درد برفت .\r\nآمدن رستم به شهر سمنگان\r\nچون رستم به نزديكى شهر سمنگان رسيد ، از او به شاه و بزرگان آگهى بردند كه :\r\nآن پهلوان تاج بخش كه رخش در نخچيرگاه از او برميده است ، اينك بيآمد . شاه سمنگان و بزرگان ، او را پذيره شدند . هر كس كه او را بديد ، مىگفت : اين رستم است يا آفتاب سپيده‌دم ؟ شاه سمنگان پياده و به شتاب به پيش رستم دويد و سپاهيان بسيارى نيز با او برفتند . پس شاه سمنگان به رستم گفت : تو را چه رسيده است ؟ چه كسى را ياراى اين رسيده است كه با تو نبرد آزمايد ؟ بدان كه ما همگى در\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nاين شهر ، نيكخواه تو هستيم و همگى ايستاده به فرمان و راه تو مىباشيم . جان و خواستهء ما به زير فرمان توست . چون رستم گفتار او را بشنيد ، گمانش را از بدها كوتاه ديد . پس به او گفت : رخشم در اين مرغزار ، بدون لگام و افسار از من دور شد .\r\nاكنون نشان پاى او را تا سمنگان يافته‌ام . ليك از آن سو ديگر جويبار و نيزار است .\r\nاينك اگر تو به جستجوى آن برآيى و آن را بيابى ، پاداش اين نيكى را خواهى يافت .\r\nليك اگر رخشم پديدار نگردد ، بسيار سرها بخواهم بريد . شاه سمنگان به او گفت :\r\nاى مرد سرافراز ، كسى را ياراى اين نيست كه با تو چنين كارى كند . تو يك امشب را ميهمان ما باش و تندى مكن تا دل را از انديشه آزاد كنيم و به مِى ، دلها شاد گردانيم ، باشد كه همهء كارها به كام تو گردد :\r\nكه تندى و تيزى نيآيد به كار * به نرمى برآيد ز سوراخ مار\r\nجاى پاى رخش كه در گيتى شهره است ، پنهان نگردد . اى مردِ كارآزمودهء پر هنر ، ما نيز بجوييم و رخشت را به زودى بيآوريم . تهمتن از گفتار او شاد گشت و روانش از انديشه آزاد شد و سزاوار ديد كه به سوى خانهء او رود و ميهمان او گردد . پس شاه سمنگان [ رستم را به سراى خود برد و 
  ] او را بر تخت بنشاند و خود ، چون بنده‌اى به پيشش بيايستاد . آنگاه همهء سران را از شهر و سپاه بخواند و بدسگالان را از پيشش براند . بفرمود تا خواليگران ، خوان بيآورند و به پيش پهلوانان نهند . چمانيان و زيبا رويان سياه چشم و گلرخ و نوازندگان نيز بيآورد تا ميگسارند و بنوازند تا تهمتن دژم نباشد . پس چون رستم مست شد و او را هنگام خواب رسيد ، جايگاهى سزاوار براى آرام و خواب او بيآراست و مشك و گلاب بنهاد .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nآمدن تهمينه دختر شاه سمنگان به نزد رستم « 1 » \r\nچون پاسى از شب تيره بگذشت و ستارهء شباهنگ « 2 »  بر آسمان پديدار گشت .\r\nسخن گفتنى نهفته ، به راز ، به گوش رسيد و در خوابگاهِ رستم را به نرمى باز كردند .\r\nپس بنده‌اى با شماله‌اى از شاهبوى « 3 »  بر دست خرامان به بالين رستم ِ مست آمد . و در پس او ماهرويى بيآمد ، پر رنگ و بوى ، همچون خورشيد تابان با ابروانى كمان و دو گيسوى كمند و بالايى همچون سرو و رخسارى به رنگ عقيق يمانى و دهانى به تنگىِ دل دلدادگان ، با روانى پر خِرَد و تنى پاك ، چونان كه گويى از خاكيان نبود .\r\nرستم پهلوان شيردل به او خيره ماند و بر او آفرينهاى يزدان بخواند و از او پرسيد كه :\r\nنام تو چيست و در اين شب تيره ، جوياى چه هستى ؟ گفت : من تهمينه‌ام ، دختر شاه سمنگان ، از نژاد شيران و پلنگان . ليك دلم از اندوه گويى به دو نيم گشته است ازيرا كه مرا در گيتى جفتى از شاهان نيست . و اين چنين به مانند من در گيتى بسيار اندك است . هيچ كسى مرا بيرون از پرده نديده است و نه آواز مرا كسى بشنيده است . ولى داستانهاى بسيارى از تو ، افسانه مانند ، از هر كسى بشنيده‌ام كه از ديو و شير و پلنگ و نهنگ نيز نترسى و اين چنين تيز چنگ هستى . شب تيره تنها به توران مىروى و به تنهايى گورخرى بريان مىكنى و آسمان را به شمشيرت گريان مىسازى . دل شير و\r\n\r\n","description":"","footnote":" ( 1 ) - اين نام در نسخه ژول مول كه در كار حاضر ، نسخهء اساس مىباشد ، همه جا به صورت تهميمه ذكر شده است . ليك در نسخ بايسنقرى ، وولرس و مسكو همه جا به صورت تهمينه كه شكل رايج آن است آمده . در كار برگردان به نثر ، اين نام همه جا به صورت تهمينه ذكر شد .  ( 2 ) - شباهنگ نام ستارهء كاروان كش است كه پيش از صبح طلوع كند و به عربى آن را شعرى خوانند . برهان قاطع ، ماده شباهنگ . نيز مرغ سحرخوان يا بلبل را نيز گويند .  ( 3 ) - همان شمع معنبر . ","page_name":" 394 ","page_number":394},
  {"content":"\r\n\r\nچرم پلنگ ، آنگاه كه تو را گرز به دست ببيند ، از هم بدرّد . دالمن نيز چون تيغ تو را برهنه بيند ، ديگر او را ياراى شتاب در نخچير نباشد . شير ، نشان كمند تو دارد و ابر از بيم سرنيزه‌ات ، خون بارد . چنين داستانهايى از تو بشنيده‌ام و چه بسيار لب را به دندان گزيدم و همى دوش و بر و يالت را آرزو كردم . تا اين كه سرانجام ، ايزد ، آبشخور تو بدين شهر كرد . اكنون اگر مرا بخواهى ، از آن تو هستم و از اين پس ديگر كسى مرا جز اين نبيند . اينك كه بر تو اين چنين دلداده گشته‌ام كه خِرَد را از بهر آرزو رها كرده‌ام ، باشد كه پروردگار ، از تو ، مرا پسرى دهد كه به مردى و زور چون تو گردد و بهره‌اش از آسمان ، كيوان و هور باشد . و بدان كه سراسر سمنگان را جستجو مىكنم و اسپت را نيز مىيابم . سخنهاى آن ماهرو به پايان رسيد و تهمتن سراسر آنها را بشنيد . پس چون رستم آن پرى چهره را بدانسان بديد و از هر دانشى نزد او بهره‌اى يافت و ديگر اين كه نويد يافتن رخش را نيز به او داد ، سرانجام ِ آن كار را جز فرّهى نديد . پس بفرمود تا موبدى پر هنر بيآيد و تهمينه را از پدرش خواستار گردد .\r\nچون شاه سمنگان ، اين سخن بشنيد ، شاد گشت و همچون سرو آزادى شد . پس دختر خويش را بر آنسان كه آيين و كيش ايشان بود ، به رستم پهلوان بداد و پيمانى ببستند و همه از پير و جوان شاد گشتند و بر رستم پهلوان آفرين خواندند و گفتند :\r\nاين ماه نو بر تو فرخنده بادا و سر بدسگالانت كَنده باد . پس آن شب تيرهء دير ياز را با او انباز گشت . رستم ، مُهره‌اى به بازو داشت كه در گيتى شهره بود . سپيده دم ، آن مهره را به تهمينه داد و گفت : اين را نگاه دار و اگر تو را دخترى آمد ، اين مهره را به نيك اخترى به گيسوى او بردوز . ليك اگر تو را پسرى آمد ، اين مهره را همچون پدرش ، به بازويش ببند . آن پسر ، به تنومندى سام نريمان و به مردانگى و خوى جوانمردان « 1 »  باشد . دالمن پرّان را از ابر فرود آورد و آفتاب نيز ياراى آن نيابد كه به\r\n\r\n","description":"","footnote":" ( 1 ) - حكيم فردوسى در اينجا اين بيت را آورده است :\r\nبه بالاى سام نريمان بود * به مردى و زور كريمان بود\r\nنگارندهء اين سطور بر آن است كه كريمان در اينجا به معنى جوانمردان است ليك برخى همچون مؤلف برهان قاطع و يا ولف مرتكب اشتباهى شده‌اند و كريمان را به معنى نام يكى از اجداد رستم آورده‌اند . ليك اين مسئله صرفاً يك برداشت اشتباه است و در نسب نامه‌هايى كه از اين خاندان موجود است ، نام چنين شخصى وجود ندارد . از جمله ر . ك . جلد اول از كتاب حاضر ، ص 140 - 137 . ","page_name":" 395 ","page_number":395},
  {"content":"\r\n\r\nتندى بر او بتابد . آن شب را رستم به كنار آن ماهروى بود و با او هر گونه‌اى گفتگو كرد . چون خورشيد در آسمان درخشيدن گرفت ، او را به پدرود كردن ، در بر گرفت و بسيار بر سر و چشم او بوسه داد . تهمينهء پرى چهره ، گريان از پيش او بازگشت و با درد و اندوه انباز شد . پس شاه سمنگان به پيش رستم آمد و او را از آن آرامشگاه و خواب بپرسيد . آنگاه او را به يافتن رخش مژده داد . دل رستم از آن سخن شاد گشت .\r\nپس به سوى رخش آمد و او را بماليد و زين بر او نهاد و يزدان نيكى دهش را ياد بكرد و چون باد به سوى شهر ايران تاخت . و از آنجا به سوى زابلستان رفت . در راه بسيار از آنچه كه بگذشته بود ، ياد بكرد ، ليك هيچ كس را از آن سخنى نگفت .\r\nزادن سهراب از مادرش تهمينه\r\nچون نُه ماه بر اين بگذشت ، كودكى چون ماه تابان از تهمينه زاده شد . گويى خودِ رستم پيل تن و يا سام شير يا نريمان بود . چون خندان شد و چهره‌اش شاداب گشت ، تهمينه نام او را سهراب « 1 »  نهاد . چون يك ماه بر اين بگذشت ، سهراب همچون پسرى يك ساله بود و بر او چون بر رستم زال گشته بود . چون سه ساله شد ، آهنگ جنگ كرد و به سال پنجم دل شيرمردان گرفت . چون ده ساله گشت ، كسى را در آن سرزمين ، ياراى نبرد با او نبود . پس به نزد مادر آمد و او را گفت : با من گستاخ باش و بگوى كه من از چه رو از همسالان خود برترم و سرم از آسمان نيز برتر گشته است ؟ از تخم چه كسى هستم و از كدامين نژادم ؟ و اگر مرا نام پدر پرسند ، چه گويم ؟ و\r\n\r\n","description":"","footnote":" ( 1 ) - سهراب  Suhrb  ( سرخاب  Surxb  ) برگرفته از سُهر ( سرخ ) آب به معنى دارندهء آب و رنگ سرخ يا خوش آب و رنگ است . 312 .  Justi , Iranisches , Namenbuch , p  . ","page_name":" 396 ","page_number":396},
  {"content":"\r\n\r\nبدان كه اگر اين پاسخ را به من نگويى ، ترا در گيتى زنده نگذارم . پس مادر گفت : اين سخن بشنو و تندى مكن و بر اين شادمان باش كه تو پسر رستم ، آن پهلوان پيل تن هستى و از نژاد دستان سام و نريمانى . و از آن رو سرت از آسمان نيز برتر است كه تخم تو از اين نژاد است . پروردگار از آنگاه كه گيتى را بيآفريده ، سوارى چون رستم پديد نيآمده است . اگر سام نريمان در گيتى نبود ، آسمان اين چنين سر بر نمىافراشت .\r\nآنگاه تهمينه ، نامه‌اى از رستم جنگجوى بيآورد و پنهانى به سهراب بنمود . اين نامه را آنگاه كه سهراب از مادر زاده شده بود ، رستم با سه ياكند درخشان و سه هميان زر از ايران برايش فرستاده بود . پس تهمينه به سهراب گفت : اى پر هنر ، تو اين را به خوبى نگاه كن ، زيرا كه پدرت بفرستاده . و نيز بدان كه افراسياب نبايد كه هيچ سخنى در اين باره بشنود ، زيرا كه او دشمن رستم است . پس مبادا كه او به تو كينه‌خواه گردد و از خشمى كه به پدر دارد ، پسر را تباه سازد . و از سوى ديگر پدرت نيز اگر بداند كه تو اينسان سرافراز همهء گردنكشان گشته‌اى ، تو را به نزد خويش بخواند و دل من از درد جدايى ريش گردد . سهراب كه چنين شنيد ، گفت : كسى در گيتى ، اين سخن را نهان ندارد . اين زمان ، همهء بزرگان جنگاور را به رستم داستان مىزنند . « 1 »  چنين نژاد جنگاورى را از چه رو نهان سازم ؟ اكنون من سپاهى بيكران از جنگاوران ترك فراهم آورم و كاووس را از تخت به زير كشم و پى توس را از ايران ببرّم و گرگين و گودرز و گيو و گستهم پسر نوذر و بهرام را زنده نگذارم . آنگاه گرز و اسپ و تاج را به رستم دهم و او را در كاخ كاووس شاه بر تخت بنشانم . پس از آن از ايران به توران روم و با افراسياب روياروى گردم و او را از تخت به زير كشانم و تو را بانوى شهر ايران كنم . آنگاه كه رستم ، پدر باشد و من ، پسر ، هيچ شاهى در گيتى نماند . آنگاه كه روى خورشيد و ماه ، روشن باشد ، ديگر ستاره چه باشد ؟\r\n\r\n","description":"","footnote":" ( 1 ) - داستان زدن به پارسى به معناى مثال زدن است . ","page_name":" 397 ","page_number":397},
  {"content":"\r\n\r\nگزيدن سهراب ، اسپ را\r\nپس سهراب گُرد به مادر گفت : اكنون جنگاوريم را ببينى . اينك مرا اسپى تگاور شايد كه با سُم پولادينش ، سنگ خارا را نيز بشكند . در زورآورى همچون پيلان و در تيزى چون مرغان و مانند ماهيان دريا و آهوان خشكى باشد و اين گرز و گوپال و برويال پهلوانى مرا برگيرد . چه ، شايسته نيست كه پياده به جنگ روم و با دشمن روياروى گردم . چون مادر ، چنين سخنانى از پسر بشنيد ، از شادى سر به خورشيد تابان برآورد . پس به چوپان فرمود تا به شتاب همچون دود ، اسپانى بيآورد تا سهراب از ميان آنها ، اسپى برگزيند تا به گاهِ جنگ ، او را به كار آيد . پس بسيارى از اسپان گله و يا اسپانى كه در كوه و دشت رها بودند ، به شهر آوردند و سهراب همچون شير دلير كمندى بگرفت و بيآمد . هر اسپ نيرومندى كه مىديد ، كمند را به گردنش مىافكند و دست را بر پشت آن مىفشرد ، ليك از فشار سهراب ، شكم آن اسپ به زمين مىآمد . بدين سان چه بسيار اسپهاى نيكويى كه پشتشان بشكست ليك سهراب را اسپى شايسته به دست نيآمد . پس سهراب ، آن پهلوان نامجوى ، دلتنگ گشت . تا اين كه سرانجام پهلوانى از آن انجمن به نزديك سهراب پيل تن آمد و گفت : كرّه اسپى رخشْ نژاد دارم كه در نيرو همچون شير و در تاختن چون باد است . كرّه‌اى به مانند كوه و پوينده در دشت و پرّان همچو مرغ و در زور و رفتن چون خورشيد « 1 »  و هرگز كسى اسپى سرخ رنگ و تيز به مانند او نديده است . از زخم سُمش ، گاوِ ماهى به ستوه آيد . « 2 »  چون تندر ، بجهد و همچون كوه ، تنومند باشد . در كوه به مانند كلاغ\r\n\r\n","description":"","footnote":" ( 1 ) - در نسخهء اساس يعنى نسخه ژول مول آمده است : مزور و به رفتن به كردار هور . . . ليكن در نسخه وولرس ، ج 2 ، ص 444 آمده است : به زور و به رفتن به كردار هور . . . كه البته ضبط وولرس صحيح مىباشد و در اينجا هم بر اساس آن آورده شد .  ( 2 ) - منظور اين است كه از زخم و ضرب سُم آن اسپ ، قعر زمين نيز به ستوه مىآيد . ","page_name":" 398 ","page_number":398},
  {"content":"\r\n\r\nبدود و در دريا همچون ماغ « 1 »  باشد . در بيابان ، چون تير از كمان رها شده ، برود . و چون از پِى دشمنان روان گردد ، بىگمان به آنها برسد . سهراب از شنيدن گفتار آن مرد شاد شد و بخنديد و رخساره شاداب كرد .\r\nپس آن اسپ خوبرنگ را زود به نزد سهراب يل بردند . سهراب ، آن اسپ را نيز همچون اسپان ديگر با نيروى خود بيآزمود . آن را اسپى نيرومند و شايسته يافت . پس آن را نوازش كرد و بماليد و زين بر آن بنهاد و سوار گشت . اسپ ، همچون كوه بيستون به زير زين در آمد . آنگاه سهراب نيزه‌اى همچون ستون به دست گرفت و گفت :\r\nاينك كه اين چنين ، اسپم بدست آمد ، روز را بر كاووس تاريك سازم . اين بگفت و به سوى خانه بازگشت و آهنگ جنگ ايرانيان كرد . پس از هر سو بر او - كه هم نژاده و توانگر و هم شمشير زن بود - سپاهيان بسيارى گرد آمدند . آنگاه سهراب به پيش نيا رفت و از او دستور رفتن و نيز يارى او در جنگ خواست و گفت : اينك مىخواهم به سوى ايران زمين روم تا آن پدر ستوده‌ام را ببينم . چون شاه سمنگان چنين ديد ، از آن كودك در شگفت آمد و به آيين شاهان ، دست به داد و دهش بگشود و وى را همه گونه چيز ، از تاج و تخت و كلاه و كمر و اسپ و شتر و زر و گوهر و جنگ افزار ببخشيد .\r\nفرستادن افراسياب ، بارمان و هومان را به نزديك سهراب\r\nبه افراسياب آگهى دادند كه سهراب كه هنوز از دهانش بوى شير مىآيد ، آهنگ شمشير و تير كرده است و سپاه بسيارى بر او انجمن گشته و در اين راه از هيچ كس\r\n\r\n","description":"","footnote":" ( 1 ) - ماغ نوعى از مرغابى است كه رنگ آن سياه مىباشد و از گوش او بوى لجن مىآيد . برهان قاطع ، ماده ماغ . ","page_name":" 399 ","page_number":399},
  {"content":"\r\n\r\nديگر نيز يارى نخواسته و سرِ آن دارد تا زمين را به دشنه بشويد . اينك كشتى بر آب افگنده و رزم كاووس مىجويد . چون افراسياب آن سخنها بشنيد ، او را خوش آمد و بخنديد و شادى نمود . آنگاه سران دلاور سپاه را كه گرايندهء گرز گران باشند برگزيد و هومان « 1 »  و بارمان « 2 »  را كه در جنگ شيران درنگ نمىداشتند - سپهبد بكرد . و دوازده هزار از دليران گُرد را از سپاه برگزيد و به ايشان سپرد و گفت : اينك اين چاره‌اى را كه به شاه گويم نهان داريد و آن را به كار بنديد . بر شما بايسته است كه كارى كنيد تا سهراب ، پدرش را نشناسد . باشد كه چون با يكديگر در جنگ روياروى گردند ، بىگمان رستم - آن پهلوان دلاور سالخورده - به دست اين سهراب شيرمرد كشته گردد . آنگاه چون ايران را بدون رستم به چنگ آوريم ، ديگر گيتى را بر كاووس به تنگ بيآوريم . زان پس نيز يك شب در خواب بر سهراب بتازيم و او را بگيريم . اگر هم كه سهراب به دست پدر كشته گردد ، كه از آن پس دل رستم نامور پيوسته بسوزد .\r\nپس آن دو پهلوان با ده اسپ و ده استر با زين و بار و تختى از پيروزه با پايه‌هاى پيلسته و تاجى از بيچاده كه بالاى آن را با در بيآراسته بودند از سوى افراسياب به پيش سهراب رفتند و به همراه آن پيشكشها ، نامه‌اى دلپسند با چرب زبانى از زبان افراسياب براى سهراب ببردند كه در آن نوشته بود : اگر تخت ايران را به چنگ آورى ، ديگر زمانه از جنگ بر آسايد . بدان كه از اين مرز تا آنجا راهى نيست و سمنگان و ايران و توران يكى است . من نيز چندان كه بايسته است براى تو سپاه بفرستم . پس تو بر تخت ايران بنشين و تاج بر سر گذار . در توران زمين بىگمان كسانى به دليرى و سپهدارى هومان و بارمان نبودند . اينك ايشان را به نزد تو فرستادم تا چندى مهمان تو باشند . هر گاه كه آهنگ جنگ كنى ، ايشان نيز جنگ\r\n\r\n","description":"","footnote":" ( 1 ) - هومان  Hmn  كه تلفظ قديمتر آن هُمان  Hmn  است ، مشتق از هُم  Hm  يا همان هئومه  Haoma  مقدس مىباشد . وى برادر پيران ويسه و پسر عموى افراسياب بوده است . برهان قاطع ، ماده هومان و حواشى معين بندهش ، ص 150 394 .  Justi , Iranisches , Namenbuch , p  .  ( 2 ) - بارمان  Brmn  وى نيز برادر پيران ويسه و پسر عموى افراسياب بوده است .\r\n394 .  Justi , Ibid , p  ","page_name":" 400 ","page_number":400},
  {"content":"\r\n\r\nآورند و گيتى را بر دشمنانت به تنگ بيآورند . پس آن نامه را با جامه‌اى شاهوار و آن اسپ و استران با بارهايشان به سوى سهراب ببردند . چون سهراب از آمدن ايشان آگه شد ، ايشان را پذيره شد و با نيا ، همچون باد به پيش هومان رفت . و چون آن همه سپاهيان را بديد ، دلشاد گشت . هومان نيز كه او را با آن بر ويال بديد ، بسيار شگفت‌زده گشت . پس آن نامه شهريار را با آن پيشكشها و جنگ افزارها به دو داد و آنگاه هر دو پهلوان ، پيام افراسياب را بگفتند . چون سهراب ، نامهء افراسياب بخواند ، به شتاب به سوى جنگ روى آورد . آواى كوس برخاست و گيتى پر از سپاهيان و هاى و هوى گشت . ديگر كسى را تاب جنگ با او نبود . شير و نهنگ را نيز به چيزى نمىانگاشت . و بدين سان سهراب ، سپاه را به سوى مرز ايران راند و در راه ، هر چه آبادى بود ، بسوخت و چيزى نگذارد .\r\nرسيدن سهراب به دژ سپيد\r\nدژى بود كه آن را سپيد مىخواندند « 1 »  و ايرانيان بسيار بدان اميد داشتند و نگهبان آن ، هجير « 2 »  رزمديدهء دلير و توانا بود . در آن زمان گژدهم « 3 »  اگر چه پير بود ، ليك با همان پيرى ، گراينده و پهلوان بود . « 4 »  گژدهم را دخترى پهلوان و سوار و رخ پيچ و\r\n\r\n","description":"","footnote":" ( 1 ) - در باب مكان اين دژ سپيد بايد گفت اگر چه در راهنماى نقشه جغرافيايى شاهنامه فردوسى ، ماده دژ سپيد ، اين دژ در كلات خراسان دانسته شده است ، ليك اين امر صحيح به نظر نمىرسد بلكه احتمالاً در سبزوار بوده است ، چنان كه در برهان قاطع ، ماده هجير نيز چنين آمده است . و نكتهء ديگرى كه مؤيد اين امر مىتواند باشد روايتى از احمد رازى مؤلف هفت اقليم است كه اعتماد السلطنه آن را ذكر كرده است و بر اساس آن تا 200 سال پيش از زمان احمد رازى ، ميدانى در شهر سبزوار بود كه مردم ، آن را محل مصاف رستم و سهراب مىدانستند . اعتماد السلطنه ، مرآة البلدان ، ج 1 ، ص 523 .  ( 2 ) - هجير  Hojir  . در برهان قاطع وى پسر قارن بن كاوه دانسته شده است . ماده هجير . ليك معين در حاشيهء همان آورده است كه وى پسر گودرز بوده است .  ( 3 ) گَژْدَهَم ْ  Gazdaham  از خاندان گيوگان ، وى پدر فيروز و گردآفريد بوده است .\r\n114 .  Justi , Iranisches , Namenbuch , p   ( 4 ) - حكيم فردوسى در اينجا اين بيت را آورده است :\r\nهنوز آن زمان گژدهم خورد بود * به خردى گراينده و گرد بود\r\nخرد يا خورد در اينجا بر خلاف بيشتر اوقات كه به معناى خردسال و كم سال است ، به معناى سالخورده آمده است و معناى اصلى خود را نمىدهد ، چه گژدهم اصلاً در آن زمان پير بوده است و اين بيت از خود حكيم فردوسى كه بعداً در جايى ديگر آورده ، مؤيد اين گفته تواند بود كه :\r\nچو او باز گرديد گژدهم پير * بيآورد و بنشاند مرد دبير\r\nشاهنامه مول ، ج 2 ، ص 374 بيت 360 . اما دانسته نيست كه واژهء « هنوز » كه هيچ نوع تناسبى با معناى جمله ندارد ، از چه رو به كار رفته است . ","page_name":" 401 ","page_number":401},
  {"content":"\r\n\r\nاسپ افكن و نامدار بود . چون سهراب به نزديكى آن دژ رسيد ، هجير دلاور او را بديد . پس به شتاب بر اسپى بادپاى بنشست و از دژ به سوى دشت نبرد تاخت .\r\nچون سهراب جنگاور او را بديد ، برآشفت و شمشير كين بركشيد و چون باد از ميان سپاه بيرون تاخت و او را گفت : اى كه جانت را به باد دادى ، با خيره‌سرى تنها به جنگ آمدى . پس اكنون استوار بر اسپ بنشين و برگوى كه كيستى و نام و نژاد تو چيست . كه مادرت بايد بر تو بگريد . هجير ، پاسخش داد كه : در جنگ با تو من بس باشم و مرا نياز به يارى كسى نباشد . من هجير دلير سپهبدم كه اكنون سرت را از تن جدا مىسازم و به نزد كاووس - شاه گيتى - مىفرستم و تنت را نيز كركسان نابود سازند .\r\nسهراب چون اين گفتار بشنيد ، بخنديد و تيز به جنگ رو نهاد . پس نيزه به نيزه انداختند و سهرابِ پيل ْ زورِ پهلوان ، همچون آتش بر آمد و اسپس را چون كوهى روان كرد . هجير نيزه‌اى بر ميان سهراب زد . ليك سر نيزه در آن جايگير نشد . پس سهراب شير ، سر نيزه‌اى بر ميان هجير زد و او را چون باد از زين برگرفت و چون كوهى بر زمينش بزد ، چونان كه جان و دل هجير به ستوه آمد . آنگاه سهراب بى درنگ از اسپ به زير آمد و در كنار هجير بنشست و خواست تا سر از تنش جدا سازد كه در همان هنگام هجير پيچيد و بر سوى راست برگشت و اندوهگنامه از سهراب زينهار بخواست . پس سهراب دست از او برداشت و او را زينهار بداد . و چون هجير از آن كار خشنود گشت ، سهراب او را پند بسيار داد و با بند ببست و به نزد هومان فرستاد .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nچون در دژ سپيد آگه شدند كه هجير را گرفتند و به بند آوردند ، خروشى برآمد و مرد و زن از آنكه هجير از ميان ايشان گم گشت ، ناليدند .\r\nرزم سهراب با گرد آفريد\r\nچون دختر گژدهم آگه گشت كه هجير - سالار آن گروه - گم شد ، اندوهگين گشت و خروشى از درد برآورد و آهى سرد بكشيد . او زنى بود همچون پهلوانى سوار كه هميشه نامدارانه در جنگ بود . نامش را گرد آفريد « 1 »  نهاده بودند ، از آن رو كه هرگز كسى همچون او در جنگ نديده بودند . گردآفريد را آن چنان از آن كار هجير ، ننگ آمد كه روى لاله‌گونش سياه گشت . ديگر جاى درنگ نبود . پس زره سواران جنگى بپوشيد و گيسوان را به زير زره نهان كرد و بر بالاى كلاهخود رومىاش گرهى بزد .\r\nآنگاه كمر بر ميان بست و همچون شير سوار بر اسپى باد پاى از دژ فرود آمد و چون گَرد به پيش سپاه آمد و به مانند تندر خروشان فريادى بكرد كه : كجايند گُردان و جنگاوران و سران دلير و كارآزموده كه يكى از ايشان همچون نهنگ دلاور جنگ مرا بيآزمايد ؟ ليك هيچ يك از جنگاوران آن سپاه سرفراز به جنگ او بيرون نشد . چون سهراب شير اوژن او را بديد ، بخنديد و لبش را به دندان گزيد و با خود گفت : بار ديگر گورخرى به دام خداوند شمشير و زور افتاد . پس گبر بپوشيد و چون باد ، كلاهخودى رومى بر سر نهاد و به پيش گرد آفريد تاخت . چون آن دختر كمندافكن - كه مرغ نيز ياراى گذشتن از پيش تير او را نداشت - سهراب را بديد ، كمان را به زه كرد و بارانى از تير بر او بباريد و از چپ و راست نيز با سواران توران بجنگيد . سهراب كه چنين ديد ، او را ننگ آمد . پس برآشفت و سپر را بر سر برآورد و تيز به جنگ او روى نهاد . گردآفريد بديد كه هماوردش بسان آتش بردميد . پس كمان را به زه كرد .\r\n\r\n","description":"","footnote":" ( 1 ) - گرد آفريد  Gordfarid  . ","page_name":" 403 ","page_number":403},
  {"content":"\r\n\r\nاسپش برجست . گردآفريد سر نيزه را به سوى سهراب كرد . سهراب چون پلنگ برآشفت و چونان بدخواه او به چاره‌گرى در جنگ پرداخت و به مانند آذر گشسپ ، اسپ را از جا جهانيد و با نيزهء جان ستان در دست ، بيامد و چون نزديك او رسيد ، سر نيزه را در پشت خود پنهان كرد . آنگاه تيز آن را بر كمر بند گرد آفريد بزد و سرتاسر زره را بر تنش بردريد و او را چون گوى ، از زين برگرفت و خواست تا به يك زخم چون زخم چوگان ، او را به روى در اندازد . گرد آفريد چون بر زين بپيچيد ، بىدرنگ تيغ تيزى از نيام بركشيد و با آن شمشير ، نيزهء سهراب را به دو نيم كرد و بار ديگر بر زين بنشست و چون هماورد او نبود ، روى از جنگ با او بتابيد و زود برگشت . ليك سهراب خشماگين ، رخ را به رخش بسپرد و خروشان ، خود را به نزديكى او رسانيد و بجنبيد و كلاهخود را از سرش برداشت كه ناگهان موهاى گردآفريد از بند زره رها شد و رويش چون خورشيد درخشان آشكار گشت . سهراب بدانست كه او دختر است و او را بسيار شگفت آمد و با خود گفت : چگونه در هنگام جنگ كه سواران جنگى ، گَرد بر آسمان بر مىآورند ، از سپاه ايران چنين دخترى را به آوردگاه مىفرستند ؟ پس سهراب كمند پيچان خود را از فتراك بگشاد و بر ميان گردآفريد افكند و او را به بند آورد و به او گفت : اى ماهروى ، اينك از من رهايى مجوى و مرا بگوى كه چرا تو به جنگ من آمدى . من گورى را نيز بسان تو به دام آوردم و تو بى گمان با زور از چنگ من رهايى نخواهى يافت .\r\nگردآفريد كه چنين ديد ، چاره‌اى نديد جز آنكه بر سهراب ، رخ را گشاده كند . پس به دو روى كرد و گفت : اى دليرى كه به ميان دليران ، همچون شيرى ، اكنون دو سپاه به اين جنگ و گرز و شمشير ما مىنگرند و چون مرا اين چنين با موى و روى گشاده ببينند ، در ميان سپاهيان گفتگو افتد كه : سهراب در دشت نبرد با دخترى هماورد گشته است . اينك تو نبايد بيش از اين درنگ كنى و نامت را ننگين سازى . پس اگر نهانى با يكديگر بسازيم بهتر باشد چه ، خرد داشتن ، كار مهتران بُوَد . بيش از اين در برابر اين دو سپاهِ رده بركشيده ، از من مپرس و بدان كه همهء سپاه و دژ ما به فرمان\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nتوست و ديگر به گاهِ آشتى نبايد كه جنگ بجويى . پس چون به دژ ما آيى ، همچنان كه خواهى ، همهء دژ و دژبان و گنجها از آن تو شود . چون گرد آفريد رخسار خود را به سهراب بنمود ، سهراب بوستانى بهشتى ديد . هيچ سروى به مانند بالاى او نبود و چشمانش چون گوزن و ابروانش كمان بود . پس به گردآفريد گفت : امروز مرا به گاهِ نبرد بديدى . پس ، از آنچه كه اكنون گفتى ، هرگز برنگرد . و به آن باروى دژ نيز دل مبند ، چه آن از آسمان كه برتر نيست . و بدان كه زخم گوپال و اين نيزه و يال من ، آن باره را به زير آورند . آنگاه گرد آفريد به سوى دژ تاخت و سهراب نيز با او برفت .\r\nگژدهم به درگاه دژ آمد و در دژ را بگشودند . گرد آفريد ، تن خسته و بسته‌اش را به دژ انداخت . آنگاه در دژ را ببستند و از آن آزارى كه به گرد آفريد و هجير رسيده بود ، همه از برنا و پير ، اندوهگين گشتند و دلهايشان پر از اندوه و ديدگانشان خونبار گشت . گژدهم با ديگر نامداران و پهلوانان به نزد دخترش آمد و او را گفت : اى شير زن ِ نيكدل ، دل اين انجمن ، از تو پر از اندوه بود چه ديديم كه هم رزم جستى و هم با افسون و رنگ ، چاره كردى . ليك از اين كار تو بر خاندانت ننگى نرسيد و خداوند چرخ بلند را سپاسگزارم كه گزندى از دشمن به جانت نرسيد . پس گردآفريد بسيار بخنديد و به بالاى بارو رفت و سپاه را بنگريست . چون سهراب را همچنان بر پشت زين ديد ، به او گفت : اى شاه ترك و چين ، چرا با آمدن از دشت نبرد ، اين چنين خود را رنجه داشتى ؟ باز گرد . سهراب گفت : اى خوب چهر ، سوگند به تاج و تخت و ماه و مهر كه اين بارو را با خاك يكسان سازم و تو را اى ستمگر بدست آورم . و آن هنگام كه بيچاره گردى و پيچان شوى ، ديگر از اين گفتار هرزه ، پشيمان گردى . ليك بدان آن زمان كه گردون ، كلاه از سرت ربود ، ديگر پشيمانى برايت سودى نخواهد داشت .\r\nكجا رفت آن پيمانى كه كردى ؟ چون گردآفريد سخن او را بشنيد ، بخنديد و با فسوس « 1 »  گفت : تركان از ايران ،\r\n\r\n","description":"","footnote":" ( 1 ) - فسوس و افسوس به پارسى به معناى تمسخر است . ","page_name":" 405 ","page_number":405},
  {"content":"\r\n\r\nجفت نيابند . تو نيز به اين درد ، خود را اندوهگين مساز و چنين دان كه من بهره و روزىِ تو نبودم . همانا كه تو خود ، از تركان نباشى و از نژاد بزرگان باشى و با آن زور و بازو و دوش و يال ، هيچ پهلوانى هماورد تو نباشد . ليك بدان كه چون به كاووس شاه آگهى رسد كه پهلوانى از تركان ، سپاهى به اينجا آورْد ، شاه و رستم از جاى بجنبند و شمايان را پاى جنگ با تهمتن نباشد . يك تن از سپاهيانت نيز زنده نمانند و ندانم كه چه بدى بر سرت آيد . ولى من دريغم مىآيد از چنين يال و دوشى كه تو دارى اگر چه نبايد كه به اين بازوى خويش بسيار اميدوار باشى ، زيرا كه گاو نادان همواره از پهلوى خويش مىخورد . پس تو را بهتر اين باشد كه سر به فرمان نهى و به توران بازگردى . سهراب كه سخنان او بشنيد ، ننگش آمد . پس بنگريست . در زير آن دژ ، جايى بود كه دژ ، بِدان برپا بود . پس سهراب هر چه بوم و بر در آن نزديكى بود ، به تاراج داد . آنگاه گفت : امروز ديگر بيگاه است و دست ما از پيكار كوتاه گشته است .\r\nسپيده دم در اينجا شور نبرد افكنيم و از اين بارو ، گَرد به آسمان برآوريم . چون اين بگفت ، به سوى جايگاه خود بازگشت .\r\nنامهء گژدهم به نزديك كاووس\r\nچون سهراب بازگرديد ، گژدهم پير ، مرد دبيرى را بيآورد و نزد خود بنشاند و نامه‌اى براى كاووس شاه بنوشت و مرد پوينده‌اى نيز برگزيد تا آن نامه را به سوى شاه ببرد . در نامه ، نخست شاه را آفرين كرد و آنگاه از آنچه كه روزگار بر سرشان آورده بود ، سخن راند و گفت : سپاهى گِران از رزم جويان و پهلوانان به سر ما آمد و پهلوانى كه بيش از چهارده سال ندارد ، سالار آن سپاه است . بالاى آن پهلوان ، از سرو سهى برتر و همچون خورشيد تابان است . بر او چون بر شير و بالا بلند است . و هرگز از تركان ، چنان دست و گرزى نديده‌ام . چون شمشير به چنگ گيرد ، ديگر از دريا و كوه ننگش آيد . تندر غرّنده نيز چون آواز او نباشد و تيغ برّنده به مانند بازوى او نيست .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nدر ايران و توران ، مَردى به مانند او و از ميان پهلوانان ، كسى هماوردش نباشد . نام آن گُرد دلير ، سهراب است كه نه از ديو روى مىتابد و نه از پيل و شير . گويى مگر بى گمان خود رستم است و يا پهلوانى از نژاد نريمان است . هجير دلاور ، كمر به جنگ او بست و بر اسپى تيزتك بر نشست و به پيش آن ترك رزم آزماى رفت . ليك بيش از دَمى ، هجير را ديگر بر اسپ نديدم . تا كسى مژه بر هم زند يا بويى را از بينى تا مغز رساند ، سهراب ، هجير را از پشت زين برگرفت . هر دو سپاه از اين كار در شگفت آمده بودند . گرچه هجير اكنون زنده است ، ليك دردمندانه ، به زنهار و بند اوست .\r\nمن بسيارى سواران توران ديده‌ام ، ولى اين گونه نشنيده‌ام . مبادا آن دَم كه در ميان دو رده از سپاهيان ، مرد جنگاورى را به چنگ آورد . اگر هماورد او كوه خارا نيز باشد ، نمىخواهم كه آن را به روز نبرد با سهراب در بيابان ببينم . چه ، زمينى كه سهراب به روز كين خواستن ، بر آن اسپ براند ، بر آن كوه بخشايش آورد . اينك اگر كاووس شاه در اين كار درنگ كند و سپاهى به جنگ او نياورد ، پس ديگر همهء آن فرّهى را از ايران زمين ، رفته به شمار آور و گيتى را از سر تيغ او آشفته بدان . بدون يارى هيچ كس ، با زورمندى همه جا را بگيرد . هيچ كس سوارى چون او نديده ، گويى خودِ سام سوار است و بس . ما نيز هيچكدام تاب جنگ او را با آن گرز و چنگال و آهنگش نداريم .\r\nبخت پهلوانان ما بخفته است و بزرگى او تا به آسمان برفته است . امشب بنه را بر مىداريم و به سوى سپاهيان بيرون مىشويم . شايد كه چندى با او بكوشيم و ديگر چيزى نگوييم . ليك ما را توان جنگ با او نيست و شير نيز در برابر شتاب او در جنگاورى ، درنگ سازد . پس چون آن شب ، نامه را مُهر كردند ، گژدهم به آن فرستاده گفت : چنان برو كه پگاه فردا هيچ كس از آن سپاهيان تو را نبينند . آنگاه فرستاده ، نامه را بر دست راست ببست و بر پا خاست .\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nگرفتن سهراب ، دژ سپيد را\r\nچون خورشيد از كوه بلند سر برآورد ، سپاه توران ميانها ببستند . سهراب سپهدار نيزه‌اى بر دست گرفت و بر اسپى تيزتك بر نشست . سهراب سرِ آن داشت تا همهء پهلوانان آن دژ را بگيرد و چون رمه‌اى ببندد . چون آهنگ دژ كرد ، كسى را نديد . پس خروشى چون شير ژيان بركشيد و به نزديك در دژ آمد . در دژ را گشودند و هيچ جنگ جويى را در آن نيافتند . شب هنگام ، همهء سواران و پهلوانان با گژدهم از راهى كه در زير دژ بود و دشمن ، آن را نمىدانست ، رفته بودند . چون سهراب با سپاهيانش به درون دژ رفتند ، سهراب ، گژدهم را در بارو نديد . پس همهء كسانى كه در دژ مانده بودند ، گناهكار يا بىگناه ، به فرمان سهراب به پيش او آمدند و به جان ، زينهار خواستند . سهراب همى گرد آفريد را جست ، ليك نيافت . دلش مهر و پيوند او برگزيده بود . « 1 »  پس در دل گفت : دريغا كه چنان ماه تابنده‌اى به زير ابر رفت .\r\nاز سوى ديگر چون نامه گژدهم به كاووس شاه رسيد ، از آن سخنان ، دل شاه اندوهگين گشت . پس بزرگان سپاه را نزد خود فرا خواند و از آنچه برفته بود ، با ايشان سخن گفت . آن بزرگان سپاه چون توس و گودرز گشواد و گيو و گرگين و بهرام و فرهاد به پيش شاه نشستند و شاه ، آن نامه را براى ايشان بخواند و گفت : اين كارى است كه اينسان كه گژدهم گويد ، بر ما دراز گردد . اينك چه سازيم و درمان اين كار چه باشد ؟ چه كسى از ايران ، هماورد اين مرد است ؟ پس همگى بر آن شدند كه گيو به پيش رستم پهلوان به زابل رود و او را آگهى دهد كه تخت شاهنشاهى پر بيم گشته است . و بدين سان رستم پهلوان پيل تن را كه پشت سپاهيان است ، بدين رزمگاه\r\n\r\n","description":"","footnote":" ( 1 ) - در اينجا لازم به ذكر است كه سهراب در همين هنگام كه به ايران لشگر كشيد ، در راه با دخترى به نام شاهرود ازدواج كرد و از آن زن ، بُرزو زاده شد . فرهنگ جامع شاهنامه ، ماده برزو 312 .  Justi , Iranisches , Namenbuch , p  ","page_name":" 408 ","page_number":408},
  {"content":"\r\n\r\nبخواند . پس شاه با دبير بنشست .\r\nنامهء كاووس به رستم و خواندن او ز زابلستان\r\nآنگاه شاه ، نامه‌اى به رستم نامدار بفرمود تا نوشتند و در نامه ، نخست بر رستم پهلوان آفرين كرد و گفت : بيدار دل و روشن روان باشى . بدان كه از تركستان ، پهلوان نام آورى با سپاهى به ايران تاخته و خودش با سپاهيانش در دژ نشسته و آن مردم ِ دژ را نيز راه ببسته است . پهلوانى گُرد و دلير است كه تنش مانندهء ژنده پيل و دلش چون دل نرّه شير است . از ايران هيچ كس تاب جنگ با او را ندارد ، مگر تو كه آب را بر وى تيره سازى . پس بدان كه در گيتى هيچ كس جز تو در هر كارى فريادرس نباشد . تو كه چنگال و نيروى شيران دارى ، دل و پشت گُردان ايران هستى . تو همانى كه مازندران را از ايشان ستاندى و بند هاماوران را گشاينده بودى . از زخم گرز تو خورشيد گريان شود و از تيغ تو ناهيد بريان گردد . نيل نيز به مانند گَرد پِى رخش تو نيست و پيل نيز هماورد تو در گيتى نباشد . كمند تو شير را در بند آورد و سرنيزهء تو بر كوه نيز گزند رساند . تويى كه در هر بدى كه به ايران رسد ، پناه باشى و پهلوانان به تو سرفراز باشند . اينك بار ديگر كارى گزاينده « 1 »  پيش آمده كه از انديشهء آن نيز دلم ريش مىگردد . پس پهلوانان ايران با هم به نزد من بنشستند تا نامهء گژدهم را بخوانند . آنگاه بر آن شدند تا گيو را به سوى تو فرستند تا آن نامه را [ به همراه اين نامه 
  ] به نزد تو آورد و تو بد و نيك آن را ببينى . پس چون اين نامه بخواندى ، با هيچ كس در آن باره سخن مگوى و درنگ نيز مكن . اگر دسته گلى نيز به دست داشتى ، مبوى و به شتاب به نزد ما روى آور . باشد كه با سواران بسيار هوشمندت خروشى برآورى و از زابل بدينجا آيى . چه ، آنسان كه گژدهم از آن سپهدار تورانى ياد كرده ، هيچ كس جز تو\r\n\r\n","description":"","footnote":" ( 1 ) - گزاينده به معناى گزند رساننده و آزار رساننده است . ","page_name":" 409 ","page_number":409},
  {"content":"\r\n\r\nهماورد او نباشد . چون نامه را مُهر كردند ، كاووس شاه آن را به شتاب به گيو دلاور داد و گفت : زود بشتاب و نبايد كه چون به نزد رستم رسى ، در زابل بمانى و بيآسايى . اگر شب رسيدى ، روز باز گرد . و او را بگوى كه جنگى سخت نزديك است و [ اگر رستم به جنگ نشتابد 
  ] كار اين مرد گُرد « 1 »  فراز آيد . و بدان كه دشمن را هرگز نبايد خُرد شمرد . گيو شتابان نامه را از شاه بستد و برفت . شب و روز چون باد دمان بتاخت و بدون آرام و خوابى ، نه پرواى آب كرد و نه اندوه نان خورد .\r\nچون به نزديكى زابلستان رسيد ، خروش ديده‌بان به دستان رسيد كه : سوارى پهلوان بر اسپى رهنورد از ايران بيآمد . پس تهمتن با سپاهيانش او را پذيره شدند و هم گيو و هم آن نامداران و هر كه بر زين بود ، از اسپ پياده گشتند . رستم نامدار نيز از اسپ به زير آمد و از ايران و از شهريار بپرسيد . آنگاه از آن راه به سوى ايوان رستم رفتند و چندى ببودند و سخن گفتند . گيو آنچه شنيده بود ، بگفت و نامه را بداد و چندى از سهراب سخن گفت و از نيك و بد ، رستم را آگاه ساخت و پيشكشهايى را به او داد . تهمتن چون آن سخنان بشنيد و نامه را بخواند ، بخنديد و در شگفت شد كه بار ديگر سوارى به مانند سام گُرد ، از بزرگان ، در گيتى پديدار گشت . پس با گيو گفت كه : اين كار از بزرگان و آزادگان ، « 2 »  شگفت نباشد ، ليك از تركان چنين چيزى نتوان به ياد سپرد . كسى نمىگويد كه اين نامدار از كجاست . و من اكنون او را نشناسم و ندانم از كجاست . من پسرى از دختر شاه سمنگان دارم كه كودك است و جنگ را نشناسد . به همراه كسى زر و گوهر بسيارى براى او به مادرش فرستادم . مادرش چنين پاسخ داد كه : چندى نگذرد كه اين كودك ارجمند ، بلند گردد ، چه ، اينك كه هنوز از لبانش بوى شير مىآيد ، مِى مىخورد و بىگمان به زودى پرخاش جوى گردد . و دير نباشد كه بازوى شير يابد و سر بسيار سروران را به زير آورد . اينك اى پهلوان ، اين كسى كه تو مىگويى بدين سان به سوى رزم ايرانيان آمد\r\n\r\n","description":"","footnote":" ( 1 ) - منظور سهراب است .  ( 2 ) - منظور از بزرگان و آزادگان در اينجا صرفاً ايرانيان است . ","page_name":" 410 ","page_number":410},
  {"content":"\r\n\r\nو هجير دلاور را از بارو بيافكند و او را با كمند ببست ، اين كار آن بچه شير نباشد - اگر چه گُرد دلير گشته باشد . پس بيا تا اكنون با شادى به سوى كاخ دستان رويم تا ببينيم كه چه چاره‌اى بايد كرد اين پهلوان ترك فرخنده كيست . پس رستم سرفراز ، آن يل پهلوان ، و گيو به كاخ دستان رفتند و چندى بدون اندوه در آنجا بنشستند . تا اين كه بار ديگر گيو ، رستم را آفرين كرد و گفت : اى پهلوان گيتى ، اى نيكبختى كه زيبندهء تاجى ، تاج و تخت به تو فروزان بادا . كاووس شاه به من فرموده كه نبايد در زابلستان بخوابم و اگر شب رسيدم ، روز را باز گردم تا مبادا آن جنگ نزديك گردد . اكنون اى سرافراز با آبروى ، بايد كه به شتاب به ايران شويم . رستم كه چنين شنيد ، گفت : با كى از اين نيست ، زيرا كه سرانجام آدمى جز خاك نباشد . اينك يك امروز را به شادى مىنشينيم و از كاووس و آن پهلوانان يادى نمىكنيم و نم مِى را به اين لبان خشك مىرسانيم . زان پس به نزد شاه بتازيم و راهنماى گُردان ايران گرديم . و بدان ، مگر آنكه بختِ بخشنده ، بيدار نباشد و گرنه چنين كارى دشوار نيست . دريا اگر چه با كوهه ، از جاى خيزد ، ليك هرگز آن را دَم آتش تيز پاى نباشد . او نيز چون درفش مرا از دور ببيند ، دلش به هنگام آن سور ، ماتم آورد . و بدان از آنجا كه او مانندهء رستم زال ، خداوند شمشير و گوپال و نيز چون سام ِ جنگى ، دلير و هوشيار است ، پس به اين زودى به جنگ نيايد . و ما نيز نبايد كه چندان شتاب نماييم .\r\nپس دست به مِى بردند و مست گشتند و كاووس را فراموش كرده و به ياد دستان آمدند . سپيده‌دم روز ديگر ، تهمتن مِى زده و خواب آلود بيآمد و آراستن سپاه بگرفت . ليك چون مست بود ، همان روز از كار باز ايستاده و رفتن را از ياد برد و به خواليگران بفرمود تا خوان بگسترانيدند و چون خوراك بخوردند ، بزمى بيآراستند و مِى و رود و رامشگران بيآوردند . روز ديگر از سپيده‌دم بزمى به پا كردند و به مِى دست بردند و رستم را هيچ يادى از كاووس نيآمد . روز چهارم گيو به رستم پهلوان گفت :\r\nكاووس تند خو است و هشيار نيست و آنچه را كه گذشته ، خوار نپندارد . از اين كار اندوهگين بود و دلش پر شتاب شده و آرام و خورد و خواب از او دور گشته بود .\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nاينك اگر بيش از اين در زابلستان درنگ كنيم ، با اين كار ، گيتى را بر كاووس به تنگ آورده‌ايم و شاه ايران بر ما خشمگين گردد و از آن رو كه ناپاك انديش است ، كينه ما به دل گيرد . پس رستم به دو گفت : ديگر از اين گونه ميانديش ، چه ، هرگز كسى در زمين با ما نشورد . « 1 »  آنگاه رستم بفرمود تا رخش را زين كنند و در ناى رويين بدمند . چون سواران زابل آواى آن ناى شنيدند ، با كلاهخود و جوشن برفتند و رستم ، سپاهى گِران برآراست و زواره را پهلوان سپاه كرد .\r\nخشم گرفتن كاووس بر رستم\r\nچون رستم به نزديك شاه روان شد ، پهلوانانى چون توس و گودرز گشوادگان او را پذيره شدند و هنوز يك روز مانده بود كه رستم بدانجا رسد ، ايشان خود را به او رساندند و پياده به پيش اسپ او دويدند . رستم نيز از اسپ به زير آمد و آن پهلوانان و بزرگان از او پرسيدن گرفتند . آنگاه از آنجا با شادمانى به درگاه شاه آمدند . و چون به پيش شاه رسيدند ، او را نماز بردند . كاووس شاه برآشفت و هيچ پاسخى نداد . تند گشته و چين بر پيشانى آورده و درست همانند شير بيشه گشته بود . ناگهان شرم را از ديدگانش بشست و بانگى بر گيو زد كه : رستم كه باشد كه سر از فرمان من بپيچد و پيمان من را سست كند ؟ اكنون اگر تيغى در دست داشتم ، سرش را همچون ترنجى از تن مىكندم . اى گيو اينك او را بگير و ببر و زنده بردار كن و ديگر هيچ سخنى از او به من مگوى . دل گيو از شنيدن آن گفتار بجَست و ترسيد كه بدانگونه به رستم دست بَرَد .\r\nپس كاووس هم بر گيو و هم بر رستم پيل تن برآشفت . و همه آن انجمن به او خيره مانده بود . آنگاه كاووس به توس بفرمود كه : برو و هر دو آنها را زنده بردار كن .\r\nكاووس ، اين بگفت و چون آتشى كه از نِى برجهد ، برافروخته گشت و از جاى\r\n\r\n","description":"","footnote":" ( 1 ) - گويا رستم با اين درنگى كه در رفتن كرد ، چيزى از آنچه كه رخ خواهد داد ، در دلش احساس كرده بود و مىخواست تا هر چه ديرتر به آن سفر جنگى شوم برود . ","page_name":" 412 ","page_number":412},
  {"content":"\r\n\r\nبرخاست . توس كه همهء آن پهلوانان به دو خيره گشته بودند ، برفت و دست تهمتن را گرفت تا او را از پيش كاووس ، بيرون بَرَد ، باشد كه آن تندى را آرامشى شود . ليك ناگهان تهمتن برآشفت و شاه را گفت : چندين آتش را در كنار خود مدار . همهء كارهايت از يكديگر بدتر است و تو سزاوار شاهى نباشى . تو [ اگر راست مىگويى 
  ] برو و آن ترك را زنده بردار كن . بر آشوب و دشمن را خوار ساز ، و بدان كه همهء روم و سگسار و مازندران و مصر و چين و هاماوران در پيش رخش من بنده‌اند و جگر خستهء تير و تيغ من هستند . تو نيز خودت در گيتى به من زنده‌اى . رستم ، اين بگفت و به تندى چنان دستش را بر دست توس زد كه توس با سر به زمين افتاد و با تندى بر او گذشت و با خشم بيرون رفت و بر رخش سوار گشت . آنگاه گفت : من آن شير او اوژن ِ تاج بخشم . آنگاه كه خشم آورم ، كاووس شاه كه باشد ؟ توس از چه رو به من دست يازد ؟ او كه باشد ؟\r\nمرا زور و فيروزى از داورست * نه از پادشاه و نه از لشگرست\r\nزمين ، بندهء من است . اين رخش ، براى من همچون تخت شاهى و اين تيغ ، همچون نگين و اين كلاهخود ، چون تاج شاهى است . يار من ، اين سرنيزه و گرز باشند . و اين بازوان و دل من ، شهريار منند . با شمشيرم شب تيره را درخشان سازم و در آوردگاه ، سرها از تن جدا سازم . آزاد زاده شده‌ام و هيچ كس را جز پروردگار ، بنده نيستم . آن زمان كه پهلوانان ، تخت و تاج بيآراستند و مرا به شاهى خواستند ، به سوى تخت شاهى ، نگاه نيز نكردم و آيين و راه را نگاهداشتم . اگر همان زمان تاج و تخت را پذيرفته بودم ، اينك [ اى كاووس شاه 
  ] ، اين بزرگى و بخت براى تو نبود . براستى كه هر چه گفتى سزاى من است . اين من بودم كه كى كواذ را بر اين تخت نشانيدم . پس ديگر كاووس را به هيچ انگارم و خشم او را چون باد پندارم . اگر من آن زمان كمربند و شمشير كين نمىبستم و كى كواذ را كه به آن زارى به دور از گروه در البرز كوه افتاده بود ، به ايران زمين نمىآوردم ، اينك تو را اين بزرگى و كام نبود كه اين چنين سخنهايى\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nبه دستان سام « 1 »  بگويى . آنگاه رستم رو به آن بزرگان كرد و گفت : به زودى آن پهلوان ترك بيآيد و ديگر بزرگ و كوچك نماند . شمايان نيز هر يك خِرَد را پيشه سازيد و چارهء جان خويش كنيد چه ديگر ازين پس مرا به ايران نبينيد . شما بر زمين باشيد و من همچون كركسى در آسمان . رستم ، اين بگفت و آنسان كه از خشم ، گويى پوست بر تنش شكافته مىگشت ، سوار بر اسپ از آنجا برفت .\r\nدل ايرانيان از آن كار پر از اندوه گشت چه آنها همچون رمه‌اى بودند و رستم شبان ايشان بود . پس به گودرز گفتند : اين كار تو است و اين شكسته ، به دست تو درست گردد . اگر كاووس شاه ، سخنى از ما نشنود ، ولى بىگمان به گفتار تو بگرود .\r\nپس به نزديك اين شاه ديوانه برو و او را با سخنهاى خوب و دراز آرام ساز . باشد كه آن بختِ گم گشته را بار ديگر بازآورى . آنگاه آن بزرگان چون گيو و گودرز و بهرام و رهام و گرگين با يكديگر بنشستند و به هم گفتند : اين شاه ، هيچ آيينى را نگاه نمىدارد . همانا كه هرگز هيچ كسى همچو رستم پهلوان نبوده كه كاووس كِى را روان بخشيد و در هر رنج و سختى ، او را فريادرس بود . آنگاه كه ديوان مازندران ، اين شاه و پهلوانانش را در بند گران آورده بودند ، رستم چه مايه رنج و سختى از بهر او كشيد و جگرگاه ديو دژم را بر دريد و باز كاووس را بر تخت شاهى نشاند و برو آفرين خواند . بار ديگر چون پاى كاووس را در هاماوران به بندگران ببستند ، رستم از بهر او پشت به هاماوران نكرد و چنان شاهانى را بكشت و باز كاووس را بيآورد و بر تخت نشاند و با شادى ، او را نماز برد . اينك كه پاداش رستم ، با آن همه كارها كه بكرد ، آويخته شدن بردار باشد ، ما ديگر بايد تنها بگريزيم . ليك اكنون كه روزگار جنگ نزديك گرديده ، هنگام كار است . پس گودرزِ گشوادِ سپهدار به نزد كاووس رفت و با گرمى به او گفت : رستم چه كرده بود كه امروز ، اينسان از ايران ، گَرد برآوردى ؟ مگر هاماوران و ديوان مازندران را فراموش كرده‌اى كه مىگويى او را زنده بردار كن . بدان\r\n\r\n","description":"","footnote":" ( 1 ) - دستان سام ، نام ديگر زال پدر رستم است و مشخص نيست در اينجا به چه علت به كار رفته چون ظاهراً مىبايست بجاى آن نام رستم ذكر مىشد . ","page_name":" 414 ","page_number":414},
  {"content":"\r\n\r\nكه شاهان نبايد سخن گزافه بگويند . چون رستم رفت و سپاهى بزرگ با پهلوانى همچون گرگ بيآمد ، چه كسى را دارى كه با او به دشت نبرد رَوَد و بر او گَرد تيره بر افشاند ؟ گژدهم كما بيش همهء پهلوانان تو را ديده و در بارهء ايشان شنيده است . ليك با اين همه مىگويد هرگز مباد آن روز كه سوارى به جنگ اين پهلوان ترك رود . پس كسى كه مردى چون رستم داشته باشد و باز هم او را بيآزارد . بىخِرَد است .\r\nچون كاووس شاه ، گفتار گودرز بشنيد ، بدانست كه او راه و آيين دارد . پس ، از آنچه كه رفته بود و مغزش به بيهوده آشفته گشته بود ، پشيمان گشت و گودرز را گفت : اين سخنى كه گفتى شايسته است . براستى كه لب پيران با پند نيكوتر باشد .\r\nشاه بايد كه خِرَد در سر داشته باشد و تندى و تيزى ، او را به كار نيآيد . اينك شمايان بايد كه به نزد رستم رويد و با او به خوبى سخن گوييد و سرش را از تيزى من تهى سازيد و روزگار بهى را به او بنماييد . و تو او را به نزديك من آور تا جان تاريك من به دو روشن شود . پس گودرز از پيش شاه برخاست و به شتاب از پس رستم پهلوان روان شد . سران سپاه نيز با او برفتند و همگى به آن راهى كه رستم رفته بود ، از پى او شدند . چون آن پهلوان پيل تن را در راه بيافتند ، همهء آن نامداران بر او گِرد آمدند و او را ستايش گرفتند كه : جاويد و روشن روان باشى . گيتى يك سره به زير فرمان تو باد و هميشه جايگاهت تخت بادا . تو ، خود ، مىدانى كه كاووس را مغز نيست و اين به تندى سخن گفتن او تازه نباشد . مىگويد و هماندم پشيمان مىشود و باز به خوبى پيمان مىبندد . اگر تهمتن از شاه آزرده گشته ، ايرانيان كه گناهى نكرده‌اند كه تهمتن بدين سان ايران را رها سازد و روى فرخنده‌اش را نهان كند . اكنون شاه از آن سخنها كه گفته پشيمان شده است و از آن تندى كه كرد ، پشت دست به دندان مىگزد .\r\nرستم كه چنين شنيد ، گفت : من از كاووس كِى بىنيازم . زين ِ اسپ من برايم چون تخت شاهى و كلاهخودم همچون تاج و اين جوشن ، چون جامه‌اى شاهوار است .\r\nدل به مرگ نهاده‌ام . من كه در نزدم كاووس با مشتى خاك برابر است ، چرا از خشم او بترسم ؟ براستى كه سزاوار آن سخنان ناسزايى هستم كه شاه با آن تندى به من گفت .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nسزاوارم چون او را از بند ، بيرون آوردم و به سوى تاج و تختش رهنمون ساختم .\r\nگاهى رزم ديوان مازندران كردم و گاهى جنگ با شاه هاماوران . او را چون آن چنان در دست دشمن ديدم ، از هر بند و سختى رهانيدم . اينك ديگر از آنچه كردم سير گشته‌ام و بس است و جز از يزدان پاك ، از كسى نهراسم . چون از گفتن خاموش شدند ، گودرز به رستم پيل تن روى كرد و گفت : بدان كه شاه تركان و پهلوانان گردنكش او گمانى ديگر به اين كار تو بَرَند . و هر كسى پنهانى گويد كه رستم سرفراز از آن ترك بترسيد . همه گويند كه چون گژدهم ما را از آمدن آن سپاه آگهى داد و رستم از جنگ با ايشان بترسيد ، ديگر ما را جاى درنگ نباشد و بايد همهء بوم و بر را تهى سازيم . آنگاه كه شاه برآشفته بود ، بر درگاه او بديدم كه يك سره همه از آن ترك پهلوان سخن مىگفتند . پس تو اينك اين چنين بر شاه ايران پشت مكن و اين نامت را كه در سراسر گيتى شهره گشته است ، با اين روى تابيدنت از جنگ ، نهان مساز . سپاه تركان نزديك گشته است . پس با خيره سرى ، اين تاج و تخت را تباه مساز . چه ، ننگ باشد كه اين تاج و تخت به چنگ تورانيان افتد و پاك كيشان نيز چنين نپسندند . گودرز از اين سخنان ، بسيار با رستم بگفت . چون رستم آنها را بشنيد ، خيره بماند و به دو گفت :\r\n[ بدان كه اگر چنان كه تو مىگويى 
  ] بيم در دلم راه يافته ، ديگر نمىخواهم كه زنده بمانم . ليك تو خود دانى كه از كارزار نگريزم ولى شاه مرا سبك مىدارد .\r\nبارى ، رستم چنان ديد كه برگردد و به درگاه شاه آيد . پس ، از براى آن ننگ ، برخاست و خرامان به نزد كاووس شاه برفت . چون شاه او را از دور بديد ، بر پاى خاست و از آنچه گذشته بود ، پوزش بسيارى بخواست و گفت : تندى ، گوهر و سرشت من است . پس بايد همانسان كه يزدان بيآفريده ، زندگانى كرد . اين زمان نيز از ترس اين بدسگالندهء بدخواه ، دلم همچون ماه نو ، باريك گشت . پس تو را به چاره‌جويى خواستم . ليك چون دير بيآمدى ، تند گشتم . ولى چون آزرده گشتى ، پشيمان شدم . خاكم در دهان باد . رستم گفت : فرمان تو را است . ما همگان در پيش تو كهتريم و گيتى ، سراسر از آن تو است . من نيز اگر سزاوار كهترى باشم ، بر درگاه تو\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nكهترم . اكنون بيآمدم ، تا چه فرمان بدهى . بهروزى و بزرگى ، جفت تو بادا . كاووس كه چنين شنيد ، گفت : اى پهلوان ، پيوسته روشن روان باشى . بيا تا يك امروز را بزمى به پا كنيم و فردا آهنگ رزم سازيم . پس كاووس شاه ، رامشگاهى شاهوار بيآراست و ايوان را چون باغ بهارى ساخت . آنگاه بزرگان را فرا خواندند و با نواى تار و بانگ ناى و زيبا رويانى چند ، تا نيمه شب باده خوردند و به ياد بزرگان سخن گفتند و آنگاه همگى ، مست ، به جايگاه خود بازگشتند .\r\nلشگر كشيدن كاووس با رستم\r\nچون خورشيد ، آن چادر كَرْف‌گون « 1 »  را ببرّيد و از پرده برون آمد ، كاووس شاه بفرمود تا گيو و توس ، كوس بر كوههء پيل ببستند و آنگاه در گنج بگشاد و روزىِ سپاهيان را بداد و بنه بر نهاد . سد هزار سپاهى جوشن ور و جنگاور به لشگرگاه آمدند . پس آن چنان سپاهى از شهر به دشت آمدند كه از گَرد اسپانشان ، آسمان ، تيره گشت . تا دو كَرْوه ، سراپرده و تاژ « 2 »  بزدند و گيتى به زير پيلان و سُم اسپان نهان گشت . آسمان ، نيلگون و زمين چون آبنوس سياه گشت . دشت از آواى كوس بجنبيد . و آن سپاه ، ايستگاه به ايستگاه « 3 »  برفت . گيتى چون شب تيره و روز ، سياه گشت . خشت « 4 »  و ژوپينها چنان مىدرخشيدند كه از دور ، گويى آتشى در پس پردهء لاژورد بود . از بس در هر سو سرنيزه‌ها و درفشهاى گونه‌گون و سپرهاى زرّين و زرّينه\r\n\r\n","description":"","footnote":" ( 1 ) - كرف‌گون به پارسى به معناى قيرگون است .  ( 2 ) - تاژ به پارسى به معناى خيمه باشد .  ( 3 ) - ايستگاه به پارسى همان منزل را گويند كه در فواصل راهها بوده است .  ( 4 ) - خِشت ، نوعى از سلاح جنگ است . و آن نيزهء كوچكى است كه در ميان آن حلقه‌اى از ريسمان يا ابريشم بافته بسته باشند و انگشت سبابه را در آن حلقه كرده ، به جانب خصم اندازند . برهان قاطع ، ماده خشت . ","page_name":" 417 ","page_number":417},
  {"content":"\r\n\r\nكفشها « 1 »  به چشم مىخورد ، گويى ابرى به سياهى آبنوس بيآمد و سندروس بباريد . « 2 »  شب از روز پيدا نبود . گويى آفتاب و پروين ديگر نبود . آن سپاه بدانسان برفت تا به در دژ رسيد . همه جا خاك و سنگ به آسمان خاسته بود . پس خروشى بلند از ديدگاه برآمد و ديده‌بان به سهراب گفت كه سپاه بيآمد . چون سهراب آن پيام بشنيد ، به بالاى بارو برفت و سپاه را بديد . آنگاه با انگشت ، آن سپاه بيكران را به هومان نشان داد . هومان كه از دور ، آن سپاه را بديد ، دلش پر از بيم گشت و خاموش ماند . ليك سهراب گُرد ، هومان را گفت : انديشه از دل بيرون ساز ، « 3 »  چه ، در ميان اين سپاه بيكران ، يك مرد جنگاور گراينده گرز نيز نبينى كه در آوردگاه به پيش من آيد و با جنگش ، گيتى را از گَرد سياه سازد . گرچه شمارهء سپاهيان و جنگ افزارشان بسيار است ، ليك سرافراز و جنگاورى در ميان ايشان نبينم . اكنون من به بخت شاهْ افراسياب ، اين دشت كينه را همچو دريا سازم . و بدين سان سهراب ، هيچ دل را تنگ نساخت و دلشاد از بارو فرود آمد و جامى مِى از چمانى « 4 »  بخواست و هيچ دل خويش را از آن جنگ ، رنجه نساخت . از سوى ديگر سراپردهء شاه را بر آن دشت ، به پيش دژ كشاندند و از بسيارىِ سراپرده و تاژ و سپاهى ، هيچ جايى در كوه و دشت نمانْد .\r\nكشتن رستم ، ژنده رزم را\r\nچون خورشيد از گيتى ناپديد گشت و شب تيره ، دامان خويش بر كوه كشيد ، تهمتن كمر به جنگ ببست و با دلى كينه خواه به نزديك شاه آمد و گفت : اگر شاه\r\n\r\n","description":"","footnote":" ( 1 ) - در روزگار گذشته اشراف و بزرگان كفشهاى زرّين به پا مىكردند .  ( 2 ) - يعنى گويى از آسمان ، زَر باريد . سندروس در اينجا كنايه از رنگ زرد است .  ( 3 ) - جالب توجه است كه حكيم فردوسى همه جا ، خاستگاه انديشه را دل مىداند ، نه سر .  ( 4 ) - چمانى به پارسى به معناى ساقى باشد . ","page_name":" 418 ","page_number":418},
  {"content":"\r\n\r\nفرمايد اكنون بدون كلاه و كمر بروم و ببينم كه اين سالار نو كيست و بزرگان ايشان كدامند . كاووس به دو گفت : همانا كه اين تنها كار تو است ، ازيرا كه بيدار دل و تندرستى . هميشه يزدان نگاهدار و برآورندهء كامت باشد . پس تهمتن جامه‌اى بسان تركان بپوشيد و نهانى تا پاى دژ برفت . چون بدانجا رسيد ، خروشيدن و نوش تركان بشنيد . دليرانه همچون نرّه شيرى كه به سوى آهوان رَوَد ، بر فراز آن دژ رفت و يكايك سران سپاه را بديد و رُخَش از شادى چونان گل بشكفت .\r\nآنگاه كه سهراب آهنگ رفتن به جنگ كرد و گاهِ رفتنش نزديك گشت ، مادرش ، برادر خود ، ژنده رزم را كه پسر شاه سمنگان و كاكويهء « 1 »  سهراب بود و رستم را در يك بزم از نزديك بديده بود ، نزد خود خواند و به دو گفت : اى گُرد روشن روان ، تو را به همراه اين نوجوان مىفرستم تا چون او به ايران رسد و در روز جنگ ، دو سپاه نزديك گردند ، تو پدر را به پسر بنمايى . بارى ، چون رستم [ از فراز بارو بنگريست 
  ] ، سهراب را بديد كه بر تخت بزم بنشسته و در يك سوى او ژنده رزم و در سوى ديگرش هومان ، آن سوار دلير و بارمان ، آن شير نامبردار نشسته‌اند . سهراب همچون سروى شاداب بود . بازوانش چون ران اسپ و بَرَش چون بر شير و چهره‌اش سرخ چون خون بود . سد تن از تركان دلير و جوان و سرافراز همچون نرّه شير ، بر گِرد او و پنجاه كنيز با دستبند به پيش او بودند و همه بر او و آن برزِ بالا و تيغ و نگينش آفرين مىخواندند . رستم از دور آن مردان ِ بنشسته در بزم را مىنگريست تا اين كه ژنده رزم از براى كارى از آنجا به بيرون رفت كه ناگهان پهلوانى چون سرو بلند بديد كه هيچ كس در ميان سپاهيانشان همچون او نبود . پس زود به نزد او شد و از او پرسيد : با من بگوى كه كيستى ؟ به سوى روشنى آى و روى خود آشكار ساز . ليك تهمتن ناگاه مشتى سخت بر گردنش بزد كه به همان مشت ، ژنده رزم كشته گشت و بزم و رزمش سر آمد . چون زمانى دراز بگذشت و سهراب بديد كه ژنده رزم بازنگشت ، بفرمود تا\r\n\r\n","description":"","footnote":" ( 1 ) - كاكويه به پارسى به معناى خال يا دايى است كه برادر مادر باشد . ","page_name":" 419 ","page_number":419},
  {"content":"\r\n\r\nببينند به كجا رفته است كه جايش در بزم تهى است . برفتند و او را بر زمين افتاده و تباه يافتند . پس خروشان و پر از درد بازگشتند و به سهراب گفتند : ديگر كار پيكار و بزم بر ژنده رزم سرآمد . او در گذشت . چون سهراب ، آن سخن بشنيد ، از جا جهيد و همچون دود با چاكران و خنياگران و شماله‌ها « 1 »  در دست به پيش ژنده رزم آمد و او را مرده يافت . سخت در شگفت شد و خيره ماند . آنگاه سهراب شير ، دليران گردنكشان سپاه را بخواند و بديشان گفت : اى خردمندان و پهلوانان دلير ، يك امشب را نبايد بيآساييد و همه شب بايد با سرنيزه‌هايتان بيدار باشيد زيرا كه گرگ به ميان رمه آمد و هم سگ و هم مرد را بيآزمود و يكى از گوسپندان بربود و به خوارى و زارى ، خونين بر زمينش افكند . اينك اگر پروردگار گيهان آفرين ، يار من باشد ، چون بر اسپ سوار گردم ، كمند از فتراك زين برگشايم و كين ژنده رزم را از ايرانيان بخواهم . آنگاه سهراب بيآمد و بر تخت خويش بنشست و همهء بزرگان را پيش خواند و گفت : اگر چه ژنده رزم از رزم من گم گشت ، ليك جانم از بزم سير نگشت .\r\nاز سوى ديگر ، چون رستم به پيش كاووس شاه بازگشت ، گيو در آن زمان از سپاه ايران ، پاسدار بود . ناگهان نگاه گيو در راه به پهلوانى پيل تن افتاد . پس دست برد و تيغ از نيام بركشيد و چون پيل مستى بر خروشيد و سپر را بر سر آورد و دست بگشاد .\r\nليك رستم مىدانست كه از سپاه ايران ، شب هنگام ، گيو به ديده‌بانى مىآيد . پس بخنديد و آنگاه فريادى بركشيد . چون ديده‌بان ، آواز رستم را بشنيد ، پياده به نزديك او آمد و گفت : اى مهتر نامجوى ، در اين شب تيره ، پياده به كجا شده بودى ؟ پس تهمتن لب به گفتار بگشود و از آنچه كرده بود و آن شير مردى كه بكشته بود ، به گيو سخن گفت . گيو كه چنين شنيد ، بر او آفرين كرد و گفت : بىتو اسپ و گوپال و زين مبادا . آنگاه رستم از آنجا به نزد شاه رفت و از تركان و آن بزمگاهشان و از سهراب و\r\n\r\n","description":"","footnote":" ( 1 ) - شماله به پارسى به معناى شمع است . ","page_name":" 420 ","page_number":420},
  {"content":"\r\n\r\nبرز و بالا و بازوى رزم آزمايش سخنها راند و گفت : هرگز از ميان تركان ، كسى چون او برنخاسته است . بالايش براستى كه همچون سرو است . در ايران و توران به هيچ كس ماننده نيست . گويى سام سوار است و بس . پس از آن رستم از آن مشتى كه بر گردن ژنده رزم زده بود و اين كه ديگر هرگز به رزم و بزم نيآيد ، سخن گفت . آنگاه ساز و مِى خواستند و همهء آن شب را بزمى بيآراستند .\r\nپرسيدن سهراب ، نام سرداران ايران از هجير\r\nچون خورشيد ، سپر زرّين برداشت و زبانهء آفتاب از آسمان سر برآورد ، سهراب جامهء جنگى بپوشيد و بر آن اسپ سياه رنگ برنشست و كلاهخودى خسروانى بر سر گذارد و كمندى خم اندر خم به فتراك كرد و با رويى دژم بر جاى بسيار بلندى كه از آنجا مىتوانست سپاه ايران را ببيند ، بايستاد . آنگاه بفرمود تا هجير به پيش او رفت . سهراب به هجير رو كرد و گفت : با من سخنى به كژّى مگوى . در هر كارى چون خواهى كه كاستى نبينى ، راستى پيشه كن . پس هر سخنى كه از تو پرسم ، راست گوى و چاره‌گرى مكن و انديشهء كژّ مدار . چون خواهى كه از من رهايى يا بى و در هر انجمن ، سرافراز باشى ، هر آنچه از تو در بارهء ايران بپرسم ، همه را به راستى پاسخ گوى كه اگر به كژّى گرايى ، جايت بند و زندان خواهد بود . هجير به دو پاسخ داد كه :\r\nسهراب شاه ، هر چه از من در بارهء سپاه ايران بپرسد ، همه را - هر چه دانم - به دو بگويم . چرا بايد كه سخنى به كژّى بر زبان آورم . همانا كه تو جز راستى از من نيابى ، زيرا كه انديشهء من هرگز به كژّى نمىگرايد .\r\nبه گيتى به از راستى پيشه نيست * ز كژّى بتر هيچ انديشه نيست\r\nپس سهراب به دو گفت : از تو در بارهء شاه ايران و همه آن گردنكشان و پهلوانان\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nچون گيو و توس و گودرز و بهرام و رستم نامدار بپرسم و تو همهء ايشان را به من بشناسان . اينك بگو آنكه سراپرده‌اى از ديباى رنگارنگ دارد كه درون آن خرگاه‌هايى خالدار است و در پيش او سد ژنده پيل ببسته‌اند و خودش بر آن تخت پيروزهء چون نيل بنشسته و درفشى دارد كه بر آن خورشيد و ماه زرّين است و نيام آن بنفش رنگ است و در دل سپاه جاى دارد ، كيست ؟ او كدامين پهلوان ايران است ؟ هجير به دو گفت : او كه بر درگاهش پيلان و شيران بايستاده‌اند ، شاه ايران است . آنگاه سهراب گفت : بر دست راست سپاه كه سواران بسيار و پيل و بنه در آنجاست ، سراپرده‌اى سياه رنگ است كه به گِرد آن سپاهيان رده بركشيده‌اند و پيرامون آن خرگاه‌هاى بسيارى است و بر روى درفشى كه در پيش اوست ، پيكرهء پيل ديده مىشود و سواران زرّينه كفشى به نزد او هستند . برگوى كه او كيست ؟ هجير گفت :\r\nاو كه درفشش پيل پيكر است ، توس پسر نوذر است . آنگاه سهراب بپرسيد كه : آن سراپردهء سرخى كه سواران بسيارى گِرد او به پا ايستاده‌اند و درفشى زرّين با پيكرهء شير و گوهرى درخشان به پيش آن سراپرده است و در پشت آن سپاهى گِران از نيزه‌داران و جوشن وران بايستاده‌اند ، از آن كيست ؟ نامش را بگوى و هيچ سخنى به كژّى مگوى . پس هجير گفت : آن سپهدار گودرز گشوادگان ، فرّ آزادگان است كه به گاهِ كينه‌خواهى ، سپه كِشى دلير است و هشتاد پسر همچون پيل و شير دارد و نهنگ دلاور و ببر دشت و پلنگ كوه نيز ياراى جنگ با او را ندارد . پس سهراب پرسيد : آن سراپردهء سبزى كه سپاهى نيرومند در پيش او بايستاده و تختى پر مايه در ميان آن است و درفش كاويان در پيش آن زده شده و بر آن تخت ، پهلوانى با فرّه و دوش ويال دليران بنشسته كه به همان سان نشسته از هر كه به پيش او بايستاده ، به اندازهء يك سر ، بلندتر است . و اسپى در پيش اوست كه همچون خود او بالا بلند است و كمندى بر پاى آن فروهشته است و هر دَم چونان درياى خروشان ، بر او مىخروشد . پيلان برگستواندار بسيارى نيز به پيش او هستند و گويى آن مرد بر جاى خويش مىجوشد . در ايران هيچ مردى به بالاى او و هيچ اسپى نيز همچون اسپ او\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nنديده‌ام . درفش او كه بر آن نيزه زده شده ، اژدها پيكر است و از شير زرّين نيز برتر است . در آن هنگام هجير با خود گفت : اگر من نشان رستم پيل تن را به اين شيرمرد نيكدل بگويم ، به ناگاه گَرد از رستم برآورد . پس بهتر آن باشد كه پنهان كنم و نام او را در ميان آن گردنكشان نگويم . پس هجير به دو گفت : او نيكخواهى است كه به تازگى از سرزمين چين به نزد شاه بيآمده است . سهراب ، نام او را از هجير بپرسيد . هجير گفت : نامش را به ياد ندارم . بدان روزگار كه او به نزد شهريار آمد ، من در اين دژ بودم .\r\nسهراب از اين كه هيچ نشانى از رستم نيافت ، دلش پر اندوه گشت . مادرش او را از پدر ، نشانى داده بود و اينك همهء آنها را در او ديده ، ليك آنچه ديده بود باور نمىداشت و جوياى آن بود تا مگر نام رستم را از دهان هجير بشنود .\r\nنبشته به سر بر دگرگونه بود * ز فرمان نكاهد ، نه هرگز فزود\r\nپس آنگاه سهراب پرسيد : آن كيست از آن بزرگان كه سراپرده‌اى بيكران بكشيده و سواران و پيلان بسيارى در پيش او بايستاده‌اند و پيوسته از آنجا نالهء كارناى به گوش رسد و درفشى گرگ پيكر در پيش او برافراشته و در ميان آن سراپرده ، تختى زده‌اند و رده‌اى از ريدكان به پيش او بايستاده‌اند ؟ هجير گفت : او گيو پسر گودرز است كه پهلوانان ، او را گيوِ نيو « 1 »  مىخوانند . در ميان گودرزيان ، او بهترين و سرِ ايشان است و از دو گروه سپاه ايران نيز برتر است . او داماد رستم است كه در ايران زمين ، چون او كم باشند . آنگاه سهراب به دو گفت : در آن سو كه خورشيد تابنده بر مىآيد ، سراپرده‌اى از ديباى رومى سپيد بينم كه بيش از هزار سوار در پيش آن رده بر كشيده‌اند و سپاهى بيكران از سپرداران و ژوپين وران پياده نيز در آنجا انجمن گشته‌اند . سپهدارى نيز بر تخت پيلسته بنشسته و بر آن زيرگاهى از ساگ « 2 »  بنهاده و پرده‌اى از ديبا نيز از آنجا فرو هشته و گروه گروه ريدكان در پيش او بايستاده‌اند . بر\r\n\r\n","description":"","footnote":" ( 1 ) - نيو به معناى دلاور و شجاع و مردانه است .  ( 2 ) - ساگ همان ساج است كه چوب درختى هندى باشد كه سياه است . ","page_name":" 423 ","page_number":423},
  {"content":"\r\n\r\nگوى كه او كيست . هجير به دو گفت : او را فريبرز « 1 »  بخوان زيرا كه او فرزند شاه و تاجِ سر پهلوانان است . سهراب گفت : براستى كه نامى سزاوار است ، چه او هم فرزند شاه است و هم با افسر است . آنگاه پرسيد : از آن سراپردهء زرد رنگ ، درفشى ماه پيكر مىبينم كه پيرامون آن درفشهاى بسيار زرد و سرخ و بنفش بركشيده‌اند و درفشى بلند در پشت آنها است كه بر آن پيكرهء گراز است و بر بالاى آن ماه سيمين است . آن از كيست ؟ هجير گفت : نام او گراز است كه در جنگ شيران نيز در نماند . هوشيار و از نژاد گيوگان است و در هنگام درد و سختى ، نالان نگردد . بارى ، سهراب نشان پدر جست ليك هجير با او نگفت و آن راستى را نهان كرد .\r\nجهان را چه سازى كه خود ساختست * جهاندار همه كار پرداختست\r\nزمانه نبشته دگرگونه داشت * چنان كو گذارد ببايد گذاشت\r\nچو دل بر نهى بر سراى سپنج * همه زهر ، زو بينى و درد و رنج\r\nسهراب سرفراز كه نيازمند ديدار پدر بود ، بار ديگر از آن سراپردهء سبز و آن مرد و اسپ بلند و آن كمند تاب داده بپرسيد . هجير در پاسخ به دو گفت : چرا بايد سخنى را از تو نهان سازم ؟ اگر نام آن مرد چينى را نمىدانم ، از آن روست كه او را نمىشناسم .\r\nپس سهراب گفت : اين داد نيست ، زيرا كه هيچ سخنى از رستم نگفتى . كسى كه پهلوان گيتى باشد ، در ميان سپاهيان نهان نماند . تو خود گفتى كه او سالار و بزرگ سپاه و نگهبان مرز و كشور است . پس در رزمى كه كاووس ، سپاه بيآوَرَد و تخت و تاج را با پيل دمان كشانَد ، بايد كه چون از دشت آواى جنگ برخيزد ، آن پهلوان گيتى ، پيش رو سپاهيان باشد . هجير كه چنين شنيد ، در پاسخش گفت : شايد از آن رو آن پهلوان شيرگير بدينجا نيآمده كه به زابلستان رفته است ، زيرا كه اكنون در آنجا هنگام\r\n\r\n","description":"","footnote":" ( 1 ) - فريبرز  Fariborz  در اصل به صورت بُرزْفْرى  Borzfri  بوده است و حكيم فردوسى از باب رعايت وزن اشعار ، آن را به صورت فريبرز آورده است . ن . ك . مجمل التواريخ و القصص ، ص 29 99 .  Justi , Iranisches , Namenbuch , p  ","page_name":" 424 ","page_number":424},
  {"content":"\r\n\r\nبزم در گلستان است . سهراب به دو گفت : اين سخن مگوى ، زيرا كه تهمتن رو به سوى جنگ دارد . اينك كه از هر سو ، بزرگان از بهرِ كاووس شاه به پيش او آيند ، اگر رستم پهلوان به رامش نشيند ، پير و جوان بر او بخندند . امروز با تو سخنى اندك گويم و پيمانى بندم . بدان كه اگر رستم پهلوان را به من بنمايى ، در هر انجمن ، سرافراز باشى . گنجهاى بزرگى بگشايم و تو را در گيتى بىنياز سازم . ليك اگر اينك اين راز را بر من پوشيده دارى و سخنى نگويى ، سرت بر تن نخواهد ماند . اكنون ميان اين هر دو راه كه گفتم ، انديشه كن . نشنيده‌اى كه موبد ، آن زمان كه راز بگشود ، به خسرو چه گفت : كه سخن ِ ناگفته همچون گوهرى است نابسوده و در بند . ليك چون از بند رها گردد ، مهر درخشانى مىگردد ، ولى بىارزش . هجير در پاسخ او گفت : آنگاه كه شاه از تخت و مُهر و كلاه سير گردد ، آن زمان است كه پهلوانى را در گيتى مىجويد كه با زخم گرزِ سندان شكنش ، گروه بسيارى را به نابودى اندازد . رستم كسى است كه سرِ هم نبردش را از آسمان به خاك آوَرَد . پيل نيز بر زمين ، هماورد او نباشد و نيل نيز همچون گَردِ پِى رخش او نيست . تنش زور سد مرد زورمند را دارد و سرش از درختان بلند نيز برتر است . چون به روز نبرد ، خشم گيرد ديگر شير و پيل و مَرد در چنگال او يكى است . سهراب كه چنين شنيد ، به دو گفت : گودرز گشوادگان ، سياه بخت است كه با اين زور و دانش و هنر ، بايد كسى چون تو را پسر بخواند . تو كه بانگ پِى اسپ نيز نشنيده‌اى ، كجا مردان جنگى ديده‌اى ؟ كه اين چنين از رستم سخن مىگويى و او را هر دَم مىستايى . چرا اين چنين از آتش بيم دارى ؟ بدان كه دريا با همان آرامى ، جنبان است و چون از جاى درآيد ، دَمى نيز آتش تيز پاى را نگذارد .\r\nآنگاه كه آفتاب ، تيغ تپنده از نيام بركشد ، ديگر سرِ تيرگى به خواب آيد .\r\nهجير ناكار آزموده با خود گفت : اگر من نشان رستم ، پهلوان شيرگير را به اين ترك زورمند با اين يال و اين نشست خسروانى بگويم ، سپاهيان جنگجوى خود را گرد آورد و بر آن اسپ پيل تن ، با اين زور و يال و دوش خسروانى بر او بتازد و رستم به\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nچنگال او كشته گردد . و ديگر كسى از ايران به رويارويى و جنگ با او نيآيد و چون كسى از ايران ، كينه‌خواه نباشد ، پس سهراب تخت كاووس شاه را بگيرد .\r\nچنين گفت موبد كه مردن بنام * به از زنده ، دشمن به دو شادكام\r\nاينك من نيز اگر به دست او كشته گردم ، ليك رود روان هيچگاه سياه نگردد .\r\nگودرز پير را جز من هفتاد و شش پسر شيرمرد ديگر است ، چون گيو گيتى ستان ِ سپاه شكن كه در هر جايى ، سرِ انجمن باشد و چون بهرام و رهام گردن فراز و چون شيدوش شيراوژن ِ رزمساز . اينان همگى پس از مرگ من با خود مهربانى كنند و با كينه خواهى ، جان دشمن بستانند . پس چون گودرز و هفتاد « 1 »  پسر برگزيده و نامدارش در ايران بمانند ، رواست اگر تن من بر جاى نماند . همانا كه از موبد پاك بشنيده‌ام كه : اگر در چمنزارى ، بيخ سرو باشد ، سزاوار است اگر تذرو ، گياه « 2 »  را نبويد . پس هجير روى به سهراب كرد و گفت : اين چه آشفتنى است ؟ چرا پيوسته با من از رستم سخن مىگويى ؟ چرا اين چنين با كينه و به بيهوده چيزى از من مىخواهى كه مرا از آن آگاهى نيست . اگر مىخواهى با كينه‌اى كه دارى سر از تنم جدا سازى ، كه خون ريختن ، ديگر بهانه نمىخواهد و چرا بدين سان با بهانهء رستم ، مرا فريب مىدهى ؟ ليك اگر شكست رستم پيل تن را مىخواهى ، همانا كه آسان به دستت نيآيد . تو نبايد كه آهنگ نبرد با او كنى ، زيرا كه در آوردگاه ، تو را بر خاك اندازد .\r\nتاختن سهراب بر سپاه كاووس\r\nچون سهراب آن گفتار درشت هجير را بشنيد ، روى برتافت و پشت به دو كرد و\r\n\r\n","description":"","footnote":" ( 1 ) - ارقامى كه در اينجا در باب تعداد پسران گودرز توسط حكيم فردوسى به صورت 80 - 77 - 71 ذكر شده ، بطور تقريب مىباشند .  ( 2 ) - گياه به معناى علف است . ","page_name":" 426 ","page_number":426},
  {"content":"\r\n\r\nچيزى نگفت و به آن سخنهاى ناگفته و نهفته خيره بمانْد . پس ، از همان بالا مشتى به هجير زد و او را بيافكند و خود به جايگاه خويش آمد و انديشه‌هاى درازى بكرد .\r\nآنگاه كمر به كينه ببست و تاج زر بر سر نهاد و شادان ، زره و جامه جنگى بپوشيد و كلاهخود رومى بر سر نهاد . پس آن پهلوان ديوبند ، سر نيزه و كمان و كمند و گرز گران در دست گرفت . از تندى ، خون در رگش به جوش آمد و بر آن اسپ تيزتگ بر نشست و با نيزه‌اى در دست خروشيد و چون پيل مست به آوردگاه رفت و گَرد به آسمان برافشاند . سهراب بدانسان به شتاب به سوى سراپرده سپاه ايران شد و با نيزه‌اش آن را از بالا به زير افكند . بزرگان دلير ايران همچو گورخرى از چنگال شير ، از پيش او برميدند . هيچ كس از نامداران سپاه ايران را ياراى نگاه كردن به دو با آن پا و دست و رخ و بازو و سرنيزهء پيچان نبود . سران و دليران ايران [ به پيش كاووس شاه 
  ] انجمن شدند و او را گفتند : اين است آن پهلوان پيل تن كه نگاه نيز نتوان به آسانى به دو كرد . چه كسى ياراى جنگيدن با او را دارد ؟ آنگاه سهراب گُرد بر خروشيد و به كاووس شاه گفت : اى شاه آزاده مرد ، كارَت در اين دشت نبرد چگونه است ؟ تو كه پاى جنگ شيران ندارى ، چرا نام كاووس كِى بر خود نهاده‌اى ؟ اگر اين نيزه را در مشت بپيچانم ، همهء سپاه تو را بىجان كنم . در آن شب بزم كه ژنده رزم كشته شد ، سوگند سختى خوردم كه يك نيزه‌دار را نيز در ايران زنده نگذارم و كاووس كِى را نيز زنده بردار كنم . اينك كدامين تيز چنگ را از ايرانيان دارى كه در اين دشت جنگ به نبرد با من آيد ؟ سهراب ، اين بگفت و زمان درازى خاموش ماند . ليك هيچ كس از ايرانيان پاسخ او را نداد . پس سهراب سرنيزهء بلند را به تندى بر سراپردهء شاه بزد و هفتاد ميخ آن را بركَند و يك بخش سراپرده به زير آمد و از هر سو دَم كارناى برخاست . كاووس كه چنين ديد ، اندوهگين گشت و ايرانيان را آواز داد كه : اى نامداران فرّخ نژاد ، يكى از شمايان به نزد رستم آگهى بريد كه مغز گُردان ما از اين ترك ، تهى گشت . من سوارى براى هماوردى با او ندارم و هيچ كس از\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nايران ياراى چنين كارى ندارد . پس توس به پيش رستم رفت و پيغام كاووس را به پيش او باز گفت . رستم به دو گفت : هر شهريارى كه مرا ناگهان خواستار مىشد ، گاهى براى جنگ بود و گاهى براى بزم . ليك من از كاووس ، جز رنج رزم نديدم . پس رستم بفرمود تا رخش را زين كنند و سواران با ابروهايى پر از چين آماده گردند . آنگاه رستم از سراپرده به دشت بنگريست و بديد كه گيو از راه بگذشت و بر آن رخش رخشنده ، زين بر نهاد . گرگين از سوى ديگر ، رخش را به شتاب مىآورْد . رهّام ، دوال اسپ را استوار مىبست و توس ، برگستوان بر آن مىافكند و پيوسته آن به اين و اين به آن مىگفت : زود . تهمتن چون از سراپرده اين آواها را بشنود ، در دل گفت : همانا كه اين هياهو و رستاخيز از براى يك تن نيست ، كه اين رزم اهريمن است . پس رستم دست بزد و ببر بيان بپوشيد و كمر كيانى بر ميان ببست و بر رخش بنشست . زواره نگهبان تخت و سپاه بود . رستم به دو رو كرد و گفت : از اينجا كه هستى پيشتر مرو و بيش از پهلوانان ، به من گوش سپار .\r\nآنگاه رستم پرخاش جوى و دژم برفت و به همراه او درفشى ببردند . چون رستم ، سهراب را با آن دست و بازو و بر فراخ چون بر سام بديد ، به او گفت : بيا تا از اينجا و از ميان اين هر دو سپاه بيرون شويم و به يك سو رويم . سهراب دست را بر دست ماليد و از پيش ردهء سپاهيان ، به آوردگاه رفت و به رستم گفت : هر دو ، مردانى پهلوانيم پس بيا تا برويم . در جايى كه من و تو باشيم ، ديگر كسى را از ايران به يارى نخواهى . چه ، جاى تو در آوردگاه نيست و تو را توان پايدارى در برابر يك مشت من نيز نباشد . گرچه بالا بلندى و با دوش و يال هستى ، ليك يالت از گذشت ساليان ، ستم يافته است . رستم به آن سرفراز با آن دوش و چنگ بنگريست و به دو گفت : اى جوانمرد ، نرم باش ، بدان كه اين زمين [ سخت 
  ] است كه خشك و سرد است ، ليك هوا هميشه نرم و گرم است . اگر چه پيرم ولى با همين پيرى چه بسيار آوردگاهها كه ديدم و چه بسيار سپاهيان كه بر زمينشان پست گردانيدم . بسا ديوان كه بر دست من تباه گشتند و هيچگاه شكستى بر من نرسيد . اينك مرا در جنگ بنگر و اگر از آن پس\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nباز هم زنده ماندى ، ديگر از نهنگ نيز مَهَراس . دريا و كوه بديد كه در جنگ با نامداران توران زمين چه كردم . ستاره بر اين كار ، گواه است . گيتى را به مردانگى به زير پا آوردم . ليك بر تو بخشايشى بر دلم آمد و نمىخواهم كه جانت از تن بگسلم .\r\nبا اين يال و دوش ، به تركان ماننده نيستى . در ايران نيز براى تو همتايى نمىشناسم .\r\nچون رستم چنين سخنانى گفت ، دل سهراب به دو بجنبيد و گفت : از تو سخنى پرسم كه بايد پاسخ آن را به راستى گويى . نژادت را يكايك به من بگو و با گفتار خوبت مرا شاد ساز . من اين چنين گمان مىكنم كه تو رستمى و از نژاد نريمان نامورى .\r\nولى رستم پاسخ داد كه : رستم نيستم . از نژاد سام نريمان نيز نيستم . او پهلوان است و من كهترم . و مرا تخت و تاجى نيست . سهراب ديگر نااميد شد و روز روشن بر او سياه گشت .\r\nرزم رستم با سهراب\r\nسهراب كه از آن گفتار مادر در شگفت مانده بود ، به آوردگاه رفت و نيزه بگرفت .\r\nدر ميدانى تنگ با نيزه‌هايى كوتاه به يكديگر تاختند « 1 »  تا اين كه ديگر هيچ سر نيزه و بندى بر آن نيزه‌ها نماند . پس بازگشتند و به شمشير هندى دست بردند و بار ديگر چنان با هم آويختند كه از شمشيرهاى آهنينشان ، آتش فرو ريختند و رستاخيز به پا كردند و سرانجام ، شمشيرها نيز ريز ريز گشتند . پس به گرز گران دست بردند ، ليك از نيروى آن هر دو پهلوان ، گرزها نيز خم گشتند و برگستوان از اسپانشان فرو ريخت و\r\n\r\n","description":"","footnote":" ( 1 ) - در باب مكان وقوع جنگ ميان رستم و سهراب ، چنان كه از فحواى گفتار حكيم فردوسى دريافته مىشود ، اين جنگ در نزديكى دژ سپيد رخ داده است . پيش از اين مكان دژ سپيد در سبزوار دانسته شد ، از آن رو اين جنگ نيز در همانجا رخ داده است . چنان كه اندكى پيش نيز گفته آمد ، اعتماد السلطنه روايتى از احمد رازى مولف هفت اقليم نقل كرده كه بر اساس آن تا 200 سال پيش از زمان احمد رازى ميدانى در سبزوار بوده است كه مردم ، آن را به عنوان مكان مصاف رستم و سهراب مىشناختند . اعتماد السلطنه ، مرآة البلدان ، ج 1 ، ص 523 . تنها ابن اسفنديار در يك خبر واحد آورده است كه اين جنگ در ناحيه ليكش در رويان واقع شد . تاريخ طبرستان ، ج 1 ، ص 82 . ليك اين روايت با توجه به آنچه پيش از اين ذكر شد و قراينى كه حكيم فردوسى آورده است ، به هيچ وجه صحيح نمىباشد . ","page_name":" 429 ","page_number":429},
  {"content":"\r\n\r\nزره بر تنشان دريده شد . ديگر هم آن دو دلاور و هم اسپهايشان از كار فرو ماندند و ديگر دست و بازويشان در جنگ يار نبود . تنشان خيس از خوى « 1 »  و گامهايشان خاك آلود و زبانشان از تشنگى چاك چاك بود . پس دور از يكديگر بايستادند يكى پر از درد پدر و ديگرى پر از درد پسر .\r\nجهانا شگفتا كه كردار تست * شكسته هم از تو هم از تو درست\r\nاز اين دو يكى را نجنبيد مهر * خرد دور بُد ، مهر ننمود چهر\r\nهمى بچه را باز داند ستور * چه ماهى به دريا ، چه در دشت ، گور\r\nنداند همى مردم ، از رنج و آز * يكى دشمنى را ز فرزند باز\r\nرستم در دل گفت : هرگز نديدم كه نهنگ نيز بدين سان به جنگ آيد . مرا جنگ با ديو سپيد ، خوار شد و ديگر امروز دلم از مردانگى نااميد گشت . در جايى كه دو سپاه بدين كارزار مىنگرند ، روزگار ، به دست يك جوان ناكار آزموده كه پهلوان بزرگ و نامدارى نيز نيست ، مرا از زندگى سير ساخت .\r\nبارى چون اسپان آن هر دو مرد ، از جنگ آسوده گشتند ، هم آن جوان و هم آن سالخورده ، كمان را به زه كردند ، ليك چون زره و گبر و ببربيان بر تن داشتند ، هيچ زيانى از تير و پيكان بديشان نرسيد . دل هر دو از يكديگر اندوهگين گشت . پس دوال كمر بگرفتند . تهمتن اگر به روز جنگ دست به سنگ مىبُرد ، كوه سياه را نيز از جا مىكنْد . پس كمربند سهراب را بگرفت تا او را از زين بجنباند . ليك آن جوان را هيچ نرسيد و دست رستم از هنر تهى مانْد . پس دست از كمربند او فرو داشت و به دو خيره ماند . آن دو شيراوژن ديگر از جنگ خسته و سير گشته بودند . بار ديگر سهراب ، گرز گران از زين بركشيد و ران بيفشرد و به سختى چنان گرزى بر دوش رستم بزد كه رستم از درد به خود بپيچيد ، ليك از دليرى به روى خود نيآورد .\r\nسهراب بخنديد و گفت : اى سوار ، به زخم دليران ، پايدار نيستى . دو دست سوار\r\n\r\n","description":"","footnote":" ( 1 ) - خوى به پارسى به معناى عرق تن است . ","page_name":" 430 ","page_number":430},
  {"content":"\r\n\r\nبايد از هر چيزى در جنگ برتر باشد ، و گرنه رخش تو در اين جنگ همچون خرى است . پهلوان اگر چه به بالاى سرو باشد ، ليك اگر خواهد كه جوانى كند ، نادان بُوَد .\r\nديگر هر دو پهلوان در برابر يكديگر به سستى رسيدند و آن چنان كار بر آن دليران تنگ شد كه با دل و جانى اندوهگين ، روى از يكديگر بتافتند .\r\nپس تهمتن همچون پلنگى كه نخچير ببيند ، به سوى جنگ با سپاه توران تاخت .\r\nسهراب گُرد نيز بر آن اسپ تيزتگ به تاخت ، خود را بر سپاه ايران زد و چون گرگ به ميان سپاه آمد و بسيارى را بكشت و ديگران - از خُرد و بزرگ - از پيش او پراكنده گشتند . ناگاه در دل رستم [ كه به جنگ سپاه توران رفته بود 
  ] اين انديشهء بد پديد آمد كه بىگمان در اين زمان از آن تُرك ِ نوخاستهء پر هنر با آن برو بازوى به گبر آراسته ، كاووس را بد رسد . پس به شتاب به سوى سپاه خويش تاخت و سهراب را در ميان سپاه ديد كه زمين را از خون همچون لآل « 1 »  ساخته بود . سر نيزه و گبر و دستانش پر از خون بود و گويى از شكار مست گشته بود . رستم چون او را بديد ، اندوهگين گشت و همچون شير ژيان خروشى بركشيد و به دو گفت : اى مرد تيز خونخوار ، چه كسى از سپاه ايران به جنگ تو آمد ؟ چرا همچون گرگ به ميان رمه آمدى ؟ سهراب به دو گفت : سپاه توران از اين جنگ ، بدور و بىگناه بودند . و اين تو بودى كه نخست - بدون آنكه كسى از ايشان با تو پيكار و كينه جويد - به جنگ ايشان رفتى . رستم گفت :\r\nاينك شب نزديك گشته است . چون روز ديگر آفتاب بردمد با تيغ كين به جنگ آييم .\r\nاكنون برو تا پروردگار گيهان آفرين چه خواهد .\r\nبازگشتن رستم و سهراب به لشگرگاه\r\nبرفتند و شب فرا رسيد . آسمان از كار سهراب خيره گشته بود . گويى آسمان ، او را\r\n\r\n","description":"","footnote":" ( 1 ) - لآل همان لعل است . ","page_name":" 431 ","page_number":431},
  {"content":"\r\n\r\nاز جنگ سرشته بود ، كه دَمى نيز از تاختن نمىآسود و يا اين كه اسپش از آهن و خودش رويين تن بود . سهراب در آن شب تيره ، خسته از جنگ به سوى سپاهش آمد و هومان را گفت : امروز كه خورشيد برآمد و گيتى پر از جنگ و شور گشت ، آن سوار دلير كه يال يلان و چنگال شير داشت ، شما را چه گفت ؟ از او كه مانندى برايش در گيتى نشناسم ، چه بر سر سپاهيانم آمد ؟ او كه در جنگ ، هم زور من بود ، به سپاه چه گفت و چه كرد ؟ او مرد پيرى چون شير است كه از جنگ و پيكار سير نمىگردد . هيچ كسى را در سراسر گيتى نشناسم كه چون او به هنگام كينه خواهى ، كمر ببندد . هومان به دو گفت : فرمان شاه چنان بود كه سپاه از اينجا نجنبد . كار ما سخت ناساز بود و آهنگ رفتن به آوردگاه داشتيم كه مرد پرخاش جويى بيآمد و به اين سپاه نيرومند روى نهاد . گويى هم آنك از مستى برخاسته بود ، كه يك تنه آهنگ اين جنگ كرده بود . در هر سو گَرد نبرد پراكند و مردان بسيارى را از سپاه ما بكشت .\r\nآنگاه به شتاب به سوى سپاه خويش رو نهاد . سهراب كه چنين شنيد ، گفت : ليك او كسى از دليران سپاه ما را تباه نساخت . ولى من بسيارى از ايرانيان را بكشتم و زمين را به خون ، همچون گِل بيآغشتم و شما تنها بر اين كار مىنگريستيد . بىگمان اگر شير نيز پيش مىآمد ، از گرز گران رهايى نمىيافت . اينك به پيش من ببر و پلنگ و شير يكسانند و با پيكان خويش ، آتش از ابر فرود آورم . ايشان چون روى مرا ببينند ، زره بر تنشان ريز ريز گردد . فردا روز بزرگى است كه يكباره از ميش ، گرگ پديد آيد . من به نام خداى گيهان آفرين يكتا ، يك دشمن را نيز زنده نگذارم . اكنون بايد خوان و مِى آراست و با مِى ، اندوه از دل بكاست .\r\nاز سوى ديگر رستم به ميان سپاهيانش رفت و با گيو به گفتگو پرداخت واو را گفت : امروز سهراب جنگ آزماى ، چگونه به جنگ شمايان آمد ؟ گيو به رستم گفت :\r\nهرگز دلاورى چون او نديده‌ايم . شتابان تا ميان سپاه ما بيآمد و به كينه خواهى همچون گرگ بر توس - كه نيزه بر دست بايستاده بود - فرود آمد . سهراب چون توس را نيزه به دست ديد ، مانند شير ژيان بردميد و گرز خميده‌اش را به بر توس زد . از\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nنيروى سهراب ، كلاهخود از سر توس بيافتاد . توس ديگر با او نجنگيد و روى از او بتابيد . پس بسيارى از دليران به جنگ او رفتند . ليك هيچ يك از گُردان بجز رستم پيل تن ، هماورد او نبود . پس ما نيز آيين پيشين نگاه داشتيم و سپاهى را به سادگى به جنگ او نفرستاديم . هيچ كس به تنهايى به جنگ او نرفت و ميدان كينه را به دو سپرديم . سهراب از دل سپاه تا سوى راست بتاخت . و اين چنين خروشان بر اسپ چموشش به هر سو بتاخت . رستم كه گفتار او بشنيد ، اندوهگين گشت و به پيش كاووس شاه برفت . چون كاووس ، رستم پهلوان را بديد ، او را نزديك خويش بنشاند .\r\nپس رستم از سهراب و زور و بالاى او ياد كرد و گفت : هيچ كس در گيتى ، كودكى به اين شير مردى و پهلوانى نديده است . بالايش به ستارهء آسمان مىسايد و زمين به زير تنش تاب ندارد . بازوان و رانهايش همچون اسپ است و همانا كه ستبريش از اسپ نيز فزون باشد . چندى به هر گونه با تيغ و تير و گرز و كمند بيآزموديم . سرانجام با خود گفتم كه من پيش از اين چه بسيار پهلوانان را كه از زين برگرفتمشان . پس دوال كمربند او نيز بگرفتم و سخت بيافشردم و خواستم كه او را از زين بلند كنم و همچون ديگر كسان به خاك افكنم . ليك اگر كوهسار از باد جنبيد ، من نيز آن نامدار را از زين جنبانيدم . پس چون [ از جاى نجنبيد و 
  ] شبى سخت تاريك و بىماه فراز آمده بود ، بازگشتم تا فردا به كُشتى گراييم و من بكوشم . تا ببينيم چه كسى پيروز گردد و خواست يزدان چه باشد كه پيروزى و دستگاه ، تنها از همان آفرينندهء خورشيد و ماه است . كاووس به دو گفت : يزدان پاك ، تن دشمنت را چاك چاك كناد . من امشب در پيشگاه گيهان آفرين ، بسيار رخسار خود بر زمين مالَم تا تو را بر اين تُرك ِ بدخواهِ گمراه ، پيروزى دهد و كام پژمرده‌ات را تازه كند و نامت را تا به خورشيد برآرد . رستم گفت : با فرّهء شاه ، خواستهء نيكخواه برآورده گردد . آنگاه پر انديشه و با سرى كينه جوى ، به سوى لشگرگاه خويش روى نهاد . زواره با روانى زخمى بيآمد و بپرسيد كه :\r\nامروز بر پهلوان چگونه گذشت ؟ رستم نخست از او خوردنى خواست . آنگاه انديشه را از دل بشست و به برادر گفت : بيدار دل باش و تندى مكن . چون من\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nسپيده‌دم به پيش آن ترك جنگجوى ، به آوردگاه روم ، تو سپاه و درفش و تخت و كفش زرّين مرا بيآور و تا آن دَم كه خورشيد ، تابان گردد ، در پيش سراپرده بمان . اگر من در جنگ پيروز باشم ، در آوردگاه درنگ نكنم ليك اگر كار ، ديگر گونه گشت ، تو اندوه مدار و زارى مساز . يك تن از شمايان نيز به آوردگاه مياييد و جنگ مسازيد و همگى از اينجا به سوى زابلستان ، به پيش زال رويد . و تو دل مادرم را خرسند گردان كه ايزد چنان سرنوشتى برايم پيش آورد . و او را بگوى كه دل به من مبندد و جاودانه از بهر جانم اندوهگين مباشد زيرا كه كسى در گيتى جاودانه نماند . چه بسيار شير و ديو و پلنگ و نهنگ كه به هنگام جنگ ، به چنگال خويش تباه ساختم . چه بسيار باروى دژها كه پست كرديم و هيچ كس دست مرا به زير دست خود نيآورْد . در مرگ را آن كسى بكوبد كه پا بر اسپ آرد و از جاى بجنبد . اگر سال از هزار نيز افزون گردد ، راه ، همين است و كار ، همين . بنگر به جمشيد شاهِ بلند و تهمورس ديوبند كه هيچ شهريارى در گيتى چون ايشان نبود . ليك سرانجام همگى به سوى پروردگار رفتند .\r\nاينك چون گيتى بر ايشان نماند و بگذشت ، من نيز بايد از اين راه بگذرم . پس چون مادرم خرسند گردد ، به زال بگوى كه روى از [ كاووس 
  ] ، شاه گيتى برنتابد و هر گاه او آهنگ جنگ كند ، زال نيز سستى نكند و هر چه او گويد ، همان سازد .\r\nهمه مرگ راييم پير و جوان * به گيتى نماند كسى جاودان\r\nآنگاه رستم نيمى از شب را از سهراب سخن گفت و نيم ديگر را به آسايش و خواب پرداخت .\r\nافكندن سهراب ، رستم را\r\nچون خورشيد درخشان سر برآورد و زاغ پرّان ، پر سياه خود فرو برد ، تهمتن ، ببر بيان بپوشيد و بر آن رخشِ همچون اژدها بر نشست . ميان دو سپاه ، دو پرسنگ بود .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nپس رستم با كلاهى از آهن بر سر ، به آن دشت آوردگاه آمد .\r\nهمه تلخى ، از بهر بيشى بُوَد * مبادا كه باز آز ، خويشى بُوَد\r\nاز سوى ديگر سهراب با آن انجمن ، در كنار نوازندگان به ميگسارى سرگرم بود .\r\nپس به هومان روى كرد و گفت : اين شير مرد كه با من هم نبرد مىگردد ، بالايش از بالاى من كم نيست و به گاهِ رزم ، هرگز اندوه به دل راه نمىدهد . بر و دوش و يالش درست همانند و به اندازهء من است . چون او را سوار بينم ، مِهر من بجنبد و شرم به چهره‌ام آيد . پيوسته در او نشانهاى مادر را بيابم و دلم نيز اندكى به دو تاب دارد .\r\nاين چنين گمان مىكنم كه او رستم است زيرا كه جنگاورى چون او در گيتى كم است .\r\nپس من نبايد كه به جنگ پدر رَوَم و با خيره سرى با او روياروى گردم . هومان كه چنين شنيد ، به دو گفت : رستم چندين بار در كارزار به من رسيده است و شنيده‌ام كه آن دلاور در جنگ مازندران ، با گرز گران چه كرد . گرچه اسپ او مانندهء رخش است ، ليك پِى و لگد رخش را ندارد .\r\nبارى چون سپيده‌دم ، آفتاب بر دميد ، جنگ جويان از خواب برخاستند . سهراب با سرى پر رزم و دلى پر بزم ، جامهء جنگ بپوشيد و با گرز گاورنگ « 1 »  در چنگ ، خروشان به آن دشت جنگ آمد . آنگاه سهراب با لبى خندان ، بدانسان كه گويى شب پيش را با رستم بگذرانيده بود ، به دو روى كرد و گفت : ديشب را چگونه بگذراندى و روز چگونه برخاستى ؟ چرا آهنگ پيكار دارى ؟ بيا و اين گرز و شمشير كين را از دست بيافكن تا هر دو پياده گرديم و كنار يكديگر نشسته ، روى دژم خويش را به مِى ، تازه داريم . و دل از جنگ جستن ، پشيمان سازيم و در پيشگاه گيهاندار پيمان بنديم . تو بيا و با من بساز و بزم بيآراى ، بگذار تا كسى ديگر به رزم\r\n\r\n","description":"","footnote":" ( 1 ) - از اينجا اين نكتهء جالب دريافته مىشود كه در توران زمين و سمنگان نيز گرز گاوساز يا گاورنگ يا گاو پيكر را به كار مىبردند كه پيشينه آن - چنان كه پيش از اين گذشت - به زمان فريدون باز مىگردد . ر . ك . ج اول ، ص 191 و 109 - 108 . ","page_name":" 435 ","page_number":435},
  {"content":"\r\n\r\nآيد كه دل من پيوسته به تو مهر دارد و آب شرم به چهره‌ام مىآورد . همانا دانم كه از پهلوانان ، نژاد دارى . پس اكنون نژاد خويش را به پيش من ياد كن . چون با من هم نبرد گشتى ، ديگر نبايد نامت را از من پنهان سازى . شايد كه رستم ِ زابلىِ نامور ، پسر دستان سام يلى . ليك رستم به دو گفت : اى نامجوى ، هرگز چنين گفتگويى نكرديم .\r\nديشب سخن از كشتى گرفتن بود . پس فريب اين سخنان تو را نمىخورم . اگر تو جوانى ، من كودك نيستم و كمر را به كشتى ببسته‌ام . پس اينك بكوشيم و فرجام كار ، آن باشد كه فرمان و خواست پروردگار گيهانبان است . من نشيب و فرازها ديده‌ام و مرد گفتار فريب و دروغ نيستم . سهراب كه ديگر چنين شنيد ، به دو گفت : اى مردپير ، اگر پند من براى تو دلپذير نيست ، بدان كه آروزى من اين بود كه بدان هنگام كه بايد ، مرگت در بستر فرا رسد و كسى كه از تو برجاى مانَد ، اندوهگين گردد و برايت ستودان « 1 »  بسازد . اينك اگر مرگ تو بر دست من است ، پس به آنچه يزدان خواهد دست بيازيم .\r\nپس هوشيارانه و با برترى و خودپسندى از اسپان جنگى فرود آمدند و اسپها را بر سنگ ببستند و هر دو با روانى پر درد برفتند . چون شيران چنان به كشتى با يكديگر برآويختند كه از تنهايشان خوى و خون مىريخت . و بدين سان از سپيده‌دم تا آنگاه كه خورشيد سايه بگسترد ، اين بر آن و آن بر اين زور آورْد . تا اين كه سهراب چون پيل مست دستى بزد و چون شير دمنده از جا بجست و كمربند رستم بگرفت و كشيد .\r\nچنان زور بر رستم آورد كه گويى تنش از هم دريد . كه ناگهان رستم بانگى پر از خشم و كين بر زد كه گويى روى زمين بدرّيد . سهراب ، تن آن پيل مست را از جا برگرفت و بر زمين كوبيد و بر سينهء آن پيل تن كه چنگال و روى و دهانش پر از خاك گشته بود ، بنشست . آنگاه چون شيرى كه گور نرى را به خاك آورد ، دشنه‌اى آبگون بر كشيد و خواست تا سر از تنش جدا سازد . رستم كه چنين ديد ، به سهراب گفت : اى يل ِ\r\n\r\n","description":"","footnote":" ( 1 ) - همان دخمهء مردگان . ر . ك . ج اول ، ص 257 - 256 . ","page_name":" 436 ","page_number":436},
  {"content":"\r\n\r\nشيرگير كمندافكن ، اى گرايندهء گرز و شمشير و تير ، بدان كه آيين و كيش ما به گونه‌اى ديگر است و هر كه در كشتى ، سر بزرگى را به زير آوَرَد ، نخستين بارى كه پشتش را بر زمين بيآورد ، هر چند كه از او كينه دار باشد ، ليك سرش را نبرّد . ولى اگر بار ديگر او را به زير آورد ، روا باشد اگر سر از تنش جدا سازد . رستم با اين چاره ، خواست تا از چنگ آن اژدها و از كشتن رهايى يابد ، پس جوان دلير كه بىگمان هم دلير و جوانمرد بود و هم سرنوشتش چنين بود ، گوش به گفتار رستم پير سپرد و او را رها كرد .\r\nآنگاه سهراب به دشتى كه در آنجا آهو در آن مىگذشت ، رفت و به شكار پرداخت و ديگر از آن كسى كه با او نبرد آزمود ، ياد نكرد . تا اين كه ديرگاه شد و هومان از گَرد راه بيآمد و از او در بارهء آن نبرد بپرسيد . چون هومان بدانست كه چه بگذشته ، به دو گفت : اى جوان ، دريغ كه با آن كارى كه كردى ، همانا از جان خويش سير گشتى . دريغ آن بر و برز و بالا و پاى پهلوانى تو . شيرى كه به دام آورده بودى ، رها كردى و كار ، بيهوده شد . اينك بنگر كه از اين كار بيهوده ، به روز نبرد چه بر سرت آيد .\r\nيكى داستان زد برين شهريار * كه دشمن مدار ، ار چه خردست ، خوار\r\nهومان ، اين بگفت و دل از جان سهراب برگرفت و اندوهگين در آن كار ، شگفت زده بمانْد . سهراب گُرد به هومان گفت : بايد كه انديشه از دل بزدايى . زيرا فردا كه او به جنگ من آيد ، ببينى كه بر گردنش پالهنگ اندازم . آنگاه سهراب خشمآگين و با دلى پر از اندوه به لشگرگاه خويش باز گشت .\r\nاز سوى ديگر چون رستم از چنگ سهراب آزاد گشت ، بسان سروى آزاد ، خرامان ، چونان مرده‌اى كه بار ديگر زنده گردد ، به سوى آب روان رفت و آب بخورد و سر و روى و تن بشست . آنگاه نخست به پيش پروردگار گيهان آفرين شد .\r\nهمى خواست پيروزى و دستگاه * نبود آگه از بخش خورشيد و ماه\r\nكه چون رفت خواهد سپهر از برش * بخواهد ربودن كلاه از سرش\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nشنيده‌ام كه رستم از آغاز كار ، چنان نيرويى از پروردگار يافت كه اگر پاى بر سنگى مىنهاد ، پايش در سنگ فرو مىشد . و رستم پيوسته از آن زور ، رنجور بود . تا اين كه روزى به زارى به پيش كردگار گيهان بناليد و آرزو كرد تا پروردگار ، اندكى از آن زورش را بستاند تا بتواند پا در راه گذارد و راه رَوَد . پس چون بدانسان از يزدان پاك بخواست ، يزدان نيز از نيروى آن كوهْ پيكر بكاست . ليك اينك چون چنان كارى برايش پيش آمد و دلش از بيم سهراب ، ريش گشت ، به درگاه يزدان بناليد كه : اى كردگار ، اين بنده را در اين كار ، يار باش . اينك اى پروردگار پاك ، همان زورى را مىخواهم كه آغاز كار داده بودى . پس پروردگار نيز آن زورى كه از او كاسته بود ، به دو بازداد . آنگاه رستم از آن آبخور با دلى پر انديشه و رويى زرد به آوردگاه رفت .\r\nسهراب همچون پيل مست با كمندى به بازو و كمانى به دست ، گرازان و فريادزنان چون شير بتاخت و اسپش گويى گيتى را به زير خود مىكَند . رستم كه سهراب را بدانگونه ديد ، در شگفت شد و با اندوه در وى بنگريست . چون سهراب باز آمد و او را بديد ، دلش از باد جوانى بردميد و چون نزديكتر شد و رستم را با آن فرّه و زور بديد ، گفت : اى كه از جنگ من رَستى ، چرا باز در چنگ من آمدى ؟ بگو چرا باز به پيش من آمدى ؟ كه تو هيچ به سوى راستى روى ندارى .\r\nكشته شدن سهراب از رستم\r\nپس بار ديگر اسپان را سخت ببستند و بخت بدخواه بر سر ايشان مىگشت .\r\nهر آنگه كه خشم آورد بخت شوم * شود سنگ خارا به كردار موم\r\nكشتى آغاز كردند و هر دو دوال كمر يكديگر گرفتند . زور دست سهراب سرافراز را گويى آسمان ببسته بود . رستم اندوهگين گشت و چنگ بزد و سر ويال آن نهنگ\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nجنگى را بگرفت و پشت آن جوان دلير را خم آورد . سرنوشت او آمده بود و از آن رو ديگر توانى نداشت . رستم همچون شير ، او را بر زمين زد و چون مىدانست كه سهراب آن چنان نيرومند است كه به زير نمانَد ، پس به شتاب ، تيغ تيز از نيام بركشيد و سينهء آن شير بيدار دل را بردريد .\r\nهر آنگه كه تو تشنه گشتى به خون * بيآلودى اين خنجر آبگون\r\nزمانه به خون تشنه شود * بر اندام تو موى ، دشنه شود\r\nپس سهراب بپيچيد و آهى كشيد و انديشه از نيك و بد كوتاه ساخت و به دو گفت : اين بد از من بود كه به من رسيد و اين سرنوشت بود كه تو را كليد اين كار ساخت و تو از اين كار ، بىگناهى . اين روزگارِ كوژ پشت بود كه مرا بالا برد و زود نيز بكشت و چنين يال مرا به خاك آورد . مادرم مرا نشان از پدر داد . از مِهرش بىتاب گشتم و همى جستمش تا مگر رويش را ببينم . ليك با اين آرزو ، چنين جان بدادم .\r\nدريغا كه رنجم به بار نيآمد و هيچ روى پدر را نديدم . اكنون اگر تو ماهى دريا گردى يا چون شب ، در سياهى شوى و يا همچون ستاره بر آسمان روى ، پدرم چون ببيند كه خشت ، بالين من گشته ، كين مرا از تو خواهد خواست . كسى از اين نامداران و گردنكشان به نزد رستم آگهى خواهد برد كه سهراب كه پيوسته تو را خواستار بود ، اكنون كشته و به خوارى افكنده شده است .\r\nرستم چون اين سخن بشنيد ، سرش خيره گشت و گيتى به پيش چشمش تيره شد . بىتاب ، از پاى بيافتاد و بيهوش گشت . چون پس از چندى به هوش آمد ، با ناله و خروش به سهراب گفت : بگو تا چه نشانى از رستم دارى ، كه نامش از ميان گردنكشان گم باد . رستم منم ، كه نامم بر جاى نمانَد و زال بر ماتمم بنشيند . آنگاه رستم فريادى بزد و خونش به جوش آمد و موى كَند و برخروشيد . چون سهراب ، رستم را بدين سان ديد ، هوش از سرش رميده گشت و به دو گفت : اگر كه تو رستمى ، بدان كه مرا از سرِ بدخويى ، بيهوده بكشتى . تو را به هر گونه راهنمايى كردم ، ليك\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nيك بار هم مِهرت از جاى نجنبيد . اكنون بند از جوشنم بگشاى و اين تن روشنم را برهنه ببين . [ آن زمان كه به جنگ مىآمدم ، 
  ] چون آواز كوس برخاست ، مادرم با گونه‌هايى پر خون بيآمد . جانش از رفتن من خسته بود . پس مهره‌اى بر بازوى من ببست و مرا گفت : اين را از پدر به يادگار دار و ببين كه تو را به كار آيد . اكنون كه پيكار شد و پسر به پيش چشم پدر ، خوار گشت ، آن مهره كارگر شد . چون رستم خفتان او بگشود و آن مهره بديد ، جامه بر تن خويش بر دريد و پيوسته مىگفت : اى كشته بر دست من ، اى ستوده به هر جا و انجمن . رستم با سرى پر از خاك و ديدگانى اشكبار ناله مىكرد و موى از سر مىكَند . و سهراب به دو مىگفت : اين چاره نيست و نبايد كه اين چنين بگريى . اكنون ديگر از كشتن خود سودى نخواهى برد ، چه ، كارى است رفته و اين سرنوشت بود .\r\nچون خورشيد تابان فرو شد و تهمتن از دشت به ميان سپاه بازنگشت . بيست تن از سپاهيان هوشيار بيآمدند تا ببينند در آن آوردگاه چه مىگذرد . در آن دشت ، دو اسپ پر از گَرد بر پاى بود و رستم در جايى ديگر بود . چون آن پهلوانان ، رستم پيل تن را در آن دشتِ كين ، بر پشت زين نديدند ، گمان بردند كه او كشته شده است . پس به كاووس كِى آگهى بردند كه : تخت بزرگى از رستم تهى شد . ناگاه از سپاه خروشى برآمد و زمانه به جوش آمد . كاووس بفرمود تا نفير و كوس دميدند و توس سپهدار بيآمد . آنگاه كاووس شاه به سپاه گفت : اينك سوارى به سوى رزمگاه بتازانيد تا ببينيم كار سهراب چگونه است . كه از اين پس ديگر بايد بر ايران گريست . اگر رستم جنگجوى كشته شده باشد ، ديگر چه كسى از ايران ياراى برابر شدن با او را دارد ؟ بايد كه انبوهى از سپاهيان بر او تازند و آنگاه بيش از اين بدين رزمگاه نمانيم .\r\nچون از آن انجمن آشوب و هياهو برخاست ، سهراب به رستم پيل تن گفت : اكنون كه روز من بگذشت ، كار تركان ديگر گونه شد . پس تو مهربانى كن و چنان ساز كه كاووس شاه ، به سوى جنگ تركان ، سپاه نراند زيرا كه ايشان به پشتوانهء جنگ جويى من به سوى مرز ايران رو نهادند . چه بسيار روزها را كه نويد داده و چه بسيار اميدها\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nكه از هر گونه داده بودم . چه مىدانستم اى پهلوان نامدار ، كه مرگم به دست پدر باشد ؟ پس سپاه توران نبايد كه رنجى در راه بينند و تو بر ايشان ، جز به نيكى نگاه مكن . از اين دژ ، دليرى را به بند آورده‌ام كه بسيار از او نشان تو پرسيدم . پندارهء « 1 »  تو پيوسته در ديدگانم بود . ليك سخنهاى او - كه جايش از او تهى مانَد - يك سره جز اين بود . من نيز از براى گفتار او ديگر نااميد گشتم و روز سپيد بر من بناگزير تيره گشت .\r\nببين تا او كداميك از ايرانيان است . نبايد كه بر جانش زيانى آيد . زيرا كه من ، خود ، نشانى كه مادر به من داده بود ، بديدم ليك ديده‌ام را باور نكردم . اختر چنين بر سرم نوشته بود كه به دست پدر كشته گردم . چون تندر بيآمدم و اكنون چون باد برفتم ، مگر كه بار ديگر در بهشت تو را شاد ببينم . اينك با دلى پر آتش و ديدگانى اشكبار ، از سختى برستم و دَم فرو بستم .\r\nپس رستم با دلى پر خون و لبى پر آه ، همچون گَرد بر رخش بنشست و خروشان و با دلى پر از درد و جوش از كردهء خويش ، به پيش سپاه آمد . چون ايرانيان روى او را بديدند ، همگى روى بر خاك نهادند و از اين كه او از كارزار ، زنده باز آمد ، كردگار را ستايش كردند . ليك چون او را بدانگونه با سرى پر خاك و جامه‌اى دريده ديدند ، پرسيدند كه : اين چه كارى است ؟ دلت از بهر چه كسى اين گونه گشته است ؟ رستم آن كار شگفتى كه خود كرده و پسر گراميش را آن چنان آزرده بود ، بگفت . پس همه با او خروشيدند . آنگاه رستم به آن سرفرازان گفت : من امروز گويى نه دل دارم و نه تن .\r\nشمايان نيز جنگ توران مجوييد ، كه اين بد كه من امروز كردم ، بس است . آنگاه زواره با تنى خسته و جامه‌اى بر تن دريده ، به پيش رستم پيل تن آمد . چون رستم برادر را بدانگونه ديد ، بگفت آنچه را كه از پسرِ كشته بشنيده بود و گفت : من از كار خويش پشيمان گشتم ، ليك دانم كه كيفر اين كار را بيش از اندازه خواهم ديد . به پيرانه‌سر ، پسر را بكشتم و پِى و بيخ آن نامور را ببريدم . جگرگاه آن پسر جوان را دريدم . از اين\r\n\r\n","description":"","footnote":" ( 1 ) - پنداره به پارسى به معناى خيال است . ","page_name":" 441 ","page_number":441},
  {"content":"\r\n\r\nپس تا جاودان ، آسمان بر او خواهد گريست .\r\nآنگاه رستم پيامى به نزد هومان فرستاد و گفت : شمشيرِ كين ديگر در نيام مانْد .\r\nاكنون تو نگاهدار آن سپاهى . پس ايشان را پاس بدار و دَمى مياساى . و بدان كه مرا ديگر با تو پيكارى نيست . و بيش از اين جاى گفتار نباشد . ليك اين تو بودى كه با زشت خويى چيزى از من به سهراب نگفتى و با اين كار ، جان و ديدهء مرا آتش زدى .\r\nپس از آن رستم به برادرش گفت : اى گُرد نامور روشن روان ، تو با او تا به لب رود برو و هيچ شتابى بر كسى نيآور . زواره بىدرنگ برفت و سخن رستم پهلوان را به هومان بگفت . هومان گُرد در پاسخ گفت : اين هجير ستيزندهء بدگمان بود كه راز رستم را نهان داشت و سهراب را اين چنين بازى داد . سهراب ، نشان پدر جست ، ليك هجير از بىدانشى با او نگفت . پس اين بد ، از شومى او بود كه بر ما رسيد و بايد سر از تنش جدا ساخت . زواره به پيش رستم پيل تن آمد و از هومان و كار آن انجمن و از هجيرِ بدگمان سخن راند و اين كه از او بود كه سهراب را روزگار بسر آمد . تهمتن از شنيدن گفتار او خيره گشت و گيتى به پيش چشمش تيره شد . پس ، از آن دشت كين به نزد هجير آمد و گريبانش را بگرفت و بر زمينش زد و دشنه‌اى آبگون بركشيد و خواست تا سر از تنش جدا سازد . ليك در همان زمان بزرگان به پوزش خواهى بيآمدند و هجير را كه به نزديكى مرگ رسيده بود ، بازستدند .\r\nچون رستم پهلوان از آن جايگاه برگشت ، با روانى خسته به پيش پسر آمد .\r\nبزرگان نيز چون توس و گودرز و گستهم با او برفتند و رستم را گفتند : مگر يزدان ، درمان اين كار كند و اين اندوه را بر تو آسان گرداند . ليك رستم دشنه‌اى به دست گرفت و خواست تا سر خود را ببرّد . كه در همان هنگام بزرگان به دو در آويختند و خون گريستند و گودرز به دو گفت : اكنون اگر از روى گيتى ، دود نيز برآورى ، ديگر چه سود ؟ تو اگر سد گزند نيز بر خويش رسانى ، ديگر چه آسانىاى به آن ارجمند رسد ؟ بدان كه اگر سرنوشت او اين باشد كه هنوز زنده بماند ، پس در گيتى بماند و تو نيز با او بمانى . ليك اگر آن جوان ، از اين گيتى رفتنى باشد ، پس بنگر كه چه كسى در گيتى\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nجاويد است ؟\r\nشكاريم يك سر همه پيش مرگ * سرِ زير تاج و سرِ زير ترگ\r\nچو آيدش هنگام ، بيرون كند * و ز آن پس ندانيم تا چون كند\r\nاى سپهبد ، چه كسى از مرگ ، بىاندوه است ؟ پس نبايد كه اين چنين بگريى . راه زندگانى اگر دراز باشد يا كوتاه ، و ما اگر چه پراكنده باشيم ، ليك سرانجام ِ همه يكى باشد چون راه يكى است .\r\nنوشدارو خواستن رستم از كاووس\r\nپس رستم به گودرز گفت : اى گُرد زورمند و روشن روان ، پيامى از من به نزد كاووس ببر و او را بگوى كه چه بر سرما آمد و با دشنه جگرگاه پسر دليرم را بريدم ، كه دستم بريده بادا . اينك [ اى كاووس 
  ] اگر هيچ كارهاى مرا به ياد دارى ، پس يك بار نيز دلت را به تيمار من رنجه كن و از آن نوشدارويى « 1 »  كه در گنج دارى و زخميان را تندرست مىسازد ، به همراه يك جام مِى به نزد من فرست . باشد كه به بخت تو ، سهراب نيز بهتر شود و او نيز همچون من در پيش تخت تو ، كهتر گردد . گودرز سپهبد همچون باد بيآمد و پيام را به كاووس بداد . كاووس به دو گفت : آبروى هيچكس از انجمن ، از رستم پيل تن در نزد من بيشتر نيست . او را آبروى بسيارى به نزد من هست و هرگز نخواهم كه به دو بد رسد . ليك اگر نوشداروى خود را به دو دهم و آن سهراب پيل تن زنده مانَد ، پشت رستم به نيروى او استوار گردد و بىگمان مرا نابود سازد .\r\nولى اينك اگر هر زمان از رستم به من بد رسد ، كيفر او را چنان كه سزاوار است ، خواهيم داد . شنيدى كه رستم [ در آن روزِ تندى من 
  ] گفت : كاووس ، كه باشد ؟ اگر او\r\n\r\n","description":"","footnote":" ( 1 ) - نوشدارو به معانى ترياك و پادزهر و شراب به كار رفته است . ليك در اينجا به معناى معجونى شفابخش است . ","page_name":" 443 ","page_number":443},
  {"content":"\r\n\r\nشهريار است ، پس توس كيست ؟ پس بدان كه رستم با آن برو برز و يال و شاخ ، در گيتىِ فراخ نيز نمىگنجد و به پيش تخت من و به زير فرّ هماى ، نخواهد ماند . آن روز مرا چندان دشنام بداد و به پيش سپاه ، آبرويم را ببرد . اينك چون فرزند او زنده بماند ، در دستان من جز خاك ، چيزى نماند . تو كه مرد بزرگ و كارآزموده‌اى هستى ، سخنهاى سهراب را نشنيده‌اى كه گفت : سر هزار تن از ايرانيان را ببرّم و كاووس كِى را زنده بردار كنم . اينك اگر او در گيتى زنده بماند ، كهتر و مهتر به دو تاب گيرند .\r\nكسى دشمن خويشتن پرورد * به گيتى برون ، نام بد گسترد\r\nگودرز چون سخنان كاووس را بشنيد ، زود برگشت و همچون دود به پيش رستم آمد و به دو گفت : خوى بد شهريار ، درختى است كه هميشه كبست « 1 »  به بار دارد .\r\nهيچ كس در گيتى از تندى به مانند او نيست . كاووس رنج كسى را خريدار نيست .\r\nاينك تو ، خود ، بايد كه به نزديك او روى و جان تاريك او را روشن سازى .\r\nزارى كردن رستم بر سهراب\r\nآنگاه رستم بفرمود تا پيش كاران ، جامه‌اى زربفت فراهم آرند و سهراب جوان را بر آن جامه بخوابانند تا به پيش شهريار روند . رستم ، اين بگفت و خود در پيش شد .\r\nكه ناگهان كسى از پس او آمد و آگاهش ساخت كه : سهراب از اين گيتى فراخ درگذشت و ديگر از تو گاسونه « 2 »  مىجويد ، نه كاخ . پدر از جا جست و آه سردى كشيد و خون بگريست و چون باد از اسپ پياده گشت و خاك بر سر كرد . بزرگان سپاه نيز همچنان زارى كنان و گريان بودند . رستم به زارى مىگفت : اى جوان جنگاور سرفراز ، اى از نژاد پهلوانان ، ديگر خورشيد و ماه نيز كسى چون تو و چون\r\n\r\n","description":"","footnote":" ( 1 ) - كَبَسَتْ  kabast  به پارسى به معناى حنظل است .  ( 2 ) - گاسونه به پارسى به معناى تابوت است . ","page_name":" 444 ","page_number":444},
  {"content":"\r\n\r\nتخت و تاج و جوشن تو نبيند . اين پيشامد كه مرا رسيد ، براى كه پيش آمده ؟ كه به پيرانه سر ، فرزند را - آن نبيرهء سام سوار كه از سوى مادر نيز از نژاد شاهان بود - بكشتم . در سراسر گيتى ، يكى نيز چون من نباشد . با اين مردانگى ، در پيش او چون كودكى بودم . اينك سزاوار است كه دو دستم بريده گردد و نشستم جز بر خاك تيره مباشد . چون مادرش آگه گردد ، به دو چه گويم ؟ چگونه كسى را به پيشش فرستم ؟ بگويم كه چرا او را بىگناه بكشتم ؟ چرا روز را بر او سياه كردم ؟ كدامين پدر ، هرگز اين كار بكرد ؟ اكنون گفتار سرد ، سزاوار من است . چه كسى در گيتى ، فرزند را بكشته است ؟ فرزندى دلير و جوان و خردمند . پدر گرانمايه و پهلوان تهمينه - آن دختر پاك جوان - به دو چه گويد ؟ همانا كه بر نژاد سام نفرين كند و نام من نيز بىكيش كند . چه كسى مىدانست كه اين كودك ارجمند ، بدين سال ، چون سروى بلند مىگردد و آهنگ جنگ مىكند و روز روشن را بر من سياه مىگرداند . آنگاه رستم بفرمود تا بر روى آن پسر جوان ، ديباى خسروانى كشيدند .\r\nهمى آرزو ، گاه و شهر آمدش * يكى تنگ تابوت ، بهر آمدش\r\nپس رستم ، گاسونهء او را از آن دشت برداشت و رو به سوى سراپردهء خويش نهاد .\r\nدر سراپرده آتش افكندند و همه سپاهيانش ، خاك بر سر ريختند . خرگاه را كه از ديباى هفت رنگ بود و آن تخت پر مايه و زين اسپش را بر آتش نهادند و فرياد برخاست . رستم پهلوان پيوسته زارى مىكرد و مىگفت : گيتى ديگر به گاهِ كارزار ، سوارى چون تو به مردانگى و پهلوانى نبيند . دريغ آن همه مردى و خِرَد تو . دريغ آن رخ و برز بالاى تو ، دريغ آن همه پشيمانىِ جان گسل . از مادر جدا گشتى و داغ بر دل پدر نهادى . رستم پيوسته خون مىگريست و خاك از زمين مىكَند و جامهء خسروانى را بر تن چاك مىكرد و مىگفت : همانا كه زال زر و رودابهء پر هنر نيز مرا نكوهش كنند و بگويند كه رستم با كشتن بر سهراب دست يافت و با دشنه جگرگاه او را بردريد . بر اين كار ، چگونه پوزش خواهم و دلشان را به گفتار خويش آورم ؟ گُردان و گردنكشان\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nچون آگه شوند كه آن سرو سهى را از باغ بركندم ، چه گويند ؟ پس همهء پهلوانان كاووس شاه با او بر خاك نشستند و تهمتن را كه جگرش پر از درد گشته بود ، زبان پند گشودند :\r\nچنين است كردار چرخ بلند * به دستى كلاه و به ديگر كمند\r\nچو شادان نشيند كسى با كلاه * ز خم ّ كمندش ربايد ز گاه\r\nچرا مهر بايد همى بر جهان * ببايد خراميد با همرهان\r\nچو انديشهء روز گردد دراز * همى گشت بايد سوى خاك باز\r\nاگر هست ازين چرخ را آگهى * همانا كه گشتست مغزش تهى\r\nچنان دان كزين گردش آگاه نيست * كه چون و چرا سوى او راه نيست\r\nبدين رفتن اكنون نبايد گريست * ندانيم كه فرجام اين كار چيست\r\nاز سوى ديگر چون از كار سهراب به كاووس شاه آگهى رسيد ، با سپاهيانش به نزد رستم پهلوان آمد و به دو گفت : چرخ گردون ، همه را مىربايد و نبايد كه بدين خاك ، مِهر آوريم . يكى زود مىميرد و يكى ديرتر . ليك سرانجام ِ هر كسى مرگ است . اينك تو دل و جانت را بدين كار خرسند كن و گفتار خردمند به گوش سپار كه : اگر آسمان را بر زمين زنى و يا آتش در گيتى افكنى ، آن درگذشته را باز نخواهى يافت . پس روانش را به سراى ديگر ، كهن دان . من از دور ، آن بر ويال و برز بالا و گوپال او بديدم .\r\nبدان كه اين سرنوشت بود كه او را با آن سپاه برانگيخت تا در اينجا به دست تو تباه گردد . اينك تا به كِى مىخواهى بر اين رفته بگريى ؟ رستم به دو گفت : او كه درگذشت ولى هومان بر آن پهن دشت بنشسته است و چندى از سران توران و چين با اويند . پس تو هيچ كينه‌اى از ايشان در دل مدار . زواره به نيروى يزدان و به فرمان تو ايشان را روانه سازد . كاووس شاه ، رستم را گفت : اى پهلوان نامجوى ، كه از اين رزم ، تو را اندوه به روى آمد اگر چه ايشان به من چندان بدى بكرده‌اند و دود از ايران\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nبرآورده‌اند ، ليك دل من از درد تو پر درد گشت ، پس ، از ايشان كينه نخواهم گرفت .\r\nبازگشتن رستم به زابلستان\r\nبارى كاووس شاه از آن جايگاه ، سپاهيان خود را به سوى ايران راند و رستم بماند تا زواره از راه بيآيد و به دو از سپاه توران آگهى آورد . سپيده‌دم زواره بيآمد و رستم بىدرنگ سپاه را به سوى زابلستان كشيد . چون از وى به زال آگهى رسيد ، همهء سيستان با رنج و درد و گداز به پيش او آمدند و خاك بر سر افشاندند . دُم رخش را بريده و كوس‌ها و ناى رويين را دريده بودند . چون دستان سام ، گاسونه را ديد ، از اسپ زرّين لگام فرود آمد . تهمتن نيز با دلى ريش و جامه‌اى بر تن دريده ، پياده پيش رفت . همهء پهلوانان ، كمر بگشودند و در پيش آن گاسونه ، خاك بر سر كردند . آنگاه گاسونه را از بالاى شتر به زير آوردند . دريغ از چنان نامدار دليرى . تهمتن در پيش پدر ، به زارى در گاسونهء زر دوز را برداشت و به دو گفت : بنگر كه سام سوار به زارى در اين گاسونهء تنگ بخفته است . دستان از دو ديده خون باريد و در پيشگاه داور رهنمون بناليد . تهمتن پيوسته مىگفت : اى نامدار ، تو رفتى و من خوار و زار بماندم .\r\nزال نيز مىگفت : اينت شگفت كارى كه سهراب گرز گران برگرفت . ديگر هيچ مادرى ، پهلوانى چون او در گيتى نزايد . زال از سهراب مىگفت و مىگريست .\r\nچون تهمتن به ايوان خويش آمد ، خروشيد و گاسونه را در پيش نهاد . رودابه كه گاسونهء سهراب را ديد ، خون از ديدگان بباريد و پيوسته به زارى مىگفت : اى پهلوان سرفراز ، زمانى سر از گاسونه بردار . رودابه بدين سان آهى از جگر بركشيد و به زارى اين چنين مويه آغاز كرد كه : اى پهلوان ْ زادهء شيرگير ، ديگر كسى به زورمندى و دليرى تو نزايد . به مادرت راز خويش را نمىگويى ، كه به هنگام شادى ، تو را چه پيش آمد ؟ به روز جوانى ، به زندان شدى و به اين خانهء مستمندان افتادى .\r\nنمىگويى كه از پدر ، چه بر سرت آمد ؟ چرا بدين سان جگرت را بر دريد ؟ فرياد\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nرودابه از آن ايوان تا به كيوان رسيد و هر كه آن را بشنيد ، به زارى بگريست . آنگاه با سوگ و درد و دلى پر درد و رخسارى زرد به درون پرده رفت . چون رستم چنان ديد ، به زارى ، خون بگريست . گويى مگر رستاخيز آمده بود كه بدانسان دلها از شادى مىگريختند .\r\nرستم بار ديگر گاسونهء سهراب شير را به پيش آن بزرگان دلير آورد و ميخ از آن بركَند و درش بگشود و نساجامه « 1 »  از او جدا كرد و تنش را به آن نامداران نمود .\r\nگويى كه دود از آسمان برخاست . هر كه بدانجا بود ، از پير و جوان و زن و مرد ، يك سره نالان گشتند . رخسارشان كبود و جامه‌هايشان چاك چاك و دلهايشان پر درد و سرهايشان پر خاك بود . همهء آن كاخ گويى يك سره گاسونه‌اى بود ، كه آن شير نر در آن بيآسوده بود . گويى سام بود كه با آن يال و دوش ، از جنگ ، اندوهگين گشته ، بيآمده و بخفته بود . پس بار ديگر او را با ديباى زرد بپوشانيد و سر گاسونهء تنگ را سخت كرد . رستم با خود گفت : اگر دخمهء زرّينى بسازم و آن را مشك آگين نيز كنم ، چون من درگذرم ، او برجاى نماند . اينك مرا چاره‌اى جز اين نيست . پس رستم دخمه‌اى چون سُم ستوران ، استوار بساخت و گاسونه‌اش را از داربوى خام بتراشيد .\r\nستام زرّين بر آن ببست . « 2 »  گيتى به زارى از ديدن اين كار ، كور گشت . و در همه جا داستان كشته شدن فرزند به دست آن پهلوان بپيچيد و هر كه آن را بشنيد اندوهخوار گشت و سراسر گيتى پر از تيمار شد .\r\nبارى چند روزى بر رستم بگذشت و هيچ شادمانى به دلش راه نيافت . ليك\r\n\r\n","description":"","footnote":" ( 1 ) - نساجامه به پارسى به معناى كفن است .  ( 2 ) - چنان كه در اينجا ملاحظه مىشود حكيم فردوسى بر آن است كه دخمهء سهراب در زابلستان بوده است . اما ابن اسفنديار در يك خبر واحد كه پيش از اين نيز سخنى در باب آن گفته شد ، از آنجا كه جنگ ميان رستم و سهراب را به اشتباه در ناحيهء رويان دانسته است ، آورده كه چون سهراب كشته شد ، رستم تابوت او را برگرفت تا به زابل ببرد ، ليك چون به سارى در نزديك قصر طوس ( كوسان ؟ ) رسيد ، تابوت را چندى فرو نهاد تا حرارت هوا كمتر شود . اما ديگر ميسّر نشد كه آن را به زابلستان ببرد ، پس در همانجا دفن كرد و گور سهراب در آنجاست . ابن اسفنديار ، تاريخ طبرستان ، ج 1 ، ص 82 . در اينجا باز هم تأكيد مىشود كه اين روايت با توجه به آنچه كه پيش از اين گفته آمد ، نادرست است . ","page_name":" 448 ","page_number":448},
  {"content":"\r\n\r\nسرانجام ، شكيبايى پيشه ساخت ، ازيرا كه ديگر راهى براى خويش نمىديد .\r\nجهان را بسى هست از آنسان به ياد * بسى داغ بر جان هر كس نهاد\r\nكرا در جهان هست هوش و خرد * كجا او فريب زمانه خورد\r\nچون ايرانيان نيز از اين كار آگهى يافتند ، از آتش آن اندوه برافروخته گشتند . از سوى ديگر نيز ، هومان به توران زمين رسيد و آنچه بگذشته بود ، به افراسياب بگفت . شاه توران از آن ، در شگفت شد .\r\nآگاهى يافتن مادر از كشته شدن سهراب\r\nفريادى از توران زمين بيآمد كه : سهراب بر دستِ كين كشته شد . چون اين آگهى به شاه سمنگان رسيد ، جامه بر تن خويش دريد . پس به مادرش آگهى رسيد كه سهراب گُرد به تيغ پدر ، خسته گشت و بمرد . مادر چنگ بزد و پيراهن بر تن بر دريد و آن تن زيباى چون لآلش درخشان گشت . فرياد و خروش برآورد . پيوسته از هوش رفت و باز به هوش آمد . آن زلف چون كمند تاب داده‌اش را به انگشت پيچيد و از بن بكَند . خوناب از رخسارش فرو باريد و پيوسته به خاك افتاد و خاك تيره بر سر افشاند و با دندان گوشت از بازو بكَند . آتش بر سرش افكند و روى و مويش را بسوخت . پيوسته مىگفت : اى جان مادر ، اكنون كجايى ؟ در اندرون خاكى . چشمم به راه بود و مىگفتم مگر از فرزند و رستم آگهى يابم . با خود چنان گمان مىكردم كه تا كنون به گِرد گيتى گشته‌اى و پدر را جسته و يافته‌اى و اكنون تيز به سويم روان گشته‌اى . چه مىدانستم اى پسر كه مرا آگهى رسد كه رستم جگرت را با دشنه بردريد و بر آن روى و برز بالا و موى تو دريغش نيآمد و نيز بر آن گردگاهت دريغش نيآمد كه آن را به تيغ بدرّيد ؟ روزها و شبهاى درازى تنت را به ناز پروريده بودم . اكنون آن تنت در خون فرو شد و جامه‌ات ، نساجامه گشت . اينك من چه كسى را در كنار\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nگيرم ؟ چه كسى مرا اندوهگسار باشد ؟ چه كسى را بجاى تو پيش خود خوانم ؟ و به كه اين درد و تيمار خويش بگويم ؟ دريغا آن تن و جان و چشم و چراغ كه به دور از اين كاخ و باغ ، در خاك شد . اى شير لشگرپناه ، پدر جستى ، ليك بجاى پدر ، گور يافتى . از اميد ، نوميد گشتى و به زارى در خاك بخفتى . چرا پيش از آنكه او دشنه را بركشد و جگرگاه سيمينت را بردرد ، آن نشانى را كه مادرت به تو داده بود ، به دو ندادى و از آن يادى نكردى ؟ مادرت كه نشان از پدر داده بود ، از بهر چه باور نكردى ؟ اكنون مادرت بىتو پر از رنج و تيمار و درد و اندوه ، در بند مانْد . چرا با تو بدان سفر نيآمدم تا ماه و خورشيد به كام دلت بگردد ؟ اى پسر ، چون رستم مرا از دور مىديد ، مىشناخت و ترا با من مىنواخت و نيزه به سويت نمىانداخت و جگرگاهت را نمىشكافت .\r\nو بدين سان او پيوسته مويه كرد و موى از سر كَند و دست بر رخسار زيبايش كوبيد و آن را بخست . از بس كه پيوسته شيون و ناله كرد ، اشك به ديدگان همه آورد .\r\nو بر آنگونه بيهوش و مست بر زمين افتاد كه دل همگان از ديدن او رنجور گشت .\r\nچنان بر خاك افتاد كه همچون مرده گشت و گويى خونش هم بيافسرد . ليك باز به هوش آمد و ناليدن از سر گرفت و به ياد آن پسرِ كشته انديشه كرد چونان كه آب را از خون جگرش چون لآل ساخت . پس آن تاج سهراب را بيآورد و بر آن تاج و تخت زار بگريست و پيوسته مىگفت : اى درخت خسروانى . آنگاه آن اسپ بادپاى سهراب را بيآورد و سرش را در بر گرفت و بر سر و روى آن بوسه زد و روى و موى خود بر سم ّ آن بماليد . گيتى به دو در شگفت مانده بود . پس آن جامهء شاهوار سهراب را بيآورد و همچون فرزندى در كنار گرفت . از خون ديدگانش خاك را لآل ساخت و با درد در خاك و خون مىگشت . پس آنگاه زره و جامه جنگ و كمان و نيزه و تيغ و گرز گران و لگام زرين و سپر سهراب را بيآورد و لگام و سپر را بر سر زد . كمند سهراب\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nرا كه هشتاد ياز « 1 »  درازاى آن بود بيآورد و بر گلوى خود افكند . جوشن و كلاهخود او را بيآورد و پيوسته مىگفت : اى شير پرخاش جوى . تيغ سهراب را از نيام بركشيد و دُم اسپش را بريد . آن همه خواسته و زر و سيم و اسپان آراسته را به درويشان داد و در كاخ را بست و تختش را از جا بكَند و بر زمينش افكند . در كاخها را يك سره سياه كرد و خاك از ايوان و كاخ برآورد . آن جايگاه بزمى را كه سهراب از آنجا به رزم رفته بود ، فرو هشت و خود ، جامهء نيلگون بپوشيد و آن را نيز خونين بكرد . روز و شب مويه كرد و بگريست . و بدين سان يك سال پس از مرگ سهراب بزيست و سرانجام هم در اندوه او بمرد و روانش به سوى سهراب گُرد برفت . « 2 » \r\nچنين گفت بهرام نيكو سخن * كه با مردگان آشنايى مكن\r\nنه ايدر همى ماند خواهى دراز * بسيچيده باش و درنگى مساز\r\nبه تو داد يك روز نوبت پدر * سزد گر ترا نوبت آيد بسر\r\nچنينست رازش نيآيد . پديد * نيابى به خيره ، چه جويى كليد\r\nدر بسته را كس نداند گشاد * درين رنج ، عمر تو گردد به باد\r\nو ليكن كه اندر گذشت از قضا * چنين بد قضا از خداوند ما\r\nدل اندر سراى سپنجى مبند * سپنجى مباشد بسى سودمند\r\nاينك از اين داستان روى بر تافتم و به كار سياوش پرداختم . « 3 » \r\n\r\n","description":"","footnote":" ( 1 ) - ياز به معناى ارش است يعنى حد فاصل سر انگشتان دست تا آرنج كه به عربى مرفق خوانند . برهان قاطع ، ماده ياز .  ( 2 ) - مستوفى در يك روايت نادرست آورده است كه چون سهراب به دست رستم كشته شد ، مادرش به كين خواستن پسر به پيش رستم آمد . ليك « رستم او را دلخوش كرد و ازو فرامرز بزاد » . تاريخ گزيده ، ص 88 . اين روايت كاملاً نادرست است زيرا فرامرز از خواهر گيو كه زن ديگر رستم بود زاده شد ، نه از تهمينه .  ( 3 ) - در ادامه اين مطلب ، اين بيت وجود دارد :\r\nيكى داستانست پر آب چشم * دل نازك از رستم آيد به خشم\r\nليك اين بيت دقيقاً همان است كه در شروع داستان سهراب آمده است و در اينجا كاملاً زائد به نظر مىرسد چرا كه در داستان سياوش ، رستم هيچگونه نقش منفىاى نسبت به سياوش نداشت تا انسان از آن خشمگين گردد . ","page_name":" 451 ","page_number":451},
  {"content":"\r\n\r\nداستان سياوش\r\nآغاز داستان\r\nكنون اى سخنگوى بيدار مغز * يكى داستانى بيآراى نغز\r\nسخن چون برابر شود با خرد * روان سراينده رامش برد\r\nكسى را كه انديشه ناخوش بود * بد آن ناخوشى راى او كش بود\r\nهمى خويشتن را چليپا كند * به پيش خردمند رسوا كند\r\nو ليكن نبيند كس آهوى خويش * ترا روشن آيد همه خوى خويش\r\nاگر داد بايد كه ماند بجاى * بيآراى و ز آن پس به دانا نماى\r\nچو دانا پسند و پسنديده گشت * به جوى تو در آب جنبيده گشت\r\nبه گفتار دهقان كنون باز گرد * نگر تا چه گويد سراينده مرد\r\nكهن گشته اين داستانها ز من * كنون نو كند روزگار كهن\r\nاگر زندگانى بود دير باز * بدين دين خرّم بمانم دراز\r\nكه يك ميوه دارى بماند ز من * كه بارد همى بار او بر چمن\r\nاز آن پس كه پيمود پنجاه و هشت * بسر بر فراوان شگفتى گذشت\r\nهمى آز كمتر نگردد به سال * همى روز جويد به تقويم و فال\r\nچه گفته است آن موبد پيش رو * كه هرگز نگردد كهن گشته نو\r\nتو چندان كه باشى سخن گوى باش * خردمند باش و نكوخوى باش\r\nچو رفتى سر و كار با ايزدست * اگر نيك باشدت كار ، ار بدست\r\nنگر تا چه كارى همان بدروى * سخن هر چه گويى همان بشنوى\r\nدرشتى ز كس نشنود نرم گوى * سخن تا توانى به آزرم گوى\r\nز گفتار دهقان چنين داستان * تو بر خوان و برگوى از باستان\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nداستان مادر سياوش\r\nموبد چنين گفت كه : روزى سپيده دم ، توس با گيو و گودرز و چند سوار ديگر ، شادان از پيش شهريار با باز و يوزان شكارى به دشت دَغوى « 1 »  براى شكار گورخر برفتند . چون بدانجا رسيدند ، لب يك جويبار ، از بهر شكار بتاختند و گورخران بسيارى بكشتند و بيانداختند . سرزمين تركان بدانجا نزديك بود . از دور ، بيشه‌اى در مرز توران پديدار گشت . پس توس و گيو به سوى آن بيشه رفتند و چند تن از مردان دلاور نيز در پس ايشان روان شدند . گيو و توس چندى در آن بيشه از بهر شكار بگشتند كه ناگهان زيبا رويى را در آن بيشه بيافتند . « 2 »  هر دو با لبى خندان بسويش شتافتند . به زيبايى او كسى ماننده نبود . بالايش چون سرو و رويش چون ماه بود ، آن چنان كه كسى را توان نگاه كردن به دو نبود . پس توس به او گفت : اى ماه فريبنده ، چگونه بدين بيشه راه يافتى ؟ آن زيبا روى گفت : ديشب پدرم مرا بزد و من سرزمينم را رها ساختم و رفتم . شب ، ديرگاه بود كه مست از بزمى بيآمد و چون بدانسان جوشان از دور مرا ديد ، دشنه‌اى آبگون بركشيد و خواست تا سر از تنم جدا سازد .\r\nتوس از او نژادش را بپرسيد و آن سروپيكر ، يكايك نژاد خود ياد كرد و به دو گفت : من از خويشان گرسيوز هستم و نژادم به شاه آفريدون مىكشد . پس توس به دو گفت :\r\nچگونه پياده و بدون اسپ و راهنمايى بدينجا آمدى ؟ پاسخ داد كه : اسپم در راه ماند و از سستى ، مرا بر زمين نشاند . زر و گوهر بيشمارى داشتم و تاجى از زر بر سرم بود كه همه را نگاهبانان از من بستدند و با نيام تيغ بر من زدند . من از بيم ، از پيش ايشان بجَستم و با ديده‌اى خونفشان بدين بيشه آمدم . اينك چون پدرم هوشيار گردد ، بىگمان سوارانى را از پس من بفرستد و مادرم نيز شتابان بيآيد و نخواهد كه\r\n\r\n","description":"","footnote":" ( 1 ) - نگارندهء اين سطور ، مكان دشت دغوى را نيافت .  ( 2 ) - در برهان قاطع ، ماده دغوى ، بجاى نام گيو ، نام رستم ذكر شده است . ","page_name":" 453 ","page_number":453},
  {"content":"\r\n\r\nاز اين سرزمين بروم .\r\nپس دل پهلوانان به دو نرم گشت و سر توس پر آزرم گشت و به گيو گفت : اين من بودم كه نخست او را يافتم و از همان رو بود كه تيز بشتافتم . ليك گيو گفت : اى سپهدار شاه ، مگر نه اين كه تو نيز بدون سپاه ، با من برابر بودى ؟ ولى توس بر گيو ، ستيزنده گشت و گفت : اين اسپ من بود كه نخست بدانجا رسيد . گيو به دو گفت : اين سخن مگوى ، زيرا كه اين من بودم كه نخست به جستجوى شكار بتاختم . از براى كنيزى ، سخن به كژّى مگوى ، زيرا كه جوانمرد ، پرخاش جوى نگردد . و بدين سان سخن ايشان از تندى به جايى رسيد كه : بايد سر از تن آن ماهرو جدا ساخت . ميان ايشان داورى دراز گشت تا اين كه كسى از بزرگان ميانجى گشت و گفت : اين را به نزد شاه ببريد و هر چه او فرمان دهد ، هر دو همان كنيد . پس هر دو تن از گفتار آن ميانجى بر نگشتند و سوى شاه ايران رو نهادند .\r\nچون كاووس روى كنيزك را بديد ، بخنديد و لب را به دندان گزيد و به هر دو سپهبد گفت : ديگر رنج راه شما كوتاه گشت . اين شكار ، اگر گوزن است يا آهويى دلبر ، در خور مهتران باشد . امروز را بدين داستان بگذرانيم كه گُردان ما با يوز شكارى ، خورشيد گيرند . پس كاووس شاه به دختر گفت : اى كه چهره‌ات همچون پرى است ، برگو كه نژادت چيست ؟ گفت : از سوى مادر نژادم به خاتون ترك مىرسد و از سوى پدر به آفريدون « 1 »  و نياى من گرسيوز سپهدار است كه خرگاهش در آن مرز گسترده است . كاووس شاه به دو گفت : اين موى و روى و نژاد را خواستى كه به باد دهى . اينك شايسته است كه تو را در شبستان زرّين خود بَرَم و سرِ ماهرويانت گردانم . دختر نيز گفت : چون تو را در ميان گردنكشان ديدم ، برگزيدم .\r\n\r\n","description":"","footnote":" ( 1 ) - منظور او اين است كه از سوى مادر ، نژاد او به شاهان بومى و اصلى ترك ساكن در توران مىرسيده ( كه اغلب هم حاكميت زن سالارى بوده و به خاتون معروف بوده‌اند ) و از سوى پدر ، نژادش به ايرانيان مىرسيده است . همانطور كه در جلد اول از كتاب حاضر نيز نگارندهء اين سطور گفته است ، آنگاه كه ايرانيان به سرپرستى تور به توران رفتند ، طبعاً با بوميان اصلى ترك ساكن در آنجا پيوند و آميزش يافتند . ","page_name":" 454 ","page_number":454},
  {"content":"\r\n\r\nپس كاووس شاه ده اسپ گرانمايه را به همراه تاج و تخت به پيش توس و گيو فرستاد و آن بت را نيز به شبستان فرستاد و بفرمود تا بر تخت نشيند . پس به زيرش تخت پيلسته نهادند و بر سرش تاجى از زر و پيروزه گذاردند و او را با ديباى زرد و ياكند و پيروزه و لاژورد بيآراستند .\r\nزادن سياوش از مادر\r\nبسى بر اين روزگار برنيامد كه بهار خرّم رنگ يافت . سپهر گردان بگشت تا اين كه نُه ماه بر آن خوب چهر برآمد . پس به كِى كاووس بگفتند كه : بچّه‌اى فرّخ پديد آمد . و اكنون ديگر بايد تخت بر ماه كشيد . كودكى همچون پرى با چهره‌اى بسان بتان آذرى از او جدا شد . گيتى از آن كودك پر گفتگو گشت . هرگز كسى كودكى با روى و مويى بسان او نديده بود . كاووس شاه ، نام او را سياوخش « 1 »  نهاد . پس آنگاه بفرمود تا ستاره‌شناسان ، اختر او را بجويند . ليك همهء ستاره شناسان ، ستاره را بدان كودك آشفته ديدند و بختش را خفته يافتند و آزارش بديدند . پس اندوهگين گشتند و به يزدان پناه برده ، هر چه بود ، از كار پسر به شاه بگفتند و راههايى به دو نمودند .\r\nروزگارى بر اين بگذشت . تا اين كه تهمتن به پيش شهريار آمد و گفت : اين كودك ِ همچون شير را بايد كه من در كنار خود بپرورانم ، زيرا كه ديگران را مايهء اين كار نيست و در گيتى دايه‌اى چون من براى او نباشد . كاووس شاه در اين كار بسيار انديشيد و سرانجام آن كار بر دلش گران نيآمد و آن دل و ديده و آن پورِ پسنديده را به رستم بسپرد و تهمتن او را به زابلستان برد و در گلستان ، نشستنگاهى براى او\r\n\r\n","description":"","footnote":" ( 1 ) - سياوخش  Syvax  يا سياوش  Syva  در اصل اوستايى آن سْياوَرْشَن ْ  Syvaran  مىباشد كه نامى است برگرفته از دو جزء سْياوَ  Syva  به معناى سياه اَرْشَن ْ  Aran  به معنى نر ( اسب نر ) . جمعاً به معناى دارندهء اسب نر سياه است . پورداود ، يشتها ، ج 2 ، ص 234 و 227 برهان قاطع ، ماده سياوش حواشى معين 299 .  Justi , Iranisches , Namienbucg , p  ","page_name":" 455 ","page_number":455},
  {"content":"\r\n\r\nبساخت . پس هنرهاى سوارى و تير و كمان و كمند و شكار با شاهين و باز و يوز و آيين تخت و تاج و دادگرى و سپاهدارى و ميگسارى به دو بيآموخت . و بدين سان رستم رنج بسيارى برد تا سياوش به بار آمد و چنان شد كه هيچ كس از بزرگان در گيتى به مانند او نبود . و چون چندى بگذشت ، سياوش آن چنان برومند گشت كه با كمند به شكار شير مىرفت . پس روزى رستم سرفراز را گفت : اينك مرا ديدار شاهم نياز آمده است . تو بسى رنج بردى و دل سوختى و هنرهاى شاهان به من بيآموختى .\r\nاكنون بايد كه پدر ، اين هنرهايى كه رستم پيل تن به من بيآموخته ، ببيند .\r\nپس رستم پهلوان شيردل ، كار او را بساخت و فرستادگان را به هر سو بتاخت تا اسپ و ريدك و سيم و زر و مُهر و تيغ و تاج و كمر و پوشيدنى و گستردنى بسيار از گنجهاى رستم بيآورند و هرچه در آنجا نبود از ديگر جايهاى گيتى زود بدانجا آورند .\r\nآنگاه همهء آنها را به همراه سياوش روانه ساخت و خود نيز با او برفت تا كاووس دژم نگردد . همهء سپاه بر اين كار مىنگريستند و خشنودى رستم پهلوان را مىخواستند ، همه جا را به آيينشان بيآراستند و زر و شاهبوى برآميختند و از فراز بامها بر سر ريختند . در و بام هر برزن را بياراستند و در زير پاى اسپان تازى ، درم افشاندند . همهء يال اسپان را ، از كران تا كران ، به مشك و مىِ و لركيماس اندودند . گيتى پر از شادى و خواسته گشت و يك تن نيز در ايران ، دژم نبود .\r\nباز آمدن سياوش ز زابلستان\r\nچون به كاووس شاه آگهى دادند كه سياوخش ، با فرّهى از راه رسيد شاه بفرمود تا گيو و توس با سپاهيان و بزرگان به همراه نفير و كوس ، شادمانانه ، به پيشواز ايشان روند . پس چنين كردند . آنگاه همهء آن نامداران به همراه توس در يك سوى و رستم پيل تن در سوى ديگر ايشان ، خرامان با آن نو درختِ به بار آمده ، به پيش شهريار آمدند . چون به پيش كاخ كاووس شاه برسيدند ، خروشى برآمد و راه بگشودند .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nكنيزى با آتشدان و بوى خوش ، دستها به كش كرده ، « 1 »  به پيش شاه شد . در هر گوشهء در سيسد تن ايستاده بودند و سياوش آزاده در ميان بود . پس زر و گوهر بسيارى را بر افشاندند و آفرين بسيار خواندند . چون سياوخش ، كاووس را بنشسته بر تخت پيلسته و تاجى از ياكند درخشان بر سر نهاده بديد ، نخست او را آفرين كرد و نماز برد و چندى در پيش او سر بر خاك ساييد . آنگاه به پيش شاه آمد و شاه سر او را در بر گرفت و از او در بارهء رستم بپرسيد و او را بنواخت و بر تخت پيروزه بنشاند . شاه آن چنان از آن برز بالا و فرّ در شگفت گشته بود كه پيوسته بر او آفرين مىخواند . در سيماى او ديدنى بسيار مىديد . سياوش با آن اندك سالى ، بسيار خردمند بود . پس كاووس ، پروردگار گيهان آفرين را آفرين بسيار خواند و رخسار بر زمين ماليد و گفت :\r\nاى كردگار سپهر ، اى خداوند هوش و مهر ، همهء نيكوييها در گيتى از تو است . فرزند را آفرين مىگويم . « 2 »  آنگاه همهء بزرگان ايران با بشارهايى ، « 3 »  شادان به پيش شهريار رفتند . همگى از آن فرّ سياوش فرو ماندند و بر او آفرين بسيار بخواندند . شاه بفرمود تا آزادگان و گُردان سپاه به پيش او ميان ببستند . همه در باغ و كاخ و ايوان ، روى به شادى نهادند .\r\nدر هر جا جشنى بيآراستند و مِى و رود و رامشگران بخواستند . كاووس چنان بزمى بفرمود كه هيچ يك از بزرگان در گيتى پيش از آن نكرده بود . يك هفته را بدين سان شاد بودند . « 4 »  به روز هشتم كاووس شاه در گنجها را بگشود و بفرمود تا از مُهر و تيغ و تخت و كلاه و اسپان تازى با زينهاى خالدار و برگستوان و جامهء جنگ و ديبا و هميانهاى درم و دينار و گوهر ، گنجها فراهم آورند و به سياوش دهند . پس همهء اينها را به دو داد بجز تاج ، زيرا كه هنوز كودك بود و سزاوار داشتن تاج نبود و هنگام آن\r\n\r\n","description":"","footnote":" ( 1 ) - دستها به كِش كردن به معناى دستها را به نشانهء ادب در بغل كردن است .  ( 2 ) - ثعالبى ، تاريخ غررالسير ، ص 120 - 119 نيز طبرى ، تاريخ طبرى ، ج 2 ، ص 421 بلعمى ، تاريخ بلعمى ، ج 1 ، ص 596 نويرى ، نهاية الإرب ، ج 10 ، ص 153 .  ( 3 ) - بِشار به پارسى به معناى نثار است .  ( 4 ) - ثعالبى مدت اين جشن را بجاى يك هفته ، 40 روز ذكر كرده است . تاريخ غررالسير ، ص 120 . ","page_name":" 457 ","page_number":457},
  {"content":"\r\n\r\nنرسيده بود . و بدين سان شاه ، سياوش را با خوبى ، اميد و نويد فراوان بداد . و اين چنين هفت سال او را بيآزمود و در همه جا دريافت كه او در هر كارى پاك زاده است . به سال هشتم بفرمود تا تاج زر با گردنبند و كمر زرّين به دو دهند و به آيين بزرگان و فرّ كيان ، گشادنامه‌اى بر پرنيان بنوشتند و زمين كورشان را - كه سزاوار بزرگى و تخت و تاج بود - به دو داد . آن سرزمين را پيشتر بدان نام مىخواندند و اكنون آن را ماوراءالنهر گويند .\r\nدرگذشت مادر سياوش\r\nچون شاه ، آن فرمان بداد و كارها بسيچيده شد ، مادر سياوش در گذشت . سياوش همچون ديوى بيآمد و فرياد بر آسمان برآورد و جامهء خسروانى بر تن چاك كرد و خاك تيره بر سر بريخت . و اين چنين در سوگ مادر ، دژم بود و بر جان شيرين خود ستم مىكرد . روز و شب بر او مويه مىكرد و روزهاى بسيارى لب به خنده نگشود .\r\nيك ماه را بدين سان با درد و داغ ببود و از اندوه رهايى نجست . تا اين كه بزرگانى چون توس و فريبرز و گودرز و گيو و ديگر شاهزادگان و پهلوانان دلاور از آن كار آگهى يافتند و به پيش او بشتافتند . چون سياوش ايشان را بديد ، بار ديگر آهى از دل بركشيد و از نو گريه آغاز كرد و اندوهِ دل بر ايشان گشود . چون گودرز ، آن سوگ شاهزادهء همچون سرو آزاد را بديد ، دژم شد و بگريست و به دو گفت : اى شاهزاده ، پند من بشنو و از نو ، ياد سوگ مكن .\r\nهر آن كس كه زاد او ز مادر ، بمرد * ز دست اجل هيچكس جان نبرد\r\nاكنون اگر چه مادرت درگذشت ، ليكن بدان كه جان وى در بهشت است . پس ديگر اندوه مدار . و گودرز بدين سان با سد لابه و پند و افسون و چاره ، دل آن شاهزاده را بار ديگر به جاى آورد .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nدلدادگى سودابه بر سياوش\r\nروزگارى چند بر اين بگذشت و دل شاه به سياوش شادمان شد . روزى كِى كاووس با پسر بنشسته بود كه سودابه از در بيآمد و ناگهان روى سياوش را بديد . پس پر انديشه گشت و دلش بردميد . دل سودابه چنان شد كه گويى از باريكى همچون نخ است يا همچون يخى كه در پيش آتش نهند ، آب شد . « 1 »  پس كسى را پنهانى به نزديك سياوخش فرستاد و گفت : او را بگوى كه كارى شگفت نباشد اگر به شبستان شاه آيى . فرستاده رفت و پيام او را بداد . ليك سياوش نيكزاده از آن كار برآشفت و به دو گفت : من مرد شبستان نيستم . مرا مجوى ، زيرا كه مرا فريب و نيرنگ نباشد .\r\nسپيده‌دم روز ديگر سودابه با گرمى به پيش شاه ايران خراميد و به دو گفت : اى شهريار سپاه كه خورشيد و ماه نيز كسى چون تو و چون فرزند تو نديده است ، گيتى به فرزند تو شاد بادا . او را به سوى شبستانت و به ميان خواهران و زنانت بفرست و او را بگوى كه هر از گاهى به پيش خواهرانش به شبستان برود ، زيرا كه همهء آن پوشيده رويان ، از مِهر او دلشان پر خون و چشمانشان اشكبار است . ما نيز او را نماز بريم و به پيش او بشار آوريم و او را بستاييم . شاه كه چنين شنيد ، به دو گفت : سخنى سزاوار است ، همانا كه مِهر تو به دو مهر سد مادر است . آنگاه شاه ، سياوخش را بخواند و گفت : بدان كه خون رگ و مهر را نتوان نهفت . تو را يزدان پاك آن چنان آفريده ، كه هر كه بر تو بنگرد ، به تو مهر آورد . يزدان ، تو را نژاد پاك بداد و هرگز كسى به پاكى تو از مادر نزاد . تو را در پس پردهء من ، خواهران باشند و سودابه نيز برايت\r\n\r\n","description":"","footnote":" ( 1 ) - در باب زيبايى سياوش بسيار سخن گفته‌اند و برخى زيبايى او را به حضرت يوسف ( ع ) مانند كرده‌اند . ر . ك . مستوفى ، تاريخ گزيده ، ص 88 . در همين باره از دعايى كه زرتشت براى گشتاسپ كرده است ، مىتوان زيبايى او را دريافت . زرتشت براى گشتاسپ چنين دعا مىكند : « بكند كه تو مانند كِى سياوش زيبا پيكر و بىآلايش شوى » . آفرين پيغمبر زرتشت ، فقره 3 در پورداود ، يشتها ، ج 2 ، ص 234 . ","page_name":" 459 ","page_number":459},
  {"content":"\r\n\r\nهمچون مادرى مهربان است . پس روا نباشد كه اين خويشان تو بويژه آنان كه با تو پيوند خونى دارند ، تو را از دور ببينند . به شبستان رو و آن پوشيده رويان را ببين و چندى در پيش ايشان بمان تا بر تو آفرين كنند .\r\nسياوش چون گفتار شاه بشنيد ، در او خيره ماند . چندى بيانديشيد و بكوشيد تا گَرد از دل بشويد . با خود گمان كرد كه پدرش او را مىآزمايد تا ببيند چه در سر دارد .\r\nزيرا كه پدرش بسيار آگاه و هوشيار و بينا دل و چيره زبان و نيز بدگمان بود . پس سياوش با خود گفت : اين كارى بد است و اين گفتگو بىگمان از سودابه بيآمده است و چون من به شبستان او روم ، سودابه با من بسيار گفتگو كند . پس به پدر گفت :\r\nشاه به من فرمان و تخت و تاج بداد و هيچ شاهى نيز به خوبى و دانش و آيين و راه تو تا كنون تاج بر سر ننهاده است . پس مرا نشست با موبدان و خردمندان و بزرگان ِ كارآزموده بايسته است و نيزه و گرز و تير و كمان و پيچيدن در دشمنان و يا تخت شاهى و آيين ِ بار دادن و بزم و ميگسارى . ليك در شبستان شاه چه آموزم ؟ زنان كجا به دانش گراينده باشند ؟ ولى اگر فرمان شاه اين است ، من به آيين ، به پيش او روم .\r\nشاه به دو گفت : اى پسر ، شاد باش و هميشه خردمند بمان . سخنى بدين نيكويى تا كنون كم شنيده بودم . سخنى كه چون بشنوى ، خرد بيفزايد . ليك هيچ انديشهء بد به دل راه مده و اندوه از دل بزداى و به شادى گراى و به ديدار آن كودكان برو تا مگر به تو اندكى شادمانه گردند . سياوش گفت : بامدادان بيآيم و هر چه شاه بگفت ، بكنم . اينك من به پيش تو ايستاده‌ام و دل و جان به فرمان تو داده‌ام و همان كنم كه تو فرمان دهى ، زيرا كه تو شاهى و من بنده .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nآمدن سياوش به نزد سودابه\r\nمردى به نام هيربد « 1 »  بود كه هر گونه بدى را از دل و جان و مغزش زدوده بود و دَمى بتخانه « 2 »  را رها نمىكرد و كليد شبستان را او داشت . پس شاه ايران بدان فرزانه گفت : سپيده دم تو به پيش سياوش برو و به هوش باش و هر چه تو را فرمود ، بدان بكوش . و به سودابه نيز بفرماى تا به پيش سياوش ، بشار و گوهر و مشك و بوى آورد و ريدكان نيز با خواهرانش بر او زبرجد و لركيماس افشانند . بارى چون خورشيد سر از كوهسار برآورد ، سياوش به پيش شهريار آمد و بر او آفرين كرد و او را نماز برد و چندى شاه با او سخن گفت : آنگاه كاووس شاه ، هيربد را فراخواند و سخنهاى بايستهء چندى با او راند و به سياوخش گفت : با او برو و دلت را به اين ديدار نو بيآراى . پس هر دو با روانى شادمان و دلى تهى از اندوه برفتند . چون هيربد پرده از در شبستان برداشت ، سياوش همى از بد ، ترسان بود . همه شبستان ، شادمان و بزم ساز به پيش او آمدند . همهء آن خانه ، از كران تا كران ، پر از مشك و دينار و لركيماس بود . به زير پاى سياوش درم ريختند و عقيق و زبرجد برآميختند . بر روى زمين ، ديباى چين بگسترانيده و مرواريد خوشاب ريخته بودند . در هر سو مِى و ساز و آواز رامشگران بود و همه افسرى از گوهر بر سر نهاده بودند . شبستان همچون بهشتى آراسته ، پر از خواسته و خوبرويان بود . چون سياوش به نزديك ايوان رسيد ، تخت زرّين درخشنده‌اى ديد كه بر آن با پيروزه نگاريده و آن را با ديباى شاهوار بيآراسته بودند . بر آن تخت ، سودابهء ماهروى همچون بهشتى پر از رنگ و بو به مانند\r\n\r\n","description":"","footnote":" ( 1 ) - هيربَد  Hirbad  كه در اوستا به صورت اَئِثْرَپئيتى  Aerapaiti  آمده است ، اسم شخص نيست ، بلكه به روحانيانى كه وظيفهء تعليم و تربيت را به عهده داشته‌اند ، اطلاق مىشده است .  ( 2 ) - منظور از بتخانه در اينجا آتشكده است . ","page_name":" 461 ","page_number":461},
  {"content":"\r\n\r\nاگستِ « 1 »  تابان ِ يمن با زلفى شكن در شكن بنشسته و تاج بلندى بر سر نهاده و زلف كمند مشكين را تا پاى فروهشته بود . كنيزى با سرپايى زرّين در دست در پيش او بايستاده و سر را به زير انداخته بود .\r\nچون سياوش از پيش پرده برفت ، سودابه با گرمى از تخت فرود آمد و خرامان به پيش آمد و او را نماز برد . آنگاه زمانى دراز او را در بر گرفت و چشم و رويش را ببوسيد و از ديدار آن شاه نو سير نگشت و پيوسته مىگفت : سد بار يزدان را سپاس ، روز و شب سه بار پروردگار را بدين نيايش كنم كه هيچكس را فرزندى بسان تو نيست و شاه را نيز چنين پيوندى نباشد . ليك سياوش بدانست كه آن مهر ، چيست .\r\nدانست كه آن دوستى از راه ايزدى نباشد . پس چون كار را در آن جايگاه ، ناساز يافت ، زود به نزد خواهران خراميد . خواهرانش بر او آفرين خواندند و او را بر چهارپايهء زرّين بنشاندند . چون زمان دراز با خواهران ببود ، بار ديگر به پيش تخت سودابه بازگشت . همهء شبستان پر از گفتگو گشت و به سودابه گفتند : اينت سر و تاج فرهنگجوى . گويى كه از مردمان نيست ، روانش پيوسته خِرَد بر مىافشاند .\r\nپس سياوش به پيش پدر رفت و گفت : به شبستان تو رفتم . همهء نيكويىها در گيتى از براى توست . تو اى شاه از هوشنگ و جم و فريدون شاه ، به شمشير و گنج و سپاه برترى . شاه از گفتار او شاد شد و ايوان را چون باغ بهارى بيآراست . مِى و بربت و ناى آوردند و دل را از بودنيها بپرداختند . آنگاه چون شب فرا رسيد ، شاه نامدار به شبستان رفت و سودابه را گفت : اين سخنى كه از تو پرسم نبايد كه از من نهان سازى .\r\nپس ، از فرهنگ و خرد و بالا و ديدار و گفتار سياوش بگوى . آيا خردمند هست و او را پسنديده‌اى ؟ همانا كه ديدن ، از شنيدن از دور بهتر باشد . سودابه به دو گفت :\r\nخورشيد و ماه نيز تا كنون كسى را همتاى شاه بر تخت نديده‌اند . ليك چرا بايد كه سخنى نهان سازم ، چرا كه هيچ كس در گيتى همچون فرزند تو نيست . شاه به دو\r\n\r\n","description":"","footnote":" ( 1 ) - اَگَسْت  Agast  به پارسى به معناى ستاره سهيل است . ","page_name":" 462 ","page_number":462},
  {"content":"\r\n\r\nگفت : اگر به مردى رسد ، ديگر نبايد كه چشم بد به دو افتد . سودابه گفت : شايسته است كه گفتار مرا بپذيرى و با من هم انديشه گردى و دخترى از نژاد خودش ، نه از نژاد ديگر نامداران ، به زنى به دو دهى تا فرزندى از او همچون سياوش به گيتى آيد . مرا دخترانى از تخم و نژاد پاك تو است . اگر نيز از دختران كى آرش و كيپشين « 1 »  دخترى بخواهد ، ايشان از شادى ، آفرين كنند . كاووس شاه كه چنين شنيد ، به سودابه گفت : خواستهء من نيز چنين باشد و بزرگى و فرجام و نام من در اين كار است .\r\nسپيده‌دم ، سياوش به نزد شاه رفت و بر تخت و تاج او آفرين خواند . آنگاه پدر با پسر ، راز گفتن گرفت و پنهان از ديگران به دو گفت : از پيشگاه كردگار گيهان آرزويى در نهان دارم كه نام تو از تو يادگار ماند و شاهى از تخم تو برآيد . و همچنان كه من به ديدار تو تازه روى گشته‌ام ، تو نيز به ديدار او دل برگشايى . من از گفتار موبدان ستاره شناس ، چنين از اختر تو نشان يافتم كه از پشت تو شهريارى بيآيد كه در گيتى يادگار بماند . پس اكنون زنى را از بزرگان برگزين . در پس پردهء كيپشين و كى آرش و هر سو بنگر و دستى بگشاى . سياوش به دو گفت : من بندهء شاهم و سر به فرمان او نهاده‌ام .\r\nهر كسى را كه او برگزيند ، روا باشد ازيرا كه او بربندگان ، پادشاه است . ليك نبايد كه سودابه اين سخن را بشنود ، چون گفتارى ديگرگونه گويد و به اين كار نگرود . و مرا نيز در شبستان او كارى نباشد . شاه كه از آن آبِ در زير كاه آگه نبود ، از گفتار سياوش بخنديد و به دو گفت : زن را بايد تو برگزينى . پس ، از او و ديگران هيچ ميانديش . و بدان كه گفتار او سراسر پر از مهربانى و پاسبانى از جان توست . پس سياوش از شنيدن گفتار او شاد شد و درونش از انديشه ، آزاد گشت و به پيش تخت شاه ، او را ستايش و نياش گرفت . ليك در نهان از آن سودابهء چاره‌گر ، پيوسته پيچان و جگر خسته بود و بدانست كه آن نيز گفتار اوست . پس ، از انديشهء آن كار بد ، پوست بر تنش مىدريد .\r\n\r\n","description":"","footnote":" ( 1 ) - برادران كى كاووس ، ر . ك . ص 305 - 304 از جلد حاضر . ","page_name":" 463 ","page_number":463},
  {"content":"\r\n\r\nآمدن سياوش دو ديگر بار به شبستان\r\nيك شب نيز بر اين داستان بگذشت . سودابه با شادى بر تخت بنشست و افسرى از ياكند و زر بر سر نهاد . آنگاه همهء دختران را به نزد خويش خواند و ايشان را بيآراست و بر تخت زرّين بنشاند . به پيش ايشان بتان زيبا رويى به پا ايستاده بودند .\r\nگويى آنجا بهشت بود ، نه كاخ . سودابهء ماهروى به هيربد گفت : از اينجا برو و سياوش را بگوى كه : بايد پاى خويش را رنجه دارى و آن سرو بالاى خويش را به من بنمايى . هيربد نيكخواه به شتاب به نزد سياوش آمد و پيام را به دو داد . چون سياوش آن پيام را بشنيد ، خيره بماند و فراوان نام پروردگار گيهان آفرين را بخواند . بسيار چاره جست ليك كارى نتوانست كرد و پيچان و لرزان بود . پس خرامان به پيش سودابه رفت و آن سر و افسر او را بديد . سودابه از تخت فرود آمد و با روى و مويى به گوهر آراسته ، به پيش او شد . سياوش بر آن تخت زرّين بنشست و سودابه دستها به كش كرده ، آن بتان زيبا روى را كه چون گوهرى نابسوده بودند ، به سياوش بنمود و به دو گفت : بر اين تختگاه و بر اين همه دختران و كنيزان زرّين كلاه ، اين بتان نارسيده كه ايزد از شرم و ناز ، ايشان را بسرشته بنگر . ديدار و بالاى هر يك را نگاه كن و هر كه را از ميان ايشان ، تو را خوش آيد ، بگوى . چون سياوش اندكى بديشان بنگريست ، هيچيك از ايشان چشم از او برنداشتند و هر يك به ديگرى گفت : همانا كه ماه نيز ياراى نگاه كردن به اين شاه را ندارد . آنگاه هر يك با اميد به بخت خود به سوى تخت خويش رفتند .\r\nچون ايشان برفتند ، سودابه گفت : تا به كِى مىخواهى سخن را نهان دارى ؟ مرا نمىگويى كه خواسته‌ات چيست ؟ همانا كه بر چهره‌ات ، فرّ چهرهء پريان است . هر كه از دور تو را ببيند ، بيهوش گردد و تنها تو را برگزيند . پس با چشم خِرَد بنگر كه كداميك از اين خوبرويان سزاوار توست . سياوش فرو ماند و پاسخى نداد . در دل\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nپاكش چنين انديشيد كه : من اگر به خيره سرى زنى از دشمنان بگيرم ، همانا كه بر تن خويش شيون كرده‌ام . از بزرگان نامور ، همهء آن داستانهاى هاماوران را شنيده‌ام .\r\nشنيده‌ام كه شاه هاماوران پيشتر از اين با شاه ايران چه كرد و گَرد از گُردان ايران برآورد . سودابه نيز فريبكار است ، چه دختر اوست . پس چون سياوش لب به پاسخ نگشود ، سودابهء پرى چهره ، پرده از رخ برداشت و به دو گفت : اگر كه تو خورشيد را در كنار ماه نو ببينى و ماه در برابر خورشيد ، خوار شود ، شگفت نباشد . اينك تو خود ، خورشيد را در كنار دارى . هر كه كسى را چون من با تاجى از ياكند و پيروزه بر سر و بنشسته بر تخت پيلسته ببيند ، ديگر شگفت نباشد اگر به ماه ننگرد و كسى را به خوبى من نشمارد . اكنون اگر با من پيمانى ببندى و سر نپيچى و انديشه ، آسان كنى من نيز دخترى نارسيده را همچون كنيزى به پيش تو وادارم . پس سوگند به اين پيمان كه اندكى از گفتار من سر نپيچ . چون شاه از اين گيتى درگذرد ، تو براى من از او يادگار خواهى بود و نگذارى كه به ما گزندى رسد و مرا همچو جان خويش ، ارجمند دارى . اينك من به پيش تو ايستاده‌ام و اين تن و جان روشن خويش را به تو داده‌ام . هر چه از من خواهى ، سر از دام تو نپيچم و كامت برآيد . آنگاه سودابه كه از ترس و داد آگه نبود ، رخ سياوش را تنگ بگرفت و بوسه‌اى داد . رخسار سياوش از شرم همچون گل ، سرخ گشت و خون از ديدگان بباريد و در دل گفت : پروردگار گيهان مرا از كار ديو دور بداراد . من نه آنم كه با پدر ، راستكار نباشم و با اهرمن آشنايى كنم . ليك اگر اينك به اين شوخْ چشم ، سخنى به سردى گويم ، دلش از خشم گرم گردد و نهانى جادويى سازد و شاه به دو بگرود . پس همان بهتر كه با او به آواز گرم و اندكى چرب و نرم سخن گويم . آنگاه سياوش به سودابه گفت : همانا كه تو را در گيتى همتايى نباشد . از خوبى ، جز به ماه ، ماننده نيستى و جز شاه ، شايسته هيچ كس ديگر نباشى . اكنون دخترت براى من بس است و كسى جز او نبايد از آن من باشد . پس تو نيز بر اين باش و شاه ايران را نيز بگوى . باشد كه پاسخ او را هم بيابى . من دخترت را بخواهم و پيمانى ببندم و برايت سوگند نيز بخورم كه جز او به\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nكسى ديگر نيانديشم . ولى اين كه از چهره و زيبايى من بپرسيدى و گفتى كه مهرت با جان من آميخته گشته ، بدان كه مرا پروردگار از فرّ خويش اين چنين آفريده است .\r\nاينك تو اين راز را مگشاى و با كس مگوى . مرا نيز جز نهفتن اين سخن ، كارى نباشد .\r\nتو سرِ بانوانى و بزرگى ، و من تو را براى خود همچون مادرى مىدانم . سياوش ، اين بگفت و از پيش او برخاست .\r\nچون كِى كاووس به شبستان رفت ، سودابه او را بديد . پس به پيش او شد و آن مژده بداد و بسيار از كار سياوش ياد كرد و گفت : سياوش آمد و من همهء آن بتان سياه چشم را گرد آوردم . ايوان از بسيارىِ آن زيبا رويان چنان بود كه گويى از ماه ، مِهر مىبارد . سياوش همهء ايشان بديد ، ليك هيچيك از آن خوبان را بجز دختر من نپسنديد و ارجمند نيافت . شاه از شنيدن آن سخن ، چنان شاد شد كه گويى ماه در كنارش آمد . پس در گنج بگشود و گوهر و ديباى زربفت و كمر زرّين و دستبند و تاج و تخت و انگشترى و گردنبند پهلوانى و از هر چيز ديگر بسيار بيآراست و به سودابه فرمود : اينها را نگاه دار و چون از بهر سياوش به كار آيد ، به دو ده و او را بگوى كه : اينها همه اندك است و دو سد گنج اين چنين بايد ببرى . چون سودابه در آنها بنگريست ، خيره بماند و افسون فراوانى در انديشهء خود بخواند كه : اگر او به فرمان من نيآيد ، روا باشد اگر جان از تنم بگسلد . هر چارهء نيك و بدى كه آشكارا و نهان در گيتى كنند ، بسازم و اگر باز هم سر از من بپيچد ، از او بر سر انجمن فرياد خواهم كرد .\r\nرفتن سياوش سديگر بار در شبستان\r\nآنگاه سودابه با گوشواره بر تخت بنشست و افسرى زرنگار بر سر نهاد . پس سياوخش را به نزد خويش خواند و از هر گونه با او سخن راند و به دو گفت : شاه ، گنجى بيآراسته كه تا كنون كسى به مانند آن نديده است . بيشمار از هر چيز بنهاده كه اگر آنها را بر پيل بنهى ، دويست پيل شود . من نيز دخترم را به تو خواهم داد . اينك به\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nسر و روى و افسر من بنگر . چه بهانه‌اى از مِهر من دارى و چرا از چهر و بالاى من روى بر مىگردانى ؟ من از آن روز كه ترا ديده‌ام ، مرده‌ام و جوشان و خروشان و آزرده گشته‌ام . از دردِ بسيار ، خورشيد بر من لاژوردين گشته و روز روشن را نبينم . اكنون هفت سال است تا در اين مِهر ، خون مىگريم ، پس تو بيا و نهانى مرا شاد كن و روز جوانيم ببخش . من نيز بيش از آنچه شاه به تو داد ، تخت و تاج و دستبند برايت خواهم آراست . ليك اگر از فرمان من سر بپيچى و دلت به سوى درمان من نيآيد ، اين پادشاهى را بر تو تباه سازم و خورشيد و ماه بر روى تو تيره گردند .\r\nسياوش كه چنين شنيد ، به دو گفت : هرگز مبادا آن روز كه من از بهر دل خود ، سر را به باد دهم و اين چنين با پدرم ناراستكارى كنم و از مردانگى و دانش جدا گردم . آيا سزاوار است از تو كه بانوى شاه و خورشيد اين تختى ، بدين سان گناه سر زند ؟ سياوش ، اين بگفت و با خشم و جنگ از آن تخت برخاست . ليك سودابه چنگ به دو زد و در او آويخت و گفت : من راز دل خويش را نهانى به تو گفتم ، ليك تو به خيره سرى و بدانديشى مىخواهى كه مرا رسوا سازى و به پيش خردمندان مرا نادان وا نمايى .\r\nفريب دادن سودابه ، كاووس را\r\nپس سودابه دست بزد و سراسر جامهء خويش بر تن دريد و با ناخن ، رخسارش را چاك كرد . خروش از شبستان او برآمد و فريادش از ايوان به كوى نيز برسيد . چنان بانگ و هياهويى از ايوان برخاست كه گويى شب رستاخيز فرا رسيده بود . پس به شاه آگهى رسيد . از تخت شاهنشاهى فرود آمد و انديشناك به سوى شبستان خراميد . چون كاووس روى سودابه را خراشيده و كاخ را پر از گفتگو ديد ، دلتنگ گشت و از هر كسى بپرسيد . و كردار آن سنگدل را در نيافت . سودابه در پيش او برخروشيد و بسيار گريست و موى بكَند و گفت : سياوش به پيش تخت من آمد و\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nچنگ بزد و سخت در من آويخت و گفت : جان و دلم پر از مِهر توست . پس اى خوبچهر ، از چه رو از من مىپرهيزى ؟ من جز تو كسى را نخواهم . آنگاه سياوش افسر را از سرم بيانداخت و جامه‌ام را اين چنين بر تنم چاك كرد . شاه از شنيدن اين سخنان پر انديشه گشت و سخن را هر گونه پژوهيد و در دل گفت : اگر سودابه راست گويد ، پس با اين كارش ، زشتى نمىجويد . بايد سر از تن سياوخش جدا ساخت .\r\nآرى كليدِ بندِ بد ، بدين سان است . پس كاووس كسانى را كه در شبستان بودند از آنجا گسى كرد و خود در كاخ ، تنها بماند . آنگاه سياوخش و سودابه را پيش خواند . پس باهوش و خرد ، سياوش را گفت : اين راز را از من نبايد نهفته دارى . بدان كه اين بد را تو نكردى ، كه من كردم . چرا تو را به شبستان خواندم ؟ اكنون با اين كار ، اندوه از آن من گشت و بند و سختى از آن تو . پس بيا و راست گوى و با من بگوى كه آن كار بر چه سان رفت .\r\nسياوش همهء آنچه را كه رفته بود و سودابه بدانسان آشفته بود و آن سخنهاى نهانى را بگفت . ليك سودابه گفت : اين سخن راست نيست . او از آن زيبا رويان ، هيچ چيز جز تن مرا نخواست . من هر آنچه شاه مىخواست در آشكار و نهان به دو دهد ، از فرزند و تاج و خواسته و دينار و گنج آراسته ، با او بگفتم و نيز خود به دو گفتم كه من نيز چندين بر اينها افزون كنم و آنها را با دخترم به تو دهم . ليك او مرا گفت : مرا با گنج و خواسته كارى نيست و ديدار دخترت را نيز نمىخواهم . تنها از اين ميان ، تو را مىخواهم و بس . زيرا كه بىتو نه گنج به كار من آيد و نه دختر . سياوش خواست تا مرا به چنگ آرد . پس دو دست خود را تنگ همچون سنگ بر من آورد . ولى من فرمان او را نبردم . پس او موهاى مرا بكَند و روى مرا بخراشيد . اى شاه گيتى بدان كه من از پشت تو كودكى در نهان دارم . ليك از بس رنج و سختى به من رسيد ، نزديك بود كه كشته گردد . گيتى به پيش چشم من تنگ و باريك گشته بود .\r\nشاه با خود گفت : گفتار هيچيك از ايشان به كار نيآيد . در اين كار نبايد كه شتاب كرد زيرا كه تنگ دلى ، خِرَد را به خواب آورد . پس بايد نخست نگاه كرد و ديد كه\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nكداميك از اين دو گناهكار است و سزاوار پادافرهء « 1 »  بد است . آنگاه چون آشكار شود ، دل بِدان گواهى دهد . پس كاووس براى يافتن آن به چاره‌جويى پرداخت .\r\nنخست دست و بر و روى و سراپاى او را ببوييد . از سودابه بوى مِى و مشكناب و گلاب يافت . ليك از سياوش چنان بويى نيافت . پس هيچ نشانه‌اى از بسودن « 2 »  سودابه در سياوش نبود . كاووس اندوهگين گشت و سودابه را خوار كرد و دل خويش را از او پر آزار ساخت . در دل گفت : او را بايد با شمشير تيز ، ريز ريز كرد . ولى به هاماوران انديشيد ، كه اگر چنين مىكرد ، از آنجا آشوب جنگ بر مىخاست . نيز به ياد آورد آنگاه كه در هاماوران در بند بود و هيچ خويش و پيوندى در كنارش نبود ، اين سودابه بود كه روز و شب پرستار او شد و سر از آن رنج نپيچيد و لب نگشود . و ديگر آنكه كاووس ، يك دل پر از مِهر او داشت . پس مىبايست از هر بدىِ او مىگذشت . و نيز اين كه كاووس كودكانى از سودابه داشت . پس اندوه كودكان را نمىتوانست آسان بشمارد . از سوى ديگر سياوش در آن كار ، بىگناه بود و شاه ، خردمندىِ او را مىدانست . پس كاووس به سياوش گفت : از اين اندوه هيچ ميانديش و هوشيار و خردمند باش و با كسى از اين كار ياد مكن و سخن مگوى . زيرا كه نبايد اين سخن ، بزرگ گردد . « 3 » \r\n\r\n","description":"","footnote":" ( 1 ) - پادافره به معناى مجازات و كيفر است .  ( 2 ) - بسودن به پارسى به معناى لمس كردن است .  ( 3 ) - در بارهء جريان عشق سودابه نسبت به سياوش و فريبكارىهاى او در آثار زير نكاتى ذكر شده است : طبرى ، تاريخ طبرى ، ج 2 ، ص 422 ثعالبى ، تاريخ غررالسير ، ص 124 - 120 مقدسى ، آفرينش و تاريخ ، ج 3 ، ص 128 ميرخواند ، روضة الصفا ، ج 1 ، ص 579 - 578 مسعودى ، مروج الذهب ، ج 1 ، ص 222 نظام الملك ، سياست نامه ، ص 228 - 227 گرديزى ، زين الاخبار ، ص 46 . برخى به خطا آورده‌اند كه سياوش نيز عاشق سودابه گشت . از جمله ر . ك . برهان قاطع ، ماده سياوخش نويرى ، نهاية الارب ، ج 1 ، ص 153 . ","page_name":" 469 ","page_number":469},
  {"content":"\r\n\r\nچاره ساختن سودابه و زن جادو\r\nچون سودابه بدانست كه خوار گشت و سخن او در دل شاه جايگير نشد ، چاره‌اى در آن كار زشت جست و بار ديگر درختى از كينه بكاشت . زنى جادوگر و فريبكار با وى در شبستان بود كه باردار بود و از بس كه فربه گشته بود ، به سختى راه مىرفت . پس سودابه راز خود به پيش او بگشود و از او چاره جست و او را گفت :\r\nنخست بايد كه با من پيمان ببندى . چون پيمان بست ، سودابه زر بسيار به دو داد و گفت : از اين سخن با كسى چيزى مگوى و دارويى بساز كه اين بچّه‌ات را بيافكنى .\r\nو بدان كه اگر چنين كنى و پيمان مرا نشكنى ، بزرگى يا بى . باشد كه آن فريب و دروغ ، با اين بچّهء تو رنگ و فروغ گيرد و من به كاووس گويم كه اين بچّه از من بود كه اين چنين به دست اهريمن كشته گشت . و بدين سان اين كار بر سياوش درست گردد .\r\nپس اكنون بايد كه چاره‌اى بجويى تا آب سياوش در پيش شاه ، تيره گردد و از تخت دور افتد . زن به دو گفت : من ترا بنده‌ام و سر به فرمانت نهاده‌ام .\r\nچون شب تيره شد ، آن زن دارويى خورد و دو بچّهء اهرمن از او بيافتاد . دو بچّهء ديوزاد بودند كه از جادو نشان داشتند . آنگاه سودابه تشت زرّينى بيآورد و از اين كار هيچ سخنى با كنيز خويش نگفت . پس آن دو بچّهء اهريمن را در آن نهاد و خروشيد و جامه از تن بيافكند . آن زن را نيز نهان كرد و خود بخفت و فريادش از كاخ برآمد . هر چه كنيز در ايوان بودند ، به شتاب به پيش سودابه رفتند و دو كودك مرده ديدند كه در تشت افتاده بود . فرياد ايشان به آسمان خاست . چون كاووس خروشى از ايوان بشنيد ، بر خواب بلرزيد و گوش سپرد . پس ، از آن كار بپرسيد . با شهريار گفتند كه روزگار چه بر سر آن خوبرخ آورد . كاووس اندوهگين گشت و آن شب هيچ دَم نزد .\r\nسپيده دم برخاست و دژم بيآمد . سودابه را بدانگونه خفته و سراسر شبستان را آشفته و دو كودك ِ مرده در تشت زر بديد . سودابه اشك از ديدگان بباريد و به\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nكاووس گفت : اينك آفتاب را به روشنى ببين . پيوسته از آن بدى كه سياوش با من بكرد ، به تو گفتم ليك تو بيهوده گفتار اورا راست يافتى . دل كاووس شاه ، بدگمان گشت و برفت و چندى بيانديشيد و با خود گفت : اين كار را چگونه درمان كنم ؟ شايسته نيست كه اين كار را بر دل خود آسان گيرم .\r\nپرسيدن كاووس ، كار بچگان را\r\nآنگاه كاووس شاه اختر شناسان را بجست و به خوبى نزد خويش فرا خواند و ايشان را بر تخت زرّين بنشاند و با ايشان از سودابه و رزم هاماوران و نيز از آن دو كودك ، بسيار سخن گفت تا از كار او آگه شوند . پس ايشان زيگ « 1 »  و ستاره‌ياب « 2 »  برداشتند و يك هفته بدان كار پرداختند . سرانجام به پيش شاه آمده ، او را گفتند : كجا جامى را كه از زهر پر سازى ، مِى گردد ؟ بدان كه اين دو كودك از پشت كس ديگرى هستند و از پشت شاه و از اين مادر نيستند و اگر كه از تخم شاه بودند ، با اين زيگها به آسانى مىشد دريافت . و اين شگفتى را نيز بدان كه اين راز در زمين و آسمان آشكار نيست . آنگاه ايشان نشان آن زن ناپاك بدانديش را به شاه و آن انجمن بگفتند .\r\nسودابه چون آن سخنان بشنيد ، بناليد و از شاه ، دادخواست و گفت : با آنچه كه شاه گفت ، همداستانم ، ليك دلم از كشتن فرزند مىپيچد و هر دَم مىخواهم سر از تنم جدا سازم . شاه كه چنين شنيد ، به دو گفت : اى زن ، آرام گير و پيوسته به امروز منگر و به ياد فرجام باش . پس شاه بفرمود تا همهء نگاهبانان درگاه ، سراسر شهر و برزن را به زير پا آورند تا آن زن بَد كُنِش را بيابند . پس در همان نزديكى نشان او را يافته و تيز بشتافتند و آن زن بدبخت را بكشيدند و به خوارى به پيش شاه بردند .\r\n\r\n","description":"","footnote":" ( 1 ) - زيگ همان زيج است . يعنى آن كتابى كه منجمان ، احوال و اوضاع نجوم و افلاك را از جداول آن معلوم كنند .  ( 2 ) ستاره‌ياب به پارسى به معناى اسطرلاب است . ","page_name":" 471 ","page_number":471},
  {"content":"\r\n\r\nليك آن زن هيچ بدان كار ، خستو « 1 »  نگشت . پس شاه بفرمود تا او را بيرون ببرند و چاره و افسون بسيارى كنند تا مگر به سخن آيد و اگر نيز سخنى نگفت ، او را به آيين و فرّ شاهى با ارّه از ميان به دو نيم كنند . زن را از درگاه شاه ببردند و با او از شمشير و دار و چاه سخن گفتند . ليك زن گفت : من ِ بىگناه در پيشگاه شاه چه سخنى براى گفتن دارم ؟ « 2 »  پس نگاهبانان ، سخن آن زن را به شاه بگفتند و نيز او را گفتند كه تنها پروردگار گيهان آفرين است كه داند چه در نهان است . شاه به سودابه فرمود تا به پيش او رفت . آنگاه ستاره‌شناس ، گفتار خويش را باز گفت كه : اين هر دو كودك از آن زن جادو و از پشت اهريمن اند . سودابه كه چنين شنيد ، به كاووس گفت : ايشان خِرَد ندارند و از بيم سياوش است كه چنين سخن مىگويند و راستى را نهان مىدارند .\r\nزيرا كه از بيم سپهبد ، پهلوان پيل تن ، شير نيز در انجمن بلرزد . او زور هشتاد پيل را دارد و چون بخواهد ، راه رود نيل را نيز خواهد بست . سد هزار سپاهى نامور نيز از جنگ با او گريزانند . مرا نيز در برابر او توان نباشد ، اگر نه ديدگانم همواره پر خون گردد . مگر آنكه اخترشناس بفرمايد كه از چه كسى سپاس مىجويد . « 3 »  و تو اى شاه كه اندوه كودكانت را نمىخورى و سخن را اين چنين سرسرى گرفته‌اى ، بدان كه من اين داورى را به آن گيتىِ ديگر افكندم . سودابه اينها بگفت و بسيار بگريست .\r\nكاووس از گفتار او دژم شد و با او به زارى بگريست . آنگاه با دلى خسته سودابه را روانه كرد و دل بدان درد بنهاد و گفت : اين سخن را در گيتى پژوهيدن گيريم تا ببينيم بر چه به بن آيد . « 4 » \r\n\r\n","description":"","footnote":" ( 1 ) - خستو به پارسى به معناى معترف است .  ( 2 ) - ثعالبى در روايتى متفاوت ، سخن از اقرار آن زن كرده است . وى مىنويسد : « چون او را به كندن دست و پاى و بركندن چشم بيم دادند ، انداختن كودكان را به گردن گرفت » اما سودابه گفت : « اين زن دروغگو و جادوگر است . آنچه مىگويد از ترس كشته شدن و دست و پا بريدن است » . تاريخ غررالسير ، ص 126 .  ( 3 ) - يعنى اخترشناس بگويد كه خدمت چه كسى را مىكند . كنايه است به اين كه آن اخترشناسان خدمت سياوش را مىكردند و در راستاى منافع او سخن مىگفتند .  ( 4 ) - يعنى بر چه قرار گيرد نتيجه چه شود . ","page_name":" 472 ","page_number":472},
  {"content":"\r\n\r\nپس شاه همهء موبدان را از شهر بخواند و با ايشان بسيار از سودابه سخن راند .\r\nيكى از موبدان به شاه گفت : دردت نهان نماند . اگر خواهى كه اين گفتگو را پيدا كنى ، بايد كه سنگ را بر سبو زنى . بدان كه هر چند فرزند نزد آدمى ارجمند است ، ليك دل شاه از اين انديشه ، گزند يابد . از سوى ديگر نيز از اين دختر شاه هاماوران اين گونه پر انديشه گشته‌اى . اينك كه سخن اين هر دو بدين گونه بود ، بايد كه يكى از ايشان بر آتش بگذرد . چرا كه فرمان آسمان چنين است كه بر بىگناهان ، گزند نيآيد . « 1 »  پس تا شاه ، سودابه و سياوش را پيش خواند و گفت : از اين دو ، دل و روان ِ روشن من بى بيم نگردد مگر آنكه آتش تيز ، گناهكار را پيدا و رسوا كند . سودابه گفت : گفتار من راست بود . گناه من تنها آن بود كه دو كودك ِ افكنده‌ام را به شاه نمودم . پس اين سياوش است كه بايد اين كار به انجام رساند زيرا اين بد را او بكرد و اين تباهى را او بجست . پس شاه به سياوخش رو كرد و گفت : اكنون چه گويى اندر اين كار ؟ سياوش به شاه گفت : با شنيدن اين سخنان ، دوزخ براى من آسان گشته است . بدان كه از\r\n\r\n","description":"","footnote":" ( 1 ) - اين نوع امتحان براى تشخيص مجرم از بىگناه در سنت مزديسنان گرمُك وَر يا ورگرم ناميده مىشد كه بر اساس آن مىبايست از ميان آتش مىگذشتند . اگر شخص گناهكار بود ، در آتش مىسوخت و چنانچه بىگناه بود ، آتش بر او اثر نمىكرد . نوع ديگرى از ورگرم ، ريختن فلز گداخته بر سينه بود . در زمان شاپور دوم ساسانى ، آذربد پسر مهرسپند براى اثبات حقانيت گفتار خود ، فلز گداخته بر سينه ريخت . به روايت سوگندنامه 9 من روى گداخته روى سينهء وى ريخته شد . گويند وقتى آن فلز گداخته بر روى سينهء وى ريخته شد ، انگار به روى سينه‌اش شير دوشيده بودند و اين نشانهء بىگناهى وى بود . فخر الدين اسعد گركانى نيز مىنويسد كه چون شاه موبد از زنش - ويس - بدگمان شد و او را دوستدار برادرش - رامين - پنداشت ، براى رفع سوء ظن خويش و تهمت ديگران از ويس خواست كه در حضور بزرگان شهر در ميان آتش برود :\r\nو ز آتشگاه ، لختى آتش آورد * به ميدان ، آتشى چون كوه بركرد\r\nبسى از صندل و عودش خورش داد * به كافور و به مشكش پرورش داد\r\nويس شكوه‌كنان گويد :\r\nمرا گويد كه بر آتش گذر كن * جهان را از تن پاكت خبر كن\r\nبدان كهتر و مهتر بدانند * كجا در ويس و رامين بدگمانند\r\nنوع ديگر از اين امتحانها نوشيدن آب گوگرد آلود بود كه به آن سوگند مىگفتند و واژهء سوگند كه امروز به كار مىرود ، برگرفته از آن است . برخى از اسامى ديگر ور عبارت بود از ور روغن - ور برسم - ورشيرهء گياه . پورداود ، يشتها ، ج 1 ، ص 573 - 569 كريستين سن ، ايران در زمان ساسانيان ، ص 328 - 327 . ","page_name":" 473 ","page_number":473},
  {"content":"\r\n\r\nبراى اين ننگ اگر كوه آتش نيز باشد ، از آن بگذرم . اگر نگذرم ، برايم خوار باشد .\r\nگذشتن سياوش بر آتش\r\nكِي كاووس به فرزند و آن سودابهء شوم پِى مىانديشيد و در دل مىگفت : اگر يكى از اين دو نابكار شود ، ازين پس ديگر چه كسى مرا شاه خواند ؟ چه چيزى گرامىتر از فرزند و زن و خون و مغز ؟ همان بهتر كه دل را از اين انديشهء زشت بشويم و چارهء دل گسل كنم .\r\nچه گفت آن سپهدار نيكو سخن * كه با بددلى شهريارى مكن\r\nپس كاووس به دستور خود فرمود تا ساربانان ، سد كاروان شتر از دشت بيآورند .\r\nآنگاه اين شتران را به هيزم كشيدن وا داشتند و همهء ايران بدان مىنگريستند . پس با سد كاروان شتر سرخ موى ، هيزم بيآوردند و آن هيزمها را تا به آسمان برآوردند چنان كه از دو پرسنگى ، هر كه آن را مىديد ، مىگفت : همانا كه اين كليد آن بدى است . و همه مىخواستند تا آن راستى را از كژّى و كاستى بدانند و باز شناسند .\r\nچو اين داستان سر بسر بشنوى * به آيد ترا گر به زن نگروى\r\nبه گيتى بجز پارسا زن مجوى * زن بدكنش ، خوارى آرد به روى\r\nبارى دو كوه از هيزم بر دشت بنهادند و گيتى بر آن كار مىنگريست . در ميان آن دو كوه هيزم ، تنها راه باريكى گذاردند كه يك سوار به سختى مىتوانست از آن بگذرد . « 1 »  آنگاه شاه بفرمود تا نفت سياه بر چوب ريزند . پس دويست مرد آتش افروز بيآمدند و آن آتش را چنان دميدند كه گويى شب ، روز گشت . با نخستين\r\n\r\n","description":"","footnote":" ( 1 ) - ثعالبى مىنويسد : آن راه به اندازه‌اى بود كه دو سوار ، پهلو به پهلو بتوانند از آن بگذرند . تاريخ غررالسير . ص 126 . ","page_name":" 474 ","page_number":474},
  {"content":"\r\n\r\nدميدن ، همه جا از دود ، سياه گشت . ليك به زودى پس از آن دود ، زبانه برآمد و زمين از آسمان نيز روشنتر گشت . گيتى ، خروشان و آتش ، دمان بود . همهء آنها كه در آن دشت بودند ، گويى از گرما بريان شدند و بر آن چهرهء خندان سياوش گريستند .\r\nسياوش با كلاهخودى زرّين بر سر و جامه‌اى سپيد بر تن ، هوشيار و با لبى خندان و دلى پر اميد ، سوار بر اسپى سياه به پيش پدر آمد . « 1 »  گَرد سُم اسپش تا به ماه برآمد .\r\nآنگاه سياوش چنان كه آيين نساجامه « 2 »  بود ، كافور بر خويشتن بريخت و از اسپ فرود آمد و در پيش كاووس ، او را نماز برد . رخسار كاووس شاه پر از شرم گشت و با پسر به نرمى سخن گفت . سياوش به دو گفت : اندوه مدار ، زيرا كه گردش روزگار بر اينسان است . مرا سرى پر از شرم و پريشانى است . اگر بىگناه باشم ، كه رهايى يابم و اگر در اين كار ، گناهكار هستم ، پروردگار مرا نگاه ندارد . ليك بدان كه من به نيروى يزدان نيكى دهش ، از اين كوه آتش ، تپشى « 3 »  نيز نيابم .\r\nآنگاه سياوش به پيش آن آتش آمد و پروردگار را گفت : اين داور بىنياز ، مرا از اين كوه آتش بگذران و تنم را از شرم پدر رها ساز . چون سياوش بدين گونه زارى بسيار در پيش پروردگار نمود ، آن اسپ سياه را همچون دود از جا بر انگيخت . پس خروشى از دشت و شهر برآمد . همه را از آن كار ، اندوه رسيد . سودابه آن آوا را از آن دشت بشنيد ، پس ، از ايوان به بام درآمد و آن آتش را بديد . مىخواست كه سياوش را بد رسد . پيوسته جوشان و با گفتگو بود . يك گيتى با زبانى پر از دشنام و لبى پر از خشم به كاووس چشم نهاده بود . سياوش اسپ سياه را درون آتش بتاخت . گويى اسپش با آتش بساخت . از هر سو زبانه بردميد و ديگر كسى كلاهخود و اسپ\r\n\r\n","description":"","footnote":" ( 1 ) - نام اين اسپ سياوش كه تا دَم آخر زندگى او نيز با او بود و پس از آن اسپ كى خسرو گرديد ، بهزاد بود و از آنجا كه رنگ آن سياه بوده است ، حكيم فردوسى غالباً صفت شبرنگ را براى او ذكر كرده است و از همينجا است كه برخى به اشتباه ، نام او را بجاى بهزاد ، شبرنگ دانسته‌اند ، حال آنكه شبرنگ صفت او بوده است . از جمله ر . ك . نظام الملك ، سياست نامه ، ص 228 361 - 360 .  Justi , Iranisches , Namenbuch , p   ( 2 ) - نساجامه به پارسى به معناى كفن است .  ( 3 ) - تپش به پارسى به معناى اضطراب و حركت ناشى از گرمى و حرارت باشد . ","page_name":" 475 ","page_number":475},
  {"content":"\r\n\r\nسياوش را نديد . همه در آن دشت با ديدگانى پر خون مىنگريستند تا كِى او از آتش بيرون آيد . ناگهان سياوش آزاد مرد با لبانى خندان و رخسارى به سرخى گل سرخ از آتش بيرون آمد .\r\nچون او را بديدند فريادى برخاست كه : شاه نو از آتش بيرون آمد . سياوش و جامه و اسپش چنان از آتش بيرون آمد كه گويى بجاى آتش ، گل ياسمن در كنارش بوده . اگر بجاى آتش ، آب نيز بود ، نَمى از آن آب ، او را تر مىساخت ، ليك :\r\nچو بخشايش پاك يزدان بود * دم آتش و باد يكسان بود\r\nبارى چون سياوش از ميان آن كوه آتش به دشت آمد ، خروشى از شهر و دشت برخاست . سواران سپاه به پيش او شدند و همهء دشت به پيش او درم ريختند . در ميان كهتران و مهتران ، همه جا شادمانى شد . همه يكديگر را مژده مىدادند كه :\r\nپروردگار دادگر بر آن بىگناه بخشايش آورْد . « 1 »  از سوى ديگر سودابه از خشم ، موى\r\n\r\n","description":"","footnote":" ( 1 ) - نظام الملك در بارهء آن آتش مىنويسد كه چون سياوش سالم از آتش بيرون آمد « همهء خلق در شگفت آن بماندند و موبدان از آن آتش بگرفتند و به آتشكده بردند . و هنوز [ زمان نظام الملك 
  ] آن آتش زنده است كه حكم كرد به راستى » . سياست نامه ، ص 228 . نيز اين جريان گذشتن وى از آتش بطور مفصل توسط ثعالبى روايت شده است . ر . ك . تاريخ غررالسير ، ص 127 - 126 .\r\nاما در بارهء مكان آن آتش ، ياقوت حموى مىنويسد كه در اوستا چنين خوانده است كه مكان برافروختن آن آتش در ابرقوه ( ابركوه ) يزد قرار داشته است و تپهء عظيمى از خاكستر را كه در آنجا باقى است ، نشانهء اين مدعاى خود آورده است . اگر چه برخى آن را به اشتباه تپهء ابراهيم ( منسوب به حضرت ابراهيم ( ع ) ) دانسته‌اند . ر . ك . حموى معجم البلدان ، ج 1 ، ص 70 نيز ترجمهء آثار البلاد و اخبار العباد ، ج 1 ، ص 180 - 179 . جكسن نيز اين نكته را مىپذيرد و محل آن را بطور مشخص در جنب دخمهء گبران در سمت چپ جاده مىداند و معتقد است كه در آنجا پرستشگاه و معبدى قديمى نيز وجود داشته كه ويران شده است . سفرنامهء جكسن ، ص 392 . گويا بعد از اين واقعه ، در كنار آن مكان كه آتش افروخته‌اند ، آتشكده‌اى برپا داشته باشند .\r\nو نكتهء مهم و آخر در اين رابطه اين كه برخى به دليل تشابه ظاهرى جريان به آتش رفتن سياوش و جريان به آتش رفتن حضرت ابراهيم ( ع ) ، اين دو را يك تن پنداشته‌اند . حال آنكه نخستين اختلاف آشكار ميان اين دو اين است كه حضرت ابراهيم ( ع ) پيامبر بوده است و تمامى روند زندگى او با آنچه كه در بارهء سياوش گفته شده است ، تفاوت آشكار دارد و تنها وجود يك شباهتِ به آتش رفتن هر دو هيچگاه نمىتواند حكم بر يكى بودن آن دو كند خصوصاً با توجه به اين كه در روزگاران باستان - چنان كه پيش از اين ذكر شد - امتحان با آتش سنتى رايج بوده و يك مورد خاص نداشته است . و نكتهء ديگر اين كه ميان سياوش و حضرت ابراهيم ( ع ) حدود 1000 سال تفاوت زمانى بوده است و حضرت ابراهيم ( ع ) حدود 1000 سال پس از زمان سياوش بوده است . ","page_name":" 476 ","page_number":476},
  {"content":"\r\n\r\nاز سر مىكَند و مىگريست . چون سياوخش پاك ، بدون اين كه نشانى از دود و آتش يا گرد و خاك بر او باشد ، به پيش پدر شد ، كاووس شاه از اسپ فرود آمد و سپاهيان نيز پياده گشتند . سياوش در پيشگاه پروردگار پاك ، رخسار بر زمين ماليد ، كه از تفّ آن كوه آتش برست و خواستهء دشمنانش همگى پست شد . شاه به دو گفت : اى دلير و جوان ، كه پاكيزه تخم و روشن روانى ، همانا كه از مادرى پارسا زاده گشته‌اى .\r\nكاووس ، اين بگفت و سياوخش را تنگ در برگرفت و از كردار بدش پوزش بخواست . آنگاه به ايوان خراميد و شادان بنشست و تاج كيانى بر سر نهاد و مِى و رامشگران را بخواند و با سياوش به شادى بگذرانيد . و بدين سان سه روز در آن بزم ميگسارى كرد و در گنجها را در اين سه روز بگشود و بخشايش بسيار كرد .\r\nبخش جان سودابه خواستن سياوش از پدر\r\nآنگاه به روز چهارم كاووس شاه بر تخت كيانى بنشست و گرز گاو پيكر در دست گرفت و برآشفته ، سودابه را پيش خود خواند . پس فراوان از گذشته‌ها با او سخن راند و گفت : تو بىشرمى و بدى بسيار كرده‌اى و دل من را فراوان بيآزرده‌اى . اين ديگر چه بازى و جادويى بود كه به فرجام كار نمودى و بر جان فرزند من زينهار بخوردى و او را بر آتش انداختى . ليك اكنون بدان كه ديگر تو را پوزش به كار نيآيد و دست از جان خويش بشوى و آماده باش . نبايد كه بيش از اين بر زمين باشى . پاداش اين كار ، جز آويختن نباشد .\r\nسودابه كه چنين شنيد ، به دو گفت : اى شهريار ، بر سر من آتش مباران . اگر بايد به كيفر اين بد كه به من رسيد ، مرا سر از تن جدا سازى ، من دل به فرمان تو نهادم و نمىخواهم كه اين چنين دلت پر از كينه باشد . سياوش راست\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nمىگويد و دل شاه را از آتش مىشويد . ولى بدان كه اين زال بود كه در اين كار ، جادويى بكرد تا آتش تيز به سياوش گزندى نرساند . كاووس به سودابه گفت : هنوز هم نيرنگ دارى و پشت بىشرمىات خم نگشته است . آنگاه كاووس به ايرانيان رو كرد و گفت : از اين بد كه او در نهانى بساخت ، اينك چه كنم و كيفر اين چه باشد ؟ همه بر شاه آفرين خواندند و گفتند : پاداش او آن است كه كشته شود و از آن بدكارى خويش پيچان گردد . پس شاه به دژخيم فرمود : او را در كوى ببر و بردار كن و باز گرد .\r\nچون بدين سان از سودابه روى گرداندند ، همهء شبستان فرياد كردند . دل كاووس پر از درد شد ، ليك آن را با رويى زرد پنهان داشت . از سوى ديگر چون سودابه را خوار گذاشتند و همه از او روى برتافتند ، سياوش در دل گفت : اگر اينك سودابه به دست شاه تباه گردد ، چندى نگذرد كه شاه از اين كار پشيمان شود و چون پيچان گردد ، آن اندوه را از من بيند . پس به پيش كاووس شاه رفت و او را گفت : دلت را به اين كار ، در اندوه مدار . گناه سودابه را به من ببخش ، مگر كه او پند پذيرد و به راه آيد .\r\nشاه نيز كه پيوسته در آن كار در جستجوى بهانه‌اى بود تا آن گناهِ بگذشته را ببخشد ، به سياوش گفت : اگر چه از او خون ريختن ديدم ، ليك اينك او را بخشودم . سياوش تخت پدر را ببوسيد و از آن تخت برخاست و به پيش سودابه رفت و او را به فرمان شاه در سراىْ باز آورد . پس همهء شبستان به پيش سودابه دويدند و يكايك ، او را نماز بردند .\r\nچندى نيز بر اين بگذشت و دل شهريار به سودابه گرمتر گشت و چنان دلش پر از مهر او گشت كه دَمى از چهرهء او ديده بر نمىداشت . تا اين كه بار ديگر سودابه نهانى براى شاهِ گيتى جادويى بساخت تا آنسان كه از گوهرى بد سزاوار است ، شاه با سياوخش ، بد گردد . شاه از گفتار سودابه بدگمان شد . ليك آن را بر هيچكس آشكار نكرد .\r\nبه جايى كه كارى چنين اوفتاد * خرد بايد و دانش و دين و داد\r\nچنان چون بود مردم ترسكار * برآيد به كام دل مرد كار\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nبه جامى كه زهر آگند روزگار * ازو خيره ، نوشه مكن خواستار\r\nتو با آفرينش پسنده نهى * مشو تيز ، گر پرورنده نهى\r\nچنين است كردار گردان سپهر * نخواهد گشادن همى بر تو چهر\r\nبدين داستان زد يكى رهنمون * كه مهرى فزون نيست از مهر خون\r\nچو فرزند شايسته آمد پديد * ز مهر زنان ، دل ببايد بريد\r\nزبان ، ديگر و دلش ، جايى دگر * ازو پاى يا بى ، كه جويى تو سر\r\nآگاهى يافتن كاووس از آمدن افراسياب\r\nشاه در آن مِهر سودابه بود كه ناگهان گفتار كارآگهان را بشنيد كه : افراسياب با سد هزار سوار برگزيدهء ترك بيآمد . دل كاووس شاه از شنيدن آن آگهى ، تنگ شد ، ازيرا كه از بزم بايد آهنگ رزم مىكرد . پس ايرانيان و نيكخواهان كيان را فراهم آورد و بديشان گفت : همانا كه يزدان ، افراسياب را از باد و آتش و خاك و آب نسرشته و آسمان ، او را به ديگر گونه سرشته است كه اين چنين با سوگند ، پيمان مىبندد و در آن دَم به خوبى زبان آور مىشود ، ليك چون جنگ جويان خود را گرد آورد ، روى از آن سوگند و پيمان بر مىتابد . اكنون بر من بايسته است كه كينه خواهانه بروم و روز روشن را بر او سياه سازم ، مگر كه نام او در گيتى گم گردد . و گرنه اگر چنين بماند ، هر زمان ، ناگهان سپاهى مىسازد و به سوى جنگ ايران مىشتابد و بسيار از سرزمينهاى ايران را ويران مىسازد . « 1 »  ليك موبد به دو گفت : چرا بايد با اين همه سپاهيان كه دارى ، تو به تن خويش به آوردگاه روى ؟ چرا بايد در اين همه گنجها\r\n\r\n","description":"","footnote":" ( 1 ) - بلعمى در يك خبر واحد و كاملاً متفاوت ، كاووس را آغازگر جنگ دانسته ، نه افراسياب . وى مىنويسد كه كى كاووس دختر افراسياب را به زنى گرفته بود . افراسياب دخترش را بدون هيچ مال و خواسته‌اى به پيش كى كاووس فرستاده بود و از او يك سال زمان خواسته بود تا مال بفرستد . ليك دو سال گذشت و چيزى نفرستاد پس كى كاووس سپاه خود را بيرون آورده بود و به افراسياب گفته بود كه يا مال بفرستد و يا اين كه با او جنگ را آغاز خواهد كرد . تاريخ بلعمى ، ج 1 ، ص 597 - 596 . ","page_name":" 479 ","page_number":479},
  {"content":"\r\n\r\nبگشود و خواسته‌ها را به باد داد ؟ تا كنون دو بار اين تخت شاهى خويش را با اين تندى و تيزىات ، به دشمنانت سپرده‌اى . پس اينك بيا و از اين پهلوانان ، يكى را كه سزاوار جنگ و كينه خواهى است برگزين . ولى كاووس بديشان پاسخ داد كه : من در ميان اين انجمن كسى را نمىبينم كه توان رويارويى با افراسياب را داشته باشد . پس خودم بايد همچو كشتى بر آب بروم . اينك شمايان باز گرديد تا من دلم را بدين كار ، رهنمون سازم .\r\nاز سوى ديگر چون سياوش ، آن كار بدانست ، دلش پر انديشه گشت و در دل گفت : من آهنگ اين رزم كنم . پس به پيش شاه رَوَم و به خوبى از او بخواهم . باشد كه پروردگار دادگر مرا با اين كار ، از سودابه و اين گفتگوى پدر ، رهايى بخشد . و ديگر اين كه با اين كار كه چنين سپاهى را به دام بيآورم ، نام آور گردم . پس سياوش كمر بسته به پيش كاووس شاه رفت و به دو گفت : من اين پايگاه را دارم كه به جنگ شاه توران رَوَم و سر آن سركشان را به خاك آورم .\r\nچنين بود راى جهان آفرين * كه او جان سپارد به توران زمين\r\nبه راى و به انديشهء نابكار * كجا باز گردد برو روزگار\r\nپس پدرش نيز با او در اين كار همداستان شد كه سياوش بدين كين ، كمر ببندد .\r\nكاووس از او شادمان گشت و او را بنواخت و بار ديگر او را پايگاهى بساخت و به دو گفت : گنج پدر به پيش تو است و همهء سپاه را نيز از آن خويش بدان . آنگاه كاووس شاه ، رستم پيل تن را به پيش خود خواند و با او بسيار به نيكى سخن راند و گفت : پيل نيز زور تو را ندارد و رود نيل نيز مانندهء دستان تو نباشد . سياوش كمر بسته به پيش من آمد و با من چون شير ژيان سخن گفت . همانا كه تو در گيتى هنرمند و فروتن و پرورندهء سياوشى . اگر كان ِ گوهر نيز به آهن بسته گردد ، چون تو كمر ببندى ، گشوده شود . اينك سياوش ، جنگ با افراسياب را خواستار است . پس تو با او برو و روى ازو بر متاب . آنگاه كه تو بيدار باشى ، مرا خواب و آرامش آيد . ولى آن دَمى كه آرام\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nگيرى ، مرا شتاب رَسَد . گيتى در پناه تير و شمشير تو است و ماه و آسمان را در زير دارى . تهمتن به او گفت : من بنده‌ام و هر چه گويى آن كنم . سياوش ، پناهِ روان من و سرِ تاج او آسمان من است . كاووس چون اين سخنان را از رستم بشنيد ، او را آفرين كرد و گفت : خِرَد با جان پاكت جفت بادا .\r\nلشگر كشيدن سياوش\r\nخروش نفير و كوس برخاست و توس ، آن سپهبد سرفراز بيآمد و سپاهيان بر درگاه شاه ، انجمن گشتند . شاه در گنجها بگشود و ايشان را دينار و شمشير و گرز و كلاه و كمر و زره و سپر و كلاهخود و سرنيزه ببخشيد . آنگاه كليد گنجى را كه پر از جامه‌هاى نابريدهء شاهوار بود به پيش سياوش فرستاد و گفت : تو بر اين سرا و خواسته‌ها ، كدخدايى . پس هر چه خواهى بساز . آنگاه كاووس ، دوازده هزار سوار دلير جنگى از ميان آن نامداران برگزيد كه همه از تيره‌هاى پهلو « 1 »  و پارسى و كوچ و بلوچ « 2 »  و گيل هاى « 3 »  جنگى و از دشت سروچ « 4 »  بودند . و دوازده هزار پيادهء سپرور\r\n\r\n","description":"","footnote":" ( 1 ) - پهلو  Pahlav  يا پَرْثَوَ  Parava  نام قومى است كه در ناحيه‌اى به همين نام در خراسان ساكن بوده‌اند .  ( 2 ) - كوچ ( كفج ) و بلوچ نام دو قوم مىباشد كه اصلاً در آن روزگاران ساكن نواحى كرمان بوده‌اند و قوم كوچ در ناحيه‌اى به همين نام در بيابانهاى كرمان تا حدود جيرفت و درياى پارس ساكن بوده‌اند . قوم بلوچ نيز كه امروزه ناحيهء بلوچستان به نام ايشان است و در آن ساكن مىباشند ، در آن زمان در كرمان ساكن بوده‌اند و بعدها به علت حملهء اعراب به كرمان ، به مكران آمدند و در آنجا ساكن گشتند .  ( 3 ) گيل نام قومى است كه بيشتر آنها در گيلان ساكن بوده‌اند اما در نواحى خلخال و دماوند و خراسان نيز نشانه‌هايى از ايشان يافت شده است . اكثراً اين قوم را بخشى از قوم كادوسى يا خود آنان دانسته‌اند . ر . ك . اعتماد السلطنه ، تاريخ طبرستان ، ص 30 حواشى مهرآبادى .  ( 4 ) دشت سَروچ ( سروج ) نام دشتى در نزديكى كرمان بوده است . برهان قاطع ، ماده سروچ فرهنگ جامع شاهنامه ، ماده سروج . ليك از آنجا كه دشتى به همين نام در بلاد جزيره ، جزو ولايت حلب وجود داشته است ، ( حدود العالم ، ص 414 اصطخرى ، مسالك و ممالك ، ص 80 لسترنج ، جغرافياى تاريخى سرزمينهاى خلافت شرقى ، ص 116 ) برخى اين سروج را با آن خلط كرده‌اند . ر . ك . راهنماى نقشه جغرافيايى شاهنامه فردوسى ، ماده دشت سروج . حال آنكه منظور حكيم فردوسى از دشت سروج در اينجا همان ناحيه كرمان است . ","page_name":" 481 ","page_number":481},
  {"content":"\r\n\r\nنيز برگزيد . آنگاه شاه بفرمود تا پهلوان زادگان دلير و خردمند و آزاده و فروتنى كه به بالا و سال همچون سياوش بودند ، با پهلوانان جنگى و نام آورانى چون بهرام و زنگهء شاوران و پنج موبد از ايرانيان با درفش كاويانى به همراه آن سپاهيان از شهر به سوى دشت و هامون شوند . گويى در زمين هيچ جايى جز براى سُم اسپان نمانده بود .\r\nدرفش كاويانى نيز همچون ماهى درخشنده در ميان ايشان سر به آسمان افراشته بود . شاه نيز از شهر بيرون رفت و به گِرد سپاه بگشت . سپاهى ديد چون پيوگى « 1 »  آراسته با پيلان جنگى و آواى كوس كه از همه جا به گوش مىرسيد . شاه بر ايشان آفرين بسيار كرد و گفت : اى نامداران فرخنده پِى ، بخت همراهتان باشد و چشم بدخواهتان كور بادا . باشد كه به نيك اخترى و تندرستى برويد و به پيروزى و شادى بازآييد .\r\nآنگاه سياوش سپهدار ، به گُردان بفرمود تا كوس بر پيل ببندند و خود نيز سوار گشت . كاووس شاه با ديدگانى گريان يك روز با او در راه برفت . سرانجام يكديگر را در بر گرفتند . و چون ابر بهارى گريستند و به زارى خروشيدند و خون از ديدگان باريدند .\r\nگواهى همى داد دل برشدن * كه ديدار از آن پس نخواهد بدن\r\nچنين است كردار گردنده دهر * گهى نوش بار آورد ، گاه زهر\r\nپس كاووس به سوى تختش روى نهاد و سياوخش با سپاه جنگ جويى به همراه رستم پيل تن سپاه را به سوى زابلستان به پيش زال كشيدند . يك ماه را به پيش زال فرخنده پِى به بزم و ميگسارى پرداختند . سياوش نيز در آنجا گاهى به ميگسارى با تهمتن مىپرداخت و گاه با زواره مىنشست . گاهى به پيش تخت زال بود و گاهى در نِيستان به شكار مىپرداخت . چون يك ماه بر اين بگذشت ، سياوش سپاه را براند و\r\n\r\n","description":"","footnote":" ( 1 ) - پيوگ به پارسى به معناى عروس است . ","page_name":" 482 ","page_number":482},
  {"content":"\r\n\r\nرستم پيل تن نيز با او رفت و زال بماند . « 1 »  سپاهى نيز از زابل و كابل و هندوان با او برفتند . مهتران نامور را از هر جا بخواند و با خود برد تا به شهر هرات رسيد . در هرات نيز پيادگان فراوانى گرفت و ايشان را به زنگهء شاوران سپرد . از آنجا به سوى طالقان « 2 »  و مرورود آمد . گويى آسمان او را درود مىداد . از آنجا نيز به نزديك بلخ آمد و در راه هيچ كسى را نيآزرد .\r\nاز سوى ديگر گرسيوز و بارمان چون باد دمان ، سپاه آورده بودند . سپهرم « 3 »  در پسِ سپاه و بارمان در پيش بود كه ناگهان به ايشان از آمدن سياوش آگهى رسيد كه :\r\nسپاهى با شاهى جوان از ايران به همراه رستم پيل تن بيآمد . پس ايشان فرستاده‌اى به شتاب همچون كشتى بر آب به سوى افراسياب روانه داشتند و او را گفتند كه :\r\nسپاهى گِران از ايران بيآمد كه سياوش ، سپهبد آن است و سران سپاه نيز با اويند و رستم پيل تن نيز با ايشان است كه در يك دست ، دشنه و در دست ديگر نساجامه دارد . اينك اگر شهريار فرمان مىدهد ، سپاه را به سوى جنگ با ايشان برانم . تو نيز درنگ مدار و سپاه بياراى ، زيرا كه از باد است كه كشتى نيز از جاى بجنبد . پس فرستاده ، چون آتش به سوى افراسياب تاخت . ليك از سوى ديگر ، سياوش در آن جايگاه نيز نماند و سپاه را چون باد به سوى بلخ راند . چون سپاه ايران به بلخ نزديك گشت ، ديگر نمىبايست درنگ مىداشتند . گرسيوز جنگ جو چاره‌اى جز جنگ نديد . چون سپاه ايران نزديك شد ، در كنار دروازهء بلخ جنگ در گرفت . در سه روز سه جنگ سخت كرده شد . به روز چهارم سياوخش گيتى فروز پيادگان سپاه را به هر\r\n\r\n","description":"","footnote":" ( 1 ) - ميرخواند اين مدت را بجاى يك ماه ، 40 روز دانسته است . روضة الصفا ، ج 1 ، ص 580 .  ( 2 ) - طالقان ( تالكان ) در سه منزلى مرورود و پارياب قرار دارد و نبايد با آن طالقان كه در استان مركزى قرار دارد اشتباه شود . نكته جالب اين كه مينورسكى به وجود طالقان ديگرى در تخارستان نيز قايل است كه غالباً اين طالقان را با طالقانى كه در نزديكى مرورود بوده اشتباه كرده‌اند . ر . ك . حدود العالم ، ص 308 - 307 حواشى مينورسكى . نيز ر . ك . ماركوارت ، ايرانشهر ، ص 161 - 160 اصطخرى ، مسالك و ممالك ، ص 213 راهنماى نقشه جغرافيايى شاهنامه فردوسى ، ماده طالقان فرهنگ جامع شاهنامه ، ماده طالقان لسترنج ، جغرافياى تاريخى سرزمينهاى خلافت شرقى ، ص 455 .  ( 3 ) - سِپَهْرَم  Sepahram  برادر افراسياب بوده است .\r\n394  Justi , Iranisches , Namenbuch , p  . ","page_name":" 483 ","page_number":483},
  {"content":"\r\n\r\nسو بفرستاد و سپاه گِران ايران به بلخ اندر شد . سپهرم با سپاهيانش به آن سوى رود ، به پيش افراسياب گريخت . « 1 » \r\nنامهء سياوش به كاووس\r\nسياوش چون با سپاهيانش به بلخ شد ، بفرمود تا نامه‌اى به كاووس شاه ، چنان كه سزاوار بود با مشك و گلاب و خوشبوى بر پرند بنويسند . در نامه نخست بر كردگار آفرين كرد كه اين پيروزى و بهروزى از اوست . خداوند خورشيد و ماهِ گردان ، فروزندهء تاج و تخت و كلاه . او كه هر كسى را خواهد سر بلند گرداند و ديگرى را سوگوار و نژند سازد . او كه خردمندان ، در فرمانش چون و چرا ندارند . و از آن دادگر گيهان آفرين كه آشكار و نهان را بيآفريد ، آفرين بر شهريار بادا . باشد كه فرجام كار نيز نيكو باشد . بدان كه من به فرّ شاه ، شادان و پيروز بخت به بلخ آمدم . سه روز به جنگ پرداختيم و به روز چهارم پروردگار بخشايش آورْد . سپهرم به ترمد « 2 »  رفت و بارمان نيز چون تيرى از كمان بجست . اكنون تا جيحون سپاه من است و گيتى را به زير فرّ كلاه دارم . افراسياب نيز با سپاهيانش در آن سوى آب ، در سغد است . اينك اگر شاه فرمان دهد ، سپاه را از جيحون بگذرانم و كارزار كنم .\r\nپاسخ نامهء سياوش از كِى كاووس\r\nچون نامهء سياوش به شاه ايران رسيد ، از شادى ، سرِ تاج و تختش به كيوان رسيد .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 129 - 127 .  ( 2 ) - تِرمْدِ  Termed  ( ترمذ ) همان ويسگرد ، شهرى در خراسان بر كنار رود جيحون و حاكم نشين چغانيان بوده است . اكنون در ازبكستان قرار دارد . ر . ك . راهنماى نقشه جغرافيايى شاهنامهء فردوسى ، ماده ترمذ لسترنج ، جغرافياى تاريخى سرزمينهاى خلافت شرقى ، ص 469 فرهنگ جامع شاهنامه ، ماده ترمد اصطخرى ، مسالك و ممالك ، ص 234 اعتماد السلطنه ، مرآة البلدان ، ج 4 ، ص 2335 . ","page_name":" 484 ","page_number":484},
  {"content":"\r\n\r\nپس كاووس به يزدان پناهيد و از او نيكبختى بجست تا آن نو درخت ببار آيد .\r\nشادمانانه پاسخى چون بهارِ تازه و بهشت خرّم بنوشت كه : آفرينندهء خورشيد و ماه ، گيهاندار و بخشندهء تاج و تخت ، به تو جاودانه دلى شاد بخشد و دلت را از درد و اندوه آزاد كند . هميشه كلاه بزرگى و تاج مهى بر سر داشته باشى و پيروز و فرهمند باشى . همانا كه بخت و هنر و راستى داشتى كه اين چنين سپاه را بردى و جنگيدى .\r\nهنوز از لبت بوى شير مىآيد كه اين چنين تير از كمان باراندى . هميشه تنت هنرمند و دل روشنت كامروا بادا . اينك كه در جنگ پيروز گشتى ، بايد كه در كار درنگ كنى و نبايد كه سپاه را پراكنده گردانى . زيرا كه آن ترك ، هم بدپيشه و فريبكار است و هم بدنژاد و بدتن . دستگاه و بزرگى او به ماه تابان مىرسد . پس تو هيچ در جنگ جستن شتاب مكن ، زيرا كه خود افراسياب به جنگ تو آيد . پس اگر اين چنين به اين سوى جيحون سپاه آوَرَد ، همانا كه دامان خويش در خون كشيده است . آنگاه شاه ، مُهر خويش بر نامه نهاد و هماندم فرستاده را پيش خواند و نامه را به دو داد و فرمود تا به تاخت به سوى سياوش رود .\r\nچون فرستاده به نزديك سياوش رسيد و سياوش آن نامهء شاه ايران را بديد ، زمين را ببوسيد و دلشاد گشت و بخنديد و نامه را بر سر نهاد . پس فرمان شاه را گوش سپرد و دل از پيمان او نپيچيد . از سوى ديگر چون گرسيوزِ شيرْمرد به شتاب همچون گَرد به پيش شاه توران آمد ، آن سخنان ناپاك و تلخ را بگفت كه : سياوش سپهبد به بلخ آمد و با او رستم به همراه سپاهى بيكران و جنگاوران نامدار بسيار بودند . در برابر هر يك تن از ما بيش از پنجاه سپاهى سرافراز و با گرزهء گاوميش در دست بود . پيادگان سپردارشان با تير و تركش چون آتش بودند . دالمن نيز چون ايشان نپرّد . و يكى از ايشان را خواب نربايد . سه روز و سه شب بدين سان جنگ بود تا اين كه سپاهيان گردنكش ما و اسپانشان در رنج افتادند . يكى از سپاه ايران را كه خواب در مىگرفت ، ديگرى جاى او را مىگرفت و او به آسودگى مىخفت و باز بار ديگر جنگ را مىآغازيد . افراسياب كه آن سخنان را شنيد ، چون آتش برآشفت و\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nگفت : اين همه سخن از آرام و خواب از براى چه مىگويى ؟ آنگاه چنان به گرسيوز بنگريست كه گويى مىخواهد ميانش را به دو نيم سازد . افراسياب كه ديگر در آن خشم خود توانا نبود ، بانگى بر گرسيوز بزد و او را از پيش خود براند . پس بفرمود تا بزمى بسازند و هزار تن از نامداران را فرا خوانند .\r\nخواب ديدن افراسياب و ترسيدن\r\nافراسياب بفرمود تا همهء دشت را آذين نهند و سغد را به آرايش چينى بيآرايند .\r\nآن روز بر ايشان به شادى بگذشت . چون شب فرا رسيد ، افراسياب به بستر رفت .\r\nپاسى از شب بگذشت كه افراسياب چنان كه كسى به هنگام تب سخن گويد ، خروشى برآورد و بلرزيد . كنيزان تيز برخاستند و برخروشيدند . چون گرسيوز آگاه شد ، به شتاب به درگاه شاه بيآمد و او را ديد كه بر خاك افتاده بود . پس گرسيوز او را در برگرفت و به دو گفت : با برادرت بگوى كه تو را چه شده است ؟ افراسياب گفت : از من هيچ مپرس و سخنى مگوى و مرا سخت در برگير تا خِرد را بازيابم . چون چندى بگذشت ، افراسياب به هوش آمد و همه را نالان و خروشان ديد . شماله‌اى بنهادند و افراسياب كه همچون درختى مىلرزيد ، بر تخت نشست . گرسيوز نامجو از او پرسيد : اينك لب بگشاى و اين شگفتى بگوى . افراسياب پر مايه گفت : هرگز كسى اين خوابى كه در اين شب تيره ديدم ، نبيند . از پير و جوان نيز نشنيده‌ام . در خواب ، بيابانى پر از مار ديدم و زمينى پر از گَرد و آسمانى پر از دالمن . زمين آن چنان سخت و خشك بود كه گويى گيتى از آنگاه كه آفريده شده ، بدان چهره ننموده بود . در آن كرانه ، سراپردهء من زده شده بود و به گِرد آن سپاهى از دليران بودند . ناگهان بادى پر از گَرد برخاست و درفش مرا سرنگون ساخت . در هر سو جوى خون روان گشت و سراپرده و خرگاه سرنگون شد . سرِ بيشمارى از سپاهيان من بريده گشته و تنشان به خوارى افكنده بود . ناگاه سپاهى از ايران با نيزه يا تير و كمان در دست همچون باد\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nبيامدند و هر يك سرى از سپاه مرا بر نيزه داشتند . بدانسان سد هزار سوار سياه پوش و نيزه‌ور به پيش تخت من تاختند و مرا از جاى برانگيختند و دست بسته ببردند . به هر سو نيك بنگريستم ، ليك هيچ يك از خويشانم به پيش من نبود . پهلوانى نامور و خيره سر ، مرا دوان به پيش كاووس برد . تختى چون ماه تابان بود و كاووس شاه بر آن بنشسته . جوانى كه رخسارش به مانند ماه بود ، در كنار كاووس نشسته بود و بيش از چهارده سال نداشت . چون مرا دست بسته در پيش خود ديد ، چون ابر غرّنده‌اى دميد و با شمشير ، ميانم را به دو نيم كرد . فراوان از درد خروشيدم و آن ناله و درد ، مرا از خواب بيدار كرد . « 1 »  گرسيوز چون سخنان افراسياب را بشنيد ، به دو گفت : اين خواب شاه ، نيست جز فرجام نيك و برآمدن كام دل ما و برگشتن بخت از بدسگالان . ليك خوابگزارى مىبايد كه از اين دانش بسيار بداند . پس موبدان بيدار دل و اخترشناسان و خردمندان را فرا خوانيم .\r\nپرسيدن افراسياب ، موبدان را از خواب\r\nهر كه از دانش آگاه بود ، چه پراكنده يا در دربار شاه ، در پيش او انجمن گشتند تا ببينند كه شاه از براى چه ايشان را خواستار شده است . افراسياب ايشان را نشستنگاهى سزاوار در پيش خود داد و با هر كسى كم و بيش سخن راند . آنگاه به آن خردمندان نامور و اخترشناسان و موبدان گفت : خواهم كه از اين خواب و گفتار من كسى در گيتى ، آشكار و پنهان ، چيزى نشنود . پس اگر كسى لب به اين سخن\r\n\r\n","description":"","footnote":" ( 1 ) - ثعالبى در باب اين خواب مىنويسد كه افراسياب گفت : « در خواب چنان ديدم كه درفش من سرنگون شده است و جوى خون از سپاهيانم روان گشته و همه سران سپاه رو به گريز نهاده‌اند و سرهاى تركان بر فراز نيزه‌هاست . خانه‌ها همه ويران و فرزندانم اسير گشته و خود و خواهران و ديگر فرزندانم را دشمنان به زنجير كشيده‌اند . در همين حال كى كاووس را ديدم كه به گونهء تازه جوانى در آمده و با يك ضربت مرا دو نيم كرد » . تاريخ غررالسير ، ص 129 . ميرخواند آورده است كه وى 3 شب متوالى خواب ديد . روضة الصفا ، ج 1 ، ص 580 . ","page_name":" 487 ","page_number":487},
  {"content":"\r\n\r\nبگشايد ، سر از تنش جدا سازم . آنگاه ايشان را زر و سيم بسيار ببخشيد تا كسى از او بيمى نداشته باشد . از آن پس آنچه كه در خواب ديده بود ، با ايشان بگفت . موبد ، چون آن سخنان را از شاه بشنيد ، بترسيد و از شاه زنهار خواست و گفت : كجا مىتوان اين خواب را به راستى بازگفت ؟ مگر اين كه شاه با اين بنده پيمانى ببندد و سوگند بخورد . آنگاه ما نيز هر چه دانيم به نزد شاه بازگوييم و داد يابيم . پس شاه با ايشان پيمان بست كه هيچ بدى به ايشان نرسد . آن موبدِ زبان آورِ دانا گفت : اينك نهان خواب شاه گيتى را بر او آشكار سازم . پس اين چنين بدان كه اكنون سپاهى گِران با سران دلاور از ايران بيآيند و شاهزاده‌اى به پيش آن سپاه است و با او بسيار كارآزمودگانند . سرنوشت او چنان است كه اين سرزمين را بر ما تباه سازد . اگر افراسياب با سياوش جنگ كند ، كسى از تركان ، پارسا نماند و شاه نيز از جنگ با او اندوهناك گردد . اگر هم سياوش به دست شاه افراسياب كشته گردد ، تاج و تخت توران نماند و زمين از بهرِ سياوش ، با جنگ و كين ، سراسر پر آشوب گردد . ليك تو را آن دم سخن راست به ياد آيد كه ديگر كشور از كاستى ، ويران شده است . پس تو بدان اى شاه كه اگر مرغ پرّنده نيز گردى ، از اين چرخ گردان رهايى نيابى . « 1 » \r\nبدين سان گذر كرد خواهد سپهر * گهى پر ز خشم و گهى پر ز مهر\r\nچون افراسياب آن سخنان را بشنيد ، اندوهناك گشت و هيچ در جنگ جستن شتاب نكرد . آنگاه آن رازها و سخنهاى نهفته را بر گرسيوز بگشود و بگفت كه : اگر من سپاهى به جنگ سياوش نرانم ، كسى نيز به كينه‌خواهى من نيآيد . پس نه او در جنگ كشته مىگردد و نه من . نه كاووس از من كين خواهد خواست و نه سراسر زمين پر آشوب خواهد گشت . اينك من بجاى گيتى ستانى و كارزار ، آشتى مىجويم و بس .\r\nپس به نزد او سيم و زر و تاج و تخت و كلاه و كمر مىفرستم . منوچهر بهرهء خويش بسيار خواست . ليك ما از آن سرزمينى كه پيشتر بخشوده بوديم ، نيز ، دست خويش\r\n\r\n","description":"","footnote":" ( 1 ) - ثعالبى ، تاريخ غررالسير ، ص 130 . ","page_name":" 488 ","page_number":488},
  {"content":"\r\n\r\nكوتاه سازيم . باشد كه اين رنج و سختىها از من بگذرد و اين دو آتش با آب خاموش گردد . پس چون من دست به گنج ببرم و راه هر بهانه‌اى را ببندم ، سزاوار باشد كه آسمان نيز بر من رنجى نيآورد .\r\nنخواهم زمانه جز آن كو نوشت * چنان رست بايد كه يزدان بكشت\r\nسگالش افراسياب با مهتران\r\nچون خورشيد درخشان ، چهره بنمود ، بزرگان به پيش تخت شاه آمدند و افراسياب انجمنى از خردمندان و موبدان هوشيار و بيدار دل بساخت و بديشان گفت : در اين روزگار ، از كارزار ، جز بدى نمىبينم . چه بسيار نامدارانى كه در جنگ با ايرانيان بر دست من كشته شدند . چه بسيار باغ و بوستان كه بيمارستان گشت ، چه بسيار گلستان كه خارستان شد . چه بسيار باغها كه رزمگاه من بوده است . در هر سو نشانى از سپاه من است . اگر شاه گيتى ، بيدادگر باشد ، همهء نيكوييها نهان گردد . گورخر در دشت ، به هنگام ، نزايد ، چشم بچّهء باز ، كور گردد . شير در پستان جانورِ شكارى نماند . آب در چشمهء خود ، كَرْف « 1 »  گردد . چشمهء آب در گيتى خشك شود و ديگر نافه ، بوى مشك نداشته باشد . راستى در برابر كژّى ، گريزان گرد و در هر سو كاستى پديد آيد . اينك مرا ديگر دل از جنگ و بدى سير گشته است و مىخواهم كه راه ايزدى بجويم . اكنون دانش و داد را باز آوريم و بجاى اندوه و رنج ، ناز آوريم . زمانه از ما برآسايد . نبايد كه مرگ ، ناگهان بيآيد . دو بخش از گيتى به زير پاى من و در ايران و توران ، سراى من است . بنگر كه هر سال چه مايه جنگاوران ، باژ گران مىآورند . پس اگر شمايان نيز با من بر اين كار همداستانيد ، نامه‌اى به رستم فرستم و با سياوخش نيز در آشتى بجويم و بىاندازه چيز برايش بفرستم .\r\nآن بزرگان نيز كه سخنان افراسياب را شنيدند ، همگى خوبى و آشتى خواستند و\r\n\r\n","description":"","footnote":" ( 1 ) - كَرْف به پارسى به معناى قير است . ","page_name":" 489 ","page_number":489},
  {"content":"\r\n\r\nگفتند : تو شاهى و ما بنده . هر چه فرمايى ، ما نيز دل بدان نهيم . پس همگى با سرى پر از درد بازگشتند و هيچ كس را يادى از اندوه و رنج نيآمد . آنگاه افراسياب به گرسيوز گفت : آماده گرد و به شتاب ، دويست سوار از ميان سپاه برگزين و خواسته و گنج بسيار از اسپان تازى زرّين ستام و شمشيرهاى هندى زرّين نيام و تاج پر گوهر شاهوار و سد بارِ شتر از گستردنى و دويست ريدك و كنيزك به پيش سياوش ببر و او را بگوى كه : مرا با تو جنگ نيست و رو سوى ايران نگردانيم . سرزمينهاى تا لب رود جيحون ، از آن من است و من خود در سغدم . اين همان سرزمين است كه به گاه تور و سلم ِ دلير ، زير و زبر شد و با بىخِرَدى بزرگان ، ايرج به بىگناهى كشته شد . پيش از آن ميان ايران و توران جدايى نبود و هيچ كينه و جنگى ميان ايشان نبود . اينك نيز من اميد آن دارم كه يزدان ، روز نويد و مژده را فراز آورده است و تو دلير و مهربان را از شهر ايران برانگيخت تا گيتى به بخت تو آرام گيرد و جنگ و بدى نهان گردد . پس اكنون گرسيوز به نزديك تو آيد و تو را آرام گرداند . آنگاه بيا تا چون زمان فريدون گُرد كه گيتى را به آن پهلوان ببخشود ، ما نيز بخشايش آوريم و دست از جنگ و كينه باز داريم . تو كه خود ، شاهى با شاه ايران بگوى ، باشد كه سرِ جنگ جويش نرم گردد . با رستم پيل تن نيز به خوبى سخن بگوى و خواسته‌هاى بسيارى بجز تخت زرّين - زيرا كه او شاه نيست و تن پهلوان ، از براى تخت نيست - به نزديك او ببر ، مگر كه كار ، آراسته گردد .\r\nآمدن گرسيوز نزد سياوش\r\nپس گرسيوز آن خواسته‌ها را به شتاب به لب رود جيحون رسانيد . آنگاه فرستاده‌اى از ميان پهلوانان برگزيد تا به سياوش شاه آگهى رساند كه گرسيوز با آن فرّهى بيآمده است . فرستاده در يك روز با كشتى از جيحون بگذشت و با دلى پر شتاب به سوى بلخ آمد و به درگاه شاه سياوش رفت و او را گفت كه گرسيوز بيآمده\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nاست . سياوش ، رستم پيل تن را فرا خواند و با او در آن باره سخن گفت . چون گرسيوز نيز به درگاه سياوش شاه آمد ، سياوش بفرمود تا راه را بگشودند و چون گرسيوز را ديد ، بر پاى خاست و بخنديد و بسيار پوزش بخواست . گرسيوز از دور ، با رخسارى پر از شرم و دلى پر باك ، زمين را ببوسيد . سياوخش او را پايين تخت خود بنشاند و بسيار از افراسياب بپرسيد . چون گرسيوز سخنان سياوش را بشنيد و آن سر و افسر و تخت او را بديد ، به رستم گفت : چون افراسياب از تو آگهى يافت ، به شتاب ، يادگارى به نزد شاه فرستاد كه اينك با من در راه است . آنگاه گرسيوز بفرمود تا پيشكشها را كه از دروازهء شهر بلخ تا بارگاه سياوش بود ، از درم و دينار و تاج و تخت بلند و اسپ و ريدكان ِ با كلاه و كمر و كنيزان با دستبند و گردنبند زر ، و سپاه ، از هر كدام بيشمار ، به پيش سياوش بردند . سياوش سخت بپسنديد و روى بگشاد و پيام او را بشنود . آنگاه تهمتن به گرسيوز گفت : يك هفته در اينجا به شادى بمان تا پاسخ را بگوييم ، زيرا كه در اين كار ، بايد بسيار انديشيدن و از هر كسى پرسيدن .\r\nچون گرسيوز گفتار او را بشنيد ، روى و موى بر تخت او بماليد . آنگاه خانه‌اى را با ديبا براى او بيآراستند و خواليگران آوردند . از سوى ديگر سياوخش با رستم پيل تن به دور از انجمن ، برفتند و بر بيش و كم آن كار با يكديگر سگالش گرفتند . رستم از اين كه گرسيوز آنگونه به شتاب آمده بود ، بدگمان بود . پس ديده‌بانانى در هر سو بتاختند . آنگاه سياوش به رستم گفت : بايد كه اين راز را آشكار سازيم و بدانيم كه اين آشتى جستن از براى چيست و از چه رو اين زهر ، ترياك گشته است . تو ببين كه خويشان افراسياب كه با او پيوند خونى دارند ، كدامند . آنگاه افراسياب بايد كه سد تن از بزرگان ايشان را به نزد ما گروگان فرستد و اين انديشهء تاريك ما را روشن سازد .\r\nنمىبينى كه افراسياب اين گونه از بيم ما اندوهناك گشته است و تبيره به زير گليم مىزند . « 1 »  پس چون اينها را دريابيم ، آنگاه بايد كه فرستاده‌اى نيكخواه به نزديك\r\n\r\n","description":"","footnote":" ( 1 ) - طبل ( تبيره ) در زير گليم زدن كنايه از پنهان داشتن كارى هويدا و مشهور است . ","page_name":" 491 ","page_number":491},
  {"content":"\r\n\r\nشاه روان سازيم تا او را از اين كار آگه سازد . مگر كه مغز او از كين تهى گردد . رستم گفت : چاره همين است و جز اين گونه ، پيمان بجاى نيآيد .\r\nپيمان كردن سياوش به افراسياب\r\nسپيده دم ، گرسيوز چنان كه سزاوار بود با كلاه و كمر به درگاه سياوش بيآمد و زمين را ببوسيد و بر او آفرين كرد . سياوش از او پرسيد كه ديشب در لشگرگاه و جشن بر او چگونه گذشته است . آنگاه به دو گفت : ما از كار و گفتار تو انديشناك بوديم . اكنون انديشهء من و رستم بدان شد كه دلها از كينه بشوييم . تو نيز بايد كه به افراسياب بگويى كه : سر پر شتاب خويش را از كين تهى ساز . كسى كه سرانجام بد ببيند ، سزاوار است كه از كردار بد باز گردد . و دلى كه با خِرَد آراسته گردد ، گنجى پر از خواسته باشد . اينك اگر ديگر به زير نوش ، زهرى نهان نساخته‌اى و دلت ديگر از رنج و كين بهره‌اى ندارد ، پس چون مىخواهى كه پيمانت درست گردد ، بايد كه سد تن از خويشان پهلوانت را كه با تو پيوند خونى دارند و رستم نيز ايشان را مىشناسد و نامشان را به تو مىگويد ، به آيين گروگان به پيش من فرستى تا گواهى بر اين گفتار تو باشند . ديگر اين كه هر شهرى از ايران زمين ما را كه تو در دست دارى ، بگذارى و خود ، به توران شوى و زمانى از جنگ و كين بيآسايى . در گيتى ، جز راستى نمانَد .\r\nپس يك تن از ما نيز كمر به كينه نبندد . و من نامه‌اى به نزد كاووس شاه مىفرستم ، باشد كه سپاه را به آشتى باز خواند .\r\nگرسيوز بىدرنگ سوارى چون بادِ دمان برافكند و به دو گفت : سر از خواب بپيچ و به تاخت به پيش افراسياب برو او را بگوى كه : ما تيز بشتافتيم و اكنون هر آنچه جستى ، يافتيم . اينك چون مىخواهى كه سياوش از كارزار باز گردد ، پس به نزدش گروگان بفرست . فرستاده به پيش افراسياب رفت و او را پيام سياوش شاه و گرسيوز نيك نام بداد . چون افراسياب شاه گفتار فرستاده را بشنيد ، فراوان به خود بپيچيد و\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nراه گم كرد . در دل گفت : اگر اينك سد تن از خويشان من از ميان انجمن گم گردند ، شكست بر من آيد و هيچ نيكخواهى در اين سرزمين نماند . ليك اگر گويم كه از من گروگان مخواه ، سراسر گفتار مرا دروغ پندارد . پس بايد اكنون كه او اين پيمان را بدون گروگان ، روا نمىدارد . گروگانها را به نزدش بفرستم . باشد كه اين رنج و سختىها از من بگذرد . اگر خردمند باشم بهتر از آن است كه بىخردى پيشه سازم .\r\nپس افراسياب همچنان كه رستم نام برده بود ، سد تن از خويشانش را برشمرد و ايشان را نيكويى و جامهء شاهوار بسيار داد و به سوى سياوش بفرستاد . آنگاه افراسياب بفرمود تا كوس و كارناى بزدند و سراپرده برداشتند و بخارا و سغد و سمرقند و چاچ و سپنجاب را تهى ساخت « 1 »  و با سپاهيانش به سوى گنگ « 2 »  رفت و ديگر هيچ بهانه‌اى نجست و درنگ نكرد . « 3 »  چون رستم از رفتن او آگاه شد ، گمانش از بدها كوتاه گشت و چون گَرد به شتاب به نزد سياوش آمد و از آنچه بشنيده بود ، سياوش را نيز آگاه ساخت و گفت : اينك كه كارها راست گشت ، روا باشد كه گرسيوز باز گردد . پس بفرمود تا جامه‌اى شاهوار بيآراستند و جنگ افزار و كلاه و كمر و يك اسپ تازى زرّين ستام و يك تيغ هندى\r\n\r\n","description":"","footnote":" ( 1 ) - دانسته نيست كه حكيم فردوسى از چه رو چنين سخنى گفته است . چون تمامى شهرهاى مزبور يعنى بخارا و سغد و سمرقند و چاچ و سپنجاب در ماوراءالنهر يا خاك توران قرار داشته است و اصلاً متعلق به تورانيان بوده و سياوش هم كه به جنگ شتافت ، در بلخ كه در خاك ايران و اين سوى جيحون بود اقامت گزيد .  ( 2 ) گَنْگ  Gang  . بايد گفت هيچ مكان كاملاً دقيق و صريحى نمىتوان براى اين شهر قائل شد ، زيرا شهرهاى بسيارى تحت اين نام در حوالى توران و چين ذكر شده است . از آن جمله در برهان قاطع 2 بتخانه به اين نام ، يكى در چين و ديگرى در تركستان ذكر شده است و نيز 2 شهر يكى در شرق خطا و ديگرى تاشكنت ( چاچ ) . ر . ك . همان ، ماده گنگ ، گنگ دژ ، گنگ بهشت . باز در عين حال تنها بخاطر شباهت لفظى ، برخى آن را با گنگ دژ - كه بعداً پيرامون آن صحبت خواهد شد - يكى دانسته‌اند . كه البته اين نظر اخير اشتباه مىباشد . در هر حال تنها مىتوان با توجه به قراينى كه بعد نيز خواهد آمد ، شهر گنگ را به احتمالى در ناحيهء شمالى توران و نزديك چين ، پس از طراز دانست زيرا چنان كه بعد نيز خواهد آمد ، سياوش در مسير خود جهت رفتن به شهر گنگ از شهر چاچ نيز فراتر مىرود .  ( 3 ) - ثعالبى ، تاريخ غررالسير ، ص 131 - 130 . ","page_name":" 493 ","page_number":493},
  {"content":"\r\n\r\nزرّين نيام بيآوردند . آنگاه همه را به گرسيوز داد . چون گرسيوز آن جامهء شاهوار سياوش شاه را بديد ، گويى ماه را بر زمين ديد ، پس با زبانى پر از آفرين برفت .\r\nفرستادن سياوش ، رستم را به نزد كاووس\r\nآنگاه سياوش بر تخت پيلسته بنشست و تاجى بيآويخت و انديشه كرد تا اين كه سوار پهلوانى را كه چرب زبان باشد و بتواند سخن را رنگ و بو بخشد و دَم كاووس شاه نيز با او بسازد ، در ميان سپاه بيابد . ليك رستم پيل تن به نزد سياوش رفت و او را گفت : چه كسى را ياراى سخن گفتن در اين باره با كاووس است ؟ كاووس همان است كه از پيشتر بوده است . تندى و تيزيش نمىكاهد كه هيچ ، مىافزايد . مگر كه من به نزد او روم و آن نهان را بر او آشكار سازم . اينك اگر كه تو فرمان دهى ، به شتاب به پيش او شوم . و بدان كه از رفتن من بجز فرّهى نبينى . سياوش از گفتار او شاد گشت و ديگر انديشهء يافتن يك فرستاده را به كنارى نهاد . پس سياوش و رستم در كنار هم بنشستند و بسيار بر بيش و كم كار سخن راندند . آنگاه سياوش بفرمود تا دبير به پيشش رفت و نخست در نامه بر كردگار آفرين كرد كه نيرو و فرّ و هنر از اوست :\r\nخداوند هوش و زمان و توان كه خِرَد را با روان مىپروراند . او كه كسى را از فرمانش گذر نباشد و هر كه از پيمان او بگردد ، در گيتى بجز كاستى نبيند . خدايى كه افزونى و راستى از اوست . او كه آفرينندهء خورشيد و ماه و فزايندهء تاج و تخت است . آفرين پروردگار بر شهريارِ دارندهء گيتى ، برگزيدهء نامداران ، شاهى كه انديشه‌اش به هر نيك و بد برسيده است و بالاى او چون ستونى از خِرَد است . بدان كه به شادى به بلخ رسيدم . چون افراسياب از من آگهى يافت ، آفتاب در پيش چشمش سياه گشت .\r\nبدانست كه ديگر آن كار ، دشوار شد و بختش خوار گشت . پس برادرش با خواستهء بسيار و خوبرويان آراسته بيآمد تا از شاه گيتى زينهار خواهد و تاج و تخت بزرگى را به دو سپارد و به همان مرز خويش بسنده كند و پايگاه خود بشناسد و ديگر پاى به\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nخاك ايران زمين نگذارد و دل را از كينه و جنگ بشويد . بدين سان افراسياب سد تن از خويشان خود را به نزد من فرستاد . اينك رستم پيل تن با اين خواهش به نزدت آمد .\r\nپس اگر افراسياب را ببخشى ، همانا كه كارى سزاوار مِهر خود كرده‌اى ، زيرا كه چهره‌ات بر مِهر تو گواه است . پس تهمتن چنان كه سزاوار بود با درفش و سپاه به پيش كاووس شاه رفت .\r\nاز سوى ديگر گرسيوز به شتاب به نزد افراسياب آمد و همهء آن داستان سياوش را بگفت و اين كه : او را از خوبى و زيبايى و كردار و هوش و دل و شرم و گفتار و دليرى و سخن گويى و پهلوانى و سوارى ، همتايى از شاهان نباشد . گويى پيوسته خِرَد را در كنار دارد . افراسياب كه چنين شنيد ، بخنديد و به دو گفت : اى نيكخواه ، همانا كه چاره جستن ، به از جنگ است . دلم از آن خواب بد ، بيمناك گشت و از اين بالا ، نشان نشيب را بديدم . پس پر درد گشتم و چاره‌اى جستم تا رنج و سختى نرسد . با گنج و درم چاره آراستم و كنون بدانسان شد كه خواستم .\r\nپيغام دادن رستم ، كاووس را\r\nاز سوى ديگر چون رستم ِ شيرمرد به شتاب همچون گرد به نزد شاه ايران رسيد ، دستها را به كِش كرده ، بيآمد . كاووس شاه از جاى برخاست و او را در كنار گرفت و از فرزند و از پهلوانان و سپاه و كار جنگ بپرسيد و اين كه چرا او از راه بازگشته است .\r\nرستم نخست از سياوش سخن گفت و شاه را ستود و نامه را بداد . چون دبير ، نامه را براى شاه خواند ، رخسار شاه گيتى همچون كَرْف گشت و به رستم گفت : گيرم كه سياوش ، جوان است و خويَش هنوز نرسيده است . ليك تو كه بچّه نيستى و مردى كارآزموده هستى كه نيك و بد بديده‌اى . در سراسر گيتى چون تو نيست و شيران نيز در جنگ ، از تو هنر مىجويند . مگر بديهاى افراسياب را نديدى كه آن مايه خورد و آرام و خواب را از ما بكاست ؟ مرا سرى پر از جنگ با او بود و مىبايست كه به آن\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nرزم مىرفتم . ليك درنگ كردم و نرفتم زيرا كه مرا گفتند : تو اينك مرو و بگذار كه سياوش سپهدار ، اين كار بسازد . پادافرهء ايزدى اين بود كه كيفر بدى ، نيز بدى باشد .\r\nليك او سر شمايان را با خواسته‌اى كه از بىگناهان بستد و سد ترك بيچارهء بدنژاد كه نام پدرشان را نيز به ياد ندارند ، اينسان از راه ببُرد . اكنون او كجا از گروگان انديشد ؟ آن گروگانها در پيش چشم او همچون آب جوىاند . پس اگر شمايان خِرَد را به كار نبستيد ، من كه از جنگ و كارزار سير نگشته‌ام . اكنون مرد دانشمند و رهنمونى را به نزد سياوش مىفرستم و او را مىفرمايم كه : آتشى بلند برافراز و پاى آن تركان گروگان را با بند گران ببند و هر چه خواسته بسويتان فرستاده است ، بر آن آتش بنه و مبادا كه به چيزى از آنها دست زنى . آنگاه آن گروگانهاى در بند را به پيش من بفرست تا سر از تنشان جدا سازم . و تو با سپاهيان خويش و با سرى پر از جنگ ، بىدرنگ به درگاه افراسياب برو و دست بگشاى تا همگى چون گرگ به پيش بره بيآيند . پس چون تو بدى و تاراج و سوختن بيآغازى ، افراسياب كه آرام و خواب بر او ناخوش گردد ، به جنگت آيد .\r\nتهمتن چون اين سخنان را بشنيد ، به دو گفت : اى شهريار ، دلت را به اين كار ، اندوهگين مساز و نخست سخن مرا بشنو ، آنگاه هر چه فرمان دهى ، همان شود . تو به ما گفتى كه در جنگ با افراسياب ، سپاه را به آن سوى جيحون مرانيد و بگذاريد تا او خود به جنگ آيد و گفتى كه او بىدرنگ نيز به جنگ ما مىشتابد . ما نيز بمانديم تا او جنگ آغازد . ليك اين او بود كه نخست با ما راه آشتى جست . پس با كسى كه آشتى و سور و بزم مىجويد ، نيكو نباشد كه رزم سازيم . ديگر اين كه شاهِ پيمان شكن را نيكخواهان نپسندند . سياوش آن زمان كه در رزم بر ايشان پيروز گشت ، چنين روزى را نمىديد . ولى تو از اين تاج و تخت و نگين و تن آسانى و گنج ايران زمين چه جستى ؟ از اين همه ، جنگ يافتى . پس اينك دل روشنت را به آب ديده مشوى و بدان كه اگر روزى افراسياب پيمان بشكند و اين سخنها كه گفته از ياد ببرد ، ما از جنگ جستن سير نگشته‌ايم و شمشير و چنگال شير بر جاى است . آن زمان ، تو\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nباسياوخش راد بر تخت زر ، خندان و شاد در ايران بمانيد و من با سپاه اندكى از زابل بروم و تخت و تاجى در توران نگذارم و با اين گرز دلاوريم ، تابش آفتاب را بر افراسياب تيره‌گون سازم . ميان من و او بسيار رزم بوده است ، مگر كه بخواهد مرا بار ديگر بيآزمايد . ليك تو اى شاه ، از فرزندت پيمان شكستن مخواه و سخنى مگو كه در خور گناه باشد . اين سخنى آشكار است كه سياوش هرگز از آن پيمان نگردد و از شنيدن اين كارى كه كاووس شاه انديشه كرده است ، برآشوبد پس بخت فرزند خود را دژم مساز ، زيرا كه از آن پس ديگر دل خويش را خرّم نبينى .\r\nفرستادن كاووس ، رستم را به سيستان\r\nچون كاووس ، گفتار رستم را بشنيد ، پر از خشم گشت و برآشفت و رستم را گفت :\r\nاين كار ، نهان نمانَد . دانم كه اين را تو در سرِ سياوش افكنده‌اى و اين چنين بيخ كينه را از دلش بركنده‌اى . تو در اين كار ، تن آسانى خود را جستى ، نه فروزندگى تاج و تخت و نگين را . اينك تو در اينجا بمان تا توس سپهدار ، پيل بر كوس ببندد و اين كار به انجام رساند . اكنون من فرستاده‌اى را با نامه و سخنهاى تلخ به بلخ مىفرستم . اگر چنانچه سياوش سر از فرمان من بپيچد و به پيمانم در نيآيد ، بايد كه سپاه را به توس سپهبد بسپارد و خود با ويژگانش از راه باز گردد . اگر چنين داورى اى در سر اوست ، آنچه را كه سزاوارش است ، از من خواهد ديد . از اين پس تو را نيز يار نخوانم و نمىخواهم كه براى ما كارزار كنى .\r\nرستم كه چنين شنيد ، اندوهگين گشت و فريادى بر كاووس زد و گفت : آسمان ، سر من را نهان نتواند ساخت . اگر توس جنگى براى تو همچون رستم است ، پس ديگر رستم را از گيتى ، كم دان . رستم ، اين بگفت و خشمگين از پيش كاووس بيرون شد و به شتاب با سپاهيانش به سوى سيستان روى نهاد . كاووس شاه نيز بىدرنگ توس را فرا خواند و بفرمود تا سپاه را به راه براند . چون توس از پيش شاه بيرون شد ،\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nبفرمود تا سپاه و نفير و كوس بيآورند و بيآرايند و آرامش از دل و انديشه دور سازند .\r\nپاسخ نامهء سياوش از كاووس\r\nكاووس شاه ، فرستاده‌اى بيآورد و آنگاه دبيرى را پيش خواند و در كنار تخت خود بر چهار پايه‌اى بنشاند و با زبانى تيز و رخسارى به سرخى باده ، نامه‌اى پر از خشم و جنگ نويساند . نخست بر كردگار آفرين كرد : خداوند آرامش و كارزار ، خداوند بهرام و كيوان و ماه ، خداوند نيك و بد و فرّ و گاه . او كه سپهر گردان به فرمان اوست و در هر جاى ، مِهر او بگسترده است . اى جوان ، هميشه تندرستى و بخت و تاج و تخت برايت بماناد . اگر انديشهء من بر دلت تيره گشته ، همانا كه سرت از خواب جوانى خيره شده است . بىگمان شنيده‌اى آن زمان كه دشمن در جنگ بر ايران پيروز گشت ، با ايران چه كرد . پس اكنون به خيره سرى ، آزرم دشمن مجوى و آبروى پادشاهى ما مبر و اگر نخواهى كه از آسمان ، بيمى به تو رسد ، پس ، از جوانى ، خود را دچار فريب مساز و گروگانهايى كه دارى به درگاه ما بفرست . اينك اگر افراسياب تو را فريبد ، شگفت نباشد چه ، من نيز بسيار از براى آن گفتار فريبندهء او از پيكار با او بازگشتم ولى او هيچگاه آشتى نجست . اينك تو سر از فرمان من پيچيدى و با خوبرويان برآميختى و از جنگ بگريختى . همانا كه رستم هرگز از گنجِ آراسته و خواسته سير نگردد . و سر تو نيز چون او با ديدن آن گنجهاى ايشان ، از جنگ جستن تهى گشت .\r\nدر بىنيازى به شمشير جوى * به كشور ، شود شاه را آبروى\r\nپس اينك چون توس سپهبد به پيش تو رسد ، كار را بسازد . و تو نيز بىدرنگ گروگانهايى را كه دارى در بند گران آور و بر خران سوار كن . و بدان كه راز آسمان چنان است كه از اين آشتى ، بر جانت گزند آيد و چون از اين بدى به ايران آگهى\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nرسد ، بهروزىِ ايران برآشوبد . اكنون تو برو و آهنگ كينه جستن و تاختن كن و ديگر در اين باره سخن مگوى . چون تو جنگ و شبيخون بيآغازى و رود جيحون را پر از خاك سياه سازى ، افراسياب نيز آرام نگيرد و به جنگ تو آيد . ليك اگر به آن افراسيابِ اهريمن مِهرى دارى و نمىخواهى كه تو را پيمان شكن بخوانند ، پس سپاهيان را به توس بده و باز گرد ، زيرا كه مرد پرخاش و جنگ و نبرد نيستى . آنگاه بر نامهء شاه ، مُهر اورا نهادند و فرستاده به شتاب برفت .\r\nچون آن نامه به نزد سياوش رسيد و آن گفتار بد را بديد ، فرستاده را پيش خواند و از او پرس و جو كرد . فرستاده ، آن سخنانى را كه كاووس به رستم پيل تن گفته بود و آشفتگى كاووس و كار توس را به سياوش بگفت . سياوش چون گفتار او را بشنيد ، از كار رستم اندوهگين گشت و دلش از آن كار پدر و از تركان و روزگار نبرد پر انديشه شد . سياوش با خود مىگفت : اگر اين سد مرد پهلوان و سوار نيكخواه و بى گناه را كه از خويشان ِ چنان شاه نامدارى هستند به نزد كاووس شاه بفرستم ، هيچ از كار ايشان نپرسد و نيانديشد و هماندم ايشان را زنده بردار كند . آنگاه من در پيشگاه يزدان ، چه پوزش آورم ، از اين كار بدى كه پدر بر سرم آورْد ؟ اگر نيز كه بدون هيچ گناهى ، به خيره سرى با شاه توران جنگ بيآغازم ، پروردگار اين كار را بر من نپسندد و مردم نيز زبان به بدگويى من بگشايند . اگر هم به درگاه كاووس شاه باز گردم و سپاه را به توس سپهدار بسپارم ، از آن هم بر تنم بد رسد و از چپ و راست بد بينم . از سودابه نيز جز بدى بر من نيآيد . پس ندانم چگونه كارى كنم كه ايزدى باشد ؟\r\nسگالش سياوش با بهرام و زنگه\r\nپس سياوش دو تن از دليران سپاه را كه بهرام و زنگهء شاوران بودند ، به نزد خويش خواند ، تا آن راز با ايشان بگويد . آنگاه ايوان را تهى ساخت و ايشان را پيش خود نشاند . سياوش از آن زمان كه رستم از آنجا رفته بود ، همواره راز خود بديشان\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nمىگفت . پس گفت : پيوسته از بخت بد ، بر تنم بد مىرسد . شاه كه دل مهربانش چون درختى پر برگ و بار بود ، چون سودابه او را بفريفت ، گويى ديگر زهرِ گزاينده شد . شبستان او زندان من گشت و بخت خندان من از او بپژمرد . از روزگار ، اين چنين بر سرم آمد كه مِهر او آتش به بار آوَرَد . من نيز به ناگزير سختى و رزم را بر آن سور برگزيدم و از شادى و بزم دور ماندم . در بلخ ، سپاه بسيارى به سپهبدىِ گرسيوز كينه‌خواه بود . افراسياب شاه نيز پر از كينه و با سد هزار شمشير زن در سغد بنشسته بود . پس ما همچون بادِ دمان به سويشان رفتيم و در جنگ با ايشان درنگ نكرديم .\r\nآنگاه چون سرانجام ، ايشان سراسر كشور ايران را تهى ساختند و رفتند و آن گروگانها و پيشكشها را فرستادند ، همهء موبدان چنين دانستند كه ما از اين رزمگاه باز گرديم .\r\nاينك كاووس اگر از بهر فزونى است كه جنگ مىكند ، پس چون گنجى اين چنين فراهم آمد و كشور نيز به چنگش افتاد ، چرا بايد بيهوده خون بريزد و اين چنين كينه بورزد ؟ همانا سرى كه مغز ندارد ، بهتر را از بدتر بازنشناسد . كى كواذ آمد و رفت و گيتى را به ديگران سپرد . از پسِ او نيز همه خواهند رفت . ليك كاووس را اين كار من پسند نيآمده و به رنج و آزار من مىكوشد و به خيره‌سرى مرا به جنگ فرمان مىدهد . من از آن ترسم كه آن سوگندى كه خوردم ، مرا آزارى رساند . سر از يزدان نبايد گرداند و از كار نياكان نبايد رميد . كاووس مىخواهد تا هر دو گيتىِ مرا از من بگيرد و من به كام دل اهريمن بمانم . پس از آن چه كسى داند كه از آن كارزار ، روزگار ، چه كسى را بر مىكشد ؟ اى كاش مادرم مرا نزاييده بود ، يا اگر زاييد ، مرگ مرا در مىربود كه اين چنين رنج و سختىها بايد كشيد و اندوه فراوان بايد چشيد . اين درختى بلند است كه بارش زهر و برگش گزند باشد . اينك من اگر از اين پيمانى كه بدين گونه بكرده‌ام و سوگندها به يزدان خورده‌ام ، سر بگردانم ، دانم كه از هر سو كاستى پديد آيد . همه كس در همه جا ، چنان كه سزاوار من است ، زبان به بد بر من بگشايند . اكنون كه در گيتى ، اين سخن كه با شاه تركان پيمان بسته‌ايم ، پراكنده گشته است بازگشتن به كينه خواهى و سر از كيش پيچيدن را كجا كردگار بر من بپسندد ؟\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nپس به گوشه‌اى از گيتى مىروم تا نامم از كاووس نهان گردد . و تو اى زنگهء شاوران ِ نامور ، تنت را به رنج بيآراى و درنگ مدار و سر به خواب مياور . به درگاه افراسياب برو و اين همه گروگان و خواسته از دينار و گنج و تخت را باز به پيش او ببر و او را بگوى كه چه بر سر ما آمد .\r\nآنگاه سياوش به بهرام پسر گودرز بفرمود كه : اين سپاه و پيل و كوس و اين مرز را ، همگى به تو سپردم . تو اينجا بمان تا توس سپهدار بيآيد . آنگاه همهء اينها را به او بده و هر چه هست از گنج و تاج و تخت به پيش او يكايك بر شمار . چون بهرام گفتار سياوش را بشنيد ، دلش از كردار او پيچان گشت . زنگهء شاوران نيز خون بگريست و بر بوم هاماوران نفرين كرد . « 1 »  آنگاه هر دو پر از اندوه به پيش او نشستند و روانشان از گفتار او دژم گشت . بهرام به سياوش گفت : اين چاره نيست . تو را بدون پدر ، جايى در گيتى نباشد . پس نامه‌اى به نزد شاه بفرست و بار ديگر رستم پيل تن را از او بخواه .\r\nآنگاه اگر باز هم تو را به جنگ فرمان داد ، پس آهنگ جنگ كن . سخن ِ به اين كوتاهى را دراز مگير و آرام بگير و بدان كه پوزش تو از پدر ، ننگ نباشد . اينك اگر مرا به نزديك او فرستى ، آن جان تاريكش را بر افروزم . ولى تو اگر دلت از براى آن گروگانها اين چنين رنجه گشته است ، پس ايشان را رها كن . همانا كه جنگ بر تو روا نباشد .\r\nكاووس شاه نيز كه در نامه تنها به جنگ فرمان داده است ، كارى نگفته كه درمانى براى آن نباشد . ما به فرمان كاووس ، جنگ مىكنيم و گيتى را بر بدانديش به تنگ مىآوريم . پس بيهوده انديشه بر دلت دراز مكن و سرِ كاووس را با چرب زبانى به دام آور و اينك كه درخت بزرگى به بار نشسته است ، روزگار بر ما دژم مگردان و ديده و تاج و تخت را پر از خون مساز و دل آن درخت خسروانى را رنجه مدار . تخت و تاج و سپاه و بارگاه بدون تو چگونه باشند ؟ همانا كه سر و مغز كاووس ، چون آتشكده ، و جنگ او بيهوده است . و بدان كه اگر راز آسمان و سرنوشت ، جز اين باشد ، پس از\r\n\r\n","description":"","footnote":" ( 1 ) - كنايه از سودابهء هاماورانى و فتنه‌انگيزى اوست كه سياوش را به رفتن به جنگ افراسياب واداشت . ","page_name":" 501 ","page_number":501},
  {"content":"\r\n\r\nچه رو سخن را دراز كنيم ؟ ليك سياوش پند آن دو خردمند را نپذيرفت زيرا كه خواست آسمان ، ديگرگونه بود . پس گفت : من فرمان شاه را برتر از خورشيد و ماه مىدانم ، ولى از خاشاك گرفته تا پيل و شير ، هيچ چيز و هيچ كس ، در برابر پيمان يزدان ، دلير نگردد .\r\nكسى كو ز فرمان يزدان بتافت * سراسيمه شد ، راه دانش نيافت\r\n[ اگر بخواهم فرمان شاه را پذيرم 
  ] ، بايد كه دست به خون بيازم و دو كشور را به كين خواهى رهنمون شوم . كاووس نيز مرا از براى آزاد كردن گروگانها بيآزارد و سخنهاى گذشته را باز آورد . اگر هم بدون اين كه كارى كنم ، به نزد شاه بازگردم ، به همانسان خشم و پيكار آوَرَد و مرا اشك اندوه در كنار بيآورد . اينك اگر شمايان نيز دلتان از كار من تيره گشته و سر از گفتارم بپيچيده‌ايد ، خودم بجاى شما در اينجا بمانم و سپاه را به توس سپارم . چرا بيهوده كسى را كه هيچ بهره‌اى از گنج من نيافته ، به رنج دچار سازم ؟ چون سياوش به ايشان چنين پاسخ داد ، جان آن دو گردنفراز بپژمرد و از بيم جداييش گريان شدند . دل و چشم ايشان روزگار بدى را مىديد و دريافتند كه ديگر او را نخواهند ديد . از آن رو بگريستند و زنگه به سياوش گفت : ما همگى تو را بنده‌ايم و دل به مِهرت آكنده‌ايم . تن و جان ما برخىِ « 1 »  تو بادا . پيمان تا به هنگام مرگ ، چنين بادا . پس چون سياوش از آن نيكخواه ، چنين پاسخى يافت ، به زنگه گفت : برو و به شاه تركان بگوى كه ما را از اين كار ، چه بر سرآمد . او را بگوى كه :\r\nاز اين آشتى ، بهرهء من جنگ است و همهء نوش تو براى من درد و زهر است . بدان كه من پيمان تو را از سر بيرون نسازم ، اگر چه از تخت شاهى جدا افتم . يزدان گيهاندار ، پناه من است و زمين برايم چون تخت و آسمان ، چون تاج است . اينك چون بدون اين كه كارى كرده باشم ، شايسته نيست كه بيهوده به پيش كاووس شاه رَوَم ، پس راهى بگشاى تا بگذرم و به جايى كه ايزد ، آبشخورم ساخته است ، بروم . كشورى در\r\n\r\n","description":"","footnote":" ( 1 ) - برخى به پارسى به معناى قربان و فدا است . ","page_name":" 502 ","page_number":502},
  {"content":"\r\n\r\nگيتى بجويم و بدانجا رَوَم تا نامم از كاووس نهان گردد و ديگر سخنى از خوى بدش نشنوم و دَمى از پيكار او بيآسايم .\r\nرفتن زنگه پيش افراسياب\r\nزنگه با آن سد گروگان نامور سوار و آن همه خواسته كه پيشتر گرسيوز بيآورده بود ، برفت . چون به شهر سالار تركان رسيد ، « 1 »  ديده‌بان او را بديد و خروشى برآمد .\r\nپس نامدارى بزرگ به نام تُوُرْگ « 2 »  او را پذيره شد . چون زنگه به پيش شاه افراسياب بيآمد ، افراسياب از پيشگاه برخاست و او را تنگ در بر گرفت و بنواخت و گرامى در پيش خود بنشاند . چون زنگه در كنار شاه بنشست و نامه را بداد و همهء آن سخنها را به دو گفت ، افراسياب از آن نامه به خود پيچيد و دلش پر درد و سرش پر شتاب گشت . آنگاه بفرمود تا جايگاهى ساختند و زنگه را چنان كه سزاوار بود ، بنواختند .\r\nپس از آن افراسياب ، سپهدار خود - پيران - « 3 »  را به شتاب به نزد خود خواند . پيران نيز زود به نزدش شتافت . چون پيران بيآمد ، افراسياب آنجا را تهى كرد و با آن كدخداى نامور از كاووس و آن گفتار خام و خوى بد و آهنگ پيكار او سخن راند .\r\nافراسياب با رخسارى دژم و دلى پر اندوه از كار سياوخش ، از فرستادن زنگهء شاوران و همهء آن كارها ، يك به يك سخن گفت . آنگاه از پيران پرسيد : اينك چگونه اين كار را درمان كنيم ؟ پيران به دو گفت : اى شهريار ، تا روزگار بر جاى است ، جاويد باشى . تو خود ، از ما در هر كار ، داناتر و به گنج و مردى ، تواناترى . گمان و دل و دانش و انديشهء\r\n\r\n","description":"","footnote":" ( 1 ) - منظور همان شهر گنگ است كه پيشتر سخنش برفت .  ( 2 ) - تُوُرْگ  Tovorg  احتمالاً شكلى از تُورَك  Trak  است كه بر حسب رعايت وزن شعرى بدين صورت آمده است .  ( 3 ) - پيران  Pirn  پسر ويسه و پسر عموى افراسياب بود . نام وى در برخى تواريخ اسلامى به صورت قيران ، فيران و بيران ذكر شده است . وى در عين حال كه سپهسالار افراسياب بود ، سمت مشاورت وى را نيز بر عهده داشت . بندهش ، ص 150 394 .  Justi , Iranisches , Namenbuch , p  . ","page_name":" 503 ","page_number":503},
  {"content":"\r\n\r\nمن چنين است كه در گيتى هر آنكه توانايى نيكويى كردن دارد ، آن را از اين شاهزاده دريغ ندارد . نيز اين چنين شنيده‌ام كه هيچ كسى از بزرگان گيتى در ديدار و بالا و آهستگى و فرهنگ و خِرَد و شايستگى و هنر چون او نيست . شاهزاده‌اى چون او از مادر زاده نشده است . با همهء آنچه از او گفتم ، همين هنر ، او را بس كه از براى خون سد نامور با پدر برآشفته گشت و تخت و تاج بگذاشت و اينك از تو راه مىجويد .\r\nاكنون در اين كشور ما مهترى است كه خريدار اين دليرى است . پس اى مهتر ، كارى خردمندانه و نيكو نباشد كه او از اين كشور بگذرد . نيز بدان كه كاووس ، پير گشته است و روزگار پايان شاهيش نزديك گشته ولى سياوش ، جوان و فرهمند است و آن تخت و تاج ايران براى او مىماند . [ پس اگر او را يارى نكنى 
  ] ، هم بزرگان ، تو را سرزنش كنند و هم او از تو دلگير شود . اينك اگر خردمندانه مىدانى ، نامه‌اى پند آميز به دو بنويس و بدانسان كه فرزندى را مىنوازند ، تو نيز آن جوان خردمند را بنواز و براى او جايگاهى سزاوار در اين كشور بساز و او را چنان كه سزاوار و در خور اوست ، نگاهدار . آنگاه دخترى را از شبستان به دو بده و با ناز و آبرو او را بدار . باشد كه به نزد تو بماند و در اينجا آرام گزيند و چون چندى بگذرد و به نزد كاووس شاه باز گردد ، باز هم تو از روزگار ، برترى بينى چرا كه كاووس شاه از تو خرسند گردد و بزرگان گيتى نيز تو را آفرين كنند . اكنون اگر پروردگار دادگر او را به نزد ما آوَرَد ، دو سپاه از كين برآسايد . همانا كه سزاوارِ دادگرىِ پروردگارِ گيهان آفرين باشد ، كه زمانه بدين سان درست گردد .\r\nچون افراسياب گفتار پيران را بشنيد و آن كارها بديد ، چندى در نيك و بد آن كار بيانديشيد . آنگاه به پيران پير گفت : سخنهايت همه دلپذير است . هيچيك از بزرگان كارآزمودهء برگزيده در گيتى به مانند تو نباشند . ولى داستانى شنيده‌ام كه خِرَد نيز با آن همداستان است :\r\nكه چون بچّهء شير بر پرورى * چو دندان كند تيز ، كيفر برى\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nچو با زور و با چنگ برخيزد او * به پروردگار اندر آويزد او\r\nولى پيران به دو گفت : اى شاه دليران ، خردمندانه بنگر و بدان كسى كه خوى بد و كژّى را از پدر نگيرد ، كجا از او بدخويى سرزند ؟ خودت مىبينى كه كاووس ، پير گشته است و به ناگزير بايد از اين گيتى رخت بر بندد . آنگاه سياوش اين گيتى فراخ و ايوان و كاخ و بسيار گنجهاى بىرنج را بگيرد و در آن زمان تاج و تختِ هر دو كشور از آن تو باشد و چنين چيزى را تنها نيكبخت خواهد يافت .\r\nنامهء افراسياب به سياوش\r\nچون افراسياب ، اين سخن پيران را بشنيد ، چاره‌اى خردمندانه كرد و دبير كارآزموده را پيش خواند و نامه‌اى با شاهبوى نويساند و در آغاز نامه پروردگار آفرينندهء گيهان را ستايش گرفت : او كه برتر از هر جاى و زمان است . كجا گمان بندگان به دو رسد ؟ خداوند جان و روان و خِرَد . او كه خردمندان را داد پرورد . و درود خداوند بر آن شاهزاده ، آن دارندهء شمشير و گوپال و خود . دارندهء شرم و داد كه دلش از بيداد و كژّى ، شاد نيست . سراسر پيامت را از زنگهء شاوران ِ بيدار دل بشنيدم .\r\nاز اين كه كاووس ، شاه گيتى ، اين چنين با تو به تيرگى گراييده ، دلم اندوهگين گشت . ولى آيا آدمى خردمند و بيدار بخت ، جز تاج و تخت ، در گيتى چه مىجويد ؟ پس اينك بدان كه همهء اينها ، از شاهى تا خواسته ، برايت در اينجا آراسته است . همهء شهر توران ، تو را نماز برند و مرا نيز به مِهر تو نياز است . تو همچون فرزندى باشى و من چون پدرى كه به پيش فرزند ، كمر بسته است . آن چنان من در و گنج و دست بگشايم و تاج و تخت به تو بسپارم كه يك روز نيز كاووس بدانگونه بر تو چهره به مِهر نگشوده باشد . تو را به دو از هر رنجى ، فرزندوار بدارم و در گيتى تو از من به يادگار بمانى . ليك اگر از كشورم بگذرى ، مهتران و كهتران بر من نكوهش كنند . از اينجا به\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nدشوارى مىتوانى بگذرى ، مگر اين كه خواست يزدان باشد . از اين راه ، ديگر زمينى نبينى و بايد از درياى چين بگذرى . ولى يزدان تو را از اين كار بىنياز كرده است . پس در اينجا بمان و به خوبى بساز . اينك همهء سپاه و دژ و گنجها از آن توست ، پس ديگر بهانهء رفتن مجوى .\r\nهر گاه نيز كه آهنگ آشتى با پدر كنى ، تو را گنج و كمر زرّين سپارم و تا به ايران به روى ، به دلسوزى با تو در راه بيآيم . جنگ تو با پدرت ديرى نپايد و باشد كه چون چندى بگذرد ، از جنگ سير گردد . بدان كه چون آدمى به شست و پنج سالگى رسد ، ديگر از باد پيرى ، آتشش فسرده گردد . آنگاه ايران و گنج و سپاه از آن تو باشد و تاج همهء كشورها نيز بستانى .\r\nمن از يزدان پاك پذيرفتم كه با جان و تن در خوبى بكوشم و به بد فرمان ندهم و خود نيز بد ندارم . بارى ، چون شاه ، نامه را به مُهر آورد ، بفرمود تا زنگهء نيكخواه به شتاب كمر به رفتن ببندد . آنگاه افراسياب جامهء شاهوار بسيار بيآراست و با سيم و زر و يك اسپ زرّين ستام گران به همراه زنگه روانه كرد . زنگهء شاوران شتابان بيآمد و چون نزديك تخت سياوش رسيد ، همهء آن گفتنيها بگفت . سياوش از سويى از آن كار ، شاد گشت و از سوى ديگر پر از درد و فرياد شد . از سويى مىديد كه بايد دشمنش را دوست گيرد . از سوى ديگر مىدانست كه كجا از آتش ، باد سرد خواهد دميد ؟\r\nز دشمن نيآيد مگر دشمنى * به فرجام ، هر چند نيكو كنى\r\nسپاه سپردن سياوش به بهرام\r\nپس سياوش نامه‌اى به پدر بنوشت و همهء سخنها را نزد او ياد كرد و گفت : من با همهء جوانيم خِرَد يافتم و از كردار بد روى پيچيدم . از آن آتشِ مغزِ شاه گيتى ، دلم در نهان برافروخته گشت . نخست اين شبستان تو بود كه مرا دردى شد كه از آن خون دل مىگريستم . مرا بايسته شد كه از كوه آتش بگذرم . از آن كار ، آهوى دشت نيز بر من زار بگريست . آنگاه از براى آن ننگ و خوارى بود كه به جنگ شدم و خرامان به\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nچنگ نهنگ آمد . ليك آن دم كه هر دو كشور به اين آشتى شاد گشتند ، دل كاووس شاه چون تيغ پولاد شد و آن كار را نپسنديد . اينك كه چشم او از ديدار ما سير گشته است ، پس بيش از اين به پيش آن سير گشته نمانيم . دل او از شادى رها مبادا اگر چه من از اندوه ، در دَم اژدها رفتم . نمىدانم كه آسمان در اين كار ، چه رازى از كين و مهر دارد . آنگاه سياوش به بهرام فرمود : نامت را در گيتى تازه كن . اينك اين تاج و تخت و سراپرده و گنجهاى آگنده و درفش و سواران و پيلان و كوس را به تو سپردم . چون توس سپهدار به اينجا آيد ، آنها را همچنانكه پذيرفتى ، به او بسپار . بيدار دل و بهروز باشى .\r\nآنگاه سياوش ، سيسد سوار گُرد و شايستهء كارزار از ميان سپاه برگزيد و آن چندان درم كه نياز داشت با دينار و گوهر شاهوار و سد اسپ گزيدهء زرّين ستام و سد ريدك زرّين كمر بفرمود تا به پيشش آوردند و آن جنگ افزارها و ستام و كمرها را بشمرند .\r\nپس از آن ، بزرگان را به پيش خود خواند و چندى با ايشان سخنهايى را كه بايسته بود براند و گفت : پيران از سوى افراسياب به اين سوى رود آمده است و پيامى به راز برايم بيآورده است . اينك من پيام ايشان را پذيرا مىشوم و شمايان بايد كه در اينجا بمانيد . همگى به فرمان بهرام باشيد و دلتان را از گفتار او مپيچيد . پس پهلوانان به پيش سياوخشِ با آفرين ، زمين را بوسه دادند .\r\nچون خورشيد تابنده پشت بنمود و شب فرا رسيد ، سياوخش با ديدگانى اشكبار ، سپاه به جيحون كشيد . چون به ترمذ رسيد ، در و بام و كوى ، بسان بهار ، پر از رنگ و بو بود . و همچنان همهء شهرها تا به چاچ ، همچون پيوگى با تاج و گردنبند بودند . در هر ايستگاهى ، خوردنى و خورشها بساخته و گستردنى بگسترده بودند . و اين چنين تا به قبچاق‌تاشى « 1 »  راند و در آنجا فرود آمد و چندى بماند . « 2 » \r\n\r\n","description":"","footnote":" ( 1 ) - مكان دقيق اين شهر دانسته نيست ، ليك از مسير حركت سياوش دريافته مىشود كه آن پس از شهر چاچ ( تاشكنت ) بوده است .  ( 2 ) روايتى از بيرونى در دست است كه بر طبق آن آمده است : يكى از مبادى تاريخ در نزد اهل خوارزم ، ورود سياوش به آنجا بوده است . آثار الباقيه ، ص 58 . ليكن چنان كه در آينده نيز تمام شهرهايى كه در تواريخ مختلف سخن از رفتن سياوش بدانجاها شده است ، مورد بررسى قرار خواهد گرفت ، نشان داده خواهد شد كه هيچ گونه ذكرى از رفتن سياوش به خوارزم وجود ندارد و اين روايت موثق نمىنمايد ، بويژه اين كه تاريخى كه بيرونى در همانجا در باب زمان ورود سياوش به خوارزم ذكر مىكند هيچگونه مطابقتى با واقع ندارد و حدود 800 سال اختلاف زمانى دارد . ","page_name":" 507 ","page_number":507},
  {"content":"\r\n\r\nاز سوى ديگر چون توس به بلخ آمد ، با او آن سخنهاى تلخ را بگفتند كه : آن پسر فرخندهء كاووس شاه ، به نزد شاه توران رفت . توس كه چنين ديد ، همهء سپاهيان را باز خواند و از آنجا به درگاه كاووس راند . كاووس شاه چون از آن كار آگه شد ، رخسارش زرد گشت و بناليد و آهى بكشيد . از خشم ِ سياوش و افراسياب ، دلش پر آتش و ديدگانش پر آب شد . با خود انديشيد كه آيا سپهر گردان چگونه خواهد گشت و آيا آسمان با او به كين خواهد بود يا به مهر ؟ ديگر جنگ و كينه را به يك سو نهاد و از آن پس از پيكار يادى نكرد .\r\nاز ديگر سو به افراسياب آگهى كردند كه : سياوش به اين سوى رود آمد و سپاهش را در اين سرزمين فرود آوريد و فرستاده‌اش اينك به درگاه رسيد . افراسياب بفرمود تا همهء پهلوانان با تبيره به پيشواز او روند . آنگاه پيران ، هزار تن از خويشان خود را براى پذيره شدن سياوش برگزيد . سپاهيان را همگى ، ساز و برگ بداد و چهار پيل سپيد بيآراست . بر يكى از آن پيلان ، تختى از پيروزه بر نهادند و درفشى لرزان چون درخت كه سرش ماه زرّين بود و زمينه‌اش بنفش و ميانش را به زر بافته بودند ، با آن همراه كردند . بر آن سه پيل ديگر نيز تختهايى زرّين را به ديبا بيآراستند . آنگاه سد اسپ گرانمايه با زين زر و گوهر و سپاهى بدانسان كه گويى سپهر ، روى زمين را به مِهر بيآراسته بود ، بياوردند . سياوش چون بشنيد كه آن سپاه بيآمد ، ايشان را پذيره گشت . چون درفش پيران سپهدار را بديد و خروشيدن پيلان و اسپان را بشنيد ، تيز بشتافت و پيران را در كنار گرفت و از او در بارهء شاه و مردم بپرسيد و به دو گفت : اى پهلوان سپاه ، چرا با آمدن به اين راه ، روانت را رنجه كردى ؟ از همان آغاز در دل مىانديشيدم كه چشمانم تو را تندرست ببينند . پيران ، سر و پا و چهرهء زيبا و دلآراى\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nاو را ببوسيد و پروردگار را گفت : اى داور آشكار و نهان ، اگر ديدار سياوش را در خواب هم به من مىنمودى ، همانا كه پيرانه سرم جوان مىگشت . آنگاه پيران روى به سياوش كرد و گفت : چون تو را روشن و تندرست ديدم ، بايد كه يزدان را نيايش كنم . اينك كه افراسياب برايت چون پدرى باشد ، همه در اين سوى جيحون تو را بنده باشند . بيش از هزار تن از كنيزان با گوشوار من نيز با همهء گنجهايم از آن توست .\r\nهمهء مردان و زنان ، بندگان تو هستند . تو جاودانه دلشاد و تندرست و كامروا باشى .\r\nاكنون اگر مرا با اين پيرانه سر مىپذيرى ، من كمر به پرستش تو ببندم . آنگاه پيران و سياوش با يكديگر به شادى برفتند و از بيش و كم سخن گفتند . همهء شهر پر از آواز جنگ و تنبور بود ، چنان كه سر هر خفته‌اى را از خواب بر مىآورد . بر خاك ، مشك ِتر ريخته بودند . اسپان در هر جاى پاى مىكوبيدند .\r\nسياوش چون اين همه را بديد ، اشك از ديدگان بباريد و از انديشه خشمناك گشت . بزم زابلستان به يادش آمد كه تا به كابلستان را بيآراسته بودند . چون سياوش به آن مهمانى رستم پيل تن آمد ، همهء نامداران انجمن گشته بودند . ايران به يادش آمد و آهى سرد از جگر بركشيد . در آن زمان نيز همه جا را زر و گوهر و مشك و شاهبوى ريخته بودند . دلش به ياد آنها آمد و بسوخت و چون آتش برافروخت . پس روى از پيران بپيچيد و بپوشيد ، ليك پيران سپهبد ، آن اندوه و درد او را بديد و بدانست كه چه به ياد او آمد . اندوهگين گشت و لب را به دندان گزيد . پس در قاچار باشى « 1 »  فرود آمدند و به گفتگو بنشستند . پيران به ديدار و گفتار و آن دوش و بر ويال سياوش بنگريست . چشمانش به او خيره مانده و پيوسته نام يزدان بر او مىخواند . « 2 »  به سياوش گفت : اى شهريار نامور ، تو يادگارى از شاهان گيتى هستى . سه چيز با تو است كه هيچ كس ديگرى در گيتى از نژاد بزرگان ندارد : يكى آنكه گويى از تخمهء كى كواذ ، تنها نژاد از تو گيرند . ديگر آنكه چنين راستگو و نيكوگفتارى . و سديگر آنكه گويى\r\n\r\n","description":"","footnote":" ( 1 ) - توضيح مكان اين شهر نيز دقيقاً همان است كه در زيرنويس قبچاق‌تاشى آمده است .  ( 2 ) - خواندن نام يزدان بر شخص ، به جهت دفع چشم زخم است . ","page_name":" 509 ","page_number":509},
  {"content":"\r\n\r\nاز مهربانى ، از چهره‌ات پيوسته مِهر بر زمين مىبارد . سياوش به دو گفت : اى پير پاكيزهء راستگوى ، اى كه در گيتى به مهر و راستكارى شهره‌اى و از هر كار اهريمنى و ناراستى بدورى ، اين چنين كه تو با من پيمان مىبندى ، مىدانم كه پيمانم را نشكنى .\r\nپس اى نيكخواه به مهر و راستكارى تو ، در اين سرزمين ، آرام گيرم . اگر از بودن در اينجا بر من چنين نيكويى رسد ، پس نبايد به اين كردهء خود بگريم . اگر همچنين نيست ، پس بفرماى تا از اينجا بگذرم و مرا راه كشورى ديگر بنماى .\r\nپيران به دو گفت : ديگر به اين كار ميانديش و چون اين چنين از ايران زمين گذشتى ، ديگر دل از مهر افراسياب مگردان و هيچ گونه در رفتن شتاب مكن . افراسياب اگر چه نامش در گيتى به بدى پراكنده گشته است ، ليكن جز آنست و مردى ايزدى است . خِرَد و هوش و انديشه‌اى بلند دارد و بيهوده به راه گزند نتازد . مرا نيز با او پيوند خونى است و نيز برايش هم پهلوانم و هم راهنما . نزد او آبرو و جاهم بسيار است و گنج و تخت و سپاه فراوان دارم . همانا كه بيش از سد هزار سوار در اين سرزمين به فرمان من هستند و دوازده هزار از ايشان خويشان منند و هر گاه كه خواهم ، شب و روز به پيش من باشند . هم بوم و بر دارم و هم گوسپند و اسپ و گنج و كمان و كمند . جز اينها نيز بسيار چيزهاى نهفته دارم و از هر كسى بىنيازم . اينك اگر تو در اينجا به شادى جاى و آرام گيرى ، همهء آنچه گفتم برخىِ تو باد . تو را از يزدان پاك پذيرفتم و از دل و جان ، تو را پرستش كنم و نگذارم كه از بديها ، گزندى به تو رسد . اگر چه هيچ كسى راز آسمان نداند . سياوش از آن گفته‌ها رام گشت و روانش از انديشه آزاد شد . پس با يكديگر به خوردن بنشستند و سياوش چون پسر گشت و پيران چون پدر . آنگاه خندان و با دلى شاد برفتند و جايى درنگ نكردند تا اين كه به شهر گنگ رسيدند كه جايگاه خرّمى براى درنگ بود .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nديدن سياوش ، افراسياب را\r\nچون به افراسياب از آمدن سياوش با آن فرّهى آگهى كردند ، از ايوان ، كمر بسته و با سرى پر شتاب ، پياده به كوى آمد . سياوش چون او را بديد ، از اسپ پياده شد و به پيشش دويد . يكديگر را در بر گرفتند و بر چشم و سر هم بسيار بوسه دادند . آنگاه افراسياب گفت : ديگر از اين پس بدى در گيتى به خواب رفت . ديگر نه آشوب خيزد و نه جنگ ، ميش و پلنگ با هم به آبشخور آيند . زمانى گيتى از تورِ دلير برآشفت ولى اكنون ديگر كشور از جنگ سير گشته است . هر ساله دو كشور پر از شور بود و دل گيتى از آشتى دور بود . ليك اكنون زمانه به تو رام گردد و از جنگ و جوشن ِ خون برآسايد . اينك همهء شهر توران ، تو را بنده‌اند و دل به مهر تو آكنده‌اند . همهء جان و دل و گنج من به پيش تو است و خودم به تن و جان ، خويش تو هستم . من با رويى خندان ، پدروار به تو مهر خواهم آورد . سياوش او را سخت آفرين كرد و گفت : هرگز در گيتى بخت از تو برنگردد . خداى گيهان آفرين را سپاس كه آرام از اوست و پرخاش و كين نيز از او .\r\nآنگاه افراسياب دست سياوش را در دست گرفت و همچنان بيآمد و بر تخت شاهى بنشست و به روى سياوش نگاه كرد و گفت : براى سياوش ، همتايى در گيتى نشناسيم . چنين روى و بالا و فرّ بزرگان را مردمان گيتى ندارند . آنگاه به پيران گفت :\r\nكاووس ، پير و كم خرد است كه از روى چنين پسرى با اين برز بالا و چندين هنر ، شكيبا و آرام است . من در خواب ، سياوش را ديدم ، با اين همه اين چنين از ديدار او در شگفت شدم . ولى در كار كاووس خيره مانده‌ام كه چنين فرزندى دارد و روى از او بر مىگرداند . پس افراسياب يكى از ايوانها را برگزيد و همهء كاخ را زربفت بگسترانيد . آنگاه تختى زرّين در پيش نهادند كه همهء پايه‌هايش چون سر گاو ميش بود و آن را با ديباى چينى بيآراستند . همه گونه ساز نيز بيآوردند . پس افراسياب به\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nسياوش بفرمود تا در آن كاخ و بر آن تخت به كامروايى و فراخى بباشد و بنشيند .\r\nچون سياوش در پيش ايوان رسيد ، سر بام آن را رسيده به آسمان ديد . برفت و بر تخت زرّين بنشست . چون خوان افراسياب را بيآراستند ، كسى آمد و سياوخش را فرا خواند . بر خوان ، از هر گونه‌اى سخن رفت و همه شادمان بودند . چون از خوان برخاستند ، به ميگسارى پرداختند و همهء بزرگان با رود و رامشگران بنشستند و تا شب تيره گشت ، باده خوردند . چون سرِ ميگساران از مِى خيره شد ، سياوش ، شادان به ايوان خراميد و ديگر از مستى ، ايران به يادش نيآمد . افراسياب ديگر جان و دل به دو داد و خواب از سرش برفت . همان شب چون سياوش برفت ، در همان بزمگاه ، افراسياب به شيده « 1 »  گفت : فردا چون آفتاب سر از كوه برآورد ، تو با پهلوانان و خويشان من از بزرگان ، با پيشكش وريدك و اسپان گرانمايهء زرّين ستام به كاخ سياوش برويد . [ پس سپيده‌دم روز ديگر 
  ] بابشار و دينار و گوهر شاهوار به پيش سياوش رفتند و آنها را به پيش او نهادند واو را بنواختند . افراسياب نيز بسيار چيزها به نزدش فرستاد و يك هفته بدين گونه بگذشت .\r\nهنر نمودن سياوش پيش افراسياب\r\nشبى افراسياب شاه به سياوش گفت : پگاه فردا هر دو با گوى و چوگان به ميدان رويم و چندى به بازى بپردازيم و شادمان گرديم . از همه كس شنيده‌ام كه هيچ پهلوانى چون تو چوگان نداند . سياوش به دو گفت : شاها جاويد باشى . هميشه دست بدى از تو دور بادا . چه كسى از تو برتر است ؟ شاهان ، هنر از تو مىجويند . من سر به\r\n\r\n","description":"","footnote":" ( 1 ) - شيده  ideh  پسر افراسياب بود . گويند چون بسيار زيبا بوده است به اين نام ناميده شد . معناى اين نام « همچون خورشيد » است . نام اصلى وى پشنگ بوده است . ر . ك . برهان قاطع ، ماده شيده بندهش ، ص 150 394 .  Justi , Iranisches , Namenbuch , p  ","page_name":" 512 ","page_number":512},
  {"content":"\r\n\r\nفرمان تو نهاده‌ام و بد و نيك از تو مىجويم . افراسياب گفت : اى پسر ، هميشه شاد و پيروز باشى . همانا كه تو فرزند شاه و زيبندهء تختى ، تو تاج كيانى و پشت سپاهى .\r\nپس سپيده‌دم ، پهلوانان ، خندان و تازان به ميدان رفتند . شاه تركان به سياوش گفت :\r\nاينك هر يك در زدن گوى ، يارانى براى خود برگزينيم . تو در آن سوى ميدان باشى و من در اين سوى . اين انجمن نيز نيمى در اين سو و نيمى در آن سو باشند . سياوش گفت : مرا در برابر تو گوى و چوگان به كار نيآيد و ياراى گوى زدن با تو را ندارم . پس همآورد ديگرى براى خود بجوى . تنها اگر سزاوار هستم ، يار تو گردم و در اين ميدان برايت سوار باشم ، [ ليك با تو همآورد نگردم 
  ] . افراسياب از گفتار او شاد شد و ديگر سخن گفتن ِ هر كسى به پيش او چون باد شد . پس گفت : تو را به جان و سر كاووس شاه سوگند مىدهم كه با من در بازى همآورد گردى . اينك به پيش اين سواران ، هنر خود پديدار ساز تا نگويند كه افراسياب كسى را به بد برگزيد . اگر چنين كنى ، مردان من بر تو آفرين كنند و روى من نيز به خنده شكوفا گردد . سياوش به او گفت : فرمان ، تو راست است . سواران و ميدان و چوگان نيز از آن توست .\r\nپس افراسياب براى خود يارانى برگزيد چون گلباد و گرسيوز و جهن « 1 »  و پولاد و پيران و نستيهن « 2 »  جنگ جو و هومان كه گوى را از آب نيز بر مىداشت . آنگاه براى سياوش يارانى همچون رويين « 3 »  و شيدهء نامدار و اندريمان - كه سوارى دلير بود - و ارجاسپ - كه نرّه شيرى اسپ افكن بود - برگزيد و به نزد او فرستاد . سياوش به او گفت : اى نامجوى ، چه كسى از ايشان را ياراى رفتن به پيش گوى است ؟ همگى\r\n\r\n","description":"","footnote":" ( 1 ) - جهن  Jahn  پسر چهارم افراسياب بود . فرهنگ جامع شاهنامه ، ماده جهن برهان قاطع ، ماده جهن 394 108 .  Justi , Iranisches , Namenbuch , p   ( 2 ) - نَسْتيهَن ْ  Nastihan  برادر پيران و پسر عموى افراسياب بود . برهان قاطع ، ماده نستيهن 394 226 .  Justi , Ibid , p  .  ( 3 ) - رويين  Rin  پسر ديگر پيران و پسر عموى افراسياب بوده است . برهان قاطع ، ماده رويين 394 267 .  Justi , Ibid , p  صاحب مجمل التواريخ و القصص نام او را به صورت رومين  Rmin  ذكر كرده است . ص 90 . ","page_name":" 513 ","page_number":513},
  {"content":"\r\n\r\nايشان يار شاهند و من تنهايم و به تنهايى بايد نگهدار چوگان باشم . اگر كه شاه مرا فرمان مىدهد ، سوارانى از ايرانيان به ميدان آورم تا در زدن گوى ، مرا بدانسان كه آيين باشد ، يارى كنند . چون افراسياب اين سخن سياوش را بشنيد ، با او در آن كار همداستان گشت . پس سياوخش هفت مرد از ايرانيان را كه شايستهء نبرد بودند ، برگزيد . آنگاه چنان خروش تبيره از ميدان برخاست كه گويى آسمان به زمين آمد . از آواز سنج و دَم كارناى گويى ميدان از جاى بجنبيد . افراسياب گويى بزد ، كه همچنانكه سزاوار بود ، تا به ابر برآمد . سياوش اسپ خود را برانگيخت و چون گوى به زير آمد ، بدانسان آن را بزد كه گوى از برابر چشم ناپديد گشت . پس افراسياب شاه بفرمود تا گوى ديگرى به نزد سياوش ببرند . سياوش آن گوى را ببوسيد و بار ديگر خروش ناى و كوس برخاست . سياوش بر اسپ ديگرى بر نشست و گوى را چندى در دست بگرفت و آنگاه آن چنان با چوگان بر او زد كه گويى آن گوى به ماه بر شد . از چوگان او ، گوى ناپديد گشت ، آن چنان كه كه گويى آسمان آن را بركشيد . ديگر كسى در ميدان ، خندان نبود . ليك افراسياب از آن گوى سياوش خندان گشت و با خندهء او بود كه سر نامدارانش از خواب برآمد و همگى گفتند : ما هرگز سوارى را بر زين ، به نامدارى او نديده‌ايم . افراسياب ، آن شاه نامور ، گفت : كسى كه با فرّ يزدان است ، اين چنين باشد . دانسته‌ام كه سياوش از خوبى و ديدار و فرّ و هنر ، ديدنش بهتر از شنيدنش باشد .\r\nآنگاه در يك سوى ميدان تخت بنهادند و شاه بيآمد و بر آن بنشست و سپاهيان را گفت : ميدان و چوگان و گوى از آن شمايان باشد . پس آن دو سپاه با يكديگر نبرد چوگان بكردند و گَرد را تا به خورشيد برآوردند . در هر سو گفتگوى بسيار بود و هر يك از ديگرى گوى مىبُرد . در همان هنگام تركان با تندى و درشتى خواستند كه گوى را ببرند . سياوش چون آن بديد ، براى ايرانيان اندوهگين گشت و به زبان پهلوى گفت : با اين بخت و گردش روزگار ، آيا ديگر اين ميدان بازى است يا كارزار است ؟ چون ميدان بسر آمد ، سياوش روى بتابيد و گوى را به تركان سپرد . ديگر از آن پس\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nسواران ايران به نرمى بازى كردند . تركان گوى بيانداختند و همچون آتش بتاختند .\r\nافراسياب چون آواز تركان را بشنيد ، بدانست كه آن گفتار پهلوىِ سياوش چه بود .\r\nآنگاه گفت : يك نيكخواه با من بگفته است كه در گيتى براى تير و كمان و بر و دوش سياوش ، همتايى نيست . سياوش چون سخن او بشنيد ، كمان كيانى را بركشيد .\r\nافراسياب كمان او را خواست تا بنگرد و به كسى دهد تا آن را بكِشد . چون كمان را نگاه كرد ، در آن خيره بماند و بسيار آفرين كرد . آنگاه آن را به گرسيوز تيغ زن داد و گفت : آن را به زه كن . گرسيوز بكوشيد تا كمان را به زه كند ، ليك نتوانست و آن تُرك از آن كار ، دژم شد . افراسياب شاه كمان را از گرسيوز بستد و بر زانو نشست و خانهء كمان را بماليد و آن را به زه كرد و خندان به او گفت : من نيز به روزگار جوانى چنين كمانى داشتم ، ولى اكنون زمان ، ديگر گشته است . همانا كه بر ويال و دوش سياوش بر پشت زين نيز جز اين كمانى نخواهد . آنگاه بر اسپريس « 1 »  نشانه بنهادند و سياوش بدون هيچ سخنى ، همچون ديو بر آن اسپ بادپاى بنشست و ران بيافشرد و فرياد زنان بيآمد و تيرى بر ميان نشان زد . چشم گردنكشان به دو خيره مانده بود . بار ديگر تير خدنگ ِ چهار پَرى به آسمان رانْد و به آن نشانه بزد ، چنان كه آن را سوراخ سوراخ بكرد . آنگاه كمان را بر بازو افكند و به پيش افراسياب بيآمد و از اسپ فرود آمد . شاه بر پاى خاست و گفت : براستى كه اين هنرت ، خود ، گواهى بر گوهر و نژادت است .\r\nآنگاه از آن جايگاه ، دلشاد و ارجمند به سوى آن كاخ بلند رفتند و خوان و مِى بيآراستند و رامشگران سزاوارى بيآوردند . بسيار مِى بخوردند و شاد گشتند و همگان نام سياوش بر زبان راندند . بر سر خوان بنشسته بودند كه شاه ، جامه‌اى شاهوار بيآراست كه هيچ كسى در گيتى پيش از آن به مانندش نديده بود . پس آن را به همراه اسپ و ستام و تخت و كلاه و دينار و هميانهاى درم و ياكند و پيروزه و چند كنيزك و ريدك و جامى پر از ياكند درخشان بفرمود تا بشمرند و همه را به سوى كاخ\r\n\r\n","description":"","footnote":" ( 1 ) - اسپريس  Aspris  به معناى ميدان و عرصهء تاخت و تاز اسپ ، به درازاى دو هزار گام است . برهان قاطع ، ماده اسپ ريس و حواشى معين . ","page_name":" 515 ","page_number":515},
  {"content":"\r\n\r\nسياوش ببرند . آنگاه به همهء خويشانش در توران زمين كه به دو مِهرى بسيار داشتند ، گفت : همهء شمايان نيز براى سياوش ، خواسته و خوانهاى آراسته بيآوريد . و به همهء سپاهيان گفت : همگى سر به فرمان سياوش باشيد .\r\nرفتن افراسياب و سياوش به شكار\r\nروزى افراسياب به آن شاهزاده گفت : يك روز با من به نخچيرگاه بيا تا دل را شاد و خرّم كنيم و روانمان را با شكار ، بىاندوه سازيم . سياوش به دو گفت : هر گاه كه خواهى ، چنان كنم . پس روزى به نخچيرگاه رفتند . شاه با باز و يوز شكارى برفت و سپاهى از هر گونه ، از ايرانيان و تورانيان با او برفت . سياوش در آن دشت ، گورخرى ديد . پس چون باد از ميان سپاه بردميد و به تيزى و سبكى در فراز و نشيب بتاخت و يك گور را با شمشير بزد و بر دو نيم كرد . سپاه شاه كه به دو مىنگريستند ، چون چنين ديدند ، همگى به افراسياب گفتند : اينت سرافراز و شمشير زن . آنگاه به يكديگر روى كردند و گفتند : از ايران ، بد بر سر ما آمد ، زيرا كه نام سران و بزرگانمان به ننگ آمد . سزاوار باشد كه با شاه ، جنگ آغازيم . از سوى ديگر ، سياوش در كوه و دشت و دَهار « 1 »  بتاخت و با شمشير و تير و نيزه در هر جا توده‌اى از شكار بساخت و ديگر سپاهيان را از شكار آسوده كرد . آنگاه از آن جايگاه همگى با دلى شاد به سوى ايوان شاه رفتند .\r\nاز آن پس افراسياب اگر شاد بود يا دژم ، بجز سياوش با كسى ديگر نبود . ديگر با جهن و گرسيوز و هر كس ديگر شاد نبود و بديشان راز نگشود . روز و شب با سياوش بود و لبانش به دو خندان بود . و بدين گونه يك سال بگذشت و در همهء آن سال ، سياوش و افراسياب ، در اندوه و شادى با يكديگر بودند .\r\n\r\n","description":"","footnote":" ( 1 ) - دَهار به پارسى به معناى غار است . ","page_name":" 516 ","page_number":516},
  {"content":"\r\n\r\nبه زن دادن پيران ، دختر خود را به سياوش\r\nروزى سياوش و پيران در كنار هم بنشستند و از بيش و كم با يكديگر سخن گفتند .\r\nپيران به او گفت : تو در اين سرزمين ، آن چنان مانده‌اى كه گويى رهگذرى هستى . ليك افراسياب شاه چنان بر تو مهربان است كه شب به نام تو مىخوابد . تو خرّم بهار و نگار و اندوهگسار اويى . تو بزرگ و فرزند كاووس شاهى كه از بسيارىِ هنرهايت ، سرت به ماه ساييده است . اينك پدرت پير گشته است و تو برنايى . پس هوشيار باش كه ميان تو و تاج شاهى جدايى نيافتد . تو شهريار ايران و تورانى . يادگارى پر هنر از شاهانى . ليك برايت هيچ كسى را نمىبينم . كه با تو پيوند خونى داشته باشد و بر تو مهر بورزد . در توران نيز كسى را سزاوار و دمساز خود نيابى . نه برادرى دارى ، نه خواهر و نه زن . همچون شاخ گلى هستى در كنار چمن . پس اينك زنى براى خود برگزين . پس از مرگ كاووس ، ايران و تاج و تخت دليران از آن تو باشد . اكنون بدان كه در پيش پردهء افراسياب سه ماهروى است كه اگر ماه نيز چشم داشت ، چشم از ايشان بر نمىداشت . سه دختر نيز در شبستان گرسيوز هستند كه هم از سوى مادر و هم از سوى پدر ، نژاده‌اند . نبيرهء فريدون و فرزند شاهند و هم زيب دارند و هم تاج و تخت . در پس پردهء من نيز چهار دختر خردسال هستند كه برايت همچون بندگانى مىباشند . از ميان ايشان ، جريره « 1 »  بزرگتر است و همتايى از خوبرويان ندارد . اگر او را بپسندى ، برايت بنده‌اى خواهد بود . سياوش به او گفت : سپاس دارم ، مرا همچون فرزند خود بشناس . از ميان آن خوبان ، جريره سزاوار من است ، چرا كه اگر با جان و دل خويش پيوند سازم ، بهتر باشد . او نازِشِ جان و تنم باشد و بجز او كسى را از اين\r\n\r\n","description":"","footnote":" ( 1 ) - جَريره  Jarireh  . صاحب مجمل التواريخ و القصص آورده است كه جريره به روايتى دختر پيران و به روايتى ديگر ، خواهر وى بوده است . ص 29 . جالب اين كه ثعالبى به رغم اين كه گزارش بسيار كاملى از رويدادهاى فوق آورده ، اما هيچ ذكرى از ازدواج سياوش با جريره نكرده است . ","page_name":" 517 ","page_number":517},
  {"content":"\r\n\r\nانجمن نخواهم . و تو با اين كارَت ، سپاسى بر سرم نهادى كه تا زنده‌ام آن را از ياد نخواهم برد .\r\nچون پيران از پيش سياوش برفت ، به نزد گلشهر « 1 »  شتافت و به دو گفت : به فرّ سياوخش گردنفراز ، كار جريره را بساز . چگونه امروز شاد نباشيم ، كه نبيرهء كواذ داماد ما گشت ؟ پس گلشهر ، دخترش را بيآورد و افسرى بر سرش بنهاد و با رنگ و بوى ، او را چون بهارى خرّم بيآراست و با ديبا و زر و درم و دينار ، او را به نزد سياوش فرستاد و به پيوند او در آورد . كسى شمار آن همه گنجها كه با دختر روان كرده بودند و آن تخت زرّين گوهرنگار را نمىدانست . سياوش چون روى جريره بديد ، او را خوش آمد و خنديد و شادى گزيد . از آن پس شب و روز به شادى با او بود و ياد كاووس بر دلش نيآمد . بر اين نيز چندى بگذشت و سياوخش را از آن گذشت زمان ، بهره و سرنوشتى بود . از سوى ديگر در پيش افراسياب نيز هر روز بزرگى و جاه و آبروى او بيشتر مىشد .\r\nسخن گفتن پيران با سياوخش از فرنگيس\r\nروزى پيران پرهيزگار به سياوخش گفت : اى شهريار ، تو دانى كه شاه توران كه كلاهش از آسمان نيز برتر است ، شب و روز ، روانش به تو روشن است و تو دل و هوش و توش و توان اويى . اينك اگر تو با او پيوند خونى بيابى ، از اين پايگاهى كه دارى نيز هر دَم افزون شوى . اگر چه فرزند من خويش تو است ، ليك من از كم و بيش تو اندوهناكم . و گرچه جريره پيراسته است و از ميان اين انجمن ، تو را بخواسته است ، ولى تو را سزاوارتر آن باشد كه گوهر در دامان شاه جويى . بدان كه فرنگيس « 2 » \r\n\r\n","description":"","footnote":" ( 1 ) - گلشهر  Golahr  نام زن پيران بوده است . برهان قاطع ، ماده گلشهر 120 .  Justi , Iranisches , Namenbuch , p   ( 2 ) - نام فرنگيس  Farangis  در اصل به صورت وِسْپان فريا  Wispn - Friy  بوده است . ر . ك . بندهش ، ص 150 394 371 .  Justi , Iranisches , Namenbuch , p  . طبرى اين نام را به صورت « وسفافريد » ضبط كرده است . تاريخ طبرى ، ج 2 ، ص 422 . ثعالبى نيز آن را « گسيفرى » آورده است . تاريخ غررالسير ، ص 136 . ","page_name":" 518 ","page_number":518},
  {"content":"\r\n\r\nدر ميان همهء خوبان شاه ، مهتر است و تو چنين ماهرويى را در گيتى نيابى . بالايش از سروسهى نيز برتر است و افسرى از مشك سياه بر سر دارد . هنرها و دانشش از اندازه فزون است و همواره خِرَد را در كنار دارد . به مانند او در كشمير و كابل نيز نباشد . اينك روا باشد اگر او را از افراسياب بخواهى . و چون شاه پر مايه با تو پيوند يابد ، فرّ و شكوه تو درخشان گردد . پس اگر فرمان دهى ، من به او بگويم و با اين كار نزد او آبرو جويم .\r\nسياوش به پيران نگاه كرد و گفت : شايسته نباشد كه فرمان يزدان را نهان سازم .\r\nاگر خواست آسمان اين چنين است ، پس هيچ كس را از راز آسمان آگهى نباشد . اگر من هرگز ديگر به ايران نخواهم رسيد و هرگز روى كاووس را نخواهم ديد و اگر كه بايد از روى زال كه پروردگار من و تهمتن كه بهار خرّم من و نيز از روى بهرام و زنگهء شاوران و گيو و شاپور و ديگر پهلوانان ببرّم و در توران خانه گزينم پس تو پدر باش و اين كدخدايى را بساز و اين راز را با كسى مگوى . سياوش ، اين بگفت و ديدگان پر از اشك كرد و آهى سرد بكشيد . پيران گفت : مرد كارآزمودهء خرد يافته ، با روزگار بسازد . بدان كه تو از آسمان كه آرام و پرخاش و مهر از اوست ، رهايى نيابى . اگر در ايران ، دوستانى داشتى ، همه را به يزدان سپردى و بگذاشتى . اكنون ديگر نشستِ تو در اينجاست و از اينجا تخت ايران را بدست خواهى آورد .\r\nسخن گفتن پيران با افراسياب\r\nپس پيران به درگاه شاه رفت و از اسپ فرود آمد . راه را برايش بگشودند . چندى در پيش افراسياب بود تا اين كه افراسياب به دو گفت : چرا اين چنين در پيشم به پاى\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nايستاده‌اى ؟ از گيتى چه مىخواهى ؟ همانا كه سپاه و زر و گنج من به پيش تو است .\r\nمن هر آنچه كه خواهى ، آن كنم . اينك بگو كه از تخت و كلاه و تيغ و مُهر ، بسيار و اندك ، چه مىخواهى ؟ پيران خردمند گفت : گيتى از تو بىنياز مبادا . مرا از بخت تو ، هم خواسته و گنج و سپاه است و هم تيغ و تاج و تخت . ولى پيامى به راز از سياوش بيآورده‌ام كه به تو اى شاه بازگويم . سياوش مرا گفت كه با شاه توران بگو : من دلشاد و نامجوى گشتم . مرا چون پدرى در كنار خود بپروردى و شادمانم كردى . اكنون همچنان كدخدايى بكن و بدان كه به نيك و بد از تو بىنياز نيستم . در پس پردهء تو دخترى است كه سزاوار ايوان و تخت من است و مادرش او را فرنگيس مىخواند .\r\nمن اگر سزاوارش باشم ، بدين كار شاد گردم .\r\nجان افراسياب از شنيدن آن سخنان پر انديشه گشت و با ديدگانى پر اشك گفت :\r\nمن پيش از اين با او در اين باره سخن گفته بودم ، ليك او بر اين گفته با من همداستان نبود . ولى بدان كه كسى كه بسيار خردمند بود به من گفت : اى دايهء بچّهء شير نر ، چرا اين چنين خود را براى او رنجه مىدارى ولى اين رنجت به بار نخواهد نشست .\r\nمىكوشى و او را پر هنر مىسازى . ليك چون او به بار آيد ، تو بىبر شوى . درست در هماندم كه نيروى جنگ يابد ، سر پرورانندهء خود را به چنگ گيرد . نيز اى پيران ، من از موبدان پير و ستاره شناسان خردمند ، آنگاه كه ستاره‌ياب « 1 »  را در برابر خورشيد بداشتند ، شنيدم كه من از نبيره‌ام شگفتى بسيار بينم و اين تخت و تاج و سپاه و گنج و سرزمين ، همگى بدست نبيره‌ام تباه گردد و از دست او در گيتى پناهى نيابم . همهء كشورم را بگيرد و از كار او بد بر سرم آيد . اكنون باورم شد كه او اين گفتار بگفته است و اين كه آسمان چه در نهان دارد . از اين دو نژاده ، يكى شاه گردد و بيآيد و گيتى را بستاند . بر و بومى درست در توران برجاى نگذارد و تاج و تخت را از من بگيرد . پس چرا چنين كنم ؟\r\n\r\n","description":"","footnote":" ( 1 ) - ستاره ياب به پارسى به معناى اسطرلاب است . ","page_name":" 520 ","page_number":520},
  {"content":"\r\n\r\nچرا كِشت بايد درختى به دست * كه بارش بُوَد زهر و بيخش كَبَست\r\n« 1 »  كسى كه هم از نژاد كاووس باشد و هم از افراسياب ، همچو آتشى تيز باشد كه با كوههء آب برآميزد . نمىدانم كه آيا او به مهربانى به سوى توران مىآيد يا اين كه با جنگ ، رو سوى ايران مىكند ؟ پس چرا بيهوده زهر به چشم و دم مار برگزينم . پس سياوش را تا هر زمان كه اينجا بماند ، چون برادرى نگاه دارم و هر گاه خواهد كه از اينجا به سوى ايران رود ، به خوبى كار او را بيآرايم و او را به نيكى به نزد پدرش بفرستم ، آن چنان كه همهء دادگران نيز چنان پسندند .\r\nپيران كه چنين شنيد ، به دو گفت : اى شهريار ، دل خود را بدين كار ، اندوهگين مدار . آگاه باش كه هر كسى كه از نژاد سياوش باشد ، خردمند و بيدار و فروتن باشد .\r\nپس به گفتار ستاره شناس هيچ مگراى و خرد را به كار گير و كار سياوش را آماده ساز .\r\nهمانا كه از اين دو [ پدر و مادر 
  ] نژاده ، چنان نامورى زاده گردد كه سر به خورشيد برآرد . براستى كه فروزنده تر از نژاد فريدون و كى كواذ نيابى . پس اگر هم ، راز آسمان و سرنوشت جز اين باشد ، بدان كه با انديشه كردن ِ بسيار نيز نتوانى آسمان را با خود بر سر مهر آوردن . هر آنچه مىبايد بشود ، بىگمان خواهد شد و با پرهيز تو چيزى كه بايد بشود ، باز نخواهد ايستاد . پس آگاه باش كه هر آنچه تو از بخت بپرسى و جوياى آن باشى ، همان بيابى . افراسياب به پيران گفت : دانم كه انديشهء تو بد نيآوَرَد .\r\nاينك من نيز با فرمان و انديشهء تو همداستان گشتم . تو برو و هر چه مىخواهى ، به خوبى بكن . پيران در برابر او خم گشت و او را نماز برد و بسيار آفرين كرد و بازگشت .\r\nآنگاه به شتاب به نزد سياوش رفت و آنچه را كه رفته بود ، به دو بگفت . پس هر دو شادان با هم بنشستند و با باده نوشى ، اندوه از جان بشستند .\r\n\r\n","description":"","footnote":" ( 1 ) - كَبَسْت به پارسى به معناى حنظل است . ","page_name":" 521 ","page_number":521},
  {"content":"\r\n\r\nبَيوگانى فرنگيس با سياوش « 1 » \r\nچون آسمان ، خورشيد را چونان سپرى زرين برآورد ، پيران سپهدار ميان را ببست و بر اسپى تيز رو برنشست و روى به كاخ سياوش نهاد . چون بدانجا رسيد ، بر فرّ او بسيار آفرين بكرد و گفت : امروز كار ميهمانى دختر شاه را بساز و اگر فرمان دهى من ، خود ، چنان كه سزاوار اوست ، اين كار به انجام رسانم . سياوش در برابر پيران شرمگين گشت ، زيرا كه داماد او بود . پس به دو گفت : برو و هر چه خواهى بساز . تو خود دانى كه مرا با تو رازى نيست . چون پيران سخن او را بشنيد ، به سوى خانه رفت و به گرمى ، دل و جان خود را در آن كار بست . آنگاه كليد جايى را كه جامه‌هاى نابُريد در آن بود به گلشهر - كه كدبانوى پيران و زنى ستوده و روشن روان بود - بسپرد . پس آنچه از گنجها ، نامدار بود ، برگزيدند : هزار زربفت چينى ، تبوكهاى « 2 »  زبرجد و جامهاى پيروزه پر از مشك نافه و داربوى خام ، دو افسر پر از گوهر شاهوار ، دو دستبند ، يك گردنبند زرّين نگار ، شست بارِ شتر از گستردنىها ، سه دست جامهء زربفت كه بر آنها چندين گونه گوهر بافته بودند ، سى بارِ شتر ، تبوك سيمين و زرّين و ده جامهء پارسى ، « 3 »  يك تخت و چهار پايهء زرّين ، سه سرپايى زرّين زبرجدنگار ، دويست كنيز با جام زرّين در دست چنان كه گويى ديگر در ايوان جايى نبود ، سيسد ريدك زرّين كلاه ، سد نيكخواه « 4 »  از خويشان نزديك ، ده تبوك مشك ،\r\n\r\n","description":"","footnote":" ( 1 ) - بَيوگانى  Baygni  به پارسى به معناى عروسى است .  ( 2 ) - تبوك به پارسى به معناى طبق است .  ( 3 ) - در نسخهء ژول مول آمده است :\r\nز سيمين وزرين شتروار سى * طبقها و از جام ده پارسى\r\nاما در نسخ وولرس ، ج 3 ، ص 612 و مسكو ، ج 3 ، ص 100 آمده است :\r\nز سيمين وزرين شتروار سى * طبقها و از جامهء پارسى\r\nكه البته اين ضبط اخير صحيح به نظر مىرسد .  ( 4 ) در نسخهء ژول مول آمده است :\r\nپرستنده سى صد بزرين كلاه * ز خويشان نزديك صد پيشگاه\r\nليك در نسخ وولرس ، ج 3 ، ص 613 و مسكو ، ج 3 ، ص 100 كلمهء پيشگاه به صورت نيكخواه آمده است كه صحيح هم همان است . ","page_name":" 522 ","page_number":522},
  {"content":"\r\n\r\nسد تبوك لركيماس . همهء اينها را به همراه خواسته‌هاى بسيار ، گلشهر با خواهرانش در يك كجاوهء زرّين كه ديبا از آن فروهشته بودند ، آفرين گويان به نزد فرنگيس ببردند . گلشهر ده هزار دينار نيز از براى بشار با خود بيآورد .\r\nچون به آنجا رسيدند ، گلشهر زمين را ببوسيد و گفت : اينك ناهيد ، جفت خورشيد گشت . از سوى ديگر نيز پيران و افراسياب ، از بهر سياوش ، پر شتاب بودند . آن دختر را به آيين خويش و چنان كه در خور كِش ايشان بود ، به سياوش دادند و بر آن پيوند ، گواهانى بگرفتند . چون از اين پيمان بپرداختند ، پيران به شتاب پيامى به نزد گلشهر فرستاد تا زود به پيش فرنگيس رود و او را به نزد شاهزاده سياوش ببرد . پس گلشهر شادان به پيش فرنگيس رفت و او را گفت : همين امشب بايد كه به نزد سياوش روى تا تخت او به تو ، اى ماه ، آراسته گردد . گلشهر ، اين بگفت و زود او را بيآراستند و بر موهاى مشكينش گل بپيراستند . آنگاه فرنگيس چون ماه نو به نزديك سياوش تاجور بيآمد و با يكديگر به شادى ببودند و هر زمان مِهرشان به هم افزون گشت . يك هفته چنان بزمى بود كه مرغ و ماهى نيز نخفت و از شادى و آواز رامشگران ، زمين ، از كران تا كران همچون باغى گشت . « 1 » \r\nكشورى دادن افراسياب ، سياوش را\r\nيك هفته بر اين كار بگذشت . افراسياب چيزهاى بسيارى از اسپان تازى و گوسپند و جوشن و كلاهخود و گرز و كمند و دينار و هميانهاى درم و پوشيدنيها بيآراست و آنگاه بفرمود تا گشادنامه‌اى بر پرنيان نوشتند و در آن از مرز توران تا پيش\r\n\r\n","description":"","footnote":" ( 1 ) ثعالبى ، تاريخ غررالسير ، ص 136 - 135 نويرى ، نهاية الإرب ، ج 10 . ص 154 . ","page_name":" 523 ","page_number":523},
  {"content":"\r\n\r\nدرياى چين - كه سد پرسنگ بالاى آن بود و پهناى آن را كسى ياراى پيمودن نداشت - يكايك شهرها و زمينها را نام برد و پادشاهى آنها را به آيين كيان ، به سياوش بسپرد .\r\nپس همهء آن پيشكشها را با آن گشادنامه و تخت و تاجى زرّين به پيش سياوش فرستاد . آنگاه بر كوى ، ميدان سورى بيآراست و هر كه از دور و نزديك به آنجا مىرفت ، در آن جايگاه ، مِى و خوان و خواليگران را مىيافت و هر چه مىخواست ، مىخورد و با خود مىبرد . يك هفته همگان بدين سان شادمان بودند . افراسياب در زندانها بگشود و زندانيان را آزاد ساخت . روزگار از او شاد بود و او نيز شاد گشته بود .\r\nپگاه روز هشتم سياوش و پيران پهلوان به نزد شاه آمدند تا از او دستور بازگشت به كاخ خويش گيرند . هر دو بر افراسياب آفرين كردند و گفتند : اى شهريار نامور زمين ، جاودانه شادمان باشى و پشت بدخواهت خميده بادا . آنگاه پيران و سياوش به شادى از آنجا برفتند و پروردگار را بسيار ياد كردند .\r\nيك سال نيز اين چنين روزگار با داد و مهر بگذشت . روزى فرستاده‌اى نيكخواه از سوى افراسياب شاه به نزد سياوش آمد و گفت : افراسياب شاه از سياوشِ شهريار مىپرسد كه اى مهتر نامدار ، اكنون كه تو را از اينجا تا به چين داده‌ام ، پس بدانجايها برو و همهء آن سرزمينها بنگر و شهرى را كه خواهى و در آن آرام يا بى برگزين و به شادى و نيكى در آنجا بمان و يك دَم نيز خوشى را از دلت دور مدار . سياوش چون آن پيام بشنيد ، دلشاد گشت و ناى و كوس بزد و بنه بر اسپان نهاد . پس جنگ افزار فراوان و گنج و تاج زر با او ببردند . كجاوه‌هاى فراوانى بيآراستند و در پس آن پرده‌ها خوبرويان را بپيراستند . سياوش نيز فرنگيس را در كجاوه نشاند و بنه بر نهاد و روان گشت . به شادى به سوى ختن - كه پيران از آن شهر بود - روى نهادند . سياوش يك ماه را ميهمان پيران در ختن بود و يك روز نيز از خوردن نيآسود . گاهى به ميگسارى و رود سرگرم بود و گاه به شكار . سر يك ماه ، سپيده دمى آواز كوس برخاست و سياوش به سوى پادشاهى خويش آمد و پيران در پيش او و سپاهيانش در پس او روان بودند . چون مردم آن سرزمين آگاه گشتند ، بزرگانشان بر سر راه سياوش شاه\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nبيآمدند و به كام دل ، همه جا را به آيين بيآراستند . چنان خروشى از آن پادشاهى برخاست كه گويى براستى شب رستاخيز بود . از بسيارىِ رامش و نالهء چنگ و ناى ، گويى دل از جاى مىجنبيد . سرانجام به جايى آباد و خوب رسيدند كه در يك سوى آن دريا و در سوى ديگر كوه و در يك سوى شكار گاهى دور از گروه بود . درختان بسيار و آب روانش دل سالخورده را جوان مىكرد . پس سياوش به پيران گفت : اينت سرزمين فرّخ نهاد . در اينجا من جايگاهى خوب بسازم كه مرا به شادى دلگشا باشد .\r\nبوستان فراخى برآورم و در آن باغها و كاخهاى فراوان بسازم . نشستنگاهى سزاوار تاج و تخت ، تا به ماه برفرازم . پيران به دو گفت : اى نيك انديش ، همچنان كن كه مىانديشى . اگر فرمان دهى ، آن چنان كه مىخواهى جايگاهى تا به ماه برآورم .\r\nسرزمين و گنج را ديگر از براى خود نخواهم . زمين و زمان را از تو سپنج « 1 »  دارم .\r\nسياوش به او گفت : اى بختيار ، همانا كه تو درخت بزرگى را به بار نشانى . همهء گنج و خوبى من از توست و در هر جا نخست تو را در رنج بينم . چنان شهرى در اين جا بسازم كه همگان بدان خيره مانند .\r\nساختن سياوش ، گَنْگ دژ را\r\nاكنون در داستان برگشايم و از سخنهاى شايستهء باستان ، سخن از آن داستان كهن شهر گنگ سياوخش گويم .\r\nبرو آفرين كوجهان آفريد * ابا آشكارا نهان آفريد\r\nخداوند دارندهء هست و نيست * همه چيز جفت است و ايزد يكيست\r\nبه پيغمبرش بر كنيم آفرين * به يارانش بر يك به يك همچنين\r\nكه گيتى تهى ماند از آن راستان * تو ايدر به بودن مزن داستان\r\n\r\n","description":"","footnote":" ( 1 ) - از معانى سپنج به پارسى ، عاريه ، منزل يك شبه و مهمان باشد كه در اينجا صادق است . ","page_name":" 525 ","page_number":525},
  {"content":"\r\n\r\nكجا آن سرِ گاهِ شاهنشهان * كجا آن دلاور گزيده مهان\r\nكجا آن حكيمان و دانندگان * همان رنج بردار خوانندگان\r\nكجا آن بتان پر از ناز و شرم * سخن گفتن خوب و آواى نرم\r\nكجا آن كه بر كوه بودش كنام * رميده از آرام و از كام و نام\r\nكجا آن كه سودى سرش را به ابر * كجا آن كه بودى شكارش هزبر\r\nهمه خاك دارند بالين و خشت * خنك آنكه جز تخم نيكى نكشت\r\nز خاكيم و بايد شدن سوى خاك * همه جاى ترسست و تيمار و باك\r\nتو رفتى و گيتى بماند دراز * كسى آشكارا نداند ز راز\r\nجهان سر بسر حكمت و عبرتست * چرا بهرهء ما همه غفلتست\r\nچو شد سال بر شست و شش چاره‌جوى * ز بيشى و از رنج برتاب روى\r\nتو چنگ فزونى زدى در جهان * گذشتند از تو بسى همرهان\r\nاينك اگر بر اين گفتار من همداستان نيستى ، سخنى از نامهء باستان بشنو و ببين كه چون گيتى از آن نامداران - كه همه جا يك سره از ايشان آباد بود - تهى گشت ، تو ديگر چرا تاج فزونى بر سر مىنهى ؟ اكنون داستان گنگ دژ بشنو و با اين سخن همداستان گرد .\r\nبراستى كه در گيتى جايى به مانند گنگ دژ - كه سياوش با رنجهاى بسيار آن را بساخته بود - نيست و زمينى بدانسان دلآراى نباشد . چون از دريا بگذرى ، بيابانى پهن و بىآب ببينى و چون از اين نيز بگذرى ، شهرى آباد بينى . پس از آن ، كوهى بسيار بلند ببينى و اين كوه را گنگ دژ در ميان گرفته است . سد پرسنگ گرداگرد كوه برآمده و چشم از بلنداى آن ستوه مىگردد . از هر سو كه بپويى ، راهى بر آن نيست و همهء گرداگرد آن يكى است . بدين گونه سى و سه پرسنگ ديوار سنگى است . بر اين چند پرسنگ اگر تنها چند مرد نگاهبان باشند ، سد هزار سوار زره دار و برگستوانور نيز ياراى گذشتن از آن نيابند . از اين ديوار كه بگذرى شهرى فراخ پر از گلشن و باغ و\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nايوان و كاخ ببينى . در همه جا گرمابه و رود و جوى و در هر برزنى ، سراسر رامش و رنگ و بوى است . در آن كوه ، پر از نخچير و در دشت ، پر از آهو است . چنين بهشتى را كه ببينى ديگر ياراى رفتن از آن نيابى . چون بر كوهها بگذرى ، در همه جا تذرو و طاووس و كبك درى بيابى . نه گرم ِ گرم است و نه سردِ سرد . جايگاه شادى و آرام و خورد است . هيچ كسى را در آن شهر ، بيمار نبينى . بوستانى از بهشت است و بس .\r\nآبهايش روشن و خوشگوار و هميشه بر و بومش چون بهار است . درازا و پهنايش نهسد باشد . بالاى آن كوه ، يك و نيم پرسنگ است ، چنان كه آدمى از رفتن بر آن به ستوه آيد . و در آن سو دشتى پديد آيد كه خوبتر از آنجا كس نديده است . سياوش كه از آنجا مىگذشت ، چون آنجا را بديد ، آن را از همهء توران زمين برگزيد و با ساختن آن خود را نامبردار ساخت . ديوارى از سنگ و گچ و مرمر و گوهر ديگرى كه اينك نامش را نمىدانيم ، برآورد كه درازاى آن بيش از دويست ارش و پهناى آن سى و هشت ارش است . نه منجنيك « 1 »  بر آن آيد و نه تير . بايد كه آن را ببينى زيرا كه تا كسى آن را به چشم خويش نبيند ، چون از آن سخن گويى ، خشمگين شود . از فراز آن تا به زمين دو پرسنگ باشد و گرداگرد آن هندك « 2 »  كنده‌اند . كوه نيز بدانسان بلند نباشد و مرغ از برشدن به آن ستوه گردد . بارى ، سياوش در آنجا از براى بزرگى و تخت و تاج ، بسيار رنج برد و شهرى آن چنان دلگشاى بساخت . در آن كاخ و ايوان و ميدانهاى بسيارى بساخت و درختان فراوان بكاشت . جايى همچون بهشت بساخت و در آن گلهاى بسيار چون سنبل و نرگس و لاله بكاشت . « 1 » \r\n\r\n","description":"","footnote":" ( 1 ) - همان منجنيق .  ( 2 ) - هندك همان خندق است .  ( 1 ) - همان منجنيق . ","page_name":" 527 ","page_number":527},
  {"content":"\r\n\r\nسخن گفتن سياوش با پيران از بودنيها « 1 » \r\nچون از آن سرزمين خرّم بازگشتند ، سياوش پيوسته رازى در دل داشت و مىانديشيد . پس روزى از اختر شناسان بپرسيد كه : اكنون كه من در اينجا چنين جايگاهى بساختم ، آيا فرّ و بخت من از اين كار ، به سامان باشد يا اين كه از كردهء خود پشيمان گردم ؟ همهء ايشان به او گفتند : بنياد اين كار به هيچ روى ، فرخنده نيست .\r\nسياوش از گفتار اختر شناسان خشمگين گشت و دلش پر درد و چشمانش پر اشك شد و بگريست . پيران به دو گفت : اى شهريار ، تو را چه رسيد كه اين چنين سوگوار گشتى ؟ سياوش گفت : اين آسمان است كه دلم را پر درد و جانم را نژند ساخت . زيرا كه هر چند خواسته و گنج و كاخِ آراسته گرد آورم ، سرانجام بايد همه را به دشمن سپارم و تنها مرگ بهرهء من باشد . چون گنگ دژ جايى در گيتى نباشد و هيچ شارستانى به دلآرايى آن نيست . مرا فرّ پروردگارِ نيكى دهش و بخت بيدار و خردمندى ، يار بود . شارستانى بدانسان بساختم و سرش را به پروين برآوردم . اكنون\r\n\r\n","description":"","footnote":" ( 1 ) - منظور از بودنيها در اينجا قضا و سرنوشت است . ","page_name":" 528 ","page_number":528},
  {"content":"\r\n\r\nباز هم بر آن بسيار بنگارم ، ليك چون جايى خرّم و آراسته و پر از گنج و كاخ و خواسته گردد ، شادى من بسيار نپايد و كسى ديگر بر جاى من نشيند . نه من و نه فرزندم و نه هيچ پهلوانى از خويشان من شاد باشند . زندگانيم دراز نباشد و ديگر از كاخ و ايوان ، بىنياز گردم . تخت من از آن افراسياب گردد و بىگناه ، مرگ بر من شتاب آورد .\r\nچنين است راز سپهر بلند * گهى شاد دارد گهى مستمند\r\nپيران به دو گفت : اى سرفراز ، بيهوده انديشه بر دلت دراز مساز . زيرا كه افراسياب در سختى و رنجها پشتيبان تو است و نگين شاهى نيز در انگشت توست . من نيز تا جان در تن دارم ، بدان كوشم كه هرگز پيمانت را نشكنم و نگذارم كه بادى بر تو بگذرد . سياوش به او گفت : اى نيكنام ، هميشه نامت را به نيكى ببينيم و بيدار دل و تندرست باشى . همانا كه همهء رازهاى من به پيش تو آشكار است . اينك نيز من تو را از فرّ يزدان و از راز آسمان آگاه كنم . از سخن ايوان و باغ بگذرم و آنچه بودنى و سرنوشت است با تو بگويم تا چون آنچه بگويم رخ دهد ، نگويى كه چرا سياوش ، اين را از من نهان داشت . اكنون اى پيران ِ پهلوان ِ هوشمند ، نيك به اين گفته‌ها گوش بسپار . بدان كه چندى بر اين روزگار نگذرد كه به پيكار افراسياب شاه بيدار دل ، من به بىگناهى كشته گردم و اين تاج و تخت از آن كسى ديگر شود . گرچه تو راه راست و پيمان خود را با من نگاه خواهى داشت ، ولى خواست آسمان جز اين است . از گفتار بدگوى و از بخت بد بر من به بىگناهى ، بد رسد . ايران و توران به هم برآشوبند و از آن كينه ، زندگانى ، دژم گردد . سراسر زمين پر از رنج و زمانه پر از شمشيرِ كين شود . چه بسيار درفشهاى زرد و سرخ و سياه و بنفش كه از ايران در توران ببينى . چه بسيار خواسته‌ها كه به تاراج رود و گنجهاى آراسته كه پراكنده گردد . چه بسيار كشورها كه به زير پاى ستوران بكوبند و آب جويها شور شود . آن زمان است كه افراسياب از كردار و گفتار خويش پشيمان شود ليك ديگر در آن هنگام كه از\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nسرزمينهاى آباد ، دود برخيزد ، پشيمانى برايش سودى نخواهد داشت . از ايران و توران خروش برآيد و گيتى از خون من به جوش آيد . پس چون پروردگار ، اين را برآسمان بنوشت ، هر آنچه كاشته ، تنها به فرمان همو بر دهد . بيا تا به شادى ببخشيم و بخوريم و چون گاهِ در گذشتمان از اين گيتى فرا رسد ، بگذريم . چرا دل در اين سراى سپنجى مىبندى و به گنج مىنازى و از رنج مىنالى ؟ اينك كه كسى ديگر از گنج برخوردار مىگردد ، آدم كارآزموده چرا دشمن پرورد ؟ چون پيران سخنان سياوش را بشنيد ، از گفتار او دلش پر از درد گشت و با خود انديشيد كه : اگر او راست گويد ، پس براستى كه اين بد از من بود كه به من رسيد . اين من بودم كه رنج و سختى را به توران زمين كشيدم و تخم كين را در گيتى پراكندم .\r\nزيرا كه او را با رنج به توران كشيدم و كشور و تاج و گنج را به دو سپردم . همانا كه هر از گاهى سخنان پاك افراسياب را شنيده بودم كه او نيز با من چنين مىگفت . آنگاه پيران با مهربانى به سياوش گفت : تو از جنبش و كار آسمان چه دانى ؟ آسمان چه زمان اين رازها با تو بگشود ؟ همانا كه ايران و كاووس و آن تخت شاهنشاهى و روزگار بهروزى به يادت آمده است . ليك دل خويش را خرسند كن و خردمند باش .\r\nپس همهء راه را بدين گونه با يكديگر گفتگو كردند ، ليك دلشان پر از جستجوى سرنوشت بود . چون از پشت اسپان فرود آمدند ، ديگر سخن نگفتند و خوانى زرّين بيآراستند و مِى و رود و رامشگران بيآوردند .\r\nفرستادن افراسياب ، پيران را در كشورها\r\nيك هفته را بدين گونه شاد ببودند . به روز هشتم نامه‌اى از افراسياب به پيران ، سالار سپاه توران ، بيآمد كه در آن نوشته بود : از اينجا تا به درياى چين برو و سپاهى از دليران برگزين و اين چنين تا به مرز هند برو و از آنجا به درياى سند گذر كن و از همهء آن كشورها باژ بستان و سپاهيانت را در مرز خزر بگستران . پس خورش كوس و تبيره\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nاز جايگاه پيران برآمد و از هر سو سپاهى نيرومند و پرخاش جوى بر او انجمن گشت .\r\nو پيران بدانسوى كه شاه به دو فرمود ، برفت و به هنگام پدرود كردن با سياوش ، خواستهء بسيار از دينار و اسپان آراسته به نزد سياوش گذارْد .\r\nساختن سياوش ، سياوش گرد را\r\nشبى به هنگام خواب ، فرستاده‌اى چون آتش از نزد افراسياب ، نامه‌اى به پيش سياوش آورد . افراسياب در آن نامهء مهرآميز نوشته بود : از آنگاه كه تو برفتى ، ديگر شادمان نيستم و دَمى نيز از انديشه ، بدون اندوه نيستم . ولى من چنان كه پسند تو باشد ، جايى برايت در توران بجستم . اينك اگر آنجا كه رفتى خوش و خرّم است و چنان كه بايد دلت ، از اندوه تهى است ، پس به آن پادشاهى باز گرد و سر بدسگال را به خاك آور . پس سياوش بنه بر نهاد و بدانسو كه افراسياب فرمود بشتافت . بر هزار شتر مادهء سرخ موى بنه بر نهادند . برسد استر ، گنجهاى درم و بر چهل استر گنجهاى دينار بار كرد . ده هزار سوار شمشيرزن گزيده نيز از ايران و توران برفتند و با ايشان زيبا رويان آراسته‌اى در كجاوه‌ها بودند . بار سى شتر مصرى و چينى و پارسى ياكند و پيروزهء شاهوار و گردنبند و تاج گوهر نگار و شاهبوى و داربوى و مشك و خوشبوى و ديبا و تختهاى پرنيان ببردند . بدين سان سياوش با آن سپاهيان به سوى آن بهار خرّم رو نهادند .\r\nچون بدان جايگاه رسيدند و سياوش بر آن دست يافت ، شهرى بساخت كه دو پرسنگ بالا و دو پرسنگ نيز پهناى آن بود . در آن شهر ، كاخ بلند و پاليز و گلشن زيبا بساخت و بر آن ايوان ، چندين نگار از شاهان و بزم و كارزار بنگاريد . بر تختى ، كاووس شاه با دستبند و گرز بنشسته بود و در كنار تخت او رستم پيل تن و زال و گودرز و آن گروه بودند . در سويى ديگر افراسياب و سپاهيانش چون پيران و گرسيوز كينه خواه را بنگاريد . بدين سان آن شهر خرّم در ايران و توران پر آوازه گشت . در هر\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nگوشه‌اى گنبدى بساختند و سرش را به ابر برافراشتند . در هر جايى رامشگران بنشسته بودند و سران و پهلوانان بايستاده . پس آن شهر را سياوش گردنام « 1 »  نام نهادند و همهء مردمان بدان دلشاد بودند .\r\nآمدن پيران به سياوش گرد\r\n\r\n","description":"","footnote":" ( 1 ) - در باب مكان سياوش گرد ، سياوخش گرد ، سياوخش آباد ، سياوش آباد ، سياوناباد در تواريخ و متون جغرافيا مطالب اندكى وجود دارد . برخى به اشتباه سياوشگرد را با گنگ دژ يكى دانسته‌اند . ر . ك . فرهنگ جامع شاهنامه ، ماده سياوش گرد . در برهان قاطع مكان آن تنها بطور كلى در توران دانسته شده است . ماده سياوخش‌آباد ، سياوخش گرد ، سياوش آباد ، سياوش گرد . مستوفى آن را در حدود سمرقند ذكر كرده است . نزهت القلوب . ص 246 . در تاريخ بخارا از قول ابو الحسن نيشابورى مؤلف خزاين العلوم سياوش گرد همان كهن دز ( قهندز ) بخارا دانسته شده است . نرشخى ، تاريخ بخارا ، ص 32 .\r\nاما در باب مكان واقعى اين شهر امروزه مىتوان سخن گفت . بايد گفت سياوش‌گرد همان آثار ويرانهء باقيمانده در پنجكنت در حدود 65 كيلومترى جنوب غربى سمرقند ، در درهء زرافشان و بر سر راهى است كه زرافشان را به سمرقند مىپيوندد و تنها 35 كيلومتر با بخارا فاصله دارد . يكى از اين آثار برجاى مانده ، در اصل همين كاخ سياوش بوده است كه حكيم فردوسى آن را ذكر كرده و سياوش بر آن تصاوير مزبور را نقاشى كرده بود و امروزه به غلط آن را معبد مىنامند . در اين كاخ ، مشهورترين نقاشيهاى سغدى يافت شده است . از جمله تصاوير ذكر شده توسط حكيم فردوسى و نيز تصويرى از مراسم سوگوارى و تدفين سياوش - كه به روايتى در همانجا كشته و دفن شد - و پس از درگذشت او بر ديوارهاى تالار آن كاخ نگاريده بودند ، به چشم مىخورد . در اينجا منظرهء مرگ سياوش را در حالى نشان مىدهد كه سوگواران در زير تابوت او در حالات گوناگون اندوه گرد آمده‌اند . شرقشناسانى چون اوربلى ، جاكوبوفسكى و كراچكوفسكى برخى از اين تصاوير را همان تصاوير ذكر شده در شاهنامهء فردوسى مىدانند . اگر چه برخى به غلط نام سياوش را به صورت « ايزد سياوش » ذكر كرده‌اند . ليك در هر حال جاى بسيار خوشوقتى است كه مىتوان نشانه‌هاى داده شده توسط حكيم فردوسى را آشكارا در آن مكان يافت . ر . ك . تالبوت رايس ، هنرهاى باستانى آسياى مركزى تا دورهء اسلامى ، ص 100 - 95 .\r\nشرح ساختن سياوش‌گرد را تحت نام « سياوناباد » ثعالبى ذكر كرده است . ر . ك . تاريخ غررالسير ، ص 137 - 136 .\r\nاما از بناهاى ديگرى كه به سياوش منسوب است ، بايد گفت : الف - گفته شده وى شهر سمرقند را كه پيش از آن بنيانش نهاده شده بود ، به فرجام رساند . رساله شهرهاى ايران ، بند 2 در متون پهلوى ، ص 64 . ب - مسعودى بناى شهر قندهار را نيز به دو منسوب مىداند . مروج الذهب ، ج 1 ، ص 227 . ج - يكى از قراى مشهور بلوك گداره ( گذره ) در حوالى پوشنگ هرات نيز سياووشان نام داشته است . ر . ك . اصطخرى ، مسالك و ممالك ، ص 210 حافظ ابرو ، جغرافياى حافظ ابرو ، ص 17 . ","page_name":" 532 ","page_number":532},
  {"content":"\r\n\r\nچون پيران از چين و هند بيآمد ، سخن آن شهرِ با آفرين را بشنيد . شهرى كه در توران زمين به سياوش گرد آوازه يافته و در روز اَرد ، « 1 »  به نيك اخترى ساخته گشته بود . پيران كه از هر كسى داستان آن شارستان نامور را با ايوان و گنبد و پاليز و باغ و رود و دشت و كوه و مرغزار بشنيد ، شتاب آمدش تا ببيند كه سياوش شاه در آن جاى چه كرده است ؟ پس چون آهنگ رفتن بدانجاى كرد ، هر كه را سزاوار و كارآمد ديد به همراه هزار مرد خردمند پهلوان با خود ببرد . چون پيران به نزديك آن جايگاه رسيد ، سياوش با سپاهيانش او را پذيره شد . پيران كه از دور سياوش را بديد ، از اسپ پياده گشت . سياوش نيز از اسپ پيل رنگ خود فرود آمد و پيران را در بر گرفت . پس سياوش و پيران گردنفراز بدان شهر رفتند و بر گِرد آن شارستان بگشتند . در هر سو كاخ و ايوان و باغ چون چراغى روشن مىتابيد . پيران سپهدار در هر سو كه رانْد ، آفرين بسيار بر سياوش بخوانْد و به دو گفت : همانا كه اگر تو را فرّ و برز كيان و دانش نبود ، چون ساختن اين گونه جايى را آغاز مىكردى ، كجا بدين سان به پايان مىرسيد ؟ نشان اينجاى تا رستاخيز ميان دليران و گردنكشان بماناد . پسر بر پسر همچنين شاد و پيروز و فرّخ نهاد بادا . چون پيران يك بخش از آن شهر خرّم را بديد ، به ايوان و باغ سياوش رسيد . پس همچنان شاد و خرّم و ديهيم جوى به سوى كاخ فرنگيس روى نهاد . دختر شاه او را پذيره شد و دينار بر او بشار كرد و از او پرسيدن گرفت . چون پيران بر تخت بنشست و آنجاى را با كنيزكان ِ بر پا ايستادهء بسيار بديد ، بر اين نيز چندى آفرين كرد و پروردگار گيهان آفرين را نيايش گرفت . آنگاه به خوردن دست بردند و مِى و خوان و رامشگر و ميگسار بيآوردند . يك هفته را بدين سان مِى به دست ، گاهى خرّم و دلشاد و گاه مست بودند . به روز هشتم پيران ، ره آورد و پيشكشهاى سزاوار و شاهوار را پيش آورد : از ياكند و گوهر شاهوار و ديبا و تاج\r\n\r\n","description":"","footnote":" ( 1 ) - اَرد  Ard  نام فرشته‌اى است كه موكل بر دين و مذهب است و تدبير و مصالح روز ارد كه بيست و پنجم از هر ماه شمسى است ، به دو تعلق دارد . نيك است در اين روز ، نو بريدن و پوشيدن ، و بد است نقل و تحويل كردن . برهان قاطع ، ماده ارد . ","page_name":" 533 ","page_number":533},
  {"content":"\r\n\r\nگوهرنگار و دينار و اسپانى با زينهاى خدنگ و ستام زرّين و جناغ « 1 »  پلنگ . فرنگيس را نيز افسر و گوشوار و دستبند و گردنبند گوهرنگار بداد .\r\nآنگاه پيران با سپاهيان نامدارش به ختن بازگشت . چون با شادى به ايوان خويش رسيد ، به شبستانش رفت و گلشهر را گفت : هر كه بهشت خرّم را نديده است ، اگر آن شهر فرخنده را ببيند ، گويى همان بهشت برين را ديده است . سياوش همچون خورشيدى با آيين و فرّ و هوش بر تخت بنشسته است . اندكى به رامِش ، زمين را بپيماى و برو و آن شارستان سياوش را ببين . همانا كه دارندهء آن شهر گويى خورشيد فروزندهء خاور است . در آنجا فرنگيس را با آب و تاب ، چون ماه دو هفته در كنار آفتاب ببينى .\r\nپيران از آنجا بسان كشتى بر آب به نزد افراسياب شتافت و چون بدانجا رسيد ، به او از آنچه كرده و آن باژ كه از كشورها بيآورده بود سخن گفت و اين كه چگونه در كشور هند رزم كرد و سر بدسگالان را به خاك آورد . آنگاه افراسياب شاه از او در بارهء سياوش و چند و چون كارش و آن شهر و كشور و آن جايگاه بپرسيد . پيران به دو گفت :\r\nهمانا كسى كه بهشت خرّم را در ارديبهشت ببيند ، آن را از آن شهر باز نشناسد و همچنين خورشيد را از آن سياوش سرفراز . بدان كه شهرى ديدم كه هرگز كسى به مانند آن در توران و چين نبيند . از بس باغ و ايوان و آب روان ، گويى خِرَد با روان آدمى در مىآميزد و دلتنگى از انسان رخت بر مىبندد . كاخ سياوش را كه از دور ديدم ، از بسيارىِ نور ، همچون گنجى از گوهر بود . اگر اينك فرشته‌اى از بهشت بيآيد ، به آن فرّ و شكوه و هوش و زيب و آيين داماد تو نباشد . ديگر اين كه هر دو كشور ، همچون بيهوشى كه به هوش آيد ، از جنگ و جوش برآسوده است . پس همچنان دل هوشمندان و انديشهء خردمندان براى ما جاودانه بماناد . شاه از شنيدن گفتار او و از اين كه سرانجام ، آن شاخ برومندش به بار نشست ، شاد گشت .\r\n\r\n","description":"","footnote":" ( 1 ) - جِناغ ( جَناغ ) به معناى طاق پيش زين اسب و جُناغ به معناى دامنهء زين اسب است . برهان قاطع ، ماده جناغ . ","page_name":" 534 ","page_number":534},
  {"content":"\r\n\r\nفرستادن افراسياب ، گرسيوز را نزد سياوش\r\nآنگاه افراسياب از آنچه كه پيران بگفته بود ، با گرسيوز سخن راند و به دو گفت :\r\nشادمان به سياوش گرد برو و ببين تا او چه كرده است . آنگاه باز گرد . اينك كه سياوش ديگر دل به توران زمين نهاده است و ياد ايران نمىكند و چون تخت و تاج ايران را پدرود كرده و گودرز و بهرام و كاووس شاه و رستم زال را نيز نمىبيند و كمند و گوپال در دست نمىگيرد و بر زمينى كه سراسر خارستان بود ، شهرى چون بهار خرّم بساخت و براى فرنگيس كاخهاى بلند برآورد و او را همچنان ارجمند مىدارد ، پس تو برخيز و كار برساز و به نزد سياوخش آزاده برو . چون او را ببينى ، با او بسيار به خوبى سخن بگوى و به چشم بزرگى در وى نگر . پس چون به شكار و ميگسارى در كوه و دشت رفتيد و گروهى از ايرانيان به پيش تو بنشستند ، سياوش را به پيش آن بزرگان ، گرامى و نامى بدار و ستايش كن . نيز پيشكشهاى بسيار از دينار و گوهر و اسپ و كمر و تاج و ديباى چين و افسر و تيغ و گرز و نگين و گستردنى و رنگ و بوى ، هر چه از گنجها به چنگت آمد ، به نزد سياوش ببر . براى فرنگيس نيز همچنين پيشكشهايى ببر و با زبانى پر آفرين به پيش او برو . و اگر تو را به گرمى پذيرا گشتند ، به شادى در آن شهر خرّم بمان .\r\nپس گرسيوز نامدار ، هزار سوار تورانى برگزيد و با ايشان به سوى سياوش گرد راند . سياوش چون از آمدن گرسيوز آگهى يافت ، با سپاهيانش به پيشواز او رفت .\r\nپس يكديگر را در بر گرفتند و سياوش از او در بارهء شاه بپرسيد . آنگاه از آنجا به ايوان رفتند و سياوش جاى سپاهيان را بيآراست . پگاه روز ديگر ، گرسيوز با پيشكشها به پيش سياوش آمد و پيغام افراسياب شاه را نيز بداد . چون سياوش به آن جامهء شاهوار بنگريست ، رويش از شادى ، چون گل در بهار بشكفت . پس همگى بر اسپ سوار شدند و سياوش با سواران ايرانى ، همهء شهر را برزن به برزن به گرسيوز بنمود و\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nآنگاه به سوى كاخ روى نهاد .\r\nنژاد فرود پسر سياوش « 1 » \r\nدر همان هنگام ناگهان سوارى چون باد بيآمد و سياوش را مژده داد كه : از دختر پيران ، كودكى به مانند ماه براى سياوش بيآمد و نامش را فرود « 2 »  نهادند . در همان دل شب تيره ، چون پيران از آن كار آگاه شد ، هماندم مرا به همراه سوارى ديگر گفت :\r\nبرو و اين مژده را به نزد سياوش شاه ببر . جريره ، سِر بانوان گرامى ، مادر آن كودك ارجمند نيز كه بخفته بود بفرمود تا دست آن كودك را بر لركيماس بزدند و آنگاه آن دستش را بر پشت نامه‌اى نهادند و مادرش بفرمود كه : آن را به نزد سياوش ببر و او را بگوى كه هر چند من خردسال بودم ، ولى يزدان پاك مرا شاد كرد . سياوش چون آن سخنان بشنيد ، به دو گفت : تخت بزرگى هرگز از اين بچّه ، تهى مبادا . آنگاه چندان درم به آن فرستاده داد كه آورندهء آن درمها به سختى آنها را كشيد . گرسيوز نيز چون اين مژده بشنيد ، گفت : امروز پيران با شاه جفت گرديد .\r\nپس همگى شادان به كاخ فرنگيس رفتند و سياوش ، فرنگيس را نيز از آن كار مژده داد . فرنگيس را ديد كه بر تخت پيلسته بنشسته و تاجى از پيروزه بر سر نهاده و چندين كنيز زرّين كلاِه ماهرخ به پيش آن ماه بايستاده بودند . فرنگيس از تخت به زير آمد و او را نماز برد و از او در بارهء رنج آن راه دراز بپرسيد . ليك دل و مغز گرسيوز به جوش آمد و ديگر گونه گشت . در دل گفت : سالى ديگر نگذرد كه سياوش كسى را به چيزى نشمرد . هم پادشاهى و تخت دارد ، هم گنج و سرزمين و سپاه . بارى گرسيوز\r\n\r\n","description":"","footnote":" ( 1 ) - اين كلمهء « نژاد » در اينجا كاملاً زائد به نظر مىرسد . در نسخ ديگر نيز وجود ندارد و در نسخهء وولرس ، ج 3 ، ص 630 بجاى اين كلمهء ، « زادن » به كار رفته است كه صحيح به نظر مىرسد .  ( 2 ) - فرود  Fard  اين نام به صورت فِرود  Ferd  نيز ذكر شده است . ر . ك . برهان قاطع ، ماده فرود 99 .  Justi , Iranisches , Namenbuch , p  تلفظ فُرود  Ford  غلط است و فَرود  Fard  صحيح مىباشد . ","page_name":" 536 ","page_number":536},
  {"content":"\r\n\r\nاز آن انديشه پيوسته پيچان و رخسارش زرد بود . « 1 »  آنگاه در كاخ زرّين دو تخت بنهادند و همگى دلشاد و نيكبخت بنشستند . نوازنده و ميگسار نيز به پيش آن تخت گوهر نگار بيآمد و آواى رود و ناى و سرود در دلها شادى افكند .\r\nگفتار اندر گوى زدن سياوش\r\nچون خورشيد تابنده ، راز بگشود و چهر خود را به هر جاى بنمود ، سياوش از ايوان به ميدان چوگان برفت و گِرد ميدان ، به بازى بگشت . گرسيوز نيز بيآمد و گوى بيانداخت . سياوش به سوى گوى ، روى نهاد و چنان چوگانى بر گوى بزد كه گوى ناپديد گشت . گويى آسمان ، آن را بر كشيد . آنگاه سياوش به سپاهيان گفت : ميدان و گوى و چوگان ، از آن شمايان باشد . چون پهلوانان ايران به ميدان روى نهادند ، به زودى گوى را از تركان ببردند . سياوش از آن كار ايرانيان شاد شد و بسان سروى آزاد گشت .\r\nآنگاه بفرمود تا تختى زرّين بر نهند و در ميدان پرخاش ، ژوپين بنهند . پس سواران به شتاب همچون گَرد ، به ژوپين دست بردند . سياوش و گرسيوز نيز بر تخت زر بنشسته بودند تا ببينند چه كسى هنرمندتر است و خواهد بُرد . گرسيوز به سياوش\r\n\r\n","description":"","footnote":" ( 1 ) - صفا مسئله دشمنى گرسيوز با سياوش را يكى از تناقضات شاهنامه فردوسى مىداند و در اين رابطه معتقد است كه از آنجا كه مادر سياوش از دختران گرسيوز بوده است ، پس دشمنى گرسيوز با سياوش بىمورد و نشان دهندهء تناقض در سخن حكيم فردوسى است . ر . ك . حماسه‌سرايى ، ص 231 . ليك اين سخن كاملاً اشتباه مىباشد و وى از ياد برده است كه - چنان كه پيش از اين ذكر شد - آن دختر كه از خويشان گرسيوز ( و نه دختر او ) بود و بعداً سياوش از او زاده شد ، از توران زمين و از پيش پدر و مادرش فرار كرده و در بيشه‌ها سرگردان بود كه پهلوانان كى كاووس او را يافتند و به پيش او بردند و كى كاووس با او ازدواج كرد و سياوش ازو بوجود آمد و اين دختر ديگر هرگز به پيش پدر و مادرش در توران بازنگشت و در همانجا در گذشت . پس دشمنى گرسيوز با سياوش جداى از تمامى اين حسادتها ، امرى كاملاً ريشه دار و ديرين بوده است و هيچگونه تناقضى در گفتار حكيم فردوسى وجود ندارد و تنها نياز به انديشه‌اى دقيق و تيز بين است كه به تمامى نكات ذكر شده در شاهنامه توجه گردد . ","page_name":" 537 ","page_number":537},
  {"content":"\r\n\r\nگفت : اى شهريار هنرمند ، اى يادگار خسروان ، سزاوار باشد كه هنرت را با سرنيزه و تير و كمان به تركان بنمايى . سياوش كه چنين شنيد ، بر اسپ بنشست . پس پنج زره را به هم ببستند - زيرا كه از يك زره ، نيزه مىگذشت . آنگاه آن پنج زره را بر گوشهء آوردگاه بنهادند . از هر سو سپاهيان به دو مىنگريستند . سياوش نيزهء شاهوارى را - كه از پدرش به يادگار داشت و پدرش با آن به جنگ مازندران رفته بود و شير نيز با آن شكار مىكرد - در دست گرفت و چون پيل مست به آوردگاه رفت . پس نيزه را بزد و چنان آن زره را برگرفت كه هيچ بند و گرهى براى آن زره نماند . آنگاه آن را به سويى انداخت . سواران به همراه گرسيوزِ رزم ساز با نيزه‌هاى دراز برفتند و بسيار به جستجوى آن زره بگشتند ، ليك نيافتند .\r\nپس سياوش چهار سپر گيلى - كه دو تاى آنها چوبى و دو تاى ديگر از آهن آبدار بود - و كمانى با هفت تير خدنگ بخواست . آنگاه يكى از آن تيرها را در كمان رانْد و ران بيفشرد . سپاه بسيارى به گِرد او بودند و به دو مىنگريستند . پس چنان تير را بر آن چهار سپر چوبين و آهنين بزد كه از آن سپرها گذر كرد . سه چوبهء تير ديگر نيز به همانگونه بزد ، چنان كه همه ، از برنا و پير ، بر او آفرين گفتند و نام يزدان بر او بخواندند . گرسيوز به سياوش گفت : اى شهريار ، همانا كه كسى در ايران و توران ، يار تو نيست . اينك بيا تا من و تو هر دو به پيش اين سپاه ، به آوردگاه بتازيم و هر دو چون دو جنگاور پرخاشخر ، دوال كمر يكديگر را بگيريم . از ميان تركان ، هيچ كسى همتاى من نيست و همچون اسپم نيز اسپى نبينى . در ايران نيز كسى همتا و همآورد يا به بالاى تو نيست . اينك اگر من تو را از زين بردارم و ناگهان بر زمين زنم ، چنان خواهى دانست كه من از تو تناورتر و به اسپ و ميدان ، دلاورترم . اگر هم تو مرا بر زمين افكنى ، ديگر به جنگى نروم . سياوش به او گفت : اين سخن مگوى ، زيرا كه تو اى شير پرخاش جوى ، بر من مهترى . اسپ تو شاهِ اسپ من و كلاه تو آذرگشسپ من است . پس كسى را بجز خود ، از ميان تورانيان برگزين كه بدون هيچ كينه‌اى با من همآورد گردد . گرسيوز به دو گفت : اى نامجوى ، كسى از بازى خشمگين نگردد . تنها\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nدر آوردگاه ، يكى دو بار دوال كمر يكديگر را بگيرند . باز هم سياوش به او گفت : اين چاره نيست و مرا پاى نبرد با تو نباشد . نبرد دو تن در ميدان ، همچون جنگ ايشان باشد و اگر چه به چهره بخندند ، ولى درونشان پر از خشم گردد . تو در گيتى برادر افراسياب شاهى كه ماه را نيز به زير پاى آورى . من هر چه گويى فرمان برم ، ليك تو بجاى خود ، از يارانت ، يك شير جنگى بخوان و بر اين اسپ تيزتگ برنشان . اكنون كه آهنگ نبرد با من كرده‌اى ، بدان كه در پيش من سرِ سركشان بر خاك است و من بكوشم كه در نزد اين شهريار نامور ، سرافكنده و شرمگين نگردم . گرسيوز نامجوى كه چنين شنيد ، گفتار سياوش ، او را خوش آمد و بخنديد . پس به تركان گفت : اى سركشان ، هر كه از شمايان مىخواهد كه در گيتى ، نامور و پر آوازه گردد ، به نبرد سياوش رود و سرِ سركشان را به خاك آورد . همهء آن تركان خاموش بودند و تنا گوش سپرده بودند . تا اين كه گُروى زِره « 1 »  از ميان آن تركان بيآمد و گفت : اگر هيچ كس هم نبرد با او نيست ، من شايستهء اين كارم . سياوش با شنيدن گفتار گروى زره ، ابروان را پُر چين و رخسارش را پُر گره كرد . گرسيوز به سياوش گفت : اى شهريار ، كسى از پهلوانان سپاه ، يار تو نيست . سياوش به دو گفت : بدان كه نبرد با بزرگان براى من بسيار آسان است . اينك بايد [ كه بجاى اين يك تن 
  ] ، دو تن از پهلوانان ايشان در ميدان به نبرد من آيند . در ميان آن تركان ، سركشى ديگر به نام دَمور « 2 »  بود كه هيچ كسى در توران به زورمندى او نبود . چون دمور آن سخن سياوش را بشنيد ، به شتاب همچون دود به سوى او روى نهاد . پس دمور و گروى ، پيچان برفتند . سياوش نيز روى به نبرد با ايشان نهاد . گروى زره چنگال خود را به بند كمر سياوش فرو برد و گره آن را بگرفت . سياوش نيز دوال كمر او بگرفت و هنر آن بازوان فرّخش را به دو بنمود . او را از زين برگرفت و به ميدان افكند . و در اين كار ، سياوش را هيچ نيازى به گرز و كمند نيآمد .\r\n\r\n","description":"","footnote":" ( 1 ) - گُروى  Gury ) Guri  ، وَروى  War  كه به گُروى زِره نيز مشهور بوده ، برادر افراسياب بوده است .\r\n. 394 357 - 356 .  Justi , Iranisches , Namenbuch , p   ( 2 ) - دَمور  Damr  يكى از خويشان افراسياب بوده است . برهان قاطع ، ماده دمور . ","page_name":" 539 ","page_number":539},
  {"content":"\r\n\r\nآنگاه به سوى دمور بپيچيد و بر و گردن او را به زور بگرفت و چنان آسان او را از پشت زين برگرفت كه همهء آن گردنكشان در شگفت شدند . و آن چنان با خوشى دمور را بدانسان به پيش گرسيوز آورد كه گويى مرغى در دست دارد . پس چون به پيش گرسيوز رسيد ، از اسپ فرود آمد و دست بگشاد و خندان بر تخت زرّين بنشست .\r\nگرسيوز از كار سياوش برآشفت و دلش اندوهگين و رخسارش زرد گشت . آنگاه از آن تخت زرّين به ايوان رفتند و ديگر گويى به اوج كيوان شدند . يك هفته را با ساز و مِى در كنار نامداران بنشستند . به روز هشتم آهنگ رفتن كردند . پس سياوش هر رازى كه داشت ، در نامه‌اى پر از لابه و پرسش نيكخواهانه براى افراسياب شاه نوشت و پيشكشهاى بسيارى به او داد . آنگاه گرسيوز و سپاهيانش از آن شهر آباد برفتند و با يكديگر بسيار از آن شاه پر هنر و آن سرزمين سخن گفتند . گرسيوز كينه‌جوى بديشان گفت : همانا كه از ايران زمين بد بر سر ما آمد . شاه ، مردى را از ايران بخوانْد كه از ننگ ، ما را در خون نشاند . دو شير ژيان چون دمور و گروى كه پهلوانانى پرخاش جوى بودند ، به چنگال يك سوار ناپاكدل ، آن چنان خوار و زار و بيكار گشتند .\r\nهمانا كه افراسياب ، فرجام خوبى از اين كار بيهوده‌اش نبيند .\r\nبازگشتن گرسيوز و بدگويى كردن پيش افراسياب\r\nگرسيوز اين چنين تا به درگاه افراسياب برفت و هيچ براى آرام و خواب درنگ نكرد . چون به پيش افراسياب رسيد ، افراسياب از او بسيار بپرسيد . گرسيوز نيز فراوان سخن گفت و نامهء سياوش را بداد . افراسياب آن نامه را بخواند و بخنديد و شاد گشت . گرسيوز نامدار به آن رخسارهء خندان شاه بنگريست . چون خورشيد فرو شد ، با دلى پر از كين و درد برفت و همهء آن شب را تا روز چون مار غلتان ، بر خاك به\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nخود بپيچيد . آن شب سر آن مرد كينه توز به خواب نيآمد . روز ديگر به پيش افراسياب آمد . پس آنجاى را از بيگانه تهى كردند و به پيش هم به چاره‌جويى بنشستند . گرسيوز به شاه گفت : اى شهريار ، سياوش ديگر آن سياوشى كه تو سال گذشته ديده‌اى نيست . چندين بار نهانى فرستاده‌اى از سوى كاووس شاه به نزد او آمد . از روم و چين نيز برايش پيام بيآمد . پيوسته به گاه ميگسارى ، از كاووس ياد مىكند . سپاهيان بسيارى بر او انجمن گشته‌اند و شايد كه ناگهان بر جان شاه بتازد .\r\nاگر دل تور دژم نمىشد ، آن ستم را به ايرج نمىكرد . دو كشور ايران و توران ، يكى چون آتش است و ديگرى چون آب و دل هر يك از هم پر شتاب است . اينك تو بيهوده مىخواهى آن دو را با هم جفت سازى ليك بدان كه اين ، باد در دست آوردن است .\r\nمن اگر اين بد را از تو نهان مىساختم ، نامم در گيتى به زشتى مىمانْد .\r\nدل شاه از اين كار ، دردمند و از آن روزگارِ پر گزند ، انديشناك گشت . به گرسيوز گفت : اين مِهر خون بود كه در تو براى من بجنبيد و دلت به اين كار رهنمون گشت .\r\nاينك سه روز در اين كار بيانديشيم و سخنهاى بهترى بجاى آوريم . چون چاره‌اى خردمندانه يافت شود ، آنگاه بگويم كه چه درمانى بايد بجويى . چون به روز چهارم گرسيوز با كلاهى بر سر و كمرى تنگ بسته به پيشگاه افراسياب بيآمد . افراسياب او را پيش خواند و با او از كار سياوش بسيار سخن راند و به دو گفت : اى يادگار پشنگ ، من در گيتى بجز تو چه در چنگ دارم ؟ بايد كه همهء رازها بر تو بگشايم . تو نيز به ژرفى ببين تا چه بيانديشى . بدان كه دل من از آن خواب بدى كه بديدم ، اندوهناك گشت و اندكى كاستى به مغزم آورْد . از آن رو بود كه كمر به جنگ سياوش نبستم و از او نيز زيانى به ما نرسيد . سياوش خردمند و پر هنر ، آن تخت و تاج پر مايهء ايران را پدرود كرد و دَمى نيز سر از فرمان من نتافت . از من نيز جز نيكويى بسيار نيافت .\r\nكشور و گنجم را به دو سپردم و ديگر از اندوه و رنج خويش ياد نكرديم . پيوند خونى نيز با او بيافتيم و كينهء ايران را از دل بيرون ساختيم . سر از گنج و فرزند بپيچيدم و دخترم را كه چون ديدگانم گرامى بود ، به دو سپردم . اينك پس از آن نيكوييها\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nو سد گونه رنج كه برده شد و آن جدا كردن كشور و تاج و گنج ، اگر من بر او بدسگال گردم ، همهء گيتى از اين كار پر از گفتگو گردد . و چون من هيچ بهانه‌اى به بدى از او ندارم ، اگر اندكى از من به او بد رسد ، بزرگان بر من زبان به نكوهش بگشايند و بدين كارِ بد در گيتى پر آوازه گردم .\r\nز دد ، تيزدندانتر از شير نيست * كه اندر دلش بيم شمشير نيست\r\nاگر بچّه‌اى بيند او دردمند * كند مرغزارى پناه از گزند\r\nاينك اگر ما بر اين بىگناه بشوريم ، آيا پروردگار خورشيد و ماه بر ما بپسندد ؟ پس چاره‌اى نمىبينم جز آنكه آن پسر را به پيش خود خوانم و از اينجا به سوى پدرش بفرستم . ديگر آن زمان اگر او شاهى ايران را هم بجويد ، دانم كه داورى از اين سرزمين بگسلد . « 1 »  گرسيوز به دو گفت : اى شهريار ، كارى اين چنين بزرگ را آسان مپندار . اگر او از اينجا به سوى ايران رود ، سرزمين ما يك سره ويران شود . هر گاه كه بيگانه ، خويش تو گشت ، ديگر از راز كم و بيش تو آگاه گشته است .\r\nبرين داستان زد يكى رهنمون * كه بادى كه از خانه آيد برون\r\nنبينى ازو جز همه درد و رنج * پراگندن دوده و نام و گنج\r\nندانى كه پروردگار پلنگ * نبيند ز پرورده جز كين و جنگ\r\nچون افراسياب به اين سخن گرسيوز بيانديشيد ، گفتار او را درست يافت و از آن انديشه و كردار خود پيشمان گشت و بازار خويش را تيره دانست . پس گفت : من بنيان اين سخن را نيك نبينم . اينك درنگ كنيم تا آسمان چگونه اين راز را بگشايد .\r\nدر هر كار ، درنگ بهتر از شتاب باشد . پس بگذار تا روشنى بدين كار بتابد . ببينم كه خواست پروردگار چيست و آسمان رو به سوى كه دارد . اگر هم سياوش را به درگاه خود بخوانم ، بجويم تا چه رازى در نهان دارد . براى نگاهبانىِ او بىگمان ، من بس\r\n\r\n","description":"","footnote":" ( 1 ) - در نسخهء ژول مول بجاى « بگسلد » واژهء « نگسلد » آمده است ، ليك در نسخ وولرس ، ج 3 ، ص 638 مسكو ، ج 3 ، ص 126 و نيز بايسنقرى همه جا « بگسلد » آمده است و صحيح نيز همين است . ","page_name":" 542 ","page_number":542},
  {"content":"\r\n\r\nباشم . اينك بنگرم تا زمانه بر چه گردد . اگر اين كژّى كه بگفتى ، از او برايم آشكار شود ، ديگر به ناچار دلم از نرمى تهى گردد . پس از آن ديگر كسى مرا نكوهش نكند ، چرا كه كيفر بدى جز بدى نباشد . گرسيوز كينه‌جوى كه چنين شنيد ، به دو گفت : اى شاه بينا دل و راستگوى ، سياوش با آن ساز و برگ و فرّ و برز ، با آن دست ايزدى و تيغ و گرز به همراه سپاهيانش به درگاه تو بتازد و خورشيد و ماه را بر تو تيره سازد .\r\nسياوش ديگر آن سياوشى نيست كه بديدى ، ديگر كلاه خود را به آسمان برمىافرازد . فرنگيس را هم ديگر نشناسى ، گويى از گيتى بىنياز گشته است .\r\nسپاهيانت نيز همگى به دو روى مىنهند و مىترسم كه چون شبانى بدون رمه گردى .\r\nسپاهى كه شاهى چون او با آن بخت و انديشه و آن روى چون ماه ببينند ، ديگر از آن پس تو را به شاهى نخواهند و بخت او ، بخش بره گردد و از آن تو ماهى شود . « 1 »  و ديگر اين كه تو از اينجا به او در آن شهر آباد و چنان سرزمين فرخنده بنيادى پيام مىفرستى و به او مىگويى كه بندهء من باش و به پيش من به خوارى و زارى سرافكنده باش . ولى مگر نمىدانى كه هرگز كسى پيل را در كنار شير ، خفته نديده و همچنان آتش را بر روى آب ، دمان نديده است .\r\nاگر بچّهء شيرِ ناخورده شير * بپوشد كسى در ميان حرير\r\nدهد نوش او را ز شير و شكر * هميشه ورا پروراند به بر\r\nبه گوهر شود باز چون شد بزرگ * نترسد از آهنگ پيل سترگ\r\nافراسياب كه سخنان گرسيوز را شنيد ، اندوهگين و انديشناك شد . هنوز هم درنگ را بهتر از شتاب مىديد ، زيرا هميشه آنكه آرام و با درنگ باشد ، پيروز گردد .\r\nستوده نباشد سر باد سار * برين داستان زد يكى هوشيار\r\nكه گر بادخيره بجستى ز جاى * مگر يافتى چهره و دست و پاى\r\nسبكسار مردم ، نه و الا بود * و گرچه گوى سروبالا بود\r\n\r\n","description":"","footnote":" ( 1 ) - بخش به پارسى به معناى بُرج است ، برج بره و برج ماهى . ","page_name":" 543 ","page_number":543},
  {"content":"\r\n\r\nپس پيچان و با لبى پر سخن و دلى پر از كينهء روزگارِ كهن برفتند . ليك گرسيوز بدانديش بدگمان ، پيوسته ، دَم به دَم به پيش شاه مىرفت و هر گونه نيرنگى به كار مىبرد تا دل شاه توران را برانگيزد . اين چنين روزگارى بگذشت تا اين كه سرانجام دل شاه پر از درد و كين گشت . روزى افراسياب شاه ، جايگاهش را از بيگانه تهى ساخت و با گرسيوز بسيار از سياوش سخن راند و به دو گفت : بايد كه از اينجا به پيش او روى و بسيار به پيش او باشى و او را بگويى كه : آيا نمىخواهى از اين جشنگاهت به هيچ كس ديگر بنگرى ؟ همانا سزاوار باشد كه ديگر از جاى بجنبى و با فرنگيس بدينجا آيى زيرا كه شاه نيازمند ديدار تو و آن جان پر هنر بيدار تو است . بر اين كوه ما نيز نخچير هست و در جامهاى زبرجد ما نيز مِى و شير باشد . پس چندى به يكديگر گراييم و شاد باشيم . آنگاه هر زمان كه به ياد آن شهر آبادت افتادى ، به شادى بدانجا خرام و در آنجا باز هم رامِش گزين . ولى اينك چرا مِى و جام ، با ما گناه باشد ؟\r\nباز آمدن گرسيوز به نزد سياوش\r\nپس گرسيوز دام ساز ، با دلى پر از كينه و سرى پر از راز ، آهنگ رفتن كرد . چون نزديك سياوش گرد رسيد ، فرستاده‌اى زبان آور از ميان سپاه برگزيد و به دو گفت : به پيش سياوش برو و او را بگوى كه : اى نامورزادهء نامجوى ، تو را به جان و سر شاه توران و به جان و سر كاووس شاه سوگند مىدهم كه از براى من ، از تخت برنخيزى و در راه به پيشوازم نيابى . زيرا كه تو به فرهنگ و بخت و فرّ و نژاد و تاج و تخت بسيار فزونتر از آنى كه به هر بادى كمر بر ميان بندى و آن جايگاه كيانى را تهى سازى . فرستاده به نزد سياوش رفت و چون او را بديد ، زمين را ببوسيد و پيغام گرسيوز را بداد . سياوش با شنيدن آن پيام ، درونش پر از اندوه گشت و چندى انديشناك بنشست و با خود گفت : در زير اين كار ، رازى نهفته است . نمىدانم كه\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nگرسيوز نيكخواه ، از من به افراسياب شاه چه گفته است ؟ چون گرسيوز به درگاه او رسيد ، سياوش پياده از ايوان به كوى آمد و از گرسيوز در بارهء رنج آن راه و نيز افراسياب و كار سپاه و تخت و تاج بپرسيد . گرسيوز پيام افراسياب را بداد . سياوش از شنيدن آن پيام شاد شد و گفت : من پيوسته به ياد اويم .\r\nليك اينك كمر به رفتن بستم و با تو به سويش خواهم آمد . ولى تا آن زمان ، سه روز در اين گلشن زرنگار با يكديگر بباشيم و باده نوشيم .\r\nكه گيتى سپنج است پر درد و رنج * بَد آن كس كه با غم زيد در سپنج\r\nچون گرسيوز كينه‌خواه گفتار سياوش شاه خردمند را بشنيد ، به خود بپيچيد و در دل گفت : اگر اين چنين سياوش با اين همه شيرْ مردى و خردمندى با من به پيش شاه توران بيآيد ، ديگر گمان مرا به زير پا بسپرد و هر آنچه كه به پيش افراسياب بگفتم ، بىفروغ گردد و چاره‌ام به پيش شاه ، دروغ گردد . پس اينك بايد چاره‌اى بسازم و دل سياوش را از راه بدر كنم .\r\nگرسيوز چاره را در اشك ريختن ديد . پس اشك از ديدگان بباريد . سياوش ، گرسيوز را بديد كه همچون كسى كه از خشم به خود مىپيچد ، اشك مىريزد . پس به نرمى به دو گفت : اى برادر ، تو را چه رسيده است ؟ اگر تو را اندوهى هست ، شايسته باشد كه آن را بشنوم . « 1 »  اگر از شاه توران دژم گشته‌اى و از آن درد بود كه اشك به ديدگان آوردى ، من اينك با تو بيآيم و با شاه توران بجنگم تا ديگر بيهوده تو را نيآزارد و كمتر از خويش نشمارد . اگر\r\n\r\n","description":"","footnote":" ( 1 ) - در نسخه اساس يعنى نسخهء ژول مول آمده است :\r\nبه دو گفت نرم اى برادر چه بود * غمى هستگان را نشايد بسود\r\nدر نسخ بايسنقرى و نيز وولرس ، ج 3 ، ص 642 آمده :\r\nبه دو گفت نرم اى برادر چه بود * غمى هست كان را نشايد شنود\r\nليك در نسخه مسكو ، ج 3 ، ص 131 آمده :\r\nبه دو گفت نرم اى برادر چه بود * غمى هست كان را بشايد شنود\r\nو صحيح هم همين ضبط آخر است . ","page_name":" 545 ","page_number":545},
  {"content":"\r\n\r\nدشمنى برايت پديد آمده است ، من اكنون در هر كار ، يار تو باشم و هر گاه كه جنگ بيآورى ، تو را يارى كنم . اگر اين چنين بيهوده آب تو در پيش افراسياب تيره گشته ، همانا جز اين نبوده كه به گفتار مردى دروغ آزماى به پيش افراسياب ، كسى جايگاهى برتر از تو يافته است . پس اينك همهء راز اين كار با من بگوى ، زيرا كه من در اين اندوه ، براى تو چاره‌جو باشم و بيآيم و اين كار را آسان كنم و دل بدسگالان را هراسان سازم .\r\nگرسيوز ب دو گفت : اى نامدار ، مرا چنين چيزى كه گفتى با شاه نرسيده است . از دشمنى هم به رنج نيآمده‌ام كه نتوانم چارهء آن را با مردى و گنج كنم . همانا بايد كه سخن به راستى گويم . اين انديشه‌اى كه در دلم خاسته است ، از نژاد ما است . براستى كه نخستين بدى از تور برخاست كه فرّهء ايزدى ازو دور گشت . شنيده‌اى كه با ايرجِ كم سخن چه كرد و چگونه بنيان آن كينه را بنهاد . از آن زمان تا گاهِ افراسياب ، سرزمين توران و ايران ويران گشت . هرگز با يكديگر پيوند نيافتند و پيوسته از بند خِرَد بگريختند .\r\nافراسياب از آن هم بدتر است و ليك اكنون روزگار ، آرامش يافته و تو بى گمان خوى بد او را نمىدانى ، ولى بگذار تا چندى بگذرد . نخست از اغريرث اندازه بگير « 1 »  كه بيهوده بر دست او كشته شد . برادرى چنان خردمند را كه با او از يك كالبد و پشت بود ، به بىگناهى بكشت . از آن پس نيز چه بسيار ناموران بىگناهى كه بر دست او تباه گشتند . ولى بدان كه روى سخن من در اين اندوهم تنها به سوى تو است كه بيدار دل و تندرستى . از آن زمان كه تو به اين سرزمين آمده‌اى ، بر هيچ كس بد نكرده‌اى . پيوسته راه مردمى و راستى جستى و گيتى را به دانش بيآراستى . اكنون اهريمن خيره سرِ دلگسل ، افراسياب را از تو پر از داغ دل كرده است . دلى پر از درد و كين تو دارد . نمىدانم كه پروردگار گيهان آفرين ، در اين كار ، چه خواهد ؟ تو مىدانى\r\n\r\n","description":"","footnote":" ( 1 ) - اندازه گرفتن به پارسى به معناى عبرت گرفتن است . ","page_name":" 546 ","page_number":546},
  {"content":"\r\n\r\nكه من دوستدار تو و در هر كارِ نيك و بد ، يار ويژهء تو هستم . نبايد كه فردا با خود بيانديشى كه من از اين كار آگه بودم [ و تو را چيزى نگفتم 
  ] ، اكنون بيانديش و چاره‌اى بجوى و سخنهاى خوب بگو .\r\nسياوش كه چنين شنيد ، به دو گفت : به اين كار ميانديش ، زيرا كه آفرينندهء گيهان ، يار من است . افراسياب نيز جز اين ، ما را اميدوار كرده است و نويد داده كه شب را بر من روز سازد . اگر در دل به آزار من مىانديشيد ، كه اين چنين سرم را از همهء اين انجمن برتر نمىآورْد و كشور و تاج و تخت و فرزند و گنج و سپاه را به من نمىداد .\r\nاينك من با تو به درگاه او مىآيم تا ماه تيره‌گون او را درخشان سازم .\r\nهر آنجا كه روشن شود راستى * فروغ دروغ ، آورد كاستى\r\nپس دلم را كه از آفتاب آسمان نيز درخشانتر است ، به دو مىنمايم . ولى تو دلت را اندوهگين و روانت را بدگمان مدار . ليك گرسيوز بدگمان به او گفت : ولى تو افراسياب را ديگر بدانگونه كه ديده‌اى ، مدان . ديگر اين كه در جايى كه آسمان تند گردد و چين بر چهره آورد ، مرد خردمند و دانا افسونى نداند كه سر از چنبر او بيرون آورد . اينك تو با اين دانش و دل هوشمند و با اين برز بالا و انديشهء بلند ، چاره را از مهر ورزيدن باز نمىشناسى . ولى نبايد كه بخت بد ، فراز آيد . افراسياب تو را به بند و فريب بفروخت و با نيرنگ ، چشم خِرَد را بدوخت . نخست آنكه تو را داماد خويش ساخت و تو بيهوده از آن كار ، شادمان گشتى . ديگر اين كه تو را از خويشانت دور ساخت و در پيش بزرگان برايت جشن به پا ساخت و گراميت داشت تا تو كم كم به دو گستاخ گردى و هر گفتگويى بازمانَد . ليك بدان كه تو را نزد افراسياب ، خويشى و پيوند و بستگى بيش از اغريرث ارجمند نيست كه ميان او را با دشنه به دو نيم كرد و با آن كردار بد ، سپاهيانش را بترساند . اكنون نهان او را آشكارا ببين و بدان و ديگر به خون خود ، بىبيم مباش . من هر چه در دل داشتم . يكايك به پيش تو بگفتم و چون خورشيد تابنده ، آشكار كردم . پدرت را در ايران زمين رها ساختى و در توران\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nزمين ، شارستان بساختى . اين چنين به گفتار افراسياب دل بدادى و به گِرد تيمار او بگشتى . بدان كه اين درختى است كه خود ، با دست خويش بنشاندى . بار آن زهر و برگش كبست « 1 »  باشد . گرسيوز ، اين سخنان بگفت و با دلى پر افسون ، ديده پر از اشك و لب پر از آه كرد .\r\nسياوش نيز كه اشك از ديدگان مىباريد ، به گرسيوز خيره گشت . [ آنچه اخترشناسان به او گفته بودند 
  ] به يادش آمد ، آن روزگار گزندى كه مِهر آسمان از او بگسلد و ديرى نگذرد كه به گاهِ جوانى ، روزگارش بسر آيد . پس دلش پر از درد و رخساره‌اش زرد و روانش پر از اندوه و آه گشت . سياوش به گرسيوز گفت : من هر چه در اين كار مىنگرم ، خود را سزاوار كيفر بد نمىبينم . هيچ كسى در هيچ زمانى گفتار يا كردارى بد از من نديد . اينك اگر چه دست بخشندهء او بر من گستاخ گشت ، و اگر چه بد بر سرم آيد ، ولى من سر از فرمان او نپيچم و اكنون بدون سپاه با تو مىآيم تا ببينم كه اين آزار شاه از براى چيست . گرسيوز به دو گفت : اى نامجوى ، روا نباشد كه به پيش او آيى . نبايد كه با پاى خود به ميان آتش رَوى و از كوههء دريا بىبيم گردى و به خيره سرى بر بَد ، شتاب آورى و سرِ بخت خندان خود را به خواب آرى . در پايمردى براى تو ، من بس باشم . باشد كه آب سردى بر اين آتش ريزم . اينك بايد كه نامه‌اى به نزد او بنويسى و نيك و بد را بر او آشكار سازى . من نيز اگر سر او را از كينه تهى ديدم ، به تو روزگار بهى را بنمايم و سوارى به نزدت بفرستم و جان تاريكت را درخشان سازم . از كردگار گيهان و شناسندهء آشكار و نهان اميد آن دارم كه افراسياب به سوى راستى باز گردد و كژّى و كاستى از او دور گردد . و اگر باز هم در سرش نشانى از خشم بديدم ، فرستاده‌اى به شتاب به سويت مىفرستم . تو نيز زود بدانسان كه بايسته است ، كار را بساز و درنگ مكن . و بدان كه از اين جا به هر كشور و به پيش هر نامدار و مهترى دور نيست . از اينجا سد و بيست پرسنگ تا چين و سيسد و چهل\r\n\r\n","description":"","footnote":" ( 1 ) - كَبَسْت به پارسى به معناى حنظل است . ","page_name":" 548 ","page_number":548},
  {"content":"\r\n\r\nپرسنگ نيز تا ايران زمين است . در چين همه دوستدار تو و سراسر مهترانشان ، نيكخواه تو هستند . در ايران نيز پدرت آرزومند تو و سپاهيان ، بندهء مهر و پيوند تو هستند . پس به هر سو نامه‌اى به راز بفرست و آماده باش و درنگ مكن . سياوش به گفتار او گرويد و آن جان بيدارش ديگر بخفت . پس به گرسيوز گفت : از آنچه كه مرا گفتى سر نتابم ، ولى تو به پيش افراسياب خواهشگرى كن و مرا از او بخواه و آشتى بجوى و راه بنماى .\r\nنامهء سياوش به افراسياب\r\nآنگاه سياوش ، دبيرى پژوهنده را پيش خواند و سخنهاى نهانى را آشكار بكرد .\r\nنخست از پروردگار آفريننده ياد كرد ، او كه بنده را از اندوه آزاد كرد . آنگاه خِرَد را ستود . پس از آن بر شاه توران نيايش گرفت كه : اى شاه پيروز و بهروز ، جاويد باشى و پيوسته نشست تو با موبدان باشد . از اين كه دلت را به مهر و راستكارى بيآراستى و مرا و فرنگيس را به پيش خود خواندى ، شاد گشتم . ولى بدان كه در اين زمان فرنگيس بيمار و نالان گشته است و بخفته و من نيز به ناگزير پيوسته به پيش بالين اويم . فرنگيس را ميان اين گيتى و آن گيتى مىبينم . آگاه باش كه دل من ، ديدار تو را مىخواهد و هر گاه كه بيمارى فرنگيس سبكتر شود ، او نيز به پيش شاه آيد . براى من نيز تنها بهانه همين بيمارى فرنگيس است . آنگاه چون نامه مُهر شد ، سياوش آن را به شتاب به گرسيوز بدنژاد داد . گرسيوز دلاور نيز سه اسپ تگاور بخواست و شب و روز را يك سره بتاخت و آن راه دراز و سخت و پر نشيب و فراز را در سه روز بپيمود .\r\nبه روز چهارم گرسيوز با زبانى پر از بدى و روانى پر گناه به نزد شاه آمد . افراسياب فراوان از او بپرسيد و چون او را بدانسان خسته و رنجور بديد ، به دو گفت : چرا با اين شتاب بيآمدى ؟ و اين راه دور را چگونه پيمودى ؟ گرسيوز گفت : به گاهى كه روزگار تيره شود ، درنگ كردن در يك جا به كار نيآيد . سياوش هيچ در من نگاه نكرد و در راه\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nبه پيشوازم نيآمد . سخن مرا نيز نشنيد و نامه را نخواند و مرا به پيش تخت خود ، به زانو نشانْد . « 1 »  بدان كه پيوسته از ايران به وى نامه مىرسد و ديگر در شهر او بر ما بسته شده است . سپاهى از روم و سپاهى نيز از چين آمادهء يارى اويند . اينك اگر در كار او درنگ كنى ، ديگر تنها باد به چنگ خواهى آورد . اگر او را دير بگيرى ، جنگ را بيآغازد و هر دو كشور را به مردى به چنگ آورد . اگر سپاهش را به سوى ايران براند ، ديگر چه كسى را ياراى كينه خواستن از اوست ؟ من تو را از كار اوى آگاه ساختم پس تو نبايد كه سر از كار او بپيچى . « 2 » \r\nآمدن افراسياب به جنگ سياوش\r\nچون افراسياب ، اين سخن بشنيد ، بار ديگر آن روزگار كهن براى او تازه شد . دلش پر از آتش و آه گشت و ديگر از خشم ، پاسخ گرسيوز را نيز نداد .\r\nبفرمود تا در ناى و سنج و شيپور و دراى هندى دميدند . افراسياب از شهر گنگ - كه همچون بهشتى خندان بود - بيرون رفت و بار ديگر درختى از كينه بكاشت .\r\n\r\n","description":"","footnote":" ( 1 ) - در نسخه ژول مول آمده است :\r\nسخن نيز نشنيد و نامه نخواند * مرا پيش تختش بپايان نشاند\r\nليك در نسخ بايسنقرى و مسكو ، ج 3 ، ص 137 آمده است :\r\nسخن نيز نشنيد و نامه نخواند * مرا پيش تختش به زانو نشاند\r\nو در نسخه وولرس ، ج 3 ، ص 648 نيز نزديك به همين ضبط آمده :\r\nسخن نيز نشنيد و نامه نخواند * مرا زير تختش به زانو نشاند\r\nكه البته ضبطهاى اخير صحيح است .  ( 2 ) - در نسخهء ژول مول آمده است :\r\nتو آگه ندارى ز كردار خويش * و ز آن پس بپيچى ز بازار خويش\r\nليك در نسخه وولرس ، ج 3 ، ص 648 آمده :\r\nتو را كردم آگه ز كردار اوى * نبايد كه پيچى تو از كار اوى\r\nو ضبط اخير صحيح به نظر مىرسد . ","page_name":" 550 ","page_number":550},
  {"content":"\r\n\r\nاز سوى ديگر آنگاه كه گرسيوز پر فريب از پيش سياوش برفت ، سياوش با درد و تنى لرز لرزان و رخسارى زرد به شبستان رفت . فرنگيس به دو گفت : اى پهلوان تيز چنگ ، تو را چه رسيده است كه اين گونه گشته‌اى ؟ سياوش گفت : اى خوبروى ، ديگر آبروى من در توران سياه گشت . نمىدانم كه چه پاسخى دهم و در اين كار ، خيره بمانده‌ام . اگر كه گفتار گرسيوز راست باشد ، همانا كه من كانون آن پرگار سرنوشت خواهم بود . چون فرنگيس چنين بشنيد ، گيسوان را در دست گرفت و آن رخسار چون برگ گلش را فندق بزد « 1 »  و زخم ساخت . آن لبان مشكبويش پر از خون گشت و دلش پر از آتش و رويش پر از اشك شد . از بس كه آن اشكهاى چون مرواريدش را بر لبان لاله‌گونش بريخت ، لبهايش چاك خورد . فرنگيس بدين سان از آن گفتار و كردار افراسياب ، موى از سر بِكَند و بگريست . آنگاه به سياوش گفت : اى شاه گردنفراز ، اكنون زود برگوى كه چه انديشيده‌اى و مىخواهى چه سازى ؟ پدرت دلى از تو پُر درد دارد ، پس نمىتوانى از ايران يادكنى . راهت به سوى روم نيز دراز باشد و به چين نيز نروى چون تو را ننگ آيد . پس اكنون چه كسى را از گيتى ، پناه خود گيرى ؟ همانا كه پناهت خداوند خورشيد و ماه بادا . سياوش به دو گفت : باشد كه گرسيوز نيكخواه از نزد افراسياب شاه با مژده بيايد . شايد كه شاه ببخشايد و دلش را نرم و سركينه توز خود را پر از شرم سازد . سياوش ، اين بگفت و با دلى تيره از آن روزگار سخت به سوى پروردگار دادگر پشت كرد .\r\nخواب ديدن سياوش\r\nسياوش سه روز را بر آن گردش بىمهر روزگار بگريست . شب چهارم در كنار فرنگيس ماهروى بخفته بود كه ناگهان بلرزيد و از خواب بجست و چون پيل مست ،\r\n\r\n","description":"","footnote":" ( 1 ) - فندق زدن آن است كه دست چپ را مشت سازند و سر انگشت سبابهء دست راست را به نوعى در ما بين انگشت سبابه و وسط دست چپ زنند كه صدايى از آن برآيد . برهان قاطع ، ماده فندق زدن . ","page_name":" 551 ","page_number":551},
  {"content":"\r\n\r\nخروشى برآورد . فرنگيس خوبچهر او را در بر گرفت و پيوسته به دو مىگفت : شاها تو را چه رسيده است ؟ پس خروشيد و شماله‌اى برافروختند و در كنارش داربوى و شاهبوى بسوختند . دختر افراسياب از او پرسيد : فرزانه شاها ، چه در خواب ديدى ؟ سياوش گفت : از اين خواب من با هيچ كس سخنى مگوى . اى سرو سيمين ، رودى بيكران را در خواب ديدم و در سوى ديگرش كوهى از آتش . نيزه‌ورانى بر لب آن رود ، راه بگرفته بودند . از يك سو آتش پيوسته تيزتر مىشد و سياوشگرد را مىسوخت . در پيش رويم افراسياب و يك پيل بود ، در يك سويم آتش و در سوى ديگر آب . چون افراسياب مرا ديد ، روى را دژم كرد و بر آن آتش تيز دَم بدميد . « 1 »  فرنگيس كه چنين شنيد ، گفت : اين خواب تو نيك باشد ، اگر كه يك امشب را نيآسايى . همهء آن بخت شوم به گرسيوز آيد و بر دست خاقان روم كشته گردد .\r\nپس سياوش يكايك سپاه را بخواند و ايشان را بر درگاه ايوان برنشاند . خود نيز با دشنه‌اى در دست ، آماده بنشست و ديده‌بانى را به سوى گنگ فرستاد . چون دو بهره از شب بگذشت ، سوار ديده‌بان از دشت بيآمد و گفت : افراسياب و سپاه فراوانى به تاخت بدينسوى مىآيند . در همان هنگام نيز پيكى از سوى گرسيوز براى سياوش آمد كه : ديگر چارهء جان كن چرا كه گفتار من هيچ سودى نبخشيد و از اين آتش ، جز دودى تيره نبينم . اكنون بنگر كه چه بايد بسازى و سپاه را به كجا اندازى . سياوش فريب او را ندانست و گفتارش را راست پنداشت . فرنگيس كه چنين ديد ، به دو گفت :\r\nاى شاه خردمند ، هيچ به ما منگر . بر اسپى تيزتگ برنشين و ديگر هيچ از توران زمين ، بىبيم مباش . من مىخواهم كه زنده بر جاى مانى پس سرِ خويش گير و به كسى ميانديش .\r\n\r\n","description":"","footnote":" ( 1 ) - ثعالبى نيز به اين خواب اشاره‌اى دارد . تاريخ غررالسير ، ص 139 . ","page_name":" 552 ","page_number":552},
  {"content":"\r\n\r\nاندرز كردن سياوش ، فرنگيس را\r\nسياوش به فرنگيس گفت : همانا كه آن خواب من بجاى آمد و آبم تيره گشت .\r\nزندگى من بسر آيد و اندوه روز تلخ برسد . اگر چه ايوانم سر به كيوان كشيد ، ليك بايد كه زهر مرگ را به چشم . اگر سال زندگانيم هزار و دويست نيز گردد ، سرانجام بجز خاك تيره ، جايى برايم نخواهد بود .\r\nيكى سينهء شير باشدش جاى * يكى كركس و ديگرى را هماى\r\nز شب روشنايى نجويد كسى * كجا بهره دارد ز دانش بسى\r\nاينك پنج ماه از آبستنى تو مىگذرد . بدان كه اين درختِ گزِ تو بار آوَرَد و اين بچّه ، چون برومند شود ، شهريار گردد . پس تو او را كى خسرو نام بگذار و به هنگام اندوه ، او را دلآرام ِ خود ساز .\r\nز خورشيد تابنده تا تيره خاك * گذر نيست از داد يزدان پاك\r\nز پرّ پشه تا پِى ژنده پيل * همان چشمهء آب و درياى نيل\r\nمن كه بر خاك توران كشته مىگردم و در اين خاك ، نهان مىگردم ، چه كسى مىگويد كه خاكم ايران است .\r\nچنين گردد اين گنبد تيز رو * سراى كهن را نبينند نو\r\nاز اين پس به فرمان افراسياب ، ديگر بخت من به خواب رفت . بدان كه سر من را به بىگناهى ببرّند و از خون جگرم ، افسرى بر سرم نهند . نه گاسونه « 1 »  يابم ، نه گور و نساجامه « 2 »  و نه هيچ كسى از انجمن بر من بگريد . همچون بيگانگان بر خاك بمانم و\r\n\r\n","description":"","footnote":" ( 1 ) - گاسونه به پارسى به معناى تابوت است .  ( 2 ) - نساجامه به پارسى به معناى كفن است . ","page_name":" 553 ","page_number":553},
  {"content":"\r\n\r\nسرم با شمشير از تنم جدا گردد . تو را نيز نگاهبانان شاه ، سر و تن برهنه و به خوارى در راه ببرند . ولى پيران سپهدار بيآيد و به خواهش ، تو را از پدرت بخواهد و بى اينكه گناهى كرده باشى ، به جانت زينهار بخواهد و تو را به زارى به كاخ خود بَرَد . در ايوان آن پير پر هنر باشد كه كى خسرو نامور را بزايى . تا اين كه چاره‌گرى كه كمر به فرمان دادار بسته باشد ، از ايران بيآيد و ناگهان نهانى ، تو را با پسر به سوى رود جيحون ببرد . پس كى خسرو را بر تخت شاهى بنشانند و ديگر مرغ و ماهى به فرمان او باشد . او سپاهى به كينه خواهى از ايران به توران آوَرَد و سراسر زمين ، پر آشوب گردد .\r\nبرين گونه خواهد گذشتن سپهر * نخواهد شدن رام با كس به مهر\r\nچه بسيار سپاهيان كه از براى كين من ، به آيين من جوشن بپوشند . خروشى از سراسر گيتى برآيد و زمانه از كى خسرو به جوش آيد . رستم ، زمين را به زير پِى رخش بسپرد و كسى را از توران به چيزى نشمرد . از امروز تا رستاخيز ، از براى كين من ، جز گرز و شمشير تيز نبينى . آنگاه سياوخش آزاده مَرد ، رو سوى فرنگيس كرد و او را پدرود كرد و به او گفت : اى نيك ْ جفت ، من رفتنى گشتم . تو بر آنچه كه گفتم ، دلت را سخت كن و تن خود را از ناز و تخت جدا ساز . سياوش ، خروش و فرياد كرد و با دلى پر از درد و رخسارى زرد ، از ايوان بيرون رفت .\r\nجهانا ندانم چرا پرورى * چو پروردهء خويش را بشكرى\r\nفرنگيس با رويى زخمى و مويى كنده ، جوى اشك از ديدگان روان كرد . چون سياوش از آن اندوهها با او بگفت ، فرنگيس ، خروشان به دو در آويخت . رخسار سياوش پر از خون دل و ديده گشت و به سوى آخور اسپان تازى رفت و اسب سياه رنگش را - كه بهزاد نام داشت « 1 »  و در روز كينه‌خواهى ، چون باد مىتاخت - بيآورد .\r\n\r\n","description":"","footnote":" ( 1 ) - ر . ك . زيرنويس صفحه 475 از جلد حاضر ","page_name":" 554 ","page_number":554},
  {"content":"\r\n\r\nآنگاه خروشان ، سر او را در برگرفت و رُخ « 1 »  و افسار از سرش برداشت و در گوش او با زارى و به راز گفت : بيدار دل باش و با هيچ كس مساز و چون كى خسرو به كينه‌خواهى بيآيد ، بايد بر تو سوار گردد . آنگاه ديگر يكباره دل از آخور بِبُر ، زيرا كه اسپ او در كين خواهى ، تنها تو باشى . اسپ او باش و گيتى را بكوب و دشمن را از زمين پاك ساز . پس چون آتشى كه از نِى برجهد ، برافروخت و اسپان ديگر را پِى كرد « 2 »  و آنگاه هر گنجى را كه در آنجا بود ، از ديبا و دينار و مرواريد و گوهر و تاج و تيغ و كلاه و كمر و نيز ايوان و گلشن به آتش كشيد و بسوخت و دود از آنها برآورد . « 3 » \r\nگرفتار شدن سياوش به دست افراسياب\r\nچون اينها همه كرده شد ، سياوش كه از بخت بد خويش در شگفت مانده بود و خون مىگريست ، بر يك اسپ آسوده « 4 »  سوار گشت و آنگاه به ايرانيان بفرمود كه همگى به ايران روند . سياوش از راهى ميانبُر ، يك و نيم پرسنگ برفت كه ناگهان افراسياب به دو رسيد . سياوش كه زره را گره زده بود ، سپاه تورانيان را با تيغ و گرز و زره بديد . پس در دل گفت : همانا كه آن سخن گرسيوز راست بود و اين را نتوان نهفت . سياوش اگر چه از بيم جان ، بترسيد ، ليك نمىخواست كه نهان گردد . پس در همانجا ايستاد تا سپاه به نزدش آمدند و در پيش او بايستادند . سياوش ايستاده بود و با خود مىگفت : باشد كه بدخواه تباه گردد . هر دو سپاه ايران و توران كه پيش از اين\r\n\r\n","description":"","footnote":" ( 1 ) - رُخ به پارسى به معناى عنان است .  ( 2 ) - پِى كردن به معناى قطع كردن پاى اسپ يا شتر است .  ( 3 ) - روايت شده است كه برخى از جواهرات سياوش به چنگ افراسياب افتاد و در خزاين او باقى ماند و پس از افراسياب نيز همچنان در نزد ملوك ترك بود تا اين كه در زمان ساسانيان ، بهرام چوبينه كه به جنگ خاقان ترك رفته بود ، آن خزاين را بدست آورد . بخشى از آنها را براى خود برداشت و بخشى را براى هرمز فرستاد . ر . ك . مسعودى ، مروج الذهب ، ج 1 ، ص 226 گرديزى ، زين الأخبار ، ص 90 .  ( 4 ) - آسوده در اينجا به معنى ذخيره است . ","page_name":" 555 ","page_number":555},
  {"content":"\r\n\r\nديگر در دلشان كينه‌اى نبود ، به يكديگر مىنگريستند . پس ايرانيان رده بركشيدند و كمر به خون ريختن ببستند و ديگر جاى درنگ نديدند و با تندى به سياوش گفتند :\r\nاكنون بيهوده ما را خواهند كشت . پس بگذار تا جنگاورى و دليرى ايرانيان را ببينند و كار را اين چنين خُرد مپندار . ليك سياوش به ايشان گفت : چاره اين نيست . اكنون جاى جنگ نباشد . بر گوهر و سرشت خويش ننگ دانم كه من در پيش شاه ، جنگ را پيشكش آورم .\r\nبه مردى بدان روز آهنگ نيست * كه با كردگار جهان جنگ نيست\r\nچه گفت آن خداوند با راى و هوش * كه با اختر بد به مردى مكوش\r\nآنگاه سياوش به افراسياب روى كرد و گفت : اى شاه پر هنرِ با جاه و آبروى ، چرا با سپاهت به جنگ من آمدى و چرا مىخواهى مرا به بىگناهى بكشى ؟ تو با اين كار ، سپاه دو كشور را پر از كينه و زمين و زمان را پر از نفرين خواهى كرد . در همان هنگام گرسيوز كم خِرَد به سياوش گفت : اين سخنها كه مىگويى كجا سزاوار توست ؟ اگر اكنون اين چنين بىگناه آمده‌اى ، پس چرا با زره به نزد شاه آمدى ؟ اين نشان پيشواز رفتن نباشد . كمان و زره ، پيشكش شاه نيست . ناگهان سياوش بدانست كه كار ، كار اوست و آن برآشفتن شاه از فريب او بوده است . پس بدان زشت‌خوى گفت : اى ناكس كينه‌جوى ، تو سرانجام كيفر اين كردهء خويش را ببينى و از اين تخمى كه بكاشتى ، برخورى به اين گفتار تو سر هزاران مردم بىگناه تباه خواهد شد . من به گفتار تو بود كه نادانسته گمراه گشتم و از كردهء تو بود كه شاه ، آزرده گشته است . سياوش آنگاه به افراسياب گفت : اى شهريار ، به تيزى ، آتش را در كنار خود مدار . بدان كه اين ريختن خون من و برآويختن با بىگناهان ، بازى نباشد . به گفتار گرسيوز بدنژاد ، خود و شهر توران را به باد مده . گرسيوز فريبكار چون به آن گفتار سياوخش با شاه بنگريست ، برآشفت و به افراسياب گفت : اى سپهبد ، چرا بايد با دشمن گفت و شنود دارى ؟ چون افراسياب ، اين سخن گرسيوز را بشنيد و آفتاب هم ديگر برآمد ، پس به سپاه\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nفرمود تا همگى تيغ تيز بركشند و چون روز رستاخيز بخروشند .\r\nليك سياوش از براى آن پيمانى كه بسته بود ، دست به تيغ و نيزه نيازيد و به هيچ يك از ياران خويش نيز نفرمود كه پاى در جنگ آورند . ولى افراسيابِ بد انديشِ دژم بر شاه ايران ستم بكرد و به سپاهيانش گفت : همگى ايشان را از دَم دشنه بگذرانيد و بر اين دشت ، كِشتى بر درياى خون نهيد . در سپاه ايران ، هزار مرد جنگاور نامدار بود كه همگى كشته يا زخمى و بخت برگشته شدند و اين چنين روزگار بر ايشان بسر آمد . ليك يك تن از آن تركان را ياراى اين نبود كه در آن كينه‌گاه دست بر سياوش بگشايند . ولى آنگاه كه ديگر همهء دليران سياوش كشته گشتند و بخت سياوش برگشت ، هر كسى از ايشان بر سياوش دست يازيدند و پنجاه - شست تير به دو بيانداختند . سياوش شاه كه از آن تير و نيزه‌ها زخمى گشت ، از پشت آن اسپ سياه بر زمين افتاد و چون مستان بر آن خاك تيره مىغلتيد . گروى زره بيآمد و دست او را از پشت سر ، چون سنگ ببست . آنگاه بر گردنش پالهنگ بنهادند . پس نگاهبانان مردم كُش افراسياب ، سياوش جوان را - كه از چشمان ناديدهْ روزگارش ، خون بر چهرهء چون ارغوانش روان بود - پياده ، كشان كشان به سوى سياوشگرد بتازاندند . و در پس و پيش و هر سو سپاهيان بسيارى بدانسو روان بودند . افراسياب ، شاه توران ، به ايشان گفت : از اينجا او را به بيابان خشكى كه هرگز گياه در آن نرويد ، ببريد و با دشنه ، سر از تنش جدا سازيد و خونش را بر آن خاك گرم بريزيد و هيچ از اين كار مترسيد و درنگ مداريد . سپاهيانش كه چنين شنيدند ، همگى به افراسياب گفتند :\r\nشهريارا ، آيا چه گناهى از او ديدى ؟ چرا نمىگويى كه او با تو چه كرده است كه اين چنين دستت را به خون او مىشويى ؟ چرا مىخواهى كسى را بكشى كه تاج و تخت پيلسته بر او زار بگريد ؟\r\nبه هنگام شادى درختى مكار * كه زهر آرد از بار او روزگار\r\nولى در آن ميان ، گرسيوز بدگمان به خيره سرى ، يار مردم كُشان بود و از آن درد\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nكه از سياوش در آن روز نبرد بر دلش نشسته بود ، مىخواست تا خون سياوش را بريزد . ليك يكى از برادران كهتر پيران كه جوانى به نام پيلسم و پهلوانى پر هنر و روشن روان بود ، به افراسياب روى كرد و گفت : بدان كه بار اين شاخ ، درد و اندوه باشد .\r\nز دانا شنيدم يكى داستان * خرد بُد به دو نيز همداستان\r\nكه آهسته دل ، كِى پشيمان شود * هم آشفته را هوش ، درمان شود\r\nشتاب و بدى ، كار آهرمنست * پشيمانى جان و رنج تنست\r\nسر پادشاه روا نباشد كه به تيزى و تندى بريده گردد . پس او را به بند آور و نگاهدار تا روزگار ، بر اين مرد ، آموزگار گردد . و چون بر دل تو نيز باد خِرَد وزيد ، آنگاه ديگر سزاوار باشد كه سر از تن او جدا سازى . ولى اكنون چنين مفرماى و تيزى مكن و بدان كه تيزى سرانجام پشيمانى ببار آوَرَد . اى شاه خردمند ، سر تاج داران را شايسته نباشد بريدن . چرا سر او را به بىگناهى مىبُرّى ، اگر چه مىدانى كه كاووس و رستم به كينه‌خواهى او خواهند پرداخت . پدرش شاه است و رستم او را بپرورده و بدين نيكويى برآورده است . ما سرانجام ِ نيكى از اين كار زشت نمىبينيم و تو نيز به فرجام ، از آنچه كه بكنى پيچان گردى . آن تيغ الماسگون را به ياد بيآور كه گيتى بدان سرنگون گردد . و به ياد آور آن نامداران سپاه ايران را كه از جنگشان گيتى به ستوه آمد : آن فريبرز پسر كاووس كه چون شير درّنده‌اى است كه هرگز كسى او را از جنگ ، سير نديده است . آن رستم پهلوان پيل تن كه چون پيلى دمنده ، همه در پيش چشمش خوارند . چون ايشان با آن گودرز و گرگين و فرهاد وتوس ، كوس را بر كوههء پيل بندند و كمر به اين كين ببندند و در و دشت پر از آن نيزه‌وران گردد ، ديگر نه من و نه مانند من و نه هيچ پهلوانى از پهلوانان سپاه توران ، پاى جنگ با ايشان را نخواهيم داشت .\r\nپگاه نيز پيران بيآيد و با شاه سخن گويد . پس باشد كه به آن كار ، نيازت نيافتد و چنين تخم كينى را بر گيتى مگستران و مفرماى كه بدين كار شتاب كنند ، زيرا كه اگر چنين\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nكنى ، توران يك سره ويران گردد .\r\nافراسياب از گفتار او نرم شد ، ليك برادرش - گرسيوز - شرم را به كنارى گذاشت و به دو گفت : اى هوشمند ، به گفتار يك جوان گوش مسپار . از ايرانيان ، دشت پر از كركس است ، و اگر از كين خواهى بترسى ، همين برايت بس باشد . سياوش چون بخروشد ، زمين را پر از سپاهيان ِ با گرز و شمشير روم و چين ببينى . اين همه بد كه كردى برايت بس نيست ، كه اينك به خيره سرى ، سخن ديگران را مىشنوى ؟ اكنون كه سياوش را به دَم مار بسپردى و زخميش ساختى ، مىخواهى بار ديگر تنش را با ديبا بپوشانى ؟ اگر اينك او را به جان زينهار دهى ، ديگر من در كنارت نمانم و به گوشه‌اى از گيتى رَوَم تا مگر به زودى جانم بسر آيد . از سوى ديگر نيز دمور و گروى ، پيچان به پيش شاه توران رفتند و او را گفتند : اين اندازه سر از خون سياوش مپيچ و به گفتار گرسيوز رهنماى ، كار بر آراى و دشمن را از ميان بردار . اينك كه دام بنهادى و دشمن را به چنگ آوردى ، زود او را بكش و آبروى خود تيره مكن . اين كه در دست دارى ، سرِ ايرانيان است ، پس بر تو است كه دل بدسگالان را بشكنى . اكنون كه سپاهى بدين گونه از ايرانيان را تباه ساختى ، ديگر آيا شاه ايشان با تو چگونه باشد ؟ اگر از نخست تو را نمىآزرد ، اين گناه را مىتوانستى به آب بشويى . ليك اينك بهتر آن باشد كه او ديگر در گيتى نباشد . افراسياب به ايشان گفت : من با چشمان خويش گناهى از او نديده‌ام . ولى ستاره شناس به من گفت كه سرانجام از او سختى بر من آيد . اينك اگر به كينه ، خونش را بريزم ، چنان گَردى از توران زمين برخيزد كه خورشيد را نيز تيره سازد و چشم هوشياران بدان روز خيره گردد . اكنون از اوست كه در توران ، مرا گزند و اندوه و درد و رنج رسيده است . رها كردنش از كشتن بدتر باشد و كشتنش نيز برايم رنجى باشد . براستى كه نه خردمندان و نه بدگمانان ، هيچيك راز آسمان را ندانند .\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nزارى كردن فرنگيس پيش افراسياب\r\nفرنگيس چون اين بشنيد ، رخسار را زخم بزد و كستى « 1 »  خونين بر ميان ببست و با رخسار چون ماهش كه خونين گشته بود ، پياده ، ترسان و خروشان ، خاك بر سر ريخت و به پيش پدرش ، افراسياب شاه ، رفت و به دو گفت : اى شهريار پر هنر ، چرا مىخواهى مرا خاكسار سازى ؟ چرا دلت را در فريب بستى و از آن بلندى ، نشيب را نمىبينى ؟ سر تاج دارى را بىگناه مَبُر ، كه داور خورشيد و ماه آن را نپسندد . سياوش كه ايران زمين را رها ساخت ، تنها در گيتى بر تو آفرين كرد . از بهر تو بود كه كاووس شاه را بيآزرد و آن گنج و تاج و تخت را در ايران بگذاشت و به اينجا آمد و تو را پشت و پناه خويش كرد . اكنون از او چه ديدى كه اين چنين تو را از راه ببُرد ؟ بدان كه كسى سر تاج داران را نَبُرد . بىگناه بر تن من ستم مكن ، زيرا كه اين گيتىِ سپنجى ، پر از باد و دَم باشد .\r\nيكى را به چاه افگند بىگناه * يكى با گنه برنشاند به گاه\r\nسرنجام هر دو به خاك اندرند * به تاريك دام مغاك اندرند\r\nبه گفتار گرسيوز بدگمان ، خود را رسواى گيتى مساز . خود شنيده‌اى كه از آفريدون گُرد چه بر سر ضحاك تازى آمد و نيز از منوچهر ، آن شاه بزرگ ، چه بر سلم و تور سترگ بيآمد . اكنون كاووس شاه ، زنده بر تخت است و ديگران هم چون زال و رستم كينه خواه و چون گودرز كه در روز جنگ ، دل شير و چرم پلنگ نيز از او بدرّد و چون بهرام و چون زنگهء شاوران كه از تيغ دليران نيانديشد و گيو پسر گودرز كه در روز كين خواهى ، از تيرش ، زمين به جنبش آيد ، همگى بر جايند . به كين سياوش ، آب نيز\r\n\r\n","description":"","footnote":" ( 1 ) - حكيم فردوسى در اينجا واژهء زنّار را به كار برده است كه در اصل كستى بوده يعنى كمر بند مخصوص مزديسنان و كستى خونين بستن به نشانهء سوگوارى و انتقام خواهى است . ","page_name":" 560 ","page_number":560},
  {"content":"\r\n\r\nسياه بپوشد و روز بر افراسياب نفرين كند . اكنون بر تن خويش اين چنين ستم مىكنى و ديرى نگذرد كه اين گفتار من به يادت آيد . آگاه باش در شكار نيستى كه گورخرى يا آهويى بيافكنى ، تو با اين كار ، شهريارى را از تخت مىربايى كه خورشيد و ماه نيز بر تو نفرين كنند . پس به خيره سرى خاك توران را بر باد مده . فرنگيس ، اين بگفت و آنگاه روى سياوش را بديد . پس فريادى كشيد و رخسار را بِكَند و به سياوش گفت :\r\nشاها چرا ايران را رها ساختى و شاه توران را پدر پنداشتى ؟ اكنون تو را دست بسته و پياده ، كشان كشان آورده‌اند . كجا شد آن تاج و تخت گردنكشان ؟ كجا شد آن همه پيمان و سوگند شاه ؟ كجايند كاووس شاه و گردنكشان ايران كه اينك تو را بدين سان ببينند ؟ كجايند گيو و توس و رستم پيل تن و فرامرز و زال و آن انجمن ؟ همانا كه چون از اين بَد به ايران آگهى رسد ، آن تخت شاهنشاهى برآشوبد . اين بَد از گرسيوز بود كه به تو رسيد ، نفرين بر او و دمور و گروى باد . هر كه به بدى دست بر تو يازد ، سرش بريده و به خوارى بر زمين افكنده بادا . باشد كه پروردگار گيهاندار ، اين را بر تو آسان كند و دل دشمنانت را هراسان سازد . اى كاش ديدگانم تباه مىگشت تا تو را بدين سان كشان كشان در راه نمىديدم . كجا از پدرم اين چشم داشت را داشتم كه خورشيد را از كنارم جدا سازد ؟ چون افراسياب اين گفتار فرزند را بشنيد ، گيتى در پيش چشمش سياه گشت و به دو گفت : برگرد و در اينجا نمان . تو چه دانى كه مرا از اين كار بد ، چه در سر است ؟ دل شاه توران بر فرزند بسوخت ، ليك به خيره سرى چشم خِرَد را بدوخت .\r\nافراسياب را در آن كاخ بلند ، خانه‌اى بود كه فرنگيس آن را نمىدانست . پس بفرمود تا نگاهبانان ، او را چون بيهوشان ، كشان كشان بدانجا بردند و در آن جاى تاريك بيانداختند و بر در آن خانه ، بند نهادند .\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nكشته شدن سياوش به دست گروى\r\nتا گرسيوز در گروى بنگريست ، گروى ستمگر به سوى سياوش شتافت . چون به پيش او رسيد ، ديگر جوانمردى و شرم ناپديد گشت . شگفتا كه دست بزد و موى آن شاه را بگرفت و او را به خوارى بر روى كشانيد . سياوش به درگاه كردگار ناليد كه : اى برتر از جا و روزگار ، از تخم من شاخى چون خورشيد تابان برآور كه كين مرا از اين دشمنان بخواهد و آيين مرا در كشور تازه كند و سراسر گيتى را به زير پا آورد و هنرهاى مردانگى بجاى آرد . از سوى ديگر پيلسم كه با دلى پر از اندوه ، خون از ديده مىباريد ، در پس او روان شد . سياوش به دو گفت : پدرود . تا زمين بر جاى است ، جاودانه باشى . از سوى من درودى به پيران برسان و او را بگوى كه كار گيتى ديگرگون گشت . ليك اميد من به پيران ، اين گونه نبود . هر آنچه گفته بود ، چون بادى شد و من چون بيد . مرا گفته بود كه : اگر روزگار از تو برگشت ، با سد هزار سوار زره دار و برگستوان ور ، يار تو باشم و به گاهِ چرا ، مرغزار تو گردم . اكنون اين چنين خوار و پياده در پيش گرسيوز ، دوانم و هيچ كسى را يار خويش نمىبينم كه به زارى بر من بخروشد .\r\nبارى ، سياوش را كشان كشان از آن شهر و از برابر سپاه بگذراندند و به دشت بردند . آنگاه گروى زره آن دشنهء آبگون را از گرسيوز بستد تا خون سياوش را بريزد .\r\nپس موى سياوش را در دست گرفت و او را پياده ، كشان كشان به آن جايگاه نشانى برد كه آن روز سياوش و گرسيوز شيرگير ، بر آن تير افكنده بودند . چون به پيش آن نشانهء تير رسيدند ، گروى زره ، آن بد زشت‌خوى ، سياوشِ چون پيل ژيان را بر زمين افكند و نه از او شرمش آمد و نه بترسيد . پس تشتى زرّين بنهاد و روى سياوش را چون گوسپندان بپيچاند و بر آن گذاشت و ناگاه از آن سرو سيمين ، سر را جدا ساخت . خون بر تشت روان شد . آنگاه گروى آن تشت خون را به آنجا كه [ گرسيوز 
  ]\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nبه دو فرموده بود ، برد و آن را در آنجا سرنگون ساخت . هماندم ناگهان در آنجا كه آن تشت سرنگون گشت ، از آن خون ، گياهى برآمد . اكنون من از آن گياه ، تو را نشانى دهم . اين همان گياهى است كه آن را خون سياوشان مىخوانى . چون از آن سروبن ، سر همچون آفتابش جدا گشت ، آن شاه ديگر به خواب رفت ، خوابى كه هرگز از آن بيدار نگشت . ناگاه در آن هنگام بادى با گَردى سياه برخاست و روى آسمان را سياه كرد و هيچ كس ، ديگرى را نتوانست ببيند . پس همه بر گروى ، از براى آن كار ، نفرين كردند . چون تخت شاهى از شاه تهى گشت ، ديگر نه خورشيد بادا و نه سرو سهى . « 1 » \r\nچپ و راست هر سو بتابم همى * سروپاى گيتى نيابم همى\r\nيكى بد كند ، نيك پيش آيدش * جهان ، بنده و بخت ، خويش آيدش\r\nيكى جز به نيكى جهان نسپرد * همى از نژندى فرو پژمرد\r\nمدار ايچ تيمار با جان به هم * به گيتى مده جان و دل را به غم\r\nكه ناپايدار است و ناسازگار * چنين بود تا بود ، اين روزگار\r\nيكى دان ازو هر چه زايد همى * كه جاويد با او نپايد همى\r\n[ چون سياوش كشته شد 
  ] خروشى از كاخ او برآمد و گيتى از گرسيوز به جوش آمد . « 2 »  همهء بندگان ، موى را باز كردند . فرنگيس آن گيسوان چون كمند دراز\r\n\r\n","description":"","footnote":" ( 1 ) - در باب سوگواريهايى كه براى سياوش كرده شد ، در جلد آينده به يارى خداوند صحبت خواهد شد .  ( 2 ) - در بارهء ماجراهايى كه به قتل سياوش انجاميد ، در آثار زير نكاتى وجود دارد : طبرى ، تاريخ طبرى ، ج 2 ، ص 423 - 422 بلعمى ، تاريخ بلعمى ، ج 1 ، ص 598 - 597 مسعودى ، مروج الذهب ، ج 1 ، ص 222 دينورى ، الاخبار الطوال ، ص 38 - 37 ثعالبى ، تاريخ غررالسير ، ص 139 - 131 مجمل التواريخ و القصص ، ص 462 و 46 مسكويه ، تجارب الامم ، ج 1 ، ص 72 - 70 مستوفى ، تاريخ گزيده ، ص 88 نظام الملك ، سياست نامه ، ص 228 گرديزى ، زين الأخبار ، ص 47 - 46 جوزجانى ، طبقات ناصرى ، ج 1 ، ص 143 ابن بلخى ، فارسنامه ، ص 41 نويرى ، نهاية الارب ، ج 10 ، ص 154 - 153 ميرخواند ، روضة الصفا ، ج 1 ، ص 581 - 580 بندهش ، ص 140 . در تجارب الامم في أخبار ملوك العرب و العجم ، ص 99 - 97 روايت كاملاً متفاوت و نارسايى در اين باره ذكر شده است . بطور كلى مهمترين منبع براى اين جريانات سياوش كتاب سكيسران بوده است كه امروز در دست نيست . ر . ك . مسعودى ، مروج الذهب ، ج 1 ، ص 222 - 221 . ","page_name":" 563 ","page_number":563},
  {"content":"\r\n\r\nمشكينش را ببريد و با آن گيسوى بريده ، ميان را ببست و با ناخن ، رخسار چون گل ارغوانش را زخم بزد . فرياد برآورد و بر جان افراسياب نفرين كرد و اشك از ديدگان بباريد . بدين سان آن بانوى ماهرويان با گيسوانى بريده و رويى خراشيده ، درمانده و اندوهگين بمانْد . چون خروش او به گوش افراسياب رسيد و آن نالهء زار و نفرين او را شنيد ، به گرسيوز بَدنِشان گفت : اين بدگوى را از آن نهانگاه بيرون آوريد و كشان كشان به درگاه ، به پيش نگهبانان مردم كُش ببريد تا موى سرش را بگيرند و چادرش را بر سر ببرّيد و چندان چوبش بزنند تا آن تخم كين كه بدان باردار است ، از او بر اين زمين توران ريزد . از تخم سياوش هيچ درختى و هيچ برگ و بار و تاج و تختى نخواهم . ليك همهء نامداران آن انجمن ، يك سره بر افراسياب نفرين گرفتند كه : هرگز تا كنون كسى داوريى اين گونه از شاه يا از دستور يا سپاهش نشنيده است .\r\nپيلسم با روانى پر از داغ و دلى پر از اندوه ، خشمگين از جا برآمد و به نزد لهّاك « 1 »  و فرشيدورد « 2 »  ، سخنهاى گذشته را ياد كرد و گفت : همانا كه دوزخ بهتر از تخت افراسياب است . ديگر در اين كشور ، آرام و خواب نشايد . پس بتازيم و به نزديك پيران رويم و به تيمار و درد بنديان شويم . پس بر سه اسپ گرانمايه زين نهادند و به شتاب با رخسارى پر خون و روانى پر از خار به پيش پيران رسيدند و همه آن بديها را كه افراسياب شاه كرده بود ، با او بگفتند . چون پيران سخنان ايشان را شنيد ، از تخت بيافتاد و هوش از او برفت . همه جامه‌هايش را بر تن چاك كرد و موى از سر بِكَند و خاك بر سر ريخت و پيوسته به زارى مىگفت : اى سزاوار تاج ، ديگر تخت\r\n\r\n","description":"","footnote":" ( 1 ) - لَهّاك  Lahhk  ، لَهاك  Lahk  ، لاوَهاك  Lwahk  برادر پيران بوده است . برهان قاطع ، ماده لهاك . 394 183 .  Justi , Iranisches , Namenbuch , p   ( 2 ) - فرشيدورد  Faridward  در اصل به صورت فْرَش‌هَم ْوَرِتَ  Frahamvareta  بوده است . وى نيز برادر پيران بوده است . برهان قاطع ، ماده فرشيدورد . 394 104 .  Justi , Ibid , p  . ","page_name":" 564 ","page_number":564},
  {"content":"\r\n\r\nپيلسته ، كسى چون تو نبيند . پيلسم به دو گفت : اينك زود بشتاب ، زيرا كه دردى به اين درد افزوده خواهد شد . از سويى ديگر ، فرنگيس را كه تنش بسان درختى لرزان بود ، به خوارى و نالان به پيش آن نگاهبانان مردم كُش ببردند .\r\nرهانيدن پيران ، فرنگيس را\r\nچون پيران اين گفتگو را بشنيد ، خروشان و جوشان به كوى درآمد و به آخور رفت و ده اسپ سوارْ آزمودهء جوان بيآورد و با رويين پهلوان و فرشيدورد ، در راه ، تاختن گرفت و گَرد برآورد . به دو روز و دو شب به درگاه افراسياب رسيد و آنجا را پر از ناراستكاران ديد . فرنگيس را ديد كه چون بيهوشان ، نگاهبانان شاه او را بگرفته بودند و در چنگال هر يك تيغى تيز بود . از آن درگاه ، رستاخيز برخاسته بود . همه از كردار افراسياب بدگوهر ، دلهايشان پر از درد و ديدگانشان پر از اشك بود ، همه كس ، از زن و مرد و كودك در آن درگاه با يكديگر مىگفتند كه : اگر فرنگيس را به دو نيم سازند ، اين كارى سخت با ترس و بيم باشد . همانا كه از اين تندى ، پادشاهى تباه گردد و ديگر كسى افراسياب را شاه نخواند . هماندم پيران چون باد بيآمد و هر خردمندى از ديدار او شاد گشت . چون چشم فرنگيس گرامى به پيران افتاد ، از آب ديدگانش ، رخساره‌اش ناپديد گشت و به دو گفت : چون با من بد كردى ، چرا اين چنين زنده به آتشم انداختى ؟ پيران از اسپ بر خاك افتاد و جامهء پهلوانى بر تن چاك كرد .\r\nپس به آن نگاهبانان بفرمود تا چندى سر از فرمان بتابند . آنگاه به شتاب با دلى خسته از درد و ديدگانى پر اشك به پيش افراسياب آمد و به دو گفت : شاها ، جاويد زندگانى كنى و هميشه دست بدى از تو دور بادا . اى نيكخوى ، چه بدى بر تو رسيد ، كه آرزوى كشتن در سرت افتاد ؟ چرا ديو خيره سرى بر دلت چيره گشت و ترس پروردگار و شاه گيهان را از دلت ببرد و سياوخش را بىگناه بكشتى و نام و جاه را بر خاك افكندى ؟ بدان كه از اين بد ، به ايران آگهى رسد و بر آن تخت شاهنشاهى\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nبگريند . چه بسيار تاج داران ايران زمين كه با سپاه به كين خواهى بدينجا آيند . گيتى از دست بدى بيآرميده بود و راه ايزدى آشكار گشته بود كه ناگهان ديوى فريبنده از دوزخ بجست و بيآمد و اين گونه دل شاه را زخم زد . بر آن اهريمن نيز كه راهت را به سوى بدى پيچاند ، نفرين بادا . چندى بگذرد كه از آنچه بكردى ، پشيمان گردى و نهانى به سوز و گداز بنشينى . نمىدانم كه اين گفتهء بد را چه كسى به تو گفت و خواست آفريدگار از اين كار ، چه بود ؟ ليك اكنون كه از او گذشتى ، به فرزند خويش دست يازيدى و چون ديوانه‌اى از جاى برخاستى و چنين به خيره سرى بدى را بيآراستى . فرنگيس بخت برگشته كه نه اورنگ شاهى مىجويد و نه تاج و تخت .\r\nبا اين بدى كه به فرزندت با آن كودكى كه در نهان دارد ، مىكنى ، خويشتن را رسواى گيتى مساز . كه تا زنده باشى بر تو نفرين كنند و پس از مرگ نيز دوزخ جايگاهت باشد . اينك اگر شاه ، فرنگيس را به سوى ايوان من فرستد ، جان مرا روشن ساخته است . اگر هم كه به آن كودك مىانديشى ، همانا كه اين درد و رنج اندكى باشد . بگذار تا از كالبد فرنگيس جدا گردد ، آنگاه او را به پيش تو آورم و تو هر بدى كه خواهى بر او بيآور . افراسياب كه چنين شنيد ، به پيران گفت : همين كار كه مىگويى بكن . همانا كه مرا از ريختن خون فرنگيس بىنياز كردى .\r\nپيران ، سپهدار توران ، از آن سخن افراسياب شاد گشت و روانش از انديشه آزاد شد . به درگاه آمد و آن نگاهبانان را بسيار دشنام بداده و فرنگيس را بدون هيچ آزارى به سوى ختن برد . همهء درگاه و انجمن خروشان بودند . چون به ايوان خود رسيد ، به گلشهر گفت : اين خوبرخ را بايد نهان سازى تا آن شاه از او جدا گردد . آنگاه من چاره‌اى بسازم . اينك تو اين خوبرخ را در پناه داشته باش و او را پرستاروار نگاهدار .\r\nبارى ، چندى بر اين نيز بگذشت تا اين كه آن فرنگيس گيتى فروز ، از آن كودك كه در نهان داشت ، گِران شد .\r\nچون گرسيوز كينه خواه گفتار سياوش شاه خردمند را بشيند ، به خرد بپيچيد و در دل گفت : اگر اينچنين سياوش با اين همه شير مردى و خردمندى با من به پيش شاه\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nتوران بيآيد ، ديگر گمان مرا به زير پا بسپرد و هر آنچه كه به پيش افراسياب بگفتم ، بىفروغ گردد و چاره‌ام به پيش شاه ، دروغ گردد . پس اينك بايد چاره‌اى بسازم و دل سياوش را از راه بدر كنم .\r\nگرسيوز چاره را در اشك ريختن ديد . پس اشك از ديدگان بباريد . سياوش ، گرسيوز را بديد كه همچون كسى كه از خشم به خود مىپيچد ، اشك مىريزد . پس به نرمى به دو گفت : اى برادر ، تو را چه رسيده است ؟ اگر تو را اندوهى هست ، شايسته باشد كه آن را بشنوم . « 1 »  اگر از شاه توران دژم گشته‌اى و از آن درد بود كه اشك به ديدگان آوردى ، من اينك با تو بيآيم و با شاه توران بجنگم تا ديگر بيهوده تو را نيآزارد و كمتر از خويش نشمارد . اگر\r\nدشمنى برايت پديد آمده است ، من اكنون در هر كار ، يار تو باشم و هر گاه كه جنگ بيآورى ، تو را يارى كنم . اگر اين چنين بيهوده آب تو در پيش افراسياب تيره گشته ، همانا جز اين نبوده كه به گفتار مردى دروغ آزماى به پيش افراسياب ، كسى جايگاهى برتر از تو يافته است . پس اينك همهء راز اين كار با من بگوى ، زيرا كه من در اين اندوه ، براى تو چاره‌جو باشم و بيآيم و اين كار را آسان كنم و دل بدسگالان را هراسان سازم .\r\nگرسيوز ب دو گفت : اى نامدار ، مرا چنين چيزى كه گفتى با شاه نرسيده است . از دشمنى هم به رنج نيآمده‌ام كه نتوانم چارهء آن را با مردى و گنج كنم . همانا بايد كه سخن به راستى گويم . اين انديشه‌اى كه در دلم خاسته است ، از نژاد ما است .\r\n\r\n","description":"","footnote":" ( 1 ) - در نسخه اساس يعنى نسخهء ژول مول آمده است :\r\nبه دو گفت نرم اى برادر چه بود * غمى هستگان را نشايد بسود\r\nدر نسخ بايسنقرى و نيز وولرس ، ج 3 ، ص 642 آمده :\r\nبه دو گفت نرم اى برادر چه بود * غمى هست كان را نشايد شنود\r\nليك در نسخه مسكو ، ج 3 ، ص 131 آمده :\r\nبه دو گفت نرم اى برادر چه بود * غمى هست كان را بشايد شنود\r\nو صحيح هم همين ضبط آخر است . ","page_name":" 567 ","page_number":567},
  {"content":"\r\n\r\nبراستى كه نخستين بدى از تور برخاست كه فرّهء ايزدى ازو دور گشت . شنيده‌اى كه با ايرجِ كم سخن چه كرد و چگونه بنيان آن كينه را بنهاد . از آن زمان تا گاهِ افراسياب ، سرزمين توران و ايران ويران گشت . هرگز با يكديگر پيوند نيافتند و پيوسته از بند خِرَد بگريختند .\r\nافراسياب از آن هم بدتر است و ليك اكنون روزگار ، آرامش يافته و تو بى گمان خوى بد او را نمىدانى ، ولى بگذار تا چندى بگذرد . نخست از اغريرث اندازه بگير « 1 »  كه بيهوده بر دست او كشته شد . برادرى چنان خردمند را كه با او از يك كالبد و پشت بود ، به بىگناهى بكشت . از آن پس نيز چه بسيار ناموران بىگناهى كه بر دست او تباه گشتند . ولى بدان كه روى سخن من در اين اندوهم تنها به سوى تو است كه بيدار دل و تندرستى . از آن زمان كه تو به اين سرزمين آمده‌اى ، بر هيچ كس بد نكرده‌اى . پيوسته راه مردمى و راستى جستى و گيتى را به دانش بيآراستى . اكنون اهريمن خيره سرِ دلگسل ، افراسياب را از تو پر از داغ دل كرده است . دلى پر از درد و كين تو دارد . نمىدانم كه پروردگار گيهان آفرين ، در اين كار ، چه خواهد ؟ تو مىدانى\r\nكه من دوستدار تو و در هر كارِ نيك و بد ، يار ويژهء تو هستم . نبايد كه فردا با خود بيانديشى كه من از اين كار آگه بودم [ و تو را چيزى نگفتم 
  ] ، اكنون بيانديش و چاره‌اى بجوى و سخنهاى خوب بگو .\r\nسياوش كه چنين شنيد ، به دو گفت : به اين كار ميانديش ، زيرا كه آفرينندهء گيهان ، يار من است . افراسياب نيز جز اين ، ما را اميدوار كرده است و نويد داده كه شب را بر من روز سازد . اگر در دل به آزار من مىانديشيد ، كه اين چنين سرم را از همهء اين انجمن برتر نمىآورْد و كشور و تاج و تخت و فرزند و گنج و سپاه را به من نمىداد .\r\nاينك من با تو به درگاه او مىآيم تا ماه تيره‌گون او را درخشان سازم .\r\nهر آنجا كه روشن شود راستى * فروغ دروغ ، آورد كاستى\r\nپس دلم را كه از آفتاب آسمان نيز درخشانتر است ، به دو مىنمايم . ولى تو دلت را\r\n\r\n","description":"","footnote":" ( 1 ) - اندازه گرفتن به پارسى به معناى عبرت گرفتن است . ","page_name":" 568 ","page_number":568},
  {"content":"\r\n\r\nاندوهگين و روانت را بدگمان مدار . ليك گرسيوز بدگمان به او گفت : ولى تو افراسياب را ديگر بدانگونه كه ديده‌اى ، مدان . ديگر اين كه در جايى كه آسمان تند گردد و چين بر چهره آورد ، مرد خردمند و دانا افسونى نداند كه سر از چنبر او بيرون آورد . اينك تو با اين دانش و دل هوشمند و با اين برز بالا و انديشهء بلند ، چاره را از مهر ورزيدن باز نمىشناسى . ولى نبايد كه بخت بد ، فراز آيد . افراسياب تو را به بند و فريب بفروخت و با نيرنگ ، چشم خِرَد را بدوخت . نخست آنكه تو را داماد خويش ساخت و تو بيهوده از آن كار ، شادمان گشتى . ديگر اين كه تو را از خويشانت دور ساخت و در پيش بزرگان برايت جشن به پا ساخت و گراميت داشت تا تو كم كم به دو گستاخ گردى و هر گفتگويى بازمانَد . ليك بدان كه تو را نزد افراسياب ، خويشى و پيوند و بستگى بيش از اغريرث ارجمند نيست كه ميان او را با دشنه به دو نيم كرد و با آن كردار بد ، سپاهيانش را بترساند . اكنون نهان او را آشكارا ببين و بدان و ديگر به خون خود ، بىبيم مباش . من هر چه در دل داشتم . يكايك به پيش تو بگفتم و چون خورشيد تابنده ، آشكار كردم . پدرت را در ايران زمين رها ساختى و در توران\r\nزمين ، شارستان بساختى . اين چنين به گفتار افراسياب دل بدادى و به گِرد تيمار او بگشتى . بدان كه اين درختى است كه خود ، با دست خويش بنشاندى . بار آن زهر و برگش كبست « 1 »  باشد . گرسيوز ، اين سخنان بگفت و با دلى پر افسون ، ديده پر از اشك و لب پر از آه كرد .\r\nسياوش نيز كه اشك از ديدگان مىباريد ، به گرسيوز خيره گشت . [ آنچه اخترشناسان به او گفته بودند 
  ] به يادش آمد ، آن روزگار گزندى كه مِهر آسمان از او بگسلد و ديرى نگذرد كه به گاهِ جوانى ، روزگارش بسر آيد . پس دلش پر از درد و رخساره‌اش زرد و روانش پر از اندوه و آه گشت . سياوش به گرسيوز گفت : من هر چه در اين كار مىنگرم ، خود را سزاوار كيفر بد نمىبينم . هيچ كسى در هيچ زمانى گفتار\r\n\r\n","description":"","footnote":" ( 1 ) - كَبَسْت به پارسى به معناى حنظل است . ","page_name":" 569 ","page_number":569},
  {"content":"\r\n\r\nيا كردارى بد از من نديد . اينك اگر چه دست بخشندهء او بر من گستاخ گشت ، و اگر چه بد بر سرم آيد ، ولى من سر از فرمان او نپيچم و اكنون بدون سپاه با تو مىآيم تا ببينم كه اين آزار شاه از براى چيست . گرسيوز به دو گفت : اى نامجوى ، روا نباشد كه به پيش او آيى . نبايد كه با پاى خود به ميان آتش رَوى و از كوههء دريا بىبيم گردى و به خيره سرى بر بَد ، شتاب آورى و سرِ بخت خندان خود را به خواب آرى . در پايمردى براى تو ، من بس باشم . باشد كه آب سردى بر اين آتش ريزم . اينك بايد كه نامه‌اى به نزد او بنويسى و نيك و بد را بر او آشكار سازى . من نيز اگر سر او را از كينه تهى ديدم ، به تو روزگار بهى را بنمايم و سوارى به نزدت بفرستم و جان تاريكت را درخشان سازم . از كردگار گيهان و شناسندهء آشكار و نهان اميد آن دارم كه افراسياب به سوى راستى باز گردد و كژّى و كاستى از او دور گردد . و اگر باز هم در سرش نشانى از خشم بديدم ، فرستاده‌اى به شتاب به سويت مىفرستم . تو نيز زود بدانسان كه بايسته است ، كار را بساز و درنگ مكن . و بدان كه از اين جا به هر كشور و به پيش هر نامدار و مهترى دور نيست . از اينجا سد و بيست پرسنگ تا چين و سيسد و چهل\r\nپرسنگ نيز تا ايران زمين است . در چين همه دوستدار تو و سراسر مهترانشان ، نيكخواه تو هستند . در ايران نيز پدرت آرزومند تو و سپاهيان ، بندهء مهر و پيوند تو هستند . پس به هر سو نامه‌اى به راز بفرست و آماده باش و درنگ مكن . سياوش به گفتار او گرويد و آن جان بيدارش ديگر بخفت . پس به گرسيوز گفت : از آنچه كه مرا گفتى سر نتابم ، ولى تو به پيش افراسياب خواهشگرى كن و مرا از او بخواه و آشتى بجوى و راه بنماى .\r\nكى خسرو\r\nاندر زادن كى خسرو\r\nشبى تيره كه ماه پنهان گشته و همه از مرغ و دد و دام به خواب رفته بودند ، پيران\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nسپهسالار در خواب ديد كه سياوش ، شماله‌اى « 1 »  را از آفتاب برافروخت و با آن شماله ، تيغى نيز به دست بگرفت و به پيران گفت : ديگر درنگ ، سزاوار نيست . سر از اين خواب نوشين بردار و يادى از فرجام كار گيتى كن ، زيرا كه امروز ، روز جشن و آيينى نو است . شب زادن شاه كى خسرو « 2 »  است . پيران سپهبد كه چنين شنيد در خواب خوش بلرزيد « 3 »  .\r\nپس گلشهر « 4 »  خورشيدرخ نيز از خواب برخاست پيران به دو گفت : برخيز و خردمندانه به نزد فرنگيس برو زيرا كه امشب سياوش را در خواب ديدم كه از آفتاب آسمان نيز درخشان تر بود . مرا گفت : تا به كى مى خوابى ، بيش از اين درنگ مكن و به جشن شاه كى خسرو بيا .\r\nگلشهر كه چنين شنيد ، به شتاب به نزد فرنگيس ماهروى رفت . پس بديد كه آن شاه از فرنگيس زاده شده است « 5 »  .\r\nچون گلشهر آن كودك را بديد ، با شادى و شتاب بازگشت و همهء كاخ را از آن كار آگاه ساخت و شادمانانه به پيران گفت : اينت خورشيد نو آيين كه همانا جفت ماه است . بيا و اين شگفتى و بزرگى و خواست\r\n\r\n","description":"","footnote":" ( 1 ) - شماله به پارسى به معناى شمع است .  ( 2 ) - نام كى خسرو در اوستا به صورت كَوى هَئوسْرَوَ  KaviHaosrava  ، در پهلوى  Kay xusraw  ، در سانسكريت  suravasa  و نيز به صورتهاى  xosrow ù xusrou ù xusrau  آمده است . اين نام از هئوسرونگهه  Haosravaha  كه اسم مجرد به معناى شهرت و آوازهء نيك است ، گرفته شده و به معناى نيكنام و نيك آوازه مىباشد . شكل معرب آن كسرى است . پورداود ، يشتها ، ج 2 ، ص 255 برهان قاطع ، ماده كى خسرو ، حواشى معين 134 .  Justi , Iranisches , Namenbuch , p  . خوارزمى لقبش را همايون ذكر كرده است . مفاتيح العلوم ، ص 100 . در اينجا ذكر نكته‌اى لازم است و آن اين كه در صورتى كه همچون بيشتر موارد واژهء كِى را به معناى شاه ( و نه به معناى ديگر آن كه در ارتباط با مقامات روحانى مىباشد ) در نظر بگيريم ، ديگر آوردن كلمهء « شاه كى خسرو » كه حكيم فردوسى به كار برده است ، چندان صحيح نمىباشد . چرا كه در اين صورت چنان خواهد بود كه بگوييم « شاه شاه خسرو » .  ( 3 ) - ثعالبى مىنويسد كه سياوش در خواب به پيران گفت : « اگر نتوانستى جان مرا پاسدارى كنى ، اكنون در نگهداشت فرزندم بكوش » . تاريخ غررالسير ، ص 140 .  ( 4 ) گلشهر همسر پيران بوده است .  ( 5 ) - مستوفى مىنويسد كه كى خسرو 4 ماه پس از قتل پدرش به دنيا آمد . تاريخ گزيده ، ص 89 . در رسالهء شهرهاى ايران آمده است كه كى خسرو در شهر سمرقند زاده شد . رسالهء شهرهاى ايران ، بند 3 - 2 در متون پهلوى ، ص 64 . ","page_name":" 571 ","page_number":571},
  {"content":"\r\n\r\nپروردگار گيهان آفرين را ببين . گويى آن كودك ، تنها و تنها شايستهء تاج و يا جوشن و كلاهخود و تاراج است .\r\nپيران سپهبد كه چنين شنيد ، به پيش آن نوزاد شهريار بيامد و بر كردگار ، آفرين بسيار كرد . گويى با آن برز بالا و شاخ و يال ، سالى بر آن نوزاد بگذشته بود . ديدگان پيران از براى سياوش پر از اشك شد و بر افراسياب نفرين بكرد و گفت : همانا كه هرگز نگذارم افراسياب به اين نوزاد دست يابد اگر مرا به چنگ نهنگ نيز بسپارد و جانم برود هم از اين سخن باز نگردم .\r\nپس چون روز فرارسيد و خورشيد درخشان گشت و سر تيرگى به خواب رفت ، پيران از خواب بيدار شد و به شتاب به نزد افراسياب شاه آمد و آنجا بود تا اين كه همگان برفتند . آنگاه به نزديك تخت افرسياب رفت و به دو گفت : اى مهتر خورشيدفش ، اى دارندهء گيتى و اى بيدار و افسونگر ، بدان كه ديشب بنده‌اى به بندگان دربارت افزوده گشت كه از خوبى ، هيچ‌كس در گيتى چون او نباشد . گويى ماهى در گهواره خفته است و بس . اگر تور زنده مى گشت ، همانا كه اورا به ديدار و چهرهء اين نوزاد ، نياز بود . هيچ نگارى به زيبايى او نباشد . براستى كه فرّهء شاهى به دو تازه شد . گويى با آن چهره و فرّ و دست و پا ، همان فريدون گُرد است . پس اينك تو دلت را از انديشهء بد تهى ساز و گشاده دار و تاج خويش را برفروز « 1 »  .\r\nدر همان هنگام ، پروردگار گيهان آفرين چنان كرد كه ناگاه آن همه جنگ و بيداد و كينه از افراسياب دور گشت و روانش از ريختن خون سياوش به درد آمد و آهى كشيد و از آن بد كه بكرده بود و آه از نهاد توران زمين برآورده بود ، پشيمان شد . پس به پيران گفت : دانم كه بر من بسيار بد آيد در اين باره از هر كسى سخنهاى بسيار شنيده و به ياد بسپرده‌ام كه از اين كودك ، روزگار ، پر آشوب گردد . شنيده‌ام كه از\r\n\r\n","description":"","footnote":" ( 1 ) - دينورى در يك خبر واحد آورده است كه پيران ( برايان ) زاده شدن كى خسرو را از افراسياب پنهان داشت و به او گفت كه : فرنگيس دخترى زاييد كه او را كشتم . افراسياب نيز از او پذيرفت . الأخبار الطوال ، ص 38 . ","page_name":" 572 ","page_number":572},
  {"content":"\r\n\r\nتخمهء تور و كى كواذ ، شاهى خيزد و گيتى را به مِهر او نياز آيد و همهء ايران به پيشش نماز برند . اكنون كه هر آنچه مى بايست بشود ، شد ، پس ديگر اندوه و رنج و انديشه ، سودى نبخشد . ولى تو او را در ميان مردم نگاه مدار و به كوه ، به نزد شبانان بفرستش . باشد كه نفهمد كيست و از چه رو به شبانان سپرده شده است . پس چون هيچ كس او را از خِرَد و نژاد آگاه نسازد ، آنچه را كه بگذشته ، نداند . افراسياب اين سخنان بگفت و در انديشهء خود ، اين سراى كهن را نو شمرد .\r\nچه سازى چو چاره بدست تو نيست * درازست و در دام و شست تو نيست\r\nگر ايدون كه بد بينى از روزگار * به نيكى ، هم او باشد آموزگار\r\nپس پيران پهلوان با شادى و نيك انديشى بيآمد و پروردگار را نيايش و كى خسرو - آن شاه گيتى - را ستايش بكرد . آنگاه با خود انديشيد كه چگونه آن نوزاد را به بار آورَد « 1 » \r\nسپردن پيران ، كى خسرو را به شبانان\r\nپيران ، شبانان كوه قلا را فراخواند و با ايشان در بارهء آن نوزاد ، چندى سخن گفت .\r\nآنگاه آن پسر پسنديده و نيك را كه مانند دل و ديدگانش بود ، به ايشان سپرد و گفت :\r\nاين نوزاد را همچون جان پاك خويش ، چنان نگاه داريد كه باد و خاك نيز او را نبيند و آزارى نرساند و اگر دل و ديدگانتان را نيز از شما بخواست ، بايد كه او را بدهيد و روزگار را بر او تنگ نيآوريد . پس همگان گفتند : ما هر آنچه كه فرمايى ، آن كنيم و دَمى نيز از فرمان تو نگذريم . بدين سان پيران ، بسيار چيزها به آن شبانان ببخشيد و آن نوزاد را به همراه دايه‌اى با ايشان روانه كرد .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 141 - 140 مسكويه ، تجارب الامم ، ج 1 ، ص 72 ابن بلخى ، فارسنامه ، ص 41 ابن اثير ، الكامل ، ج 3 قبل از اسلام ، ص 77 نويرى ، نهاية الإرب ، ج 10 ، ص 154 . ","page_name":" 573 ","page_number":573},
  {"content":"\r\n\r\nپس شبانان نيز فرمانبرانه ، آن نوزاد تاجور را به كوه بردند . بر اين نيز چندى بگذشت و آسمان ، پرده از اين راز برنداشت . چون كى خسرو پهلوان سرفراز ، هفت ساله شد ، هنرهايى از او سرزد كه نشان از نژادش بود . چوبى را بجاى كمان و روده‌اى را بجاى زه كمان كرد . آنگاه با تيرى بدون پر و پيكان به دشت آمد و آهنگ شكار كرد . چون آن جوان سترگ ، ده ساله شد « 1 »  ، با همان ساز و برگ چوبين به جنگ گراز و خرس و گرگ و شير و پلنگ رفت . چندى نيز بدين سان بگذشت و كى خسرو هيچ به فرمان آن شبانان كه او را پرورانده بودند ، نيآمد . پس روزى شبانى از ايشان از آن كوه و دشت ، نالان به نزد پيران آمد و او را گفت : من به پيش تو اى پهلوان ، از اين شير يلهء سرفراز به گِله‌گزارى آمده‌ام . او نخست شكار آهو مى كرد و به جنگ شير و پلنگ نمىرفت . اكنون شكار شيرِ دمان در نزد او همچون شكار آهوست . مبادا كه بر او گزندى آيد و تو ناگهان مرا به زير بند آورى .\r\nچون پيران سخنان آن شبان را بشنيد ، بخنديد و گفت : همانا كه نژاد و هنر ، چيزى نيست كه در نهان بماند . پيران ، اين بگفت و بر اسپى راهوار بنشست و به پيش آن شاه خورشيدفش آمد . آنگاه پيران بر او بنگريست و بفرمود تا كى خسرو - آن پهلوان جوان - به پيش او رود . شاهزاده ، همچون باد ، روان گشت و دوان بيآمد و دست پيران را بوسه داد . چون پيران بر آن فرّ و چهرهء كى خسرو نگاه كرد ، رخسارش پر از اشك و دلش پر از مهر گشت . پس زمانى دراز او را در بر گرفت و در دل ، با پروردگار داور پاك ، رازها گفت . آنگاه پيران به كى خسرو گفت : اى پاك كيش ، روى زمين از مهر تو درخشان بادا . كى خسرو گفت : اى سرفراز ، چه شد كه تو را به ديدار من نياز شد ؟ چگونه است كه شبانزاده‌اى را اين چنين در كنار گرفته‌اى و مىنوازى و تو را ننگ نمى آيد ؟ دل پيران خردمند بر او بسوخت و رخسارش چون آتش بر افروخته\r\n\r\n","description":"","footnote":" ( 1 ) - حكيم فردوسى در اينجا جوان را به معناى خردسال به كار برده است و بطور كلى نيز جوان به معناى كسى است كه چندى از عمر او نگذشته باشد اگر چه در تعابير امروزين چندين واژه همچون نوزاد ، كودك ، نوجوان و جوان براى مقاطع مختلف سنى به كار مىرود . ","page_name":" 574 ","page_number":574},
  {"content":"\r\n\r\nگشت و او را گفت : اى يادگار بزرگان ، اى جوان پسنديده ، هيچ كس از نژاد تو شبان نيست و داستان اين كار با من است .\r\nآنگاه پيران ، از براى كى خسرو جوان ، اسپ بالا « 1 »  و جامه‌اى شاهوار خواست و با روانى كه از مِهر سياوش ، دژم بود ، به همراه كى خسرو به كاخ خود رفت و چندى او را در كنار خود بپرورانيد و به دو و به روزگار ، شادمان بود . و در سراسر اين زمان ، از مهرى كه به كى خسرو داشت و از ترس خشم افراسياب ، خورد و خواب و آرامش ، از پيران ، دور گشته بود . بر اين نيز چندى بگذشت و روزگار همواره به كى خسرو مِهر داشت .\r\nآوردن پيران ، كى خسرو را پيش افراسياب\r\nشبى تيره به هنگام آرام و خواب ، كسى از سوى افراسياب به پيش پيران آمد و او را فراخواند . [ چون پيران به پيش افراسياب رفت 
  ] ، افراسياب - آن شاه نامور - با او بسيار از گذشته‌ها سخن راند و گفت : هر شب ، انديشه‌اى در دلم مىآيد و اندوه از دلم نمىگسلد . از اين كودكى كه از سياوش رسيد ، گويى ديگر روز بر من ناپديد گشت . اكنون آن نبيرهء فريدون را يك شبان مى پرورد . چگونه خِرَد ، اين كار را روا مى دارد ؟ اگر كه سر نوشت من از آغاز اين بوده است كه از آن پسر ، بدى بر من آيد ، پس با پرهيز كردن ، آن بدى از من نگردد ، چرا كه آن كارى ايزدى است . اينك اگر او آن كار گذشته را به ياد نيآوَرد ، به شادى زندگانى كند و ما نيز شاد باشيم . اگر هم كه خوى بد را پديد آورْد ، در آن زمان ، همچون پدرش ، بايد كه سر از تنش جدا سازيم .\r\nپيران كه چنين شنيد ، به دو گفت : اى شهريار ، تو نيازى به آموختن از كسى ندارى .\r\nيك كودك خردسال ِ همچون بيهوشان ، چگونه مىتواند از كار گذشته ، نشانى داشته\r\n\r\n","description":"","footnote":" ( 1 ) - اسب بالا همان اسب جنيبت يا اسب كتل است و آن اسبى است زين كرده كه پيش سلاطين و امرا برند . برهان قاطع ، ماده بالا ، كتل . ","page_name":" 575 ","page_number":575},
  {"content":"\r\n\r\nباشد ؟ كسى را كه شبانان در كوه بپرورند ، همچون دام و دد بار آيد و خِرَد نيابد .\r\nديشب نيز از شبانى كه او را مىپروَرد شنيدم كه آن كودك پرى چهره ، بىخِرَد و هوش گشته است . اگر چه چهره و بالاى او با برز و فرّ است ، ليك در آن سر تاجورش ، هيچ خِرَد نباشد . تو نيز بيش از اين در اين باره ميانديش ، زيرا كه خردمند هوشيارى گفته است : همانا آنكه كسى را مى پرورد ، از پدرش نيز برتر باشد و مِهر آزاده ، به سوى مادرش گرايش دارد ، نه پدر . اينك اگر شاه فرمان دهد ، بىدرنگ آن جوان ستوده را به نزدش آورم . ليك نخست بايد كه با من پيمانى بندى و مرا شاد سازى . پس همچون ديگر شاهان ، سوگندى بخور . بدان كه فريدون ِ با فرّ و بخت و تاج ، همواره راستكار بود . تور نيز كه شكوه و تخت شاهى داشت ، به دادار گيهان سوگند مى خورد . نياى من - زادشم - نيز با آن شمشير و زور ، به دادار بهرام و كيوان و هور سوگند ياد مى كرد .\r\nچون افراسياب ، آن سخنها از پيران بشنيد ، سرِ جنگيش به خواب آمد و سوگند شاهى سختى بخورد كه : سوگند به روز سپيد و شب لاژورد ، به دادارى كه اين گيهان را آفريد ، او كه زمين و زمان و جاى را آفريد ، كه هرگز از از من به اين كودك ، ستم نيآيد و تندى نيز با او نكنم . پس پيران زمين را ببوسيد و گفت : اى شاه دادگر بىيار و جفت ، همواره خِرَد ، تو را به سوى نيكى راهنماى باشد و زمين و زمان ، خاك پايت بادا . اين بگفت و با رخسارى گلگون و دلى شاد ، شتابان به نزديك كى خسرو آمد و او را گفت :\r\nاينك خِرَد را از دلت دور ساز و چون افراسياب رزم آورَد ، تو در پاسخش سور كن . به پيش او با بيگانگى برو و همچون ديوانگان سخن گو و هيچ گونه به گِرد خِرَد مگرد .\r\nباشد كه با اين كار ، يك امروز بر تو بگذرد .\r\nآنگاه پيران ، كلاه كيانى بر سر كى خسرو نهاد و كمر كيانى بر ميان او ببست و اسپى راهوار و و نيك بخواست و بدين سان ، كى خسرو - آن پهلوان پاك مغز - بر آن بنشست و به درگاه افراسياب آمد . ديدگان همه از ديدن او پر از اشك گشته بود .\r\nآوايى بر آمد كه : راه بگشاييد كه پهلوان نو آيين ِ تاج خواه بيآمد . بدين سان كى خسرو -\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nآن شاه پهلوان - پيش مىرفت و پيران سپهدار ، او را به پيش مىرانْد . چون به نزديك افراسياب رسيد ، رخسار افراسياب - نياى كى خسرو - از شرم او پر از اشك شد . تن پيران پهلوان همچون بيد ، بلرزيد و ديگر از جان كى خسرو نااميد گشت . افراسياب زمانى به آن يال و چنگ خسروانى كى خسرو و به آنسان رفتن و آن جاه و اورنگ او نگاه كرد و خيره بمانْد . راستكارى را بخوانْد و بىمهرى و ستم را از خود دور ساخت . چندى چنين بود تا اين كه زمانه ، مهر به دلش آورد و چهره بگشاد . پس به كى خسرو گفت : اى شبان ِ نورسيده ، مرا بگوى كه از روزگار چه آگاهى دارى ؟ با گوسپندان و بز و ميش چه كرده‌اى ؟ كى خسرو گفت : نخچير نيست ، مرا كمان و زه و تيرى نباشد « 1 »  .\r\nبار ديگر افراسياب از كى خسرو در بارهء آموزگارش و از گردش نيك و بد روزگار بپرسيد . كى خسرو گفت : جايى كه پلنگ باشد ، دل مردم تيز چنگ نيز از هم بدرّد . بار سوم افراسياب از او در بارهء ايران و پدر و مادرش بپرسيد . پس كى خسرو گفت : شير درّنده ، سگ كاروان را به زير نيآورَد . افراسياب باز از او پرسيد : آيا از اينجا به ايران و به نزد كاووس - آن شاه دليران - خواهى رفت ؟ كى خسرو گفت : پريشب در كوه و دشت ، سوارى بر من بگذشت . افراسياب شاه از شنيدن گفتار كى خسرو بخنديد و چون گل ، شكفته گشت . آنگاه با نرمى به كى خسرو گفت : تو نه دبيرى خواهى آموخت و نه از دشمن ، كينه خواهى خواست . كى خسرو گفت : در شير ، روغن نمانده است . مى خواهم شبان را از دشت برانم . افراسياب از گفتار او بخنديد و به سوى پيران - پهلوان سپاه - روى كرد و گفت : دل او بر جاى نباشد او را از سر مىپرسم ، مرا از پاى ، سخن مى گويد . همانا كه هيچ بد و نيكى از او نرسد و مردم كينه‌جو اين چنين نباشند . پس [ تو اى پيران 
  ] برو و او را به خوبى به مادرش بسپار و با مرد پرهيزگارى به سوى سياوخش‌گرد بفرستش و هيچ بدآموزى را به گِرد او مياور و\r\n\r\n","description":"","footnote":" ( 1 ) - چنان كه ملاحظه مىشود ، از اينجا به بعد افراسياب سعى دارد با پرسشهاى خود ، ميزان هوش و درايت كى خسرو را بسنجد . ولى كى خسرو بنا به توصيهء پيران - كه پيشتر گذشت - پيوسته پاسخهايى مىدهد كه عمداً بر نادانى و حتى ديوانگى او دلالت كند و بدين سان افراسياب به او گزندى نرساند . ","page_name":" 577 ","page_number":577},
  {"content":"\r\n\r\nهرچه بايد از گنج و درم و اسپ و ريدك و ديگر چيزها ، او را بده « 1 »  .\r\nبازگشتن كى خسرو به سياوش گرد\r\nپس پيران سپهبد با شتاب ، كى خسرو را از پيش افراسياب ببرد و بر افروخته و خرامان به كاخ خويش آمد و گفت : همانا كه از كردگار داور ، درختى نو در گيتى ببار آمد . آنگاه پيران در گنجهاى كهن را باز كرد و به فراهم آوردن هر گونه ساز و برگ براى كى خسرو بپرداخت : از ديبا و دينار و مرواريدهاى درشت و گوهر و اسپ و جنگ افزار و كلاه و كمر و تخت و هميانهاى درم و گستردنى و بسيار چيزهاى ديگر ، همه را زود به پيش كى خسرو آورد و به دو داد و او را آفرين بسيار بگفت . آنگاه ايشان را به سوى آن جايگاه « 2 »  كه [ سياوش 
  ] آن خسرو نيكخواه بساخته بود ، روانه كرد .\r\nايشان نيز شادمانانه به آن شهر كه بار ديگر همچون خارستانى گشته بود ، برفتند « 3 »  .\r\nچون فرنگيس و كى خسرو به آنجا رسيدند ، از هر سو مردم بسيارى پديد آمدند و روى زمين را با ديدگان خويش ستردند و همگى زبان به آفرين گشودند كه از بيخ آن درخت فرّخِ بركنده « 4 »  ، چنين شاخ سختى سر بر آورْد . پس يك سره گفتند :\r\nچشم بد از شاه گيتى دور باشد و روان سياوش پر از نور بادا .\r\nاز آن پس ، آن جايگاه رو به آبادى نهاد « 5 »  و خار آن سرزمين ، شمشاد و گياهش ،\r\n\r\n","description":"","footnote":" ( 1 ) - ثعالبى به گونه‌اى ديگر مىنويسد كه چون افراسياب ، كى خسرو را بديد ، « دوستى وى در دلش جاى گرفت و فرمود كه او و مادرش را به شهر سياوش‌آباد [ سياوشگرد 
  ] ببرند . » تاريخ غررالسير ، ص 141 .  ( 2 ) - منظور سياوشگرد است . ر . ك . ج دوم از كتاب حاضر ، ص 255 - 254 .  ( 3 ) - ويرانى سياوشگرد پس از قتل سياوش از سوى افراسياب رخ داد چرا كه آن شهر توسط سياوش ساخته شده بود و افراسياب خواست تا هيچ نشانى از او برجاى نگذارد .  ( 4 ) - كنايه از سياوش است .  ( 5 ) - ثعالبى مىنويسد كه فرنگيس ( گسيفرى ) گنجينه‌هايى را كه از سياوش در سياوشگرد مانده بود ، با دورانديشى تمام بيرون آورد و در راه سامان دادن به كارهاى خود و فرزندش هزينه كرد . كى خسرو نيز روز به روز همچون ماه نو مىباليد و چون شير بچگان نيرو مىگرفت و سوارى مىكرد و به نخچير مىرفت و نشان شاهان از او هويدا مىگشت . تاريخ غررالسير ، ص 142 - 141 . ","page_name":" 578 ","page_number":578},
  {"content":"\r\n\r\nسرو آزاد گشت و دد و دام نيز شادمان شدند . از آن خاكى كه خون سياوش را بخورد ، درخت سبزى سر به ابر بر آورد كه بر برگهايش ، چهره سياوش نگاريده بود و از مِهر سياوش ، بوى مشك از آن درخت مىآمد . آن جايگاه در دِى ماه بسان بهار مىبود و پرستشگاه سوگواران بود .\r\nچنين است كردار اين چرخ پير * ستاند ز فرزند ، پستان شير\r\nچو پيوسته شد مهر دل بر جهان * به خاك اندر آيد سرش ناگهان\r\nمباشيد گستاخ با اين جهان * كه او بترّى دارد اندر نهان\r\nازو تو بجز شادمانى مجوى * به باغ جهان ، برگ اندُه مبوى\r\nاگر تاج دارى ، اگر دست تنگ * نبينى همى روزگار درنگ\r\nمرنجان روان ، كين سراى تو نيست * بجز تنگ تابوت ، جاى تو نيست\r\nنهادن چه بايد به خوردن نشين * به امّيد گنج جهان آفرين\r\nز گيتى ترا شادمانيست بس * گر او هيچ مهرى ندارد به كس\r\nيكى را سرش بركشد تا به ماه * فراز آورد راستش زير چاه\r\nچنين است كردار چرخ برين * گهى اين بر آن و گهى آن بر اين\r\nاكنون با آوردن شاهى از توران زمين ، از خون سياوش گذشتم .\r\nرفتن كى خسرو به ايران زمين\r\nآغاز داستان\r\nچو آمد به نزديك سر تيغ شست * مده مِى كه از سال شد ، مرد ، مست\r\nبجاى عنانم عصا داد سال * پراگنده شد مال و برگشت حال\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nهمان ديده‌بان بر سر كوهسار * ببيند همى لشگر بىشمار\r\nكشيدن نداند ز دشمن عنان * وگر پيش مژگانش آيد سنان\r\nگر آيند دو تيز پاى نوند * همان شست بدخواه كردش به بند\r\nسراينده ز آواز برگشت سير * همش لحن بلبل هم آواى شير\r\nچو برداشتم جام پنجاه و هشت * نگيرم مگر ياد تابوت و دشت\r\nدريغ آن گل و مشك و خوشاب سى * همان تيغ برّندهء پارسى\r\nنگردد همى گرد نسرين ، تذرو * گل نارون خواهد و شاخ سرو\r\nهمىخواهم از روشن كردگار * كه چندان زمان يابم از روزگار\r\nكزين نامور نامهء باستان * به گيتى بمانم يكى داستان\r\nكه هر كس كه اندر سخن داد داد * ازو جز به نيكى نگيرند ياد\r\nبدان گيتيم نيز خواهشگرست * كه با تيغ تيزست و با منبرست\r\nمنم بندهء اهل بيت نبى * سرافگنده بر خاك پاى وصى\r\nاكنون به گفتار دهگان بازگرد و بنگر تا مرد سراينده چه گويد .\r\nآگاه شدن كاووس از كار سياوش\r\nاز ديگر سوى ، به كاووس شاه آگهى رسيد كه : روزگار سياوش تباه گشت و سالار آن انجمن ، سر او را چون مرغان از تن جدا كرد . از اين بىگناهى سياوش ، نخچير كوهسار نيز شيون بكرد . بلبل بر شاخ سرو و پور « 1 »  و تذرو نيز بر گلزار بناليدند . همهء سرزمين توران پر از داغ و درد گشت و برگ گلنار در بيشه ، زرد شد . گُروى ، تشتى زرّين بنهاد و روى سياوش را چون گوسپندان ، بپيچيد و بدين سان سر شاهوار سياوش را از تنش جدا ساختند و او را فريادرس و خواستارى نبود .\r\n\r\n","description":"","footnote":" ( 1 ) - پور به پارسى همان درّاج را گويند كه پرنده‌اى شكارى است . ","page_name":" 580 ","page_number":580},
  {"content":"\r\n\r\nچون كاووس شاه ، اين سخن بشنيد ، از تخت سرنگون گشت و جامه بر تن بدريد و رخسار را بِكَند و بر خاك افتاد . ايرانيان نيز مويه‌كنان و با زارى ، كمر بر آن سوگ ببستند و همه چون توس و گودرز و گيو و شاپور و فرهاد و بهرام با ديدگانى پر خون و رخسارى زرد و روانى كه از سوگ سياوش پر از آه بود ، با جامه‌هاى كبود و سياه و خاك بر سر ريخته ، به پيش شاه برفتند « 1 »  .\r\nرسيدن رستم به نزد كاووس\r\nپس به نزد رستم - آن سالار گيتىفروز - در سيستان آگهى رسيد كه : از ايران ، خروش برآمد « 2 »  و خاك تيره به جوش آمد . كاووس ، خاك بر تاج افشانْد و جامهء\r\n\r\n","description":"","footnote":" ( 1 ) - ثعالبى مىنويسد كه : « چون گزارش كشته شدن سياوش به ايران رسيد ، زمين از گريهء مردم به لرزه درآمد و سوگ همگانى شد و اين داغ را سخت بزرگ انگاشته ، سوگواريها كردند و در اين هنگام حال كى كاووس چونان حال فريدون به هنگام شنيدن گزارش مرگ ايرج بود . تاريخ غررالسير ، ص 140 - 139 . به روايت ابن بلخى : « كى كاوس چون خبر حادثهء سياوش شنيد ، جزع بسيار كرد و گفت : سياوش روحانى را من كشتم نه افراسياب » . فارسنامه ، ص 41 . گويند رسم سياه پوشيدن در مصيبتها از اين زمان در ايران آغاز شد و آن چنان بود كه يكى از پسران گودرز با شنيدن اين خبر ، در سوگ سياوش جامه‌هاى سياه بر تن كرد و به پيش كى كاووس رفت . كى كاووس كه او را سياه‌پوش ديد ، پرسيد : اين چيست ؟ در پاسخ گفت : امروز روز تيرگى و سياهى است . و رسم سياه پوشيدن در سوگواريها از آن زمان بود . طبرى ، تاريخ طبرى ، ج 2 ، ص 425 بلعمى ، تاريخ بلعمى ، ج 1 ، ص 602 ابن اثير ، الكامل ، ج 3 ، ص 78 - 77 . نرشخى مىنويسد كه سياوش كسى بود كه حصار بخارا را بنا كرد و بيشتر در آنجا بود ( گمان مىرود كه نرشخى بخارا را با سياوشگرد يكى دانسته است ) . وى در ادامه مىگويد : « و هم در اين حصار بدان موضع كه از در شرقى اندر آيى ، اندرون درِ كاه‌فروشان و آن را دروازهء غوريان خوانند ، او را آنجا دفن كردند . و مغان بخارا بدين سبب آنجاى را عزيز دارند . و هر سالى هر مردى آنجا يكى خروس بَرَد و بكشد پيش از برآمدن آفتاب روز نوروز . و مردمان بخارا را در كشتن سياوش ، نوحه‌هاست . چنان كه در همهء ولايت‌ها معروف است . و مطربان آن را سرود ساخته‌اند و مىگويند و قوّالان آن را گريستن مغان خوانند . » نرشخى ، تاريخ بخارا ، ص 33 - 32 . باز همو در جايى ديگر مىگويد : « و اهل بخارا را بر كشتن سياوش سرودهاى عجب است و مطربان آن سرودها را كين سياوش گويند . » همان ، ص 24 . گرديزى در بارهء تداوم كين سياوش مىنويسد كه چون خبر كشته شدن او به ايران رسيد « جهان بشوريد و سران ايران بشوريدند و ميان ايران و توران تعصب و فتنه افتاد ، تا بدين غايت هنوز [ يعنى قرن پنجم هجرى و زمان گرديزى 
  ] اندر آنند . » زين الأخبار ، ص 47 .  ( 2 ) - در آن زمان سيستان يا نيمروز يا زابلستان جزء ايران محسوب نمىشده است و براى خود در حكم كشورى جداگانه اما تابع ايران بوده است . ","page_name":" 581 ","page_number":581},
  {"content":"\r\n\r\nخسروى بر تن چاك كرد . سياوش را به خوارى ، سر بريدند . چون تهمتن آن سخن بشنيد ، از هوش برفت و از زابل به زارى ، خروشى برآمد . زال با انگشتان ، رخساره را بِكَند و بر تاجش خاك افشاند . يك هفته را در سوگ و اندوه بودند . به روز هشتم بانگ شيپور برآمد و سپاهيان بسيارى از كشمير و كابل به پيش رستم پيل تن ، انجمن گشتند . آنگاه رستم با ديدگانى خونبار و دلى پر از كينه به درگاه كاووس روى نهاد .\r\nچون به نزديكى ايران رسيد ، جامهء پهلوانى بر تن دريد و به دادارِ دارنده سوگند خورد كه : از اين پس هرگز تنم بىجنگ افزار نباشد و رخسار خود به خاك بشويم .\r\nسزاوار است اگر هميشه در اين سوگ بمانم . ديگر اين كلاهخود ، تاج من باشد و اين شمشير ، جام من . كمند خويش را پيوسته به بازو افكنم . باشد كه كين آن شهريار جوان را از آن تُرك تيره روان بجويم .\r\nچون رستم به پيش تخت كِي كاووس رسيد ، سر تا به پايش پر از خاك بود . پس كاووس را گفت : اى شهريار ، همانا كه خوى بد بپراكندى و اينك تخم آن برايت بارآورْد . اين دلدادگى تو به سودابه و خوى بدت بود كه تاج شاهى را از سرت برگرفت . اكنون آشكارا ببينى كه بر آبخيز دريا نشسته‌اى . اى شاه بزرگ ، از انديشه و خوى تو بود كه اين زيان بزرگ به ايران رسيد .\r\nكسى كو بُوَد مهتر انجمن * كفن ، بهتر او را ز فرمان زن\r\nسياوش از گفتار زن بود كه بر باد شد . خجسته باد آن زن كه هرگز از مادر نزاد .\r\nهيچ‌كس از شاهان چون سياوش ، راد و آزاد و آرام نبود . دريغ آن سر و بازو و يال و چنگ و گوپال او . دريغ آن رخ و برز بالا و آن پاى خسروانى و سوارى و كمند او . به گاهِ بزم ، همچون بهار و به هنگام رزم ، افسر نامداران بود . آنگاه كه بر تخت مىنشست ، بخشش بسيار مىكرد و به گاهِ جنگ ، سر مىافشانْد . اكنون من تا زنده‌ام ، ديگر دل و مغز خود را به كين سياوش بدارم . با چشم گريان ، جنگها كنم و گيتى را\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nچون دل خويش ، بريان سازم « 1 »  .\r\nكشتن رستم ، سودابه را و لشگر كشيدن\r\nكاووس به چهرهء رستم و آن اشك خونين و مِهر او نگاه كرد و از شرم ، هيچ پاسخى نداد و اشك از ديدگان بباريد . تهمتن از پيش تخت او برفت و به سوى كاخ سودابه رو نهاد . گيسوانش را بگرفت و او را از آن تخت بزرگيش به پايين آورد و از پرده بيرون كشيد و با دشنه به دو نيم كرد و بر راهش افكند « 2 »  .\r\nكاووس شاه بر تخت بجنبيد .\r\nآنگاه رستم با سوگ و درد و ديدگانى پر خون و رخساره‌اى زرد ، به درگاه آمد .\r\nهمهء ايران در ماتم شدند و پر درد به نزد رستم رفتند . رستم يك هفته را سوگوار و گريان و با درد و خشم در درگاه بنشست « 3 »  .\r\nبه روز هشتم بفرمود تا ناى رويين و كوس بزدند . پس گودرز و توس و فرهاد و بهرام گُرد و گرگين ميلاد و شاپور نيو و فريبرز پسر كاووس و رهّام ِ همچون شير و گرازه كه چون اژدهايى دلير بود ، به درگاه آمدند . رستم به ايشان گفت : من دل و جان و تن خويش را بر اين كين نهادم . همانا كه ديگر در گيتى ، هيچ نامدارى چون سياوشِ سوار ، كمر نبندد . شمايان هرگز اين كار را خُرد نپنداريد زيرا كه اين كينه را ناچيز نتوان شمرد . همگى ترس را از دلهايتان بيرون كنيد و زمين را از خون ، همچون رود جيحون سازيد . سوگند به يزدان كه تا در\r\n\r\n","description":"","footnote":" ( 1 ) - ثعالبى مىنويسد كه با شنيدن خبر كشته شدن سياوش « رستم را دردى جانكاه گرفت كه او را از پاى افكند ، به گونه‌اى كه نتوانست سواره به نزد كى كاووس بيايد . ناگزير پياده و سر و پاى برهنه و گريان بر شاه درآمد و گفت : شاها ، آن روز خطا كردى كه فرزند بىمانندت را آواره ساختى و او را ناگزير كردى كه به دشمن پناه ببرد تا زمين را از خونش سيراب كردند . اينك از مرگ او پشت ما شكست و كارها نابسامان گرديد . همهء اين گرفتاريها پيامد همدلى تو با سودابه و چشم پوشى تو از تبه كارى آن جادوى پتياره است . » تاريخ غررالسير ، ص 140 .  ( 2 ) - ثعالبى ، تاريخ غررالسير ، ص 140 مستوفى ، تاريخ گزيده ، ص 88 مجمل التواريخ و القصص ، ص 46 .  ( 3 ) - ثعالبى ، تاريخ غررالسير ، ص 140 . ","page_name":" 583 ","page_number":583},
  {"content":"\r\n\r\nگيتى زنده‌ام ، دل خويش را به درد سياوش بيآكنده‌ام . بر آن بيابان خشكى كه آن گُروى ناكار ديده ، خون سياوش را بر زمين ريخت ، چشم و روى خود را خواهم ماليد ، باشد كه درد سياوش از دلم كم شود . و در اين راه مگر كه همچون سياوش ، دو دستم را با خم كمند ببندند و پالهنگ بر گردن ، چون گوسپندى به خوارى بر خاك افكنند و گرنه با اين گرز و شمشير تيزم رستاخيزى در گيتى به پا سازم . از اين پس ديگر چشمانم تنها گَرد رزم را بينند و جام بزم بر من گناه باشد .\r\nهر كه از مرزبانان يا پهلوانان در آنجا بودند ، چون آنگونه گفتار رستم را شنيدند ، همگى چنان خروشيدند كه گويى ميدان به جوش آمد .\r\nاز ايران ، چنان بانگى برخاست كه گويى زمين ، كنام شير گشته بود . بر پشت پيلان ، مهره در جام زدند « 1 »  و سپاهيان ، تيغ كين از نيام بركشيدند . از هر سو خروش گاودَم و ناى رويين و نفير برآمد . گيتى پر از كين افراسياب شد . گويى آب دريا به جوش آمد . بر روى زمين جاى راه سپردن نبود و آسمان نيز در پس نيزه‌ها مانْد . همهء پهلوانان ايران كمر به جنگ بستدند و درفش كاويانى را در پيش نهادند « 2 »  .\r\nپس رستم زابلى ، سد هزار « 3 »  تن از پهلوانان شمشيرزن كابلى و ايرانى و نيز از بيشهء نارون « 4 »  برگزيد .\r\n\r\n","description":"","footnote":" ( 1 ) - گويند در زمان كيانيان رسم چنان بود كه جامى از هفت جوش بر پهلوى فيلى مىبسته‌اند و چون پادشاه سوار مىشده ، مهره‌اى نيز از هفت جوش در ميان آن جام مىانداخته‌اند و از آن صداى عظيمى برمىآمده و مردم خبردار شده ، سوار مىشده‌اند . به اين كار ، مهره در جام افكندن يا مهره در جام زدن مىگفتند . برهان قاطع ، ماده مهره در جام افكندن و مهره در جام انداختن .  ( 2 ) - برخى برآنند كه اين كى كاووس بود كه رستم را به همراه آن سپاهيان از براى گرفتن كين سياوش به سوى توران روان ساخت . ابن اثير ، الكامل ، ج 3 ، ص 78 ابن خلدون ، العبر ، ج 1 ، ص 179 .  ( 3 ) چنان كه در مجلدات پيشين نيز ديده شد ، براى رعايت نسبى پارسى نويسى در متن ، اعداد صد ، سيصد ، چهارصد ، پانصد ، ششصد ، هفتصد ، هشتصد ، نهصد به صورت اصلى آنها يعنى سد ، سيسد ، چهارسد ، پانسد ، ششسد ، هفتسد ، هشتسد ، نهسد خواهد آمد .  ( 4 ) - بيشهء نارون همان تميشه در طبرستان است . شهيدى مازندرانى ، راهنماى نقشهء جغرافيايى شاهنامهء فردوسى ، مادهء بيشهء نارون . ","page_name":" 584 ","page_number":584},
  {"content":"\r\n\r\nكشتن فرامرز ، ورازاد را\r\nفرامرز - كه فرزند رستم و سالار نو بود - پيش رو سپاه بود . پس با سپاهيان رفت تا مرز توران رسيد . در راه ، ديده‌بان بدگمان تورانى ، او را بديد . شاه سپنجاب « 1 »  ، ورازاد بود كه در ميان پهلوانان ، همچون مرواريد خوشاب بود . چون خروش كارناى و نفير و دراى هندى به گوشش رسيد ، كوس بزد و سپاه را از هامون به جنگ ايشان آورد . سپاهيان او سى هزار تن رزمجوى نامدار بودند . ورازاد از دل سپاه به شتاب به سوى فرامرز رو نهاد . [ چون به پيش او رسيد 
  ] او را گفت : برگوى كه كيستى و چرا به سوى اين مرز ، رو كرده‌اى ؟ اگر به فرمان شاه يا پهلوان سپاهش به اينجا آمده‌اى ، همانا كه از افراسياب و تاج و تخت بزرگى او آگاه نيستى . اينك سزاوار باشد كه نام خويش را به من بگويى ، زيرا كه به زودى فرجام اين كار خود را خواهى ديد و شايسته نباشد كه با گمنامى ، روانت را از تن تاريكت برآورم .\r\nفرامرز گفت : اى پهلوان شوربخت ، من بار آن درخت پهلوانى هستم كه به دست او شير نيز پيچان شود و آنگاه كه خشم آوَرَد ، پيل نيز بىجان گردد . چرا بايد با تو كه بدگوهر و ديوزادى ، چون و چرا كنم ؟ بدان كه رستم پهلوان پيل تن با سپاهيان ، از پسِ ما در راهند و او به كينه‌خواهى ، در گيتى بس باشد . رستم كمر به كين سياوش ببسته و چون شير ژيان بيآمده است و يكباره چنان دود از توران برآوَرَد كه آسمان نيز ياراى آن گَرد را نداشته باشد . ورازاد گفتار فرامرز را بشنيد ، ليك همه را خام پنداشت . پس به سپاهيان بفرمود كه : همگى كمان را به زه كنيد .\r\n\r\n","description":"","footnote":" ( 1 ) - سپنجاب همان اسپيجاب ، اسبيجاب يا اسفيجاب در شمال چاچ و جانب راست رود سيحون به سمت خاور مىباشد . مشكور ، جغرافياى تاريخى ايران باستان ، ص 829 حدود العالم ، ص 344 . با در نظر گرفتن موقعيت جغرافيايى اسپيجاب مشخص مىشود كه اين نقطه در دل توران بوده است . افراسياب هم در آن هنگام در شهر گنگ بوده است و سپاه ايران به سركردگى رستم از براى كين سياوش تا دل توران تاخته بود . ","page_name":" 585 ","page_number":585},
  {"content":"\r\n\r\nاز دو سو سپاهيان رده بركشيدند و كلاهى از آهن بر سر نهادند . از هر سو خروش برآمد و زمين به زير سُم اسپان به جوش آمد . چون آواز كوس و كارناى برآمد ، دل فرامرز از جاى بجنبيد . پس با كمرى بر ميان بسته و كمانى به بازو افكنده ، چونان پيل ژيان به ميدان درآمد و در يك تاختن ، هزار تن از پهلوانان را بر زمين افكند . آنگاه نيزه به دست به سوى ورازاد شتافت . چون فرامرز ، درفش سپهدار تركان را بديد ، به مانند شير ، از ميان سپاه بردميد . اسپ سياهش را از جاى برانگيخت و نيزه را در چنگ بفشرد و چنان نيزه‌اى بر كمربند ورازاد بزد كه بند خفتان او بگسست . آنگاه او را چنان از آن زين خالدار برگرفت كه گويى پشه‌اى را در دست دارد . پس او را بر خاك افكند و خود نيز از اسپ به زير آمد و درود بسيار بر سياوش بگفت . آنگاه سر آن نامور را از تنش جدا ساخت و پيراهنش را به خون بيآلود و گفت : اين نخستين كينى بود كه گرفته شد . اين چنين تخم اين كينه‌خواهى پراكنده شد و از آن پرخاش روييد . پس از آن ، فرامرز بر آن بوم و بر ، آتش افكند و دود تا به آسمان برخاست .\r\nآنگاه نامه‌اى به سوى پدر بنوشت و او را از كار ورازاد پرخاشخر آگاه ساخت . و گفت : همانا كه ديگر در كين و جنگ را گشودم و او را از آن زين خالدارش برگرفتم و سرش را به كين سياوش بريدم و از كشورش آتش برانگيختم .\r\nلشگر كشيدن سرخه به جنگ رستم\r\nاز ديگر سو ، پيكى به سوى افراسياب - سالار سپاه توران - رفت و او را آگهى داد كه : بزرگان ايران انجمن گشتند و رستم پيل تن به كين خواهى بيآمد . ورازاد را به خوارى سر بريدند و مرز توران را به نابودى افكندند . سپاه را يك سره برهم زدند و به آن بوم و بر آتش افكندند .\r\nچون افراسياب ، آن سخنان بشنيد ، به ياد آن گفته‌هاى كهن كه از لب خردمندان و اخترشناسان و موبدان بشنيده بود ، افتاد و اندوهگين گشت . پس همهء بزرگان را از\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nكشور فراخواند و گنجهاى كهن را برگشود و درم بسيار بداد . ديگر هيچ اسپى در دشت ، رها نمانْد و همه را شبانان به ميدان بيآوردند . افراسياب كليد در گنج گوپال و برگستوان و كمان و تير و تيغ و نيز گنج دينار و مرواريد و گوهر و تاج و گردنبند و كمر زرّين را از گنجور و دستور بگرفت و همهء كاخ و ميدان را درم گسترانيد .\r\nآنگاه چون همهء سپاه ، آراسته گشتند و آن خواسته‌ها در ميان ايشان پراكنده شد ، بفرمود تا كوس رويين و دراى هندى بزدند و سواران ، آهنگ رزم كردند . افراسياب سپاهيان را از شهر گَنگ « 1 »  به سوى دشت كشانيد . پس سرخه را از ميان پهلوانان به پيش خود خواند و با او بسيار از رستم سخن راند و او را گفت : با خود ، سى هزار شمشيرزن نامدار به جنگ ايشان ببر و چون باد به سوى سپنجاب برو و در راه ، هيچ از آرام و شادى ياد مكن . آنجا فرامرز با سپاهيانش جاى دارد . پس بر تو است كه سر او را بدينجا فرستى . تنها جان خويش را از بَدىِ رستم - پسر زال - نگاه‌دار ، ازيرا كه جز او كسى هماورد تو نباشد . بدان در جايى كه پلنگ ، پرخاش جويد ، سگ ِ كارزارى به جنگ نيآيد . تو فرزند و نيكخواه منى ، تو ستون سپاه و ماه من هستى . پس چون بيدار دل و راهجوى باشى ، چه كسى را ياراى روى نهادن به سوى تو باشد ؟ اكنون پيش رو و بيدار باش و سپاه را از رستم نگاه دار .\r\nپس سرخه ، سپاه را از پيش پدر بيرون كشيد و درفش سياه توران را به سوى دشت كشانيد . چون باد به سوى سپنجاب آمد و جز انديشهء رزم ، از هيچ چيز ياد نكرد . از سوى ديگر چون ديده‌بان سپاه ايران ، گَرد سپاهى را بديد ، به شتاب به سوى فرامرز رفت . آواى كوس از سپاه ايران برخاست و از گَرد سپاهيان ، گيتى چون آبنوس ، سياه گشت . خروش سواران و اسپان در آن دشت ، از خورشيد و ناهيد نيز برگذشت . در هر سو درخشش تيغهاى الماسگون و پيكانهاى آهار داده به خون بود .\r\nاز آتش آن كارزار ، گويى از گيتى ، بخار به آسمان مىرفت . در هر جا ، از كران تا كران ،\r\n\r\n","description":"","footnote":" ( 1 ) - ر . ك . زير نويس 2 ، ص 493 ","page_name":" 587 ","page_number":587},
  {"content":"\r\n\r\nكوهى از سرهاى كشتگان بر زمين بود . چون سرخه ، پيكار را بدانگونه ديد و چشمش به سرنيزهء فرامرز سالار افتاد ، با نيزه ، همچون باد به سوى او رو نهاد . فرامرز نيز از دل سپاه ، با نيزه‌اى ، كينه‌خواهانه به سوى سرخه بيرون شد . پس نيزه‌اى همچون آذرگشسپ به سرخه بزد كه سرخه از كوههء اسپ ، به سوى يال آن افتاد .\r\nسران توران كه چنين ديدند ، پرخاش جو و كينه‌توزانه به سوى او آمدند . از نيروى ايشان و از زخمهاى سخت ، نيزهء فرامرز ، لخت لخت شد . سرخه بدانست كه او را ياراى هماوردى با فرامرز نباشد . پس اندوهگين شد و روى از جنگ با او پيچيد .\r\nليك فرامرز با تيغى هندى در دست ، چونان پيلى مست ، از پسِ سرخه بتاخت .\r\nسواران توران نيز كه چنين ديدند ، غريوى بركشيده و همچون ديو ، از پسِ او تاختن گرفتند . چون فرامرز ، سرخه را يافت ، به مانند پلنگى چنگ بر او زد و كمربندش را برگرفت و او را از پشت زين برآورد و ناگهان بر زمين زد . آنگاه او را به خوارى ، در پيش اسپ خود ، پياده به سوى لشگرگاه ايران بيآورد .\r\nدر همان هنگام درفش تهمتن ، در راه ، پديدار شد و بانگ پيل و سپاهيان به گوش رسيد . فرامرز با پيروزى در آن جنگ ، همچون گَرد به پيش پدر شتافت . در پيش او سرخهء دست بسته و ورازادِ سر از تن بريده بود . همهء دشت و دَهار « 1 »  پر از كشتگان بود و دشمن ، ديگر سر از جنگ برتافته بود . پس سپاهيان ايران بر فرامرز - آن پهلوان نامبردار جوان - آفرين خواندند و تهمتن نيز بر او آفرين كرد و درويشان را بسيار چيز ببخشيد . آنگاه رستم پيل تن براى فرامرز داستانى زد « 2 »  و گفت : براى هر كس كه بخواهد از ميان انجمن برتر گردد و سالار ايشان شود چهار گوهر بايسته است .\r\nنخست بايد او را هنر باشد ، دو ديگر نژادى نامدار داشته باشد . و آن دو چيز ديگر اين كه بايد خِرَد ، يار او و فرهنگ ، آموزگارش باشد . پس چون اين چهار گوهر در كسى گِردآيد ، او دلاور و برتر گردد .\r\n\r\n","description":"","footnote":" ( 1 ) - دَهار به پارسى به معناى غار است .  ( 2 ) - داستان زدن به پارسى به معناى مثال زدن است . ","page_name":" 588 ","page_number":588},
  {"content":"\r\n\r\nاز آتش نبينى جز افروختن * جهانى چو پيش آيدش سوختن\r\nفرامرز نيز اگر اين چنين سركش است ، از آن روست كه دل پولاد همواره پر از آتش باشد . چون به جنگ سنگ خارا رَود ، ديگر راز دل خويش را آشكار كند . آنگاه رستم پيل تن به سرخه بنگريست . سرخه را چون سرو آزادى ديد ، در چمن . بر او چون بر شير بود و رخسارش چون بهار و گيسوانش همچون مشك سياه . پس رستم به نگاهبانان بفرمود تا سرخه را با دشنه و تشت به دشت ببرند و دستش را با خم كمند ببندند و چون گوسپند او را بر خاك بخوابانند و بسان سياوش ، سرش را از تن جدا سازند و تنش را خوراك كركسان كنند .\r\nچون توس سپهبد ، اين فرمان را بشنيد ، به سوى ريختن خون سرخه شتافت .\r\nسرخه به دو گفت : اى شاه سرفراز ، چرا خون مرا به بىگناهى مىريزى ؟ سياوش همسال و دوست من بود و روان من پر از درد و اندوه اوست . روز و شب ديدگان من براى او پر از اشك بود و هميشه بر آن كس كه سر آن شاه را بُريد و آن تشت و دشنه را بگرفت ، لبانم به نفرين گشوده بود . توس كه سخنان سرخه را بشنيد ، دلش سخت بر آن نامبردار بدبخت بخشايش آورْد . پس به پيش رستم آمد و آن سخنان را كه پسر افراسياب بگفته بود ، به رستم بازگفت . ليك رستم به دو گفت : اگر شهريار ايران را چنان سوگ و داغ دلى رواست ، پس هميشه دل و جان افراسياب نيز پر از درد و ديدگانش پر از اشك باد . اين كودك نيز از پشت آن بدهنر است و بار ديگر چاره و نيرنگى بسازد . سياوش را در خاك كرد و بر و يال و مويش را در خون فرو كرد .\r\nسوگند به جان و سر كاووس شاه سرافراز و با آفرين ِ ايران زمين كه تا من در گيتى زنده باشم ، هر كه از تركان - شاه يا بنده - بيابم ، سر از تنش جدا سازم . پس رستم ِ شير به سوى زواره نگاه كرد و او را به آن ريختن خون كه ناگزير بود ، فرمان داد . زواره آن تشت و دشنه را ببرد و سرخهء جوان را به آن نگاهبانان بسپرد . سرش را به زارى با\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nدشنه بريدند . چندى خروشيد و ديگر بمرد .\r\nجهانا چه خواهى ز پروردگان * چه پروردگان داغ دل بردگان\r\nآن سر را كه از تن جدا كرد ، بردار كرد و دو پايش را نيز نگونسار بر دار آويخت .\r\nآنگاه بر آن تن او از كينه خاك ريخت و با دشنه ، آن را چاك چاك كرد « 1 »  .\r\nلشگر كشيدن افراسياب به كين پسر\r\nچون سپاه توران با تنى پر خون و سرى پر از گَرد از دشت نبرد بيآمد ، افراسياب را بگفتند كه : آن سرخهء نامور ، كشته و كار ، برگشته شد . پهلوانى دلير ، سر سرخه را ببرّيد و همهء سپاهيان از جنگ سير شدند . بدان كه همهء ايران زمين از خون سياوش ، جگر خسته‌اند و كمر به [ كين 
  ] او بسته‌اند .\r\nافراسياب از شنيدن آن سخنان ، تاج از سر بيافكند و موى از سر بِكَند و اشك از ديدگان بباريد . خروشان ، خاك بر سر ريخت و جامهء خسروانى را بر تن دريد .\r\nپيوسته مىگفت : اى پهلوان راد و دلير ، اى شاه و اى سرِ نامداران ، دريغ آن رخ ارغوانىِ چون ماه ، دريغ آن سر و برز و بالاى شاهيت . از اين پس آرامشگاه پدرت تنها بر روى زين اسپ در آوردگاه باشد . آنگاه افراسياب ، سپاهيان را گفت : ديگر از اين پس سرِ ما از خورد و خواب برآمد . خفتان و جوشن بر تن كنيم و به كينه‌خواهى شتابيم . جنگ را با دل پُر كين كنيم و تن دشمنان را جاى ژوپين خويش سازيم . چون آواى كوس از دو سو برخيزد ، ديگر مرد پرخاش جوى ، درنگ ندارد .\r\nپس چون خروش نفير و سورناى « 2 »  و كوس برخاست ، زمين به زير سُم اسپان به\r\n\r\n","description":"","footnote":" ( 1 ) - مجمل التواريخ و القصص ، ص 46 برهان قاطع ، ماده سرخه .  ( 2 ) - حكيم فردوسى در اينجا واژهء سرغين را به كار برده است كه به معناى سورناى يا همان سرنا است . ليك دانسته نيست كه كاربرد اين واژه در اينجا به چه دليلى بوده است . چون سورناى در مراسم جشن و سرور نواخته مىشده و آنچه كه در مواقع جنگ مىنواخته‌اند ، كارناى يا همان كرنا بوده است . ","page_name":" 590 ","page_number":590},
  {"content":"\r\n\r\nجوش آمد و خروش پهلوانان تا به ابر رفت . چون گَرد آن سپاهيان از دشت برخاست ، كسى از ديده‌بانان به پيش رستم آمد و گفت : افراسياب سپهدار با سپاهى دَمان كه همگى آهنگ كينه و جنگ كرده و چنگها را به خون ، تيز كرده‌اند ، همچون كشتى بر آب ، بدينجا آمد . رستم پهلوان پيل تن چون از آمدن سپهدار توران آگه شد ، با درفش كاويانى و سپاهيانش بدانسو شتافت . از دو سو ، خروش سپاهيان برآمد و گيتى پر از جنگ جويان گشت . از تيغ آن دليران ، آسمان بنفش شد . گويى خورشيد و ماه رنگين گشته و ستاره در كام « 1 »  نهنگ رفته بود . افراسياب - سپهدار توران - جنگ را برآراست و سپاهيانش گوپال و ژوپين به چنگ گرفتند . بارمان در سوى راست سپاه توران و كهرم « 2 »  تيغ زن در چپ آن و خود افراسياب در دل سپاه جاى گرفت . از سوى ديگر نيز رستم سپاه را بركشيد . زمين به زير گَرد آن پهلوانان ايران ناپديد گشت . خود رستم در دل سپاه جاى گرفت و زواره در پس و فرامرز در پيش آن . گودرز پسر گشواد و هجير و ديگر بزرگان در چپ و گيو و توس با سواران و پيل و كوس در راست سپاه ايستادند . تهمتن دل و سينه‌اش را از كينه بيآكند و رو به جنگ نهاد . زمين به زير سُم اسپان ، همچون مشك ، سياه گشت و آسمان نيز از بسيارىِ نيزه‌ها چون پشت پلنگ شد . گويى زمين ، كوهى از آهن گشته بود و سرِ آن كوه ، پر از كلاهخود و جوشن بود . پيكانها و درخشش تيغهاى بنفش تا به ابر برآمد .\r\nكشته شدن پيلسم به دست رستم\r\nپيلسم با دلى پر از كين و چهره‌اى دژم به دل سپاه توران آمد و به افراسياب گفت :\r\n\r\n","description":"","footnote":" ( 1 ) - در نسخهء ژول مُل بجاى كام ، گام آمده است كه صحيح نمىباشد .  ( 2 ) - كُهْرَم  Kuhram  برادر افراسياب بوده است . گويا شكل صحيح اين نام گُهرم ، مخفف پهلوى  Gauhormizd  مىباشد كه معرب آن نيز جوهرمز است . اين نام مركب از : گو ( پهلوان ) هرمزد ( سرور دانا كه نام خداست ) ، جمعاً به معنى هرمزديل است . 166 .  Justi , Iranisches , Namenbuch , P  برهان قاطع ، ماده كهرم ، حواشى معين . ","page_name":" 591 ","page_number":591},
  {"content":"\r\n\r\nاى شاه پر خِرَدِ نامبردار ، اگر جوشن و كلاهخود و تيغ و اسپ را از من دريغ نمىكنى ، امروز به جنگ رستم شوم و همهء نام او را به زير ننگ آورم و سر رستم و رخش او را با گرز و تيغش به پيش تو بيآورم . جان افراسياب از آن گفتار او تازه شد و او را گفت :\r\nاى شير نامبردار ، همانا كه پيل نيز تو را به زير نيآورد . بدان كه اگر رستم پيل تن را به چنگ آورى ، ديگر زمانه از جنگ برآسايد . در توران ، كسى چون تو به جاه و تخت و كلاه و تيغ و مُهر نباشد . تو با اين كارَت ، سر مرا به آسمان برآورى . من نيز تاج شاهى و دخترم را به تو خواهم سپرد و دو بخش از ايران و توران با گوهر و گنجها از آن تو خواهد بود .\r\nچون پيران ، آن سخنان را بشنيد ، سخت اندوهگين گشت . پس به پيش افراسياب شاه بيآمد و به دو گفت : اين مرد برنا و تيز « 1 »  ، با اين كارش ، تنها بر تن خويش ستيز خواهد آورد . بدان كه اگر او با تهمتن بجنگد ، سرِ خود را بر خاك خواهد آورد و بر تو نيز اى شاه ، ننگ خواهد آمد و سپاهيان هم دل شكسته خواهند شد . خود دانى كه برادرت از تو كهتر است پس تو كه بر او مهترى ، بايد مهرى فزونتر از اين به دو داشته باشى .\r\nپيلسم به پيران گفت : من از اين رستم پهلوان ، دلم را نژند ندارم . بدان كه اگر من به جنگ نهنگ جنگى نيز بشتابم ، به بخت تو ، هرگز بر افراسياب شاه ، ننگ نيآورم .\r\nخودت ديدى كه در پيش تو با چهار پهلوان نامور چگونه جنگيدم . اكنون كه از آن روز ، زورم افزونتر گشته است پس روا نباشد كه دلم شكسته گردد . اين كار به دست من به انجام رسد و تو [ اى پيران 
  ] پيرامون اختر بد مگرد . افراسياب شاه كه اين سخنان را از پيلسم بشنيد ، يك اسپ شايستهء كارزار با تيغ و گرزِ گِران و جوشن و برگستوان و كلاهخود به او داد .\r\nپس پيلسم نيز آهنگ جنگ كرد و چون شيرى با دُمى پُر باد به سوى رزم شتافت\r\n\r\n","description":"","footnote":" ( 1 ) - اشاره به پيلسم دارد . ","page_name":" 592 ","page_number":592},
  {"content":"\r\n\r\nو به ايرانيان گفت : آن رستم كه مىگويند به روز جنگ ، همچون اژدهاست ، اكنون كجاست ؟ بگوييد كه به جنگ من آيد زيرا كه من چنگ خود را براى جنگ با او تيز كرده‌ام . چون گيو اين سخنان را بشنيد ، بر افروخته گشت و دستى بزد و تيغ از كمر بركشيد . و به دو گفت : رستم با يك تُرك جنگ نمىسازد زيرا كه او را از اين كار ، ننگ مىآيد . پس گيو پسر گودرز با پيلسم بهم برآويختند . پيلسم چنان نيزه‌اى بر گيو زد كه هر دو پاى گيو از آن آسيب ، از جا پاى زين بيرون آمد . فرامرز چون چنان ديد ، به يارى گيو شتافت و چنان تيغى بر نيزهء پيلسم بزد كه آن نيزه همچون خامه‌اى گشت « 1 »  .\r\nبار ديگر فرامرز تيغى بر كلاهخود او زد ، ليك تيغش شكسته شد . پيلسم همچون شير دژم ، در آن ميدان با هر دو پهلوان مىجنگيد .\r\nچون رستم از دل سپاه بنگريست ، آن دو پهلوان دلير و گرانمايه را بديد كه با يك شيرْمرد بر آويخته و از رزم ايشان ، گَرد تا به ابر ، برشده بود . پس در دل گفت : هيچ كس از تركان به مانند پيلسم ، زور و دَم ندارد . و ديگر آنكه رستم از موبدان كهن سال و اخترشناسان و خردمندان ، در بارهء نيك و بد توران سخنها شنيده و خود نيز بسيار ديده بود . رستم مىدانست كه اگر پيلسم از بدِ روزگار رهايى يابد و آموزش بيند ، در سراسر ايران و توران ، هيچ جنگاورى چون او كمر به جنگ نبندد . پس با خود گفت :\r\nهمانا كه روزگار پيلسم بسر آمده ، كه اين چنين شتابان به جنگ من آمده است . آنگاه رستم به سپاهيانش گفت : از اينجا كه هستيد ، هيچيك پا فراتر مگذاريد . اينك من به جنگ پيلسم ، بيرون مىشوم تا زور او را بيآزمايم . پس رستم ، كلاهخود بر سر نهاد و نيزه بر دست گرفت و ران بيفشرد و اسپ را تيز بتازاند و پيكان درخشان را در برابر چشم آورد و اندوهگين و كف بر لب آورده ، از دل سپاه تا پيش آن بتاخت . آنگاه گفت : اى پيلسم نامور ، مرا خواستى تا به دَم بسوزانى . بدان كه اينك زخم نهنگ جنگى را ببينى تا ديگر از آن پس رخ سوى جنگ نپيچانى . دلم بر جوانيت\r\n\r\n","description":"","footnote":" ( 1 ) - خامه به پارسى به معناى قلم است . يعنى نيزه از وسط همچون سر قلم كه به دو نيم است ، به دو نيم شد . ","page_name":" 593 ","page_number":593},
  {"content":"\r\n\r\nمىسوزد . دريغ از اين بر پهلوانيت . رستم ، اين بگفت و اسپ را از جا برانگيخت و چون آسمان بلند ، به كين برآمد . نيزه‌اى بر كمرگاه پيلسم بزد و او را چون گوى ، از زمين برگرفت و همچنان تا دل سپاه توران بتاخت و او را به خوارى در آنجا بيانداخت و گفت : اين را كه از زخم گرز ، كبود گشته است با ديباى زرد بپوشانيد .\r\nآنگاه رستم از آن رزمگاه بازگشت و به دل سپاه خود تاخت .\r\nپيران اشك از ديدگان بباريد . ديگر از پزشك ، كارى ساخته نبود . پيلسم كشته شده بود . سپاهيان توران ، دل شكسته شدند و آن رزمگاه ، تيره گشت . از هر دو سو ، خروش سپاهيان و پهلوانان پرخاش جوى برخاست . خروش كوس از پشت پيل از هر سو تا به چند كُروه « 1 »  برفت . زمين در زير سُم ستوران به ستوه آمد . كوه ، همچون دريا گشت و دشت ، همچون كوه . از بسيارىِ ناله و فرياد كارناى ، آسمان از جا كَنده شد .\r\nچه بزرگانى كه سرهايشان نگون گشت . سنگ و خاك ، از خون ، همچون مرجان گشته بود . گويى از آسمان ، خون مىباريد . پدر بر پسر ، هيچ مِهرى نمىآورْد . چنان بادى از آن رزمگاه برخاست كه آسمان را از گَرد سياه بپوشانيد . دو سپاه ، چنان در دشت بهم تاختند كه يكى را از ديگرى باز نشناختند . گيتى چون شب تيره ، تاريك شد و روز ، همچون شب گشت .\r\nگريختن افراسياب از رستم\r\nافراسياب كه چنين ديد . به سپاهيان گفت : همانا كه ديگر بخت بيدار ما به خواب رفت . اينك اگر يك تن از شمايان در جنگ ، سستى كنيد ، ديگر براى من جاى درنگ نخواهد ماند . پس يك امروز را همچون پلنگ ، از هر سو بر ايشان نخيز « 2 »  سازيد و بتازيد و جنگ كنيد و با نيزه‌هايتان خورشيد را بر زمين آوريد . آنگاه افراسياب ، خود ،\r\n\r\n","description":"","footnote":" ( 1 ) - كُروه به پارسى به معناى ميل است كه ثلث فرسنگ باشد .  ( 2 ) - نخيز به پارسى به معناى كمين باشد . ","page_name":" 594 ","page_number":594},
  {"content":"\r\n\r\nاز دل سپاه توران با داغى بر دل ، به كينه‌خواهى سوى توس شتافت و بسيارى از سران ايران را بكشت . توس كه چنين ديد ، اندوهگين گشت و به جنگ با او پشت كرد و به چاره‌جويى ، پيش رستم آمد و او را گفت : امروز ديگر رنگ و بوى اين كار ، برفت . سوى راست سپاه ، همچون درياى خون گشت و درفش سواران ايران ، نگون شد . رستم پيل تن كه چنين شنيد ، از دل سپاه بيرون شد و در پسِ او فرامرز و سپاهيان بودند . در پيش روى ايشان سپرداران بسيارى از تورانيان بودند كه دلشان از رستم ، بدانديش بود . همهء ايشان از خويشان و نزديكان افراسياب بودند و همگى دلى پر از كينه و سرى پر شتاب داشتند . تهمتن بسيارى از ايشان را بكشت و فرامرز و توس نيز در پسِ او بودند . چون چشم افراسياب به آن درفش بنفش و نيز به آن درفش كاويانى افتاد ، بدانست كه او همان رستم پيل تن سرافراز و از نژاد نريمان است . پس چون پلنگ جنگى برآشفت و ران بيفشرد و به جنگ او شتافت . چون رستم درفش سياه توران را بديد ، مانندهء شير ژيان بردميد و رَخش را به سوى او تازانيد و چنان با افراسياب سركش برآويخت كه از پيكانش ، خون ، همچون جوى آب روان شد .\r\nآنگاه تير خدنگى را كه پيكان آن برگ بيد « 1 »  بود ، بر تارك كلاهخود افراسياب بزد .\r\nافراسياب - آن سالار سپاه توران - نيز نيزه‌اى بر رستم كينه‌خواه بزد . سرنيزهء افراسياب به چرم كمربند رستم خورد ، ليك بر آن ببر بيان « 3 »  كه رستم در بر داشت ، كارگر نيافتاد .\r\nتهمتن با كينه روى به دو آورد و چنان نيزه‌اى به بر اسپ افراسياب بزد كه آن اسپ تگاور ، از درد ، با سر به زمين آمد و افراسياب - آن شاه پرخاشخر - نيز بيافتاد . رستم كمرگاه افراسياب را جست تا كارش را به پايان رساند . در همان هنگام هومان از دور بديد پس گرز گِران را بالا برد و بر سرِ شانهء رستم پيل تن كوبيد . از سپاهيان خروشى\r\n\r\n","description":"","footnote":" ( 1 ) - پيكان برگ بيد يا پيكان بيد برگ نوعى از پيكان بوده است كه آن را به شكل برگ بيد مىساخته‌اند . برهان قاطع ، ماده برگ بيد و بيد برگ .  ( 3 ) - ر . ك . زير نويس 1 ، ص 319 . ","page_name":" 595 ","page_number":595},
  {"content":"\r\n\r\nبرخاست . چون رستم به پشت سر خويش بنگريست ، افراسياب از زير دست رستم ، بر اسپى گام زن برنشست . خروش بزرگان و آواى گرزهاى گِران ، تا به ابر خاست . رستم شيراوژن ِ تاج بخش ، رَخش را به دنبال هومان برانگيخت و چندى به شتاب در پى او بتاخت ليك از آنجا كه زندگى هومان هنوز به پايان نرسيده بود ، رستم او را نيافت . دليران سپاه توران به پيش رستم آمدند تا رستم گزندى به هومان نرساند . سرانجام نيز با سد نيرنگ ، هومان را از چنگ آن اژدهاى تيز جنگ رهانيدند .\r\nچون هومان از جنگ با رستم برست ، رستم پرخاش جوى نيز بازگشت . پس توسِ پر مايه از رستم پرسيد : آيا پيل ، از آن تاختن گورخر ، چگونه كوس يافت « 1 »  ؟ رستم گفت : آنگاه كه از بازوى دليران ، گرز گران ببارد ، ديگر دل سنگ و سندان نيز برجاى نمانَد . ليك نخست بايد بر و يال كوبنده باشد . گرزى كه هومان ، كوبندهء آن باشد ، تو آن گرز را آهن مخوان ، زيرا كه آن موم باشد .\r\nبارى چون رستم ، روى از جنگ بپيچيد و افراسياب پرخاش جوى نيز بگريخت ، همهء سپاهيان فريادى كشيدند و سرنيزه‌ها را به ابر برافراشتند . همه سپاه توران كشته و زخمى گشت . گويى لاله بر لركيماس « 2 »  روييد . اسپان ، سُم خويش را برخون مىگذارند و پاى پيلان ، از خون ، چون لآل « 3 »  گشته بود . تركان كه آن زور بازوى رستم را بديدند ، همچون باد گريختند . تهمتن همچون اژدهاى دَمان ، سه پرسنگ از پسِ آن بدگمانان بتاخت . ليك چون سرانجام ، آسمان ، آنگونه با دشمنان ايران ، بدساز شد ، رستم پيل تن بازگشت . همهء دشت پر از آهن و سيم و زر و پيكان و ستام و جنگ افزار و كمر بود . سپاه ايران كه همهء آن خواسته‌ها را به چنگ آورد ، به لشگرگاه خويش بازگشت .\r\n\r\n","description":"","footnote":" ( 1 ) - كوس آن است كه دو تن ، دوش بر دوش يا پهلو بر پهلو زنند . برهان قاطع ، ماده كوس .  ( 2 ) - لركيماس به پارسى به معناى زعفران باشد .  ( 3 ) - لآل همان لعل است . ","page_name":" 596 ","page_number":596},
  {"content":"\r\n\r\nفرستادن افراسياب ، خسرو را به ختن\r\nچون خورشيد ، سر از كوهسار برآورد و بر پشت قار « 1 »  ، ياكند « 2 »  بگسترانيد ، خروش و نالهء كارناى برخاست و تهمتن ، سپاه را از جاى برانگيخت . پس همگى سپاه ايران با رخسارى كه به ياد خون سياوش ، پر از اشك بود ، به سوى افراسياب روى نهادند . چون افراسياب بشنيد كه سپاهى از ايران بيآمد و تهمتن كينه‌خواه ، پيش رو آن است ، زمين فراخ برايش تنگ شد و سپاه توران را به پيش درياى چين بيآورد . با دلى زار و رخسارى كه از گريه ، ناپديد گشته بود ، چنان رفت كه كسى از ايرانيان ، او را نديد . آن هنگام كه افراسياب مىخواست از دريا بگذرد ، به پيران گفت : اينك با من در بارهء كار اين كودك شوم تن « 3 »  ، سگالشى خردمندانه كن . اگر رستم ، او را به چنگ آورد و به ايران بَرَد ، از اين ديوزاده ، شاهى نو مىسازند او را با تاج نو بر تخت مىنشانند . پس تو اى پيران ، او را به اين سوى آب آور و در دريا بيافكن و از آنچه كه تو را گفتم سر متاب . پيران كه چنين شنيد ، به افراسياب گفت :\r\nنبايد كه در كشتن او شتاب كنى . من اينك براى او چاره‌اى مىسازم تا شاه نيز از اين بندهء نيكخواه ، بپسندد . او را با خويش بيآورم و به ختن ببرم و در آنجا بنشانم . نبايد كه از براى يك بدكنشىِ آنى ، شاه را تا جاودان ، سرزنش رسد .\r\nپس افراسياب شاه گفت : اى خداوند انديشه ، همانا كه تو مرا به سوى نيكى راهنمايى . پس زود آنچه كه گفتى به انجام رسان و در اين كار ، هيچ درنگ مكن . آنگاه پيران ، مرد خردمند و آزاده‌اى را بفرستاد تا كى خسرو را بيآورَد . فرستاده همچنانكه پيران سپهبد به دو فرموده بود ، به مانند دود بتاخت و از راهى ميان بُر به نزد خسرو\r\n\r\n","description":"","footnote":" ( 1 ) - قار واژه‌اى است كه غالباً براى تشبيه سياهى به كار مىرود .  ( 2 ) ياكند همان ياقوت است .  ( 3 ) - مراد كى خسرو است . ","page_name":" 597 ","page_number":597},
  {"content":"\r\n\r\nرسيد . چون خسرو را با آن فرّ و اورنگ بديد ، فراوان بستود و او را نماز برد و زمانى دراز در پيشش ببود و آنچه گفتنى بود ، با او بگفت . چون خسرو همهء آن سخنان را بشنيد ، آن را ياوه يافت . پس به نزد مادر دويد و او را از آن كار آگاه كرد و به دو گفت :\r\nافراسياب ، پيكى به پيش من فرستاده و مرا به كنار دريا فراخوانده است . اكنون چه سازيم و چگونه اين كار را درمان كنيم ؟ مگر كه با دانش ، چارهء جان خويش سازيم .\r\nپس بسيار سخن گفتند و انديشيدند ، ليك هيچ چاره‌اى براى آن كار نشناختند و تنها راه را آن دانستند كه بدانجا روند . پس با ناكام و به آرامى بدانجا روى نهادند . سراسر راه را اندوهگين و گريان ، زبان به نفرين افراسياب گشوده بودند . اين چنين رفتند تا به نزديك پيران رسيدند . چون پيران ويسه ، خسرو را بديد ، از تخت فرود آمد و او را پذيره شد و از رنج آن راه دراز بپرسيد . آنگاه او را بسيار ستود و بنواخت و در نزديك خود برايش جايگاهى بساخت و بىدرنگ هر آنچه مىبايست از خوردنى و پوشيدنى و گستردنى و تاژ « 1 »  و خرگاه و اسپ براى او فراهم آورد . چون هر آنچه مىبايست ساخته شد ، پيران به پيش افراسياب آمد و او را گفت : اى شاه با دانش و فرّ و جاه ، من آن كودك خردسال فرهمند را بياوردم ، اكنون چه فرمان مىدهى ؟ شاه توران زمين به پيران گفت : او را بايد به آن سوى درياى چين بفرستى تا سركشان ايران ، هيچ نشانى از او نيابند . پس پيران نيز او را چون دود ، به آن سو كه افراسياب شاه بفرموده بود ، فرستاد .\r\nپادشاهى رستم در توران زمين هفت سال بود\r\nاز ديگر سو ، تهمتن به توران زمين آمد و تا پيش درياى چين برفت . پس همهء بزرگان و پهلوانان توران به پيش رستم پهلوان برفتند . رستم بر تخت توران زمين\r\n\r\n","description":"","footnote":" ( 1 ) - تاژ به پارسى به معناى خيمه است . ","page_name":" 598 ","page_number":598},
  {"content":"\r\n\r\nبنشست و ديگر سرِ بخت افراسياب شاه به خاك آمد .\r\nيكى داستان زد برين بر نخست * كه پر مايه آن كس كه دشمن بجست\r\nچو بدخواه پيش آيدت ، كشته به * گر آواره از جنگ برگشته به\r\nآنگاه رستم گنجهاى افراسياب را جويا شد . پس همه را با وى بگفتند . و بدين سان گنجهاى دينار و تاج پر مايه و جامهء ديبا و تخت پيلسته « 1 »  و ريدكان و كنيزان خوبرخ نامور و اسپان و برگستوان و گوهرهاى بسيارى از گنج شهر گَنگ به چنگ رستم افتاد . رستم نيز تاج و افسر و دستبند بسيار به سپاهيان بخشيد و ايشان را توانگر ساخت .\r\nپس رستم ، تخت پيلسته و دستبند و گردنبند و گشادنامهء « 2 »  چاچ « 3 »  را به توس داد و او را گفت : هر كس كه در برابرت پايدارى كرد و از افراسياب هوادارى نمود ، بىدرنگ سرش را از تن جدا كن و تنش را خوراك كركسان ساز . آنگاه رستم ، توس را اين چنين پند بداد :\r\nكسى كو خرد جويد و ايمنى * نيآيد سوى كيش آهرمنى\r\nچو فرزند بايد كه دارى به ناز * ز رنج ، ايمن ، از خواسته ، بىنياز\r\nتو بىرنج را رنج منماى هيچ * سر از داد و از راستكارى مپيچ\r\nكه گيتى سپنجست و جاويد نيست * فرى برتر از فرّ جمشيد نيست\r\nسپهر بلندش به پاى آوريد * جهان را جز او كدخداى آوريد\r\n\r\n","description":"","footnote":" ( 1 ) - پيلسته به پارسى به معناى عاج است .  ( 2 ) - گشادنامه به پارسى به معناى منشور حكومتى ناحيه‌اى است .  ( 3 ) چاچ ( شاش ) در غرب فرغانه و شمال شرقى رود سيحون بوده است . اين ناحيه بعدها بنكث و تاشكند نيز نام گرفت و ويرانه‌هايى از تاشكند كهنه يا چاچ باقى است . لسترنج ، جغرافياى تاريخى سرزمينهاى خلافت شرقى ، ص 513 - 511 حدود العالم ، ص 343 برهان قاطع ، ماده چاچ مشكور ، جغرافياى تاريخى ايران باستان ، ص 828 - 826 . ","page_name":" 599 ","page_number":599},
  {"content":"\r\n\r\nپس از آن رستم ، گشادنامهء سپنجاب و دژ آن را به گودرز داد و آن پهلوان پر هنر پاك كيش را بسيار پند بداد و ستود و آفرين كرد و گفت : همانا كه مِهر بزرگى و داد و بزم و رزم ، از تو ياد دارند . اگر چه هنر از گوهر و نژاد نامدار ، برتر است ، ليك هنرمند را نژاد نيز به كار آيد . تو را نيز هم هنر است و هم نژاد و خِرَد . و از اينروست كه روان من از تو در آرامش است . پس روا باشد كه پند مرا بشنوى ، زيرا كه تو يادگار بزرگانى . از سپنجاب تا مرز گلزرّيون « 1 »  هيچ‌كس نبايد از فرمان تو بيرون آيد . آنگاه رستم ، تاج زر را با دينار و گوهرهاى بسيار براى فريبرز - پسر كاووس - فرستاد و او را گفت : تو سالار و مهترى و برادر سياوخش بوده‌اى . پس اينك كمر به كين برادر ببند و هرگز كمند را از فتراك مگشاى و از كين افراسياب نيز مياساى و خورد و خواب و آرام را از خويش دور ساز . و در همه جا دادگرى كن ، زيرا كه هرگز كسى از داد كردن ، سرنگون نشد .\r\nپس به چين و ماچين آگهى رسيد كه : رستم در توران زمين ، به شاهنشاهى بنشست . چون از اين كار ، آگه شدند ، همگى پيشكشها و بشارهايى از دينار و گوهرهاى شاهوار براى او بفرستادند و او را پيام دادند كه : ما همگان بنده و چاكريم و در گيتى تنها گوش به فرمان تو هستيم . رستم سپهبد نيز چون روانهاى بيدار ايشان را بديد ، آنها را به جان زينهار داد . آنگاه خود ، به شكار با يوز و باز پرداخت و روزگارى دراز بر اين بگذشت .\r\n\r\n","description":"","footnote":" ( 1 ) - گلزرّيون يكى از نامهاى رود سيحون است . لسترنج ، جغرافياى تاريخى سرزمينهاى خلافت شرقى ، ص 507 برهان قاطع ، ماده گل زريون ، حواشى معين . ","page_name":" 600 ","page_number":600},
  {"content":"\r\n\r\nرفتن زواره به لشگرگاه سياوش\r\nروزى زواره با تُركى كه او را راهنما بود ، به شكار گورخر رفت . در راه ، بر آن پهن دشت ، بيشه‌اى ديد پُر از رنگ و بوى و آب روان كه گويى روان آدمى از آن ، خرّم « 1 »  مىگشت . پس آن ترك بىشرم زبان برگشود و به زواره گفت كه :\r\nاينجا نخچيرگاه سياوش بود و او را از توران زمين ، تنها بدينجا مِهر بود و در اينجا شاد و خرّم بود و جز اينجا ، در هر كجاى ديگر در اندوه بسر مىبرد .\r\nچون زواره گفتار آن ترك بشنيد ، از اسپ به زير آمد و از هوش برفت . باز شكارىاى را كه در دست داشت ، رها كرد و خون بگريست . پس چون ياران سپاه به دو رسيدند و او را اندوهگين و گريان يافتند ، بر آن ترك راهنما نفرين كردند و هر يك با زخمى كه بر او زدند ، او را از پاى فكندند . در همان هنگام ، زواره از درد ، اشك از ديدگان فرو ريخت و سوگند سختى خورد كه : از اين پس ديگر نه شكار مىجويم و نه خواب و نه هرگز از كين افراسياب مىآسايم و نمىگذارم كه رستم هيچ برآسايد . بايد كه آهنگ جنگ كنيم . پس بىدرنگ به نزد تهمتن رفت و چون روى او را بديد ، برخروشيد و گفت : آيا ما اينجا با لبى پر از آفرين آمديم يا اين كه آهنگ كينه‌خواهى داشتيم ؟ پس چون يزدان نيكى دهش ، تو را زور و بخت نيك بداده‌است ، چرا بايد كه اين كشور توران ، آباد و يك تن نيز بر آن بوم و بر ، شاد بماند ؟ كينهء آن شهريار را كه تا سد روزگار به مانند او نبينى ، فراموش مكن .\r\n\r\n","description":"","footnote":" ( 1 ) - در نسخهء ژول مُل واژهء « توشه » به كار رفته كه غلط است و صحيح آن « نوشه » مىباشد كه در اينجا به معناى خرّمى و شادى است . ","page_name":" 601 ","page_number":601},
  {"content":"\r\n\r\nويران كردن رستم ، توران زمين را\r\nزواره با آن سخنانش ، رستم شيردل را از جاى برانگيخت و رستم نيز همان كرد كه زواره انديشيد . پس آن چنان دست به كشتن و تاراج بگشود كه از توران زمين تا سقلاب « 1 »  و روم ، يك زمين آباد نيز نمانْد . همه را از برنا و پير سر بريدند و زنان و كودكان را برده كردند . و اينها در بيش از هزار پرسنگ از آن سرزمين بشد و سراسر كشور را به نابودى افكندند . همهء آنها كه مهتران نژاده‌اى بودند ، با سرى پر خاك به پيش او رفتند و گفتند : ما از افراسياب بيزار گشته‌ايم و ديگر ديدار او را در خواب هم نخواهيم . بدان كه در آن خونى كه او به بىگناهى بر زمين ريخت ، انديشه و چارهء هيچ كس ديگرى راه نداشت . اكنون اگر ما ، چه انجمن و چه پراكنده ، همگى به پيش تو بنده‌ايم . پس تو نيز كه اينك بر ما چيره شده‌اى ، خون ما را به بىگناهى مريز و با گردون گردنده ، جنگ مساز . و آگاه باش كه هيچ كس نمىداند كه آيا آن سپهبد « 2 »  كجاست ؟ آيا تندرست است يا در دَم اژدها است ؟ چون رستم پيل تن بيدار دل ، گفتار آن انجمن را بشنيد ، از آنجا برفت و به سوى مرز قفجار باشى براند و بزرگان را از سراسر كشور فراخواند . پس چون خردمندان و بزرگان و كارآزمودگان به پيش او انجمن شدند ، به رستم گفتند : كاووسِ بىفرّ و بىدست و پاى ، اكنون بدون هيچ راهنمايى بر تخت نشسته است . اگر در اين هنگام ، افراسياب از راهى به ايران سپاه آورَد و بر آن كاووس پير دست يابد ، ديگر همهء كام و آرام ما يك سره ، پست خواهد شد . اكنون كه به كينه‌خواهى پرداختيم و\r\n\r\n","description":"","footnote":" ( 1 ) - سقلاب ( صقلاب ) كه اختصاصاً به مجموعه اقوام اسلاو  slave  اطلاق مىشود ، به محل زندگى آنان واقع در ناحيهء بلغار و قسطنطنيه اشاره دارد . اين كلمه از كلمهء يونانى اسكلابنوى و اسكلابوى  benoi - sklabenoi  - نشأت گرفته است . حدود العالم ، ص 93 ، تعليقات مينورسكى برهان قاطع ، ماده سقلاب ، حواشى معين .  ( 2 ) - مراد كى خسرو است . ","page_name":" 602 ","page_number":602},
  {"content":"\r\n\r\nهمهء سرزمين آباد افراسياب را سوختيم ، بايسته است تا به پيش آن شاه پير رويم و اگر آهنگ رزم كرد ، يارش باشيم . زيرا كه شش سال است كه يك روز خوش نيز بر ما نگذشته است ، ولى در ايران براى ما تخت و تاج و نگين و كلاه و كنيز باشد . ما به خيره‌سرى ، از براى دستيابى به خواسته ، تن خود آراستيم ، ليك روانمان كاستى يافت .\r\nچو دل برنهى بر سراى كهن * كند ناز بر تو بپوشد سخن\r\nتو منگر سوى او كه او دشمنست * گرت دل نه با راى آهرمنست\r\nبپوش و بپاش و بنوش و بخور * ترا بهره اينست ازين رهگذر\r\nتهمتن نيز بر آن سخنى كه موبد فرخنده گفت ، همداستان گشت كه :\r\nچنين گفت خرّم دلى رهنماى * كه خوشى گزين زين سپنجى سراى\r\nنگه كن كه در خاك جفت تو كيست * برين خواسته چند خواهى گريست\r\nباز رفتن رستم به ايران زمين\r\nتهمتن چون سخنان موبد را بشنيد ، شرمگين شد و سخت آهنگ رفتن كرد . پس گله‌هاى بسيار از اسپانى كه بر دشتهاى توران رها بودند ، با ده هزار ريدك و كنيز شايستهء شاه و نافهء مشك و موى سمور و سنجاب و آس « 1 »  و كيمال « 2 »  و تذرو « 3 »  و\r\n\r\n","description":"","footnote":" ( 1 ) - آس به پارسى همان جانور قاقم را گويند .  ( 2 ) كيمال جانورى است كه از پوستش پوستين سازند . و آن پوستين ، كبودرنگ مىباشد و بيشتر از جانب شروان آورند . برهان قاطع ، ماده كيمال .  ( 3 ) در نسخهء ژول مُل آمده است :\r\nهمان نافهء مشك و موى سمور * ز سنجاب و قاقم و كيمال بور\r\nليك در ساير نسخ معتبره به صورت زير آمده :\r\nهمان نافهء مشك و موى سمور * ز سنجاب و قاقم و كيمال و بور\r\nو صورت اخير صحيح است . كلمهء بور نيز اگر چه غالباً به معناى اسب سرخ‌رنگ مىباشد ، ليك در اينجا چون پيشتر ، واژهء اسبان را ذكر كرده ، بور به معناى تذرو مىباشد كه يكى از معانى ديگر آن است . ","page_name":" 603 ","page_number":603},
  {"content":"\r\n\r\nنيز بسيارى از گستردنى و پوشيدنى و زر و درم و تيغ و جنگ افزار و تاج و تخت و رنگ و بوى بيآورد و پشت پيلان را با ديباى زر بيآراست . آنگاه آن همه را با خود برداشتند و از توران به سوى زابلستان و به نزد زال فرخنده رفتند . توس و گودرز و گيو نيز با سپاهيانى نامبردار به سوى پارس و به نزد كاووس - شاه گيتى - روى نهادند « 1 »  .\r\nاز سوى ديگر چون افراسياب بدگوهر بشنيد كه توس و رستم به آن سوى جيحون رفتند ، از باختر با دلى پر از كينه و سرى پر از جنگ به سوى درياى گنگ آمد . ناگهان همهء سرزمينها را زير و زبر شده و بزرگان را كشته و كهتران را مرده يافت . ديگر كاخ و تاج و تخت و گنج و اسپ و برگ درخت نيز بر جاى نمانده بود . همه جا آتش برافروخته شده و همهء كاخها كنده و سوخته گشته بودند . افراسياب شاه كه چنين ديد ، خون گريست و با بزرگان سپاه گفت : هر كس اين بد را از ياد ببَرد ، همانا كه جان بيدار خويش را بىهوش ساخته است . پس همگى ، دلها را پر از كين كنيد و بستر خويش را سپر و بالين خود را كلاهخود سازيد و با جنگ خود ، آسمان را بر زمين آوريد و به جنگ و كينه‌خواهى ايران زمين شتابيد .\r\nاينك ما از براى سرزمين و فرزند و گنج خويش ، همچون شيران ، آهنگ جنگ كنيم و همهء ايران را به زير پا آوريم . اگر در يك رزم ، ايشان از ما رهايى يافتند ، نبايد كه اين چنين انديشهء خود را پست گردانيم . پس بايسته است كه از هر سو سپاه و جنگ افزار بيآوريم و بار ديگر چاره‌اى تازه كنيم .\r\nو بدين سان افراسياب به شتاب سپاهى با جنگ افزار و سرنيزه گرد آورد و با\r\n\r\n","description":"","footnote":" ( 1 ) - رستم از براى كين سياوش در اين هفت سال ، ويرانى و كشتار بسيارى در توران كرد . مستوفى مىنويسد : « رستم تا هزار فرسنگ زمين در تركستان ، ولايات خراب كرده و قتل عام رفت . پس به ايران آمد و خاك تركستان به ايران آورد . » تاريخ گزيده ، ص 88 . نيز ر . ك . ثعالبى ، تاريخ غررالسير ، ص 143 - 142 ابن خلدون ، العبر ، ج 1 ، ص 179 مجمل التواريخ و القصص ، ص 46 . مؤلف كتاب اخير مىنويسد كه در همين هنگام ديگر فرّهء پادشاهى از كاووس بگسست و برخى از خويشاوندانش سر به شورش برداشتند ليك در اين امر موفق نشدند . همان ، همان صفحه . ","page_name":" 604 ","page_number":604},
  {"content":"\r\n\r\nايشان به سوى ايران ، به كين دليران و شيران تاخت .\r\nآرى ديگر هنگام آسودن نبود . پس در هر سو بتاخت و زمينهاى آباد و درختان را در ايران بسوخت چنان كه كار بر ايرانيان سخت گشت . هفت سال باران نباريد و بخت ، دگرگونه شد و كار برگشت . گيتى پر از رنج و سختى گشت . و روزگارى دراز بر اين بگذشت . رستم پهلوان پيل تن نيز در آن هنگام در زابل بود و افراسياب ترك شمشيرزن ، گيتى را بگرفته بود .\r\nديدن گودرز ، كى خسرو را به خواب\r\nشبى گودرز در خواب ديد كه ابرى پُر آب از ايران برآمد و بر آن ابر ، سروش « 1 »  خجسته كه در پرواز بود به گودرز گفت : گوش بگشاى ، اگر مىخواهى كه از تنگى و از اين ترك نامور كه همچون اژدهاى نرّ مىباشد ، رهايى يا بى ، بدان كه در توران زمين ، شهريارى نو است كه نامش شاه كى خسروست . او شهريارى از پشت سياوش و هنرمند و سرافراز است . از سوى پدر ، نژادش به كِي كواذ و از سوى مادر به تور مىرسد . چون پاى فرّخ او به ايران رسد ، هر آنچه از روزگار خواهد ، بيابد . آنگاه كمر به كين پدر ببندد و كشور توران را زير و زبر سازد . آب را در درياى قلزم « 2 »  به جوش آوَرَد و هرگز از كين افراسياب ، سر مخارد . شب و روز جوشن بر تن و سوار بر اسپ ، از براى آن كين بجنگد . ليك آگاه باش كه هيچيك از پهلوانان و گردنكشان ايران بجز گيو ، نشانى ازو نيابد . آرى فرمان سپهر گردان ، چنين است و روزگار دادگر به دو مِهر بسيار دارد .\r\nچون گودرز از خواب بيدار شد ، ستايش‌كنان در پيش پروردگار دادار ، ريش سپيد خويش بر خاك ماليد و ديگر به آن شاه گيتى اميدوار گشت . چون خورشيد از دل آن\r\n\r\n","description":"","footnote":" ( 1 ) - سروش همان فرشتهء حامل وحى است .  ( 2 ) - درياى قلزم همان درياى سرخ يا بحر احمر است . ","page_name":" 605 ","page_number":605},
  {"content":"\r\n\r\nسياهىِ چون پر زاغ پديدار شد و همچون چراغى زرّين برآمد ، گودرز سپهبد بر تخت پيلسته بنشست و كاخ را با زيرگاه‌هايى از چوب ساگ « 1 »  بيآراست . آنگاه با دلى پر انديشه ، گيو را پيش خواند و چندى با او از آن خواب سخن راند و به دو گفت :\r\nپِى و روزگار و اختر گيتى افروزت فرّخ بادا . آنگاه كه تو از مادر پاك ْ كيش خود زادى ، سراسر زمين پر از آفرين گشت . ديشب به فرمان يزدان ، سروش خجسته ، بر من پديدار شد . او بر ابرى پر از باد و نم بنشسته بود كه گيتى را يك سره از اندوه مىشست . مرا ديد و گفت : اين همه اندوه ، از براى چيست ؟ چرا گيتى پر از كين و اين چنين خشك باشد ؟ اينها همه از براى آن است كه اين شاه ، بدون فرّ و برز است و راه شاهان ديگر نگاه نمىدارد . ليك چون كى خسرو از توران زمين بيآيد ، رزم و كين را به سوى دشمنان بيافكند . ولى هيچيك از پهلوانان بجز گيو نامور ، پسر گودرز را نبيند . [ اينك اى گيو 
  ] روزگار ، سرنوشت تو را اين چنين گردانده است كه اين اندوه و رنج و بند ، از تو گشايش يابد . تو پيوسته در جنگ ، در ميان رده‌هاى سپاه ، جوياى نام بودى . اكنون نام جاويد به چنگت افتاد ، زيرا تا آن هنگام كه مردم و سخن در گيتى باشد ، چنين نامى هرگز كهن نگردد . اگر چه در اين راه ، رنجى باشد ليك با آن رنج ، نام و گنج يا بى و نامور شوى . پس اگر جاودانه نمانى ، براى تو نام ، بهتر از اين سراى سپنجى باشد . تو با اين كار ، براى گيتى ، شهريارى بيآورى و درخت راستكارى را به بار نشانى .\r\nگيو كه چنين شنيد ، به دو گفت : اى پدر ، من بنده‌ام و تا زنده‌ام به اين فرمان بكوشم . آنچه گفتى خريدارم . اى راهنماى ، باشد كه اين كار ، به نام فرخندهء تو به انجام رسد . آنگاه گيو كه از آن خواب پدر در شگفت شده بود ، به ايوان رفت و آهنگ رفتن كرد . پس به بانوگشسپ « 2 »  - كه دختر رستم و مهين ْبانوى گيو بود - آگهى رسيد\r\n\r\n","description":"","footnote":" ( 1 ) - ساگ همان ساج است .  ( 2 ) - بانوگشسپ )  ( Banugasasp ) Bngoasp  ، ملقب به سوار بوده است .\r\n62 .  Justi , Iranisches , Namenbuch , p  ","page_name":" 606 ","page_number":606},
  {"content":"\r\n\r\nكه گيو آهنگ رفتن كرده است و اسپ مىآرايد . بانوگشسپ به نزد گيو خراميد و او را گفت : اى مهتر نامجوى ، شنيدم كه مىخواهى به توران به روى و از دور و نزديك ، خسرو را بجويى . پس اى پهلوان ، اگر اينك مرا دستور مىدهى با روانى روشن به نزد رستم روم زيرا كه آرزوى ديدن چهرهء او را دارم و از نديدنش جانم پر از اندوه گشته است . تو نيز اى گيهان ْ پهلوان پدرود باش و همه ساله پشت پهلوانان باشى . پس بانوگشسپ به فرمان گيو به سوى سيستان روى نهاد .\r\nرفتن گيو به توران به جستن كى خسرو\r\nچون خورشيد درخشان پديد آمد و زمين بسان گل شنبليد « 1 »  گشت ، گيو دلير ، كمربسته و سوار بر اسپى بادپاى بيآمد . گودرز به دو گفت : آيا در اين راه ، چه كسى را مىخواهى همراه خود ببرى ؟ گيو گفت : اى گيهان ْ پهلوان و اى دلير و سرافراز و اى روشن روان ، تنها كمندى و اسپى مرا يار باشند و بس و شايسته نيست كسى را با خود بدان سرزمين بكِشانم . اگر كسى را با خود ببرم ، شايد كه مرا بشناسند و به جنگم آيند . پس با جامهء هندوان بر تن و كمندى در فتراك و اسپى راهوار و شمشيرى جوهردار ، چندى بدان كوه و دشتها روم تا مگر راهنمايى در پيشم آيد . و در اين راه ، نبايد كه از شهرها بگذرم زيرا اگر مرا بازشناسند ، كيفر آن را ببينم . پس باشد كه به بخت پيروز تو اى گيهان ْ پهلوان ، با شادى و روشن روانى بازآيم . تو نيز بيژن « 2 »  خردسال را در كنار خود نگاهدار و او را بپروران و از گزند روزگار ، پناهش باش و آيين رزم بيآموزش ، زيرا كه او هم شايستهء رزم است و هم بزم . اين را با اين كودكيش\r\n\r\n","description":"","footnote":" ( 1 ) - شنبليد يا شنبليت همان شنبليله است كه گل آن زرد رنگ مىباشد . برهان قاطع ، ماده شنبليد و شنبليله و حواشى معين .  ( 2 ) - بيژن ،  Ban  ، ويژن  Wan  ، ( بيجن ) . 367 .  Justi , Iranisches , Namenbuch , p  برهان قاطع ، ماده بيژن . ","page_name":" 607 ","page_number":607},
  {"content":"\r\n\r\nاز او ديده‌ام و مردانگيش را پسنديده‌ام . تو هم پدرود باش و مرا يارى كن و بيژن را از درد من آزاد بدار . نمىدانم كه آيا ما را جز اين ، ديدارى باشد يا نه ؟ چه كسى اين را مىداند بجز پروردگار گيهان آفرين ؟ آنگاه كه رخسار خويش را از بهر پرستش پروردگار مىشويى « 1 »  ، خداوند گيهان آفرين را به يارى من بخوان .\r\nكه اويست برتر ز هر برترى * همان بندهء اوست هر مهترى\r\nنه بىرأى او گردد اين روز گرد * نه بىامر او باشد اين خواب و خورد\r\nزمين و زمان و آسمان آفريد * توانايى و ناتوان آفريد\r\nبه دويست امّيد ، به دويست باك * خداوند آب ، آتش و باد و خاك\r\nپس مگر كه او مرا به نزديك آن شاه نامور ، راهنما و ياور باشد .\r\nپدر ، پير و آن جوان ، دلير بود و چونان شير ، دهان را به جنگ باز كرده بود . گيو نمىدانست كه او را بار ديگر مىبيند . پس ، از رفتن ، دلش زير و زبر شد . از اسپ فرود آمد و دست گودرز سرافراز و شير را ببوسيد . پدر ، او را تنگ در برگرفت و روى و سرش را بسيار ببوسيد . آنگاه گودرز پير به درگاه يزدان بناليد كه : اى دادگر ، دست مرا بگير . اينك هوش و جان و روان و اين چنين پسر جوان و نامبردار خويش را به تو سپردم . باشد كه كشور ، از اين تنگى رها شود . پس اى پادشاه ، تو او را به من بازگردان .\r\nبسا رنجها كز جهان ديده‌اند * ز بهر بزرگى پسنديده‌اند\r\nسرنجام ، بستر جز از خاك نيست * ازو بهره ، زهرست و ترياك نيست\r\nچو دانى كه ايدر نمانى دراز * به تارك چرا بر نهى تاج آز\r\nهمان آز را زير خاك آورى * سرش را سر اندر مغاك آورى\r\nترا زين جهان شادمانى بسست * كجا رنج تو بهر ديگر كسست\r\nتو رنجى و ديگر كس آسان خورد * سوى خاك و تابوت تو ننگرد\r\n\r\n","description":"","footnote":" ( 1 ) - اشاره به نوعى از دست‌نماز يا وضو است . ","page_name":" 608 ","page_number":608},
  {"content":"\r\n\r\nبَرو نيز شادى سر آيد همى * سرش زير گرد اندر آيد همى\r\nز روز گذر كردن انديشه كن * پرستيدن دادگر پيشه كن\r\nاگر چند مانى ، ببايد شدن * پس از اين شدن ، نيست باز آمدن\r\nبه نيكى گراى و ميازار كس * ره رستگارى همين است و بس\r\nمنه هيچ دل بر جهنده جهان * كه با تو نماند همى جاودان\r\nكنون اى خردمند پاكيزه دل * مشو در گمان ، پاى بركش ز گل\r\nترا كردگارست پروردگار * تويى بنده و كردهء كردگار\r\nچو گردون به انديشه زير آورى * ز هستى مكن اندش و داورى\r\nنشايد خور و خواب و با او نشست * كه خستو نباشد به يزدان كه هست\r\nدلش كور باشد ، سرش بىخرد * خردمندش از مردمان نشمرد\r\nز هستى نشانست در آب و خاك * ز دانش ، كنش را مكن در مغاك\r\nتوانا و دانا و دارنده اوست * خرد را و جان را نگارنده اوست\r\nچون افراسياب - آن سالار توران - در دل ، خود را برتر از همه ديد و آن شاهزادهء جوان را بكشت ، آن روزگار درشت و سخت نيز برايش پيش آمد . كردگار داور ، از پشت سياوش درختى برآورْد كه به بار نشست و آنچه مىبايست بكند ، با او بكرد و از مغز و ايوانش ، گَرد برآورد .\r\nخداوند كيوان و خورشيد و ماه * كزويست پيروزى و دستگاه\r\nخداوند هستى و هم راستى * ازويست بيشى و هم كاستى\r\nجز از راى و فرمان او راه نيست * خور و ماه ازين دانش آگاه نيست\r\nگيو نيز كمر به فرمان او بسته ، همچون شير ژيان بيآمد . پس به تنهايى و بدون آنكه كسى را با خود ببرد ، رفت و تن نازديده‌اش را به يزدان سپرد . و بدين سان تاخت تا اين كه به توران رسيد . در آن راه ، هر كسى را كه تنها ديد ، به زبان تركى از او در بارهء خسرو به خوبى بپرسيد . و چون آن كس مىگفت كه از آن شاه آگهى ندارد ،\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nگيو به شتاب ، خم كمندش را بر او مىآويخت و او را مىكشت و در زير خاك ، نهانش مىكرد تا كسى راز او را نداند و نامش را نشنود . تا اين كه روزى يكى از تورانيان را كه راهنما بود ، با خود ببرد ليك تا چندى بر او راز نگشود . سرانجام روزى به دو گفت : از تو سخنى نهانى پرسم كه اگر كژّى و كاستى را از دلت بشويى و سخن راست گويى ، هر چه خواهى به تو ببخشم و جان و تن خويش را نيز از تو دريغ ندارم . آن ترك راهنما گفت : اگر چه دانش بس است ، ليك با هر كسى ، پراكنده‌هايى از آن است . اگر از آنچه كه مرا پرسى ، آگاه باشم ، بدان كه زبانم را بىپاسخ نيابى . پس گيو به دو گفت : بايد كه زبان راستى بر من بگشايى و بگويى كه اكنون كى خسرو در كجاست ؟ آن راهنما گفت : چنين نامى را هرگز نه پرسيده و نه شنيده‌ام . چون گيو چنين پاسخى از او يافت ، تيغى بزد و سر از تنش جدا ساخت .\r\nيافتن گيو ، كى خسرو را\r\nگيو همچون بيهوشان در توران مىتاخت ، تا مگر در جايى از آن شاه ، نشانى بيابد . و اين چنين هفت سال بگذشت . در اين سالها كمر گيو از آن تيغ و بند و دوال سوده گشت . خوراكش گورخر و پوشش او نيز از چرم گورخر بود و [ گاهى نيز 
  ] گياه مىخورد و آب شور ، بادهء او بود . با رنج و سختى ، بدور از گروه ، گِرد كوه و بيابان مىگشت .\r\nاز سوى ديگر آنگاه كه رستم سپاهيانش را به شتاب از جيحون به ايران بازگرداند ، افراسياب - سپهدار توران - به گنگ بازگشت و بار ديگر توران را به چنگ آورد . آنگاه به پيران فرمود : اى هوشيار ، برو و كى خسرو شوم را از ماچين به اينجا آور و او را به مادرش بسپار ليك از هر سو راه را بر او ببند . پس پيران بىدرنگ فرستاده‌اى را بر اسپى تگاور بفرستاد و پسر سياوخش ، آن خردمند و باهوش را بيآورْد و در همانجا او را به مادرش سپرد . چندى بر اين نيز بگذشت .\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nگيو دلاور ، بدانسان اندوهگين در توران زمين مىگشت . روزى انديشناك به بيشه‌اى نامور رسيد . پس با دلى اندوهناك و دژم به آن مرغزار خرّم رفت . زمين را پر از سبزه و جوى را پر از آب ديد و آنجا را جايگاهى براى آرامش و خواب يافت .\r\nپس ، از اسپ فرود آمد و با دلى پر از انديشه بخفت و با خود مىگفت : شايد آن شب كه گودرز پهلوان ، آن خواب را بديد ، ديو پليد به خواب او آمده بود . اينك كه هيچ نشانى از كى خسرو در اينجا نمىيابم ، از چه رو خود را بدين سان در آزار مىدارم ؟ در اين هنگام ياران و اندوهگساران من يا در رزم ، نام مىجويند و يا در بزم ، روز را به شادى مىگذرانند . ليك بخت من ، گردو بر گنبد افشاندن است « 1 »  .\r\nروانم چون خم كمان ، خميده گشته است و زبان به خيره مىگشايم . براستى كه آن خسرو يا از مادر زاده نشده و يا اگر زاده شده ، زمانه او را به باد داده است . از اين جستن ، بهرهء من تنها رنج و سختى باشد . پس خوشا آن كس كه با زهر بميرد . بارى ، گيو با سرى پر از اندوه و در جستجوى آن شاه ، گِرد آن مرغزار مىگشت . ناگهان از دور ، چشمه‌اى تابان و پسرى سروْبالا و دلآرام بديد كه جامى از مِى به دست گرفته و دسته گلى از گلهاى رنگارنگ بر سر زده بود . بالا و ديدار او نشان از فرّه ايزدى و خردمنديش داشت . گويى سياوخش بر تخت پيلسته بنشسته و تاجى از بيچاده بر سر نهاده بود . از روى او بوى مهر مىآمد و از مويش ، زيب تاج .\r\nگيو در دل گفت : او بىگمان شاه است ، زيرا چنين چهره‌اى تنها سزاوار تخت و تاج باشد . پس پياده ، رو به سوى او نهاد . چون به نزديكيش رسيد ، ديگر آن گرهى كه بر در رنج گيو خورده بود ، سست شد و آن گنج نامورش پديدار گشت . چون كى خسرو از پيش آن چشمه ، او را بديد ، بخنديد و دلش از شادى بردميد و در دل گفت : همانا كه اين پهلوان كسى جز گيو نيست « 2 »  زيرا كه در اين سرزمين ، هيچ\r\n\r\n","description":"","footnote":" ( 1 ) - كنايه از كار بيهوده كردن است .  ( 2 ) - پيش از اين ديده شد كه سياوش تمامى سرنوشت و سرانجام كار خود و كى خسرو را از اخترشناسان و موبدان شنيده و به فرنگيس بگفت . طبعاً فرنگيس نيز آنها را به كى خسرو گفته بود و او منتظر آن روز بود كه از ايران به جستجوى او بيآيند . ","page_name":" 611 ","page_number":611},
  {"content":"\r\n\r\nپهلوانى چون او نباشد . او آمده كه مرا به ايران ببرد تا شاه گردم . چون گيو پهلوان و نامدار نزديك شد ، شاه خسرو از جا برخاست و او را گفت : خوش آمدى اى گيو كه با فرّ ايزدى و داد بيآمدى . اين راه را چگونه سپردى ؟ برگوى كه آيا از كاووس شاه و گودرز و توس آگهى يا نه ؟ آيا شادند و در دل ، به ياد خسرو هستند ؟ رستم پهلوان پيل تن و زال و آن انجمن چگونه‌اند ؟ چون گيو آن سخنان را بشنيد ، خيره ماند و نام پروردگار بر زبان آورد و به دو گفت .\r\nاى شاه سرفراز ، اينك گيتى را به مِهر تو نياز آمده است ، برآنم كه تو از تخم كيان و پسر سياوش و همان خسرو هستى . ليك اى سرِ راستگويان ، با من بگوى كه چه كسى با تو از گودرز سخن گفته است ؟ خرّم و فرهمند باشى . بگوى كه چه كسى تو را از گشواد و گيو آگهى داد ؟ كى خسرو به دو گفت : اى شيرْمرد ، اينها كه بگفتم ، مادرم از پدرم شنيده بود و مرا ياد كرد . آن هنگام كه پدرم گاهِ اندرز دادنش فرا رسيده بود ، به فرّ يزدان ، زبان برگشود و با مادر نامورم بگفت كه چه بر سرش خواهد آمد و سرانجام كى خسرو پديد آيد و آن بندها را كليدى گردد . او گفت آنگاه كه كى خسرو ، پهلوانى سرافراز گردد ، گيو به توران بيآيد و كى خسرو را به سوى تخت ايران و به پيش آن نامداران و شيران ببرد . و كى خسرو گيتى را با مردانگى به زير پاى آوَرَد و كين ما را به جاى آرَد .\r\nپس گيو به دو گفت : اى سرِ سركشان ، برگوى كه از فرّ بزرگى چه نشانى دارى ؟ نشان سياوش ، خال سياهى بود كه بر رخسار چون گلش داشت . اينك تو نيز بازو بگشاى و به من بنماى زيرا كه نشان تو نزد آن انجمن پيدا باشد . پس كى خسرو تن خود را برهنه كرد و به گيو بنمود . گيو نگاه كرد و آن نشان سياه را بديد . آن نشانه ، از زمان كى كواذ ، در همهء كيان ديده مىشد و نشان درستى نژاد كيانيان بود . پس چون گيو آن نشان را بديد ، او را نماز برد و اشك از ديدگان بباريد و آن رازها با او بگفت .\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nكى خسرو - آن شهريار زمين - او را در برگرفت و از شادى بر او آفرين كرد . آنگاه از ايران و تخت شاه و از گودرز و رستم رزمخواه بپرسيد . گيو گفت : اى شاه سرافراز و بيدار و فرخنده‌پِى ، بدان كه اگر پروردگار دانندهء خوب و زشت ، سراسر بهشت را نيز به من مىسپرد و يا اين كه تاج شاهى هفت كشور بر سرم مىنهاد ، دلم به اين خرّمى نمىشد كه اكنون روى تو را در اين توران زمين بديدم . چه كسى در ايران مىداند كه آيا من زنده‌ام يا در خاكم و يا اين كه به آتش افكنده شده‌ام ؟ چه كسى مىداند كه [ گويى 
  ] سياوخش را زنده ديده‌ام و از تيمار و رنجش بپرسيده‌ام ؟ پس پروردگار را سپاس كه سرانجام ، اين رنج سخت ، به شادى و خوبى سر آمد .\r\nآنگاه هر دو از آن بيشه برفتند و خسرو از گيو در بارهء كاووس شاه و آن اندوه و درد هفت سالهء او و از خورد و خوابش بپرسيد . گيو نيز با او بگفت كه پروردگار دادار گيتى چه پيش آورْد و از آن خواب گودرز و آن رنج دراز و خورد و خواب و درد و آرام و ناز خود و نيز از كاووس كه گذشتِ ساليان ، فرّهء او را بيافكنْد و از درد پسر ، بىپا و سر گشت و از اين كه ديگر رنگ و بو از ايران پراكنده شد و همه جا رو به ويرانى آورْد ، با كى خسرو سخن گفت . دل خسرو از آن درد و رنج بسوخت و رخسارش چون آتش برافروخته گشت . پس به گيو گفت : اكنون پس از آن همه رنجهاى دراز ، بخت براى تو آرام و ناز آوَرَد . پس براى من چون پدرى باش و اين را با كسى مگوى و ببين تا روزگار چه پيش آوَرَد .\r\nرفتن گيو و كى خسرو به سياوشگرد\r\nپس كى خسرو بر اسپ گيو بنشست و گيو با تيغى هندى در دست ، پيش رفت و هر كس كه بر سر راه ايشان مىآمد ، گيو بيدار دل ، بىدرنگ گردنش را مىزد و او را در زير گل و خاك نهان مىكرد . و بدين سان به سوى سياوخش‌گرد رفتند و فرنگيس را نيز نهانى از آن كار آگاه ساختند و او را با خود يار كردند تا هر سه ، پنهان از آن دليران\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nپرخاش جوى توران ، راهى شوند . فرنگيس گفت : اگر نيك درنگ كنيم ، همانا كه گيتى را بر سر خويش به تنگ آورده‌ايم . افراسياب نيز از اين كار ، آگهى يابد و خور و خواب از خود دور سازد و چون ديو سپيد بيآيد و ديگر دلمان از جان شيرين ، نوميد گردد .\r\nاينان ، يكى از ما را نيز در گيتى ، چه آشكار و چه نهان ، زنده نگذارند . گيتى پر از بدخواه و دشمن و همهء مرزها جاى اهريمن است . و تو اى فرزند فرهمند من بشنو تا تو را پندى بگويم . بدان در جايى كه از اينجا دور نيست ، مرغزارى است . كه بر سر راه سواران توران نيست پس تو پگاه به همراه گيو با زين و لگامى سياه به سوى آن مرغزار برو . كوهى ببينى كه سر به آسمان برآورده و ابر بر آن چهره مىسايد . چون به بالاى آن كوه برآيى ، مرغزارى چون بهار خرّم بينى كه جويبارى در آن روان است و روان از ديدار آن تازه مىگردد . چون خورشيد درخشان گردد ، همهء گله‌هايى كه در آن كوهسارند ، به سوى آن جويبار ، به آبشخور آيند . پس تو آن زين و لگام را به بهزاد « 1 »  بنماى و چون رام گردد ، به پيش او برو و روى خود را به دو نشان ده و او را بخوان و دستت را به مهربانى بر او بمال . آن هنگام كه سياوش از گيتى نااميد گشت و روز سپيد بر او تيره شد ، به آن بهزاد شبرنگ گفت : از اين پس از باد نيز فرمان مبر و پيوسته در كوه و مرغزار باش تا اين كه كى خسرو بيآيد و تو را خواستار گردد . پس در آن زمان ، اسپ او باش و گيتى را به زير پا بكوب و دشمن را از زمين بروب .\r\nگرفتن كى خسرو ، بهزاد را\r\nپس كى خسرو - آن سالار پهلوان - بر اسپ بنشست و گيو نيز در پيش او روان شد و بسان چاره‌جويان ، از آن سربالايى به بالا رفتند تا اين كه به بالا رسيدند . آنگاه آبى بخوردند و سيراب گشتند . پس خسرو سرفراز چون به نزديك آن چشمه رسيدند ،\r\n\r\n","description":"","footnote":" ( 1 ) - بهزاد نام اسب سياوش بوده كه نامش غالباً با صفت شبرنگ آمده است . ر . ك . ، ص 475 . ","page_name":" 614 ","page_number":614},
  {"content":"\r\n\r\nشتابان برفت و زين و لگام را به بهزاد بنمود . چون بهزاد نگاه كرد و كى خسرو را با آن زين خالدار و جا پاى دراز و دامنهء زين خدنگ سياوش بديد ، آهى سرد از جگر بركشيد و در پاى همان آبشخورى كه بود بايستاد و پا پيش نهاد . كى خسرو كه او را آرام يافت ، با زين به سوى او شتافت . آن اسپ شبرنگ و راد همچنان بر جا ايستاده و چشم در چشم كى خسرو دوخته بود . كى خسرو و گيو از آن كار ، گريان شدند و گويى بر آتش تيز ، بريان گشتند و با زبانى پر از نفرين افراسياب ، اشك از ديدگان بباريدند .\r\nكى خسرو دست بر چشم و روى و بر و يال و موى بهزاد بماليد و سرانجام ، آن لگام را به سر او كرد و زين بر او نهاد و پيوسته با درد ، ياد پدر بكرد .\r\nچون كى خسرو بر زين بنشست و ران بيفشرد ، آن اسپ گران ، از جا برآمد و چون باد بردميد و پريد و از برابر گيو ناپديد گشت . دل گيو پر از اندوه شد و خيره بماند و نام يزدان بر زبان آورد و گفت : همانا كه اين اهريمن چاره‌جوى بود كه بسان اسپى پديدار گشته بود . اكنون جان خسرو از دست برفت و رنج من پديد آمد . براستى كه آن گنج من از گيتى ، رنج بود . ليك از سوى ديگر ، چون كى خسرو نيمى از آن كوه را سوار بر بهزاد بتاخت ، بازگشت . پس گيو به پيش او رفت . كى خسرو - آن شاه بيدار دل و پهلوان - به گيو گفت : اكنون شايسته باشد كه انديشهء تو را اى پهلوان ، به روشن روانى ، آشكار سازم . گيو گفت : اى شاه سرفراز ، براستى سزاوار است كه رازها بر تو آشكار باشد . با اين فرّ و برز كيانى ، نهان هر چيزى را بدانى . پس كى خسرو به گيو گفت : اى پهلوان ، تو با خود انديشيدى كه اين اسپ فرّخ‌نژاد ، اهريمنى بود كه به جنگ كى خسرو جوان آمد و اكنون كه رفت ، رنج مرا باد كرد و روان من پر از اندوه ، ولى ديو ، شاد گشت . گيو كارآزموده كه چنين شنيد ، از اسپ به زير آمد و بر كى خسرو آفرين بخواند و گفت : روز و شب بر تو فرخنده باشد و دل بدسگالانت كَنده بادا .\r\nبراستى كه با برز و اورنگ و جاه و فرّى و پروردگار داور ، تو را هم هنر بداد و هم نژاد .\r\nپس هر دو با مغزى پر انديشه و روانى راهجوى ، از آن بالا به سوى ايوان روى نهادند . چون به نزد فرنگيس بازگشتند ، چندى از آن راه درازى كه در پيش داشتند ،\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nسخن گفتند و نيز از اين كه آن كار بايد نهانى باشد و كسى از كارشان آگه نگردد . چون فرنگيس ، روى بهزاد را بديد ، از اشك ، رخسارش ناپديد گشت . رخسار خود را بر يال و بر آن نهاد . و پيوسته روان سياوش را ياد كرد . پس از آنكه بگريست ، به شتاب به سوى گنجى روى نهاد . در آن كاخ ، او را گنجى نهان بود كه هيچ‌كس در گيتى از آن آگه نبود . آن گنج پر از دينار و درم و ياكند بسيار و گوپال و برگستوان و دشنه و تيغ و گرز گران بود . فرنگيس با دلى پر از خون و درد و جگرى خسته ، در پيش پسر ، آن گنج را بگشود و به گيو گفت : اى كه در اين راه رنج بردى ، بنگر كه از اين گنج ، از دينار و گوهر شاهوار و ياكند و تاج گوهرنگار ، چه خواهى ؟ همانا كه ما پاسبان اين گنجيم و گنج از آن توست كه آن رنجها ببردى . گيو كه چنين ديد ، در پيش فرنگيس ، زمين را ببوسيد و گفت : اى مهتر بانوان ، براستى كه زمين ، از تو چون بهشت بهارى مىگردد و آسمان ، نيك و بد را از تو مىآموزد . گيتى به پيش فرزند تو بنده بادا و سر بدسگالانت افكنده باد . پس چون چشم گيو بر آن همه خواسته افتاد ، از ميان آنها ، زره سياوخش پهلوان را برگزيد ، آنگاه آنچه از آن گوهرها ، پر مايه‌تر بود ، تا جايى كه توانستند ، با خود برداشتند . و كلاهخود و برگستوان پر مايه و جنگ افزار سياوش پهلوان را نيز ببردند . پس از آن ، كى خسرو در آن گنج را استوار ببست و آهنگ رفتن به سوى بيابان كرد .\r\nرفتن فرنگيس با كى خسرو و گيو به ايران\r\nچون اينها همه كرده شد ، بر آن اسپان بادپا ، زين نهادند و فرنگيس ، كلاهخودى بر سر نهاد و هر سه نهانى و همچون باد به سوى ايران رو نهادند . ليك آن سخن ، در نهان نماند و كسى به نزد پيران آمد و به دو گفت : گيو سرفراز از ايران به نزد كى خسرو - آن شاه پهلوان و بيدار دل - بيآمد و اينك فرنگيس و كى خسرو و گيو پهلوان و جنگجوى به سوى ايران روى نهادند . چون پيران ، اين سخن بشنيد ، بسان شاخ\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nدرختى بلرزيد و سخت اندوهگين گشت و در دل گفت : اكنون هر آنچه كه از سياوش شنيده بودم ، پديد آمد . ليك افراسياب را چه گويم ؟ ديگر آب من نزد او تيره گشت .\r\nپس پيران ، كلباد و نستيهن پهلوان را از ميان پهلوانان برگزيد و بفرمود تا سيسد سوار ترك با ايشان به جنگ روند . آنگاه پيران به آن سپاهيان گفت : به هوش باشيد و بر پشت زين ، سر نيز مخارانيد و سرِ گيو را بر نيزه و فرنگيس را در خاك كنيد و آن كى خسرو شوم و بد اخترْپِى را به بند آوريد . و بدانيد كه اگر آن بَدْنِشان از جيحون بگذرد ، ديگر چه‌ها كه بر اين سرزمين و اين سركشان نيآورد .\r\nبدين سان سپاهى اين گونه پهلوان و جوان با آن دو پهلوان بيدار روان شدند . از سوى ديگر ، فرنگيس و پسر رنجديده‌اش از آن راه پيمودن و رنج شبانه بردن ، به خواب رفته بودند و گيو پاسبانى مىكرد و با رنج و خشم به راه مىنگريست . اسپ گيو چنان كه آيين پهلوانان بود ، در برگستوان بود و خودش نيز زره بر تن و كلاهخود بر سر ، با دلى خشمگين ، تن به مرگ نهاده بود .\r\nگريختن كلباد و نستيهن از بر گيو\r\nچون گيو ناگهان از دور ، گَرد آن سپاه را بديد ، دستى بزد و تيغ از ميان بركشيد و بسان ابر ، چنان خروشى برآورد كه مغز و جان شير نيز تاريك گشت . آنگاه چون گَرد به ميان آن سواران درآمد . از تاختن او خاك ، چون لاژورد گشت . با دشنه و گرز با ايشان جنگيد و از زخم گوپالش ، همهء آن سپاهيان را از جنگ ، سير ساخت . گيو پس از آن همه كه چشمانش اشكبار بود ، در آن روزِ خشم ، دلشاد و خندان گشت . آنگاه آن سپاهيان نيرومند كه چون شير ژيان بودند ، گيو را در ميان گرفتند . از بسيارىِ نيزه‌ها ، آن آوردگاه همچون نيِستان گشت و روى خورشيد و ماه را بپوشانيد . دل گيو شير ، اندوهگين شد و آن چنان خون بريخت كه آن نِيستان را چون مِيستان كرد .\r\nبسيارى از ايشان را بر زمين افكند . تا اين كه آن سواران پهلوان از او به ستوه آمدند .\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nپس كلباد به نستيهن پهلوان رو كرد و گفت : اين گيو با آن يال و دوش ، همچون كوه خاراست . ليك دانم كه اين همه از تيغ و گوپال گيو پهلوان نباشد و اينها از فرّ كى خسرو است . نمىدانم كه به اين سرزمين چه آيد ؟ ولى از فرمان يزدان ، گذر نباشد و اين نشان گفتار اخترشناسان است كه به توران و به سركشان بد رسد .\r\nبارى اگر چه ، آن سواران با آن سپاه نيرومندِ با دار و گير ، همچون شير بتاختند و چنان خروش و نالهء كارناى برآمد كه دل كوه نيز از جاى بجنبيد ليك سرانجام ، همهء دشت و دَهار پر از كشته و خاك از آن خونها چون ارغوان گشت . آن سپاهيان زخمى نيز همگى از برابر گيو سرفراز و لشگرْپناه بگريختند و به نزد پيران گردنفراز بازگشتند .\r\nگيو دلير نيز با بر و چنگى خون آلوده همچون شير به نزديك كى خسرو آمد و به دو گفت : اى شاه ، دلت را شاد و آباد كن و خِرَد را يار دار . بدان كه كلباد و نستيهن تيز چنگ با سپاهى به جنگ ما آمدند ليك از ايشان ، آنان كه زنده ماندند ، آن چنان بازگشتند كه ديگر بايد بر يال و بَرِشان گريست . بجز رستم ، هيچ سوارى را در ايران نمىشناسم كه با من توان كارزار داشته باشد . پس كى خسرو پاك ْ كيش از گيو شاد شد و او را بسيار ستود و آفرين كرد . آنگاه چيزى بخوردند و از بيراهه روان شدند .\r\nاز سوى ديگر چون تركان ، بدانگونه خسته و زار و بريان به نزد پيران رسيدند ، پيران برآشفت و به كلباد گفت : چگونه نبايد از اين كار در شگفت شد ؟ برگوييد كه با گيو چه كرديد ؟ خسرو كجاست ؟ راست بگوييد كه كار بر چه سان رفت . كلباد به دو گفت : اى پهلوان ، اگر به پيش تو زبان برگشايم و بگويم كه گيو دلاور با پهلوانان ما چه كرد ، ديگر دلت از دشت نبرد سير مىگردد . تو بسيار مرا در ميان سپاه ديده‌اى و نبرد مرا هم پسنديده‌اى . من گيو را بدانسان از بر اسپ جنباندم كه گفتم بىدرنگ به زير خواهد افتاد . ليك او بيش از هزار زخم گوپال مرا بخورد و نجنبيد . گويى سرش چون سندان گشته بود و بر و بازويش از دندان پيل بود . من جنگيدن رستم را بسيار ديده‌ام و از جنگاوران نيز فراوان شنوده‌ام . ليك هرگز او را در هنگام زخم خوردن و نيز در\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nپيچش و گردش كارزار ، اين چنين پايدار نديده‌ام . اگر آن گرزها موم بودند و سر نيزهء سواران نيز از چرم پلنگ بود ، باز هم مىبايست آن بر و يال و چنگال او خرد و كوفته مىگشت . ليك او هر زمان نيز جوشان مىشد و بار ديگر چون پيل مىخروشيد .\r\nسرانجام نيز آن دشت از بسيارىِ كشتگان ، چون كوه گشت و دليران ما از آن يك تن به ستوه آمدند .\r\nناگهان پيران برآشفت و به دو گفت : ديگر بس است . همانا كه ياد كردن آن كار ، در پيش ديگران ، ننگ باشد . اين همه سخن از يك سوار مىگويى ؟ پس ديگر آهنگ جنگ پهلوانان مكن . تو با آن نستيهن نامور و سپاهى چون شيران نرّ برفتى و اكنون گيو را همچون پيل مستى ساختى و نام خودت را نيز در ميان پهلوان ، پست گردانيدى . اينك چون افراسياب از اين كار آگهى يابد ، ديگر آن تاج شاهنشاهى را بياندازد زيرا كه دو پهلوان دلير و سوار و چنان سپاهى در جنگ با يك سوار ، پشت كردند و آن سوار ، بسيارى از دليران ايشان را بكشت . آرى ، تو مرد درفش و گوپال و كوس نيستى و شايستهء سرزنش و فسوسى « 1 »  .\r\nآمدن پيران از پِى كى خسرو\r\nآنگاه پيران هزار سوار پهلوان و شايستهء كارزار برگزيد و بديشان گفت : بر شما بايسته است كه به شتاب از پِى آن بدگمانان شويد و هيچ درنگ مداريد . زيرا اگر گيو و خسرو به ايران رسند ، ديگر به اين سرزمين ، خاك و آب نيز نماند ، از آن رو كه زنان نيز در ايران چون شير شوند . افراسياب نيز اگر چنين شود ، دلش داغدار گردد و رفتن ايشان را گناه من بداند ، نه از گردش اختر و خورشيد و ماه .\r\nپس آن تركان ، به فرمان آن پهلوان نامور ، چون باد برفتند و شب و روز ، يك سره\r\n\r\n","description":"","footnote":" ( 1 ) - فسوس به پارسى به معناى تمسخر است . ","page_name":" 619 ","page_number":619},
  {"content":"\r\n\r\nتاختند تا اين كه به رود ژرفى رسيدند كه بُن آن ژرف و پهنايش كوتاه و نامش گلزرّيون بود كه در بهاران همچون درياى خون مىگشت . چون آن سپاه بدانجا رسيدند ، به ناگزير پراكنده شدند . در آن سوى رود ، گيو و كى خسرو خفته بودند و فرنگيس نشسته و پاسبانى مىكرد . ناگهان فرنگيس از آنجا درفش سپهدار توران را بديد . پس به پيش گيو شتافت و او را آگاه كرد و گفت : اى مرد رنجديده ، برخيز كه روزگار ستيزت پيش آمد . سپاهى از پسِ ما بيآمده است . مىترسم كه زمان از دست برود . همانا اگر تو را بيابند ، جانت را بستانند و دل ما را از آن درد ، پيچان كنند . مرا نيز گريان ، با پسرم در بند آورده و به پيش افراسياب ببرند و ديگر ندانم كه چه بر سر ما آيد . چه كسى از راز آسمان آگاه است ؟ گيو كه چنين شنيد ، به دو گفت : اى سرِ بانوان ، چرا اين چنين روان خويش را تيره كرده‌اى ؟ تو اينك با كى خسرو به بالاى يك بلندى برو و بدان كه پروردگار گيهاندار پيروز ، يار من و بخت ، با من است . پس به نيروى يزدان جان آفرين بر اسپ سوار گردم . كى خسرو به دو گفت : اى رزمساز ، ديگر كار من بر تو دراز گشته است . من از دام سختى و رنج رهايى يافتم . پس تو نيز اين اندازه در دَم اژدها مرو . اكنون بر من بايسته است كه به دشت رَوَم و با شمشير خويش ، خون بر آسمان بيافشانم . ليك گيو به او گفت : اى شاه سرافراز ، گيتى نيازمند تاج تو است . ولى من پهلوانم و پدرم نيز پهلوان است و هفتاد و هشت برادر نيز دارم . ليك اگر تو كشته شوى ، ديگر گيتى از دست مىرود . چه كسى از آن پس كمر به شاهى بندد ؟ پهلوان ، بسيار است و شاه ، اندك .\r\nاندك ، هم نه ، كه هيچ شاهى ديگر نباشد . اگر من كشته شوم ، پهلوانان ديگرى باشند .\r\nليك اگر تو در اينجا تباه گردى ، هيچ كسى شايستهء تخت و تاج نباشد و آن رنج هفت سالهء من به باد رَوَد و ديگر اين كه آن بدنژادان نيز بر ما شكست آورند . پس تو به بالاى آن بلندى برو و سپاه را از آنجا بنگر . و بدان كه يزدان گيهان آفرين ، يار من باشد .\r\nاگر هم كه پيروز گردم ، آن از فرّ تو باشد ، زيرا كه گيتى در سايهء پرِ تو زنده است .\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nجنگ پيران با گيو\r\nگيو ، زره بپوشيد و سوار بر اسپ ، چون شير بيآمد . در آن سوى رود نيز پيران سپهبد و سپاهيانش بودند و رود ، ميان ايشان ، راه را بسته بود . گيو چون تندر بهارى بغرّيد و از سالار آن سپاه ، پهلوانى را به جنگ خواست . پيران برآشفت و دشنام داد و به دو گفت : اى بدتن ِ بدنژاد ، تو به تنهايى به جنگ اين سپاه آمده‌اى ؟ پس اكنون ژوپينها خواهى خورد و تنت را چنگ شاهين ، نساجامه « 1 »  خواهد گشت . بدان اى سوار ، كه اگر كوه آهن نيز باشى ، اين سواران من چون هزار مور به گِرد تو آيند و آن زره‌ات را در برت چاك چاك كنند و تو را چون مردارى بدون سر بر خاك كشند .\r\nيكى داستان زد هزبردمان * كه چو بر گوزنى سر آرد زمان\r\nزمانه همى دَم برو بشمرد * بيآيد دوان پيش من بگذرد\r\nاكنون زمانه تو را نيز [ چونان گوزنى 
  ] به پيش من و اين سپاه نامدار بيآورْد .\r\nگيو سترگ - آن پهلوان بزرگ و سرِ سركشان - چون آن سخنان پيران را بشنيد ، بغرّيد و گفت : اى ترك بدگوهر ديوزاد ، سپهبدى چون تو در گيتى مبادا . تو مرا در كين خواهىِ سياوش ديده‌اى و زخمم را پسنديده‌اى . ديدى كه آن همه از بزرگان ترك و چين ، در آن روز كين ، به دست من كشته شدند . همهء خان و مان تو را به تاراج دادم و گزند بر جانت آوردم . دو تن از زنان مهتر خانه‌ات را كه يكى خواهرت و ديگرى زنت بود و به جان و تن خويش لرزان بودند ، در بند آوردم و از ختن كِشان كِشان بيآوردم . چون دو تن از تركان دژم را ديدم ، به كهتر ايشان بنده‌اى بخشيدم . پس او همچون زنان ، در جنگ با من پشت كرد و رفت . تو نيز همچون زنى هستى پس در ميان مردان ، لاف\r\n\r\n","description":"","footnote":" ( 1 ) نساجامه به پارسى به معناى كفن است . ","page_name":" 621 ","page_number":621},
  {"content":"\r\n\r\nمردى مزن . و بدان كه تا جاودان ، مهتران با رامشگران و رود ، اين ننگ را بر زبان آورند و بگويند كه گيو به تنهايى آمد و خسرو را ببرد . همانا كه ديگر نامتان ، ننگ گرفت . ديگر اين كه بدان بسيارى از بزرگان روى زمين ، از فغفور و قيصر و خاقان چين و بزرگان و خويشان كاووس شاه و دليران و پهلوانان زرّين كلاه ، همگى دختر رستم را به خواهشگرى از او خواستند . توس نيز خواست تا داماد رستم شود و كسى را به نزدش فرستاد . ليك رستم بر او فسوس بسيار كرد و هيچيك از آنها را نيز سزاوار نيافت و سر از پيمانشان بتافت . در بسيارى از پهلوانان گيتى نگاه كرد و هيچيك را نپسنديد . ليك سرانجام ، رستم گردنكش نامدار ، از ميان آن همه بزرگان ، مرا برگزيد و آن دختر برگزيده‌اش ، آن مهين دخت ، بانوگشسپِ سوار را كه نزد او از افسرش نيز گرامىتر بود ، به من داد و با اين كار ، سرم را به آسمان بركشيد . من نيز خواهرم ، آن مهتر بانوان ِ شهر ، - بانو ارم « 1 »  - را به رستم دادم . اكنون در گيتى هيچ‌كس را جز رستم ِ شيرمرد ، همآورد خويش ندانم . پس آنگاه كه من و رستم به كين خواهى آييم ، تو ديگر بايد مويه‌گرى كنى . اينك با اين دشنهء آبگون ، گيتى را به پيش چشمانت سياه سازم . اگر يك تن را نيز از اين سپاه ، زنده گذاشتم ، ديگر تو نام مرا به مردانگى مخوان . من ، خسرو شاهنشاه را به ايران ، به نزد شاه دليران ببرم و او را بر تخت پيلسته نشانم و تاجى دل افروز بر سرش نهم . آنگاه گبر گرانمايه بر تن كنم و توران زمين را كنام شيران ايران سازم . من پسر گودرز گشوادگان ، سرِ سركشان ، گيو آزادگانم . و تو ترك بدبخت ، پيران شومى كه تاج و تخت و سرزمينت مباد . اكنون مرگ تو با اين خم كمند من است و بىگمان ، جوشن و كلاهخود ، نساجامه‌ات خواهد گشت .\r\n\r\n","description":"","footnote":" ( 1 ) - يوستى اين نام را به صورت شهربانو ارم  ahrbn Irem  آورده است . 276 .  Justi , Iranisches , Namenbuch , P  ","page_name":" 622 ","page_number":622},
  {"content":"\r\n\r\nگرفتار شدن پيران در دست گيو\r\nچون پيران ، سخنان گيو را بشنيد ، خشمگين گشت و دلش پر جوش و چشمانش پر اشك شد . پس اسپ را از جا برانگيخت و ران بيفشرد و گرز گران را به گردن برآورد و يزدان نيكىدهش را درود گفت و همچون كشتى ، از دشت به رود رفت .\r\nگيو هيچ در جنگ شتاب نكرد ، تا اين كه پيران سپهبد از آب برآمد . گيو با فريبكارى ، روى از جنگ با پيران بپيچيد و از برابر او بگريخت . پيران در پىِ او بتاخت و به دو نزديك شد . گيتى چون شب تيره ، تاريك گشت . چون گيو بدين سان پيران را از كنار رود و سپاهيانش دور ساخت ، گرز را از زين درآورد و چنان بر پيران پهلوان بتاخت كه گويى اژدهايى دمان است . پيران شير ، از برابر گيو بگريخت . ليكن گيو دلير از پىِ او بتاخت و نهان از ديدگان پيران ، كمند پيچانش را از فتراك بگشود و آن را بر پيران بيانداخت . و بدين سان پيران را در بند آورد و او را از زين برگرفت و در پيش خود ، به خوارى و پياده بيافكند و از لب رود دورش بساخت . آنگاه او را بر خاك افكند و دستش را ببست و خود ، جنگ افزار پيران را بپوشيد و بر اسپ او بنشست و درفش پيران را در دست گرفت و اين چنين تا لب رود گلزرّيون برفت .\r\nچون تركان ، درفش سپهدار خويش را بديدند ، ناچار به پيش رفتند . خروش و نالهء كارناى و ناى سرغين و دراى هندى برخاست . گيو نيز همچون كشتىاى بر كوههء آب ، درون رود شد و گرز گران را بر دوش برآورد . سپاه توران از كار او در شگفت شده بودند . ناگهان گيو چنان بر ايشان بتاخت كه تركان را خاك بر سر نهاد . از بسيارىِ كشتگان ، دشت همچون كوهى گشت و دليران ترك از زخم گرز او به ستوه آمدند . و بدين سان چون آن گيو شير به ميان رمهء تركان شد ، همهء آن پهلوانان پشت به جنگ نهادند و آن چنان مردان نيرومند و پهلوانى همگى از پيش گيو بگريختند .\r\nگيو نيز آنسان با چيرگى بازگشت و از رود بگذشت كه گويى آن سپاه را به خواب\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nهم نديده است . همچنان بتاخت تا به نزد پيران رسيد و خواست تا سر از تنش جدا سازد . پس او را پياده و به خوارى ، كِشان كِشان و دوان و پر از ترس همچون بيهوشان و با رخسارى زرد و سرافكنده به نزد كى خسرو ببرد . گيو نيز به نزديك خسرو پياده گشت و زين را ببوسيد و بر آن شاه ، آفرين كرد و گفت : اينك اين ناراستكار در دَم اژدها گرفتار آمد . سياوش به گفتار او سر بداد . پس چون او باد گشت ، اين نيز بر باد شود . در همان هنگام ، پيران نيز بر شاه آفرين كرد و بر خروشيد و زمين را ببوسيد و گفت : اى شاه دانش‌پژوه كه در ميان گروه ، همچون خورشيد تابانى ، تو درد و تيمار مرا مىدانى و از آن پيكارى كه از براىِ تو با افراسياب شاه بكردم ، آگاهى . بدان كه اگر من در آن زمان در درگاه افراسياب بودم ، سياوخش شاه تباه نمىگشت . اين من بودم كه تو و مادرت را با چاره‌گرى و فريب ، از چنگ ديو بيرون آوردم . پس اكنون نيز سزاوار باشد اگر من به فرّ و بخت تو از چنگ اين اژدها رهايى يابم .\r\nرها كردن فرنگيس ، پيران را از گيو\r\nپس گيو به كى خسرو نگاه كرد تا چه فرمان دهد . گيو ، فرنگيس را ديد كه ديدگانش پر از اشك بود و زبانش پر از نفرين افراسياب . فرنگيس به گيو گفت : اى سرفراز ، اى كه رنج چنين راه درازى را چشيده‌اى ، بدان كه اين پهلوان پير ، خردمند و راد و روشن روان است . پس از داور دادگر رهنمون ، او بود كه ما را از خون ريختن رهانيد .\r\nمِهر او پرده‌اى بود كه بر جان ما در برابر بدى زده شد . اكنون كه از كردهء خويش زنهار خواسته است ، پس تو نيز اى نامور ، او را بر ما ببخش زيرا كه او هرگز به سوى بدى رهنمون نبود . گيو كه چنين شنيد ، به دو گفت : اى سرِ بانوان ، شاه گيتى همواره جوان بادا ، بدان كه من به ماه و تاج و تخت شاه سرفراز ، سوگند سختى خورده‌ام كه اگر در روز كين ، به دو دست يابم ، زمين را به خونش گلگون كنم . كى خسرو به گيو گفت : اى شيرفش ، از براى سوگندى كه به يزدان خوردى ، روان خود را نابود مساز . اكنون بيا و\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nدلت را به سوگند ، گستاخ ساز و با دشنه‌ات ، گوش او را سوراخ كن . پس چون از دشنه‌ات ، خون بر زمين چكد ، تو را هم از مِهر ياد آيد و هم از كين .\r\nگيو كه دل كى خسرو را بر پيران ، گرم و رخسارش را پر از اشك و آزرم ديد ، برفت و گوش پيران را با دشنه سوراخ كرد و بدين سان سوگندى كه خورده بود راست شد .\r\nآنگاه پيران به كى خسرو گفت : پياده نمىتوانم خود را به سپاه رسانم . پس بفرماى تا اسپم را نيز باز دهد و چنان دان كه هم جانم را به من بخشيده‌اى و هم چيز .\r\nكى خسرو آن شاه دلير - به گيو گفت : اى نرّه شير ، اسپ پيران را به من ببخش . گيو به پيران رو كرد و گفت : اى دلير سپاه ، چرا در آوردگاه ، سست گشتى ؟ اگر اين اسپ بادپاى روان را مىخواهى ، دو دستت را به بند گران ببندم . آنگاه تو سوگند سختى بخور و با اين پيمان ، تن بستهء خويش را آزاد كن . سوگند بخور كه اين بند مرا هيچكس بجز گلشهر نگشايد زيرا كه او مهتر بانوان تو است و هيچ چيز تو از او پنهان نيست . پس پيران ، آن سخن گيو پهلوان را پذيرفت و با سوگند ، اسپ را بخريد . سوگند خورد كه هيچكس در راه ، اين بند را نگشايد ، بجز گلشهر . گيو نيز اسپ را به دو داد و دو دستش را ببست . آنگاه بفرمود تا بر اسپ سوار شد . فرنگيس و كى خسرو خوبچهر ، پيران را با مهربانى در بر گرفتند . پيران نيز بر كى خسرو و بر گيو پهلوان آفرين خواند و برفت .\r\nيافتن افراسياب ، پيران را به راه\r\nاز سوى ديگر چون افراسياب از كار كى خسرو آگه شد ، روز روشن بر او تيره گشت . پس ناى رويين بزد و سپاه را برنشاند و همچون آتش از كاخ براند . دو ايستگاه « 1 »  يكى كرد و چون تير از كمان بجست و بتاخت و سپاه را به آن رزمگاه كلباد\r\n\r\n","description":"","footnote":" ( 1 ) - ايستگاه به پارسى به معناى منزل است كه در فواصل راهها بوده است . ","page_name":" 625 ","page_number":625},
  {"content":"\r\n\r\nو سپاهيانش آورد . ليك ناگهان سپاه را در هر جا پراكنده و كشته بديد . پس افراسياب از ايشان پرسيد : آيا هيچ يك از جنگاوران ما از آمدن آن پهلوان با سپاهيانش از ايران بدينجا ، آگه نبود كه اين چنين سپاه گرانى را بگذرانيد و به اينجا آورد ؟ چه كسى نزد آن ديوزاد آگهى برد كه فرزندى از سياوخش در آنجا مانده است ؟ اگر او را كشته بودم ، اينك چشمانم اين روزگار را نمىديد . سپهرم كه آن سخنان افراسياب را بشنيد ، گفت : اگر دل ما از سپاه هراسان بود ، كه كارى آسان بود . ليك بدان كه تنها گيو پسر گودرز بود و بس و هيچ سوارى با او نديدم . سپاه ما در جنگ با آن يك تن بود كه به ستوه آمد و سرانجام گيو با فرنگيس و كى خسرو برفت .\r\nافراسياب چون آن سخن بشنيد ، ناگهان رنگ رخسارش زرد گشت و دلش از روزگار پر از درد شد و گفت : همانا اينك هر آنچه از دانا شنيده بودم ، پديد آمد .\r\nچو يزدان كسى را كند نيك بخت * ابى كوشش او را رساند به تخت\r\nدر همان هنگام كه سپهرم گفتار افراسياب را شنيد ، ناگاه سپاهى پديدار شد و در پيش آن سپاه ، پيران سپهدار با سر و روى و يال پر خون روان بود . افراسياب گمان كرد كه پيران ، گيو را يافته و با پيروزى از پيش بشتافته است . ليك چون نزديك تر شد ، افراسياب بنگريست و پيران را زخمى بيافت . ديد كه چون سنگ بر آن زين اسپ بسته شده و دو دستش را نيز از پشت با پالهنگ ببسته‌اند . پس در شگفت شد و اندوهگين و انديشناك گشت و از او بپرسيد . پيران ، او را گفت : اى شهريار ، همانا كه شير ژيان و گرگ درّنده و ببر بيان نيز آن چنان كه آن ديو به تنهايى جنگيد ، نجنگند .\r\nآنسان كه او در روز جنگ بردمد ، نهنگ نيز از بيمش در دريا بسوزد . نخست با گرز گران بيآمد و چون پتك آهنگران بكوفت و بسيارى از پهلوانان ما را بكشت و هيچ از آن مردان نيانديشيد . براستى كه از ابر نيز آن چندان باران نبارد كه بر سر او تيغ سپاهيان ما باريد . ليك او گويى سوار بر اسپ در گلستان خفته و با آن گرزش جفت گشته است . سرانجام همهء سپاهيان ما در جنگ با او پشت كردند و هيچ كينه‌خواهى\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nبجز من در پيش او نماند . گيو كمندش را تاب داد و از برابر من بگريخت ، ليك ناگهان آن را بر من افكند و سرم را به بند آورد . ديگر دانش و هوش من پراكنده شد و تنم به خاك آمد . او از اسپ به زير آمد و دو دستم را ببست و مرا در پيش اسپش افكند و خودش سوار شد . آنگاه مرا با آن خوارى به نزد خسرو برد و با آن كار ، بار ديگر داغى بر جانم بزد . پس خواست تا سر از تنم جدا سازد . ليك در همان هنگام فرنگيس ، ياورم گشت . سرم را نبرّيد ، ولى گوشم را بدرّيد و جوشيد و دو دستم را ببست . آنگاه مرا به جان و سر شاه و به خورشيد و ماه و دادار خودكام و به تخت و تاج ، سوگند سختى بداد كه به هيچ‌كس نگويم دستم را بگشايد و اينچنين تا به جايگاه خويش روم . من نيز چون بخت را برگشته ديدم ، سوگند بخوردم . اكنون ندانم كه اين چه رازى در نزد آسمان است كه اين چنين مهر را از ما خواهد ربود . زمانى سر ويالم در كمند است و زمانى ديگر به زير سوگند و بندم .\r\nچون افراسياب گفتار پيران را بشنيد ، از خشم ، اشك در چشم آورد و بانگى بزد و او را از پيش خود براند . پيران نيز بازگشت و خاموش ماند . آنگاه افراسياب باد در سر افكند و لب به دشنام و سوگند برگشاد كه : همانا اگر گيو پسر گودرز و اين ديوزاد « 1 »  ، ابر غرّنده و باد تيز نيز گردند ، ايشان را از ابر بلند فرود آوردم . پس دستى بزد و بند از تيغ بگشاد و گفت : با اين تيغ خود ، به كينه ، ايشان را به نابودى افكنم . چون فرنگيس را به چنگ آورم ، گيتى را در برابر چشمانش تيره و تار كنم و با شمشير تيز ، او را به دو نيم سازم و به ماهى دهم تا او را ريز ريز كند . چون كى خسرو ايران را مىجويد ، ديگر فرنگيس چرا با او باشد ؟\r\n\r\n","description":"","footnote":" ( 1 ) - مراد كى خسرو است . ","page_name":" 627 ","page_number":627},
  {"content":"\r\n\r\nگفتگوى گيو با باژبان\r\nپيران ، اندوهناك به سوى ختن رفت و افراسياب نيز با سپاهيان سركش خود به سوى جيحون تاخت و به هومان بفرمود : به شتاب خود را به لب رود جيحون برسان زيرا اگر آگهى رسد كه كى خسرو از جيحون بگذشته است ، ديگر همه رنج ما باد گردد . اكنون نشان آن گفتهء راستان كه دانا از روزگار باستان بگفت آشكار گشت اين كه از نژاد تور و كى كواذ ، شاهى خيزد كه توران زمين را خارستان سازد و هيچ سرزمينى را آباد نگذارد ، دلش به سوى ايران گرايد و به توران كين ورزد .\r\nاز سوى ديگر گيو و خسرو به رود رسيدند و شتاب بسيار داشتند كه از آن بگذرند . پس در باژگاه « 1 »  از آن باژخواهى « 2 »  كه كشتىها را به آن سوى رود مىبرد ، پرسيدند كه آيا كشتىاى كه بادبانى نو و نشستنگاهى سزاوار كى خسرو داشته باشد ، كدام است ؟ باژخواه كه چنين شنيد ، به گيو گفت : در برابر آب روان ، چاكر و شاه يكسان باشند . اگر مىخواهى كه از اين رود بگذرى ، پس بايد به كشتى درود بفرستى . گيو به دو گفت : تو هرچه خواهى از ما بخواه ، ولى ما را از اين رود بگذران ، كه سپاه نزديك گشت . باژبان كه چنين شنيد ، تيز به سوى گيو رود كرد و گفت من از تو باژ نمىخواهم ليك بر تو است كه از اين چهار چيز ، يكى را به من دهى : يا زره يا آن اسپ سياه يا آن كنيز و يا افسر زرّين . گيو به دو گفت : اى گسسته خِرَد ، اين سخنان كه گفتى ، كجا روا باشد ؟ تو پنداشته‌اى كه با اين باژى كه مىگيرى ، شاه شهرى هستى ؟ تو كه باشى كه شاه يا چنين اسپ بادپيمايى را خواستار شوى ؟ اگر مادر شاه\r\n\r\n","description":"","footnote":" ( 1 ) - باژگاه به معناى جايى بوده كه در آنجا از مردم ، چيزى نظير عوارض خروجى امروز گرفته مىشد و در سر مرز قرار داشت ، همان راهدارخانه . باژخواه يا باژدار يا باژبان هم كسى بوده است كه مسئوليت گرفتن آن باژ ( باج ) يا عوارض و ماليات را بر عهده داشته است .  ( 2 ) - باژگاه به معناى جايى بوده كه در آنجا از مردم ، چيزى نظير عوارض خروجى امروز گرفته مىشد و در سر مرز قرار داشت ، همان راهدارخانه . باژخواه يا باژدار يا باژبان هم كسى بوده است كه مسئوليت گرفتن آن باژ ( باج ) يا عوارض و ماليات را بر عهده داشته است . ","page_name":" 628 ","page_number":628},
  {"content":"\r\n\r\nرا مىخواهى يا بجاى باژ ، افسر شاه يا آن بهزاد شبرنگ بادپيما يا زرهى را كه گشودن گره آن را نيز ندانى و نه از آب ، تر مىگردد و نه آتش و نيزه و شمشير هندى و تير بر آن كارگر مىشود ، خواستارى پس اكنون آب از آن ما و كشتى از آن تو چنين مايه از آن ما و درشتى از آن تو باد .\r\nگذشتن كى خسرو از جيحون\r\nآنگاه گيو رو به كى خسرو كرد و گفت : اگر تو كى خسروى ، پس ، از اين آب ، جز نيكويى نبينى . فريدون چون از اروند رود بگذشت ، تخت شاهى را درود گفت و سراسر گيتى ، او را كه فرهمند و روشن بود ، بنده گشت . پس تو اگر شاه ايران و پناه دليران و شيرانى ، ديگر به چه مىانديشى ؟ تو كه با فرّ و برزى و زيبندهء تخت و تاجى ، كجا آب با تو بد گردد ؟ اگر من و مادرت در اين آب ، فرو شويم تو نبايد اندوهگين گردى زيرا كه خواست گيتى از آفرينش مادرت تنها زاده شدن تو بود ، چون تخت شاهى تهى مانده بود . من نيز از مادر ، براى تو زاده شدم ، پس در اين باره هيچ ميانديش . و اگر جز اين كنى ، دانم كه بىگمان افراسياب به لب اين رود بتازد و مرا زنده بر دار سازد و تو را اى شاه با فرنگيس به دريا افكند تا خوراك ماهيان گرديد و يا اين كه به زير سُم اسپان بياندازدتان . كى خسرو چون چنين شنيد ، به دو گفت : همين كار را بكنم و در اين راه تنها به يزدان فريادرس پناه مىبرم . آنگاه كى خسرو از اسپ فرود آمد و روى بر خاك نهاد و به درگاه يزدان بناليد و گفت : تو پشت و پناه من و راهنمايم به سوى داد هستى ، درشتى و نرمى براى من از فرّ تو و روان و خِرَد ، سايه‌اى از پر توست . كى خسرو اين بگفت و چون ستاره‌اى بر پشت آن اسپ سياه سوار گشت و به آب زد و چون كشتى تا باژگاه « 1 »  براند . فرنگيس و گيو دلير نيز از پسِ\r\n\r\n","description":"","footnote":" ( 1 ) - يقيناً مراد از اين باژگاه ، باژگاه ديگرى بوده كه در آن سوى جيحون و در خاك ايران قرار داشته و متعلق به ايران بوده است . ","page_name":" 629 ","page_number":629},
  {"content":"\r\n\r\nاو چون شيرى كه از آب و از رود جيحون نترسد ، خود را [ با اسپ 
  ] به آب زدند . و بدين سان هر سه با تندرستى از رود گذشتند « 1 »  .\r\n[ چون به آن سوى جيحون رسيدند 
  ] خسرو سر و تن خود بشست و در آن نِيستان ، پروردگار گيهان آفرين را نيايش و ستايش گرفت .\r\nاز سوى ديگر ، چون هر سهء ايشان از رود گذشتند ، آن نگاهبان كشتى ، سرآسيمه شد و به يارانش گفت : اين كارى شگفت است كه هرگز چون آن نديده‌ام . اگر در بهار ، سه تن ، سوار بر سه اسپ با جوشن و برگستوان بتوانند از چنين درياى « 2 »  ژرفى بگذرند ، هر كه خردمند باشد ، ايشان را از مردمان نداند « 3 »  .\r\nپس آن نگاهبان از گفتار بيهودهء خويش كه به آن سه تن گفته بود ، پشيمان شد و كار خويش را تباه شده ديد .\r\nپس با هرچه كه داشت ، كشتى را بيآراست و بادبان برافراشت و به پوزش خواهى به سوى شاه روان شد . چون به لب رود رسيد ، همهء آن پيشكشها را با كمان و كمند و كلاه به پيش شاه آورد . گيو كه چنين ديد ، به دو گفت : اى سگ كم خِرَد ، مگر نگفتى كه اين آب ، مردم را مىبرد ؟ چنين شهريار مايه‌ور و نژاده‌اى از تو كشتى خواست ، ليك تو ندادى . پس اكنون اين پيشكشت نيز مباد . بدان كه چون روز كين فرا رسد ، روزگارت به باد شود . و بدين سان آن رودبان چنان به خوارى از او برگشت كه گويى با جان خود پدرود مىكرد .\r\nرودبان كه چنين ديد ، ديگر به خوارى بازگشت . چون به نزديك باژگاه رسيد ، هماندم سپاهى از توران بيآمد . چون افراسياب به نزديكى رود آمد ،\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 425 ثعالبى ، تاريخ غررالسير ، ص 144 - 143 مسكويه ، تجارب الامم ، ج 1 ، ص 72 مجمل التواريخ و القصص ، ص 47 - 46 مستوفى ، تاريخ گزيده ، ص 89 .  ( 2 ) - در اينجا حكيم فردوسى رود جيحون را دريا ناميده است . اعتماد السلطنه مىنويسد : تركستانيها هر رودخانهء معتبرى را دريا مىنامند . مرآة البلدان ، ج 4 ، ص 2340 . مسعودى نيز توضيح ديگرى در اين باره دارد . او مىنويسد : « جيحون نيز به هنگام طغيان ، درياوار مىشود و اين از آغاز كانون دوم است كه در سمت ولايت فارياب كه زمين فرو رفته است ، به عرض سى فرسخ زمين را مىپوشاند . » التنبيه والاشراف ، ص 63 .  ( 3 ) - يعنى چيزى و راى مردم باشند . ","page_name":" 630 ","page_number":630},
  {"content":"\r\n\r\nهيچ كشتى و يا كسى را در آب نديد . پس بانگ تندى بر باژخواه بزد كه : آن ديو چگونه بر اين رود ، راه يافت ؟ باژخواه ، او را پاسخ داد كه : اى شهريار ، پدرم و من ، هر دو ، باژبان بوده‌ايم ليك هرگز نه ديده و نه شنيده‌ايم كه كسى همچنان كه از روى زمين مىگذرد ، از آب جيحون بگذرد . در بهار كه آب اين رود پُر از آبخيزهاى سخت است ، چون اندر آن شَوى ، ديگر تو را هيچ راه گريزى از آن نباشد . ليك آن سه سوار ، چنان از رود گذشتند ، كه گويى هوا ايشان را در كنار خود نگاه داشته بود و يا اين كه ايشان را از باد و زان زاده و از سوى يزدان به ميان مردم فرستاده‌اند .\r\nچون افراسياب ، آنگونه سخنانى را از او بشنيد ، رخسارش زرد گشت و از سرِ اندوه ، آهى كشيد . آنگاه به آن باژخواه بفرمود كه : شتاب كن و كشتى بر آب افكن و ايشان را براى من بياب و ببين كه آيا آنها رفته‌اند و يا اين كه در جايى خفته‌اند . باشد كه ايشان را بيابيم . پس زود باش و كشتى را بيآور .\r\nپدرود باشى . هومان كه چنين ديد ، افراسياب را گفت : اى شهريار ، بيانديش و آتش را در كنار خود نگاه مدار . تو اگر با اين سوارانت به ايران - كه [ پهلوانانى 
  ] چون گودرز و رستم پيل تن و توس و گرگين سپاه شكن دارد - رَوى ، همانا كه در دَم و چنگال شير خواهى شد . براستى كه از تخت شاهى سير گشته‌اى كه اين چنين به [ نزديك 
  ] چنگال شير آمده‌اى . از اين رود تا چين و ماچين از آن تو و همهء خورشيد و ماه و كيوان و پروين نيز از آن تو باشند . پس تو همين توران و تخت بلند شاهى را نگاهدار ، زيرا كه اكنون از ايران ، بيم گزند نباشد . پس [ چون هومان چنين گفت 
  ] همگى با دلى كه از درد ، پُر از خون گشته بود ، بازگشتند و روزگار درازى بر اين بگذشت .\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nرفتن كى خسرو به اصفهان\r\nچون كى خسرو با گيو به زم « 1 »  رسيد ، گيتى ازو شادمان بود و برخى نيز دژم گشته بودند . پس گيو ، نامه‌اى از سوى خود و كى خسرو - آن شاه پهلوان - نويساند و در آن گفت : اينك آن سپهدار شاد ، آن شاهى كه از تخمهء كى كواذ نامور است ، آن كى خسرو نيكبخت و سرافراز كه آب جيحون در زيرش به مانند تختى شد ، از توران بيآمد .\r\nآنگاه گيو ، سوارى پهلوان و خردمند و بينا دل و دوستدار ، از ميان آن نامداران زم برگزيد و با او آنچه كه از بيش و كم پيش آمده بود ، بگفت و نامه او را به او داد و او را گفت : از اينجا به اصفهان - آن مرز شاهان و جاى بزرگان - برو و به گودرز بگو : اى پهلوان گيتى ، تو [ آن شب بخفتى 
  ] ليك روانت بيدار بود « 2 »  .\r\nنيز او را بگو كه : كى خسرو به زم آمد و در سراسر راه يك باد سخت نيز بر وى نوزيد . آنگاه گيو ، نامه‌اى ديگر براى شاه بنوشت و [ با آن نامهء گودرز و پيامها 
  ] به فرستاده داد . فرستاده از جا برجست و با اسپان كفك افكن بادپايى كه چون آتش مىجهيدند ، روان گشت . بارى ، آن فرستادهء گيو روشن روان ، نخست به نزد گودرز پهلوان آمد و پيام و نامه بداد .\r\nگودرز - آن پهلوان گيتى - نامه را [ از شادى 
  ] بر سر نهاد و از براى سياوش ، بسيار گريست و نفرين فراوان بر افراسياب بكرد . آنگاه فرستاده ، خوى « 3 »  از يال اسپان بپالود و به درگاه كاووس شاه آمد . خروشى به شادى از آن بارگاه برخاست . كاووس ، فرستاده را پيش خواند و بر آن نامهء گيو ، گوهر افشاند . پس همه جا را به شادى بيآراستند و در هر جا ، رامشگران را فرا خواندند .\r\n\r\n","description":"","footnote":" ( 1 ) - ر . ك . ، ص 365 .  ( 2 ) - اشاره به آن خوابى دارد كه پيشتر ذكر آن برفت و گودرز براى كى خسرو ديده بود و كنايه از اين دارد كه آن از خوابهاى صادقه بوده است كه واقع شد .  ( 3 ) - خوى به پارسى به معناى عرق تن است . ","page_name":" 632 ","page_number":632},
  {"content":"\r\n\r\nآنگاه از آن پيروزى گيو گيتىفروز به سرزمين نيمروز نيز آگهى رسيد . پس رستم از براى آنكه هيچ گزندى بر آن شير نرّ نيآمد ، درويشان را زر ببخشيد . سپس رستم ، بانوگشسپ را با خواستهء بسيار و هزار و دويست تن از مهتران نامور با تخت و تاجهاى گران و سيسد و شست ريدك « 1 »  با جام زرّين در دست هر يك ، به شتاب همچون آذرگشسپ « 2 »  روانه كرد . بانوگشسپ نيز همچون مرغى پرّان از پيش پدر بيرون رفت و به سوى گيو روان شد .\r\nاز سوى ديگر ، گيو ، كى خسرو را - كه نامش در سراسر گيتى پراكنده گشته بود - به سوى اصفهان فرستاد . در همه جاى گيتى آگهى شد كه كى خسرو - آن فرزند شاه - از راه بيآمد . پس همهء بزرگان گيتى به سوى اصفهان شدند . گودرز ، آن كاخ بلند را بيآراست و بر همه جاى آن ديباى خسروانى افكند و تختى را با زر و گوهر ، آن چنان كه سزاوار شاهى باشد ، بيآراست و دستبند و گردنبند و گوشوار و تاجى پر از گوهرهاى شاهوار بيآورد . آنگاه سراسر شهر را آذين ببست . و ميدان را نيز بيآراست .\r\nپس همهء بزرگان سرافراز ، خود را آمادهء پذيره شدن كى خسرو كردند و تا هشتاد پرسنگ ، به آيين خويش به پيشواز او رفتند .\r\nچون كى خسرو با گيو پديدار گشتند ، آن سواران پهلوان از اسپ پياده شدند . چون چشم گودرز سپهبد به كى خسرو با گيو افتاد ، اشك از ديدگان بباريد و فراوان از درد سياوش ياد بكرد . آنگاه گودرز پهلوان از اسپ فرود آمد و كى خسرو - آن شهريار جوان - را در برگرفت و او را بسيار ستود و آفرين كرد و گفت : اى شهريار زمين ، بيدار دل و پيروز بخت باشى . بجاى تو نه كشور خواهم و نه تخت . چشم بدخواهت از تو دور باد و روان سياوش پر از نور بادا . يزدان ِ دارندهء گيهان را گواه مىگيرم كه ديدار تو برايم جان فزاست . اگر سياوخش را نيز زنده مىديدم ، اين گونه از دل نمىخنديدم . آنگاه گودرز ، چشم و سر گيو را ببوسيد و گفت : همانا كه تو آسمان را از\r\n\r\n","description":"","footnote":" ( 1 ) - ريدك به پارسى به معناى غلام است .  ( 2 ) - در اينجا آذرگشسپ كنايه از برق جهنده است . ","page_name":" 633 ","page_number":633},
  {"content":"\r\n\r\nنهفتگى بيرون كشيدى ، براستى كه تو گزارندهء آن خواب من و به گاه چاره ، مردى استوار بودى . پس همهء بزرگان ايران ، يكايك ، به پيش او ، رخسار بر خاك نهادند .\r\nبخت گردنفراز ، ديگر فروزنده گشته بود . پس همگى به شادى از آنجا بازگشتند و با روانى روشن به سوى خانهء [ گودرز 
  ] آمدند و يك هفته را در بزمگاهى كه بيآراسته بودند ، به ميگسارى پرداختند . آنگاه به روز هشتم همگى با دلى شاد به سوى شهر كاووس شاه روان گشتند .\r\nرسيدن كى خسرو نزد كاووس\r\nچون كى خسرو به پيش شهريار آمد ، گيتى پر از بوى و رنگ و نگار گشت . همه جا به آيين بيآراستند و در و بام و ديوارها را پر از خواسته كردند . همهء يال اسپان را پر از مشك و مِى كرده و به زير پىِ اسپان ، شكر و درم ريخته بودند . چون كِي كاووس روى خسرو را بديد ، اشك از ديدگان بر رخسارش چكيد . از تخت فرود آمد و به پيش او رفت و چشمان و رخسارش را بر روى او بماليد . كى خسرو جوان ، او را نماز برد و هر دو ، خرامان به سوى تخت رفتند . آنگاه شاه از كى خسرو ، فراوان در بارهء تركان و دربار افراسياب بپرسيد . كى خسرو او را گفت : آن افراسياب بىخرد ، پيوسته گيتى را با بدكردارى مىگذراند . كاووس شاه در بارهء آن افراسياب شوم بخت - كه تاج و تخت و كامش مباد - چه مىپرسد ؟ او پدرم را به آن زارى بكشت و مادرم را سخت بزد تا من در شكم مادرم كشته شوم . هرگز او را از اندوه ، رهايى مباد . آنگاه چون از مادر پاكم زاده گشتم ، آن افراسياب ناسزا ، مرا به كوه فرستاد و من شبان بز و گاوميش و ستوران گشتم و سالها بگذشت و من گذشت شبها و روزهاى خورشيدِ گردنده را مىشمردم .\r\nسرانجام پيران به كوه بيآمد و مرا به نزديك آن افراسياب كين پژوه برد . من از كار و كردار افراسياب بترسيدم و از خشم و آزارش به خود پيچيدم . او چندى از من بپرسيد و با من سخت گفت . ليك من خِرَد و هنر خويش را نهان كردم . اگر مرا از سر\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nبپرسيد ، او را از پاى ، پاسخ گفتم . اگر از خوردن بپرسيد ، از جاى ، پاسخش دادم . پس خداوند ، هوش و دانش او را ببُرد و آن تيره انديش ، مرا بىخرد يافت . پس چون او مغزم را بىمايه يافت ، مرا با نفرين به سوى مادرم فرستاد . ليك اگر او ابرى بود كه از آن در نيز مىباريد ، چون پدرم را كشته بود ، چگونه مىتوانست مرا دوستدار باشد ؟ كِي كاووس كه چنين شنيد ، به دو گفت : اى سرفراز ، اينك گيتى نيازمند تاج تو گشته است زيرا كه نژادت به بزرگان مىرسد و در دانايى و شايستگى نيز چون شاهنشهانى . پس خسرو به كاووس شاه گفت : اى شهريار ، اگر تو را از كار گيو و هر آنچه بكرد ، آگاه سازم ، تو را شگفت آيد و براستى كه جاى شگفتى نيز هست زيرا كه كارى از اين برتر نباشد . آن همه در جستجوى من در توران ، سختى و رنج ببرد . آن هنگام كه سپاهى با دو پهلوان سرفراز ، همچون آتش از پسِ ما بيآمد ، آنچه كه من از گيو ديدم ، هيچ بت‌پرستى « 1 »  در هندوستان ، از پيل مست نيز نبيند . هرگز گمان نمىبردم كه نهنگ دريا نيز بدين سان به جنگ آيد . [ با آنچه كه گيو بكرد 
  ] آن چنان سپاه نيرومندى - همه از پير و جوان - با آن دو پهلوان شكست خوردند و گريختند .\r\nآن دم نيز كه پيران همچون شير ، كمر بسته و سوار بر اسپى بادپاى بيآمد ، گيو كمندى بر يال و كلاهخودش انداخت و سر آن پهلوان را به بند آورد . ليك اى شهريار ، من به خواهشگرى او رفتم ، و گرنه گيو ، سر او را به خوارى و زارى از تن جدا مىكرد . [ من اين كار كردم 
  ] زيرا كه او از آنچه كه بر پدرم آورده بودند ، اندوهگين بود و با من هيچگاه بد نگفته بود . اين او بود كه من و مادرم را از چنگال آن شير دژم ِ آشفته رهانيد . اگر نه افراسياب مىخواست كه سر مرا نيز بسان پدرم از تن جدا سازد .\r\nسرانجام گيو بدانسان با خشم از جيحون بگذشت و چشم بر آب و خشكى نيافكند .\r\nبراستى كسى كه پهلوانى چون او داشته باشد ، سزاوار است اگر كه هميشه جوان بماند .\r\n\r\n","description":"","footnote":" ( 1 ) - بت‌پرست كنايه از هندو است . ","page_name":" 635 ","page_number":635},
  {"content":"\r\n\r\nچون كاووس ، گفتار خسرو را بشنيد ، رخسارش همچون گُل بشكفت . پس سر گيو را در برگرفت و فراوان ، سر و رويش را ببوسيد . آنگاه بر گودرز و آن كشور و سرزمينش آفرين كرد و چنان جامهء شاهوارى به او داد كه هيچكس در گيتى ، از كهتران و مهتران ، نديده بود . پس از آن گشادنامه‌اى بر پرنيان نوشتند و خراسان و رى و قم و اصفهان را به او داد . كاووس با اين كار ، فرّ جمشيدى به او داد و آن دلاور ، ديگر سر به خورشيد برآورد . آنگاه كاووس به او گفت : تو رنج بسيارى كشيدى ، پس اكنون اى رنج ديده ، از اين گنج برخوردار شو . هماندَم گودرز و گودرزيان زبان به آفرين بسيار گشودند و همگى سر بر زمين نهادند . آنگاه براى فرنگيس گلشنى زرنگار با گردنبند و گوشوار بيآراست و در ايوانها تخت زرّين گذاشت و بر آن ديباى چين نهاد و به دو گفت : اى بانوى بانوان ، هرگز از اندوه ، نالان نباشى . سرزمين و پيوند خود رها كردى و رنجهاى فراوان در راه ببردى . پس اكنون ايران سراى تو است و هر چه خواهى ، آن كنم . آنگاه همهء بانوان بر فرنگيس آفرين خواندند و او را گفتند : زمين و زمان ، بىتو مبادا .\r\nسركشى كردن توس از كى خسرو « 1 » \r\nكشواد را در شهر استخر ، كاخى بود كه نازِشِ آزادگان بود . چون از تخت كاووس برخاستند ، آهنگ رفتن به كاخ او كردند . گودرز با كى خسرو برفت . چون به آن گلشن زرنگار رسيدند ، كى خسرو را بر تخت زرّين نشاندند و بر او به شاهى آفرين خواندند .\r\nهمهء پهلوانان ايران نيز بدان كار كمر ببستند ، بجز توس پسر نوذر كه از آن سرپيچى كرد زيرا كه او با كوس و زرّينه موزه بود و درفش كاويانى نيز با او بود . گودرز كه چنان ديد ، مغزش تيز گشت و پيامى نغز براى او فرستاد و گيو دلير را - كه چنگ پهلوانان و\r\n\r\n","description":"","footnote":" ( 1 ) - اين واژه در نسخهء ژول مُل به غلط سرشكى كردن ضبط شده است كه غلط مىباشد و سركشى كردن درست است . ","page_name":" 636 ","page_number":636},
  {"content":"\r\n\r\nبازوى شيران داشت - براى بردن آن پيام برگزيد و به دو گفت : به توس نوذر بگو كه به هنگام شادى ، بهانه مجو . اكنون كه همهء بزرگان و شيران ايران زمين ، كى خسرو را به شاهى آفرين خواندند ، چرا تو به فرمان ديو ، سركشى مىكنى و آن فرّهء ايزدى را نمىبينى ؟ پس بدان كه اگر سر از فرمان شاه بپيچى ، من با كينه به رزم تو خواهم آمد .\r\nاينك گيو را با اين پيغام به سويت مىفرستم ، پس اى پر هنر ، چون او به نزدت آمد ، سر از گفتارش مپيچ .\r\nگيو با دلى پر از گفتارهاى درشت از پيش پدر برفت و به پيش توس سپهبد آمد و او را گفت : همانا كه آن انديشهء تو خردمندانه نيست . چون توس سخنان او بشنيد ، پاسخش داد كه : فسوس كردن بر ما خوب نباشد . در ايران پس از رستم پيل تن ، من سرافرازترين سپاهى هستم . من نبيرهء منوچهرشاه دليرم كه گيتى را به زير تيغ خود آورْد . منم پسر نوذر ، شهريار گيتى . من يادگارى از نژاد فريدونم . در جنگ ، شير پرخاش جويم كه دل پيل و چرم پلنگ را نيز بدرّم . اينك كه بدون من ، شاهى نو براى گيتى آورده‌ايد ، پس من بر اين كار با شمايان همداستان نباشم و در پيش من از خسرو سخن مگوى . ليك بدان كه اگر از نژاد افراسياب ، كسى را به شاهى نشانيم ، ديگر بخت ما به خواب آيد . ما از نژاد پشنگ ، شاهى نمىخواهيم . اسپ با پلنگ به شادى نگذراند . خسرو با آن رنجها كه تو بردى رها شد . ليك او جوان و كنداور است . كسى كه شهريار زمين است ، بايد هنر و نژاد و فرّ و كيش داشته باشد . پس فريبرز - فرزند كاووس شاه - براى شاهى سزاوارتر از اوست زيرا كه از هر سو نژادش به دشمن نمىرسد و هم فرّ و برز دارد و هم مِهر و داد .\r\nگيو كه اين سخنان توس را بشنيد ، دانش و كيش او را خام يافت و دژم از پيش او برخاست و به دو گفت : اى توس نامور و پهلوان ، آن هنگام كه آواى كوس برخاست و سرنيزه‌هاى گودرزيان را ديدى ، نيز نبايد كه از اين سخنانت بازگردى . در آن هنگام است كه از اين سود جستن خويش ، زيان يا بى . من و تو رنجهاى بسيارى با هم برده بوديم ، ليك تو اكنون همه را به باد دادى . اگر تو فرّه و انديشهء درستى مىداشتى ،\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nديگر نمىبايست كه از كوه البرز ، شاهى را مىجستيم « 1 »  . از آن رو سر تو بىتاج مانْد ، كه نه مغز دارى و نه انديشهء نيكو . خداوند ، كسى را به شاهى مىرساند كه با فرّ و برز و باهوش و انديشه باشد . بدين سان گيو سخنان درشتى به توس گفت و به تندى از آنجا بازگشت و به نزد گودرز آمد و او را گفت : براستى كه توس را فرّه و خِرَد نباشد .\r\nگويى چشمانش هيچ‌چيز را نمىبينند و پيوسته فريبرز را بر مىگزيند . ليك هيچ نگارى در كاخ به مانند خسرو و هيچ شهريارى بر زين ِ زرّين چون او نباشد . هيچ سوارى چون خسرو به ايران نيآمده و هيچ‌كسى چون او با گردنبند و گوشوار بر تخت ننشسته است .\r\nخشم كردن گودرز با توس\r\nگودرز [ از آن سخنان توس 
  ] برآشفت و در ميان بزرگان گفت : همانا كه توس از ميان مهتران ، كم بادا . اينك او را بنماييم كه فرمان و تخت و فرّهء شاهى و بخت ، زيبندهء كيست . گودرز هفتاد و شش پسر و نبيره داشت . پس [ بفرمود تا 
  ] كوس بزدند و به ميدان رفتند . دوازده هزار سوار جنگى برگستوان ور روان شدند . كسى به پيش توس سپهبد آمد و او را گفت كه گودرز با كوس برفت . پس توس سپهدار نيز از سوى ديگر بيآمد و كوس بر كوههء پيل ببستند . پهلوانان بسيارى كمر ببستند و درفش كاويانى را در پيش سپاه بداشتند . چون توس ، گودرز را با آن همه سپاهى بديد ، خورشيد و ماه بر او تيره شد . تختى از پيروزهء تابان همچون درياى نيل بر كوههء ژنده پيلى نهاده بودند و كى خسرو تاجور ، كمر بسته بر آن بنشسته بود . در پيرامون او نيز دويست ژنده پيل بود ، چنان كه گويى ديگر در زمين هيچ جايى نبود . خسرو سوار بر آن تخت ، كلاهى از ياكند درخشان بر سر نهاده بود و با دستبند و گردنبند و\r\n\r\n","description":"","footnote":" ( 1 ) - اشاره به آوردن كى كواذ در زمان درگذشت گرشاسپ ، از البرز كوه دارد كه با وجود آنكه توس از خاندان شاهى بود ، باز هم فرّهء ايزدى را در كى كواذ يافتند ، نه توس . ","page_name":" 638 ","page_number":638},
  {"content":"\r\n\r\nگوشوار و با گرز گاوسر در دست ، همچون ماه مىتاخت . توس كه چنين ديد ، اندوهگين شد و با خود انديشيد كه : اگر امروز در اينجا نبرد كنم ، بسيارى از هر دو سپاه كشته مىگردند و اين تنها به كام افراسياب خواهد بود و بخت تركان ، بيدار گردد و اين شاهنشاهى به توران مىرسد و ديگر روزگار بهروزى ما بسر آيد . پس توس ، مرد خردمند و راهجويى به نزد كاووس شاه بفرستاد و او را گفت : بدان كه اگر يكى از ما در اين دشت جنگ ، تير خدنگى بر كمان نهد ، چنان كينه‌اى بر مىخيزد كه افراسياب هر شب خوابش را مىبيند .\r\nرفتن گودرز و توس پيش كاووس از بهر پادشاهى\r\nچون كاووس ، آن گفتار راست توس را بشنيد ، كسى را فرستاد و آن هر دو تن را بخواست . فرستاده از پيش كاووس شاه به نزد پهلوان سپاه آمد و به نرمى به دو گفت :\r\nاى شير كارآزموده ، زهر برّنده را در جام شير مگذار . تيغ بر زمين بگذار و بند از ميان برگشاى زيرا كه نبايد زيانى بدينسو آيد . پس هر دو شما پهلوانان بدون هيچكس ديگرى به نزد من آييد . بدين سان توس و گودرز به نزديك شاه رفتند و در پيش او زبان به سخن گشودند . توس گفت : اى شاه گرانمايه ، همانا كه اگر روزى شاه از تاج و تخت سير گشت ، گيتى و بزرگى و تخت و تاج و گنج بزرگان بايد كه براى فرزند شاه بماند . چون فرزند شاه بر جاى باشد ، چرا بايد كه نبيره تاج بر سر نهد و بر تخت بنشيند ؟ فريبرز با فرّ و برز كيانى ، همچون شير ژيان كمر بسته است .\r\nگودرز كه چنين شنيد ، به توس گفت : اى كم خِرد ، خردمندان ، ترا از مردمان نشمارند . در گيتى هيچ‌كس چون سياوش ، راد و آزاد و آرام نبود . اكنون اين خسرو نيز فرزند اوست و گويى به چهره و پوست ، خود سياوش است . اگر نژادش از سوى مادر به تور مىرسد ، ليك از سوى ديگر نيز از نژاد شاهى است پس سر از داد نمىپيچد . در ايران و توران هيچ مردى چون او نباشد . پس اين گفتار خام از بهر\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nچيست ؟ چشمان تو هيچ كسى را به چهره و برز و بالا و مِهر او نديده‌اند . با فرّ كيانى و انديشه‌اى درست از جيحون گذر كرد و هيچ كشتى نخواست . و در اين كار ، همچون شاه آفريدون بود كه از اروند رود بگذشت و بهروزى را به گيتى آورْد .\r\nكى خسرو با مردى و فرّهء ايزدى خود ، دست و دل و چشم بدى را ببندد . و ديگر اين كه همچون شير ژيان ، كمر به خون پدر ببندد و اين رنج و تاب را از ايران بگرداند و همانا كه مرگ افراسياب بر دست او باشد . سروش فرّخ ، در خواب به من گفت كه فرّ كى خسرو آرامش را در ايران بنشاند و آنگاه كه او به شاهى رسد ، گيتى از رنج و سختى برآسايد . تو بيگانه نيستى و از نژاد نوذرى . ديوانه‌اى ، همچنانكه پدرت نيز بود . اكنون اگر جنگ افزارم با من بود ، بر و يالت در خون فرو مىشد . با تيغ نبرد تو را زخم مىزدم و از اين گفتار بيهوده‌ات رها مىشدم . تو در ميان كيان ، دشمنى مىافكنى و خود را برتر مىكِشى . ليك بدان كه شاهنشاه ، خود ، آنچه خواهد مىكند و اين اوست كه پادشاهى را به هر كه خواهد مىدهد .\r\nتوس به دو گفت : اى پير خردمند ، سخن مىگويى اما سخنانت دلپذير نيست . اگر نژاد تو به كشواد مىرسد ، من توس نوذر ، شاه شاهزاد هستم . اگر تيغ تو سندان شكاف است ، سرنيزهء من دل كوه قاف را نيز ببرّد . من و تو از چه رو بايد به پيكار با يكديگر سخن گوييم زيرا كه خود شاهنشاه مىداند كه چه كسى بايد شاه گردد .\r\nگودرز به دو گفت : اين اندازه سخن مگوى ، زيرا كه برايت آبروى چندانى نمىبينم . آنگاه گودرز به كاووس گفت : اى شاه كارآزموده ، تو دلت را از آيين و راه مگردان و آن دو فرزند پر مايه‌ات را به نزد خود فراخوان ، زيرا كه آن هر دو جوان ، سزاوار شاهىاند . آنگاه ببين كه از آن دو كدام با برز و فرّهء ايزدى و سزاوار شاهى است . پس از آن تاج شاهى را به دو بسپار و دلت را شاد دار كه فرزندت را شهريار مىبينى .\r\nپس كاووس به گودرز گفت : چاره ، اين نباشد زيرا كه هر دو فرزند در دل من يكسانند . اگر يكى از آن دو را من برگزينم ، دل ديگرى از من پر از كينه شود . پس اكنون\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nچاره‌اى مىسازم تا هيچيك از آن دو كينه‌اى از من به دل نگيرند . اينك بايسته است كه اين دو فرزند ما با دو گروه تا به اردويل « 1 »  بروند - كه دژ بهمن « 2 »  - در آنجاست و همه ساله اهريمن بدانجا مىتازد و يزدان پرستان از آن اهريمن در رنج‌اند و هيچ موبدى در آن مرز ياراى ماندن ندارد . پس اگر يكى از آن دو آن دژ را با شمشيرش بگيرد ، ما نيز گنج و شاهى را ازو دريغ نداريم . چون گودرز و توس اين سخنانى را كه كاووس شاه بيدار بگفت ، بشنيدند ، هر دو بدان كار همداستان گشتند و هيچ‌كس سخنى نيكوتر نگفت و از پيش شاه سپهدار برخاستند .\r\nرفتن توس و فريبرز به دژ بهمن و باز آمدن ، كام نايافته\r\nچون خورشيد از بخش « 3 »  شير سر برآورد و شب به زير آمد ، فريبرز به همراه توس نوذر به شتاب به پيش كاووس - شاه گيتى - آمد . آنگاه توس به كاووس شاه گفت : اكنون من پيل و كوس را با سپاهيان ببرم و درفش كاويانى را در دست گيرم و لآل درخشان دشمن را بنفش سازم و به فرّ فريبرز و با زور كيانى ، كمر كيانى بر ميان\r\n\r\n","description":"","footnote":" ( 1 ) اردويل  Ardvl  ، ارته‌ويل  Artevl  همان است كه ارامنه آن را ارتويت  Artavt  و ايرانيان قديم باذان فيروز مىناميدند و اكنون اردبيل خوانده مىشود . استخرى ، مسالك و ممالك ، ص 155 حدود العالم ، ص 416 - 415 ماركوارت ، ايرانشهر ، ص 206 لسترنج ، جغرافياى تاريخى سرزمينهاى خلافت شرقى ، ص 181 .  ( 2 ) دژ بهمن يك بتكده و جايگاه ساحران و جادوگران بوده است . در بارهء تعيين مكان دقيق آن اختلاف وجود دارد . برخى چنان كه بعداً خواهد آمد ، آن را در حدود گنزك ( گنجك ) يا شيز و نزديكى مراغه دانسته‌اند . در مينوى خرد مكان آن در ساحل درياچهء چيچست يا اورميه دانسته شده است . ر . ك . مينوى خرد ، ص 10 پرسش 95 و ص 45 پرسش 26 بند 61 . مستوفى آن را بر سر كوه سبلان دانسته است . نزهت القلوب ، ص 92 . برخى نيز آن را همچون حكيم فردوسى در نزديكى اردبيل شمرده‌اند . برهان قاطع ، ماده بهمن جكسن ، سفرنامه جكسن ، ص 159 - 158 .  ( 3 ) - بخش به پارسى به معناى برج است . ","page_name":" 641 ","page_number":641},
  {"content":"\r\n\r\nبندم . شاه به دو گفت : به خواست خداوند خورشيد و ماه ، پيروزى و دستگاه توان يافت . اگر خواست فريبرز نيز اين چنين است ، پس تو سپاهيان را بيآراى و از پاى منشين .\r\nپس توس با درفش كاويانى و بهمراه چهل پهلوان زرّينه موزه از سپاهيان برفت .\r\nفريبرز پسر كاووس در دل سپاه و توس و سپاهيان و پيل در پيش آن جاى گرفتند .\r\nچون سپاه به نزديكى دژ رسيد ، زمين ، از گرما به مانند آتش دميده گشت . سرنيزه‌ها از گرما برافروخته شد و مردان جنگى در ميان زره‌هايشان بسوختند . گويى زمين يك سره از آتش ، و هوا نيز دام اهريمن سركش بود . سرِ باروى آن دژ به هوا برافراخته شده بود . چون بنگريستند ، توان جنگ با آن را نديدند . توس سپهبد به فريبرز گفت :\r\nمَرد مىتواند سر همنبردش را به خاك آورد و بكوشد كه با تيغ و كمان و تير و كمند ، گزندى بر دشمن رساند ليك در پيرامون اين دژ يك راه نيز نباشد و يا اگر هست ، كسى از ما بدان آگاه نيست . تن ما به زير جوشن مىجوشد و تن اسپانمان نيز برافروخته گشته است . ولى تو در اين باره ميانديش ، زيرا اگر تو اين دژ را نگرفتى ، بدان كه هيچ‌كس ديگر نيز نتواند بگيرد . بارى ، يك هفته پس از آن نيز پيرامون آن دژ بگشتند ، ليك هيچ درى براى آن نيافتند . پس با نااميدى از آن رزم بازگشتند و ايشان را تنها رنج و راه دراز رسيد .\r\nرفتن كى خسرو به دژ بهمن و گرفتن آن را\r\nچون به ايرانيان و به گيو و گودرز كشوادگان از بازگشتن توس و فريبرز آگهى رسيد گودرز در دل گفت : بايد كار رزم بسازم . پس فريادى برخاست و سپاه كى خسرو بيآمد . تخت زرّين زبرجدنگارى بر پيل بنهادند و سواران جنگى زرّينه موزه با درفش بنفش در پيرامونش بايستادند . گردنبندى از بيجاده و تاجى از زر - كه درون آن با گوهر نگاريده بودند - بيآوردند . گودرز گفت : همانا كه امروز ، روزى نو و روز\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nنشست كى خسرو است . پس كى خسرو با تاجى بر سر و گرزى در دست ، بر تخت زرّين بنشست و با گيو و گودرز و سپاهى بسيار به سوى دژ بهمن روان شد « 1 »  .\r\nچون به نزديكى دژ رسيدند ، سپاه بايستادند و كى خسرو زرهى پوشيد و ميان را ببست .\r\nآنگاه بر همان پشت زين اسپ ، نويسنده‌اى به نزد خود فرا خواند و بفرمود تا نامه‌اى خسروانى با شاهبوى « 2 »  به پهلوى ، چنين بنويسند : اين نامه از كى خسرو نامدار ، بندهء كردگار است كه از بند اهريمن بد رها شد و در برابر هر بدى ، دست به يزدان پاك بزد . آن خدايى كه جاويد و برترست و همو نيكى ده و رهنماى است . خداوند كيوان و بهرام و هور ، خداوند فرّ و زور . او كه مرا اورنگ و فرّ كيان و تن پيل و چنگال شير ژيان بداد . او كه همهء گيتى را بندهء من كرد و اكنون مرا هم روشنى است و هم فرّهى . اينك اگر در اين سرزمين ، اهريمن و دشمن پروردگار گيهان آفرين باشد ، من به فرّ و فرمان يزدان پاك ، سرش را از ابر به خاك آرم . اگر هم اين دستگاه از آن جادوان است ، مرا نيازى به جادو نباشد . چون دوال كمند خويش را خم آورم ، سر آن جادوان را به بند خواهم آورد . اگر هم كه سروش خجسته با سپاهى به فرمان يزدان در اينجاست پس چون من از نژاد اهريمن نيستم و جان و تنم با فرّ و برز است ، به فرمان يزدان ، آن را تهى سازم ، زيرا كه پيمان شاهنشاهى ما چنين است « 3 »  .\r\nآنگاه خسرو نيزه‌اى دراز در دست گرفت و آن نامهء سرفراز را بر آن بست و بسان درفشى ، آن را بالا برد . خسرو در گيتى هيچ بجز فرّ شاهى نخواست . پس به گيو بفرمود تا با آن نيزه ، به\r\n\r\n","description":"","footnote":" ( 1 ) - در تاريخ سيستان از قول ابو المؤيد در كتاب گرشاسپ ذكر شده كه رستم هم در اين سفر همراه كى خسرو بود . ص 35 .  ( 2 ) - شاهبوى به پارسى به معناى عنبر است .  ( 3 ) - در آبان يشت ، كرده 13 چنين آمده است : « از براى من اى زرتشت اسپنتمان اين اردويسور ناهيد را بستاى . كسى كه از براى او يل ممالك آريايى ، استوار سازندهء كشور ، خسرو روبروى درياچه ژرف و پهن چئچست صد اسب ، هزار گاو ، ده هزار گوسفند قربانى كرد . و از او درخواست اين كاميابى را به من ده اى نيك ، اى تواناترين ، اى اردويسور ناهيد كه من بر همه ممالك ، بزرگترين شهريار گردم و به ديوها و مردمان و به جادوان و پريها و به كاويها و كرپانهاى ستمكار ( دست يابم ) ، كه من در طول ميدان تاخت و تاز هميشه در تكاپو پيش از همهء گردونه‌ها برانم ، كه ما به كمينگاه ( دشمن ) نابكار بدخواه دچار نشويم ( وقتى كه او ) سواره به جنگ من شتابد . او را كامياب ساخت اردويسور ناهيد ، كسى كه هميشه خواستارى را كه از زَور نثار كند و از ره راستين فديه آورد ، كامروا مىسازد . » پورداود ، يشتها ، ج 1 ، ص 254 - 253 . ","page_name":" 643 ","page_number":643},
  {"content":"\r\n\r\nشتاب به نزديك آن باروى بلند رَوَد . به گيو گفت : اين نامهء پندمند را به سوى ديوار آن دژ بلند ببر و چون بدانجا رسيدى ، نيزه را بگذار و نام يزدان بر زبان آور و بازگرد و در آنجا نمان .\r\nگيو با آن نيزه در دست برفت و همه بر او آفرين كردند . چون به فرّ كى خسرو خسرونژاد ، نامه را به كنار ديوار دژ نهاد ، يزدان نيكىدهش را ياد بكرد و همچون باد بازگشت .\r\nناگهان آن نامهء نامور ناپديد گشت و خروشى برخاست و خاك دژ دميده گشت . هماندم به فرمان يزدان پاك ، چنان خروشى از آن باروى دژ برآمد كه گويى تندر و باد بهارى بود و آن خروش از دشت و كوهسار برخاست . گيتى چون روى زنگى ، سياه گشت و ديگر خورشيد و ماه و پروين پيدا نبود . گويى ابر تيره‌اى برآمد و آسمان چون جاى پاى شير ، سياه گشت . در همان هنگام ، كى خسرو اسپ سياهش را از جا برانگيخت و به پهلوان سپاه گفت : همچون ابر بهارى ، بارانى از تير بر دژ بباريد . پس باران مرگبارى از تير بر ايشان بباريد . بسيارى از آن ديوان و اهريمنان بدان پيكانها بر خاك افتاده و نابود گشتند . آنگاه ناگهان روشنى بر دميد و آن تيرگى يك سره ناپديد شد . بادى برآمد و همه جا خندان گشت و گيتى همچون ماه تابنده شد . آن ديوان همگى سر به فرمان كى خسرو آوردند و در دژ پديدار گشت .\r\nپس كى خسرو - آن شاه آزادگان و پهلوان لشگرپناه - با گودرز كشوادگان پير به درون دژ رفت . ناگاه در آن دژ فراخ ، شهرى پر از باغ و ميدان و كاخ بديد . در آنجايى كه آن روشنى دميده گشت ، سر آن باروى بلند ناپديد شد . پس خسرو بفرمود تا بجاى آن گنبدى بسازند كه سرش به ابر سياه برآيد و درازا و پهنايش به اندازهء دَه كمند باشد و پيرامونش تاكهاى بلند « 1 »  برآورند و آذرگشسپ را در آنجا بنهاد « 2 »  و موبدان و ستاره‌شناسان و خردمندان در\r\n\r\n","description":"","footnote":" ( 1 ) - تاك به پارسى همان طاق است .  ( 2 ) آتشكدهء آذرگشسپ يكى از معتبرترين آتشكده‌ها بوده است . در دوره‌هاى بعدى هر شاهى كه در ايران به سلطنت مىرسيد و يا عازم لشگركشى مهمى بود ، ابتدا پياده به زيارت آن مىرفت . خزائن بسيارى در آنجا نگاهدارى مىشد . در باب مكان اين آتشكده به هيچ وجه اتفاق نظر وجود ندارد . برخى آن را همچنانكه حكيم فردوسى ذكر كرده در نزديكى اردبيل ، برخى در محل گنزك ( گنجك ) يا همان شيز در تخت سليمان كنونى ، برخى بر فراز كوه سهند ، برخى ( مكان نخستين آن را ) در مزدجان ( فردجان ) قم ، برخى هم در كنار درياچه چيچست يا اورميه دانسته‌اند . ر . ك . بندهش ، ص 91 پورداود ، يشتها ، ج 2 ، ص 242 قمى ، تاريخ قم ، ص 90 - 88 ابن خردادبه ، مسالك و ممالك ، ص 97 مسعودى ، التنبيه والاشراف ، ص 89 بهار ، بهار و ادب فارسى ، ج 2 ، ص 233 تاريخ سيستان ، ص 35 حواشى بهار مشكور ، جغرافياى تاريخى ايران باستان ، ص 379 - 378 و 258 - 257 برهان قاطع ، ماده آذرگشسپ ، حواشى معين . ليكن در اينجا بايد نكتهء مهمى را متذكر شد و آن اين كه همواره بايد در نظر داشت كه مكان آتشكده‌ها در بسيارى موارد براى هميشه ثابت و لا يتغير نبوده و در اثر بروز علل مختلفى مكان آنها از جايى به جاى ديگر تغيير مىيافته است . پس با استناد به آثار و بقايايى كه در هر يك از موارد ذكر شده در فوق از آتشكدهء مزبور وجود داشته و در برخى موارد نيز دارد ، مىتوان چنين نتيجه گرفت كه اين آتشكده مىتوانسته در مقاطع مختلف تاريخى در بسيارى از نقاط مذكور بوده باشد . ","page_name":" 644 ","page_number":644},
  {"content":"\r\n\r\nآنجا بنشستند . كى خسرو در آنجا چندان درنگ كرد كه آن آتشكده ، رنگ و بويى بگرفت . پس چون يك سال بگذشت ، بنه برنهاد و با سپاهيانش از آنجا برفت « 1 » \r\nباز آمدن كى خسرو با پيروزى\r\nچون از كى خسرو و آن فرّهء ايزدى و دستگاهش به ايران آگهى رسيد ، همه از آن فرّ و بزرگى كى خسرو در شگفت گشتند . پس همهء بزرگان با بشارهايى ، شادان به پيش شهريار برفتند . فريبرز نيز با سپاهى بسيار از ايرانيان به پيشواز كى خسرو شتافت . چون چشم فريبرز به كى خسرو افتاد ، از اسپ گلرنگش به زير آمد . كى خسرو - آن شاه دلير - نيز از پشت اسپ سياه‌رنگش پياده گشت . فريبرز - كه برادر پدر كى خسرو بود - رويش را ببوسيد و در همانجا تختى از زر بنهاد و كى خسرو را بر آن بنشانْد و او را به شاهى ، آفرين گفت . كى خسرو نيز با تاج گوهرنگارى بر سر ، بر آن تخت زر بنشست .\r\nتوس نيز درفش كاويانى و كوس و زرّينه كفش را به پيش كى خسرو ببرد و زمين را ببوسيد و آنها را به دو سپرد و گفت : اين كوس و زرّينه كفش و درفش كاويانى را - كه مايهء نيك اخترى است - به تو مىدهم ، اينك ببين تا كدامين پهلوان از ميان سپاهيان ، سزاوار اينهاست . پس آنها را به او ده ، زيرا كه ديگر براى ما بس است . همانا كه تنها سرمايهء گناهكار ، ساليان زندگانيش باشد . آنگاه توس از آنچه كه پيشتر گفته بود ، پوزش خواست و از آن انديشهء بيهوده‌اش بازگشت .\r\n\r\n","description":"","footnote":" ( 1 ) - مجمل التواريخ و القصص ، ص 47 مستوفى ، تاريخ گزيده ، ص 89 . ","page_name":" 645 ","page_number":645},
  {"content":"\r\n\r\nكى خسرو پيروز ، بخنديد و او را بنواخت و بر تخت بنشاندش و گفت : اين درفش كاويانى و زرّينه كفش و اين پايگاه پهلوانى را سزاوار هيچ‌كس در سپاه نمىبينم . همانا كه اين فرّ و دستگاه ، تنها زيبندهء توست و جز تو هيچ‌كس سزاوار اين نباشد . و بدان كه هيچ آزارى از تو در دل من نيست . پس تو نيز اكنون نبايد كه از من پوزش بخواهى ، زيرا بيگانه‌اى را كه به شهريارى نخواسته بودى .\r\nآنگاه كى خسرو از آنجا به سوى پارس ، به نزد كاووس فرخنده‌خوى روى نهاد . چون كِي كاووس از آمدن آن پسر فرخنده‌پِي آگهى يافت ، با دلى پير كه از شادى ، جوان گشته بود و با رخسارى گلرنگ ، او را پذيره شد . همه با بشار و درود بيآمدند و با دلى شاد از اسپان فرود آمدند . چون خسرو از دور نياى خود را بديد ، بخنديد و دلش از شادى بردميد . پس از اسپ پياده شد و او را نماز برد . كاووس كه ديدار او را نيازمند بود ، بخنديد و او را در بر گرفت آن چنان كه سزاوارش بود او را ستايش بكرد كه همچون شيرى از آن نبرد با پيروزى بازگشت و دل و ديدهء دشمنان را خيره كرد . آنگاه از آنجا به سوى كاخ رفتند .\r\nبر تخت شاهى نشانيدن كاووس ، خسرو را\r\nچون آن دو شاه « 1 »  از اسپان فرود آمدند ، با زبان و روانى پر درود بيآمدند . پس خسرو دست كاووس شاه را ببوسيد و رخسار خود بر تخت او بماليد . آنگاه نياى او دستش را در دست گرفت و با خود به جايگاه نشست خويش ببرد او را بر جاى خويش بنشانْد و از گنجور خواست تا تاج كيانى را بيآورد . پس او را ببوسيد و تاج را بر سرش نهاد و خود از آن تخت نامور پيلسته بر چهار پايه بنشست « 2 »  . آنگاه زبرجد و گوهرهاى شاهوار بسيار از گنج\r\n\r\n","description":"","footnote":" ( 1 ) - مراد كى خسرو و كى كاووس است .  ( 2 ) - دينورى خبر واحدى در بارهء نحوهء به سلطنت رسيدن كى خسرو آورده است كه با روايات شاهنامه و مورخين به هيچ وجه همخوانى ندارد و مشخص نيست كه از چه منبعى برگرفته شده است . او مىنويسد : « مردم فارس هنگامى كه كى كاووس ستمگرى و سركشى و جسارت نسبت به خدا را آشكار ساخت ، او را ناستوده دانستند و در باره خلع او از پادشاهى رايزنى كردند . اين خبر آشكار شد و به مادر كى خسرو رسيد . و در آن هنگام كى خسرو هفده ساله بود . مادرش فرستاده‌اى نزد مردم فارس فرستاد و خبر كشته شدن سياوش و داستان كى خسرو را به اطلاع ايشان رساند . ايرانيان مردى از بزرگان و گزيدگان خود را به نام زَوّ [ گيو ؟ 
  ] را برگزيدند و او را نزد ابريان [ پيران 
  ] وزير فرستادند تا پسر را بيآورد و او نزد وى رفت و او را آگاه ساخت كه ايرانيان چه تصميمى دارند . ابريان ، كى خسرو را به زَوّ سپرد و او كى خسرو را بر اسب پدرش سياوش كه سوار بر آن از عراق آمده بود ، سوار كرد و همراه او حركت كرد . روزها خود را پنهان مىساخت و شبها حركت مىكرد تا كنار جيحون كه همان رودخانه بلخ و بسوى خوارزم است رسيد كه با اسب خود شناكنان از آن گذشت و پسر را با خود آورد و او را به پايتخت رساند . و كى كاوس را خلع كردند و آن پسر را كى خسرو ناميدند و بر تخت نشاندند و فرمانبردارش شدند . و او دستور داد پدر بزرگش را زندانى كردند و تا هنگام مرگ در زندان بود . » ","page_name":" 646 ","page_number":646},
  {"content":"\r\n\r\nخويش براى كى خسرو بشار آورد و آفرين بسيارى بر سياوش بخواند كه چهرهء خسرو تنها به او ماننده بود . پس از آن ، همهء بزرگان و توانگران و سران شهر به پيش كى خسرو برفتند و او را به شاهى آفرين خواندند و در و گوهر بسيار بر او افشاندند .\r\nجهان را چنين است ساز و نهاد * ز يكدست بستد به ديگر بداد\r\nبه درديم ازين رفتن اندر فريب * زمانى فراز و زمانى نشيب\r\nاگر دل توان داشتن شادمان * بمان اى پسر در جهان جاودان\r\nبه خوشى بناز و به بيشى ببخش * مكن روز را بر دل خويش پخش\r\nبخور هرچه دارى ، فزونى بده * تو رنجيده‌اى ، بهر دشمن منه\r\nترا داد و فرزند را هم دهد * درختى كه از بيخ تو برجهد\r\nنبينى كه گيتى پر از خواسته است * جهانى به خوبى بيآراسته است\r\nكمى نيست در بخشش دادگر * همى شادى آراى و انده مخور\r\n\r\n","description":"","footnote":"","page_name":" 647 ","page_number":647},
  {"content":"\r\n . \r\n","description":"","footnote":"","page_name":" 648 ","page_number":648},
  {"content":"\r\n\r\nپادشاهى كى خسرو\r\nپادشاهى كى خسرو شست سال بود « 1 » \r\nآغاز داستان\r\nاكنون سخن از گفتهء باستان آيد ، كه خسرو چگونه بر تخت مىنشيند و چگونه سپاهى به توران مىفرستد . اگر از بخشش كردگار سپهر ، زندگى و جوانى برايم بماند ، از اين نامهء نامور باستان ، داستانى در گيتى به يادگار گذارم .\r\nبه پاليز چون بركشد سرو شاخ * سر سبز شاخش برآيد ز كاخ\r\nبه بالاى او شاد باشد درخت * كه بيندش بينا دل و نيكبخت\r\nدل از روزگارش همىپرورد * جهانى ز كردار او برخورد\r\nسزد گر گمانى برى بر سه چيز * كزين سه گذشته چه چيزست نيز\r\nهنر با نژادست و با گوهرست * سه چيزست و هر سه به بند اندرست\r\nهنر كى بود تا نباشد گهر * نژاده كسى ديده‌اى بىهنر\r\nگهر آن كه از فرّ يزدان بود * نيازد به بد دست و بد نشنود\r\nنژاد آن كه باشد ز تخم پدر * سزد كآيد از تخم پاكيزه بر\r\n\r\n","description":"","footnote":" ( 1 ) - اجماع مورخان و روايات سنت پارسيان بر همين است كه مدت شاهى كى خسرو 60 سال بوده است . تنها برخى اين مدت را 80 سال دانسته‌اند . اصفهانى ، تاريخ پيامبران و شاهان ، ص 10 ، مجمل التواريخ و القصص ، ص 48 ، البته در كتاب اخير يك روايت ديگر مبنى بر 60 سال حكومت او موجود است . در تجارب الامم فى اخبار ملوك العرب و العجم ، ص 108 اين مدت 100 سال ذكر شده است . ","page_name":" 649 ","page_number":649},
  {"content":"\r\n\r\nهنر آنكه آموزى از هر كسى * بكوشى و پيچى ز رنجش بسى\r\nازين هر سه گوهر بود مايه‌دار * كه زيبا بود خلعت كردگار\r\nچو هر سه بيابى ، خرد بايدت * شناسندهء نيك و بد بايدت\r\nچو اين چار با يك تن آيد بهم * بيآسايد از درد و از رنج و غم\r\nمگر مرگ ، كز مرگ ، خود چاره نيست * وزو تيزتر نيز پتياره نيست\r\nكى خسرو از اين چهار چيز ، بىنياز گشت و پروردگار ، او را بختى سازنده بداده بود .\r\nآفرين كردن مهتران ، كى خسرو را\r\nچون كى خسرو بر تخت شاهى بنشست و تاج بر سر نهاد ، همهء گيتى از كار او آگاه شد .\r\nكى خسرو در سراسر گيتى ، داد بگسترد و بيخ بيداد را از زمين بركَند . هيچ شاه و شاهزاده و بزرگ و نام آورى در سراسر گيتى نمانْد كه در برابر او سر فرمان فرود نيآورد . در هر جا ويرانيها را آباد بكرد و دل اندوهگينان را از اندوه آزاد كرد . با نَمى از ابر بهارى ، زنگار اندوه را از روى زمين بزدود . زمين چون بهشتى آراسته گشت و از داد و بخشش ، پر از خواسته شد .\r\nگيتى بىبيم و پر از خوبى شد و دست اهريمن از هر بدى بسته گشت . آگهى شاهى كى خسرو به نزد هر مهتر و نامدارى در هر شهرى فرستاده شد .\r\nپس به رستم ، آن سپهدار گيتىفروز در نيمروز آگهى رسيد كه كى خسرو فرخنده بر تخت بنشست و پا بر آسمان بزرگى نهاد . رستم سپاهيانش را از هر جاى بخوانْد تا به پيش شاه شتابد . آنگاه با شادكامى و با رنگ و بوى به سوى شاه روى نهاد . زال و بزرگان كابل نيز با سپاهى - كه دشت را چون آبنوس ، سياه كرد و آواى كوس آن ، دل را بدرّيد - با او برفتند . زال با آن گروه در پيش بودند و رستم پيل تن با درفش بنفش از پس روان بود .\r\nچون به نزد كى خسرو از آمدن رستم نيكخواه آگهى رسيد ، همهء كشور از جاى\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nبرخاستند و آهنگ پذيره شدن او كردند . دل كى خسرو از آن سخن ، شادمان گشت و رسانندهء آن آگهى را درود گفت زيرا كه رستم ، پرورندهء پدرش بود و هنر در گيتى از او پيدا بود . پس بفرمود تا گيو و گودرز و توس با سورناى و كوس برفتند . بانگ تبيره از درگاه شاه برآمد و همهء پهلوانان ، كلاه بر سر نهادند و هنوز دو روز راه مانده بود كه بدانجا رسند ، آن همه پهلوانان و سپاهيان با درفش و تبيره به ميان راه رفتند و شهر به شهر ، ايشان را پذيره شدند . چون درفش تهمتن پديدار شد ، گَرد سپاهيان تا به خورشيد بردميد . خروش و نالهء نفير و كوس برخاست و گيو و گودرز و توس از دل سپاه به پيش رستم پهلوان پيل تن تاختند و از شادى بر او آفرين كردند و او را در بر گرفتند . آنگاه رسم شيراوژن از شهريار بپرسيد . پس از آن شادكام و گشاده‌دل به سوى زال آمدند و سپس به سوى فرامرز روى نهادند و از ديدار او شاد گشتند . آنگاه از آنجا به سوى شاه آمدند . چون خسرو ، پهلوان پيل تن را بديد ، اشك از ديدگان بر رخسارش چكيد . از تخت فرود آمد و او را آفرين كرد . تهمتن روى زمين را ببوسيد .\r\nپس كى خسرو به رستم گفت : اى پهلوان ، هميشه شاد و روشن روان باشى كه تو پرورندهء سياوشى و در گيتى ، خردمند و آرامى . آنگاه كى خسرو سر زال زر را در برگرفت و به ياد پدر افتاد . پس پهلوانان را بر تخت كيانى نشاند و نام يزدان بر ايشان بخواند . رستم ، سراپاى كى خسرو و آن نشست و سخن گفتن و خِرَد او را بنگريست و به ياد سياوش آمد و دلش پر خون و رخسارش زرد گشت . پس به كى خسرو - آن شاه گيتى - گفت : اى شهريار ، تو در اين گيتى ، يادگارى از پدرت هستى . من هرگز در گيتى ، هيچ شاهى را با اين همه فرّ و مانندگى به پدرش نديده‌ام . آنگاه چون از تخت برخاستند ، خوان نهادند و به ميگسارى بپرداختند كى خسرو تا نيمه شب نخفت و پيوسته از گذشته سخن گفت .\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nگرديدن كى خسرو گِرد پادشاهى\r\nچون خورشيد ، شمشير درخشان خود را بركشيد و شب تيره از بيم ، ناپديد گشت ، آواى ناى از درگاه شاه برخاست و بزرگان ، آهنگ رفتن به سوى شاه كردند .\r\nپس پهلوانان و بزرگانى چون توس و گودرز و گيو دلير و گرگين و گستهم و بهرام ِ چون شير و رهام و بيژن تيز چنگ و اشكش « 1 »  - آن پهلوان نامبردار جنگى - و فريبرز - پسر كاووس شاه - و زنگهء پهلوان ِ با دستگاه به آن بارگاه نامور بيآمدند .\r\nپس شهريار جوان با رستم پهلوان نامور به شكار رفت . سپاهى كه از بسيارىِ جوشن و تيغ و تير و كلاه ايشان ، روى خورشيد و ماه نيز تيره گشته بود ، با ايشان برفت . [ چنان شكار كردند كه 
  ] از بسيارىِ نخچيرهايى كه در هر سو كشته افتاده بودند ، آن دشت چون رزمگاه گشت .\r\nآنگاه كى خسرو همهء سرزمين ايران را بگشت و از هر آبادى و ويرانى بگذشت . هر سرزمينى را كه از بيداد ، ويران و تباه يافت ، درم داد و آن را با گنج آباد بكرد و از آن داد و بخششى كه كرد ، او را هيچ رنجى نرسيد . در هر شهرى كه مىرسيد ، تخت مىنهاد و به نيكبختى مىنشست و هميانهاى دينار از گنج بيرون مىآورد و گيتى را بدان مىآراست . باز از آنجا با آن تاج و تخت و با ميگسارى به سوى شهر ديگرى مى رفت . اين چنين با آن بزرگان برفت تا به آذرآبادگان « 2 »  رسيد . پيوسته باده خورد و اسپ بتاخت تا به آذرگشسپ رسيد . پس در آن آتشكده به نيايش و ستايش پروردگار گيهان آفرين پرداخت . آنگاه از آنجا خرامان به سوى كاووس شاه روى نهادند و چون بدانجا رسيدند ، با او به شادمانى بنشستند و پيوسته به شادى گذرانيدند تا اين كه به خواب و آسايش نيازمند گشتند .\r\n\r\n","description":"","footnote":" ( 1 ) - اشكش  Akes  وى پسر كواذ و نوهء كاوهء آهنگر بوده است 43 .  Justi , Iranisches , Namenbuch , p   ( 2 ) - آذرآبادگان همان آتورپاتكان يا آذربايجان امروزى است . ","page_name":" 652 ","page_number":652},
  {"content":"\r\n\r\nپيمان گشتن كى خسرو با كاووس از كين افراسياب\r\nچون خورشيد درخشان سر برآورد و ياكند بر خاك تيره بگسترد ، كى خسرو و كِي كاووس - آن دو شاه سرافراز و نيك پِى - با رستم پهلوان و زال بنشستند و كاووس سخن مىگفت ، تا اين كه از افراسياب سخن به ميان آورد و خون بگريست . سخن گفت از آنچه كه افراسياب با سياوش بكرد و اين كه از ايران گَرد برآورد . گفت : چه بسيار پهلوانان كه كشته شدند و زنان و كودكانشان پيچان گشتند . چه بسيار شهرها در ايران ، ويران ببينى كه بدست افراسياب تباه گشته‌اند . تو هر آنچه كه از زور و دانش و فرّهء ايزدى بايد داشته باشى ، دارى . با اين فرّ كيانى و نيك اخترى ، از شاهان هر نژادى برترى . اكنون از تو سوگندى مىخواهم كه هيچگاه از آن سر نپيچى . اين كه دلت را پر از كينهء افراسياب سازى و هرگز آب بر اين دَم آتش مزنى و از آن رو كه از سوى مادر با او خويشى دارى ، به دو نگروى و گفتار هيچ‌كس ديگرى را نشنوى . در نشيب و فرازهاى اين كار ، هرگز فريب گنج و فزونى را نخورى و با او سخنى به همدلى مگويى . همانا كه هيچ‌چيز براى جان و خِرَد ، بهتر از پند نباشد . پس اكنون تو را بگويم كه بايد به چه چيزى سوگند بخورى . بايد بگويى به دادار خورشيد و ماه و به تاج و تخت و مُهر و كلاه ، به آيين و راه فريدون ، به خون سياوش ، به جان تو اى شاه ، به فرّ و اختر نيك ايزدى كه هرگز به سوى بدى نگروى و هيچ ميانجىاى بجز تيغ و گرز نخواهى و او را به خوارى افكنى .\r\nچون كى خسرو - آن شهريار جوان - سخنان كاووس را بشنيد ، رو به سوى آتش كرد و به دادار دارنده و به روز سپيد و شب لاژورد و به خورشيد و ماه و تخت و كلاه و به مُهر و به تيغ و ديهيم شاه سوگند خورد كه : هرگز به سوى مِهر او نگروم و در\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nخواب هم چهرهء او را نبينم . پس آن سوگند را با مشك ، بر كراسه‌اى به « 1 »  پهلوى بنوشتند و زال و رستم و همهء بزرگان سپاه نيز بر آن گواه گشتند . آنگاه آن سوگندنامه را در دست رستم نهاد .\r\nپس از آن خوان و مِى بخواستند و بزمى بيآراستند و آن بزرگان ، يك هفته را با رامشگران به ميگسارى در كاخ كِي كاووس بپرداختند . به روز هشتم كى خسرو سر و تن بشست و با آسودگى ، نيايشگاهى بجست و آن شب تيره را تا گاهِ دميده شدن آفتاب ، در پيشگاه خداوند سپهر گردان ، خروشان بود و اشك از ديدگان بباريد و گفت : اى خداى يكتاى دادگر ، اى خداوند روزى دِه و رهنماى ، تو به روزگار جوانى مرا بدون هيچ سپاهى از دَم اژدها رها ساختى . تو خود مىدانى كه سالار سپاه توران ، نه پرهيز دارد و نه از گناه مىترسد . در هر جاى ويران و آباد ، او را نفرين مىكنند و دل بىگناهان پر از كين اوست . بر اين سرزمين با ارزش ايران ، آتش بريخت و خاك اندوه بر جان دليران افشانْد . با بيدادگرى ، خون سياوش را بر خاك ريخت و جان ما را چاك كرد . دل همهء شهرياران پر از بيم اوست و آن تخت و تاجش سختى و رنجى براى گيتى است . تو خود مىدانى كه او بدنژاد و افسونگر است .\r\nكى خسرو بدين سان فراوان رخسار بر زمين ماليد و كردگار را آفرين بگفت .\r\nآنگاه از آنجا به سوى تخت خود و به پيش پهلوانان گردنفراز بازگشت و گفت : اى نامداران من ، اى گيتىستانان و شمشيرگزارانم ، من سرزمين ايران را از اينجا تا آتشكدهء آذر گشسپ بپيمودم ، ليك هيچ كسى را اگر چه توانگر بود ، و سرزمينش نيز آباد بود ، شاد نديدم . همه با دلى پر از خون و ديدگانى اشكبار ، از افراسياب زخم خورده‌اند . خود من نخستين كسى هستم كه از او جگر خسته‌ام و همهء جان و تنم پر از درد اوست . ديگرى نياى من - آن شاه آزاده مرد - است كه همواره آه سردى از دل مىكشد . در ايران زمين از بسيارىِ كشتن و تاراج و جنگ و جوش ، زن و مرد ،\r\n\r\n","description":"","footnote":" ( 1 ) - كراسه به پارسى به معناى دفتر است . ","page_name":" 654 ","page_number":654},
  {"content":"\r\n\r\nخروشانند . پس اكنون كه همهء شما ياران ويژهء من هستيد و همگى در دل ، مرا دوستداريد ، بايد كه ميان به كين پدر ببندم و اين بد را از ايرانيان بگردانم . همه بار ديگر بكوشيم و به آيين پلنگ بجنگيم و كوه را هامون سازيم . و در اين راه هر خونى كه [ از سپاه توران 
  ] ريخته شود ، آن كس ، بىگمان گناهكار بوده است . ليك اگر كسى از سپاه ما كشته شود ، جايگاهش بهشت برين خواهد بود . اكنون همگى نيك بيانديشيد و پاسخ دهيد . و بدانيد كه در برابر او كه اين بد را آغاز كرد ، نبايد نشست و بايد كيفر اين كار را ببيند . بزرگان كه چنين شنيدند ، با دلى پر از درد از جاى برخاستند و گفتند : اى شاه ، هميشه دلشاد باشى و تنت از رنج ، آزاد باشد . تن و جان همهء ما به پيش تو و اندوه و شادمانى ما به كم و بيش توست . سرانجام ِ همهء ما مرگ است و همگى بندگان تو هستيم . چون كى خسرو از رستم پيل تن و توس و گودرز و آن گروه چنين پاسخى يافت ، رخسارش گلرنگ شد . پس ايشان را آفرين بسيار كرد و گفت : زمين بر شما پهلوانان ، آباد بادا .\r\nشمردن كى خسرو ، پهلوانان را\r\nروز ديگر چون خورشيد ، چهره نمود ، كى خسرو همهء موبدان را از شهر فراخواند و چندى با ايشان سخنهايى بايسته بگفت . در اين زمان ، دو هفته در بار دادن را ببست و كراسه‌اى تازه بنوشت . دستور كى خسرو به روزىدهان بفرمود تا نام همهء كهتران و مهتران درگاه را بگويند . آنگاه نام همهء پهلوانان شايسته را بنوشت . نخست سد و ده تن از سپهبدان را كه از خويشان كِي كاووس بودند ، نام بردند . پيش رو ايشان ، فريبرز - پسر كاووس - بود . پس از آن هشتاد تن سپاهى گرزدار از خاندان نوذر برگزيد كه زراسپ سپهبد - كه تاج كيان و فرزند توس و دارندهء گوپال و شمشير و كوس و برافرازندهء درفش كاويانى و فروزندهء تخت و بخت كيان بود - فرمانده و نگاهدار ايشان بود . سديگر گودرز كشواد بود كه هفتاد و هشت پسر و نبيره داشت كه همگى\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nسواران كوه و پلنگان دشت بودند . ديگر شست و سه تن از نژاد گژدهم بودند كه بزرگ و سالار ايشان گستهم بود . سپس سد سوار از خويشان ميلاد ، كه گرگين پيروزگر نيز از ايشان بود . نيز هفتاد و پنج تن از سواران رزم و نگهبانان گنج از نژاد توابه « 1 »  برگزيد كه برته « 2 »  فرماندهء ايشان بود . ديگر سى و سه جنگجوى ژوپين ور از نژاد پشنگ كه سرافراز همهء پهلوانان و داماد توس بود و به هنگام نبرد ، او به پيش كوس مىايستاد . آنگاه هفتاد مرد از خويشان برزين برگزيد كه به روز جنگ ، چون شير بودند و فرماندهء ايشان نيز فرهاد بود كه به گاهِ جنگ ، چون سندان پولاد بود .\r\nديگر سد و بيست پهلوان از نژاد گرازه كه خود گرازه فرماندهء ايشان بود . و بدين سان نامهاى پهلوانان و بزرگان را بر آن كراسهء شهريار نوشتند تا به هنگام نياز ، به كار آيند . و آن نامها چندان زياد بود كه موبد نويسنده ، شمار ايشان را ندانست .\r\nآنگاه كى خسرو به ايشان بفرمود تا همگى از شهر به سوى دشت و هامون روند و ايشان را گفت : بايد كه سرِ ماه ، خروش كارناى و دراى هندى برخيزد و همگى با شادمانى و سور به سوى جنگ توران رويد . پس همگى در پيش كى خسرو سر بر زمين نهادند و او را آفرين كردند و گفتند : اى شاه با زور و فرّ ، براستى كه تاج و كمر شاهى ، به تو فروزنده گشت ، تو شاهى و ما همه بندگان تو هستيم و همه چيز از بخش بره تا به ماهى از آن توست .\r\n\r\n","description":"","footnote":" ( 1 ) - تَوابه .  Tavbeh  اين نام توسط يوستى به صورت  Tavneh  ذكر شده است .\r\n244 .  Justi , Iranisches , Namenbuch , p  در برهان قاطع ، ماده توابه نيز اين شخص به اشتباه تورانى دانسته شده ، حال آنكه از مبارزين ايرانى بوده است .  ( 2 ) - بَرته  Barteh  . اين نام را يوستى به صورت پَرته  Parteh  ذكر كرده است .\r\n244 .  Justi , Iranisches , Namenbuch , p  ","page_name":" 656 ","page_number":656},
  {"content":"\r\n\r\nگنجها بخشيدن خسرو ، پهلوانان را\r\nآنگاه كى خسرو بفرمود تا شبانان ، اسپانى را كه در دشت رها بودند ، به لشگرگاه آورند و هر پهلوان كمندافكنى كه مىتواند ، بر آن اسپان ِ چون ديو ، كمند بيافكند و سر آن بادپايان را به بند آورد . پس از آن كى خسرو - آن شاه پيروزگر - با تاج بر تخت زر بنشست و در گنج دينار بگشود و گفت : همانا كه گنج بزرگان ، شايسته نَبُود كه نهان باشد . به گاهِ كوشش و كينه و كارزار ، ديگر گنج و دينار در پيش چشم ، خوار مىگردد .\r\nپس ما نيز اينك اين گنجها را به مردان دهيم و بار اين درخت را تا به خورشيد برآوريم .\r\nچرا برد بايد همى روزگار * كه گنج از پِى مرد آيد به كار\r\nپس بفرمود تا سد جامه از ديباى روم كه زر و گوهر بر آن بافته شده بود و همين اندازه كرك و پارچه و يك جام پر از گوهرهاى شاهوار بيآورند و در پيش او نهند .\r\nآنگاه كى خسرو - آن شاه گيتى - به سپاهيان گفت : اين بهاى آن سر بىبهاى پلاشان ، آن اژدهاى نرّ دژخيم است كه افراسياب او را پهلوان مىخوانَد . اينك بگوييد كه چه كسى از شما پهلوانان ، در روز نبرد ، سر و اسپ و تيغ او را چون گَرد به لشگرگاه ما خواهد آورد ؟ گيو كه چنين بشنيد ، زود بر پاى خاست و كمر به كشتن آن اژدها ببست و آن جامه‌ها و آن جام زر پر گوهر را برداشت و آفرين بسيار بر شهريار كرد و گفت : جاودانه اين چنين كامگار باشى . آنگاه با آن جام گوهر در دست به نشستنگاه خويش آمد .\r\nسپس كى خسرو شهريار به گنجور بفرمود تا دويست جامهء زرنگار و دويست خز و ديبا و سد پرنيان و دو كنيز گلرخ كمربسته بيآورَد . آنگاه كى خسرو گفت : اين پيشكشها را به كسى مىدهم كه تاج تژاو را - كه افراسياب بر سرش نهاد و او را داماد\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nفرّخ‌نژادش خوانْد - به پيش من و يا لشگرگاه ما آورَد . و اگر چنين كند ، سپاسى بر سرم خواهد گذارْد . در همان هنگام بيژن جنگاور - پسر گيو - از جا جست و آن كنيز و پيشكشها را برگرفت . همهء آن انجمن از كار او در شگفت گشته بودند . آنگاه بيژن ، شاه را آفرين بسيار كرد و گفت : گيتى به كى خسرو آباد بادا . سپس با شادى بنشست .\r\nبار ديگر كى خسرو به موبد بفرمود تا ده ريدك كمربسته و ده دختر آراسته ده اسپ زرّين و لگام شايستهء سپهبدان بيآورَد . آنگاه آن شاه بيدار گفت : كسى كه تاج تژاو را از سرش بردارد ، براستى كه سزاوار است اگر دل شير نيز در برابر او تاب نيآورَد . آن تژاو ، كنيزى دارد كه در روز جنگ براى او رامشگرى مىكند و پلنگ نيز از آوازش رام مىگردد . رخسارش چون بهار و بالايش چون سرو و ميانش باريك چون نِى و راه رفتنش چون تذرو است . ماهرويى به نام اسنپوى « 1 »  است . پرى پيكر و دلبر و مشكبوى است . نگارى با بر و بويى چون ياسمن است . اين اسپان و اين خوبرويان از آن كسى است كه او را به دام آورَد . ليك هر كه چنين كند نبايد او را بكشد زيرا چنان رخسارى دريغ باشد كه به تيغ گرفتار آيد . پس بايد كه او را به خم كمند خود افكند . بيژن كه چنين شنيد ، بار ديگر دستى بزد و به پيش شاه پيروزگر آمد و پروردگار گيهان آفرين را نيايش كرد و شاه گيتى را درود فرستاد . كى خسرو - آن شهريار بزرگ - از او شاد گشت و او را گفت : اى نامدار سترگ ، پهلوانى چون تو يار دشمن مباد و هيچگاه اين جان درخشنده‌ات بىتن مبادا .\r\nآنگاه كى خسرو به گنجور گفت : دو جام زرّين بيرون بيآور . پس در آن جامهاى زر ، شمامه « 2 »  بنهادند و دو جام سيمين پر از گوهر و جامى از ياكند زرد پر از مشك و جامى ديگر از پيروزه و يك جام نيز از لاژورد كه عقيق و زمرّد بر آن ريخته و با مشك و گلاب اندر آميخته بودند ، با ده ريدك كمر بسته و ده اسپ گرانمايهء زرّين لگام نيز\r\n\r\n","description":"","footnote":" ( 1 ) - اِسْنَپوى .  Esnapy  اين نام در برهان قاطع به صورت اِسْپَنوى و اسپكنوى نيز ذكر شده است . ماده اسپنوى . در شاهنامه نيز گاهى به شكل اسپنوى آمده است .  ( 2 ) - شمامه بوى خوش را گويند ، گلوله‌هايى كه از چيزهاى خوش‌بو درست كنند . ","page_name":" 658 ","page_number":658},
  {"content":"\r\n\r\nبيآوردند . آنگاه كى خسرو گفت : اينها همه از آن كسى است كه در روز جنگ با تژاو در برابر او تاب آورَد و سر او را در آن رزمگاه به پيش سپاه دلاور ايران بيآورَد . بار ديگر گيو پسر گودرز دستى بزد و كمر را به جنگ آن اژدها ببست . پس آن خوبرويان گرانمايه و آن خواسته‌هاى آراسته را به پيش او بردند . گيو نيز بر شهريار آفرين خواند و گفت : كلاه و نگين شاهى ، بىتو مبادا .\r\nپس كى خسرو به گنجور بفرمود كه : ده خوان زرّين در پيش اين تخت بگذار و بر آنها دينار و مشك و گوهر و ده پرى روى با كلاه و كمر و دويست خز و ديباى زربافت و يك افسر خسروى و ده كمر بگذار . آنگاه كى خسرو گفت :\r\nاين پيشكشها از آن كسى است كه از براى نام و گنج ، رنج را دريغ ندارد و بر روان سياوش درود دهد و از اينجا تا به كاسه‌رود « 1 »  برود . چون بدانجا رسد ، كوهى بلند از هيزم ببيند كه بالاى آن افزون بر ده كمند است و آن را افراسياب ، بدان هنگام كه از آن رود بگذشت ، در آنجا نهاد و خواست تا كسى از آن راه نگذرد و از ايران به توران نرود . اينك بايد دليرى از ايران بدانجا رود و بر سراسر آن كاسه‌رود آتش زند تا اگر آنجا رزمگاه ما گشت ، سپاه در پشت هيزمها نمانند . بار ديگر گيو گفت : اين كار نيز شكار من باشد و برافروختن آن كوه ، كار من است . اگر سپاهى نيز به جنگم آيد ، از رزم نترسم .\r\nپس شاه همهء آن خواسته‌ها را به گيو داد و گفت : اى نامدار سپاه ، تاج روشن شاهى بدون تيغ تو مباد و هميشه آباد و شاد باشى .\r\nپس از آن كى خسرو به گنجور بفرمود تا بىدرنگ سد ديباى رنگارنگ و سد مرواريد خوشاب - كه گويى آب فسرده بودند - و پنج كنيز - كه موهايشان به زير افسر\r\n\r\n","description":"","footnote":" ( 1 ) - در برهان قاطع ، ماده كاسه‌رود ، رودى نامعلوم دانسته شده است كه در خراسان و شرق توس به هرى رود مىپيوندد . نامهاى ديگرش كاش‌رود و وه ( ويه ) مىباشد . ر . ك . ماركوارت ، و هرود و ارنگ ، ص 6 شهيدى مازندرانى ، راهنماى نقشه جغرافيايى شاهنامهء فردوسى ، ماده رود كشف نويرى ، نهاية الإرب ، ج 10 ، ص 156 . ","page_name":" 659 ","page_number":659},
  {"content":"\r\n\r\nناپديد گشته بود - بيآورَد . آنگاه كى خسرو گفت : اين پيشكشها سزاوار آن كسى است كه خِرَد بر جان پاكش فرمانرواست و دلير و بينا دل و چربگوى است و به گاهِ جنگ ، روى از شير نيز بر نمىتابد و بدون هيچ ترسى پيامى به نزد افراسياب مىبرد و پاسخ او را به پيش من مىآورد . اينك بگوييد آن چه كسى از نامداران اين انجمن است ؟ پس گرگين ميلاد دست به آن كار يازيد و كمر را بدان ببست . كى خسرو نيز آن كنيزان و جامه‌هاى زرنگار و گوهرهاى شاهوار را به دو داد . گرگين بر شهريار آفرين كرد و گفت : خِرَد با جان خسرو جفت بادا . پس چون شب فرا رسيد و روى زمين چون پر زاغ گشت و ماه به مانند چراغى از فراز كوه درآمد ، شاه به كاخ خويش رفت و پهلوانان نيز به سوى خانهء خويش رفتند .\r\nفرستادن كى خسرو ، رستم را به زمين هند « 1 » \r\nچون روز فرا رسيد و از تابش آفتاب ، كوه به مانند سندروس ، زرد گشت و خروش خروس به ابر خاست ، تهمتن به نزد شاه آمد و با او از ايران و تخت و تاج سخن راند . زواره و فرامرز نيز با او از بيش و كم كار سخن گفتند . رستم به كى خسرو - آن شاه زمين - گفت : اى نامبردار با آفرين ، بدان كه در زابلستان شهرى خوب و فرهمند است كه از سرزمينهاى تور بود . منوچهر آن شهر را از تركان تهى ساخت .\r\nليك چون كاووس پير گشت و آن نام و فرّ و هنر از او بيفتاد ، ديگر همهء باژ و ساو آن شهر را به توران مىبرند و به سوى ايران نگاه نيز نمىكنند . در آن مرز ، پيل و گنج بسيار است ولى تن مردم بىگناه آن سرزمين از بسيارىِ تاراج و كشتن و تاختن كه به نام شاه توران كرده مىشود ، در رنج است . اكنون كه شهريارىِ ايران از آن تو و\r\n\r\n","description":"","footnote":" ( 1 ) - اين عنوان غلط است و بايد بجاى نام رستم ، نام فرامرز مىبود . چون چنان كه بعداً نيز خواهد آمد ، كى خسرو فرامرز را به سرزمين هند مىفرستد و آن سرزمينها را به دو مىبخشد . ","page_name":" 660 ","page_number":660},
  {"content":"\r\n\r\nهمه چيز از پِى مور تا چنگ شيران از براى توست ، بايد كه سپاهى بزرگ را با پهلوانى سترگ بدانجا فرستى تا آن سپاه يا باژ ايشان را به نزد شاه آورند و يا سرشان را . و چون آن سرزمين را يك سره بدست آوريم ، شكستى بر توران زمين آورده باشيم .\r\nكى خسرو كه چنين شنيد ، رستم را گفت : جاويد باشى . براستى كه راه همين است كه گفتى . تو ببين تا چه اندازه سپاهى در اين كار ، نياز است . پس آنها را از اين سپاهيان نامدار برگزين و سپاهى گِران از جنگاوران را به فرامرز بده . باشد كه كار به دست او گشاده گردد . رستم از شنيدن آن سخنان شاد گشت و شهريار را آفرين بسيار خواند . آنگاه خسرو به سالار بار بفرمود كه : خوان و خوراك را بيآور . سالار بار نيز مِى و رامشگران را فرا خواند و از آن آواز كه سر دادند ، بلبل نيز خيره ماند .\r\nآراستن كى خسرو ، سپاه خود را\r\nچون خورشيد تابان سر از كوه بر كرد ، خروش تبيره از درگاه شاه برخاست و سپاهيان بر بارگاه رده بركشيدند . كوس بر پيل ببستند و خروش گاودَم برآمد . آنگاه بر كوههء يك پيل ، تختى بنهادند و شاه بيآمد و بر آن بنشست . تاجى از گوهر بر سر نهاده و گردنبندى پر از گوهرهاى شاهوار بيآويخته و گرز گاوسار در دست گرفته و دو گوشوارهء مرواريد و ياكند از گوشها فرو هشته و دو دستبند ياكند و زر به بازو بسته و كمرى از مرواريد خوشاب و زر و زبرجد بر ميان ببسته بود . آن پيل بدانسان با زنگ و ستام زرّين در ميان سپاه گام برمىداشت . شاه نيز سوار بر آن ، مهره‌اى در جام افكنده بود و در دست داشت . خروش سپاه تا به كيوان رسيده بود . شاه بر كوههء آن ژنده پيل ، مهره بزد و گيتى از خروش آن چون درياى نيل گشت . از بسيارىِ آن تيغ و گرز و كوس و گَرد ، زمين ، سياه و آسمان لاژوردين گشت . گويى آفتاب به دام آمده يا اين كه گنبد آسمان به زير آب شده بود . همه جا تا چشم كار مىكرد ، لگام و سرنيزه بود كه ديده مىشد . چون آن سپاهيان روان گشتند ، گويى كوهه‌اى از دريا برخاست .\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nسراپردهء شاه را از ايوان به دشت بردند . آسمان از آن خروش ، سرآسيمه گشته بود .\r\nچون آن شاه نامور بر پشت پيل ، كمر بست و مهره در جام زد ، ديگر روا نبود كه هيچ پادشاه ديگرى باشد ، مگر اين كه در برابر او سر خم كند . آرى نشان پادشاهى آن خسرو و پهلوانانش چنين بود .\r\nكى خسرو در آن پهن دشت ، همچنان بر پيل بنشسته بود تا همهء سپاه از پيش او بگذرند . نخست فريبرز - پيش رو سپاه - بود كه از پيش آن شاه نو بگذشت . با تيغ و گرز و زرّينه كفش ، درفشى خورشيدپيكر در دست داشت و بر اسپى تيزتگ نشسته و كمندى به فتراك آويخته بود . با آن يال و برز و فرّ و با سپاهيانش كه همگى در سيم و زر گم گشته بودند ، از پيش شاه بگذشت . شاه گيتى بر او آفرين كرد و گفت : تو را بزرگى و فرّ مهان بادا ، در هر كار ، بختت پيروز باشد و روزگارت هميشه نوروز باد .\r\nتندرست به روى و بىهيچ سستى بازگردى .\r\nدر پسِ شاه ، گودرز كشواد بود كه گرز و شمشير در چنگ داشت و درفشش ، شيرپيكر بود . در سوى چپ او رهّام پهلوان و در سوى راستش گيو سرافراز بود . و در پس ايشان شيدوش با درفشى شيرپيكر روان بود . و در پشت او هزاران تن سوار سرفراز با نيزه‌هاى دراز بودند . درفش گيو و سپاهيانش گرگ پيكر و سياه بود . درفش رهّام نيز كه نيزه‌اش سر به ابر ساييده بود ، ببرپيكر بود . هفتاد و هشت پسر و نبيره دلير از گودرز ، همگى با تيغ و زرّينه كفش در آنجا بودند . گويى همهء گيتى به زير [ پاى 
  ] گودرز و سرِ سروران در زير شمشير او بود . چون گودرز به نزديكى تخت شاه رسيد ، بر تاج و تخت او آفرين بسيار كرد . شاه نيز بر گودرز و همچنين بر گيو و سپاهيانش آفرين كرد .\r\nدر پشت سر گودرز ، گستهم - آن فرزند بيدار گژدهم - بود كه در جنگ ، نيزه و كمان و تير خدنگ در دست داشت . پيكانى كه از بازوى او رها مىگشت ، بر دل سنگ و سندان نيز فرو مىشد . بدين سان گستهم با سپاه نيرومند و آراسته‌اى پر از گرز و شمشير و خواسته و با درفشى ماه پيكر كه سر به ابر برآورده بود ، از پيش شاه\r\n\r\n","description":"","footnote":"","page_name":" 662 ","page_number":662},
  {"content":"\r\n\r\nبگذشت و بر او آفرين خوانْد . شاه ايران زمين از ديدن او شاد شد .\r\nدر پسِ گستهم ، اشكش تيز هوش نيكدل و نيك انديش بود . او گرزدارى از نژاد كواذ و سرافراز و آرام و پاك زاد بود . سپاهى از پهلوانان كوچ و بلوچ « 1 »  - كه به مانند قوچ جنگى بودند و يك انگشت ايشان نيز برهنه نبود و كسى از بسيارىِ ايشان ، پشتشان را نمىديد - با او بود . اشكش با درفشى پلنگ پيكر بيآمد و بر شهريار و آن گردش شادمان روزگار آفرين بسيار بكرد . كى خسرو از پشت آن پيل بنگريست . سپاه را ديد كه تا دو كُروه رده كشيده بودند . پس ايشان را سخت بپسنديد و بر آن تخت بيدار و سرزمين فرّخ ، آفرين كرد .\r\nدر پس او فرهاد - آن فرماندهء سپاه به هنگام كارزارها - بود كه درفشى آهو پيكر در دست داشت . سپاهش همگى با تيغهاى هندى در دست و زره سغدى بر تن ، بر زينهاى توز « 2 »  بنشسته بودند و همگى شاهزادگانى از نژاد كواذ و فرهمند بودند . رخسار هر يك چون ماه تابان بود و در آن رزمگاه همچون خورشيد تابنده مىدرخشيدند . فرهاد چون به پيش آن شاه نو بيآمد ، او را آفرين بسيار خواند .\r\nدر پشت سر فرهاد ، پهلوان نامبردار و دليرى چون نرّه شير بود . او گرازه ، بزرگ و سرِ نژاد گيوگان بود كه پرخاش جوى و جوشان و خروشان با درفشى گرازپيكر پيش رفت . سپاهيانش همگى كمندافكن و رزم ساز بودند . چون گرازه در آن پهن دشت ، به پيش شاه آمد ، او را آفرين بسيار كرد و بگذشت .\r\n\r\n","description":"","footnote":" ( 1 ) - قوم كوچ همان كوفج ، است كه معرب آن قفص مىباشد . كوفچ در پارسى به معناى كوه‌نورد است . كوف  Kf  در پهلوى به معناى كوه مىباشد . با احتمال قوى كوفچ از اصل  Brahf  بوده‌اند . ايشان طايفه‌اى صحرانشين در مجاورت قوم بلوچ ( بلوص ) بودند . ابتدا اين قوم در حوالى كوههاى كرمان ساكن بوده‌اند و اگر چه در ميان ايشان به شبانى و كشاورزى هم مىپرداخته‌اند ، ليك پيشه بيشتر آنها دزدى و راهزنى و غارت بود . برهان قاطع ، ماده كوچ ، كوچ و بلوچ و حواشى معين . اين دو قوم بعدها در زمان اردشير بابكان سركوب و به نواحى مكران كوچانيده شدند و امروزه نيز در همان حوالى ساكن هستند و بلوچستان به نام ايشان مىباشد .  ( 2 ) - توز همان پوست درخت خدنگ است كه چوب بسيار محكمى دارد و براى ساختن زين به كار مىرفته است . اين كلمه در نسخهء ژول مُل به اشتباه تور ذكر شده است . ","page_name":" 663 ","page_number":663},
  {"content":"\r\n\r\nشاه كه آن گرههاى كمند ايشان را كه به زين افكنده بودند ، پسنديد ، از او شاد گشت .\r\nاز پسِ گرازه ، زنگهء شاوران به همراه دليران و پهلوانان و با درفشى هماى پيكر ، چون كوه‌آهن به پيش راند . چون به پيش شاه رسيد ، بر آن برز بالا و تيغ و نگين كى خسرو آفرين بسيار بكرد . سپاهيانش نيز كه همگى از شهر بغداد بودند « 1 »  ، با نيزه و تيغ پولاد از پيش شاه كه همچنان سوار بر پيل بود ، بگذشتند .\r\nپس از او فرامرز جنگجوى با فرّ و گرز و گرانمايه بود كه با پيل و كوس و با سپاهى گِران از جنگ جويان و دليران سرفراز كشمير و كابل و نيمروز بيآمد .\r\nدرفشش پيكر اژدهايى هفت سر بر خود داشت كه گويى از بند رها گشته بود . اين درفش بسان درفش پدر دلاورش - رستم - بود كه كسى از او برتر نبود . پس فرامرز به مانند درختى به بار نشسته به پيش شاه آمد و او را آفرين بسيار بكرد . دل شاه از فرامرز شاد گشت و او را پند بسيارى داد و گفت :\r\nهمانا كه پروردهء پيل تن در هر انجمنى سرافراز باشد . تو فرزند رستم بيدار دل و از نژاد دستان سام و نريمانى . اكنون مرز هندوستان و سرزمينهاى از قنّوج « 2 »  تا سيستان از آن توست . بايسته است كه هر كه با تو جنگ نجويد ، تو نيز روز را بر او تاريك و تنگ نكنى . در هر جا درويشان را يار و با مردم خودت آزاده باش . با خردمندان و دوستداران و اندوهگسارانت ، بخشش كن و آن را به فردا ميانداز ، زيرا چه بسا كه فردا روزگار برايت تنگى پيش آورَد . اينك كه تو را آن پادشاهى بدادم ، پس در هر كجا به خيره سرى ، جنگ مكن . در جوانى ، خريدار گنج\r\n\r\n","description":"","footnote":" ( 1 ) - اگر چه غالباً شهر بغداد را ساختهء منصور - دومين خليفهء عباسى - مىدانند ، ليك بايد در نظر داشت در محلى كه اين شهر توسط منصور بر آن ساخته شد ، آبادى اى به همين نام بوده است و در روزگاران دور پيش از اسلام يقيناً مىتوانسته از رونق برخوردار بوده باشد . نام بغداد نيز مركب از دو جزء بغ ( خدا ) داد به معناى خداداد است . براى آگاهيهاى بيشتر ر . ك . حموى ، معجم البلدان ، ج 1 ، ص 457 - 456 .  ( 2 ) - ر . ك . زير نويس 2 ، ص 529 . ","page_name":" 664 ","page_number":664},
  {"content":"\r\n\r\nمشو و چون رنجى از كسى نديدى ، او را رنجى نرسان . در اين سراى پر افسوس ، گمان مبر كه پيوسته به زينهارى زيرا كه گاهى فراز باشد و گاه نشيب . ليك از تو بايد نامى بلند برجاى مانَد . پس هيچگاه دلت را از گيتى اندوهگين مساز و بدان كه هم بر من و هم بر تو اين روزگار بگذرد و چرخ گردان پيوسته دَم بر تو بشمارد . باشد كه هميشه دلشاد و تندرست باشى . پروردگار گيهان آفرين نيز از تو خشنود بادا و سر بدسگالانت پر از دود باد . چون فرامرز آن پندهاى شاه نو را بشنيد ، از آن اسپ تند رو فرود آمد و شاه را آفرين بسيار كرد و گفت : هميشه چون ماه نو در فزون باشى .\r\nآنگاه زمين را ببوسيد و او را نماز برد و روان شد .\r\nتهمتن كه مغزش از رفتن فرامرز تفتيده گشته بود ، دو پرسنگ با او برفت و او را در بارهء رزم و بزم و خِرَد پندها بداد و بهروزيش را خواستار شد . آنگاه پر از درد از آنجا بازگشت و به سراپردهء شاه رفت . كى خسرو سپهبد نيز از آن پيل ِ مست فرود آمد و بر اسپى تيز رو برنشست و با سرى پر از داد و دلى پر از انديشه به سراپرده آمد .\r\nچون رستم نيز بيآمد ، كى خسرو مِى بيآورد و در جام بزرگى بريخت و گفت :\r\nز فردا نگويد خردمند كس * همى گفت شادى ترا مايه بس\r\nكجا تور و سلم و فريدون كجاست * همى ناپديدند و با خاك راست\r\nبپوييم و رنجيم و گنج آگنيم * به دل بر همه آرزو بشكنيم\r\nسرانجام ازو بهره خاكست و بس * رهايى نيابد ازو هيچكس\r\nاين شب تيره را با جام مِى بسازيم و چون روز آيد بگوييم تا توس ، ناى بردمد و تبيره و كوس را بكوبند . پس ببينيم تا سپهر گردان در اين جنگ ، به سوى چه كسى ، دستى به مِهر دارد .\r\nبكوشيم و ز كوشش ما چه سود * كز آغاز بود آنچه بايست بود\r\nبد و نيك بر ما همى بگذرد * خردمند مردم چرا غم خورد\r\nاگر پروردگار گيهان آفرين ، يار باشد ، كينهء خون پدر را باز جوييم .\r\n\r\n","description":"","footnote":"","page_name":" 665 ","page_number":665},
  {"content":"\r\n\r\nداستان فرود پسر سياوش\r\nآغاز داستان فرود پسر سياوش\r\nجهانجوى چون شد سرافراز و گرد * سپه را به دشمن نبايد سپرد\r\nسرشك اندر آرد به مژگان ز رشك * سرشكى كه درمان ندارد پزشك\r\nكسى كز نژاد بزرگان بود * ز بيشى بماند سترگ آن بود\r\nچو بىكام دل بنده بايد بدن * به كام كسى داستانها زدن\r\nسپهبد چو خواند ورا دوستدار * نباشد خرد بر دلش سازگار\r\nگرش آرزو باز دارد سپهر * همان آفرينش بخواند به مهر\r\nورا هيچ خوبى نخواهد به دل * شود آرزوهاى وى دلگسل\r\nبويژه كش از بن نباشد خرد * خردمندش از مردمان نشمرد\r\nچو اين داستان سر بسر بشنوى * ببينى سرمايهء بدخويى\r\nگفتار اندر رفتن توس به تركستان\r\nروز ديگر چون خورشيد رخ بنمود و بر تخت بنشست و بخش بره « 1 »  را به زير آورد و همه جا يك سره چون مِى زرد گشت ، از درگاه توس ، خروش تبيره و نالهء نفير و آواى كوس برخاست . از سراسر كشور ، جوش و خروش برآمد . از آواز اسپان و نفير سپاهيان ، روى خورشيد و ماه نيز كَرْف‌گون « 2 »  گشت . از چكاچاك جنگ افزارها و آواى پيلان ، گويى گيتى نيلگون شد . همه جا سرخ و زرد و كبود و بنفش بود . درفش كاويانى مىدرخشيد و در پيرامون آن سواران خاندان گودرز بودند . سپهدار با افسر و\r\n\r\n","description":"","footnote":" ( 1 ) - 112 - همان برج بره يا برج حمل است .  ( 2 ) - كَرْف‌گون به پارسى همان قيرگون را گويند . ","page_name":" 666 ","page_number":666},
  {"content":"\r\n\r\nكارناى به دهليز سراپرده آمد . توس با درفش كاويانى و به همراه نامداران زرّينه كفش برفت . بزرگانى كه از نژاد نوذر بودند ، همگى با گردنبند و افسر و با درفش پيل پيكرى - كه سر زرّينش به ابر ساييده بود - به پيش سپاه و به نزد شاه تاختند . همهء آنها كه از نژاد منوچهر بودند و دل و جانشان پر از مِهر توس بود ، يك سره چون كوهى سياه كه روى خورشيد و ماه را نيز تيره كرده بود ، با درفش و كلاه به پيش شاه آمدند .\r\nپس شاه به توس سپهبد بفرمود تا پهلوانان نامدار را به پيش او بيآورد . آنگاه آن شاه بيدار به ايشان گفت : بايد كه توس سپهبد با درفش كاويانى به پيش سپاه جاى گيرد و شمايان همگى كمر به فرمان او ببنديد . بدين سان كى خسرو در پيش آن سپاه ، مُهرى به توس داد كه نشانهء فرماندهى او بر سپاه باشد . آنگاه به دو گفت : تو از پيمان من نگذر و آيين و فرمان مرا نگاهدار . بدان كه آيين شاهى ما چنين است كه نبايد هيچ كسى را در راه بيآزاريد . نبايد بر كشاورزان و پيشه‌وران و كسانى كه سپاهى نيستند باد سرد وزيده شود و با هيچ‌كس جز با همنبردتان جنگ نيآوريد . نبايد بر كسى كه به شما رنجى نيآورده ، رنجى بيآوريد و بدانيد كه اين سراى سپنجى بر هيچ‌كس نمىماند . اى توس هرگز بر كلات گذر مكن ، زيرا اگر از آن راه به روى ، همهء كارها بيهوده و خام گردد . آگاه باش كه سياوش - كه روانش چون خورشيد است و او را در آن گيتى جاى اميد باشد - از دختر پيران ، پسرى داشت كه بسيار مانندهء او بود .\r\nبه من نيز بسيار ماننده و همسال من و جوان و فرخنده بود . اكنون او با فرّهى به همراه مادرش و سپاهيانى در كلات است و هيچ‌كسى را از ايرانيان نمىشناسد . « 1 » \r\n\r\n","description":"","footnote":" ( 1 ) - آيا منظور از كلات كدام ناحيه بوده است ؟ براستى كه به سختى مىتوان پاسخى نهايى به اين پرسش داد . ناحيه‌اى كه امروزه به نام كلات ( كلات نادرى ) در خراسان مىشناسيم ، دقيقاً در اينسوى جيحون و در خاك ايران قرار داشته است . ليك در بسيارى از روايات تاريخى آمده است كه اين ناحيه كه فرود و مادرش در آن ساكن بودند ، در تركستان بوده است ، نه در ايران . از جمله ر . ك . بلعمى ، تاريخ بلعمى ، ج 1 ، ص 603 طبرى ، تاريخ طبرى ، ج 2 ، ص 462 مسكويه ، تجارب الامم ، ج 1 ، ص 744 نويرى ، نهاية الارب ، ج 10 ، ص 156 ابن اثير ، الكامل ، ج 3 ، ص 81 . بايد به اين نكته توجه داشت كه اگر منظور از كلات ، همين كلات نادرى باشد ، از آنجا كه اين ناحيه در هميشهء تاريخ جزء ايران محسوب مىشده است ، پس چگونه فرود و مادرش با سپاهيان تورانى در آنجا بوده‌اند ؟ همه اين موارد ذهن پژوهشگر را معطوف به اين نكته مىگرداند كه شايد منظور از كلات ، نقطه‌اى در توران بوده است . يقيناً چنين امرى منطقىترين چيز به نظر مىرسد . مؤلف برهان قاطع نيز در مادهء كلات ، كلات را نام شهرى از تركستان دانسته است . ليك درست در جايى كه ديگر چيزى نمانده اين ناحيه را در توران بدانيم ، كمى پايين تر به گفته حكيم فردوسى بر مىخوريم كه ناحيه كلات را نزديكى چَرَم دانسته است . باز همهء محاسبات در هم ريخته مىشود چرا كه چنين نقطه‌اى در توران شناخته شده نيست . ليكن در ايران موجود است و قصبه‌اى در پاى كلات مىباشد . ر . ك . مستوفى ، نزهت القلوب ص 186 اعتماد السلطنه ، مرآة البلدان ، ج 4 ، ص 2188 خسروى ، جغرافياى تاريخى ولايت زاوه ، ص 351 . در هر حال به نظر نگارندهء اين سطور چنين مىرسد كه همچون بسيارى موارد كه شهرها و نقاط همنام بسيارى وجود داشته و دارد شايد اين نقاط نيز با همين اسامى در توران بوده‌اند ، و شايد هم نه . ليك اگر اين نقاط در خاك ايران بوده‌اند ، همواره اين پرسش وجود خواهد داشت كه از چه رو ايشان با سپاهيان تورانى در خاك ايران بوده‌اند و در عين حال هيچ ارتباطى هم با ايران نداشته‌اند ؟ ","page_name":" 667 ","page_number":667},
  {"content":"\r\n\r\nپس شمايان نيز نبايد كه بدانسو رويد . و بدانيد كه آن كلات بر كوهى است كه راهى دشوار و تنگ دارد و خود او نيز جنگاور و پهلوان و سوار و نژاده و نامدار است و سپاه و جنگ جويان نامدارى نيز دارد . بر شما بايسته است كه از راه بيابان رويد و بدانيد كه خوردن زخم چنگ شير ، نيكو نباشد .\r\nتوس كه چنين شنيد ، به شاه گفت : روزگار نيز از خواست تو نگذرد . من به همان راهى مىروم كه تو بدان فرمان مىدهى ، زيرا كه از فرمان تو جز نيكى نيآيد . بدين سان توس سپهبد به شتاب برفت و شاه نيز با رستم نيكخواه به سوى تخت خود بازگشت . آنگاه با رستم پيل تن و موبدان و خردمندان و سگالشگران ، انجمنى بكرد و فراوان از افراسياب و از درد پدرش - سياوش - و از رنجى كه خودش برده بود ، سخن گفت .\r\nاز سوى ديگر آن سپاه ايستگاه به ايستگاه برفت تا اين كه بر سر يك دو راهى بايستادند . در يك سوى ايشان بيابانى خشك و بىآب و در سوى ديگر راه كلات و چَرَم « 1 »  بود . پس پيلان و كوس را بر جاى نگاهداشتند تا توس سپهدار بيآيد و از هر راهى كه او پسندد ، سپاه نيز به همان راه رود . چون توس به آرامى به پيش آن\r\n\r\n","description":"","footnote":" ( 1 ) [ - ر . ك . زيرنويس پيشين . ","page_name":" 668 ","page_number":668},
  {"content":"\r\n\r\nسركشان رسيد ، از آن راه بىآب و گرم با او سخن گفتند . پس توس به گودرز گفت :\r\nاين بيابان خشك ، اگر گَرد آن شاهبوى دهد و خاكش مشك ، باز هم چون يك روز دراز را به تندى در آن برانيم ، ما را به آب و آسايش نياز افتد . پس همان بهتر كه با سيم و زر و درم به سوى كلات و چرم رويم و در آنجا جايگاهى براى خود بسازيم تا اين سپاه به آسايش بپردازند . هنگامى كه در چپ و راست ما آبادى و آب روان باشد ، چرا بيابان و رنج را بجوييم ؟ من و گژدهم روزى در پيش سپاهى از اين راه گذر كرديم و از آن راه دراز و پر نشيب و فراز ، رنج بسيار بديديم . پس همان بهتر كه سپاه را بدانسوى ديگر ببريم و بيابان و پرسنگها را نشماريم . گودرز كه چنين شنيد ، به دو گفت : شاه پر مايه ، تو را پيش رو سپاه كرد . پس بر همان راه كه او بفرمود سپاه را بران كه نبايد هيچ‌كسى را در اين راه ، زيانى رسد . پس اگر چنين كه مىانديشى بكنى ، دل شاه آزرده مىگردد و از آزار شاه ، بر سپاه نيز بد خواهد رسيد . ليك توس به دو گفت :\r\nاى پهلوان نامدار ، چنين انديشه‌اى را در دلت مدار . زيرا كه شاه از اين كار ، دژم نگردد و تو نيز سزاوار است كه روانت را اندوهگين مدارى . توس ، اين بگفت و بفرمود تا سپاه از آن راه بگذرند و به سوى كلات و چرم روان شوند .\r\nاينك بنگر كه چون توس فرمان شاه را به ياد نيآورْد ، سرانجام چگونه تنها باد به چنگ آورد .\r\nآگاهى يافتن فرود از آمدن توس\r\nپس به فرود آگهى رسيد كه روى خورشيد تابان ، كبود گشت و زمين به زير سُم اسپان و گَرد پيلان ، چون درياى نيل شد . تخواره « 1 »  به دو گفت : اى نوجوان ، اگر نمىدانى ، پس بدان كه سپاه برادرت از ايران زمين ، به كينه‌خواهى ، به سوى توران\r\n\r\n","description":"","footnote":" ( 1 ) - تُخوار  Toxr  ، تَخوار  Taxr  در كتب قديم به صورت نخوار ضبط شده است . برهان قاطع ، ماده تخواره و حواشى معين . ","page_name":" 669 ","page_number":669},
  {"content":"\r\n\r\nآمده و راه كلات در پيش گرفته‌اند و نمىدانم كه در كجا مىخواهند جنگ بسازند .\r\nچون آن جوان ناكار آزموده چنين بشنيد ، دلش پر از درد و روانش تيره گشت . پس بند از در دژ فرو هشت و به بيرون آمد و كوه بلند را بنگريست . آنگاه بفرمود تا هرچه از اسپان و گوسپندان رمه در دشت رها بودند ، در بند آورند و هيچ بر كوه و دشت نگذارند . آنگاه همه را به سوى راه سپدكوه « 1 »  برد . سپس بازگشت و در دژ را ببست و بر اسپى تيزتگ برنشست .\r\nچون آواى كوس از چَرَم برخاست و گَردى به سياهى آبنوس نيز از مَيَم « 2 »  برآمد ، جريره از فراز بام دژ ، آن را بديد و از آن سپاه سهمگين بترسيد . جريره مادر فرود بود كه دلش از براى سياوش پر از درد بود . پس فرود جوان به پيش مادر آمد و او را گفت : اى بانوى بانوان ، اينك سپاهى با پيل و كوس از ايران بيآمد كه توس سرفراز پيش رو آن است . اكنون چه گويى ؟ ما بايد چه كنيم ؟ نبايد كه او بر ما تاخت آورَد .\r\nجريره كه چنين شنيد ، به دو گفت : اى رزم ساز ، تو را هرگز به اين روز [ كه به آن جنگ شتابى 
  ] نيازت مباد . برادرت - آن كى خسرو بيدار - در ايران به شاهى نشسته است و نام و نژاد تو را به خوبى مىشناسد و مىداند كه با يكديگر از يك خون و يك مُهره‌ايد . بدان كه در گيتى هيچ شاهى چون سياوش نبود و سزاوار است اگر زمانه ، او را بستايد . در همان آغاز كار سياوش ، پيران ، مرا به زنى به سياوش داد . و گرنه سياوش از تركان ، زنى نمىجست . نژاد تو هم از سوى مادر و هم پدر ، همگى به تاج داران و ناموران مىرسد . اينك چون برادرت به كينه‌خواهى پدرت آغاز كرده باشد ، همانا كه با اين كار ، روان سياوش را بشويد . پس تو نيز بايد به اين كين خواهى بشتابى و كمر برميان ببندى و بتازى . خفتان رومى بر تن كن و با دلى پر از جوش و سرى پر خروش برو . اگر او به كينه‌خواهى از نياى خود « 3 »  بپردازد ، بر تو نيز زيبنده‌تر\r\n\r\n","description":"","footnote":" ( 1 ) - دانسته نشد كه منظور از سپدكوه كجاست .  ( 2 ) - ناحيه مَيَم نيز شناخته نشد . در برهان قاطع ، ماده ميم ، آن قصبه‌اى نامعلوم دانسته شده است .  ( 3 ) - مراد افراسياب است . ","page_name":" 670 ","page_number":670},
  {"content":"\r\n\r\nآن باشد كه بجاى فريب او ، تو نيز كينه بجويى . چرا كه شايسته است اگر پلنگ نيز از اين اندوه بنالد و نهنگ دريا برخروشد و يا مرغ و ماهيان در آب ، بر افراسياب نفرين كنند . زيرا ديگر هرگز هيچ شاهى در گيتى به مانند سياوخش ، كمر نبندد . تو نيز به رادى و مردى و بخت و نژاد و به فرّ و داد و فرهنگ و شاهى ، پسر چنان مهتر نامورى هستى و از نژاد كيان و كيانى سيمايى . پس بايد كمر به كين پدر ببندى و نژاد خويش را بجاى آورى . در ميان سپاه بنگر كه چه كسى سالار و نامبردار است . پس گردنكشان سپاه را بخوان و جامه‌هاى شاهوار بيآراى و با شمشير و كلاهخود و برگستوان و خفتان و دشنهء هندى به ايشان ببخش . همانا براى تو در گيتى ، برادرت ، گنجى بس باشد . پس كين خواهى را به بيگانه وامگذار . از اين پس تو پيش رو آن سپاه و كين خواهى نو باش و برادرت نيز شاهى نو باشد .\r\nآنگاه فرود به مادر گفت : در ميان آن سپاه ، با چه كسى بايد سخن گويم ؟ من كه هيچيك از آن سرفرازان را به نام نشناسم ، چگونه به ايشان درود و پيامى فرستم ؟ پس جريره به آن پسر پهلوان گفت : چون گَرد سپاه را از دور بديدى ، در ميان آن سواران دلير بنگر و نشان بهرام و زنگهء شاوران - آن دو پهلوان سرفراز - را بخواه زيرا كه ميان من و تو با ايشان ، هيچ رازى نباشد . هميشه سر و نامت زنده باشد و روان سياوخش ، فروزان بادا . سياوش هرگز از اين دو جدا نمىگشت . ايشان مرزبان بودند و سياوش پادشاه ايشان بود . اينك تو از اينجا با تخوار « 1 »  ، بدون هيچ سپاهى برو و آنچه را به تو گفتم از ياد مبر . چون از تخوار در بارهء آن دو گردنكش و پهلوان بپرسى ، تو را نشان بگويد . زيرا كه او همهء مهتران و كهتران ايران را مىشناسد و نشان ايشان را بگويد . پس فرود به دو گفت : اى نيكزن ، باشد كه چارهء تو ، نژاد ما را درخشان سازد .\r\nدر همان هنگام ديده‌بانى بيآمد و با او از سپاه ايران سخن راند و گفت : همهء دشت و كوه پر از سپاه شده و گويى خورشيد در ميان گَرد نهان گشته است . از دربند\r\n\r\n","description":"","footnote":" ( 1 ) - تخوار همان تخواره است كه پيشتر ذكر شد . ","page_name":" 671 ","page_number":671},
  {"content":"\r\n\r\nدژ تا كنار رود گنگ « 1 »  ، همه جا درفش و پيلان و مردان جنگى به چشم مىخورد .\r\nرفتن فرود و تخواره به ديدن سپاه\r\nپس فرود - كه ديگر بخت از او برگشته بود - با تخوار روان شد .\r\nاز افراز چون كژ بگردد سپهر * نه تندى به كار آيد از بن نه مهر\r\nفرود جوان به تخوار گفت : هرچه تو را پرسم ، بايد كه بگويى و هيچ سخنى را نهان نسازى . چون از ميان ايرانيان ، هر مرزبان و كسى را كه درفش و گوپال و زرّينه كفش دارد ، ببينى و بشناسى ، بايد كه نامش را به من بگويى . پس آن دو پهلوان ، كوهى بلند را كه از فراز آن مىتوانستند آن گروه را ببينند ، برگزيدند . از بس در هر جا كلاهخود و سپر و گوپال و كمرهاى زرّين بود ، گويى كه ديگر در هيچ كانى ، زر نمانده و يا ابرى برآمده و گوهر افشانده بود . از بانگ تبيره‌اى كه در ميان آن دو كوه مىزدند ، دل كركس آسمان نيز به ستوه آمد . سى هزار پهلوان سپردار و شمشيرزن به آن كارزار شتافت . تخوار و فرود به آن سپاه نيرومند و آن ساز و برگها خيره بماندند . چون تخوار دانا همهء آن سپاه را بديد ، به فرود شاهزاده گفت : اينك نهان را بر تو آشكار سازم . آن درفش پيل پيكر و آن سواران و تيغهاى بنفش كه مىبينى ، همه در پشت سر توس سپهبد هستند كه به گاهِ كينه ، سخت بتازد . آن درفش ديگرى كه خورشيدپيكر و در پشت سر اوست ، از آن برادر پدر تو - آن فريبرز سپهبد فرهمند ، پسر كاووس - است . در پشت سر او درفش بزرگ ماه پيكرى كه دليران و پهلوانان بزرگ بسيارى در كنار آنند ، از آن گستهم - پسر گژدهم - است كه استخوان شير نيز از\r\n\r\n","description":"","footnote":" ( 1 ) - در اينجا قانع كننده‌ترين دليل آورده مىشود كه منظور از كلات ، ناحيه‌اى در توران بوده است . رود گنگ كه در اينجا در حوالى كلات مزبور ذكر شده است ، در هيچ جاى ايران وجود ندارد و نداشته است . ليك بارها و بارها در شاهنامه از آن در توران ذكر شده و اين البته با رود گنگ مشهور كه در هندوستان است ، تفاوت دارد . اين رود در حوالى گنگ دژ بوده و از آن رو به رود گنگ ( كنگ ) مشهور بوده است . ","page_name":" 672 ","page_number":672},
  {"content":"\r\n\r\nاو در هراس است . در پسِ او درفش دراز گورپيكرى كه پيرامونش را سپاهى رزمساز گرفته‌اند ، از آن زنگهء شاوران مىباشد كه دليرى از آن پهلوانان است . در پشت او درفش ماه پيكرى است كه از آن بيژن - پسر گيو - است كه تنش به سپيدى لآل و گيسوانش چون مشك سياه است . او كه به گاهِ جنگ ، خون بر آسمان مىافشاند .\r\nدرفش ديگرى كه ببر پيكر است و كمر شير نيز از آن مىشكند ، از آن شيدوش پهلوان است كه كوهى را نيز از جا بر مىكَند . درفش ديگرى كه گرازپيكر است ، از آن گرازه ، آن پهلوان دلير است كه رزم شير را نيز بازى شمارد . درفشى كه گاوميش‌پيكر است و سپاهى در پس آن و نيزه‌دارانى در پيش آنند ، از آن فرهاد - آن برگزيدهء بزرگان - است كه از بزرگى ، گويى سرش به آسمان مىسايد . درفشى كه گرگ پيكر است ، نشانهء گيو - آن سپهدار سترگ - است . درفشى كه شيرپيكر زرّين است ، از آن گودرز كشواد است . درفش پلنگ پيكر درازى كه مىبينى ، از آن ريونيز « 1 »  با كام و ناز است .\r\nدرفشى كه آهو پيكر است ، از آن گودرز نستوه سپهدار است . درفشى كه ميش‌پيكر است ، از آن بهرام - پسر گودرز كشوادگان - است . همه ايشان كه مىبينى پهلوان و سوار و شيرْمردند و اگر بخواهم يكايك نام ايشان را بگويم ، كار ، دراز گردد .\r\nبارى ، چون تخوار ، نام و نشان آن پهلوانان را به فرود - آن شاه خسروان - بگفت فرود به آن مهان و كهان بنگريست و دلش شادمان گشت و رخسارش شكفت . پس به تخوار گفت : بدان كه به آسانى ، كينهء پدر را بازخواهيم . با كينه به جنگ شتابم و هيچ سوارى را در چين و ماچين نگذارم . تا اين كه آن [ افراسياب 
  ] اژدها را بدست آورم و او را از تخت به زير كشم .\r\nدر همان هنگام ناگهان ايرانيان ، جاى فرود و تخوار را بر فراز آن كوه بديدند . پس\r\n\r\n","description":"","footnote":" ( 1 ) - بايد توجه داشت كه چند تن به نام ريوْنيز  Rwnz  بوده‌اند و در روايات اينها با يكديگر خلط شده‌اند . 1 - ريونيز نام يكى از مبارزان ايرانى و داماد توس بوده است كه در اينجا در جنگ با فرود كشته شد و به تصريح حكيم فردوسى هيچ برادرى نداشته است . 2 - ريونيز پسر كى كاووس كه بعدها در جنگ پشن كشته شد . 3 - ريونيز برادر زنگهء شاوران . ليك هر سه اينها را به نحو سرگيجه‌آورى با يكديگر در هم آميخته‌اند . از جمله ر . ك . برهان قاطع ، ماده ريونيز و ريوه 261 .  Justi , Iranisches , Namenbuch , P  ","page_name":" 673 ","page_number":673},
  {"content":"\r\n\r\nتوس سپهدار برآشفته گشت و گفت : بايد از ميان سپاهيان نامدارمان ، سوارى هوشيار را برگزينيم تا جوشان و خروشان ، با اسپ تا فراز آن كوه بلند برود و ببيند كه آن دو دلاور چه كسانى هستند و از براى چه بر فراز آن كوه رفته‌اند . اگر از سپاهيان خود ما باشند ، پس بايد كه دويست تازيانه بر سرشان زنند . اگر هم از تركان باشند ، پس بايد كه ايشان را به بند آورد و كِشان كِشان بدينجا آورد و اگر چه كشته نيز گردند ، باز ترس و باكى به خود راه ندهد . و اگر نيز از كارآگهان « 1 »  باشند و بخواهند سپاه ما را نهانى بشمارند ، پس بايد همانجا ، ايشان را به دو نيم سازد و از آن كوه به زير اندازد و بازگردد .\r\nآمدن بهرام به نزد فرود به كوه\r\nبهرام پسر گودرز به توس سپهدار گفت : اين كار بر ما نهان نماند . من بروم و هر آنچه كه گفتى بجاى آورم . پس سوار بر اسپ و پر انديشه از پيش آن گروه ، به سوى كوه روى نهاد . فرود نامور كه چنين ديد ، به تخوار گفت : اين كيست كه اين چنين پويان بدينسو مىآيد و هيچ از ما نمىانديشد و سوار بر اسپى تيزتگ ، كمندى به فتراك بسته است و با تندى به اين بالا مىآيد ؟ تخوار سگالشگر به فرود گفت : در اين كار نبايد تندى كرد . نام و نشان او را نمىدانم ، ليك گمان مىبرم كه از گودرزيان است . آن هنگام كه خسرو از توران به ايران رسيد ، شاه ، كلاهخودى از آن خود را به كسى داد . اكنون آن را بر سر او و زرهى خسروانى را در برش مىبينم . همانا كه نژاد او از گودرز است . پس گام او بر اين سرزمين ، فرخنده بادا .\r\nچون بهرام به سرِ كوه نزديكتر شد ، بسان ابرى غرّان بغرّيد و گفت : تو كيستى كه بر اين كوهسار به تماشاى آن سپاه بىشمار نشسته‌اى و نالهء نفير و كوس را\r\n\r\n","description":"","footnote":" ( 1 ) - كارآگاهان به پارسى به معناى جاسوسان است . ","page_name":" 674 ","page_number":674},
  {"content":"\r\n\r\nنمىشنوى و از توس - آن سالار بيدار - نمىترسى ؟ فرود گفت : تو كه از ما تندى نديدى ، پس تندى مكن . اى مرد كارآزموده ، سخن به نرمى گوى و لب را به گفتار سرد ميازار . نه تو شير جنگى هستى و نه من گور دشتم . پس نبايد اين چنين بر ما بگذرى . و بدان كه تو در پهلوانى و مردى و نيرومندى هيچ چيزى فزون از من ندارى . مرا بنگر و ببين كه آيا مرا نيز سر و پاى و مغز و دل و دست و هوش و گوش و چشم و زبانى سراينده هست . پس اگر هست ، بيهوده نيروى خود را به من منماى . از تو سخنى پرسم كه اگر پاسخى نيكو دهى ، شاد گردم .\r\nبهرام به دو گفت : اكنون كه تو بر آسمانى و من بر زمين ، پس برگوى . فرود گفت :\r\nمرا بگوى كه سالار سپاه كيست و جنگاوران آن كدامند ؟ بهرام گفت : سالار سپاه ، توس است كه كوس و درفش كاويانى با اوست . پهلوانان سپاه نيز كسانى چون گودرز و رهّام و گيو و شيدوش و گرگين و فرهاد نيو و گستهم و زنگهء شاوران و گرازه - آن سرِ نژاد دليران - هستند . فرود گفت : از چه رو نامى از بهرام نبردى و كار را خام بگذاشتى ؟ او كه در ميان گودرزيان ، ما به دو شادمانيم . چرا هيچ يادى از او نكردى ؟ بهرام كه چنين شنيد ، به دو گفت : اى شيرمرد ، چه كسى اين چنين براى تو از بهرام ياد كرده است ؟ چه كسى تو را - كه خرّم و فرهمند باشى - از گودرز و گيو ، آگهى داد ؟ فرود ، او را گفت : من اين داستان را از مادرم شنيدم . او مرا گفت كه چون سپاه به سوى تو آيد ، تو ايشان را پذيره شو و نام بهرام را ببر و نيز نام نامدارى از دليران كه او را زنگهء شاوران گويند . اينان همشيرگان « 1 »  پدرت هستند . پس سزاوار است كه از ايشان آگهى خواهى .\r\nبهرام كه چنين شنيد ، به دو گفت : اى نيكبخت ، همانا كه تو بار آن درخت خسروانى هستى . تو اى شهريار جوان - كه جاويد و روشن روان باشى - فرود هستى .\r\nفرود گفت : آرى من فرودم ، من آن شاخى هستم كه از آن سرو افگنده روييدم . بهرام\r\n\r\n","description":"","footnote":" ( 1 ) - همشيره در اصل به دو يا چند تن گفته مىشود كه از پستان يك زن شير خورده باشند و مجازاً به خواهر گفته مىشود . ","page_name":" 675 ","page_number":675},
  {"content":"\r\n\r\nبه دو گفت : تنت را برهنه كن و آن نشان سياوش را به من بنماى . پس فرود ، بازوى خود را به بهرام نمود . خالى همچون گلى از شاهبوى بر آن بود كه هيچ‌كس در گيتى با پرگار چين نيز پيكرى بدانگونه نمىتوانست بنگارد . بهرام بدانست كه او از سوى پدرش - سياوش - نژادش به كواذ مىرسد . پس بر او آفرين كرد و او را نماز برد و به بالاى كوه رفت . فرود روشن روان - آن شاه جوان - از اسپ فرود آمد و بر سنگى بنشست و به بهرام گفت : اى مرد سرافراز بيدار ، اى شير نبرد ، اگر دو چشمم پدرم را نيز زنده مىديد ، براستى كه از اين شادتر نمىگشتم كه تو را بدين شادى و روشن روانى و هنرمندى و بينا دلى و پهلوانى بديدم . بدان كه من از براى آن به بالاى اين كوه آمدم كه از نامداران سپاه ايران بپرسم و بدانم كه سالار و پهلوانان ايشان كدامند . آنگاه چون شمايان را ببينم ، شادى كنم و اسپ و شمشير و گرز و كمر بيشمار ببخشم و سپس خود ، در پيش سپاه با دلى داغدار و كينه‌خواه ، به توران شوم چرا كه من سزاوار اين كينه‌خواهى هستم و به گاهِ جنگ چون آتشى تيزم .\r\nاينك شايسته است كه به [ توس 
  ] پهلوان بگويى كه به روشن روانى بدين كوه آيد و يك هفته را در اينجا با هم بمانيم و از بيش و كم كار با يكديگر سگالش كنيم . آنگاه به روز هشتم چون آواى كوس برخيزد و توس سپهدار بر اسپ سوار گردد ، من نيز كمر به كين پدر ببندم و با جگرى پر درد ، چنان آهنگ جنگ كنم كه شير جنگى و پر كركس آسمان نيز گواهى دهند كه هرگز در گيتى ، كسى از گردنكشان ، بدين گونه كمر به كين خواهى نبسته باشد .\r\nبهرام به دو گفت : اى شهريار جوان و هنرمند و پهلوان و سوار ، من هرچه را كه اينك گفتى ، به توس بگويم و خودم نيز به خواهشگرى ، دست او را ببوسم . ليك بدان كه توس سپهبد ، خردمند نيست و سر و مغز او را با پند ، كارى نباشد . اگر چه هم هنر و خواسته دارد و هم نژاده است ، ولى خردمند نيست . او از براى فريبرز و تخت و تاج ، بر شاه و گودرز بشوريد . پيوسته مىگويد : من از نژاد نوذرم و در گيتى سزاوار شاهيم . پس اكنون نيز بدان كه شايد سر از گفتار من بپيچد و با من به تندى و پيكار\r\n\r\n","description":"","footnote":"","page_name":" 676 ","page_number":676},
  {"content":"\r\n\r\nگرايد . پس جز من هر كه بدينجا آيد ، نبايد كه تو را ببيند . توس به من گفت : بدانجا برو و بنگر كه چه كسى بر فراز كوه است . ليك از او مپرس كه از براى چه در آنجاست . تنها با گرز و دشنه سخن بگوى و بس زيرا كه امروز هيچكس نبايد بر اين كوه باشد . پس اى فرود ، چون توس رام گردد ، من به مژده بيآيم و تو را با شادكامى به پيش سپاه ببرم . ولى اگر جز من كسى بدينجا آيد ، نبايد كه بر او بسيار بىترس باشى .\r\nبدان كه آيين من با تو چنين است كه بجز يك سوار به پيش تو نيآيد . اكنون به دژ برو و نيك ببين تا چه پيش مىآيد .\r\nپس فرود در آن هنگام گرز پيروزه‌اى با دستهء زر از كمر بركشيد و به دو داد و گفت :\r\nاين را از من به يادگار دار ، كه روزى تو را به كار آيد . و چون توس سپهبد ، نويد ما را بپذيرد ، ديگر روشن دل و شادكام باشيم و بدان كه بجز اين ، پيشكشهاى بسيارى از اسپ و زين و افسر زر و نگين خسروانى باشد .\r\nباز آمدن بهرام نزد توس\r\nچون بهرام بازگشت ، به توس گفت : خِرَد با جان پاكت جفت بادا . بدان كه او فرود ، فرزند سياوش شاه است كه بىهيچ گناهى كشته شد . فرود آن نشانى را كه در آن نژاد از كى كواذ و كاووس دارند ، به من بنمود . توس ستمكاره كه چنين شنيد ، به دو گفت : اين من هستم كه اين سپاه و نفير و كوس را دارم . به تو گفتم او را به نزد من آور و با او هيچ سخنى مگوى . اينك اگر او شهريار است ، پس من كه هستم ؟ تُرك زاده‌اى چون زاغ سياه ، بدين گونه راه سپاه را بگرفت . من هيچ‌كسى را از گودرزيان ، خودكامه نديده‌ام ، مگر آنكه مىخواهد زيانى به سپاه ما برسد . اكنون تو نه از شير ژيان ، كه از يك سوار بىهنر بترسيدى . او كه چون سپاه ما را ديد ، آهنگ فريب كرد و تو نيز به خيره‌سرى با او سخن گفتى .\r\nآنگاه توس به آن سپاه سركشان گفت : اى نامداران دشمنكش ، نامور و نامجويى از ميان\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nشمايان مىخواهم كه از اينجا به سوى آن ترك رود و با دشنه سر از تنش جدا سازد و به پيش من بدينجا آرد . پس ريونيز كمر بدان كار بست و تيز به پيش توس سرافراز تاخت . بهرام كه چنين ديد ، به دو گفت : اى پهلوان ، هرگز به خيره‌سرى ، روانت را تيره مساز . از خداوند خورشيد و ماه بترس و از روى شاه ، دلت را به شرم آور زيرا كه او خويش شاه است و سوارى نام آور و جنگ جوست . و اگر سوارى از ميان گروه ما به پيش او به بالاى آن كوه رود ، از چنگ او رهايى نيابد و به دستش كشته شود . پس تو با اين كار ، بر دل شادمان ، اندوه مياور .\r\nتوس سپهبد كه پند بهرام را نپسنديد ، از آن گفتار او آشفته گشت و بفرمود تا چند تن از نامداران به سوى آن ارجمند بتازند . پس پهلوانان فراوانى به سوى بهرام تاختند و آهنگ نبرد با او بكردند . بهرام پهلوان بديشان گفت : اين كار را هرگز آسان مپنداريد و بدانيد كه بر فراز آن كوه ، يكى از خويشان كى خسرو است كه يك موى او نيز از پهلوانان برتر باشد و هر كه روى سياوش را بديده‌است ، از ديدار او نيز آرامش يابد . پس چون بهرام ، نشان فرود را بديشان داد ، آن گردنكشان از راه بازگشتند .\r\nكشته شدن ريونيز بر دست فرود\r\nبار ديگر [ ريونيز 
  ] - آن داماد توس - كه چرخ گردون بر او فسوس مىكرد ، بيآمد و از راه چَرَم به سپدكوه رفت . دلش ناراستكار شده بود و از آن رو نستوه گشته بود .\r\nچون فرود از فراز كوه ، او را بديد ، كمان كيانى را بركشيد و به تخوار رزمديده گفت : توس آن سخنهاى مرا خوار پنداشته است زيرا كه اكنون سوارى بيآمد ، ولى بهرام نيست .\r\nدل من بدين كار سخت گشته و پدرام نيست . اينك او را ببين تا مگر يادت آيد كه كيست و از چه رو سراپا در آهن رفته است ؟ تخوار گفت : او ريونيز پهلوان و سوار است كه او را چهل خواهر چون بهار خرّم است و هيچ پسرى جز او در تبار ايشان نيست . جوانى فريبنده و چاپلوس و هنرمند است و داماد توس نيز مىباشد .\r\nفرود به تخوار دانا گفت : ديگر به هنگام جنگ ، شايسته نباشد كه او را بستايى .\r\n\r\n","description":"","footnote":"","page_name":" 678 ","page_number":678},
  {"content":"\r\n\r\nچون او به پيكار دليران آيد ، او را بر دامان خواهرانش بخوابانم . اگر باد كلكم « 1 »  من بر او گذر كند و باز هم زنده بماند ، پس ديگر او را از مردمان مپندار . اكنون اى تخوار كارديده برگوى كه با تير ، اسپش را بكشم يا خودش را . تخوار گفت : تير بر خود ريونيز افكن تا مگر جگر توس بسوزد و بداند كه تو دلت را بيآراستى و آهنگ آشتى با او بكردى ، ليك چون او به خيره‌سرى با تو جنگ آغازد ، همانا كه بر برادرت ننگ آورده باشد . چون ريونيز شير نزديك شد ، فرود دلير كمان را به زه كرد و از آن بالا چنان تير خدنگى بر او انداخت كه سرش را به كلاهخود رومىاش بدوخت . و بدين سان ريونيز بر خاك افتاد و اسپش نيز بازگشت . چون توس سپهدار از مَيَم بنگريست و آن كار را بديد ، كوه در برابر چشمانش ناپديد گشت .\r\nيكى داستان زد بدين پر خرد * كه از خوى بد ، مرد كيفر برد\r\nكشته شدن زراسپ از دست فرود\r\nپس توس پهلوان به زراسپ گفت : دلت را چون آذرگشسپ برافروز و جامهء سواران جنگى بر تن كن و با جان و تن بكوش تا مگر تو كينهء آن ريونيز نامدار را بگيرى و گرنه من ، خود ، اين كينه را خواستار گردم . زراسپ با دلى پر از كينه و سرى پر از باد بيآمد و كلاهخود بر سر نهاد و از دل سپاه بيرون رفت و بسان آذرگشسپ بتاخت .\r\nچون فرود جوان ، او را از دور بديد ، به تخوار بنگريست و گفت : كسى ديگر به كين خواهى بيآمد . اينك تو اى تخوار كارديده بنگر كه اين سوار ، چه كسى از ايرانيان است ؟ تخوار به دو گفت : اين زراسپ پسر توس است كه اسپ خود را از برابر پيل جنگى نيز نگرداند . ريونيز همسر خواهر او بود و\r\n\r\n","description":"","footnote":" ( 1 ) - كلكم به پارسى به معناى منجنيق است . ","page_name":" 679 ","page_number":679},
  {"content":"\r\n\r\nاينك او به كين خواهى ريونيز بيآمده است . پس چون او بر و بازو و كلاهخودت را ببيند ، بايد تير خدنگى بر او بگشايى تا توس سپهدار بداند كه ما در اينجا بيهوده نبوده‌ايم . پس فرود دلاور اسپ خود را از جاى برانگيخت و چنان تيرى بر ميان زراسپ بزد كه تنش را به كوههء زين بدوخت و روان او را نيز با پيكانش برافروخت . زراسپ بر زمين افتاد و اسپ بادبايش نيز بازگشت .\r\nجنگ توس با فرود\r\nپس خروشى از سپاه ايران برآمد و همهء پهلوانان ، كلاه از سر بر گرفتند . توس با دلى پر خون و ديدگانى پر اشك ، به شتاب جوشن بپوشيد و همچون شاخ درخت بلرزيد و سخت بناليد . پس چون كوهى بزرگ كه بر پشت پيلى سترگ بنهند ، بر روى زمين بنشست و با دلى پر از كين و سرى پر از دود رو به سوى فرود نهاد . تخوار كه او را بديد ، گفت : او كه همچون پيلى دمان به جنگ ما به پيش كوه آمده ، توس سپهدار است . و بدان كه تو را ياراى جنگ با او كه چون نهنگى كارديده است ، نمىباشد .\r\nپس اكنون برو تا در دژ را سخت ببنديم و ببينيم تا فرجام بخت ما چه باشد . چون تو فرزند و داماد او را در رزم تباه ساختى ، پس ديگر به بزم ميانديش .\r\nفرود جوان كه چنين سخنانى را از تخوار بشنيد ، بر او تيز شد و گفت : چون اكنون رزم و كارزار پيش آمده است ، ديگر توس و پيل و شير ژيان و پلنگ جنگى و ببر بيان نيز در پيش چشم من يكسانند . تو نيز بدان كه به هنگام جنگ ، مرد را دل مىدهند ، نه اين كه آتش تيز بر دلش نهند . تخوار كارآزموده گفت : شاهان ، سخن را خوار نپندارند . تو خواه يك سوار باشى و يا اين كه از آهن باشى و اگر چه كوه خارا را نيز از بن بركنى ، ولى باز هم سى هزار تن از ناموران ايرانى به جنگ تو در اين كوهسار آيند و ديگر نه دژ بر جاى مىماند و نه سنگ و خاك و همه را به زير پاى آورند . اگر هم در\r\n\r\n","description":"","footnote":"","page_name":" 680 ","page_number":680},
  {"content":"\r\n\r\nاين كار ، گزندى به توس رسد ، خسرو از آن درد ، اندوهگين خواهد شد . به كين پدرت نيز چنان شكستى آيد كه ديگر هرگز درست نگردد . پس رخ بگردان و تير ميانداز و به دژ برو و بيهوده جنگ مكن . بارى ، تخوار آنچه كه مىبايست به دو بگويد ، نگفت و آن را نهان داشت و بدين سان از گفتار آن دستور بىمايهء ناكاردان ، فرود را در جنگ ، سود آمده ، ليك بر جانش زيان رسيد .\r\nفرود جوان ، دژى آباد داشت كه در آن دژ هشتاد كنيز بودند . در آن هنگام آن كنيزان ماهروى او بر بام دژ آمده و پر از گفتگوى ، به ديدن آن كار ايستاده بودند .\r\nفرود جوان از اين كه بدين سان به دژ بازگردد ، روانش تيره بود . پس رخ برگراييد و ران بيفشرد و تير خدنگى در كمان نهاد . تخوار جنگ جو كه چنين ديد به آن شاه گفت :\r\nاگر آهنگ كارزار كرده‌اى ، پس هشدار كه توس را نكشى . بر تو بهتر آن باشد كه تير بر اسپ او بيافكنى ، زيرا كه شاهان ، پياده جنگ نكنند اگر چه كار جنگ دشوار و تنگ گردد . و ديگر اين كه شايد او با يك تير تو كشته نگردد . چون توس سپهبد به بالاى كوه بيآيد ، بىگمان آن گروه نيز از پس او روان شوند و تو را توان پايدارى در جنگ با او نباشد . مگر ابروهاى پر از چين او را نديدى ؟ چون فرود آن سخنان را از تخوار بشنيد ، كمان را به زه كرد و بركشيد و چنان كه سزاوار كمان سواران بود ، تير خدنگى بر اسپ توس سپهبد بزد . اسپ سرنگون گشت و جان بداد . پس توس نيز با دلى پر از كين و سرى پر باد ، سپر را به گردن آويخت و پياده و پر از گَرد و سرآسيمه به لشگرگاه خويش بازگشت . فرود كه چنين ديد در پسِ توس ، گواژه زد « 1 »  و گفت : اين پهلوان نامور كه اين چنين از جنگ با يك سوار رخ بتابيد ، چگونه در كارزار مىجنگد ؟ كنيزان فرود [ كه بر بام بودند 
  ] چنان بخنديدند كه فريادشان از آسمان نيز برگذشت . خنديدند به اين كه مردى پير در برابر يك جوان ، از بيم تير ، آن چنان از فراز آن كوه به پايين غلتيد .\r\n\r\n","description":"","footnote":" ( 1 ) - گواژه ، كواژه‌زدن به معناى مسخره كردن است . ","page_name":" 681 ","page_number":681},
  {"content":"\r\n\r\nبارى ، توس سپهبد از كوه به زير آمد . پس پهلوانان با سرى پر از اندوه به پيش او رفتند و يكايك بر او آفرين كردند كه : اى پهلوان نامور زمين ، آفرين كه بار ديگر تندرست به اينجا بازگشتى . پس نبايد رخسار خود را به اشك بشويى . گيو پر مايه چون بديد كه توس سپهدار پياده بيآمد ، بر خود بپيچيد و گفت : رخسار نامداران به اين كار ، تازه نباشد . [ فرود 
  ] اگر چه شهريارى با گوشوار است ، ولى چون چنين سپاه نيرومندى را خوار پندارد ، شايسته نباشد كه ما نيز بر اين كار كه او آغازيده است ، با او همداستان باشيم . اگر توس يكباره تيزى نمود و زمانه پر از آشوب فرود گشت ، پس اينك ما همگى جان خود را برخىِ « 1 »  سياوش كنيم و سزاوار نباشد كه اين بد را فراموش سازيم . زراسپ گرانمايه - آن سوار سرافراز نوذر نژاد - بدست او بر باد شد .\r\nتن ريونيز را هم در خون فرو كرد . پس ديگر از اين بيشتر خوارى نجوييم . اگر او پسر جم و يا مغز كواذ هم باشد ، اكنون ديگر بايد خود را به نادانى زد .\r\nرزم گيو با فرود\r\nگيو ، اين سخنان بگفت و جوشن خود را سخت ببست و چون ميشى بدان كوه تاخت . چون فرود - پسر سياوش - او را بديد ، آه سردى از جگر بركشيد و گفت :\r\nهمانا كه اين سپاه رزمساز ، راه نشيب را از فراز بازنشناسند . هر يك از ايشان از ديگرى دلاورترند و همچون خورشيد تابان ، دو پيكر دارند . ليك پهلوانان ايشان را خِرَد نباشد و سرِ بىخرد به مانند تن بىروان است . مىترسم كه ايشان در آن كين خواهى پيروز نگردند ، مگر اين كه خود خسرو به توران زمين بيآيد . پس در آن هنگام با او كين پدر را بجوييم و دشمنان را به چنگ آوريم . اينك اى تخوار بگو كه اين سوار سرافراز كيست كه از اين پس بر دست و تيغش بايد گريست ؟ تخوار از فراز\r\n\r\n","description":"","footnote":" ( 1 ) - برخى به پارسى به معناى فدا و قربان است . ","page_name":" 682 ","page_number":682},
  {"content":"\r\n\r\nكوه به سوى آن نشيب نگاه كرد و به دو گفت : اين اژدهاى دژم كه با دَم خويش مرغ آسمان را نيز به زير مىكشد و دست نياى تو - پيران - را ببست و دو سپاه از توران را شكست داد و چه بسيار فرزندان خردسالى را كه بىپدر كرد و بسا پدران نيز كه بىپسر كرد و چه بسيار كوه و رود و بيابان كه از آن بگذشت و گردن شير نرّ را نيز به زير پا آوَرد ، او كه برادرت را به ايران كشيد و بدون كشتى از جيحون گذر كرد ، همان پيلى است كه او را گيو مىخوانند ، كه به گاهِ رزم چون درياى نيل است . و تو بدان كه تير خدنگ تو بر زره او گذر نيابد - چرا كه او زره سياوش را بر تن مىكند و از پيكان تير خدنگ نمىترسد . پس تير و كمان خود را به سوى ران اسپ او بگردان ، باشد كه آن اسپ گران زخمى گردد و گيو نيز به ناچار پياده شود و همچون توس سپهبد كه سپر را به گردن آويخت و بازگشت ، گيو نيز بازگردد .\r\nپس فرود جنگى ، كمان را به زه كرد و سرِ خانهء كمان را با دست بسود و تيرى بر سينهء اسپ گيو بزد . گيو از اسپ به زمين افتاد و به ناگزير بازگشت . خنده از فراز سپدكوه برخاست و مغز گيو از بس كه گواژه بشنيد ، بكاست . همهء پهلوانان سپاه كه چنين ديدند ، به پيش گيو رفتند و گفتند : اى پهلوان سرافراز ، يزدان را سپاس كه اين اسپ تو بود كه زخمى گشت نه خودت . آنگاه بيژن پهلوان ، چون باد به پيش گيو آمد و او را سخنهاى ناخوشى بگفت كه : اى پهلوان شيراوژن تيز چنگ كه پيل نيز ياراى جنگ با تو را ندارد ، چرا بر آن هنگام كه مىتوانستى در آن يك سوار پيروز گردى ، در جنگ با او پشت كردى و چون يك تُرك ، اسپت را زخم بزد ، تو بسان مستان ، سرآسيمه برگشتى و برفتى ؟ گيو به دو گفت : چون اسپم زخمى گشت ، من نيز يكباره بازگشتم . آنگاه سخنهاى درشتى بگفت .\r\nچون بيژن چنان ديد ، به دو پشت كرد . گيو از آن كار بيژن برآشفت و تازيانه‌اى بر سر او زد و به دو گفت : مگر از دانايان نشنيده‌اى كه به گاهِ جنگ بايد انديشه كرد . ولى تو نه مغز دارى و نه خرد و انديشه ، پس هر كه چون تو را پرورد ، همان بهتر كه نپرورد . دل بيژن از تيزى به درد آمد و به دادار دارنده سوگند خورد كه : زين از پشت\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nاسپ برندارم ، مگر اين كه به كين خواهى زراسپ كشته گردم . آنگاه با دلى پر از اندوه و سرى پر از كينه از آنجا به پيش گستهم آمد و او را گفت : از ميان اسپانت ، اسپى راهوار كه بر بلنديها به آسانى خرامد ، به من بده تا زره بر تن كنم و آنگاه مَرد از مَرد شناخته گردد . اكنون كه يك ترك بر فراز آن كوه رفته و سپاه ما او را مىنگرند ، مىخواهم به پيكارش روم زيرا كه جانم از كردار او تيره گشته است . گستهم كه چنين شنيد ، به دو گفت : اين چاره نيست ، و تو به خيره‌سرى ، برگ سختى و رنج را مبوى .\r\nاگر بايد از اين گيتى درگذرى ، فراز و نشيبهاى ديگرى نيز مانده باشد . اكنون براى من دو اسپ بر جاى مانده كه اگر او يكى از آنها را نيز بكشد ، ديگر همتايى به رفتار و زور و بالاى او برايش نيابم . بدان كه زراسپ و ريونيز و توس سپهبد - كه گيتى را به چيزى نمىانگارند - و پدرت - كه بر پيل ژيان نيز چيره مىگردد و به آسمان نيز نمىنگرد - از جنگ با او با دلى پر درد بازگشتند . پس براستى كه هيچكس با كوه خارا جنگ نكند .\r\nو تنها پَر كركس يا هماى بر آن دژ رود و گرنه هيچ پايى بدانجا نرسد . بيژن كه چنين شنيد ، به دو گفت : دلم را مشكن ، زيرا كه اكنون يال و بازوانم را از هم بگسلم . من سوگند سختى به ماه و دادار گيهان و به ديهيم شاه خوردم كه اسپم را از اين كوه برنگردانم مگر اين كه چون زراسپ ، روزگارم بسر آيد . اكنون چون مرا اسپى ندادى ، پس به كين زراسپ ، پياده چون آذرگشسپ ، آن راه را بپويم . گستهم به دو گفت : من نمىخواهم كه مويى از ريش تو كَم شود . اگر سد هزار اسپ داشته باشم كه دُمهايشان پر از گوهر شاهوار باشند نيز هرگز آنها و يا گنج و جان و گوپال و تيغ را نيز از تو دريغ ندارم . برو و يكايك اسپها را ببين و هر كدام را كه بهتر يافتى ، برگزين و بفرماى تا بر آن زين نهند . اگر هم كه آن اسپ كشته گردد ، روا باشد .\r\nگستهم را رَخشى چون گرگ بود كه كشيده زهار و بلند و سترگ بود . پس براى بيژن جوان جنگجوى ، برگستوان بر آن افكندند . گيو چون به آن تير اندازى فرود انديشيد ، دلش از كار بيژن پر از دود گشت . پس كسى را فرستاد و گستهم را به پيش خود خواند و با او بسيار از جوانى سخن گفت . آنگاه زره سياوش را با كلاهخودى\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nخسروانى به او داد . گستهم آن زره را بيآورد و به بيژن داد . بيژن آن را به شتاب بپوشيد و كينه‌جويانه ، رو به سوى سپدكوه نهاد .\r\nجنگ بيژن با فرود\r\nفرود - آن شاه جوان - به تخوار گفت : بار ديگر نامدارى بيآمد . بنگر تا نام او چيست و چه كسى بر اين مرد جنگى خواهد گريست ؟ تخوار به آن شاه گفت : در ايران هيچ‌كس جفت او نباشد ، زيرا كه او فرزند گيو است . مردى دلير ، كه در هر جنگ همچون نرّه شيرى پيروز است . گيو هيچ فرزندى جز او ندارد و او را از جان نيز گرامىتر مىدارد . پس تو اكنون به سوى اسپ او تير بيانداز ، زيرا كه روا نباشد دل شاه ايران را بشكنى . و ديگر اين كه او همان زرهى را بر تن دارد كه گيو پوشيده بود و تير و ژوپين بر آن كارگر نباشد . بنگر كه تيغى الماسگون نيز به چنگ دارد . پس تو هماورد او در جنگ نباشى .\r\nپس فرود چنان تيرى بر آن اسپ بزد كه گويى از آغاز ، جان در تن آن اسپ نبود .\r\nاسپ بر زمين افتاد و بيژن از آن برخاست و با تيغى در دست به سوى او رو نهاد و فرياد زد كه : اى سوار دلير بمان تا اكنون رزم شير را ببينى و بدانى كه شيران چگونه بدون اسپ با دشنه‌اى در چنگ به جنگ مىتازند . پس چون بر جاى بمانى و مرا ببينى ، ديگر پيكار از يادت برود . چون بيژن به جنگ فرود پشت نكرد ، فرود نيز تيزى نمود و همچون شير ، تير ديگرى بيانداخت . بيژن دلير ، سپر را بر سر آورد .\r\nليك تير فرود سپر او را بردريد ، ولى بر زره او كارگر نيآمد . پس بيژن به نرمى خود را به بالاى كوه رسانيد و دستى بزد و تيغ از ميان بركشيد .\r\nفرود گرانمايه چون بيژن را بدانسان بديد ، در جنگ با او پشت كرد و بازگشت .\r\nهمه بر فراز باروى آن دژ ، از آن كار فرود سخن گفتند . بيژن با تيغى درّنده در مشت ، دوان دوان از پشت فرود بيآمد و تيغى به برگستوان اسپ او زد و آن را چاك كرد .\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nاسپ گرانمايهء فرود به خاك افتاد . فرود خود را به درون دژ انداخت و دليران آن دژ ، به شتاب در را ببستند و آنگاه از فراز بارو سنگ فراوانى بر بيژن بباريدند .\r\nبيژن كه چنين ديد ، بدانست كه ديگر جاى درنگ نيست . پس برخروشيد و گفت : اى سوار نامدار ، اين چنين از پيش يك مرد پيادهء دلير بازگشتى و شرم نكردى .\r\nپس دريغ آن نام و دل فرود جنگى . آنگاه بيژن از آنجا به پيش توس بيآمد و او را گفت : براستى كه سزاوار است اگر يك دشت شير به جنگ همين يك تن دلير برود .\r\nاگر از پيكان او كوه خارا آب گردد و دريا كان او باشد هم توس سپهبد نبايد كه در شگفت آيد ، زيرا از اين بيشتر نمىتوان اندازه گرفت « 1 »  .\r\nليك چون توس سپهبد ، آن سخنان بيژن را بشنيد ، به دادار دارنده سوگند خورد كه : از اين دژ ، گَرد تا به خورشيد برآورم و به كين زراسپ گرامى ، سپاهى به جنگ او ببرم و تن آن ترك بدخواه را بىجان سازم و از خونش ، دل سنگ را چون مرجان كنم .\r\nكشته شدن فرود\r\nچون خورشيد تابنده ناپديد گشت و شب تيره بر آسمان لشگر كشيد ، هزار تن از سواران دلير دژدار به سوى كلات آمدند و در دژ را ببستند و آواى زنگ برخاست .\r\nجريره در آن شب تيره با درد و اندوه و در انديشهء پسر گراميش بخفت . در خواب ديد كه آتشى بلند از آن دژ به پيش فرود ، برافروخته گشت و سراسر سپدكوه را بيافروخت و دژ و هرچه در آن بود بسوخت . دل جريره از آن خواب ، پر از درد گشت و بيدار شد . آنگاه با روانى پر از دود و انديشه به باروى دژ رفت و همه‌جا را بنگريست . ناگهان همهء كوه را پر از جوشن و نيزه ديد . پس رخسارش پر از خون و دلش پر از دود گشت و دوان به پيش فرود آمد و به دو گفت : اى پسر ، بيدار شو زيرا كه\r\n\r\n","description":"","footnote":" ( 1 ) - اندازه گرفتن به پارسى به معناى عبرت گرفتن است . ","page_name":" 686 ","page_number":686},
  {"content":"\r\n\r\nاختر ما بد بر سرمان آورد . سراسر كوه پر از دشمن است و در پيش در دژ همه جا پر از نيزه و جوشن است .\r\nفرود جوان كه چنين شنيد ، به مادر گفت : تا به كِى مىخواهى اين چنين از اندوه بنالى ؟ همانا كه روزگار من سپرى گشته و بختم چنين بوده است . پدرم به گاِه جوانيش كشته شد و روزگار من نيز همچون او برگشت . مرگ او بدست گروى بود و به سوى جان من نيز بيژن آمده است . اكنون به جنگ بكوشم ، ليك از ايرانيان زينهار نخواهم و مَردوار بميرم .\r\nآنگاه فرود به همهء سپاهيانش گرز و جوشن بداد و خود نيز كلاهخودى پر مايه بر سر نهاد و خفتان رومى بر تن كرد و كمان كيانى در دست گرفت . چون خورشيد تابنده چهره بنمود و خرامان به آسمان درآمد ، از هر سو خروش سران و گراييدن گرزهاى گران و فرياد كوس و نالهء كارناى و دَم ناى سرغين و دراى هندى برخاست .\r\nپس فرود با همهء آن تركان دلير از درگاه دژ به زير آمد . از گَرد آن سواران و پر تيرهايشان ، سرِ آن كوه همچون دريايى از كَرْف گشت . هيچ دشتى براى جنگ نبود و همه جا كوه و سنگ بود . هر دو سپاه خروشيدند و جنگى سخت بكردند . توس در پيش همهء سپاهيان ، كمر بسته بود و تيغ تيز و سپرى در دست داشت . سران سپاه نيز در پيرامون او به سوى باروى آن دژ رو نهادند . بدين گونه تا نيمروز از سپاه فرود دلاور بكشتند . كشتگان بر فراز و نشيبها بيافتادند و بخت فرود جوان از او برگشت .\r\nايرانيان به فرود خيره ماندند زيرا كه هرگز شير ژيان را نيز به مانند او نديده بودند .\r\nچون كار جنگ اين چنين بر او سخت شد و بديد كه بخت از او برگشت و هيچ سوارى از تركان با او نمانْد ، پس رخ بپيچيد و به تنهايى و شتابان به سوى دژ شتافت . ليك رهّام و بيژن بر او نخيز « 1 »  ساختند . چون بيژن او را بديد به سوى او تاخت . فرود جوان كلاهخود بيژن را بديد . پس دستى بزد و تيغ از ميان بركشيد و خواست تا با آن\r\n\r\n","description":"","footnote":" ( 1 ) - نخيز به پارسى به معناى كمين است . ","page_name":" 687 ","page_number":687},
  {"content":"\r\n\r\nبر سر بيژن زند و با يك زخم ، كلاهخود و سرش را بكشند . ليك در همان هنگام ناگهان رهّام پهلوان با تيغى هندى در دست ، خروشان از پشت سر او بيآمد و بر سر فرود شير بزد . ديگر دست آن فرود دلير از كار بازمانْد . بيژن نيز بار ديگر گرزى سخت بر كلاهخود و سر آن نيكبخت بزد . ليك فرود جوان همچنان با دوش و بازوى زخمى اسپ راند و برخروشيد و خود را به دژ رسانيد . ولى در نزديكى در ، بيژن خود را به او رساند و زخمى بر اسپ او زد و پاى اسپش را بريد . فرود از اسپ پياده گشت و با تنى چند از چاكرانش كه از جنگ با آن دليران فرو مانده بودند ، خود را به درون دژ افكند و زود در را ببستند .\r\nمادر فرود كه چنين ديد با كنيزان به پيش او شد . پس او را به زارى بر تخت پيلسته افكندند و مادرش با آن كنيزان ، گيسوان كمند مشكين و سياهشان را از سر بكندند . آن فرود برگزيده جان مىكَنْد و همه در پاى تخت مويه مىكردند . در همان هنگام فرود چشم بگشود و آه سردى كشيد و رو به سوى مادر و كنيزانش كرد و لب از هم گشود و گفت : اين موى كندن بر شما شگفت نباشد ، زيرا كه اكنون ايرانيان كه كمر به تاراج دژ بسته‌اند ، به درون آيند و زنان و كنيزان را برده سازند و دژ و بارو و كوه را ويران كنند . دل هر كسى بر من بسوزد و رخسارش برافروزد . پس بر شمايان است كه همگى بر بالاى باروى دژ رويد و خود را بر زمين افكنيد تا بيژن هيچ بهره‌اى از شما نيابد . من نيز بيش از اين زنده نمانم زيرا كه ديگر به روزگار جوانى ، به دست او روزگارم بسر آمد . فرود ، اين بگفت و ناگاه رخسارش زرد شد و با درد ، روانش از تن برآمد .\r\nبه بازيگرى ماند اين چرخ مست * كه بازى برآيد به هفتاد دست\r\nزمانى به باد و زمانى به ميغ * زمانى به خنجر ، زمانى به تيغ\r\nزمانى به دست يكى ناسزا * زمانى خود آرد ز سختى رها\r\nزمانى دهد تاج و تخت و كلاه * زمانى غم و خوارى و بند و چاه\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nهمى خورد بايد كسى را كه هست * منم تنگ دل تا شوم تنگ دست\r\nاگر خود نزادى خردمند مرد * نديدى ز گيتى همى گرم و سرد\r\nبزاد و به كورى و ناكام زيست * بد آن زيستن بر ببايد گريست\r\nسرانجام خاكست بالين او * دريغ آن دل و راى و آيين اوى\r\nكشتن جريره ، خود را\r\nچون فرود - پسر سياوخش - با ناكامى از اين گيتى رخت بربست ، كنيزان همگى به در دژ رفتند و خود را از آن بالا بر زمين افكندند . جريره نيز آتشى برافروخت و همهء گنجها را در آتش بسوخت . آنگاه تيغى بر دست بگرفت و به جايگاه اسپان تازى برفت و شكم آنها را دريد و پاهايشان را بريد و خون و خوى بر رخسار بريخت . سپس به بالين فرود فرّخ بيآمد . بالاى سر فرود ، دشنه‌اى آبگون بود . پس جريره رخسار به روى پسر نهاد و ناگاه شكم خود را بر دريد و بر روى پسر جان بداد .\r\nدر همان هنگام ايرانيان در دژ را از جا بكندند و همگى كمر به تاراج ببستند . ليك چون بهرام به آن بارو نزديك گشت ، دلش از اندوه پاره شد . پس با رخسارى پر از اشك و دلى پر دود به بالين فرود فرّخ بيآمد . آنگاه به ايرانيان رو كرد و گفت : اين بسيار خوار و زارتر از پدرش مرد . زيرا كه كشندهء سياوخش ، يكى از چاكرانش نبود و مادرش نيز بر بالينش خود را نكشت و كاخش را آتش نزدند و خان و مانش را نكندند و نسوختند .\r\nبه بد بس درازست دست سپهر * به بيدادگر بر نگردد به مهر\r\nاكنون از كى خسرو كه آن همه به گرمى با توس سخن گفت ، شرم نداريد . او كه شمايان را به كين سياوش فرستاد و چه بسيار پند و اندرزها كه بداد . چون كى خسرو از ريختن خون برادر آگه شود ، ديگر شرم و آزرم كوتاه گردد . همانا كه از رهّام و بيژن\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nتيز مغز ، يك كار نغز نيز در گيتى نيآيد .\r\nدر همان هنگام توس سپهدار با كوس به راه كلات شد و پهلوانانى چون گودرز و گيو نيز با او بودند . پس توس بدون اندوهى به سوى سپدكوه آمد . سپس به بالين آن كشتهء زار آمد كه با مادرش به خوارى بر آن تخت افتاده بود و در يك سوى او بهرام گريان و خشمگين بر بالين او نشسته بود و در سوى ديگر نيز زنگهء شاوران و گروهى از دليران بر او انجمن گشته بودند . پهلوانى همچون درخت كه رويش چون ماه و بالايش چون ساگ « 1 »  بود ، بر آن تخت پيلسته بخفته بود . گويى خود سياوش بود كه با جوشن و تيغ و تير و كمر بر تخت زر خفته بود . گودرز و گيو و ديگر پهلوانان و نامداران به زارى بر او بگريستند . رخسار توس از درد فرود و نيز از درد پسرش ، پر از خون جگرش شد . همه با چشمى گريان و دلى پر از افسوس به توس سپهبد روى نهادند . پس گودرز به توس و گيو و گستهم و گرگين و ديگر پهلوانان گفت :\r\nكه تندى پشيمانى آردت بار * تو در بوستان تخم تندى مكار\r\nتندى و تيزى كار سپهبدان نباشد و براى ايشان بد است . جوانى بدين سان از نژاد كيان و با اين فرّ و برز و بالا و ميان را با تندى و تيزى به باد دادى . زراسپ - آن سپهدار نوذر نژاد - و ريونيز هم از براى تندى گرفتار گشتند .\r\nهنر با خرد در دل مرد تند * چو تيغى كه گردد به زنگار كُند\r\nچون چندى با توس بدين گونه سخن بگفتند ، اشك از ديدگان بباريد و ديگر تندى و خشم نكرد و گفت : براستى كه از بخت بد ، رنج و سختى بسيارى به مردم رسد . آنگاه بفرمود تا بر فراز آن كوهسار ، دخمه‌اى شاهوار بساختند و تختى از زر در آن بنهادند و فرود را بر آن گذاردند و تن شاهوارش را با ديباى زربفت و كمر زرّين بيآراستند و سرش را با كافور ، خشك بكردند و تنش را نيز با دبق و گلاب و مشك . او\r\n\r\n","description":"","footnote":" ( 1 ) - ساگ همان ساج است . ","page_name":" 690 ","page_number":690},
  {"content":"\r\n\r\nرا بر تخت نهادند و بازگشتند و بدين سان آن مرد گردنفراز و شيردل درگذشت .\r\nزراسپ سرافراز و ريونيز را نيز در پهلوى فرود نهادند و توس سپهبد خون از ديدگان بباريد « 1 »  .\r\nچنين است هر چند مانيم دير * نه پيل سرافراز ماند ، نه شير\r\nدل سنگ و سندان بترسد ز مرگ * رهايى نيابد ازو بار و برگ\r\nلشگر كشيدن توس به كاسه‌رود و كشته شدن پلاشان از دست بيژن\r\nچون توس سپهدار از كار فرود پرداخته گشت و از آن دژ به زير آمد ، سه روز را در چَرَم درنگ بكرد . به روز چهارم آواى شيپور برخاست و سپاه را برگرفت و ناى و كوس بزد . سراسر زمين به سياهى آبنوس گشت . هر كه از سپاه توران مىديدند ، همه را مىكشتند و تنشان را به چاه مىافكندند و همهء مرزها را ويران مىساختند .\r\nاين چنين رفتند تا به كاسه‌رود رسيدند . توس سپاه را در آنجا فرود آورد . زمين به زير سراپرده‌هاى ايشان ناپديد گشت .\r\nپس به تركان آگهى رسيد كه سپاهى از ايران به سوى كاسه‌رود آمد . جوان دلير و پهلوان بيدار دلى از تركان به نام پلاشان بيآمد تا همهء سپاه ايران را بنگرد و درفش و سراپرده‌هاى ايشان را بشمارد . در آن لشگرگاه ، كوهى بلند بود كه گيو و بيژن بر آن\r\n\r\n","description":"","footnote":" ( 1 ) - مجمل التواريخ و القصص ، ص 48 نويرى ، نهاية الارب ، ج 10 ، ص 156 مستوفى ، تاريخ گزيده ، ص 89 ابن بلخى ، فارسنامه ، ص 44 ابن اثير ، الكامل ، ج 3 ، ص 81 . تنها بلعمى در يك خبر واحد آورده است كه : « چون [ طوس 
  ] به شهر فرود برسيد ، فرود سپاه بيرون فرستاد . طوس گفت تو برادر ملك منى كى خسرو . او مرا فرمودست تا بجاى تو نيكوى كنم و با تو حرب نكنم . تو بازگرد و پادشاهى ترا باد . و من بگذرم سوى افراسياب شوم . اين فرود بازنگشت و با طوس حرب كرد و فرود كشته شد . » تاريخ بلعمى ، ج 1 ، ص 603 . ","page_name":" 691 ","page_number":691},
  {"content":"\r\n\r\nبنشسته بودند و با يكديگر سخن مىگفتند كه ناگهان درفش پلاشان را از ميان سپاه توران بديدند . چون گيو دلاور از دور آن را بديد ، دستى بزد و تيغ از ميان بركشيد و گفت : پلاشان شير - آن سوار نامدار دلير - بيآمد . اكنون من بروم و يا سر از تنش جدا سازم و يا او را در بند ، بدينجا آرم . بيژن به دو گفت : اگر شهريار از براى اين كارزار به من جامهء شاهوار بخشيد ، پس اين من هستم كه بايد به فرمان شاه كمر ببندم و به رزم پلاشان پرخاشخر شتابم . گيو دلير به بيژن گفت : تو به جنگ آن نرّه شير مشتاب . نبايد كه به جنگ او روى و با اين رزم خود ، روز را بر من تنگ آورى . پلاشان همچون شيرى در مرغزار است و شكارى جز مرد جنگى نمىجويد . بيژن كه چنين شنيد ، به دو گفت : با اين سخنانت مرا در پيش شاه ننگين مساز . زره سياوش را به من ده .\r\nآنگاه شكار پلنگ را ببين . پس گيو دلير ، آن زره را به دو داد . بيژن نيز گرههاى آن را استوار ببست و بر اسپى تيزتگ برنشست و نيزه به دست به سوى دشت بتاخت .\r\nاز سوى ديگر ، پلاشان آهويى شكار كرده و بر آتش ، بريان كرده بود و مىخورد و كمانش را به بازو افكنده بود . اسپش نيز در گوشه‌اى مىچريد . چون اسپ پلاشان از دور ، اسپ بيژن را بديد ، خروشى برآورد . پلاشان بدانست كه سوارى از راه رسيد .\r\nپس آمادهء كارزار گشت و بيآمد و بانگ بلندى بر بيژن زد و گفت : منم آن شيراوژن ديوبند . اينك تو آشكارا بگو كه نامت چيست ، زيرا كه ديگر بخت تو بايد بر تو بگريد . بيژن دلاور به دو گفت : من بيژنم كه به گاهِ جنگ همچون پيلى رويين تن هستم .\r\nنياى من شير جنگى و پدرم گيو پهلوان است و اكنون نيرويم را ببينى . در روز سختى و رنج و به هنگام كارزار ، تو همچون گرگى مردارخوار بر اين كوه هستى و دود و خاكستر و خون مىخورى . پلاشان هيچ پاسخى به دو نداد و آن اسپش را كه به مانند پيل جنگى بود ، از جاى برانگيخت . آن دو سوار خشمآگين و زورمند با يكديگر برآويختند و گَردى تيره برانگيختند . چون سرنيزه‌هايشان بشكست ، پس آن پهلوانان به شمشير دست بردند . ولى از بس كه زخم بزدند ، تيغهايشان پاره پاره گشت و چون برگ درخت ، لرزان شدند . اسپها در خوى فرو گشتند و اندوه بر جان آن دو افتاد . پس\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nآن دو شير سرافراز و رزمساز ، گرز گران بركشيدند . بيژن خروشى برآورد و گرز گران را بر دوش آورد و چنان بر ميان پلاشان پهلوان بزد كه همهء مهره‌هاى پشت او بشكست و خُرد گشت . پلاشان با جوشن و تن و كلاهخودى دريده ، از بالاى اسپ بر زير افتاد . بيژن به شتاب از اسپ فرود آمد و سر آن مرد جنگى را از تن جدا ساخت .\r\nآنگاه زره و سر و اسپ آن نامجوى را به سوى پدر آورد .\r\nاز ديگر سو ، دل گيو از آن جنگ پر از درد بود و جوشان و خروشان در آن ديدگاه بايستاده بود تا گَرد بيژن كِى پديدار مىگردد . ناگهان آن پسر جوان با سر و جوشن و اسپ آن پهلوان از راه بيآمد و آنها را به پيش پدر نهاد . گيو كه چنين ديد ، به دو گفت :\r\nپيروز باشى اى پسر . آنگاه هر دو با شادمانى از جاى برخاستند و به سوى سراپردهء توس رو نهادند . سپس سر و اسپ و جوشن و كلاهخود پلاشان را به پيش توس سپهبد بيآورد . توس پهلوان چنان از آن كار شاد گشت كه گويى نزديك بود روان از تنش بر شود . پس به دو گفت : اين پشت سپاه و سرِ نامداران و ديهيم شاه بود . هميشه شاد و برترمنش زندگانى كنى و بد بدخواهان از تو دور بادا .\r\nتنگ شدن ايرانيان از برف\r\nدر همان هنگام به افراسياب آگهى رسيد كه مرز توران چون درياى آب گشت و سپاهى به سوى كاسه‌رود آمد و زمين از كين سياوش ، سياه گشت . پس افراسياب سپهبد به پيران سپهسالار گفت : ديگر خسرو آن سخن نهان را آشكار كرد . اينك بر ما بايسته است كه همگى با درفش و تبيره به پيش ايشان شتابيم و گرنه سپاهى از ايران بيآيد و ديگر خورشيد و ماه را روشن نبينيم . پس تو سپاه را از هر سو گرد آور و درنگ مكن .\r\nاز سوى ديگر در جايگاه ايرانيان ، چنان تند بادى برآمد كه هيچ‌كس مانند آن را به ياد نداشت . آنگاه ابر بزرگى نزديك گوشت از بسيارىِ سرما آب و سراپرده‌ها يخ زد\r\n\r\n","description":"","footnote":"","page_name":" 693 ","page_number":693},
  {"content":"\r\n\r\nو همهء كوهها را برف فرا گرفت . همهء كشور به زير برف ناپديد گشت و يك هفته هيچ‌كس روى دشت را نديد . خورد و خواب و آرامش بر ايشان تنگ شد . گويى همهء روى زمين ، چون سنگ گشته بود . ديگر نبرد از ياد همگان برفت . اسپان جنگى را مىكشتند و مىخوردند . مردم و چهارپايان بسيارى تباه گشتند و يك تن را نيز نيروى جنگ نمانْد .\r\nتا اين كه به روز هشتم سرانجام آفتاب بلند برآمد و گيتى يك سره چون دريا گشت .\r\nپس توس سپهبد همه سپاهيان را گرد آورد و با ايشان چندى از نبرد سخن راند و گفت : سپاهيان ما در اينجا از تنگى تباه گشتند پس سزاوار است كه از اين رزمگاه برويم . هرگز بر اين سرزمينهاى كلات و سپدكوه و كاسه‌رود ، درود مبادا . پس بهرام سرافراز از ميان پهلوانان گفت : تو اى سپهبد ، خود دانى كه ما را با گفتارت مىخواهى خاموش سازى . آن هنگام كه آهنگ رزم با پسر سياوش كردى ، تو را گفتم مكن . پس بنگر كه از آنچه كردى چه بر سرمان آمد . هنوز نيز بديهايى در پيش است .\r\nتوس سپهبد كه چنين شنيد ، به دو گفت : همانا كه آذرگشسپ نيز از زراسپ جنگى ، نام آورتر نبود . فرود نيز به بىگناهى كشته نشد ، كه اين سرنوشت او بود و همان نيز شد . در ميان سپاهيان بنگر و بگو آيا كدامين كس را به مردى و ديدار و توانگرى ريونيز مىبينى ؟ جوانى خردمند و آهسته بود كه دل من به دو شاد بود . ليك اكنون ديگر از گذشته ياد نكنيم و نيز از اين كه آيا او به بيداد كشته شد يا به داد . چون گيو پسر گودرز از شاه ، جامهء شاهوار گرفت تا آن كوه هيزم را در راه بسوزاند ، پس اكنون هنگام آن سوختن است و بايد كه آسمان را نيز به آتش برافروزد . باشد كه راه سپاه گشوده گردد و بتوانند از آن بگذرند .\r\nگيو كه چنين شنيد ، به توس گفت : اين كار براى من رنج نباشد اگر هم رنجى باشد ، پس بىگمان بدون گنج نباشد . ليك بيژن از آن كار ، اندوهگين گشت و گفت : من بر اين كار با تو همداستان نباشم . تو مرا با رنج و سختى بپروردى و هرگز مرا با گفتارت نيآزردى . اكنون من كه جوانم نبايد بنشينم و\r\n\r\n","description":"","footnote":"","page_name":" 694 ","page_number":694},
  {"content":"\r\n\r\nتو با پيرى به اين كار كمر ببندى . ولى گيو به دو گفت : من ، خود ، اين كار را خواستم . پس اكنون اى پسر ، گاه آرايش رزم است ، نه هنگام پيرى و آسايش . تو نيز از رفتن من هيچ اندوهگين مشو ، زيرا كه من كوه خارا را نيز به دَم بسوزانم .\r\nبدين سان گيو در هنگامى كه همه جا را يخ و برف فرا گرفته بود ، به سختى از كاسه‌رود بگذشت . چون خود را به فراز آن كوه هيزم رسانيد ، بالا و پهناى آن را از هم باز نشناخت . پس با پيكان تيرش آتشى برافروخت و آن آتش را بدان كوه افكند و هيزمها را بسوخت . سه هفته از زبانهء آن آتش و باد و دود آن نتوانستند بگذرند . در هفتهء چهارم آن آب و آتش ، آرام گرفت و سپاه برگذشت .\r\nگرفتن بهرام ، كبوده را\r\nبارى ، چون سپاه توس بر او گِرد شد ، از پس آن آتش به راه گروگرد روان شد .\r\nسپاهيان چنان كه سزاوار بود ، بيآمدند و بر همهء دشت و دهار سراپرده زدند و ديده‌بانان را در هر سو بتاختند . گروگرد نشستنگاه تژاو بود كه همآورد شيران بود .\r\nاسپان تژاو در آنجا نگاهدارى مىشد . پس به او آگهى رسيد كه سپاه ايران بيآمد و بايد آن گله‌هاى اسپان را به گوشه‌اى ببرد . تژاو به شتاب پهلوانى را به نزديك شبان افراسياب فرستاد . نام آن شبان شايسته ، كبوده بود . به دو گفت : چون شب فرا رسد ، تو از اينجا برو و روى خود به كسى منماى . آنگاه ببين كه سپاهيان ايران چند تن هستند و در ميان پهلوانانشان چه كسى كلاه و درفش دارد . پس از آن ما از اينجا بر ايشان شبيخون كنيم و در جنگ خود ، كوه را نيز هامون سازيم .\r\nپس چون شب تيره فرا رسيد ، كبوده همچون ديوى سياه به نزديك سپاه ايران آمد . از سوى سپاه ايران ، بهرام - كه كمند او سر پيل را نيز به دام مىآورْد - ديده‌بان\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nبود . ناگهان اسپ كبوده برخروشيد و بهرام گوش سپرد . پس كمان را به زه كرد و ران بيفشرد و آن اسپ گران را از جا برانگيخت . در آن شب تيره ، كبوده پيدا نبود . ليك بهرام بىهيچ سخنى ، چنان تيرى بر كمربند آن چوپان شاه بزد كه رنگ كبوده سياه گشت و از اسپ به زير افتاد و از بهرام زينهار خواست . بهرام به دو گفت : راست بگوى كه چه كسى تو را بدينجا فرستاد و آهنگ تو چه بود ؟ چوپان به بهرام گفت : اگر مرا زينهار دهى ، هر آنچه پرسى به تو بگويم . بدان كه تژاو ، شاه من است و من به نزد او ريدكى هستم و او مرا بدينجا فرستاده است . اينك مرا مكُش تا تو را به جايگاه او راهنما گردم . بهرام كه چنين شنيد ، به دو گفت : جنگ تژاو با من همچون چنگ گاو است با شيرى درّنده . پس بهرام سر كبوده را با دشنه ببرّيد و آن سر را به فتراك زين كيانى خويش بست و به لشگرگاه آورد و به خوارى بر زمين افكند .\r\nاز سوى ديگر چون خروش خروس و چكاوك برآمد و كبوده به نزد تژاو بازنگشت ، تژاو پرخاش جوى اندوهگين گشت و بدانست كه بر كبوده بد رسيد . پس سپاهيانش را فرا خواند و به شتاب از آنجا برفت .\r\nرزم ايرانيان با تژاو\r\nچون روز فرا رسيد ، تژاو سپهبد با سپاهيانش روان شد . از ديده‌گاه ايرانيان خروشى برآمد كه : سپاهى از توران به جنگ ما آمد كه سپهبد آن چون نهنگى است كه درفشى به چنگ دارد . پس گيو از ميان گردنكشان ايران با تنى چند از پهلوانان به پيش او رفت و برآشفته ، نامش را از او بپرسيد و به دو گفت : اى مرد پرخاش جوى ، با اين سپاهيانت كه به جنگ آمدى ، همانا كه خود ، به چنگ نهنگ شتافتى . تژاو دلير به دو گفت : بدان كه من دليرم و چنگال شير دارم و نژادم به پهلوانان و شيران ايران مىرسد . اكنون نيز من نگين بزرگان و داماد شاه و مرزبان اين سرزمينم . گيو كه چنين شنيد ، به دو گفت : اين سخن را هرگز مگوى زيرا كه آبرويت با گفتن اين سخن مىرود .\r\n\r\n","description":"","footnote":"","page_name":" 696 ","page_number":696},
  {"content":"\r\n\r\nآيا چه كسى از ايرانيان در توران جاى مىگزيند ، مگر اين كه خوراكش خون باشد يا كبست « 1 »  ؟ و اگر هم كه مرزبان و داماد شاه هستى ، پس چرا سپاهى بيش از اين ندارى ؟ پس اكنون با اين سپاهيانت در پيش دليران ، تندى و تيزى مكن . زيرا من كه پر هنر و نامدار و دليرم ، سر مرزبانان را به زير آورم . اگر هم با سپاهيانت به فرمان ما درآيى و به ايران به نزد شاه بيآيى و هم اكنون به پيش توس سپهبد رَوى و گفتار او را بشنوى ، من نيز از او برايت جامهء شاهوار و خواسته و كنيز و اسپ آراسته خواهم گرفت . اى رادمرد هر آنچه تو را گفتم راست باشد ، اينك بگو تا چه كنم در اين روز جنگ و نبرد .\r\nتژاو فريبكار كه چنين شنيد ، گفت : اى دلير ، بدان كه هيچ‌كس درفش مرا به زير نيآوَرد . اكنون مرا نگين و تخت و اسپ و گوسپند و سپاه هست و شاهى نيز چون افراسياب دارم و كنيزان و گله‌هاى اسپانم در دشت گروگرد هستند و در ايران كسى اينها را به خواب هم نبيند . پس تو اين سپاه اندك مرا منگر و مرا با گرز بر پشت زين ببين . امروز من با اين سپاه چنان كنم كه از آمدن به اينجا پشيمان گرديد . بيژن كه آن سخنان تژاو را بشنيد ، به پدر فرّخش گفت : اى پهلوان نامور پرخاشخر ، اى سرافراز و بيدار دل ، تو اكنون به گاِه پيرى ، آن نيستى كه در جوانى بودى . از چه رو اين همه به تژاو پند مىدهى و با او مِهر و پيوند دارى ؟ بر تو بايسته است كه گرز و دشنه بكشى و دل و مغز ايشان را بردرى .\r\nپس بيژن اسپ را از جاى برانگيخت و خروشى برآمد و گوپال و دشنه را بر دوش نهادند . چنان گَرد تيره‌اى از ميان برخاست كه خورشيد نيز ناپديد شد . همه‌جا چون ابر بهمن ، سياه گشت و ستاره و ماه را نديدند . گيو پهلوان در دل سپاه ، روشنايى آسمان را ببرد . بيژن تيز چنگ نيز كه هرگز در كارى درنگ نمىكرد ، در پيش سپاه بود . از سوى ديگر ، تژاو تاج بر سر - آن همآورد شير درّنده - و پهلوانانش چون\r\n\r\n","description":"","footnote":" ( 1 ) - كَبَست به پارسى به معناى حنظل است . ","page_name":" 697 ","page_number":697},
  {"content":"\r\n\r\nارژنگ و مردوى - كه هرگز از جنگ سير نمىگشتند - با ايرانيان مىجنگيدند . چندى بر اين نگذشت كه ارژنگ از جنگ سير گشت . دو بخش از سپاه توران كشته شدند و بخت آن كينه‌ور ازو برگشت . تژاو دلير بگريخت و بيژن نامبردار شير از پسِ او بتاخت . سرانجام نيزه‌اى بر ميان تژاو زد كه ديگر هيچ توانى با تژاو نمانْد . از آن زخم بيژن ، زره رومى تژاو بر تنش بجنبيد ، ليك بند گره او از هم گشود و نزديك بود كه تژاو بگريزد . چون بيژن بديد كه آن بدگمان ، خود را از دست او برهانيد ، نيزه از دست بر زمين انداخت و همچون پلنگى كه در كوه بر ميشى دست يازد ، چنگ بر او بگشود . آنگاه چون كركسى كه چكاوكى را بربايد ، آن تاج گرانمايهء تژاو را - كه افراسياب بر سرش نهاده و او را بيدار و فرّخ‌نژاد خوانده بود - ربود .\r\nتژاو همچنان تا در دژ بتاخت و بيژن نيز چون آذرگشسپ از پسِ او روان بود .\r\nچون به نزديكى در دژ رسيد ، اسپنوى خروشان و گريان بيآمد و گفت : اى تژاو ، آن سپاه و زور و توانت چه شد ؟ تو كه بر من پشت كردى و مرا به خوارى در اين دژ بگذاشتى ، اكنون سزاوار است كه مرا در پسِ خود بر اسپ بنشانى و در پيش دشمن رها نسازى . دل تژاو سرافراز بر او بسوخت و رخسارش چون آتش برافروخته گشت .\r\nبا اسپنوى چون گَرد بتاخت و بيژن جنگجوى نامور نيز از پس ايشان روان گشت .\r\nچون آن اسپ تژاو چندى بدويد ، ديگر هيچ توانى با تژاو و اسپش نمانْد . پس تژاو به آن كنيز گفت : اى نيك جفت ، ديگر كار دشوار گشت . اين اسپ جنگى از كار فرو مانْد و آن بدسگال از پسِ ما برسيد و در پيش رويمان نيز دَهارى باشد . اينك اگر بيژن به من برسد ، همانا كه ديگر به دام دشمن بدانديش افتاده‌ام . ليك او با تو چندان دشمن نباشد . پس ديگر با من نمان تا بتوانم اين اسپ را برانم . و بدين سان اسپنوى از پشت اسپ فرود آمد . تژاو از اندوه او مىگريست . چون اسپ سبك گشت ، تندى گرفت . بيژن كه بدانجا رسيد و آن اسپنوى ماهرخ را بديد كه گيسوان مشكينش را تا به پاى فروهشته بود ، كُند گشت و آن خوبرخ را با ناز برگرفت و در پسِ خويش بر اسپ سوار كرد و به سوى سپاه توس پهلوان بازگشت . آنگاه با شادى\r\n\r\n","description":"","footnote":"","page_name":" 698 ","page_number":698},
  {"content":"\r\n\r\nبه درگاه توس آمد و آواى كوس از درگاه برخاست كه : آن مرد بيدار دل ، آن سوار جنگى با شكار از آن كارزار بيآمد . آنگاه توس سپهدار و آن پهلوانان پرخاش جوى ، آن دژ را ويران كردند و سپس به سوى آن گله‌هاى اسپان كه در دشت توران رها بودند ، رفتند و هر يك كمانى به دست گرفتند و سر آن اسپان را به دام آوردند . آنگاه سپاه را بيآراستند و سواران ايران پر از زور و خشم بر جايگاه تژاو بنشستند .\r\nآگاهى شدن افراسياب از توس و سپاه او\r\nتژاو كه از اندوه مىگريست ، به نزد افراسياب آمد و او را گفت : بدان كه توس سپهدار ، سپاهى با پيل و كوس بدينجا آورد و سرِ پلاشان و آن مردان نامدار ما را با درد به خاك آورْد . همهء آن سرزمين را به آتش كشيدند و اسپان را بربودند . چون افرسياب آن سخنان را بشنيد ، اندوهگين گشت و آهنگ چاره‌اى كرد . پس به پيران ويسه گفت : تو را گفتم كه از هر سو سپاه بيآور . ليك تو از سستى و پيرى و نادانى و تنبلى درنگ كردى . تا اين كه بسيارى از خويشان و نزديكان ما را بردند و بزرگانمان را بيآزردند . اكنون ديگر جاى درنگ نيست و گيتى بر ما به تنگ آمده است .\r\nپس پيران سپهدار به شتاب از پيش افراسياب بيرون آمد و از هرجا مردان جنگى را بخواند و ايشان را جنگ افزار و درم بداد و سپاه را براند . چون پيران پهلوان با آن سپاه از شهر به بيرون آمد ، جاى پهلوانان را در سپاه برشمرد . بارمان و تژاو را با سوارانى كه همآورد پيل بودند ، در سوى راست سپاه گذاشت . نستهين پهلوان را كه شير نيز در جنگ با او چون برّه‌اى بود ، در چپ سپاه گذارد . همه‌جا پر از نالهء كارناى و كوس و دراى هندى گشت . آسمان از بسيارى و گوناگونى نيزه‌ها و درفشها ، يك سره زرد و سرخ و بنفش شد . سد هزار سپاهى از جنگاوران به سوى كارزار روى نهادند .\r\nاز بسيارىِ اسپ و پيل و شتر و سپاه ، از دريا تا دريا ، راهى نبود . پيران در رفتن شتاب مىكرد . افراسياب از ايوان به دشت آمد و همهء سپاهيان را بر شمرد تا بدانست آن\r\n\r\n","description":"","footnote":"","page_name":" 699 ","page_number":699},
  {"content":"\r\n\r\nجنگاوران سرافراز و پهلوان چند تن هستند . آنگاه چون آن همه سپاهى را بديد ، چنان شادمان و روشن روان گشت كه بر پيران پهلوان آفرين خواند و گفت : پيروز به روى و شاد بازگردى و هرگز چشمانت ، بدى نبينند .\r\nپس آن سپاهيان ، گروه گروه برفتند و ديگر دشت و دريا و كوه پيدا نبود . پيران به ايشان بفرمود كه : از اينجا از سوى اين راه كوتاه و بيراهه برويد ، زيرا نبايد كه ايرانيان از آمدن ما آگاه گردند . باشد كه ناگهان اين سپاه نيرومند را چون كوهى بر سر ايشان فرود آورم . آنگاه پيران كارآگهان سپاه را بفرستاد تا براى او آگهى آورند . پس ايشان به تندى به سوى كروگرد رفتند و از ايرانيان آگهى بيافتند و به پيش پيران بازگشتند و او را بگفتند كه : توس سپهدار در جايى نشسته است و آواى كوس از سپاه بر نمىخيزد زيرا كه همهء ايشان ميگسار و مست هستند و شب و روز جام مِى بدست دارند . هيچ سوار ديده‌بانى نز در راه نديديم و گويى به سپاه توران نمىانديشند . چون پيران آن سخنان ايشان را بشنيد ، پهلوانان را فرا خواند و چندى با ايشان از آن سپاه سخن راند و گفت : هرگز چنين سپاهى از ايران اين چنين به چنگ ما نيافتاده است .\r\nشبيخون كردن پيران بر ايرانيان\r\nآنگاه پيران ، سى هزار سوار شمشيرزن را از ميان آن سپاهيان نامدار برگزيد . پس چون نيمى از شب بگذشت ، بىآنكه بانگ تبيره و نفير و هياهويى برخيزد ، آن سپاه روان شدند و هفت پرسنگ براندند . نخست به پيش گله‌هايى رسيدند كه در آن دشت توران رها بودند . پس بسيارى از آنها را بگرفتند و كشتند . چه بسيار گله‌داران و چوپانان كه كشته گشتند . ديگر بخت ايرانيان از ايشان برگشت . آنگاه از آنجا چون گَردى سياه به سوى سپاه ايران رو نهادند . همهء ايرانيان مست بودند و گروهى از ايشان با كمرهايى بگشوده بنشسته بودند . گيو در درون سراپرده ، بيدار بود و گودرز سپهدار نيز هوشيار بود . ناگهان خروش و بانگ زخم تبر برخاست . گيو پرخاشخر ،\r\n\r\n","description":"","footnote":"","page_name":" 700 ","page_number":700},
  {"content":"\r\n\r\nسرآسيمه گشت . در پيش آن سراپرده اسپى زين كرده با برگستوانى بر آن ، بايستاده بود . گيو از سراپرده به جنگ شتافت . ليك از بس مست بود ، بر زمين افتاد . پس چون پلنگى بر خويشتن برآشفت و از آن مستى و كار خودش ، ننگش آمد و با خود گفت :\r\nآيا چه شد كه امشب مغزم از پيكار ، پر از دود گشت ؟ پس بار ديگر بيآمد و بر اسپ سوار گشت و چون باد از جا جهيد . آسمان را از گَرد سپاه و شب تيره تاريك ديد .\r\nچون به سراپردهء توس سپهبد رسيد ، به دو گفت : برخيز كه سپاه آمد و اين دليران شاه در خوابند . آنگاه از آنجا به شتاب با گرز گاوسار در دست ، به نزد پدر رفت . بدين سان گيو چون دود به گِرد سپاه مىگشت و هوشياران را از جا بر مىانگيخت . پس بر بيژن پرخاش كرد كه : آيا اين هنگام جنگ است يا ميگسارى ؟ ناگهان در ميان آن گَرد سياه ، سپاه توران برسيد و بانگى از آن رزمگاه برخاست .\r\nمستان از آن هياهو سرآسيمه گشتند . بارانى از تير بر ايرانيان باريدن گرفت . به زير سرِ آن مستان ، بالين نرم بود و بر روى ايشان تير و شمشير و گوپال گرم .\r\nچون سپيده دميد ، گيو دلير به سپاه بنگريست . همهء آن دشت را از ايرانيان پر از كشته ديد . گودرز در هر سو كه نگاه كرد ، سپاه دشمن را ديد كه مىافزود . سپاهى چون مور و بلخ بر آن سپاه اندك بتاختند . گودرز در ميان سپاه ايران بنگريست ، ليك آن پهلوانان و شيران و دليران را نديد . درفشها دريده ، كوسها نگونسار و رخسار و ديدگان چون آبنوس سياه گشته بود . پدر بىپسر و پسر بىپدر گشته و همهء آن سپاه نيرومند زير و زبر شده بودند .\r\nچنين است اين گنبد تيزگرد * گهى شادمانى دهد گاه درد\r\nپس آن سپاه ايران با بيچارگى بازگشتند و آن سراپرده و تاژها را بگذاشتند . بدون كوس و سپاه و بار و بنه ، با چپ و راست سپاه كه همگى زخمى گشته بودند ، بىمايه و تار و پود به سوى كاسه‌رود رو نهادند . سواران تركان نيز با روانى پر از كين و زبانى پر فسوس از پشت توس بتاختند . گويى ابرى از پسِ ايرانيان بر جوشن و كلاهخود و گبر ايشان\r\n\r\n","description":"","footnote":"","page_name":" 701 ","page_number":701},
  {"content":"\r\n\r\nگرز مىباريد . هيچيك از ايرانيان را در آن جنگ ، پايدارى نبود . پس آن پهلوانان ، كوهى را باروى خويش كردند . همهء اسپان و مردان از جنگ فرو مانده بودند و يك تن را نيز هوش و آهنگ درنگ نبود . آنگاه سپاه تركان كه از آن رزم و راه دراز ، مانده گشته بودند ، از پاى آن كوه بازگشتند . توس سپهبد چون از آن دشت ، خود را به كوه رسانيد ، ديگر از پيكار تركان ، بدون اندوه گشت . چه بسيار از ايرانيان كه كشته گشتند . خروشى برخاسته بود . بر آن زخميان نيز كه مانده بودند ، مىبايست گريست . نه تاج و تخت و سراپرده بر جاى مانده بود و نه اسپ و مردان جنگى . هيچ اندوهگسارى نبود و آن كشتگان را نيز كسى خواستار نمىگشت . چه بسيار پدرها كه بر پسر مىگريستند و با ديدن آن زخميان ، دلشان بريان مىگشت .\r\nچنين است رسم جهان جهان * كه كردار خويش از تو دارد نهان\r\nهمى با تو در پرده بازى كند * ز تيزى و از بىنيازى كند\r\nبه رنج درازيم و در چنگ آز * ندانيم ما آشكارا ز راز\r\nز باد آمدى ، رفت خواهى به گَرد * چه دانى كه با تو چه خواهند كرد\r\nبدين سان دو بخش از سپاه ايران كشته شد و ديگران نيز زخمى گشتند . ليك هيچ پزشكى بر بالين آن زخميان نبود . همه جا پر از اندوه و سرشك خونين بود . توس سپهبد از آن پيكار ، ديوانه گشت و خِرَد ازو دور شد . گودرز نيز به پيرانه سر ، بدون پسر و نبيره و بوم و بر مانده بود . پس پهلوانان با دلى شكسته و راهجوى به پيش او آمدند . گودرز ديده‌بانى به سر كوه و ديده‌بانان ديگرى در هر سو بفرستاد تا مگر آن درد را دارويى يابند . آنگاه به نامدارى از سپاه ايران بفرمود تا ميان را تنگ ببندد و شاه را آگهى رساند كه توس - آن سالار سپاه - چه كرد .\r\nباز خواندن كى خسرو ، توس را\r\nپس آن فرستاده به نزد شاه آگهى برد كه : ديگر آن روزگار بِهى تيره گشت . چون\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nشاه دلير ، آن سخنان او را بشنيد ، بجوشيد و دلش از اندوه ، بردميد . كى خسرو از كار برادرش آزرده بود . اينك درد آن سپاهيان نيز بر دردش افزود . پس آن شب تيره را تا آنگاه كه بانگ خروس برخاست ، زبان به نفرين توس بگشود . آنگاه دبيرى خردمند را پيش خواند و همهء آنچه را كه در دل بيآكنده بود ، برفشاند و با چشمى گريان و با درد و خشم از سوگ برادر ، نامه‌اى به سوى فريبرز - پسر كاووس - و بزرگان سپاه نويساند . در آغاز نامه ، نخست پروردگار زمين و زمان را آفرين كرد : به نام خداوند خورشيد و ماه ، او كه ما را بر نيك و بد دستگاه بداد ، او كه هم پيروزى و هم شكست و هم دسترسى به نيك و بد از اوست ، او كه گيهان و زمين و زمان را آفريد ، همو كه پِى مور و كوه گران را آفريد ، او كه خِرَد و جان و تن زورمند و بزرگى و ديهيم و تخت بلند را بداد . هيچ سرى از بند او رهايى نيابد ، يكى را از فرّ و شكوه خويش مىبخشد و ديگرى را شوربختى و نياز و اندوه و درد و سختى مىدهد ، همانا كه من از خورشيد درخشنده تا خاك تيره ، از يزدان پاك ، داد مىبينم . توس را با درفش كاويانى و چهل مرد زرّينه كفش از سپاهيان با سپاهى به توران فرستادم . پيش از همه ، اين برادرم بود كه به كينه تباه گشت . برادرى كه هيچ مهتر و سالار سپاهى در ايران ، چون او نبود . دريغ آن فرود جوان و گرامى ، آن سرِ نامداران و پشت پهلوانان . پيش از اينها چندى از كار پدرم زار و بريان و گريان بودم . اكنون بايد بر برادر بگريم . نمىدانم دوست و دشمن من كيست ؟ به توس گفتم : به راه چَرَم و كلات و سپدكوه مرو ، زيرا كه فرود - آن پهلوان نامدار و باگوهر - به همراه مادرش در آنجاست و نمىداند كه اين سپاه ما چه كسانى هستند و از چه رو از ايران بدانجا آمده‌اند « 1 »  .\r\nپس بىگمان از آن كوه بر شمايان جنگ آورَد و بسيارى كشته گردند . دريغ آن پهلوان خسرونژاد كه توس فرومايه ، او را بر باد داد . اگر پيش از اين توس ، سپهبد بود ، براستى كه اين كاووس شاه بوده كه بد اختر بوده است . سپهبدى كه در رزم نيز خوابش مىآيد و به\r\n\r\n","description":"","footnote":" ( 1 ) - در اينجا باز هم دليل ديگرى بر اين ديده مىشود كه به تصريح خود كى خسرو ناحيه‌هاى كلات و سپدكوه و چَرَم در ايران نبوده‌اند . ","page_name":" 703 ","page_number":703},
  {"content":"\r\n\r\nميگسارى مىنشيند ، هيچ هنرى ندارد . چنان جان تاريكى هرگز مباد . پس چون اين نامه را بخوانى ، به شتاب ، خورد و خواب و آرام را از خويش دور ساز و زود توس را بدينجا بازگردان و از فرمان من مگرد و هيچ سخنى مگوى . از اين پس تو سپهدار و سالار زرّينه كفش باشى و درفش كاويانى با تو باشد . گودرز سرافراز نيز در هر كارى سگالشگر تو باشد . هيچ در جنگ جستن شتاب مكن و از مِى دور باش و زياد مخواب . هرگز از همان آغاز كار ، به تندى جنگ مكن و بگذار تا دشمن خسته گردد .\r\nپيش رو سپاهت نيز گيو باشد كه او را فرّ و برز و چنگ پلنگ است . پس از هر سو ساز و برگ رزم فراهم آور . و بر تو مباد كه آهنگ بزم كنى . آنگاه چون مُهر شاه بر آن نامه نهاده شد ، شاه به فرستاده گفت : روان شو و شب و روز هرگز از رفتن مياساى و در هر ايستگاهى بر اسپى ديگر سوار شو .\r\nبدين سان آن فرستاده به نزديك فريبرز - آن پهلوان نامور - بيآمد و نامه را بداد .\r\nبزرگان از آن نامه شاد گشتند . آنگاه فريبرز ، توس و گيو و گودرز و سواران و پهلوانان را فرا خواند و از كار گذشته ، بسيار سخن راند . چون آن نامهء شهريار را در پيش ايشان بخواند ، درختى نو در گيتى ببار نشست . آن بزرگان و شيران ايران زمين ، همگى بر شاه آفرين خواندند . توس آن درفش گرامى را با كوس و پيلان و زرّينه كفش بيآورد و به دست فريبرز داد و گفت : اكنون آنچه سزاوارت بود يافتى ، پيوسته بخت تو پيروز و روزگارت نوروز بادا . توس ، اين بگفت و از آنجا برفت و هر كه از آن سواران جنگاور را كه از نژاد نوذر بود ، با خود ببرد . در راه هيچگونه درنگ نكرد و از آن دشت جنگ به نزد شاه آمد و در پيش شاه ، زمين را ببوسيد .\r\nخسرو هيچ در او ننگريست و لب به دشنام بگشود و توس را در پيش آن انجمن ، خوار بكرد . آنگاه به دو گفت : اى بَدنِشان ، نامت از ميان گردنكشان گم بادا . آيا از پروردگار گيهاندار پاك نمىترسى و از اين پهلوانان ، شرم و باك ندارى ؟ تو را گفتم به راه چَرَم مرو . ليك تو رفتى و اندوه بر دلم افكندى . پيش از هر چيز به كين من آراستى و نژاد سياوخش را بكاستى . برادر سرافرازم - آن فرود جنگى - را كه هيچكس چون\r\n\r\n","description":"","footnote":"","page_name":" 704 ","page_number":704},
  {"content":"\r\n\r\nاو در زمانه نبود و روزگار ، سپاهى چون او مىخواست ، بكشتى . آنگاه چون بدان رزمگاه رفتى ، تنها به آرامش و بزم پرداختى . همانا كه جايگاه تو در شهر نباشد و براى تو بهتر باشد كه در بيمارستان به بند آيى . تو را كه خِرَدى در سر ندارى ، در پيش ايرانيان كارى نباشد . همانا كه نژاد منوچهر و ريش سفيدت ، تو را زنده نگاهداشت و گرنه مىفرمودم تا سرت را از تن جدا بسازند . برو كه تا جاودان ، خانه برايت چون زندانى باشد و آن نژاد بدت ، نگاهبانت گردد . و بدين سان كى خسرو او را از پيش خود راند و بفرمود تا به بندش آورند « 1 » \r\nدرنگ خواستن فريبرز از پيران در جنگ\r\nپس فريبرز - كه هم پهلوان بود و هم پسر شاه - كلاه بر سر نهاد . آنگاه به رهّام بفرمود تا با آن كارى كه مىكند ، گوهر و نام بجويد و از آن كوه به نزديك پيران رَوَد و با او فراوان سخن بگويد . فريبرز به دو گفت : به نزد پيران برو و او را پيامى خوب ببر .\r\nاو را بگوى كه كار سپهر گردان هميشه چنين بوده است كه گاهى جنگ است و گاه ، مِهر .\r\nيكى را برآرد به چرخ بلند * يكى را كند زار و خوار و نژند\r\nليك مردان پهلوان و دلير و جنگجوى و گراينده گرز ، هرگز شبيخون نمىكنند .\r\nاينك اگر تو آهنگ درنگ كرده‌اى ، ما نيز درنگ كنيم . اگر هم جنگ مىخواهى ، چنين كنيم . ولى يك ماه بايد درنگ تا زخميان ما توان جنگ بيابند .\r\nپس رهّام پهلوان از پيش فريبرز بيرون رفت و آن پيغام و نامه را ببرد . ديده‌بان سپاه توران به سر راه او آمد و از نام و جايگاهش بپرسيد . رهّام به دو گفت : من رهّام جنگيم ، آن هنرمند و بيدار و استوار . اكنون به نام فريبرز - پسر كاووس شاه - پيامى\r\n\r\n","description":"","footnote":" ( 1 ) - مستوفى ، تاريخ گزيده ، ص 89 . ","page_name":" 705 ","page_number":705},
  {"content":"\r\n\r\nبراى پيران آورده‌ام . پس از پيش آن ديده‌بان ، سوارى به شتاب به نزد پيران آمد و گفت كه رهّام - پسر گودرز - از آن رزمگاه به پيش پيران - پهلوان سپاه - آمده است .\r\nپيران بفرمود تا رهّام را با گشاده دلى و تازه رويى به پيش او آورند . رهّام كه از نهان بدانديش پيران مىترسيد ، به پيش او آمد . چون پيران او را بديد ، بنواخت و از او بپرسيد و او را بر تخت بنشاند . آنگاه رهّام آن راز را نهان ساخت و پيام فريبرز را با او بگفت . پيران به آن رهّام پهلوان گفت : اين كار را ناچيز نتوان شمرد . اين شما بوديد كه در جنگ پيش دستى كرديد . و ما هرگز خِرَد و درنگ از توس نديديم . او چونان گرگى سترگ به مرز ما آمد و بدون هيچ ترسى ، خُرد و بزرگ را بكشت . چه بسيار كه كُشت و با خود ببرد . بد و نيك اين سرزمين را يكسان شمرد . اكنون شمايان اگر چه به ناگهان بدينجا شتافتيد ، ليك كيفر اين بد را يافتيد . اينك اگر تو پهلوان آن سپاهى ، آنچه كه سزاوار است از من بخواه . اگر يك ماه درنگ مىخواهى ، پس هيچ سوارى به جنگ نيآيد . اگر هم جنگ مىجويى ، من نيز جنگ خواهم ، پس سپاه را بيآراى .\r\nليك شما را بگويم كه چون يك ماه بگذرد ، سپاهتان را از اين سرزمين توران به سوى سرزمين خويش ببريد . و گرنه بار ديگر به جنگتان مىآيم و ديگر هيچ درنگى نخواهم كرد . آنگاه پيران ، جامه‌اى شاهوار براى رهّام بيآراست و به دو داد . پس رهّام پهلوان همچنانكه نامه‌اى برده بود ، نامه‌اى از سوى پيران براى فريبرز بيآورد .\r\nچون فريبرز آن يك ماه درنگ را بيافت ، پس همچون شير به هر سو چنگ يازيد .\r\nسر هميانها را برگشادند و سرنيزه و كمان و كمند فراهم آوردند و از هر جا مردان را فراخواندند و سپاه را بيآراستند .\r\nشكسته شدن ايرانيان به جنگ تركان\r\nچون يك ماه بگذشت و هنگام جنگ فرا رسيد ، از پيمان و نام و ننگ بازنگشتند .\r\nپس از هر سو خروش سپاه برآمد و همگى به سوى رزمگاه برفتند . از بسيارىِ نالهء\r\n\r\n","description":"","footnote":"","page_name":" 706 ","page_number":706},
  {"content":"\r\n\r\nكوس و نفير و دراى ، آسمان نيز از جا درآمد . همه جا يال اسپان و دست و لگام و گوپال و تير و كمان و سرنيزه بود . از بس در هرجا پهلوان و گرز و كمند و تبر بود ، پشّه را نيز ياراى گذر نبود . گويى گيتى در دَم اژدهايى بود و يا آسمان به زمين آمده بود .\r\nاشكش تيز چنگ - كه به هنگام جنگ در دريايى از خون مىرانْد - در سوى چپ سپاه بود . گيو پسر گودرز - كه مهتر و موبد سرزمين بود - در سوى راست سپاه بود .\r\nفريبرز - پسر كاووس شاه - با پهلوانان و درفشى در پشت خود ، در دل سپاه بودند .\r\nپس فريبرز به سپاه خويش گفت : يك امروز را چون شير بجنگيم و گيتى را بر بدانديش به تنگ آوريم . زيرا كه از اين ننگ ، تا جاودان ، گرز و كلاهخود رومى نيز بر سپاه ما بخندد . پس همچون باد خزانى كه بر درختى بگذرد ، تيربارانى سخت بكردند . از آن تير و گرز و گَرد سپاهيان ، مرغ پرنده نيز جاى گذر نداشت . در هر سو تيغهاى الماسگون ، چون آتش مىدرخشيدند . گويى زمين همچون روى زنگى گشته و دل آن مردان جنگى چون ستاره شده بود . از بسيارىِ نيزه و گرز و شمشير تيز ، رستاخيزى به پا گشت . گيو با نامداران خاندان گودرز ، از دل سپاه ، خروشان و كف بر لب آورده ، به پيش سپاه آمد . پس با تير و نيزه بهم برآويختند و از آن آهنها ، آتش فرو ريختند . گودرز و پيران رزمى سخت بكردند و گودرز نهسد تن از نژاد پيران را بكشت . چون لهّاك و فرشيدورد بديدند كه از آن سپاه نيرومند توران گَرد برخاست ، به سوى گيو و آن گرزداران و دلاوران تاختند و بر آن نامداران و جوشن وران تير بباريدند . از بس در همه‌جا كشتگان افتاده بودند ، ديگر كسى روى زمين را نديد .\r\nيكى از ديگرى روى بر نمىداشت و آن پايگاهى را كه داشت ، رها نمىكرد . هومان به فرشيدورد گفت : بايد تا دل سپاه ايران نبرد كنيم و بتازيم تا فريبرز از دل آن سپاه گريزان شود و به پشت سپاه رَوَد . آنگاه ديگر جنگ با سوى راست سپاه ، آسان باشد و همهء بنهء سپاه را به چنگ آوريم . پس به جنگ فريبرز - پسر كاووس شاه - تا دل سپاه برفتند . فريبرز پهلوان از برابر هومان بگريخت و آن رزم پهلوانان را شكست آمد .\r\nيكايك گردنكشان ايرانى ، جاى خويش را به دشمن سپردند و پايدارى نكردند .\r\n\r\n","description":"","footnote":"","page_name":" 707 ","page_number":707},
  {"content":"\r\n\r\nچون آن دليران ، ديگر كوس و درفش را بر جاى نديدند ، به دشمن پشت كردند . و از آن كار ، باد در مشت ايشان آمد . كوس و درفش و سرنيزه‌ها نگونسار شد زيرا كه يكباره دلشان برگشته بود . همهء كوه و دشت به خون آغشته بود . چون دشمن از هر سو انبوه گشت ، فريبرز به دامن كوه رفت . از ايرانيان نيز ، آنان كه زنده ماندند ، بدانجا گريختند گرچه براستى كه بر آن زندگى مىبايست گريست . ليك گودرز و گيو و تنى چند از آن پهلوانان نامدار بر جاى بودند . چون گودرز گشواد ، درفش فريبرز - پسر كاووس شاه - را با آن پهلوانان در دل سپاه نديد ، دلش چون آتش بردميد و راه گريز در پيش گرفت . ديگر در ميان گودرزيان ، رستاخيزى به پا شد . گيو به دو گفت : اى سپهدار پير ، اگر تو كه گرز و گوپال و تير بسيار ديده‌اى ، بخواهى از برابر پيران بگريزى ، پس من ديگر بايد خاك بر سر كنم . پس چون هيچ‌كسى در گيتى زنده نخواهد مانْد و من و تو را از مردن ، گريزى نيست اينك كه اين روزگار سخت پيش آمده است ، بهتر آن باشد كه بجاى پشت كردن تو ، رويت را ببينند . پس سر از جنگ نپيچيم و بر خاك گشواد ، ننگ نيآوريم . و مگر اين گفتهء باستان را از دانايان نشنيده‌اى كه : اگر دو برادر پشت به پشت يكديگر نهند ، كوه نيز در برابر ايشان ، چون مشتى خاك باشد . اينك تو با هفتاد پسر جنگاور و چه بسيار پيلان و شيران نرّ از دودمانت هستى . پس با دشنه‌هامان دل دشمنان را بشكنيم و اگر كوه نيز باشد ، آن را از جا بركَنيم .\r\nچون گودرز آن گفتار گيو را بشنيد و سر و كلاهخودهاى خويشان پهلوان خود را بديد ، از انديشهء خويش پشيمان گشت و بر آن جايگاه خود پاى فشرد . آنگاه گرازه و گستهم و برته و زنگهء پهلوان بيآمدند و سوگندهاى سختى بخوردند كه هيچيك را توان شكستن آن پيمانها نبود . سوگند بخوردند كه : اگر از گرزها جوى خون نيز روان گردد ، از اين رزمگاه روى برنتابيم و همگى پشت به پشت هم دهيم تا مگر آن نام رفته را به چنگ آوريم . پس در آن جايگاه پاى بفشردند و گرز بزدند . ناموران بسيارى از دشمن كشته شدند و زمانه پيوسته بر بدى مىگشت . گودرز پير به بيژن گفت : از\r\n\r\n","description":"","footnote":"","page_name":" 708 ","page_number":708},
  {"content":"\r\n\r\nاينجا با گرز و تير به شتاب به سوى فريبرز برو و آن درفش كاويانى را به پيش من آور و يا اين كه خود فريبرز با آن درفش بيآيد و روى دشمن را بنفش سازد .\r\nچون بيژن سخنان گودرز را بشنيد ، اسپ خود را از جاى برانگيخت و همچون آذرگشسپ به نزد فريبرز آمد و او را گفت : تا به كِى مىخواهى در اينجا نهان مانى ؟ پس بيا و چونان پهلوانان بازگرد و بيش از اين در اين كوه مباش . ليك اگر خودت نمىآيى ، پس درفش و سواران و تيغهايت را به من بده . چون بيژن آن سخنان را به فريبرز بگفت ، فريبرز خِرَد را با دل خويش يار نكرد و بانگى بر بيژن بزد كه : برو كه همانا تو در كار شتاب دارى و در جنگ نيز ناآزموده‌اى . بدان كه اين درفش و سپاه و تخت و كلاه پهلوانى را شاه به من داده است و اين درفش از براى بيژن - پسر گيو - نيست و گرنه در گيتى پهلوانان بسيارى باشند . بيژن كه چنين شنيد ، تيغى بنفش در دست گرفت و ناگهان بر ميان درفش بزد و آن درفش كاويانى را به دو نيم كرد . آنگاه آن نيمه را برداشت و روان شد تا به نزد سپاه آيد . در همان هنگام چون تركان ، آن درفش را در راه بديدند ، سپاهى از جنگ جويان شيردل ايشان به سوى بيژن روى نهادند و گوپال و تيغهاى بنفش بكشيدند . هومان گفت : اين همان درفش كاويانى است كه نيروى ايران به دو مىباشد . پس ما اگر آن درفش بنفش را به چنگ آوريم ، ديگر گيتى را بر خسرو به تنگ خواهيم آورد . بيژن كه ايشان را ديد ، به شتاب كمان را به زه كرد و با بارانى از تير كه بر ايشان باريد ، سپاه را از پيرامون خود دور كرد .\r\nاز سوى ديگر سواران گيو و گستهم به ايشان گفتند : اكنون بايد به ميان سپاه توران رويم و تاج و تخت ايشان را برباييم . پس سران دلاور سپاه با گرزهاى گران برفتند و بيش از هزار تن از تورانيان را بكشتند . بيژن نامدار نيز چون شير ژيان با درفش كاويانى در دست به ميان سپاه آمد . آن گرانمايگان سپاه چون او را بديدند ، پيرامون آن درفش گِرد آمدند . آسمان از گرد سواران ، بنفش گشت . پس بار ديگر از جاى\r\n\r\n","description":"","footnote":"","page_name":" 709 ","page_number":709},
  {"content":"\r\n\r\nبرخاستند و در آن دشت ، رزمى به پا كردند . ريونيز « 1 »  - كه پسر كهتر كاووس و چون جانش گرامى بود و فريبرز او را بسيار دوستدار بود - در پيش سپاه كشته شد و سر و تاجش به خاك آمد . پس آن ناموران ، جامه‌ها چاك كردند . آنگاه گيو خروشى برآورد كه : اى نامداران و پهلوانان دلير ، هيچ‌كسى چون او در اين رزمگاه نبود ، در اينجا بيهوده فرود و ريونيز - نبيره و پسر كاووس شاه - تباه گشتند . در گيتى چه چيزى شگفت‌تر از اين باشد ؟ اينك اگر تاج آن شهريار جوان به چنگ دشمن افتد ، ما را شرم مىرسد . من نيز اگر از اينجا بروم ، به سپاه ايران شكست خواهد آمد . ليك نبايد كه افسر آن شهريار در اين جنگ به چنگ تركان افتد و بر آن كشته شدن ريونيز ، ننگ از دست رفتن تاجش نيز افزوده گردد .\r\nدر همان هنگام پيران دلير - آن سپهبد سرافراز - آواى گيو را بشنيد و بر سر آن افسر نامدار ، بار ديگر جنگى درگرفت . بسيارى از هر دو سپاه كشته شدند . بهرام پهلوان چون شير در ايشان آويخت و با نيزه بر ايشان بتاخت و با نوك سرنيزه تاج را برگرفت . هر دو سپاه بدين كار در شگفت گشتند . سپاه ايران كه چنين ديدند ، شاد شدند و هر دَم رزم ايشان تيزتر گشت و يك تن نيز روى از رزم نپيچيد . پيوسته برآشوفتند و بر سر يكديگر كوفتند . و بدانسان جنگيدند تا اين كه آسمان تيره گشت و ديدگان جايى را نديد . هفت تن از گودرزيان زنده مانده بودند . بيست و پنج تن نيز از نژاد گيو كه زيبندهء ديهيم و گنج بودند ، بر جاى بودند . هشتاد تن از سواران و شيران نبرد نيز از نژاد كاووس مانده بودند ، بجز ريونيز ، آن پهلوان تاج دار . از خويشان پيران نهسد سوار در آن روز جنگ كشته شدند . سيسد تن نيز از نژاد افراسياب از ميان رفتند . ليك اختر پيران در آن روز ، فروزان بود . براى ايرانيان ديگرى زورى نمانْد و از آن رزم جستن ، ايشان را زيان رسيد . پس روى از آوردگاه برتافتند و آن زخميان را به خوارى رها كردند . در آن هنگام كه بخت از ايشان برگشت ، اسپ گستهم نيز كشته\r\n\r\n","description":"","footnote":" ( 1 ) - مجمل التواريخ و القصص ، ص 29 . ","page_name":" 710 ","page_number":710},
  {"content":"\r\n\r\nشد . پس گستهم با جوشن و كلاهخود و نيزه‌اى در دست ، پياده چونان مستان برفت . شب فراز آمده بود كه بيژن به دو رسيد و او را گفت : اى كه هيچ كس در نزد من گرامىتر از تو نيست ، بيا و در پسِ من سوار بر اسپ شو . در آن شب تيره ، هر دو بر آن اسپ بنشستند و به سوى دامن آن كوهسار بگريختند . سواران تركان دلشاد گشتند و از بند و اندوه رهايى يافتند . پس به سوى لشگرگاه خويش بازگشتند .\r\nخروشى از پهلوانان ايران برآمد . از آن آه و ناله‌ها گوش ، كر مىشد . هر يك به زارى در آن كوهسار بر خويشان خود مىگريستند .\r\nچنين است كردار اين چرخ پير * به هرچه او بگردد بود ناگزير\r\nابر كس به گردش ، ورا مهر نيست * به نزديك او دوست و دشمن يكيست\r\nچو زافراز شد بخت را سرنشيب * سزد گر بود مرد را زآن نهيب\r\nبازگشتن بهرام به جستن تازيانه به رزمگاه\r\nآنگاه چون هر دو سپاه آرميدند و پاسى از شب بگذشت ، بهرام دوان به پيش پدر رفت و او را گفت : اى پهلوان همهء گيتى ، آنگاه كه من آن تاج [ ريونيز 
  ] را برداشتم و با نيزه به بالا بردم ، تازيانه‌اى از من گم شد . اكنون اگر آن را آن تركان بىمايه بيابند و در دست گيرند ، بهرام فرخنده را فسوس كنند و گيتى به پيش چشم او چون آبنوس ، سياه گردد . بر آن چرم ، نام من نوشته شده ، پس نبايد كه سپهدار تركان ، آن را بدست گيرد . اينك به شتاب بروم و اگر چه رنجى دراز بينم ، آن تازيانه را بازآورم . گودرز پير كه چنين شنيد ، به دو گفت : اى پسر ، با اين كار ، بخت را بر خويش بسر خواهى آورد .\r\nمىخواهى از براى يك دوال به دَم دشمن بدسگال شتابى . ليك بهرام گفت : من از اين دودمان و اين گروه ، برتر نيستم . و بدان كه در جايى توان مُرد كه زمان بر آدمى بسر آيد ، پس چرا بايد گمانى به كژّى برى . گيو به دو گفت : اى برادر ، مرو . من\r\n\r\n","description":"","footnote":"","page_name":" 711 ","page_number":711},
  {"content":"\r\n\r\nتازيانه‌هاى نوى بسيارى دارم . يكى از آنها با دسته‌اى از سيم و زر است كه دوالش پر از مرواريد و گوهر مىباشد . آنگاه كه فرنگيس آن گنج را برگشاد و مرا آن همه زره و كمر بداد ، من اين زره و تازيانه را برداشتم و آن چيزهاى ديگر را در توران گذاشتم .\r\nيك تازيانهء ديگر نيز كاووس شاه به من بخشيده است كه از بس گوهر در آن نشانده‌اند ، چون ماه فروزنده است . پنج تازيانهء ديگر نيز دارم كه همهء آنها زرنگارند و گوهرهاى شاهوار بر آنها بافته شده است . من آن هفت تازيانه را به تو مىبخشم . پس از اينجا مرو و به خيره‌سرى بار ديگر جنگ مكن . ليك بهرام پهلوان به دو گفت : اين ننگ را ناچيز نتوان شمرد . شما پيوسته از رنگ و نگار [ تازيانه 
  ] مىگوييد ليك من از آن مىگويم كه نامم ننگين گشته است . پس مىروم و مىكوشم و يا تازيانه را باز مىآورم و يا سر خويش را مىدهم .\r\nبَرو راى يزدان ، دگرگونه بود * همه گردش چرخ ، واژونه بود\r\nهر آنگه كه بخت اندر آيد به خواب * به كوشش نيآيد سخنها بر آب\r\nپس بهرام بر اسپ سوار گشت و بدان رزمگاه آمد . همه جا از فروغ ماه ، درخشان بود .\r\nبهرام بر كشتگان و بخت برگشتگان به زارى بگريست . تن ريونيز در خاك و خون فرو شده و گبر او چاك چاك بود . بهرام شير بر او زار بگريست و گفت : اى سوار جوان و دلير ، اكنون كه كشته گشتى با يك مشت خاك برابر شدى . در اين هنگام بزرگان در كاخند و تو در اين مغاك .\r\nآنگاه بهرام به گِرد برادرانش كه همگى بر آن دشت افتاده بودند ، بگشت . يكى از آن نامداران را ديد كه با شمشير زخمى شده ، ليكن هنوز زنده بود . او بهرام را بشناخت و بناليد .\r\nبهرام نامش را از او بپرسيد . آن زخمى گفت : اى شير ، من زنده هستم ولى در كنار اين كشتگان افتاده‌ام . اينك سه روز است تا آرزوى نان و آب و جامه‌اى دارم . پس بهرام با مهربانى به پيش او برفت و در كنارش بنشست و بگريست . آنگاه پيراهن خويش را دريد و زخم او را ببست و به دو گفت : اندو مدار ، زيرا كه تنها زخمى گشته‌اى و كسى زخمت را نبسته است . اكنون كه آن را بستم و به سوى سپاه بازگشتى ، به زودى بهتر شوى .\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nيكى را ز گمراهى آورد باز * ز گمراهى خود ندانست باز\r\nبهرام به آن زخمى گفت : اى جوان در اينجا بمان تا زود به پيشت بازگردم . تازيانه‌اى از من كه به دنبال تاج شاه بودم ، در اين رزمگاه گم شد . چون آن تازيانه را بيابم ، به پيش تو بازگردم و تو را به سوى سپاه رسانم .\r\nبهرام ، اين بگفت و به سوى دل سپاه بتاخت و گشت تا اين كه سرانجام تازيانه را در ميان انبوهى از زخميان يافت كه خاك و خون بسيارى بر آن ريخته شده بود . پس از اسپ فرود آمد و آن را برگرفت . ناگاه خروشى از اسپان به پا شد . چون اسپ بهرام ، خروش ماديان بشنيد ، همچون آذرگشسپ بجوشيد و به شتاب به سوى ماديان روى نهاد . بهرام اندوهگين گشت و از پسِ او برفت تا اين كه سرانجام با كلاهخود و گَبرى خيس به دو رسيد . چون او را بگرفت ، بر او نشست و تيغى هندى در دست گرفت . ليك چون ران بيفشرد ، آن اسپ از جاى نجنبيد . تن بهرام و اسپ پر از خاك و خوى گشته بود . بهرام يكباره چنان تنگ دل شد كه شمشيرى بر سر اسپ زد . آنگاه از آنجا تا بدان رزمگاه را چون باد ، پياده بپيمود . همهء دشت را پر از كشته و زمين را به مانند گل ارغوان سرخ يافت . پس با خود گفت : اكنون در اين دشت ، چگونه بدون اسپ راهجوى بروم ؟ ناگهان در آن هنگام سركشان تركان از او آگهى يافتند و سد تن از سوارانشان از دل سپاه به سوى او تاختند تا او را بگيرند و به پيش پهلوان سپاه ببرند . بهرام شير كه چنين ديد ، كمان را به زه كرد و بر ايشان تير بباريد . تا يك تير را در كمان مىرانْد ، كسى را از پاى مىافكنْد . بدين سان ، پياده ، بسيارى از ايشان را بكشت و زخمى كرد ، ليك پشت ننمود . تا اين كه آن سواران از پيش او به نزد پيران بازگشتند . چون آن پهلوانان از پيش بهرام برفتند ، بهرام از هر سو ، تيرهاى بسيارى گِرد آورد .\r\nكشته شدن بهرام بر دست تژاو\r\nچون سپاه توران به پيش پيران پهلوان بيآمدند ، او را از كار آن جوان و جنگ با او\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nآگاه كردند و گفتند : اينت شيردلى كه پياده نيز از جنگ ، سير نگردد . پيران گفت : آيا او كيست و نامش چيست ؟ كسى گفت : او بهرام شيراوژن است كه سپاه به دو روشن است . پيران به رويين گفت : برخيز زيرا كه بهرام را جاى گريز نباشد . مگر او را زنده به چنگ آورى و زمانه از جنگ برآسايد . از ميان سپاه نيز هر كه را مىخواهى به جنگ آن نامدار پرخاشخر ببر . رويين - كه چندان نيز بدانديش نبود - چون سخنان پيران را بشنيد ، بشتافت . از سوى ديگر ، چون بهرام شير بديد كه سپاهى از راه بيآمد و از گَرد ايشان ، روى خورشيد و ماه ناپديد گشت ، سپر را بر سر گرفت و بر ايشان چنان بارانى از تير بباريد كه ماه تابنده نيز چونان لاژورد گشت و دست و پاى بسيارى از آن پهلوانان توران كَنده شد . رويين كه چنان ديد ، با ماندهء پهلوانانش به سستى و با روانى تيره و پر درد ، به پيش پيران پهلوان آمد . چون پيران از آن كار آگه شد ، سخت اندوهگين گشت و بسان شاخ درختى بلرزيد . پس بر اسپى جنگى سوار گشت و با جنگاورانى بسيار به سوى بهرام تاخت . چون به پيش او رسيد ، به دو گفت : اى نامدار ، چرا پياده جنگ مىجويى ؟ مگر نه اين كه تو با سياوش در توران بودى ؟ من نيز با تو نان و نمك خورده‌ام و در كنارت بنشسته‌ام و به تو مِهرى دارم . پس نبايد كه با اين نژاد و هنرهاى بسيار و بدين شيرمردى ، سرت به خاك آيد و دودمان و كشورت بر تو بگريند . اينك بيا تا به هرچه كه مىپسندى سوگند بخوريم و با يكديگر پيمانى ببنديم . آنگاه ديگر من با تو خويش گردم و نيكى كنم . و بدان كه تو را پياده با اين سپاه نامدار ، توان جنگ نباشد ، پس گزند بر جان خويش مياور .\r\nبهرام كه چنين شنيد ، به دو گفت : اى پهلوان خردمند و بينا و روشن روان ، سه روز است كه بىآنكه چيزى خورده باشم ، روز و شب جنگيده‌ام . اينك تنها از تو آرزو دارم كه به من اسپى دهى تا مرا به سوى ايرانيان و به پيش گودرز كشوادگان ببرد و گرنه بىدرنگ با تو جنگ بسازم . ليك پيران به دو گفت : اى نامجوى ، مگر نمىدانى كه اين راه چاره نيست و آنچه تو را گفتم براى تو بهتر باشد ؟ پس اى دلير ، به خيره‌سرى ، تندى مكن . به سپاه ما بنگر و ببين كه چندين تن از بزرگان و ديهيم داران\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nو جنگاوران ما به پيكان تو كشته و زخمى گشتند . آيا چگونه سواران ما چنين ننگى بر خويشتن روا دارند و بگذارند كه تو به سوى ايران رَوى ؟ ليك اى جوان ، بدان كه اگر من از افراسياب هراسى در دل نداشتم ، به تو اسپى مىدادم تا تو را به پيش گودرز پهلوان رساند . پيران اين بگفت و با دلى پر از مِهر و سرى پر از انديشه به جاى خود بازگشت .\r\nآنگاه تژاو كينه‌جو از ميان سپاه به پيش پيران آمد و از او در بارهء بهرام بپرسيد .\r\nپيران گفت : همانا كه بهرام را هيچ همتايى از پهلوانان نباشد . او را با مهربانى و نيكى ، پندهاى بسيارى بدادم و راهى به دو نمودم ليك سخنانم را بر دلش هيچ راهى نبود و پيوسته آهنگ رفتن به سوى سپاه ايران دارد . تژاو جنگى كه چنين شنيد ، به پيران گفت : اينك من پياده به جنگ او مىروم و او را به چنگ مىآورم . پس تژاو شتابان بدان رزمگاهى كه بهرام پهلوان ، بىهيچ سپاهى بر آن بايستاده بود ، آمد . چون بهرام را با نيزه‌اى در دست بديد ، چون پيل مست برخروشيد و به دو گفت : در اين جنگ ، از اين سپاه رهايى نخواهى يافت . اينك كه سرهاى بسيارى را از تن جدا ساختى ، مىخواهى با سرفرازى به ايران رَوى ؟ در اينجا بمان ، زيرا كه در همينجا است كه روزگارت بسر آيد و سر از تنت جدا گردد . پس تژاو به يارانش فرمود : همگى با تير و ژوپين و گرز بر او بتازيد . ناگهان سپاهى از سران توران به گِرد بهرام انجمن گشتند .\r\nبهرام پهلوان ، كمان را به زه كرد و بارانى از تير بر ايشان بباريد كه همه‌جا را بر ايشان تيره ساخت . چون تيرها به پايان رسيدند ، دست به نيزه برد و همهء آن كوه و دشت را چون دريايى از خون ساخت . نيزه نيز به دو نيم گشت ، با گرز و تيغ ، همچون ابرى ، خون چكانيد . چون پيوسته بدين سان رزم كرد ، ديگر خسته و بىزور و توان گشت .\r\nپس در همان هنگام تژاو از پشت سر او بيآمد و تيغى بر دوش او بزد . بهرام دلير بر خاك افتاد و دست دشنه‌گذارش از تن جدا شد . ديگر بهرام از جنگ فرو ماند و كار برگشت . چنان شد كه دل تژاو ستمكار نيز بر او بسوخت و رخسارش چون آتش برافروخته گشت . پس پر از درد و شرم ، روى از بهرام بپيچيد و خون در جگرش به\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nجوش آمد .\r\nكشتن گيو ، تژاو را به كين بهرام\r\nچون خورشيد تابنده پشت بنمود و شب فرا رسيد ، گيو پر از انديشهء برادر گشت و به بيژن گفت : اى دلگشاى ، برادرم بازنگشت . بايد كه برويم و ببينيم چه بر سرش آمده و كار به جايى نرسد كه بر آن رفته ، بگرييم . پس آن دو دلير به شتاب بدان جايگاه نبرد برفتند . همه‌جا پر از كشته و زخمى بود و ايشان بهرام را مىجستند .\r\nناگهان او را ديدند كه به خوارى ، با دستى بريده ، بر خاك و خون افتاده و بخت ازو برگشته بود . پس با ديدگانى كه خون مىگريست و با دلى پر خون بسويش شتافتند .\r\nبهرام از آن واى واى گفتن و مويه كردن ايشان بر خود بجنبيد و بغلتيد و به هوش آمد و به گيو گفت : اى نامجوى ، چون مرا در گاسونه « 1 »  نهادى ، كين برادرت را از تژاو بخواه . چون پيران مرا ديد ، كينه نجست ، زيرا كه با من درست‌پيمان بود . آن سواران و پهلوانان نامدار چين نيز كه با او بودند ، در آغاز با من كين نجستند . ليك اين تژاو ناراستكار بود كه تن مرا زخم بزد و هيچ از نژاد ، يارى نكرد . چون بهرام پهلوان ، آن سخنان را ياد كرد ، گيو اشك از ديدگان بباريد . آنگاه سوگند خورد كه : به دادار دارنده و به خورشيد و روز و به شب لاژوردين كه كلاهخود رومى از سر برندارم ، مگر اين كه كين بهرام را بازجسته باشم . پس گيو پر از درد و كينه ، تيغى هندى در دست گرفت و به شتاب بر اسپ سوار گشت .\r\nاز سوى ديگر چون شب فرا رسيد ، تژاو از پيش سپاه بيآمد . گيو دلير كه او را بديد ، خاموش ماند . ليك چون دانست كه تژاو از سپاه بگذشت و از آن پهلوانان گردنكش دور گشت ، خم كمندش را از فتراك بگشود و ناگهان ميان تژاو را به بند\r\n\r\n","description":"","footnote":" ( 1 ) - گاسونه به پارسى به معناى تابوت است . ","page_name":" 716 ","page_number":716},
  {"content":"\r\n\r\nآورد و با زور ، او را از پشت زين برگرفت و به خوارى بر زمينش افكند . آنگاه از اسپ فرود آمد و دستان تژاو را ببست و خود ، سوار بر اسپ شد و او را كِشان كشان به مانند بيهوشان ، از پسِ خود ببرد . تژاو كه چنين ديد ، گيو را به خواهش گفت : اى دلير ، ديگر با من هيچ توانى نمانده است . آيا من چه كردم كه از ميان اين سپاه بيشمار ، در اين شب تيره تنها به من روى كردى ؟ ليك گيو دويست تازيانه بر سر تژاو زد و گفت : اكنون ديگر جاى هيچ گفتارى نيست . اى بدتن شوربخت ، آيا نمىدانى كه در باغ كينه ، بار ديگر درختى بكاشتى كه سر آن به آسمان سايد و تنش خون و ميوه‌اش دشنه باشد ؟ اكنون كه بهرام را در جنگ ، شكار خويش يافتى رزم نهنگ را ببينى . تژاو جنگى گفت : براستى كه تو چون دالمنى « 1 »  و من همچون چكاوكى هستم . ليك بدان كه من هرگز گمانى بد به بهرام نبردم و روزگار او بدست من سر نيآمد . زيرا كه چون من به پيش او رسيدم ، سواران چين در آن دشت كين ، او را كشته بودند . اكنون از درد آن بدكردارى ايشان كه به بهرام رسيد ، دل تو اين چنين پيچان شده است . گيو دلير كه سخنان تژاو را بشنيد ، او را كِشان كِشان به پيش آن بهرام شير جگر خسته بيآورد و به دو گفت : اكنون سر بىارزش تو را به كيفر آن ناراستكاريى كه كردى از تنت جدا سازم . پروردگار گيهان آفرين را سپاس كه چندان از روزگار ، زمان يافتم تا روان بدانديش تيره‌ات را از تنت جدا سازم . تژاو كه چنين ديد ، گيو را خواهش بسيار كرد تا از كشتن او روى بتابد و به گيو گفت : اگر هم آنچه مىگويى بوده است ، اكنون از اين كه سرم را به دشنه ببُرى ، تو را چه سودى مىرسد ؟ من از اين پس روان تو را بنده مىگردم و دودمانت را پرستش مىكنم . در همان هنگام بهرام پهلوان كه چنين ديد ، به گيو گفت : بدان كه هر كه زاييده شد ، سرانجام بايد از اين گيتى درگذرد . اينك اگر از تژاو بر تنم بد رسيده است ، ليك او نبايد زهر مرگ را بچشد . سر پر گناه او را از تن جدا مساز و بگذار تا پيوسته در گيتى به ياد من باشد . ولى گيو چون\r\n\r\n","description":"","footnote":" ( 1 ) - دالمن به پارسى به معناى عقاب است . ","page_name":" 717 ","page_number":717},
  {"content":"\r\n\r\nبرادرش را آن چنان زخمى و تژاو ناراستكار را در بند ديد ، ناگهان برخروشيد و ريش تژاو را بگرفت و چون چكاوكى سر از تنش جدا كرد . و در همان هنگام بهرام پهلوان جان بداد . آرى ساز و نهاد گيتى چنين است .\r\nعنان بزرگى هر آن كس كه جست * نخستش ببايد به خون دست شست\r\nاگر خود كشد يا كشندش به درد * بگرد جهان تا توانى مگرد\r\nگيو بر بالين بهرام برخروشيد و خاك سياه بر سر ريخت . آنگاه پيكر بهرام را بر اسپ تژاو ببست و به بيژن سپرد و خود سوار بر اسپ شد . و بدين سان بهرام را از آن جايگاه نبرد بيآورد و به آيين ايرانيان برايش دخمه‌اى ساخت و سرش را به مشك و خوشبوى « 1 »  بيآگند و تنش را با پرنيان چينى بپوشيد و بسان شاهان ، او را بر تخت پيلسته بخواباند و تاجى از بَرَش بيآويخت . آنگاه در دخمه را ببستند . گويى هرگز بهرام نبود . سپاه نامور ايران نيز از براى بهرام و آن گردش روزگار سوگوار گشتند .\r\nبازگشتن ايرانيان به نزد خسرو\r\nچون خورشيد درخشان سر از كوه بيرون آورد و تاج روز سپيد پديدار گشت ، آن سپاه پراكندهء ايران گِرد آمدند و با يكديگر به گفتگو پرداختند كه : آن همه از ايرانيان كشته شدند و بخت سالار سپاه برگشت و اين چنين دست تركان در جنگ بر ايرانيان چيره شد . اكنون ديگر جاى درنگ سپاه نباشد و بىگمان بايد به پيش شاه رويم و ببينيم كه روزگار چه پيش خواهد آورد . اگر دل شاه آهنگ جنگ ندارد ، پس ما نيز نبايد چنين كنيم . چه بسيار پسرها كه بىپدر و چه بسيار پدرها كه بىپسر گشتند و چه بسيار كسان كه كشته و فراوان زندگانى كه جگر خسته شدند . اگر هم شاه ، ما را به جنگ فرمان دهد پس سپاهى نامدار بسازيم و با دلهايى پر از كين و جنگ بيآييم\r\n\r\n","description":"","footnote":" ( 1 ) - خوشبوى به پارسى به معناى عبير است . ","page_name":" 718 ","page_number":718},
  {"content":"\r\n\r\nو اين گيتى را بر بدانديش به تنگ آوريم . بدين سان آن سپاه با چنين انديشه‌اى ، همگى با ديدگانى پر خون و دلهايى در گداز از آن سرزمين بازگشتند . برادر از خون برادر ، پر از درد و لبهايشان از براى خويشان ، پر از آه سرد بود . همگى با درودى بر آن كشتگان ، به سوى كاسه‌رود رفتند .\r\nاز سوى ديگر چون پيش رو سپاه توران بدان رزمگاه بيآمد ، هيچ‌كسى را در آنجا نيافت . پس به شتاب پيران را آگهى فرستاد كه : ديگر اين سرزمين از ايرانيان تهى گشت . چون پيران آن سخن بشنيد ، شتابان ، كارآگاهانى را به هر سو بفرستاد تا ببيند آيا آن پيام درست است يا نه . چون دريافت كه برگشتن آن سركشان ايرانى درست است ، ديگر روان خود را از اندوه بشست . پگاه ، خود با سپاهيانش بيآمد و به گِرد آن رزمگاه بگشت . همهء كوه و دشت و دهار پر از سراپرده و تاژهاى بيشمار بود . پس پيران بسيارى [ از آنچه را كه از ايرانيان مانده بود 
  ] به سپاهيانش ببخشيد و خودش نيز برگرفت و از كار گيتى در شگفت مانده بود :\r\nكه روزى فرازست و روزى نشيب * گهى شادمانيم گهى با نهيب\r\nهمان به كه با جام گيتىفروز * همى بگذرانيم روزى به روز\r\nآنگاه پيران فرستاده‌اى را به هنگام خواب بفرستاد تا از آن كار به نزد افراسياب آگهى ببرد . افراسياب سپهدار از آن آگهى شاد گشت و ديگر از رنج آزاد شد . همهء سپاهيان نيز روشن روان گشتند و بر سر راه پيران پهلوان آذين ببستند و از فراز بام و در پارچه بيآويختند و بر سرش درم ريختند . چون پيران سپهبد به نزديكى شهر رسيد ، شاه و سپاهيانش او را پذيره شدند . افراسياب بر او آفرين بسيار كرد و گفت :\r\nهمانا كه در ميان پهلوانان ، هيچ همتايى براى تو نباشد . آنگاه دو هفته از ايوان افراسياب ، آواى چنگ و تنبور برخاست . در هفتهء سوم پيران آهنگ آن كرد تا با شادمانى بازگردد . پس افراسياب چنان جامهء شاهوارى براى او بيآراست كه اگر بخواهم برايت زيباييهاى آن را برشمارم ، ياراى شنيدنش را نداشته باشى و شتاب\r\n\r\n","description":"","footnote":"","page_name":" 719 ","page_number":719},
  {"content":"\r\n\r\nكنى . آنگاه از بسيارى دينار و گوهر شاهوار و كمرهاى زرّين گوهرنگار و اسپان تازى زرّين ستام و شمشيرهاى هندى زرّين نيام و يك تخت پر مايه از پيلسته و ساگ و گردنبندى از پيروزه و تاجى از بيچاده و كنيزان چينى و ريدكان رومى با جامهايى از پيروزه پر از مشك و شاهبوى به نزديك پيران فرستاد . سپس او را بسيار پند بداد كه :\r\nپيوسته هوشيار باش و روزگار خود با موبدان گذران و سپاه را در برابر دشمن نگاهدار باش و چند تن از كارآگاهان خردمند را نهانى به هر سو بفرست ، زيرا كه امروز كى خسرو كشور ايران را با داد و دهش بيآراسته و او را نژاد و بزرگى و تخت و تاج است و ديگر به چيزى نياز ندارد . پس تو از دشمنى كه بازگشت ، به زينهار مباش و پيوسته از او آگهى ياب . و بدان در جايى كه رستم ، پهلوان باشد نبايد كه بىترس بخوابى . مرا جز وى هيچ انديشه‌اى نباشد زيرا كه او را بجز كينه جستن ، هيچ پيشه‌اى نيست . مىترسم كه ناگهان از جاى بجوشد و سپاهى به توران آورد .\r\nپيران كه سخنان او را بشنيد ، همهء پندهايش را پذيرفت - زيرا كه افراسياب هم شاه بود و هم خويش او . و بدين سان پيران سپهدار با سپاهش به سوى سرزمين ختن روى نهادند و پيران كارآگاهانى را از هر سو بفرستاد تا پيوسته از رستم آگهى داشته باشد .\r\nاكنون كه اين داستان فرود به پايان آمد ، بايد رزم كاموس شنيد .\r\nداستان كاموس كشانى\r\nآغاز داستان\r\nبه نام خداوند خورشيد و ماه كه خِرَد ، دل را به نام او راه نمود . خداوند هستى و راستى كه از تو كژّى و كاستى نمىخواهد . خداوند كيوان و بهرام و خورشيد كه ازو شاديم و به دو اميدوار . ندانم او را چگونه ستودن ؟ همانا كه از انديشه به دو ، جان خود\r\n\r\n","description":"","footnote":"","page_name":" 720 ","page_number":720},
  {"content":"\r\n\r\nبر مىفشانم . زمين و زمان از او بود كه پيدا گشت . پِى مور نيز نشانى از هستى اوست .\r\nهمه از خورشيد گردنده تا خاك تيره و باد و آتش و آب پاك ، گواهى بر هستى يزدان پاك مىباشند و روان تو را آشنايى مىدهند . ليك بدان كه تو راهى به سوى آفرينندهء بىنياز نيابى پس در اين راه متاز . او كه از دستور و گنجور و تاج و تخت و از كمى و بيشى و ناكامى و بخت ، بىنياز است . و اين ماييم كه بنده‌ايم و سر به فرمان و خواست او افكنده زيرا كه او بىگمان آفرينندهء اين جهان و خِرَد ما و برآورندهء آسمان و ستاره است . پس جز او را كردگار بلند مخوان زيرا كه تنها از اوست كه شاديم و از او نيز مستمند . او كه شب و روز و سپهر گردان و خور و خواب و تندى و مِهر را بيآفريد .\r\nچنين آمد اين گنبد تيزگرد * گهى شادمانى دهد گاه درد\r\nبدان كه در گيتى شگفتىهاى بسيار از رستم است و در دل هر كس ، داستانى از اوست . او كه در مردانگى و جنگاورى و خردمندى و دانش و سنگ « 1 »  ، نمونه است .\r\nدر خشكى به مانند پيل و در دريا چون نهنگ است و جنگاورى خردمند و بيدار دل است .\r\nاكنون داستان رزم كاموس را از آن نامه « 2 »  به گفتار خويش آوريم . اينك به گفتار دهگان بازگرد و بنگر تا مرد كارآزموده چه گويد .\r\nخوار كردن خسرو ، توس را\r\nبارى ، فريبرز با گودرز و گيو لشگرشكن و سپاهيان ، همگى سوگوار و گريان از توران به سوى ايران روى نهادند . چون به راه چَرَم بيآمدند و كلات در بالا و رود مَيَم\r\n\r\n","description":"","footnote":" ( 1 ) - سنگ به معناى وقار و اعتبار است .  ( 2 ) - مراد از نامه يا دفتر ، همان شاهنامهء منثورى بوده كه بسيارى از مطالب شاهنامه با استفاده از مطالب آن به نظم درآمده است . ","page_name":" 721 ","page_number":721},
  {"content":"\r\n\r\nنيز در سوى پايين ايشان بود ، همگى با پشيمانى و درد به ياد فرود افتادند . و بدين سان با دلى پر از درد و گناه و چشمانى كه از بيم شاه ، خون مىگريست ، شرمگين و جگر خسته و گناهكار به پيش شاه آمدند . برادرش را به بىگناهى كشته و نگين و كلاه را به دشمن سپرده بودند . پس با داغى بر دل ، دستها به كِش كرده « 1 »  ، پرستارفش به پيش شاه رفتند .\r\nخسرو با خشم در ايشان بنگريست . دلش پر از درد و چشمانش پر از خون بود .\r\nپس به درگاه يزدان چنين گفت كه : اى دادگر ، اين تو بودى كه مرا تخت و بخت و هنر بدادى . اكنون من از تو شرمگينم ليك تو بىگمان از چند و چون اين كار ، آگاهترى .\r\nو گرنه مىفرمودم تا هزار تن از ايشان را بر اين سرزمين بىارزش به دار كشند . توس و هر كه را با او كمر بدان كار بسته بود نيز به دار مىكشيدم . من از كين پدر ، خروشان بودم و دلى پر از اندوه و درد و جوش داشتم . ليك اكنون كينهء فرود نيز بدان افزوده گشت . براستى كه بايد سر توس نوذر را از تن جدا ساخت . او را گفتم اگر بر سرت درم نيز ريزند ، هرگز به سوى كلات و چَرَم مرو ، زيرا كه فرود كِي نژاد و دلاور با مادرش در آنجاست و نمىداند كه توس فرومايه كيست و اين سپاه آراسته از براى چيست . پس بىگمان از آن كوه به جنگتان مىآيد و بسيارى كشته مىگردند . ليك توس ، اين نامرد ناهوشيار ، سپاه را به شتاب به سوى آن دژ ببرد . اكنون نيز بناگزير كردگار سپهر ، از توس و سپاهيان مِهر خود بُريد . اين بد كه به گودرزيان رسيد ، از توس بود كه بر او و پيل و كوس او نفرين بادا . آن همه جامه‌هاى شاهوار و پندش دادم و به جنگ برادر خودم فرستادمش . هيچ پهلوانى چون پسر نوذر مبادا . دريغ آن فرود - پسر سياوش - كه نيرومند و دلير و با گرز و تيغ بود . او نيز بسان پدر ، به بىگناهى ، بدست سپهدار من و سپاهيانم كشته شد . همانا كه در گيتى هيچ‌كسى را كمتر از توس نبينم و تنها سزاوار دارزدن و بند كردن است . نه در سرش مغز است و نه در تنش ،\r\n\r\n","description":"","footnote":" ( 1 ) - دستها را به كش كردن يعنى دستها را به نشانهء ادب بر سينه نهادن . ","page_name":" 722 ","page_number":722},
  {"content":"\r\n\r\nرگ . و براستى كه توس فرومايه در پيش من با سگى برابر است .\r\nكى خسرو از خون برادر و كين پدرش ، پيچان و جگر خسته بود . پس همهء آن سپاه را خوار كرد و از پيش خود براند و خون بگريست . هيچ‌كسى را به پيش خود بار نداد و روان خود را به درد برادر زخم بزد . از سوى ديگر ، آن بزرگان ايران ، ماتمزده و به پوزش خواهى به نزد رستم رفتند و او را گفتند : بدان كه هيچيك از ما آهنگ جنگ با فرود نداشتيم . آنگاه كه پسر توس و نيز دامادش - ريونيز - كشته شدند ، بخت بد بود كه بر ما تاخته بود و هيچكس از ما نام و نشان فرود را نمىدانستيم كه بخواهيم دل شاه را از درد او بيآزاريم . اينك تو بيا و به نزد شاه ، خواهشگرى كن ، زيرا كه او جوان است و شايد كه سر از كين سپاه بپيچد . و مگر نه اين كه ريونيز - فرزند كِى كاووس - كه پسر كهتر او و پرخاش جوى و ماهروى بود و كاووس را به ديدارش سخت نياز بود ، نيز به زارى در آن جنگ كشته شد ؟\r\nچنين است انجام و فرجام جنگ * يكى تاج يابد ، يكى گور تنگ\r\nآمرزش كردن خسرو ، ايرانيان را\r\nچون خورشيد زرد سر از كوه برآورد و شب لاژورد را به خم كمند خود افكند ، خروشى از بارگاه برخاست و تهمتن به نزد شاه آمد و به دو گفت : اى مهتر باآفرين كه تخت و تاج و نگين شاهى به تو شادمان است اگر چه از توس و اين سپاه آزرده گشتى ، ليك اينك ايشان را - هر چند كه گناهكار باشند - به من ببخش . بدان كه توس چون فرزند و داماد خود را كشته ديد ، ديگر خِرَد از مغز و دلش ناپديد گشت . او هم تند و بىخِرَد است و هم اين كه براستى جان پسر نيز ناچيز نباشد . پس چون ريونيز و زراسپ - آن سوار سرافراز - در پيش چشم او كشته شدند ، برافروختن او كارى شگفت نبوده است . پس شاه نبايد كينه‌اى از او به دل گيرد و ديگر اين كه سپاه از آن رو\r\n\r\n","description":"","footnote":"","page_name":" 723 ","page_number":723},
  {"content":"\r\n\r\nبدگمان گشت كه آن برادر فرّخت به پيش تو نيامد . اينك اگر چه برادر فرّخت كشته گشت ، ليك اندوه از دل بيرون كن و بدان كه هيچ‌كس بىآنكه روزگارش بسر آمده باشد ، نمرده است :\r\nچه بيرون شود جان چه بيرون كنند * نماند وگر سيصد افسون كنند\r\nخسرو كه چنين شنيد ، به رستم گفت : اى پهلوان ، دلم از براى آن جوان ، پر از درد گشته بود . ليك اگر چه دلم از آن درد ، پيچان بود ، اكنون پند تو داروى جانم گشت .\r\nپس توس سپهدار سركش - كه از بيم شاه ، چاپلوس گشته بود - به پوزش بيآمد و خسرو نيز او را ببخشود « 1 »  .\r\nآنگاه چون خورشيد به شتاب سر در نشيب آورْد و شب فرا رسيد و ماه - كه تنش چون لآل درخشان بود - پديدار شد ، توس سپهبد با گيو و پهلوانان سپاه ايران به نزد شاه آمد او را آفرين خواند و گفت : تا روزگار بر جاست ، انوشه « 2 »  بزى . زمين ، پايهء تاج و تختت و آسمان ، مايهء فرّ و بخت تو بادا . بدان كه دل من از آن كارى كه كردم پر از اندوه است و جگر خسته‌ام . جانم پر از شرم شاه و زبانم پر از پوزش و دلم پر از گناه است . از انديشهء فرود و زراسپ - كه شادى جانم بودند - پيوسته چون آذرگشسپ برافروخته مىگردم . اگر من در ميان اين انجمن گناهكارم ، اكنون از آن كردهء خويش و بويژه از آنچه كه بر بهرام و ريونيز آمد ، پيوسته به خود مىپيچم . براستى كه ديگر جانم به پشيزى نيز نمىارزد . ليك اينك اگر شاه از من و اين بزرگان خشنود گردد ، بروم و كينهء اين ننگ را بازآورم و رنج سپاه را بر تن خويش نهم و يا جان بستانم و يا جان دهم . از اين پس ديگر به تخت و كلاه و بزرگى ننگرم و سرم بجز كلاهخود چينى نبيند . پس شهريار كه چنين شنيد ، از گفتار او شاد گشت و دلش چون گلهاى بهارى ، تازه شد و آن شب را با تهمتن و آن نامداران و دليران در آن باره سگالش كرد .\r\n\r\n","description":"","footnote":" ( 1 ) - مجمل التواريخ و القصص ، ص 48 .  ( 2 ) - انوشه به معناى شاد و خرّم و جاويد است . ","page_name":" 724 ","page_number":724},
  {"content":"\r\n\r\nفرستادن خسرو ، توس را به توران\r\nچون خورشيد تابنده پديدار گشت و سپيده از خم كمان بردميد ، توس سپهبد به همراه بزرگان سپاه ايران ، شتابان به نزد شاه آمد . شاه به ايشان گفت : بدانيد كه هرگز پِى كينه نهان نگردد و بار ديگر از سلم و تور و آن كينهء ديرين و كهن ، سخن به ميان آيد . تا كنون چنين ننگى بر شاه ايران نبود و زمين پر از خون دليران نگشته بود . اكنون كوه نيز از خون گودرزيان ، كستى خونين به ميان ببندد « 1 »  .\r\nمرغ و ماهى نيز در دريا و جويبار به زارى بر ايشان بگريد . همهء آن دشت توران پر از سر و دست و پا و پشت و ميان ايرانيان است . ليك اينك شمايان با شادمانى بدانجا رويد و آن كينه بخواهيد .\r\nآن دليران چون رهّام و گرگين و گودرز و توس و خرّاد و زنگهء شاوران و بيژن و گيو و ديگر پهلوانان ، همگى در پيش آن شاه خورشيدفش ، دستها را به كِش كرده ، زمين را ببوسيدند و گفتند : اى شاه نيك اختر شيردل كه با شمشيرت دل از شيران نيز مىربايى ، ما همگى در پيش تو بنده‌ايم و از شرم تو سرافكنده . اينك اگر ما را به جنگ فرمان مىدهى ، همه در كارزار ، جان فشانيم و از اين پس ديگر هرگز شاه ، گناهى از ما نخواهد ديد ، مگر اين كه روى خورشيد و ماه تيره گردد . پس شاه ، گيو را پيش خواند و او را بسيار نواخت و نيكويى كرد و جامه‌هاى شاهوارى بداد و به دو گفت : تو در گيتى از براى من رنج بردى ، ولى هيچ بهره‌اى از گنج من نيافتى . اكنون نبايد كه توس سپهدار بدون سگالش با تو پيل و كوس را به سوى جنگ براند . او به گفتار بدگوى ، گيتى را بر خويش تاريك و تنگ كرد ، ليك تو هرگز كارى ناچيز را با تندى ، سهمگين مساز . روان بهرام پهلوان ، روشن بادا .\r\nآنگاه شاه روزىدهان را فرا خواند و درم بسيار بداد و با توس سپهدار نيز به\r\n\r\n","description":"","footnote":" ( 1 ) - زنّار يا كستى خونين برميان بستن كنايه از آماده شدن براى انتقام است . ","page_name":" 725 ","page_number":725},
  {"content":"\r\n\r\nخوبى سخنها گفت . سپس بفرمود تا اخترشناسان ، روز فرّخى را بجويند تا در آن روز ، رفتن سپاه به جنگ ، نيك باشد . پس از آن با كوس و پيلان به دشت رفت تا سپاه از پيش او بگذرند و به جنگ روند . چون توس سپهبد به پيش او رسيد ، چنان كه آيين كيان بود ، شاه درفش كاويانى را به دو داد و بر او آفرين كرد . پس خروشى برآمد و گيتى به زير سُم اسپان به جوش آمد . از گَرد سُمهاى اسپان ابرى در آسمان پديدار شد و خروش نفير برخاست . از بسيارىِ جوشنها و از آن درفش كاويانى ، همه جا يك سره بنفش گشته بود . گويى خورشيد در آب فرو شده و يا آسمان و ستاره به خواب رفته بود . پس توس سپهبد بر يك پيل ، تختى از پيروزه بنهاد و بدين گونه با سپاه برفت تا به رود شهد رسيد .\r\nپيغام پيران به سپاه ايران\r\nدر همان هنگام توس فرستادهء سوارى را چون باد دمان به پيش پيران فرستاد و او را گفت : بدان كه من با گردنى افراخته به جنگ شمايان به سوى رود شهد آمدم .\r\nچون پيران آن پيام را بشنيد ، از اين كه مىبايست بار ديگر به ناگاه ، آمادهء جنگ شود ، سخت اندوهگين گشت . پس با آن نامداران و سواران دلاور و برگزيده‌اش برفت تا ببيند كه سپاه ايران آهنگ چه كرده‌اند و چه پهلوانان سرفرازى با توس بدانجا آمده‌اند . پس در آن سوى رود رده بركشيدند و توس سپهبد را درود فرستاد . از سوى ديگر نيز توس ، آن درفش همايون و پيلان و كوس را بيآورد . آنگاه پيران سپهدار ، فرستاده‌اى چرب زبان را از ميان تركان به نزد توس فرستاد و او را گفت : بدان كه من با فرنگيس و كى خسرو در هرجا خوبى بسيار كردم . من از درد سياوش ، خروشان و چونان كه بر آتش تيزم نهاده باشند ، جوشان بودم . اكنون بار آن ترياك ، زهر شد و از آنچه بكردم ، بهرهء من تنها درد گشت .\r\nچون توس پيام پيران را بشنيد ، چنان دلش پر از اندوه شد كه نشان آن در\r\n\r\n","description":"","footnote":"","page_name":" 726 ","page_number":726},
  {"content":"\r\n\r\nچهره‌اش آشكار گشت . پس به فرستاده گفت : به پيش پيران روشن روان برو و او را بگوى كه اگر آنچه بگفتى راست است ، پس مرا با تو كارى نباشد . از اينجا دور شو و اين در كينه و راه زيان را ببند . بدان كه اگر بدون سپاهيانت به پيش شاه ايران رَوى ، پاداش نيكى از شاه بيابى . در ايران تو را پايگاه پهلوانى دهند و افسر خسروانى بر سرت نهند . شاه نيز چون آن كردار خوب تو را به ياد آرد ، دلش از درد تو رنجه مىگردد . بارى ، گودرز و گيو و ديگر سران و بزرگان سپاه نيز همين سخنان توس را بگفتند .\r\nپس فرستاده چون باد به نزد پيران ويسه بيآمد و آنچه از توس و گودرز روشن روان بشنيده بود ، به پيران پهلوان بگفت . پيران كه چنين شنيد ، به دو گفت : من روز و شب ، به ياد توس سپهبد لب مىگشايم . پس اينك با همهء خويشان و هر خردمندى كه پند مرا بشنود ، به ايران مىروم . همانا كه زنده ماندن بهتر از بزرگى و تاج و تخت باشد . ليك مغز پيران از آنچه كه مىگفت ، تهى بود و تنها در انديشهء يافتن روزگارى بهتر بود .\r\nسپاه فرستادن افراسياب به نزديك پيران\r\nآن شب پيران به هنگام خواب ، فرستادهء سوارى به سوى افراسياب فرستاد و او را گفت : آگاه باش كه سپاهى از ايران با توس و گيو و گودرز و شيدوش و با پيل و كوس به اينجا آمد . ليك من ايشان را پيامى بسيار فريبكارانه بفرستادم و پندهايى بدادم .\r\nپس تو اكنون سپاهى از جنگاوران و نامداران و كينه‌جويان برگزين . باشد كه بيخ ايشان را بر كَنيم و در بوم و بر ايشان آتش زنيم . و گرنه از كين سياوش ، هرگز آن شاه ايران و سپاهيانش نخواهند آسود .\r\nچون افراسياب آن سخنان را بشنيد ، سران و بزرگان را فرا خواند و از آنچه كه پيران بگفته بود با ايشان سخن راند و گفت : اكنون بايد به كين خواهى بشتابيد . پس افراسياب چنان سپاه\r\n\r\n","description":"","footnote":"","page_name":" 727 ","page_number":727},
  {"content":"\r\n\r\nگرانى فراهم آورد كه روى خورشيد نيز تيره گشت . در روز دهم بود كه آن سپاه كه زمين به زير آن ناپديد گشته بود ، به پيش پيران رسيد . چون سپاه چندى بيآسودند ، پيران روزىِ ايشان را بداد و بنه برنهاد و هيچ يادى از آن پيمانى كه بسته بود نكرد و شتابان بر لب رود شهد تاخت .\r\nدر همان هنگام ديده‌بان سپاه ايران به نزد توس آمد و گفت : كوس بر كوههء پيل ببند ، زيرا كه پيران آن دَم كه كار بر او تنگ آيد ، سخنى جز فريب نداند . اكنون درفش آن ناراستكار پديدار گشت و سپاهيانش بر لب رود رده بر كشيدند . پس توس كارآزموده ، سپاهيان را بيآراست و سپاه و كوس را به سوى دشت كشيدند . از دو سو سپاهيان ايران و تركان چون كوهى بايستادند . از گَرد آن سپاهيان چنان تيرگىاى پديدار گشت كه چشم آفتاب نيز به خواب رفت . از درخشش تيغ و ژوپين و خشت ، گويى شب در آن آسمان ، لاله بكاشت . از بسيارىِ كلاهخود و كمر و سپر زرّين ، گويى ابرى به زردى سندروس برآمد . آسمان و ستاره پر از آواى كوس گشت . سرِ بزرگان به زير گرزهاى گران همچون سندانى در زير پتك آهنگران شد . گويى زمين از خون ، چون مِيستان و آسمان از آن نيزه‌ها چون نِيستان گشته بود . چه بسيار سرها كه گرفتار خم كمند شد و چه تنهاى ارجمندى كه خوار گشت . جوشن ، نساجامه و خاك و خون ، بستر ايشان شد و تن نازديده‌شان با شمشير چاك گشت . زمين به سرخى ارغوان و رخسارها به زردى سندروس بود و آسمان از گَرد سواران به سياهى آبنوس شد .\r\nاگر تاج يابد جهانجوى مرد * وگر خاك آرد و خون نبرد\r\nاز ايدر همى رفت خواهى ز دهر * چه زو بهره ترياك يا بى چه زهر\r\nندانم سرنجام و انجام چيست * بدين رفتن اكنون ببايد گريست\r\nكشتن توس ، ارژنگ را\r\n[ در ميان تورانيان 
  ] نامدارى به نام ارژنگ « 1 »  بود كه در جنگاورى ، نامش به ابر\r\n\r\n","description":"","footnote":" ( 1 ) - برهان قاطع ، ماده ارژنگ . ","page_name":" 728 ","page_number":728},
  {"content":"\r\n\r\nخاسته بود ، پس بدان دشت نبرد آمد و گَرد برانگيخت و جنگ با ايرانيان را جويا شد . چون توس سپهبد ، او را از دور بديد ، بغرّيد و تيغ از ميان بركشيد و به آن پسر زره گفت : برگوى كه نامت چيست و چه كسى از جنگاوران ترك در اين جنگ با تو يار است . ارژنگ به دو گفت : من ارژنگ جنگيم ، آن شير سرافراز و استوار كه اكنون در اين آوردگاه ، خاك را از تو جوشان مىكنم . چون گفتار آن پسر زره به پايان رسيد و توس سپهدار بشنيد ، ديگر هيچ جاى پاسخى نديد . پس همان تيغ آبدارى را كه در دست داشت چنان بر سر و كلاهخود آن نامدار بزد كه گويى تنش هرگز سرى نداشته است .\r\nپيران و سپاه توران كه چنين ديدند ، اندوهگين گشتند . ليك چون آن آوردگاه از پهلوانان تهى مانْد ، همهء آن دليران و پهلوانان و شيران نرّ توران ، شمشير و گرزهاى گران كشيدند و به آواز بلند گفتند : اكنون همگى بكوشيم و با جنگ خود ، گيتى را بر دل توس به تنگ آوريم . هومان گفت : امروز با ايشان جنگ كنيم و دلهاى خود را تنگ نداريم . اگر نامورى از ميان ايشان به جنگ ما بيآيد ، ما نيز پهلوانى را به جنگ او فرستيم و ببينيم تا روزگار چه پيش خواهد آورد . ليك امروز به تندى با ايشان جنگ نكنيم و درنگ داريم . ولى چون [ شب فرا رسد 
  ] و بانگ تبيره از سراپردهء ايشان برخيزد و سپاهيان از جاى بجنبند ، همگى گرز و دشنه مىكِشيم و بدانسوى رود مىرويم و اگر پروردگار گيهاندار و بخت ، يارمان باشد ، رزمى سخت مىكنيم .\r\nجنگ هومان با توس\r\nپس هومان بر اسپى بادپاى ، چون دالمن سوار گشت و بتاخت . گويى آن اسپ از آهن و خود هومان ، كوه البرز بود كه درون جوشن رفته بود . بدين سان هومان با خشت درخشانى در دست به پيش سپاه آمد . توس سپهبد از جاى بجنبيد . همه جا پر از نالهء كارناى گشت . توس به هومان گفت : اى شوربخت ، همانا كه در پاليز كينه ،\r\n\r\n","description":"","footnote":"","page_name":" 729 ","page_number":729},
  {"content":"\r\n\r\nدرخت كژّى برآيد . پيش از اين به ارژنگ كه پهلوان نامبردارى از شمايان بود ، نيروى خود را نمودم . اكنون تو نيز با خشتى در دست و سوار بر اسپ ، بار ديگر به كينه‌خواهى آمدى . پس سوگند به جان و سرِ شاه سپاه ايران كه بدون جوشن و گرز و كلاهخود رومى ، بسان پلنگى كه در كوه بر نخچيرى چنگ مىيازد ، به جنگ تو مىآيم . آنگاه چون در اين دشت نبرد ، جنگ كنم ، كار مردان را خواهى ديد .\r\nهومان كه چنين شنيد ، به دو گفت : بدان كه بيشى ، خوب نباشد . پس تو نيز آن را مجوى . اگر يك بار كار اين چنين شد كه روزگار بيچاره‌اى به دست تو سرآيد ، ديگر چنين گمانى مبر . آن ارژنگ به گاهِ جنگ ، در پيش من خود را مَرد نمىپنداشت . ليك آيا دليران سپاه تو شرم نمىدارند و خون در تن يكى از ايشان نيز به جوش نمىآيد چون ببينند كه سپهبدشان بجاى ايشان مىجنگد ؟ آيا آن بيژن و گيو و گودرز كشوادگان كجايند ؟ تو اگر سپهبدى ، پس از چه رو ، خود ، از دل سپاه به اين رزمگاه آمده‌اى ؟ كه با اين كار ، خردمندان ، بيگانه‌ات خوانند و هوشياران ، ديوانه . اكنون برو و آن درفش كاويانى را نگاهدار ، زيرا كه سپهبد به جنگ نيآيد . پس بنگر كه شاه از ميان آن پهلوانان به چه كسى جامهء شاهوار بداد و چه كسى از ميان ايشان ، نگين و كلاه مىجويد . آنگاه به ايشان بفرماى تا به جنگ بشتابند . زيرا اگر تو به دست من كشته گردى ، به اين سپاهيان نامدارت بد رسد و كشته گردند و اگر هم زنده مانند ، پيچان شوند . و ديگر اين كه تو را سخنى راست بگويم كه همانا روان و دلم بر زبانم گواه باشد . بدان كه دلم پر از درد مىشود از اين كه ببينم در روز نبرد ، مردان ِ مرد به جنگم مىآيند . من پس از رستم - پسر زال پسر سام سوار - يك نامدار نيز چون تو نمىشناسم . همهء پدرانت نامبردار و شاه بوده‌اند . پس چون تو به جنگ آيى ، ديگر سپاه از براى چه باشد ؟ اينك برو تا يك نامجوى از ميان سپاهيانت به جنگ من آيد .\r\nتوس كه چنين شنيد ، به دو گفت : اى مرد سزاوار ، من هم سپهبدم و هم يك سوار جنگاور . ولى تو نيز در ميان سپاه توران ، نامدار هستى . پس چرا به اين كينه‌گاه آمدى ؟ اكنون اگر دلت پند مرا بپذيرد ، با اين كار ، پيوند مرا خواهى جست . بيا و با\r\n\r\n","description":"","footnote":"","page_name":" 730 ","page_number":730},
  {"content":"\r\n\r\nپيران - آن پهلوان نامور سپاه - به نزد شاه ايران برو زيرا از براى اين كينه ، تا يك تن هم زنده مانده باشد ، سپاه ايران ، اندكى نيز نخواهد آسود . پس با خيره‌سرى ، خويشتن را به باد مده و كارى مكن كه در آينده اين پند من به يادت آيد . بگذار تا هر كه از ايشان سزاوار كشته شدن هستند ، به اين كينه دست بيازند زيرا كه هيچ مرد گناهكارى ، از اين كينه رهايى نيابد . پس به هوش باش و بدان كه شاه ايران به من پند داد و مرا گفت : نبايد هيچ گزندى به پيران رسد ، زيرا كه او يگانه پرورندهء من و دوستدار من است ، پس با خيره‌سرى با او به بيداد مكوش و بدان كه او نيز به پند تو گوش مىسپارد .\r\nهومان گفت : بدان كه اگر شاه به بيداد يا داد فرمان دهد ، بايد دل به آن فرمان سپرد و با بيچارگى رفت . جنگ پيران نيز خواست او نباشد ، زيرا كه او راد و آزاده و نيكخواه است . توس سرگرم گفتگوى با هومان بود كه ناگهان روى گيو چون سندروس گشت . پس همچون باد از ميان سپاه بيآمد و گفت : اى توس فرّخ‌نژاد ، تُركى فريبكار در ميان دو رده سپاه ، اين چنين كف به لب آورده و بيآمده و اكنون از چه رو با تو اين همه سخن به راز مىگويد ؟ چرا در ميان دو رده سپاه ، اين گفتگو بايد دراز گردد ؟ پس تو با او جز به شمشير سخن مگوى و هيچ راه آشتى مجوى .\r\nچون هومان سخنان گيو را بشنيد ، سخت برآشفت و به گيو بيدار بخت گفت :\r\nبراستى كه گُم باد آن گودرز كشوادگان . اى گم كرده بخت ، بىگمان مرا با تيغ هندى در دست در آوردگاه لادن ديده‌اى . هيچكس از نژاد كشواد جنگى نمانده كه زخم تيغ مرا نخورده باشد . بخت تو نيز اينك به سياهى روى اهريمن گشته است و از اين پس تا جاودان در خاندانت شيون به پا باشد . و اگر هم من به دست توس كشته گردم ، بدان كه جنگ به پايان نخواهد رسيد و پيران و افراسياب برجاى هستند و بىدرنگ ، كين مرا خواهند خواست . ليك اگر توس به دست من تباه گردد ، هيچكس از ايرانيان پناهى نيابند . تو اكنون از چه رو با توس نوذر پيكار مىكنى ، برو و از درد برادرت گريه سر دِه .\r\n\r\n","description":"","footnote":"","page_name":" 731 ","page_number":731},
  {"content":"\r\n\r\nليك توس به هومان گفت : اين چه آشفتنى است ؟ تو در اين دشت با من پيكار مىكنى . پس بيا تا ابروان خويش پر از چين سازيم و به جنگ يكديگر شتابيم .\r\nهومان گفت : براستى كه مرگ ، داد است . سرى زير تاج مىميرد و سرى زير كلاهخود . پس همان بهتر كه مرگ آدمى در آوردگاه به دست يك سپهبد و پهلوان پرخاشخر و سوارى پر هنر رسد .\r\nپس هر دو گرز گران در دست گرفتند و به يكديگر بتاختند . زمين مىچرخيد و روز ، تار گشته بود . از آن جنگ ايشان ، ابرى بر فراز كارزار بسته شد . گويى ناگهان خورشيد گيتىفروز نهان گشت و روز ايشان شب شد . از آن چكاچاك گرزهاى گران ، سرهاى ايشان چون سندان آهنگران گشته بود . بانگ آن گرزهاى پولادينشان تا به ابر خاست و باد آن جنگ تا درياى شهد برآمد . سرانجام آن گرزهاى گران آهنين رومى ، چون كمان چاچى خم گشت . گويى به زير كلاهخودهاى ايشان بجاى سر ، سنگ بود . روى مرگ نيز در پيش چشم ايشان سياه شد . پس به شمشير هندى دست بردند و ديگر از پولاد و سنگ ، آتش فرو ريخت . تا اين كه از نيروى آن گردنكشان ، تيغ تيز هم خم آورد و ريز ريز شد . چون دهانشان خشك و سرشان پر از خاك گشت ، هر دو دوال كمر يكديگر را گرفتند ، ليك سر يكى از آن دو نيز به خاك نيآمد . ناگهان كمربند هومان بگسست ، ولى در همان هنگام او بِجَست و بر اسپى آسوده « 1 »  سوار شد . توس سپهبد دست به تركش برد و كمان را به زه كرد و بر آن هومان نامور ، بارانى از تير خدنگ بباريد و آفتاب را در پيش چشمان او سياه كرد . چون دو پاس از شب بگذشت ، همه جا همچون الماس شد . سرانجام از آن تيرهاى خدنگ ، زخمى به اسپ هومان رسيد و آن اسپ بر خاك افتاد . پس هومان در برابر گرز توس ، سپر را بر سر آورد . چون پهلوانان سپاه توران ، او را پياده در آن رزمگاه ديدند ، اسپى برايش ببردند . هومان بر آن زين توزى نشست و تيغى هندى در دست گرفت . ليك همهء آن\r\n\r\n","description":"","footnote":" ( 1 ) - آسوده به معناى ذخيره است . ","page_name":" 732 ","page_number":732},
  {"content":"\r\n\r\nنامداران پرخاش جوى توران به دو گفتند : چشم بدان از تو دور باد و فرجام تو در اين رزم ، سور باشد . اكنون كه همه جا تاريك گشته و بيگاه است ، بايد كه دست از جنگ بردارى . پس هومان جنگى از آن رزمگاه به سوى پيران بازگشت . خروشى از سپاه توران برآمد و همگى او را گفتند : اى رزمجوى ، برگوى كه چون با توس روبرو گشتى ، چه كردى . همهء ما دلهايمان پر از خون گشته بود و هيچ‌كس جز ايزد نداند كه چه بر ما گذشت . هومان شير به آن سپاه گفت : اى سران رزمديده و دلير ، چون اين شب تيره روشن شود ، ديگر روز كار ما است و اختر ما گيتىافروز خواهد بود . بدانيد كه اختر من آسمانى است ، پس شاد باشيد . از سوى ديگر ، توس نيز در آن شب تيره تا آنگاه كه بانگ خروش برخاست ، در ميان سپاهيانش مىخروشيد و مىگفت : هومان كسى نيست ، زيرا كه شير ژيان همآورد من است .\r\nجنگ دوم ايرانيان و تورانيان\r\nچون آسمان تاجى به سياهى شبه بر سر نهاد و بر گنبد لاژوردين ، شمامه پراكند ، از هر سو ديده‌بانانى به بيرون فرستادند و در هر جا پاسبانانى گماردند . چون خورشيد تابان سر از آسمان بيرون آورد و گيتى همچون روى رومى ، سپيد گشت ، از هر دو سراپردهء ايران و توران بانگ تبيره برآمد و همه جا پر از نالهء كارناى گشت . از فروغ آن درفشهاى سرخ و سياه و زرد و بنفش ، آسمان تيره گشت . همه تيغ و گرزهاى گران كشيده بودند . گويى آسمان و زمين و زمان چادرى از آهن بر تن كرده بود . از جوش آن سواران و از گرد و خاك ، خورشيد تابناك در پس پرده رفت . از خروش اسپان و آواى كوس ، گويى آسمان بر زمين بوسه مىزد .\r\nهومان سپهدار در پيش سپاه ، خشت درخشانى در دست گرفته و به سپاهيان مىگفت : چون من خروشى برآورم و اسپ خويش از جا برانگيزم و به جوش آيم ، شمايان همگى تيغ بركشيد و سپرهاى چينى را بر سر آوريد و تنها يال اسپان و لگام\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nرا ببينيد . به كمان و سرنيزه دست مبريد و چنان كه آيين رزم دليران است ، تنها با تيغ و گرز گران بجنگيد . آنگاه چون هومان - آن سوار دلير - سخنانش را به سپاه بگفت ، همچون شير به پيش برادرش آمد و به پيران گفت : اى پهلوان ، تو از زره خويش بند بگشاى و از براى جنگ افزار سپاهيان نيز در انديشهء گنج و دينار مباش و بدان كه اگر امروز پيروز گرديم ، ديگر آنچه از اختر نيك خواهيم ، بيابيم .\r\nاز سوى ديگر توس سپهدار ، سپاه را چون چشم خروس بيآراست « 1 »  .\r\nآنگاه پهلوانان بر او آفرين كردند و او را پهلوان زمين خواندند و گفتند : براستى كه در آن روز نبرد ، پيروز بودى و با مردانگى خويش ، از هومان گَرد برآوردى . توس سپهبد به گودرز كشواد گفت : اگر سپاه ما به جنگ دشمن شتابند ، آن سواران بدخواه توران خيره گردند . پس همگى دست به يزدان مىزنيم و برترى از خويشتن مىافكنيم .\r\nباشد كه پروردگار دست ما را بگيرد و گرنه اختر و كار ما بد خواهد بود . اكنون شما نامداران زرّينه موزه با درفش كاويانى در اينجا بمانيد و از اين كوهپايه مجنبيد . زيرا كه امروز روز درنگ و آمادگى شماست . همانا كه در برابر هر يك تن از ما دويست تن يا بيشتر از آن بدخواهان هستند . گودرز به دو گفت : باشد كه كردگار ، اين بد روزگار را از ما بگرداند ، پس ديگر سخن از زيادى و كمى سپاهيان مگو و دل و مغز ايرانيان را با اين سخنانت بد مكن .\r\nاگر بد بود گردش آسمان * به پرهيز بيشى نگردد زمان\r\nتو سپاه را بيآراى و در انديشهء سرنوشت ، روان خود را فرسوده مساز . پس توس سپهدار با پيلان جنگى و مردان و كوس ، سپاه را بيآراست . گودرز سپهدار با بنهء سپاه و پيادگان به سوى كوه رفت و در سوى راست بايستاد . در سوى چپ سپاه نيز پهلوانانى چون رهّام و گرگين بودند . از نالهء كوس و كارناى آسمان از جا درآمد . دل آسمان چاك گشت و گام خورشيد پر از خاك شد . از بس از آن رزمگاه گَرد\r\n\r\n","description":"","footnote":" ( 1 ) - كنايه از رنگارنگى است . ","page_name":" 734 ","page_number":734},
  {"content":"\r\n\r\nبرخاست ، ديگر كسى روى دشت را نديد و از آن ابر تيره ، الماس بباريد . از كلاهخود و تيغها آتش افروخته گشت . همه‌جا سرنيزه‌هاى درخشان و تيغهاى بزرگان و در بالا ، درفش و در زير ، گرز گران بود . گويى آسمان از گرز و آهن ، و زمين يك سره از جوشن بود . همهء آن دشت چون درياى خون و گيتى چون شب و تيغها به مانند چراغى گشت . از بسيارىِ ناله كوس و كارناى ، كسى سر از پاى نمىشناخت .\r\nچون آسمان تيره گشت ، توس سپهبد به گودرز گفت : آن ستاره‌شناس به من گفته بود كه امروز تا سه پاس از شب بگذرد ، پهلوانان از شمشيرشان ، چون ابر سياهى ، خون بر اين آوردگاه برافشانند . اكنون مىترسم كه سرانجام ، دشمن كينه‌ور پيروز گردد . از سوى ديگر ، چون شيدوش و رهّام و گستهم و گيو و خرّاد و برزين و فرهاد ، جگر خسته و كينه‌خواه به ميان سپاه آمدند ، از هر سو فريادى بسان آواز ديو در شب تار ، به آسمان خاست .\r\nاز ديگر سو ، هومان سپاهيانش را چون كوهى بيآورد . از بسيارىِ گرز و گوپال و تيغ و سرنيزه ، هيچ چيز پيدا نبود . آنگاه هر يك از آن مردان براى خود همآوردى بجستند تا در آن دشت نبرد جاى گيرند . گرازه - آن بزرگ خاندان گيو - با نهل همآورد گشت و رهّام گودرز با فرشيدورد و شيدوش با لهّاك . بيژن پهلوان نيز با كلباد برابر شد تا آتش و باد را بر هم زنند و گيو با شيطرخ . گودرز و هومان و پيران وتوس نيز برابر هم بايستادند . پس هومان به سپاهيانش گفت : جنگ امروز نبايد كه چون روز گذشته باشد . بايد كه زمين را از ايشان تهى سازيد و نبايد كه ديگر از اين پس ايشان به اين كين دست بيازند . توس سپهدار نيز با پيادگان و پيلان و كوس به پيش سپاه آمد . سپرداران و ژوپين داران و نيزه‌داران در پيش سواران رده بركشيدند . آنگاه توس به ايشان گفت : هيچ از جاى مجنبيد و سپر و سرنيزه را در پيش رو داريد تا ببينيم اين سران جنگاور چگونه دست به گرز گران مىبرند .\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nجادوى كردن تورانيان بر سپاه ايران\r\nدر ميان آن تركان ، افسونگرى به نام بازور بود كه هم كژّى و جادو آموخته بود و هم چينى و پهلوى مىدانست . پس پيران به آن افسون پژوه گفت : از اينجا به سرِ آن كوه برو و بىدرنگ برف و سرما و بادى سخت بر ايشان پديد آور . در آن هنگام تيرماه بود و آسمان تيره گشته و ابر سياهى بر فراز آن كوه پديدار بود . چون بازور به آن كوه رفت ، ناگهان چنان باد و برف سختى برآمد كه دست نيزه‌گذاران از كار فرو ماند . در آن رستاخيز و زمهرير ، پهلوانان مىخروشيدند و باران تير مىباريد . پس پيران به سپاهيان خود بفرمود تا به سپاه ايران بتازند . چون از سرما نيزه در دستهايشان يخ زد ، ديگر نيرويى براى كسى نماند . پس هومان فريادى بزد و بسان ديوى بتاخت .\r\nچندان از ايرانيان بكشتند كه درياى خون روان شد . سواران ايران بر خاك افتادند و همهء دشت پر از برف و خون گشت . ديگر از آن همه كشته ، جايى براى كشتن در جنگ نبود و از آن كشتگان و برفها همه‌جا پر شده بود . در هر جاى آن دشت ، شمشير و دستى افتاده بود و سپاهيان بسان مستان به رو افتاده بودند . هيچ جاى گردش در آن روزگار نمانده و دست سپاهيان از سرما سياه گشته بود .\r\nپس در آن هنگام ، توس سپهدار و پهلوانان به زارى سر به سوى آسمان بلند كرده و گفتند : اى برتر از دانش و هوش و انديشه و جاى ، ما همه بندگان گناهكار تو هستيم و به بيچارگى در پيشگاه تو داد خواهيم . پس تو در اين بيچارگى ، دستگير ما باش و از همهء ما اين زمهرير را دور كن . در اين سرماى سخت تو فريادرس ما باش ، زيرا كه هيچ كس را جز تو فريادرس نخواهيم . در همان هنگام مردى دانش‌پژوه بيآمد و با انگشت ، كوهى را كه جاى بازور نستوه بود و در آن بالا به افسون و جادو سرگرم بود ، به رهّام نشان داد . پس رهّام از آن رزمگاه ، اسپ خود را بدانسوى تاخت . آنگاه دامان زره خود را بر كمر بزد و پياده تا به سر كوه رفت . چون آن جادوگر\r\n\r\n","description":"","footnote":"","page_name":" 736 ","page_number":736},
  {"content":"\r\n\r\nاو را بديد ، با گرزى از پولاد چينى به جنگش شتافت . رهّام كه نزديك آن جادوگر رسيد ، شتابان تيغ كين از ميان بركشيد و دست آن جادوگر را با شمشير تيز از تن جدا ساخت . ناگهان بادى چون رستاخيز برخاست و آن ابر تيره را از آسمان ببرد . پس رهّام پهلوان كه آن دست بازور جادوگر را برداشته بود ، از كوه فرود و به دشت آمد و بر اسپ سوار گشت . آسمان همچنان گشت كه پيش از آن بود . بر آسمان كبود ، خورشيد فروزنده درخشيدن گرفت . آنگاه رهّام به پدرش گفت كه آن جادوگر چه كرد و در آن روز نبرد بر ايشان چه آورْد . پس دليران ايران بديدند كه آوردگاه چون دريايى از خون گشته است . همهء دشت ، يك سره پر از تنهاى بىسر و سرهاى بىتن ايرانيان بود .\r\nگودرز به توس روى كرد و گفت : ديگر نه پيل مىخواهيم و نه كوس . همگى تيغها را بر مىكشيم و جوشان به جنگ مىشتابيم و يا مىكشيم و يا كشته مىگرديم . همانا كه ديگر زمان ما بسر آمد و ديگر هنگام كمند و تير و كمان نيست . توس كه چنين شنيد ، به دو گفت : اى پير كارآزموده ، اكنون كه آسمان از آن زمهرير پاك گشت و پروردگار فريادرس ، ما را فرّه و زور بداد ، ديگر چرا بايد سر خود را به باد دهيم ؟ پس تو در اين جنگ پيش دستى مكن و بگذار تا خود آنان آهنگ ما كنند .\r\nز بهر زمانه پذيره مشو * به نزديك بدخواه ، خيره مشو\r\nتو در دل سپاه با درفش كاويانى بمان و تيغ بنفش در دست گير . گيو و بيژن نيز با هم به سوى راست و گستهم به سوى چپ سپاه روند . رهّام و شيدوش و گرازه نيز در پيش سپاه جاى گيرند . اگر من در اين رزمگاه كشته شدم ، تو سپاه را به سوى شاه ايران بازگردان . همانا براى من مرگ ، نامىتر از اين باشد كه در هر جاى ، سرزنش دشمن بدكنش را بشنوم .\r\nچنين است گيتى ، پر آزار و درد * ازو تا توان گِرد بيشى مگرد\r\nفزونيش يك روز بگزايدت * به بودن زمانى نيفزايدت\r\n\r\n","description":"","footnote":"","page_name":" 737 ","page_number":737},
  {"content":"\r\n\r\nپس بار ديگر بانگ كارناى و خروش زنگ و دراى هندى برخاست . از بانگ آن سواران پرخاشخر و از درخشيدن تيغها و زخم تير و از آن پيكار و گرز و ژوپين و تير ، زمين همچون درياى كرف گشت . سر و دستهاى بسيارى بدون تن بر آن دشت افتاده و گوشهاى فراوانى پر از زخم گوپال گشته بود . دليران سپاه ايران به جنگ پشت كردند . ليك پهلوانانى چون توس و گودرز و گيو دلير و شيدوش و بيژن و رهّام شير ، همگى از جان گذشته ، در پيش سپاه ، جوياى رزم شدند . توس نيز با نامداران و مرزبانانى مىجنگيد . خونهاى بسيارى ريخته شد ، ولى پهلوانان از پشت سر بگريختند . سرانجام موبدى از ميان سپاه ايران ، توس پهلوان را بخواند و به دو گفت :\r\nببين كه در پشت سر تو هيچ سپاهى نمانده است . پس نبايد كه تورانيان تو را در ميان خود گيرند و سپهبد سپاه ما را زيانى آورند . توس به گيو دلير گفت : براستى كه اين سپاهيان را خِرَد در سر نيست كه در چنين روزى ما را بدين گونه رها كردند و رفتند .\r\nاينك تو برو و آن سپاه را از سرزنش دشمن و شرم شاه بيآگاهان و بازگرد . گيو برفت و همهء آن سپاهيان را بازگرداند . ليك همهء آن دشت را پر از كشته يافتند . توس سپهبد به بزرگان سپاه گفت : اكنون كه شب فرا رسيده و همه‌جا چون دريايى از خون گشته ، بايد اگر بتوانيم در جايى آرامش گزينيم .\r\nرفتن ايرانيان به كوه هماون « 1 » \r\nپس همگى جگر خسته از درد خويشان و سرافكنده از آن درد بازگشتند . در همان هنگام ماه چونان شاه پيروزى كه بر تختى از پيروزه بنشيند ، سر از كوه برآورد .\r\n\r\n","description":"","footnote":" ( 1 ) - شهيدى مازندرانى كوه هماون را در فاصله ده فرسنگى رود شهد با يكى از شاخه‌هاى كوههاى كپه‌داغ و كوه هزار مسجد در شمال خراسان امروزى قابل سنجش دانسته است . راهنماى نقشهء جغرافيايى شاهنامهء فردوسى ، ماده كوه هماون . ","page_name":" 738 ","page_number":738},
  {"content":"\r\n\r\nپيران سپهدار سپاهيان خود را بخواند و گفت : هنوز بسيارى از ايرانيان زنده مانده‌اند . پس چون خورشيد به مانند دريايى از ياكند زرد بر آسمان لاژوردين ، آبخيز كند و روز فرا رسد ، همهء آنهايى را كه زنده مانده‌اند بكشيم و با اين كار ، دل شاه ايشان را پيچان كنيم . پس تورانيان با شادمانى برفتند و در پيش سراپرده بنشستند و همهء آن شب را به شنيدن آواى چنگ و تنبور پرداختند و نخوابيدند .\r\nاز سوى ديگر ، سپاهيان ايران همگى مستمند بودند و پدرها بر پسرانشان سوگوار و نژند گشته بودند . همهء آن دشت پر از زخمى و كشته بود و زمين با خون بزرگان شسته شده بود . از بس در چپ و راست آن آوردگاه ، دست و پا افتاده بود ، كسى را ياراى پا گذاردن بر آنجا نبود . همهء آن شب را به برداشتن زخميان گذراندند ، ليك چون زخميان تورانى را مىيافتند ، به خوارى رهايشان مىكردند . در كنار كشتگان آتش سوزاندند و زخمهاى زخميان را ببستند . بسيارى از گودرزيان كشته و زخمى و در بند شده بودند . چون گودرز از آن كار آگاه شد ، خروشى بر زد . بزرگان نيز همگى ، جامه‌ها چاك كردند و زمين به زير سُم اسپان به جوش آمد . گودرز خاك بر سر ريخت و مىگفت : هيچكس در گيتى ، اين بدى را كه اكنون در پيرى به من رسيده ، نديده است . ديگر چرا بايد اينك كه با پيرانه سر ، چندين پسرم بر خاك افتاده‌اند ، من زنده بمانم ؟ از آن هنگام كه زاده شده‌ام هرگز كمر از گبر خود نگشوده‌ام . پيوسته در جنگ با پهلوانان و سواران ، آن پسران و نبيره‌هايم يار من بودند . از آن جنگ نخستين در توران زمين بود كه پسرم - بهرام - كشته شد و گويى به يكباره خورشيد ما نابود گشت . سرانجام هم اينك مىبينم كه چندين پسر از من در پيش چشمانم كشته افتاده‌اند .\r\nچون توس از كار گودرز آگاه شد ، رخسارش به زردى سندروس گشت و خون از ديدگانش بباريد و به زارى برخروشيد كه : اگر آن نوذر پاك تن ، پِى و بيخ مرا در چمن اين گيتى نمىكاشت ، اكنون رنج و درد و اندوه اين جنگ و كشتگان را نمىداشتم .\r\nهمانا كه از اين پس اگر زنده مانده باشم ، ليك پيوسته دلخسته‌ام . اكنون تن اين\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nكشتگان را در گودالى به زير خاك نهيد و سرهاى بريده را نيز در كنار تنهايشان بگذاريد . آنگاه بنهء سپاه را به سوى كوه هماون ببريد . همهء سپاه را با سراپرده و تاژ به سوى آن كوه برانيم . من نيز فرستاده‌اى به نزد شاه مىفرستم تا مگر دلش برافروخته گردد و سپاهى به ياريمان بفرستد . پيش از اين نيز سوارى از براى اين كار فرستاده‌ام و او را آگاه ساخته‌ام . باشد كه رستم زال را با سپاهى به سوى ما بدين رزمگاه بفرستد . و بدين سان توس سپاه را روانه كرد و بنه را برنهاد و از آن كشتگان بسيار ياد بكرد .\r\nگرد كردن توران سپاه ، كوه هماون را\r\nچون خورشيد تابنده ، تاج خود بنمود و بر آن تخت پيلسته ، همه جا را به سپيدى و روشنى كافور كرد ، سپاه ايران ، ده پرسنگ راه را رفته بودند و دشمن بدانديش هنوز خفته بود . بدين سان چندين روز و شب ، با دلى پر از اندوه و داغ و ديدگانى خونبار و روانى رنجور ، بىآنكه چيزى خورده باشند ، برفتند . چون نزديك كوه هماون رسيدند ، سپاه را بر دامنهء آن كوه جاى دادند . پس توس سپهبد به گيو گفت : اى پهلوان نامبردار و خردمند ، سه روز است تا بدين سان راه رفته‌اى و نه خوابيده‌اى و نه چيزى خورده‌اى . اينك بيا و آرامش گزين و بيآساى و چيزى بخور زيرا كه من مىانديشم بىگمان پيران بىدرنگ از پسِ ما به جنگ آيد . پس تو خودت به بالاى كوه برو و آنان را كه آسوده‌ترند با بيژن در اينجا بگذار . گيو - كه از جانش سير گشته و از گيتى به ستوه آمده بود - با آن خستگان به سوى كوه رفت و ايشان را به سوى آن دژ برد . آنگاه سپاهى از آسودگان برگزيد و گفت : سرِ اين كوه را خانهء خويش پنداريد و پاسدار آن باشيد . سپس ديده‌بانى از كوه به دشت آمد تا كسى بر ايشان نگذرد . از فرياد ديده‌بانان و آواى زنگ ، گويى كوه و سنگ به جوش آمده بود .\r\nچون آفتاب از كوه برآمد ، ديده‌بان به سوى رود رفت . چنان خروشى از درگاه\r\n\r\n","description":"","footnote":"","page_name":" 740 ","page_number":740},
  {"content":"\r\n\r\nپيران برآمد كه گويى خاك به جوش آمد . پيران سپهدار ، سپاه توران را چون آتش به سوى رزمگاه آورد و به هومان گفت : امروز در جنگ درنگ بسيارى نكنيم زيرا كه همهء سواران ايران يا كشته شده‌اند و يا زخمى . پس كوس بزد و فريادى از دشت برخاست . پيران در پيش آن سپاه به پيش مىرفت . چون پهلوانان توران بدان رزمگاه رسيدند ، همهء رزمگاه را پر از سراپرده‌هايى بدون سپاه يافتند . پس مژده خواهى به نزد پيران رفت و او را گفت : ديگر هيچكسى از سپاه ايران در اينجا نيست . خروشى شادمانانه از سپاه برآمد . آنگاه همگى به فرمان پيران گوش نهادند . پيران سپهبد به خردمندان سپاه گفت : اى موبدان نامور و نژاده ، اكنون كه دشمن از اينجا برفته است ، چه گوييد و چه انديشيد ؟ پس همه سواران سپاه - از پير و جوان - به پيران پهلوان گفتند : اكنون كه سپاه ايران از پيش ما گريزان شد و بر آن دشمنان بدانديش ما شكست آمد و اين رزمگاه پر از خون و خاك گشته ، ديگر هنگام ترس از ايشان نيست و بايد كه به شتاب از پِى آن دشمنان روان گرديم و درنگ نكنيم . ليك پيران گفت : اكنون سپاهى چون دريا به پيش افراسياب انجمن گشته‌اند . پس ما نيز درنگ مىكنيم تا آن سپاه گِران بدينجا آيند آنگاه ديگر كسى را در ايران زنده نگذاريم .\r\nهومان كه چنين شنيد ، به دو گفت : اى پهلوان ، از براى اين كار ، روان خويش را اين چنين رنجه مدار . سپاهيان ما همگى پهلوان و سوار و كمندافكن و دشنه‌گذارند .\r\nاكنون كه اين همه تاژ و سراپرده و تخت برجاى مانده و خود ايشان بگريخته‌اند ، تو نيز اين رفتن و يكباره پشت نمودن ايشان به ما را ، نشانهء بيچارگى آنها بدان . پس اگر اكنون درنگ كنيم تا ايشان به نزد خسرو روند ، بار ديگر سپاهى نو گِرد خواهند آورد و رستم نيز از زابلستان با سپاهى به جنگ ما خواهد آمد . پس اكنون بايد بتازيم و چون گودرز و توس سپهدار و آن درفش همايون و پيلان و كوس را به چنگ آوريم ، بهتر از اين باشد كه در اينجا درنگ كنيم .\r\nپيران پهلوان به دو گفت : بيدار دل و روشن روان باشى همچنان كن كه به نيكى و نيك اخترى مىانديشى ، كه براستى آسمان نيز به زير بالاى توست . پس پيران\r\n\r\n","description":"","footnote":"","page_name":" 741 ","page_number":741},
  {"content":"\r\n\r\nسپهدار با سپاهيانش از پِى سپاه ايران روان شدند . پيران به لهّاك فرمود : اكنون درنگ مكن و با دويست سوار برو و بند از ميان مگشاى تا ببينى كه ايرانيان در كجا هستند ؟ لهّاك بسان باد برفت و هيچ از خورد و خواب ياد نكرد . چون نيمى از شب تيره بگذشت ، ديده‌بان سپاه ايران او را در آن دشت تاريك بديد . پس خروش و آواى زنگ از كوه برخاست . لهّاك ديگر هيچ جاى درنگ نديد . پس به نزديك پيران آمد و در راه ، او را از سپاه ايران آگاه كرد و گفت : ايشان در كوه هماون هستند و راه هر گزندى را بر خود بسته‌اند . پيران به هومان گفت : زود چندين پهلوان سوار و دلير و گردنكش و نامدار را با خودت ببر ، زيرا كه ايرانيان با درفش و سپاه در آن كوه هماون پناه گرفته‌اند و از چنين رزمى ، ما را رنج رسد . پس خردمندانه چاره‌اى بجوى . بدان كه اگر آن درفش كاويانى را بيابى ديگر روز را بر ايشان تيره خواهى كرد . پس اگر به آن درفش دست يافتى ، آن را با شمشير تيز ، ريز ريز كن . من نيز چون باد از پِى شما بيايم و درنگ نكنم . پس هومان سى هزار سوار تورانى سپردار و شمشيرزن برگزيد .\r\nچون خورشيد تابنده تاج خود بنمود بر تخت پيلستهء آسمان ، همه جا را چون كافور سپيد و روشن كرد و روز فرا رسيد ، گُرد سپاه توران از دور پديدار شد . پس فرياد ديده‌بان برخاست كه : سپاهى از تركان بيآمد كه گُرد آن تا به ابر رسيده است .\r\nچون توس آن سخن بشنيد ، جوشن بپوشيد و بانگ نفير و آواى كوس برخاست .\r\nسواران ايران همگى به پيش آن كوه رده بركشيدند . چون هومان آن سپاه گِران را با گرز و تيغ بديد كه همچون شير ژيان ، جوشان و خروشانند و درفش كاويانى را در پيش سپاه برافراشته‌اند ، به گودرز و توس گفت : شمايان كه از ايران با پيل و كوس به سوى توران به كين خواهى تاختيد ، اكنون چرا از پهلوانان توران به ستوه آمديد و چون نخچيرى ، دامان كوه را برگزيديد ؟ آيا از اين خورد و خواب و آرامش بر كوه و سنگ شرم نمىداريد و شما را ننگ نيست ؟ بدان كه چون فردا آفتاب از كوه بردمد ، اين باروى تو را ويران سازم و تو را از آن كوه به زير آرم و دو دستت را با خم كمند ببندم و از خورد و آرام و خواب جدايت سازم و به پيش افراسياب بفرستمت . اكنون\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nنمىدانى كه آن چاره‌اى كه گزيدى ، خود ، بيچارگى است و بر آن كوه خارا بايد گريست . آنگاه هومان به شتاب فرستاده‌اى به پيش پيران فرستاد و او را گفت : آنچه ما در بارهء ايشان مىانديشيم با آنچه بديدم ديگرگونه بود . اكنون همهء آن كوه را يك سره سرنيزه و كوس مىبينم و در پس گودرز و توس نيز درفش را نهاده‌اند . پس تو چنان كن كه چون روز پاك بردمد و خورشيد گيتىفروز در آسمان پديدار شود ، تو با سپاهيانت در اينجا باشى و اين دشت تيره ، به هنگام خواب سپاه را چون دريايى بدانسو راند .\r\nآمدن پيران از پِى ايرانيان به كوه هماون\r\nچون خورشيد از آن چادر نيلگون اندوهگين گشت و آن را بدرّيد و بيرون آمد و روز فرا رسيد ، پيران سپهبد به كوه هماون رسيد . از گَرد آن سپاه ، زمين ناپديد شد .\r\nپس پيران به هومان گفت : از اين رزمگاه مجنب و سپاهيان را نيز از اينجا مبر تا من از اينجا به پيش سپهدار ايرانيان رَوم كه درفش كاويانى را در پاى آن كوه هماون به پا داشته و به آن كوه اميدوار است و ببينم كه ديگر چه اميدى برايش مانده است ؟ پس پيران با سرى پر از كينه و دلى پر گناه به نزديك سپاه ايران آمد و خروشيد كه :\r\nاى توس نامبردار ، اى دارندهء پيلان و گوپال و كوس ، اكنون پنج ماه است كه تو همچنان به سختى و با رنج ، رزم مىجويى . ببين كه آن گرانمايگان خاندان گودرز همگى بدون سر بر آن رزمگاه افتاده‌اند . و تو با دلى پر از جنگ و سرى پر از كينه ، به مانند ميشى به كمرگاه آن كوه رفته‌اى . گريزانى و سپاه توران از پس تو شتابان . بدان كه بىگمان به دام افتى . توس سرافراز گفت : دانم كه دروغ مىگويى و من اين دروغ تو را به ريشخند مىگيرم . اين تو بودى كه در گيتى ، بنيان اين كينه را از براى سياوش نهادى . اكنون نيز از گفتار بيهوده شرم نمىدارى . ليك من با اين گفتار گرم تو به دامت نيآيم . براستى كه پهلوانى چون تو در ميان بزرگان روشن روان گيتى مبادا . با سوگندت\r\n\r\n","description":"","footnote":"","page_name":" 743 ","page_number":743},
  {"content":"\r\n\r\nسياوش را به توران كشانيدى و آنگاه خونش را بريختى . او از براى تو بود كه در توران زمين ماند و اكنون نيز از براى اوست كه گيتى پر از كين گشته است . دريغ چنان شاه آزاد مردى كه همه به ديدارش شاد بودند . اكنون آگاه باش كه با فريب و دروغ ، سخنت فروغ نگيرد . و نيز بدان كه در آن رزمگاه ، گياه اندك بود و از آن رو سپاه را به اين كوه هماون كشاندم . اينك به كى خسرو - آن شاه گيتى - آگهى رسيده است و او ناگهان از پسِ ما بيآيد . بزرگان سپاه نيز چون زال و رستم پيل تن بر او انجمن گشته‌اند .\r\nپس چون شاه به همراه ايشان بدينجا آيد ، ديگر هيچ بر و بوم و روييدنى در توران زمين نخواهد ماند . اكنون كه تو آمدى ، پس كار مردان را ببين و بدان كه ديگر روز نخيز و گاهِ فريب نيست .\r\nچون پيران سخنان توس را بشنيد ، سپاهيان خود را از هر سو بفرستاد و راه را بر آن كوه بگرفت . سپاه توران گِرد آن كوه ، انجمن گشتند . و بدين سان چون راه دستيابى به گياه براى اسپان سپاه ايران بسته شد ، توس سپهبد آهنگ جنگ كرد .\r\nپيران به هومان پهلوان گفت : بايد آن كوه را به زير پا بكوبيم . اكنون كارى مىكنم كه ايرانيان ازين پس ديگر هرگز ميان به كينه نبندند . ليك هومان به دو گفت : اين به مانند رزم كردن با باد باشد . بدان كه چون راه رسيدن به گياه بر آن سپاه بسته شد ، ديگر كسى آن كوه خارا را نگاه ندارد . پس ، از فرمان سالارشان سر بپيچند و يكايك به زينهار خواهى ما آيند و ديگر ازين پس پيكار ما را بجويند . و اكنون گاهِ بخشايش آوردن ما بر ايشان است ، نه هنگام پيكار و آراستن سپاه .\r\nشبيخون كردن ايرانيان\r\nچون از اين سگالش هومان و پيران ، به گودرز و توس آگهى رسيد ، گودرز پير به توس گفت : اكنون ديگر رزم ما ناگزير شد ، زيرا برايمان بيش از سه روز خوردنى نمانده و از هيچ سوى راهى گشوده نيست . نه سراپرده و تاژ با ما است و نه بار و بنه .\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nپس سپاهيان نمىتوانند بدين سان گرسنه بمانند . اكنون چون خورشيد فرو شود و چادر لاژوردين شب پديد آيد ، بايد سواران جنگاورى برگزينيم و از اين بالا به سوى دشت نبرد رويم و بر ايشان شبيخون آوريم و رزمى سخت كنيم و ببينيم كه بخت ، با كه يار است ؟ پس يا همگى خود را به كشتن دهيم و يا آن گردنكشان را به خاك آوريم .\r\nچنين است فرجام آوردگاه * يكى خاك يابد يكى چرخ ماه\r\nتوس با سرى پر از درد و با آن كين كهن ، اين سخن را از گودرز بشنيد . آنگاه يك سوى سپاه را به بيژن و سوى ديگر را به خرّاد و شيدوش پهلوان سپرد . درفش خجستهء كاويانى را هم به گستهم داد و پند و اندرزهاى بسيارى بگفت و خودش با گيو و رهّام و تنى چند از سران سپاه ، گرز گران برگرفتند و به سوى پيران سپهدار رفتند و چون آتش ، خود را به دل آن سپاه زدند . همهء آن رزمگاه چون درياى خون شد و خروش بلندى از سپاه برآمد . چون درفش پيران سپهبد به دو نيم شد ، دل رزمجويان توران پر از بيم گشت . هومان كه خروش سپاهيان را بشنيد ، بر اسپ تازى سياهى سوار گشت و بيآمد . پس بسيارى از سپاهيان را كشته و بسيارى را بيهوش و برگشته از رزم ديد . هومان خون از ديدگان بباريد و بانگ سختى بر سپاهيانش زد و گفت : آيا در اينجا ديده‌بانى نبود و در شمايان نيز هيچ نشانى از كينه نبود ؟ در برابر هر يك از ايشان ، سيسد سپاهى از ما است . پس در اين آوردگاه ، هنگام خورد و خواب و آرامش نيست . اكنون همگى تيغهاى پولاد را بركشيد و سپرهاى چينى را بر سر آوريد و راه بر اين سركشان بگيريد . بدانيد كه چون شب فرا رسد و ماه بر فراز اين كوه پديدار گردد ، نبايد كه هيچ يك از ايشان رهايى يافته باشند . پس درنگ مداريد .\r\nخروش كارناى برخاست و آن پهلوانان توران برفتند و چون شير ژيان سواران ايران را در ميان گرفتند . از كلاهخود و تيغها آتش افروخته شد . گويى از ابر ، گرز مىباريد . تنها شب تار و شمشير و گَرد سپاه پديدار بود و ستاره و ناهيد و ماه گم\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nگشته بود جوشن بر تنشان همچون بارى بود و از آن تاريكى گويى در درياى سياه بودند . هومان كه چنين ديد ، به سپاهيان گفت : هيچيك از اين بزرگان را مكشيد ، همه را در بند كنيد و به پيش من آوريد . ليك نبايد كه هيچيك زخمى گردند .\r\nاز سوى ديگر توس به گيو و رهّام گفت : بىگمان جان ما از دست رفت مگر اين كه كردگار سپهر بلند ، تن و جان ما را از اين گزند برهاند . پس بار ديگر هر سه چونان شير دژم بتاختند . دوباره بانگ نفير و ناى و خروش كوس و دراى هندى برآمد . از آن تنگى ، ديگر يال اسپ و لگام را نيز نديدند و تنها سرنيزه در پيش چشمان بود . هومان به آواز گفت : ديگر براى شما نه جاى جنگ مانده است و نه راه گريز . همانا اين بخت بدتان بود كه شما را از جا برانگيخت .\r\nسرانجام از آن سپاه ايران ، تنها سه جنگاور و سپاهى ناچيز بر آن رزمگاه ماند .\r\nپس بسيار به ياد رستم و شيدوش و بيژن و گستهم افتادند . در آن شب ، ديگر كسى را از سپاه ايران با خود نديدند . پس گفتند : براستى كه با آمدنمان به اين جنگ ، با خيره سرى به كام نهنگ آمديم . دريغ آن سر تاج شاه گيتى ، اگر اكنون ما را به ناگاه در بند آورند . در اين هنگام كه تهمتن و زال در زابلستانند ، كار ايران پريشان گردد . بارى ، همچنان آواز گوپال و كوس مىآمد . چون گيو و توس بازنگشتند ، گستهم و شيدوش گفتند : كار اين جنگ ، دراز گشت . گرازه نيز به بيژن گفت : كار سالار سپاه ما به درازا كشيد . آسمان كرف‌گون و زمين به سياهى آبنوس گشت . ناگهان شنيدند كه از دشت ، آواى توس مىآيد . پس آن پهلوانان از پِى آواى او روان شدند . در هر جاى آن دشت ، جويى از خون روان گشته بود . چون پهلوانان ايران به نزد سران سپاه رسيدند ، گرز گران بركشيدند . از پيكار آن پهلوانان دلاور و از آواى زنگ ، گويى نهنگى از ميان دريا برآمد . همهء ايشان گراينده گرز و شمشيردار بودند . هومان بدانست كه سواران ايران بيآمدند . چون توس بديد كه ايشان به ياريش آمدند ، همگى بسان كوس برخروشيدند . پس آن شب را تا هنگامى كه خورشيد گيتىفروز پديدار گشت ، رزم بكردند .\r\n\r\n","description":"","footnote":"","page_name":" 746 ","page_number":746},
  {"content":"\r\n\r\nآنگاه سپاه را از آن جنگ به سوى كوه بازگرداندند . توس سپهبد به پهلوانان گفت :\r\nچنين سوارىاى كه ديشب تا روز فرا رسيد از شما ديدم ، هرگز از هيچ دلاورى نشنيده بودم . چشم بد از شما گردنكشان دور باد و سرانجام ِ اين رزم ، سور بادا . از يزدان پاكيزه مىخواهم كه هرگز كاستى به اين سپاه راه نيابد . تا جاودان به دو پناه مىبرم كه ما را از اين رزم ، شاد بيرون آورَد . به دو اميد دارم كه به زودى سپاهى چون دود از پِى ما به ياريمان آيند . اكنون ديگر بايد آن فرستاده به نزد كى خسرو - آن شاه گيتى - رسيده باشد . پس چون آن نامه به خسرو رسد ، همانا كه آتشى نو در دلش برافروخته خواهد شد . آنگاه رستم پهلوان پيل تن با سپاهى با شيران جنگى به ياريمان بيآيد و ما با پيروزى و كامروايى بازگرديم . و چون به پيش كى خسرو - آن شاه پيروز گيتى - رويم ، هر آنچه كه بر ما بگذشته به او بگويم . باشد كه به خوبى و خشنودى شاه ، روزگار به كام شما گردد .\r\nو بدين سان هر دو سپاه از آن كينه فرود آمدند و دست از پيكار برداشتند . آنگاه ديده‌بانى از هر دو سو بدان دشت روانه شدند . چون هومان به آن آوردگاه رسيد ، از آن همه كشته ، ديگر هيچ راهى بر آن دشت نديد . پس به پيران گفت : امروز گردش روزگار ، به گاهِ نبرد ، بر آرزوى ما نگشت . ليك چون پهلوانان و سپاهيان و اسپانمان آسوده گردند ، چنان رزمى بسازم كه خورشيد و ماه نيز هرگز رزمگاهى بدانگونه نديده باشند . اين بگفتند و هر دو با انديشه‌هايى ديگرگونه برفتند .\r\nآگاهى يافتن كى خسرو از كار سپاه\r\nآنگاه به خسرو آگهى رسيد كه پيران در آن رزم پيروز گشت و توس سپهبد ، سپاه را به كوه هماون كشيد و بسيارى از پهلوانان سپاه كشته شدند . كاخ گودرز كشوادگان از پهلوانان آن خاندان تهى گشت و از اين پس ديگر ستاره نيز بر ايشان مىنالد و هيچ درخت گلى در بوستان نمىبالد . گيتى از ايشان پر از خاك و خون گشته و آن اختر\r\n\r\n","description":"","footnote":"","page_name":" 747 ","page_number":747},
  {"content":"\r\n\r\nبلند توس نگون گرديده است . چون كى خسرو نامور آن سخنان را بشنيد ، يكباره دلش زير و زبر شد . پس بفرمود تا رستم پيل تن و بزرگان به درگاه او آيند . همهء خردمندان و موبدان نامور و كارآزموده‌هاى ايران به پيش او رفتند . آنگاه شاه زبان به سخن گشود و از آن پيكار سپاه ياد كرد و به رستم گفت : اى سرافراز ، مىترسم كه اين شاهنشاهى ديرين ، سر در نشيب آورَد . همانا كه تو پرورانندهء تاج و تختى و بخت از تو فروغ گيرد . دل آسمان به زير نوك شمشير توست و زمين و زمان و آسمان را به زير آورده‌اى . تو همانى كه دل و مغز ديو سپيد را از جا بكَندى . اينك روزگار به مِهر تو اميد دارد . زمين چاكر گَرد پاى رَخش تو است و روزگار برايت به مانند مادرى مهربان است . از زخم تير تو خورشيد نيز بريان مىگردد و از پر تيرت ، ناهيد گريان مىشود . از گرز و پيكان سرنيزه‌ات ، شير نيز از جنگ سير گردد . از آن هنگام كه تو كلاه مردانگى بر سر نهادى ، ديگر از بزرگان و دلاوران اين سرزمين ، همگى با دلى پر از خون و ديدگانى اشكبار از پهلوانان افراسياب گريزان گشته‌اند . بسيارى از گودرزيان كشته شدند و بسترشان در آن دشت نبرد ، خاك گشت . آنهايى هم كه از ايشان زنده مانده‌اند ، اكنون همگى خسته در كوه هماون هستند و سر به سوى آسمان كرده‌اند و از كردگارِ جاى و زمان مىخواهند كه به نيروى يزدان و به فرمان من ، رستم پيل تن بدانجا رود . از آن شب تيره كه اين نامه را خوانده‌ام ، بسيار خون از جگر برافشانده‌ام . سه روز اين سخن را بجز به يزدان فريادرس ، به كسى نگفتم .\r\nاكنون كار از اندازه بگذشته و دلم از اين سخن ، پر از درد گشته است . اميد سپاه و سپهبد به تو است ، كه روشن روان و تندرست باشى . سرت سبز و دلت شادمان بادا و بد بدگمان نيز از تن زال دور باد . اينك هرچه مىخواهى از اسپ و جنگ افزار و گنج و سپاه از من بخواه و با دلى شاد و انديشه‌اى درست برو . و بدان كه شايسته نباشد كه اين كار را سست گيريم .\r\nرستم كه چنين شنيد ، به شاه گفت : نگين و كلاه شاهى بىتو مبادا . همانا كه تو با فرّ و برز و با خِرَد و دادى و روزگار ، شاهى چون تو به ياد ندارد . بىگمان خسرو\r\n\r\n","description":"","footnote":"","page_name":" 748 ","page_number":748},
  {"content":"\r\n\r\nشنيده است كه از آن هنگام كه كى كواذ تاج كيانى بر سر نهاد ، من از براى ايران ، كمر به كينه بسته‌ام و يك روز نيز آرام ننشسته‌ام . پيوسته بيابان و تاريكى و پيل و شير و جادو و اژدهاى دلير و بزرگان توران و مازندران و شبهاى تيره و گرز گران و تشنگيها و راههاى دراز و رنج را بر آسايش برگزيدن و درد و سختىهاى بسيار ديده‌ام و يك روز نيز جوياى شادى نبوده‌ام . اينك تو شاهى نوآيين هستى و من بندهء تو هستم و به آنچه كه فرمايى كمر بسته‌ام . شاه نيز نبايد ديگر از آن كشتگان ، پر درد باشد . دل بدسگالانت زرد بادا . اكنون من به پيش توس سپهبد مىروم و كمر به اين كين ايرانيان مىبندم . زيرا كه من نيز از درد گودرزيان ، جگر خسته‌ام و بدان سوگ ، كمر بسته‌ام .\r\nچون كى خسرو سخنان رستم را بشنيد ، اشك از ديدگان بباريد و به دو گفت :\r\nبراستى كه روزگار و تاج و تخت شاهى و تخت پهلوانى را بىتو نخواهم . آسمان به زير خم كمندت و سر تاج داران در بندت باد . آنگاه گنجور خسرو كليد در گنجهاى دينار و تاج و گوهر و كلاه و كمان و كمند و كمر را بيآورد و سرِ هميانهاى درم را برگشود . شاه ايران نيز همهء آنها را به رستم سپرد و گفت : اى پهلوان نامبردار ، اينك تو با آن گرزداران زابلستان و دليران و پهلوانان كابلستان ، چون باد برو و دَمى نيز در راه درنگ مكن . سد هزار تن از پهلوانان شمشيرزن را نيز از ميان سپاهيان ، با خود به سوى آن كارزار ببر . فريبرز كينه‌خواه - پسر كاووس - را نيز پيش رو سپاه كن . پس تهمتن زمين را ببوسيد و گفت : بدان كه از اين پس به شتاب مىرويم و هرگز آرام و خواب نمىجوييم . آنگاه رستم ، سپاهيان را درم بداد و به دشت آمد و آهنگ جنگ كرد و به فريبرز گفت : پگاه ، سپاهيان را روان كن و خود نيز پيش رو ايشان باش . و نبايد كه روز و شب بيآسايى تا اين كه به نزد توس سپهبد رَوى . آنگاه او را بگو : در جنگ تندى مكن و درنگ داشته باش تا چون گرگين ميلاد ، سپاه را بيآرايد ، من خود را چون باد به شما رسانم .\r\n\r\n","description":"","footnote":"","page_name":" 749 ","page_number":749},
  {"content":"\r\n\r\nبه زن خواستن فريبرز ، فرنگيس مادر كى خسرو را\r\nآنگاه فريبرز به رستم گفت : اى پهلوان تاج بخش ، اى دارندهء گبر و گوپال و رَخش ، بدان كه من آرزويى در دل دارم كه ياراى گفتن آن را به هيچ كس در گيتى ندارم مگر به تو اى پهلوان زمين كه آفرين يزدان بر تو باد . تو كه پشت و پناه سپاهى و پهلوانان ، كلاه بزرگى را به گرز تو است كه بر مىافرازند . اى سزاوار ايران زمين و شايستهء تخت و كلاه و نگين ، مىدانى كه من برادر سياوش خردمند هستم و با او از يك تخم و نژادم . اكنون اى گردنفراز ، زنى كه از سياوش بر جاى مانده ، زيبندهء من است . پس سزاوار باشد كه تو اين سخن را به شاه بگويى و با اين كار بر سرم كلاه بزرگى نهى .\r\nرستم كه چنين شنيد ، به دو گفت : من سر به فرمان تو هستم و آنچه را كه مىخواهى ، بسازم . پس رستم پهلوان پيل تن به پيش شهريار رفت و او را گفت : اى خسرو نامدار اكنون از تو چيزى مىخواهم كه بدان سر خود را از آسمان و ماه نيز برتر آورم و آن در نزد كردگار نيز نيكو است . پس چون شاه فرمان دهد ، آن را بخواهم . خسرو گفت : اى پهلوان ، هميشه برجاى و روشن روان باشى . از من چه مىخواهى ؟ هرچه مىخواهى از تخت و مُهر و تاج و كلاه بخواه . رستم به شاه گفت : همانا كه از فرّ شاه ، همهء گيتى و نيكخواهان بهره‌مندند . داد و مِهر تو به هر كسى رسيده و چهرهء تو چون گردون به هر كسى گشاده است . بدان كه فريبرز - پسر كاووس - كه هيچ شاهزاده‌اى چون او نباشد و كسى نيز در هنرمندى و خِرَد ، همتاى او نيست ، از درگاه شهريار آرزو دارد كه جاى برادرش را خواستار گردد . زيرا كه چون او به كين برادر ، ميان بندد و به نزد ايرانيان رود ، تنها دختر افراسياب است كه سزاوار او باشد و رنج او را بشناسد و بدين سان ماه با آفتاب جفت گردد . بدين گونه رستم ،\r\n\r\n","description":"","footnote":"","page_name":" 750 ","page_number":750},
  {"content":"\r\n\r\nكى خسرو را از آن كار آگاه ساخت .\r\nچون خسرو آن گفتار را از آن مهتر خردمند و نامجوى بشنيد ، با او همداستان گشت و به رستم گفت : اى نامدار ، براستى كه هر كه از خواست تو بگذرد ، روزگار ، او را به زير پِى خواهد سپرد . زيرا كه از گفتار تو تنها نيكى آيد . هميشه فرهمند باشى .\r\nليك تو خود مىدانى كه جاى چنين گفتارى در پيش مادرم نباشد و من نمىتوانم او را چيزى گويم . ولى با اين همه آنچه گفتى را با پندهايى خردمندانه به او مىگويم ، باشد كه از من بشنود . پس كى خسرو نيكخواه با تهمتن به نزد آن فرنگيسِ چون ماه برفتند . آنگاه كى خسرو به مادر گفت : اى كه در گيتى ، يادگارى از پدرم هستى و در هر نيك و بد پناه منى و من چون مرزبانى هستم و تو شاه من هستى . كار سپاه و آن جنگها و كوششها بر تو پوشيده نيست كه آن همه بزرگان ايران زمين از براى آن كين ، در توران ، سرها بدادند . اكنون مىخواهم سپاهى بفرستم كه رستم زال ، راهنماى آن و فريبرز ، سپهدارش باشد . اينك پسر زال اين چنين انديشيده كه تو جفت فريبرز گردى .\r\nپس برگوى كه چه مىانديشى و چه فرمان مىدهى ؟ همانا كه مِهى و بِهى ، جفت تو بادا . چون مادر ، آن سخنان را از خسرو بشنيد ، به ياد گذشته افتاد و نهانش پر از تاب و خشم گشت . آنگاه گريان گفت : مرا آهنگ آزار رستم نباشد ، ولى بدانيد كه گاهِ اين كار نيست . با اين همه چون رستم چيزى بخواهد ، بىگمان هيچكس جز آسمان ، از خواست او سر نخواهد پيچيد . پس رستم پهلوان پيل تن گفت : اى بانوى بانوان ، تو سرِ بانوان و زيبندهء تاج و سزاوار تخت پيلسته‌اى . اى پاك نژاد و ستوده تن ، دشمن تو در گيتى گم بادا . سزاوار است كه اين پند و اندرز مرا بشنوى . تو خود دانى كه زن در برابر شوهر شكيبا نباشد و جوان در برابر جفت جوان ، آرام نگيرد بويژه اگر از نژاد كيان باشد . و همانا كه مردان از براى زنان هستند و خواستهء زنان فزونتر از مردان است . نيز مىدانى كه دو بخش از ايران به فرمان فريبرز است و همهء آباديها و ويرانيهايش از آن اوست . پس سزاوار باشد كه به فرمان و خواست شهريار ، فريبرز شاه ، جفت ماه گردد . اكنون چه مىگويى ؟ آيا فريبرز را جفت شايسته‌اى براى خود\r\n\r\n","description":"","footnote":"","page_name":" 751 ","page_number":751},
  {"content":"\r\n\r\nمىدانى و او را مىپسندى ؟ بر تو بهتر باشد كه گفتار مرا بشنوى و به خواست شاه و گفتار من بگردى .\r\nفرنگيس - آن شاه بانوان - تا زمانى دراز اندوهگين بود و پاسخى نمىگفت .\r\nپيوسته آه سردى مىكشيد و از شرم پسر ، چيزى نمىگفت . آنگاه گفت : اى پيل تن ، تو سرافراز و مهتر انجمنى . بدان كه اگر هم در ايران ، مردى چون فريبرز نباشد ، ليك با اين همه او سزاوار گرفتن جاى سياوش نيست . دريغ آن سياوخش راد كه آن مردم كُشان ، بدانگونه او را در توران بكشتند . اكنون كه پسر زال مرا از براى فريبرز مىخواهد ندانم كه چه گويم . ولى اى پهلوان بدان كه گفتار تو گويى گرهى بر زبانم بست . پس هرچه شاه نامور بفرمايد ، من نيز كمر بدان ببندم .\r\nبدين گونه مادر شاه ، رخسار خود را چون گل نوبهار برافروخت و بر آن كار ، رام گشت . رستم نيز بدان كار ، ميان بست و چندى نگذشت كه موبد را فرا خواندند و به آيين خويش نوشته‌اى را نويساندند . رستم پهلوان نيز نيآسود تا سرانجام ، فرنگيسِ ماه را جفت فريبرز شاه كرد . و بدين سان فريبرز ، داماد گشت و از كى خسرو و رستم آزاد شد . شاه نيز پايگاه و جاه او را بالا برد و جامهء شاهوار و تاجى نو به دو بخشيد .\r\nسه روز بدين گونه بگذشت . چون اينها همه كرده شد ، به روز چهارم رستم پهلوان با ديگر دلاوران به سوى دشت روان شد و فريبرز نيز چون اخترى فروزان بر آسمان ، پيش رو آن سپاه گشت . پس چون خورشيد بسان بتى با دلى پر از مهر بر آسمان تابنده شد ، خروش كارناى برآمد و تهمتن ، سپاه را روان كرد . شاه نيز انديشناك ، دو پرسنگ ، با او برفت . آنگاه از آن پس رستم شب و روز نيآسود و هر دو ايستگاه را يكى كرد و به شتاب برفت .\r\nديدن توس ، سياوش را به خواب\r\nشبى به هنگام زخم كوس ، توس با دلى پر از درد و داغ بخوابيد . روان روشن او\r\n\r\n","description":"","footnote":"","page_name":" 752 ","page_number":752},
  {"content":"\r\n\r\nدر خواب چنان ديد كه شماله‌اى « 1 »  درخشان از ميان آب درآمد و در كنار آن شمالهء درخشان ، تختى پيلسته بود كه سياوش با فرّهى ، تاج بر سر نهاده و بر آن نشسته بود .\r\nپس با لبانى پر از خنده و زبانى چرب‌گوى ، همچون خورشيدى به سوى توس رو كرد و گفت : ايرانيان را همينجا نگاهدار ، زيرا كه تو در كارزار پيروز خواهى شد . براى گودرزيان نيز اندوهگين مباش ، زيرا كه در اينجا گلستانى نو است و ما همگى در زير گلها مِى مىخوريم و نمىدانيم كه تا به كِى چنين باده خواهيم خورد .\r\nچون توس از خواب بيدار گشت ، دلشاد شد و از درد و اندوه آزاد گشت . پس به گودرز گفت : اى پهلوان گيتى ، با روشن روانى ، خوابى ديدم . اينك بنگر كه رستم ، چون باد دمان به زودى به پيش ما آيد . آنگاه بفرمود تا ناى بزدند و آن سپاه بر كوه ، از جا بجنبيد . پهلوانان ايران كمر ببستند و درفش كاويانى را برافراختند .\r\nاز سوى ديگر ، پيران چنان سپاهى بيآورْد كه از گَرد آنها ، خورشيد تابان ، سياه گشت . از آواز پهلوانان و از باران تير ، چشم خورشيد نيز خيره شد . هومان به پيران گفت : از چه رو درنگ مىكنى ؟ بايد كه بر ايشان جنگ آوريم . ليك پيران به دو گفت :\r\nتندى مكن . اكنون هنگام شتاب نيست . ديشب آن سه تن به مانند شيران گرسنه‌اى ، با سپاهى ناچيز ناگهان از آوردگاه برفتند و ما چون رمه‌اى بوديم . اينك همهء دشت را پر از جوى خون ، و سر نامداران را نگون يافتيم . ولى بنگر كه ايشان بر كوه خارا هستند و اسپانشان خاك را چون مشك مىبويند . پس بگذار تا بر آن سنگ ، بريان شوند و چون بيچاره گردند ، ديگر پيچان شوند . شمايان نيز بايد كه راه را از هر دو سوى اين رزمگاه بر ايشان ببنديد . و بدان كه اگر يكى دو روز درنگ كنيم ولى دشمن را به چنگ آوريم ، بهتر باشد از اين كه به جنگ بشتابيم . پس سد سوار را بر اين دشت به ديده‌بانى مىگماريم و مىمانيم تا آب و نان دشمن به پايان رسد و به جان خود زينهار خواهد . اگر همچنين نكردند ، مگر اين كه خاك و سنگ خارا را بخورند ، و گرنه\r\n\r\n","description":"","footnote":" ( 1 ) - شماله به پارسى به معناى شمع است . ","page_name":" 753 ","page_number":753},
  {"content":"\r\n\r\nچون روزى بسرآيد ، ايشان جان دهند . پس پيران و هومان از آن رزمگاه به سوى سراپرده رفتند و ديده‌بان به پيش سپاه آمد و ديگر پهلوانان ، همگى كمر بگشودند و به خوردن و خوابيدن پرداختند .\r\nدر همان هنگام توس سپهدار با دلى پر از خون دل و رخسارى به زردى سندروس به لشگرگاه آمد و به گودرز گفت : آن سخنى كه گفتم تيره شد و بخت از ايرانيان برگشت . گرداگرد ما سپاه دشمن است و براى ما خوردنى بسيارى نمانده و يگانه درمان كار ما تنها گرز و شمشير است . پس پگاه شمشيرها را بركشيم و سپاه را به دامن كوه كشانيم . اگر اخترنيك ، يار باشد ، تو بر ايشان پيروز خواهى شد . اگر هم داور آسمان ، روزگار را در جنگ ، بر ما سر آورَد ، همانا كه آن سرنوشت ما بوده است ، پس بيهوده سخن ديگرى نگوييم . براى من مرگ با نام بلند ، خوشتر از زيستن با هراس و گزند است . پس همگى با آنچه كه توس سپهبد نيك اختر بگفت ، همداستان گشتند .\r\nفرستادن افراسياب ، خاقان و كاموس را به يارى پيران\r\nروز ديگر ، چون خورشيد چنگ بر زد و آن پيراهن مشك رنگ شب را دريد ، فرستاده‌اى از سوى افراسياب به نزد پيران آمد و گفت : بدان كه سپاهيان بيشمارى از هرجا بيآورند . نخست سپهدار خاقان چين است كه آسمان ، تاج اوست و زمين ، تختش . او به همراه سپاهى آمده است كه در روز نبرد ، از گَرد خويش ، درياى چين را نيز چون بيابان مىسازند . ديگرى يكى از بزرگان ورارود « 1 »  است كه سر از آسمان نيز\r\n\r\n","description":"","footnote":" ( 1 ) - همان ماوراءالنهر . ر . ك . ج 2 از كتاب حاضر ، ص 28 . ","page_name":" 754 ","page_number":754},
  {"content":"\r\n\r\nبرتر مىدارد . بالايش چون سرو و رخسارش چون ماه است و تخت و تاج به دو مىنازند . او سرِ سرفرازان است و نامش فرطوس « 1 »  مىباشد و همان كسى است كه بر گودرز و توس چيره مىشود و از سرزمين سپنجاب تا روم ، همهء سپاهيان را با خود آورده است . آن ديگرى نيز كاموس كشانى « 2 »  شمشيرزن است كه چشمانش هرگز شكست را نديده‌اند . پيوسته كارهاى شگرفى كند . چون خشمگين گردد ، باد و برف آورَد و آنگاه كه خشنود باشد ، برايت بهار و گل و سنبل و جويبار آرد .\r\nپيران كه چنين شنيد ، به سپاه توران گفت : اى سرفرازان و اى پهلوانان شاه ، همگى ، از پير و جوان ، بدين مژدهء شاه ، شاد و روشن روان باشيد . اكنون ديگر بايد دل از درد بشوييم ، زيرا كه ديگر هيچ سرزمين آبادى را در ايران برجاى نخواهم گذاشت . ديگر گاهِ آن رسيد كه سر از درد و رنج و كين خواستن و سپاه آراستن ، برآساييم ، زيرا در ايران و توران و در هر خشكى و آبى ، تنها كام افراسياب را مىبينيد . پس سپاهيان به مژده به پيش پيران آمدند و گفتند : اى پهلوان نامور ، هميشه شاد و روشن روان باشى . دلت به ديدار شاهان ، شاد و روانت از انديشه ، آزاد بادا . اكنون از كشمير تا بالاتر از رود شهد ، همه‌جا درفش و سپاه و پيلان و تخت است . كسانى چون كندر شيرمرد از سقلاب و بيورد كاتى « 3 »  و غرچه از سگسار و شنگل « 4 »  از هند و فرطوس لشگرفروز چغانى « 5 »  و گهارگهانى پهلوان و شويران « 6 » \r\n\r\n","description":"","footnote":" ( 1 ) .  Farts  برهان قاطع ، ماده فرطوس .  ( 2 ) كُشان آبادترين نواحى سغد بوده است . جيهانى ، اشكال العالم ، ص 188 حدود العالم ، ص 331 .  ( 3 ) - كات يا كاث يا كاژ از شهرهاى خوارزم بود كه به فاصلهء كمى در ساحل راست جيحون كنار نهرى موسوم به جردور كه از ميان شهر مىگذشت ، قرار داشت . ر . ك . جيهانى ، أشكال العالم ، ص 182 حدود العالم ، ص 360 - 359 اعتماد السلطنه ، مرآة البلدان ، ج 2 ، ص 1042 لسترنج ، جغرافياى تاريخى سرزمينهاى خلافت شرقى ، ص 474 .  ( 4 ) - شَنْگُل  angul  . برهان قاطع ، ماده شنگل .  ( 5 ) چَغانيان ( صغانيان ) ناحيه‌اى بوده واقع در مسير علياى رود جيحون . برهان قاطع ، ماده چغانيان ، حواشى معين .  ( 6 ) شَويران  awrn  ( شَميران  amrn  ) . . 282  Justi , Iranisches , Namenbuch , P  ","page_name":" 755 ","page_number":755},
  {"content":"\r\n\r\nشكنى « 1 »  و گرگوز وهرى پهلوانان آن سپاهند . پس تو اينك سرافراز باش و آرام بگير زيرا كه از شادى شنيدن اين مژده ، پير نيز برنا مىگردد . با شنيدن آن سخنان ، دل و جان پيران پر از خنده شد و گويى روان مرده‌اش زنده گشت . پس به هومان گفت : من به پيشواز آن سپاه رَوم . زيرا كه ايشان پر انديشه و رزمساز ، از راه درازى بيآمده‌اند و همگى با گنج و جاه و آبروى بسيارند و هيچ كم از افراسياب ندارند . پس من بروم و ببينم كه آن سپاه ، چه كسانى هستند و سپهدار و پهلوانان ايشان كيستند ؟ آنگاه پيش خاقان چين رَوم و او را آفرين گويم و در پيش تختش زمين را ببوسم . سپس چون كاموس سرافراز و گهارگهانى و فرطوس را هم ديدم ، بازگردم و آنگاه ميان ببندم و دَم و دود از ايرانيان برآورم و روز را بر ايشان تاريك و تنگ گردانم . هر كه از ايرانيان باشد ، پاى و گردنش را به بند گران آورم و او را به نزد افراسياب فرستم و در اين راه هرگز آرام و خواب نجويم . هر كه از سپاهيان را به چنگ آورم ، سرش را با شمشير ببُرم . سرزمينشان را بسوزم و خاكش را بر باد دهم . آنگاه سه گروه از سپاه روان سازم و روز را بر شاه ايران ، سياه گردانم . يك گروه از آن سپاهيان را به بلخ فرستم و روز را بر ايرانيان تلخ سازم . گروه ديگر را به سوى زابلستان و كابلستان روانه كنم و سديگر گروه را از ميان بزرگان و شيران تُرك به سوى ايران ببرم و زن و كودك خردسال و پير و جوان را زنده نگذارم . سرزمين ايران را بر جاى نگذارم . بريده باد دست و پاى ايرانيان . پس تا من براى اين كارها آماده مىگردم ، شمايان آهنگ رزم ايران مكنيد .\r\nپيران كه گويى در پوستش نمىگنجيد ، اين بگفت و با دلى پر از كينه برفت . پس هومان پهلوان به سپاهيان گفت : اكنون بايد كينه را از دلها پاك كنيم و اين رنج را دو روز بر خود هموار سازيم و ديدگان خويش به كوه هماون دوزيم ، زيرا كه نبايد ايشان ، شبى ناگهان از آن كوه بگريزند . بدانيد كه به زودى همهء كوه و رود و در و دشت پر از درفش سپاهيان ما مىشود .\r\n\r\n","description":"","footnote":" ( 1 ) - شِكِن  eken  ، شَكْن  akn  ناحيه‌اى از وخان ( پامير ) و سرچشمهء رود جيحون بوده است . شهيدى مازندرانى ، راهنماى نقشهء جغرافيايى شاهنامهء فردوسى ، ماده شكنى . ","page_name":" 756 ","page_number":756},
  {"content":"\r\n\r\nآمدن خاقان چين به هماون\r\nچون پيران به نزديك آن سپاه رسيد ، همهء در و دشت را به زير سُم اسپان ديد .\r\nهمه‌جا پر از سراپرده و تاژهاى زرد و سرخ و بنفش و كبود ، و در ميان هر سراپرده ، درفشى از ديباى چينى و پرنيان بود . پيران ، چون اينها را بديد ، فرو ماند و شگفت‌زده گشت و در دل انديشيد كه : آيا اين بهشت است يا رزمگاه ؟ آسمان است يا تخت و تاج ؟ پس پياده به نزديك خاقان چين آمد و زمين را ببوسيد . چون خاقان او را بديد ، پيران را در برگرفت و از بر و يال او در شگفت مانْد . پس بسيار از پيران بپرسيد و او را بنواخت و در كنار تخت خويش بنشاند و به دو گفت : اى پهلوان ، آفرين كه تو را شاد و روشن روان ديدم . آنگاه خاقان چين از پيران پرسيد كه : آيا سپهبد سپاه ايران چه كسى است و پهلوانان ايشان كدامند و از براى چه بر آن كوه بنشسته‌اند ؟ پيران گفت : اى شهريار ، تا روزگار باشد ، جاويد باشى . درود پروردگار گيهان آفرين بر تو باد كه با اين پرسش ، دل پيرم را شاد كردى . من به بخت تو شادمان و تندرستم و روانم خاك پاى تو را جوياست . ولى اى شاه ، آنچه كه در بارهء ايرانيان بپرسيدى ، بدان كه ايشان را ديگر تخت و تاج بزرگى نمانده است . بسيار جنگ و پيكار ما را جستند ، ليك سرانجام بجز سنگ خارا چيزى بهرهء ايشان نشد . پس چون از همه چيز بازماندند ، گريزان به كوه هماون رفتند . سپهدار ايشان نيز توس است . او مرد دليرى است كه از پيكار با شير نيز نمىهراسد . پهلوانانشان نيز چون گودرز كشوادگان و گيو و رهّام مىباشند . اينك به بخت خاقان چين ، سپاه ايرانيان بجز ايشان ، همگى بىارزش باشند و چون به هنگام جنگ به دشت آيند ، جز سنگ خارا چيزى بدست نيآورند . آنگاه خاقان به دو گفت : اكنون تو در نزد من بمان و يارانت را نيز به پيش من فراخوان تا يك امروز را با كام دل ، به ميگسارى پردازيم و اندوه روزى را كه هنوز نيآمده ، نخوريم . پس خاقان چين آن سراپرده را چون باغ بهارى بيآراست . گويى\r\n\r\n","description":"","footnote":"","page_name":" 757 ","page_number":757},
  {"content":"\r\n\r\nبراستى بهشتى پر از رنگ و نگار بود .\r\nسگالش ايرانيان از كار خود\r\nچون آفتاب بر گنبد آسمان پديدار گشت ، دل توس و گودرز پر شتاب شد . پس توس به گودرز گفت : آيا امروز كه تركان اين چنين خاموش‌اند ، انديشه‌اى در سر دارند يا اين كه از ميگسارى بيهوش گشته‌اند ؟ خواه اندوهگين باشند و خواه شاد ، انديشه‌اى بد بر دلم فراز آمده است . اگر آهنگ رزم كرده باشند ، پس ديگر بدان كه روزگارى بدى در پيش روى ما است . اگر چنان شود ، ديگر همهء سپاه ايران را كشته بپندار . و اگر هم زنده بمانند ، بدان كه همه از جنگ برخواهند گشت . مگر كه رستم به اين رزمگاه آيد ، و گرنه به ما بد مىرسد . نه ستودانى بيابم و نه گور سرمان را به زير سُم اسپان خواهند كوفت .\r\nگيو كه آن سخنان را از توس شنيد ، به دو گفت : اى سپهدار شاه ، تو را چه رسيد كه اين چنين انديشه تباهى بكردى ؟ بدان كه اين كردگار گيهان است كه ياور توست ، زيرا كه ما بسيار تخم نيكى پراكنده‌ايم و پروردگار گيهان آفرين را پرستنده‌ايم . ديگر اينك به بخت شاه - آن دارندهء شمشير و تخت و تاج - پروردگار نيز چنان نكند كه ما در برابر دشمن ، نيازمند گرديم . چون رستم به اين رزمگاه آيد ، همهء آن بديها كه بر سپاه رفته ، بسر آيد .\r\nنباشد ز يزدان كسى نااميد * و گر شب شود روى روز سپيد\r\nپس اينك چون تورانيان يك روز جنگ نجستند ، تو بيهوده اندوه بر دل نيآور :\r\nنبستند بر ما در آسمان * مشو بدگمان از بد بدگمان\r\nاگر سرنوشت ما از سوى كردگار بلند چنان است كه گزندى بر ما آيد ، پس با پرهيز كردن و يا با انديشهء بد ، آن روزگار بد از ما برنخواهد گشت . پس به آيين جنگ ،\r\n\r\n","description":"","footnote":"","page_name":" 758 ","page_number":758},
  {"content":"\r\n\r\nكَنده‌اى « 1 »  در پيش شاه بسازيم و روز ديگر باز آن را پيشتر مىبريم و تيغها را از ميان بر كشيم و ببينيم كه چه رازى در نهان دارند . از ايران نيز آگهى برسد و آن شاخ سرو سهى ، درخشان گردد .\r\nآگاهى يافتن گودرز از آمدن رستم\r\nآنگاه گودرز سپهدار بر فراز كوه رفت . در همان هنگام خروشى به زارى از ديده‌گاه آمد كه : ديگر كار پهلوانان ايران تباه گشت . چون خورشيد تابان از فراز گنبد آسمان پديدار شد و روز فرا رسيد ، از سوى باخترِ گيتى گَردى پديدار شد كه همه‌جا را بسان شب لاژوردين كرد . از گَرد آن پيلان كه درفشهايى بر پشت خود داشتند ، خورشيد تابان نيز بنفش شد . گودرز فرياد آن ديده‌بان را بشنيد كه گفت : ديگر تنها خاك تيره را جفت خود داريم . پس رخسارش از اندوه به سياهى كرف شد و گويى با تيرى زخمى گشت . گفت : براستى كه بهرهء من از بخت ، تنها كينه و كارزار و شوربختى است . سپاهى از پسران و نبيره‌هايم داشتم كه هر يك مهتر كشورى بودند .\r\nليك همگى به كين سياوش كشته شدند و بخت بيدار از من برگشت . ديگر روز سپيد من سياه شد و از اين زندگانى نااميد گشتم . اى كاش مادرم مرا نزاييده بود و روزگار بر من نمىگذشت . آنگاه گودرز به آن ديده‌بان گفت : اى مرد بينا و روشن روان به چپ و راست بنگر و ببين آيا درفش سپهدار ايران در كجاست و آيا آن را مىبينى ؟ ديده‌بان گفت : از آن سو تاب و شتابى مىبينم و از اينسو گويى همه به خواب رفته‌اند . گودرز پهلوان چون گفتار ديده‌بان را بشنيد ، پر از درد شد و اشك از ديدگان بباريد . آنگاه بناليد و گفت : اسپ مرا زين كنيد و از اين پس ديگر بالين مرا خشت بدانيد و مرا كشته بپنداريد . اكنون مىروم تا گيو و شيدوش و بيژن و رهّام - آن سواران جنگى\r\n\r\n","description":"","footnote":" ( 1 ) - كنده همان خندق است . ","page_name":" 759 ","page_number":759},
  {"content":"\r\n\r\nخودكامه - را در بر گيرم و رخسارشان ببوسم و اشك از ديده ببارم و ايشان را پدرود كنم .\r\nپس بر آن اسپ بادپاى گودرز ، زين نهادند . ناگهان در همان هنگام ديده‌بان برخروشيد كه : اى پهلوان گيتى ، شاد باش و از درد و اندوه آزاد گرد زيرا كه از راه ايران ، گَردى تيره پديدار شد و آسمان را لاژوردين ساخت . از ميان آن سپاه ، درفشهاى فراوانى چون ماه تابنده ديده مىشوند و در پيش سپاه ، درفشهاى گرگ پيكر و ماه پيكر و اژدهاپيكر و شير زرّين پيكر مىباشد . گودرز كه چنين شنيد ، به دو گفت : جاويد باشى و چشم بدى از تو دور بادا . اگر آنچه كه با انديشه‌اى پاك بگفتى ، راست شود ، تو را چندان چيزهاى گرانمايه ببخشم كه ديگر نيازمند نباشى و چون روزى به ايران بازگرديم و به نزد شاه رويم ، تو را به پيش تخت او مىبرم و پايگاهت را از همهء بزرگان برتر مىكنم . پس اكنون از براى من به سوى سالار سپاه ايران برو و هر آنچه كه به من گفتى ، به ايشان نيز بگوى و از هر كسى مژدگانى بخواه .\r\nديده‌بان به دو گفت : شايسته نيست كه اكنون از ديدگاه به پيش سپاه ايران رَوم ، ليك چون همه جا تاريك شود و ديگر بودن من در اينجا بيهوده باشد ، همچون سيمرغى از اينجا به پيش سپاه ايران مىروم . پس گودرز پهلوان به ديده‌بان گفت : اكنون با روشن روانى ، بار ديگر از اين كوه بلند نگاه كن و ببين كه ايشان كِى به نزديك ما مىرسند ؟ ديده‌بان گفت : آن سپاه پگاه فردا به كوه هماون رسند . گودرز پهلوان به مانند مرده‌اى كه دوباره روان يابد ، از شنيدن آن سخن ديده‌بان شاد شد .\r\nاز سوى ديگر ، پيران به شتاب سپاه را به سوى آن دشت نبرد مىرانْد . پس پيكى از پيش آن سپاه توران به پيش هومان آمد و از آنچه رفته بود ، به او مژده داد . چون هومان آن مژده را بشنيد ، بخنديد و گفت : بىگمان بخت بيدار ، يار ما شد . پس خروشى به شادى از آن سپاه توران تا به ابر خاست .\r\nاز ديگر سو ، بزرگان ايران پر از داغ و درد ، با رخسارى زرد و لبهايى لاژوردين ، بر گِرد آن كوه پراكنده گشته بودند و در هرجا انجمنى كرده و بر خويشتن مويه\r\n\r\n","description":"","footnote":"","page_name":" 760 ","page_number":760},
  {"content":"\r\n\r\nمىكردند كه : چه زار هستند اين دليران خسرونژاد ايران كه هيچكسى از ايران ياد ايشان نكند . اكنون ديگر زمين پر از خون دليران ما خواهد شد . پس توس سپهدار به بيژن - پسر گيو - گفت : برخيز و به فراز آن كوه بلند برو و ببين كه آن سپاه چند تن و چگونه‌اند و سپاهى از سراپرده و پيل و تخت را مىآورد ، از كدامين راه مىآيد ؟ بيژن به فراز كوه رفت و به هر سو بنگريست درفش و سواران و پيلان و سپاهيان را بديد . پس با دلى پر از درد و اندوه و روانى تيره ، دوان به پيش توس سپهبد آمد و به دو گفت : بدان كه چندان سپاه و پيل است كه روى زمين را به رنگ نيل كرده‌اند .\r\nدرفش و سرنيزهء ايشان نيز بيشمار است و از گَرد آن سپاه ، خورشيد نيز بر آسمان ، تيره گشته است . اگر بخواهى ايشان را برشمارى ، اندازه‌اى براى آن نيابى . و از بانگ تبيرهء ايشان گوش ، كر مىگردد . چون توس سپهبد گفتار او را بشنيد ، دلش پر از اندوه و رخسارش پر از اشك شد . آنگاه همهء سران سپاه را گرد آورد و بر ايشان اندوه بخورد و گفت : براستى كه من پيوسته از گردش روزگار ، بجز اندوه كارزار نمىبينم .\r\nمن فراز و نشيبهاى بسيارى ديده‌ام ، ليك هرگز به چنين بيمى دچار نگشته بودم .\r\nاكنون تنها يك چاره برايمان مانده است . اگر چه سپاه و جنگ افزارمان اندك است ، ليك امشب بر ايشان شبيخون كنيم و زمين را از خون ، چون رود جيحون سازيم . اگر من در اين كارزار كشته گردم ، تا شاه برجاى است ، سپهبد نيز باشد . ليك ديگران نخواهند گفت كه توس بدون نام و مرا زنده خواهند شمرد . پهلوانى بمرد . پس بيژن پهلوان و ديگر سپاهيان بدين كار رام گشتند .\r\nچون شب فرا رسيد و همه‌جا از سياهى ، چون درياى كرف گشت و ديگر ناهيد و بهرام و تير نيز پيدا نبود ، ماه سر برآورد و آن تاريكى را بديد . پس ديده‌بان با رويى كه به زردى سندروس گشته بود ، دوان به پيش توس آمد و گفت : اى پهلوان سپاه ، بدان كه سپاهى از ايران و از نزد شاه بيآمد . چون توس سپهبد آن سخن بشنيد ، بخنديد و بزرگان را گفت : اى سران نامدار و فرّخ ، اكنون كه يارانمان بيآمدند ، ديگر جنگ نجوييم و گاهى شتاب كنيم و گاهى هم درنگ داريم تا اين كه به نيروى يزدان ،\r\n\r\n","description":"","footnote":"","page_name":" 761 ","page_number":761},
  {"content":"\r\n\r\nرستم پهلوان پيل تن به يارى ما بدينجا رسد . آنگاه ديگر بر تركان پيروز گرديم و ناممان تا به خورشيد برآيد . پس ايرانيان ديگر آهنگ شبيخون را از سر بيرون كردند و همگى شاد گشتند و از پير و جوان ، آن ديده‌بان را مژدگانى بدادند . آنگاه پيش رو سپاه را به آن دشت جنگ فرستادند و خروش و آواى زنگ از كوه برخاست . همهء آن شب را به ياد رستم پهلوان به شادى و روشن روانى بگذراندند .\r\nرفتن خاقان چين به ديدن سپاه ايران\r\nچون خورشيد بر آسمان لشگر كشيد و شب تار ناپديد گشت و روز فرا رسيد ، خاقان چين انجمنى بكرد و روى زمين را با ديبا بيآراست . آنگاه به پيران گفت : امروز جنگ نسازيم . بايد كه يك روز را درنگ كنيم تا آن سواران سرافراز و گردنكش از رنج آن راه دراز و تاختن در نشيب و فراز برآسايند و نيز ببينيم كه ايرانيان آهنگ چه دارند و چه كسانى در اين رزمگاه با ايشان هستند . پيران گفت : همانا كه خاقان چين ، شاهى خردمند و باآفرين است . پس امروز همان مىكنيم كه او مىخواهد ، زيرا كه او پادشاه همهء سپاهيان است .\r\nآنگاه خروشى از سراپرده برآمد و نالهء كوس و كارناى به آسمان خاست . بر پنج پيل زين نهادند و سپاه را با ديباى چينى زربفت و پيروزه رنگ بيآراستند . بر زينها زبرجد نشانده و جا پاى اسپان را زرّين كرده ، جناغهاى « 1 »  خالدار بر اسپان نهاده بودند . دراى و زنگها سيمين بودند . پيل بان ، افسر پر نگارى بر سر نهاده بود و همگى گردنبند و گوشوار آويخته بودند . از بس در همه‌جا درفشهاى پرنيانى بود ، آسمان به مانند بازار چين ، زرد و سرخ و بنفش گشت . از آن همه سپاهيان آراسته و بانگ ناى و\r\n\r\n","description":"","footnote":" ( 1 ) - در بيت مزبور به اشتباه جناح آمده ، ليك چنين به نظر مىرسد كه در اصل جناغ بوده است . جَناغ به طاق پيش زين اسب گفته مىشود . جُناغ دامنهء زين اسب است و تسمهء ركاب را نيز گويند . و همچنين نوعى از اسباب زايدهء زين باشد كه براى زينت نقاشى كنند . برهان قاطع ، ماده جناغ . ","page_name":" 762 ","page_number":762},
  {"content":"\r\n\r\nكوس ، زمين چون چشم خروس گشت . آن شاهان و سپاهيان روان شدند و آسمان پر از نالهء كارناى گشت . سرنيزه‌ها مىدرخشيد و سپاه مىجوشيد و همه‌جا از سپاهيان ، سياه گشته بود .\r\nچون توس سپهبد ، آنها را از دور بديد ، سپاهيان خود را به رده بركشيد . پهلوانان ايران ميان ببستند و گيو آن درفش كاويانى را بيآورد . از آن آوردگاه تا فراز كوه ، همه‌جا گروههاى سپاه ايران بودند . چون كاموس و بيورد و خاقان چين و فرطوس و شنگل به كوه هماون نگريستند ، ديگر به خواست خود به پيش دشمن نرفتند .\r\nخاقان چين كه سپاه ايران را بنگريست و آن خروش سواران را بديد ، آن سپاه را بپسنديد و گفت : همانا كه اينان سواران گردنكش و رزمخواهى هستند . ليك پيران سپهدار در بارهء ايشان ديگرگونه گفته بود . ولى هنرهاى مردان را نبايد نهفت . اگر سپهدار سر چاهى را با خار بپوشاند و در روز شكار بر آن اسپ بتازد بهتر از آن است كه در روز نبرد ، بيهوده هنرهاى دشمن را نهان سازد . من هرگز سواران گردنكشى به پهلوانى و مردانگى ايشان نديده‌ام . ليك پيران به من گفته بود كه ايشان سپاه اندكى هستند . پس خاقان چين به پيران گفت : اكنون بايد چه كنيم ؟ پيران گفت : تو راه درازى سپرده‌اى و نشيب و فرازهاى بسيار ديده‌اى . پس بگذار تا سه روز در اين رزمگاه بمانيم و سپاه آسوده گردد . آنگاه سپاه را به دو نيمه سازيم . يك نيمه از آن سواران گيتىفروز با ژوپين و دشنه و گرز و كمان از پگاه تا نيمروز با آن دشمنان بجنگند . آنگاه گروه ديگر از نيمهء روز تا شب رزم كنند . باز در شب تيره ، آن سواران را به جنگ ببرم تا كار بر ايرانيان تنگ شود . من و سپاهيانم با شتاب ، نگذاريم كه ايرانيان آرام گيرند .\r\nليك كاموس به دو گفت : اين چاره نباشد و من با آنچه گفتى همداستان نيستم . از چه رو با اين همه مردم كه بر اين كوه گرد آمده‌اند ، باز هم ما بايد درنگ كنيم . پس بايسته است كه كار را بسازيم و يكباره بر ايشان جنگ آوريم و آن كوه را بر آنها تنگ آوريم . آنگاه سپاهيانمان را از اينجا به ايران ببريم و ديگر تخت و تاجى بر جاى\r\n\r\n","description":"","footnote":"","page_name":" 763 ","page_number":763},
  {"content":"\r\n\r\nنگذاريم و همهء آن سرزمين را ويران كنيم و هيچ زن و كودك خردسال و پير و جوان و شاه و مرزبان و پهلوان و كاخ و سراپرده‌اى را در ايران نگذاريم . پس چرا بايد درنگ كنيم و بيهوده اندوه و درد به خود راه دهيم ؟ يك امشب را بر ايشان راه ببنديد تا نتوانند از اين رزمگاه بروند . آنگاه چون باد سپيده‌دم بردمد ، بايد كه همهء سپاهيان بدينجا آيند . فردا ببينى كه درفش خودم را با درفش سپهدار هند بر فراز آن كوه بلند برافرازم و كوهى از كشتگان را از ميان پهلوانان ايران در بالاى آن كوه بيابى چنان كه ديگر همهء ايرانيان ، مويه‌گر باشند . خاقان كه چنين شنيد ، به دو گفت : آرى ، تنها راه همين است . در گيتى هيچ چيز از رزم كوتاه ، بهتر نباشد . همهء آن نامداران نيز بر آنچه كه آن خاقان شيراوژن بگفت ، همداستان گشتند و از جاى برخاستند و برفتند و همهء آن شب را به آراستن سپاه پرداختند .\r\nرسيدن فريبرز به كوه هماون\r\nچون خورشيد بر گنبد لاژوردين آسمان ، سراپرده‌اى از ديباى زرد برزد و روز فرا رسيد ، ديده‌بان برخروشيد و به گودرز گفت : اى پهلوان سپاه ، اينك آن سپاه از راه بيآمد و نزديك رسيد و از گَرد ايشان زمين تاريك شد . گودرز كه چنين شنيد ، اسپ خويش بيآورد و بر آن سوار گشت و با دلى زخم خورده به سوى آن گَرد تاريك روان شد . چون نزديك ايشان رسيد ، درفش فريبرز - پسر كاووس - را بديد كه پسنديده و داماد شاه نو و پيش رو سپاه بود . پس گودرز پير - آن لشگرافروز دانش‌پذير - از اسپ پياده شد و يكديگر را در بر گرفتند و گودرز خون بگريست . آنگاه فريبرز گفت : اى سپهدار پير كه هميشه بناگزير در جنگ هستى ، تو از خون سياوش زيان ديده‌اى .\r\nدريغ آن گودرزيان سوار . مژدهء بسيار ايشان بر تو باد و سرِ بخت دشمنانت نگونسار بادا . خداوند خورشيد و ماه را سپاس مىدارم كه تو را در اينجا زنده بديدم . گودرز از براى آن گودرزيان كه كشته و در خاك نهان گشته بودند ، خون بگريست و به فريبرز\r\n\r\n","description":"","footnote":"","page_name":" 764 ","page_number":764},
  {"content":"\r\n\r\nگفت : بنگر كه از اين بخت بد ، پيوسته بر سرم بد مىرسد . از اين جنگ ديگر نه پسر و نبيره‌اى برايم مانْد و نه سپاه و درفش و تبيره . ليك اكنون ديگر آن كارزار را فراموش كردم ، زيرا كه ديگر گاهِ رزم و كار است . بدان كه به اين دشت ، چندان سپاه آمده‌اند كه روى زمين همچون پر زاغ ، سياه گشته و همهء سپاه توس در برابر آنها چون موى سياهى در يك گاو سپيد است . همانا كه از هر سرزمين ويران و آبادى در چين و سقلاب و هند و روم ، جانورى نمانده است كه به جنگ ما كمر نبسته باشد . اكنون تا نگويى كه رستم كجاست ، پشت من از اين همه اندوه ، راست نگردد . فريبرز كه چنين شنيد ، به دو گفت :\r\nرستم نيز آهنگ رزم در سر داشت و از پسِ من روان شد و شب و روز مىتازد و دَمى درنگ نمىكند تا بدينجا رسد . اينك بگو كه من در كجا آرام گيرم و اين سپاه ناچيز را به كجا برانم ؟ گودرز گفت : مرا بگوى كه رستم چه گفت زيرا سخن او را نبايد نهان داشت . فريبرز به دو گفت : اى مرد كارآزموده ، تهمتن ما را به نبرد فرمان نداد و گفت : در آن جايگاه بمانيد و نبايد كه با سپاه دشمن برابر گرديد . بايد كه در آن رزمگاه آرام گيريد تا درفش من پديدار گردد . پس فريبرز و گودرز به سوى هماون روان شدند .\r\nسگالش پيران با خاقان چين\r\nچون ديده‌بان توران ، سپاه فريبرز را بديد ، به سوى سپاه توران رفت و به پيران گفت : همگى كمر به جنگ ببنديد ، زيرا كه سپاهى از ايران از سوى دشت بيآمد و به كوه هماون رفت . پيران سپهبد كه چنين شنيد ، به پيش خاقان چين رفت و او را گفت : سپاهى از ايران زمين بيآمده كه نمىدانم چند تن هستند و سالار ايشان كيست .\r\nاكنون درمان اين كار را چه سازيم ؟ كاموس رزم آزماى به دو گفت : تو كه مهتر اين سپاه بودى با اين بزرگان درگاه افراسياب و سپاهى چون دريا از تورانيان ، در اين پنج ماه و\r\n\r\n","description":"","footnote":"","page_name":" 765 ","page_number":765},
  {"content":"\r\n\r\nدر اين دشت با آن سپاه ناچيز ايرانيان چه كردى ؟ اكنون كه زمين پر از سپاهيان گشته است ، چون كسانى به مانند خاقان و منشور و من بر آن سالار هستيم ، بگذار تا هنرها را پديد آوريم و درى را كه تو بسته‌اى ، ما گشاينده باشيم . بدان كه اگر از سپاهيان كابل و زابل و هند ، روى گيتى چون پرند رومى نيز گردد ، همهء آنها با من ِ تنها برابر نيستند و ديگر تو اين ايرانيان را چيزى نپندارى . دانم كه تو از رستم نامدار مىترسى ، پس من نخست او را به نابودى مىافكنم . اگر او را يك زمان به دام افكنم ، ديگر زنده‌اش نگذارم . تو از سپاه سيستان زخم خورده‌اى و دل خويش در جنگشان بسته‌اى ليك تنها اين بار چون از دشت نبرد ، گَرد برخيزد ، تو نيروى مرا نگاه كن .\r\nآنگاه ديگر بدانى كه در گيتى چه كسى مرد است و دليران ، كه هستند و پيكار چيست . پيران كه چنين شنيد ، به دو گفت : جاويد باشى و دست بدى از تو دور بادا و هر آنچه گفتى ، همان باشد و هيچكس هماورد تو مبادا .\r\nآنگاه خاقان چين به پيران گفت : همانا كه ديگر كاموس را به راه كين افكندى . از اين پس هر آنچه كه گفت ، انجام دهد زيرا كه همتاى شير و پيل است . پس اين چنين از ايرانيان سخن مگوى و دل جنگ جويان ما را با اين سخنان ، بد مكن . بدان كه من يك سرفراز را نيز از ايران بر جاى نگذارم و همه آن سرزمين را ويران كنم و بسيارى از بزرگانشان را سر از تن جدا سازم و بسيارى را نيز پاى در بند گران آورده ، به پيش افراسياب فرستم . نه تاج و تخت و كاخى در ايران بگذاريم و نه برگ و درخت و آبادانى . پس پيران بخنديد و بر آن خاقان چين و ديگر نامداران آفرين كرد . آنگاه شادمان به لشگرگاه آمد . پس پهلوانانى چون هومان و لهّاك و فرشيدورد به پيش او آمدند و گفتند : بدان كه سپاهى از ايران برسيد كه پيش رو آن درفشى سياه دارد . يكى از كارآگاهان نامدار ما به شتاب برفت و اكنون بيآمده و مىگويد كه او فريبرز - پسر كاووس - آن سوار سرافراز خسروپرست است . ليك پيران به هومان پهلوان گفت :\r\nبايد انديشه از دل بيرون كنى ، زيرا چون رستم نباشد ، ديگر از فريبرز باكى نيست و دَم او بر اين زهر سپاهيان ما ترياك نباشد . ولى بدان كه با آنكه كاموس ، رستم پيل تن را\r\n\r\n","description":"","footnote":"","page_name":" 766 ","page_number":766},
  {"content":"\r\n\r\nدر جنگ ، مَرد نمىشمارد و اگر چه كاموس ، پلنگ نيز باشد ، باز هم مبادا كه رستم به جنگ آيد . هومان گفت : اى پهلوان ، چرا با اين انديشهء بد ، روان خويش را تيره مىدارى ؟ اكنون كه آن سپاه نه از سوى رستم آمده‌اند و نه از سيستان . آن سپاه فريبرز است كه در اينجا كشته خواهد شد . پيران گفت : من آنگاه كه شنيدم سپاهى از ايران بدينجا آمده است ، از تخت و تاج و خورشيد و ماه نيز بيزار گشتم و جان و مغزم پر از درد شد و آه سردى از دل كشيدم . كلباد كه چنين شنيد ، به دو گفت : اكنون ديگر چرا بايد اين چنين درد داشت و از توس و رستم گريان بود ؟ اينك كه از بسيارىِ تيغ و ژوپين و پيل سپاهيان ما ، راه گذشتن باد هم نيست ، ديگر ايرانيان در پيش چشم ما با خاك برابرند و از كى خسرو و توس و رستم باكى نداريم . آنگاه آن بزرگان از آن جايگاه به سوى سراپرده‌هاى خويش برفتند .\r\nاز سوى ديگر چون به توس آگهى رسيد كه همه‌جا پر از آواى كوس گشت و رستم پهلوان پيل تن و فريبرز - پسر كاووس - با سپاهيانى از ايران بيآمده‌اند توس بفرمود تا كوسها را بركشيدند . آن كوه از گَرد سپاهيان ، به سياهى آبنوس گشت .\r\nخروشى از كوه هماون برخاست و زمين از بانگ اسپان به جوش آمد . آنگاه توس سپهبد با ايشان زبان به سخن بگشود و بسيار از مازندران ياد كرد و از اين كه رستم در آن جنگ با ديوان چه كرد و چه بر سر ايشان آورد . پس سپاهيان بر پهلوان آفرين كردند و توس را گفتند : بيدار دل و روشن روان باشى . براستى كه اگر براى اين مژده از ما جان نيز بخواهى ، روا باشد ، زيرا كه اين مژده ، آرايش جان ما است . اكنون چون تهمتن به جنگ آيد ، ديگر اين سپاه توران در برابر آن نهنگ پايدارى نتوانند . ما نيز همگى چنان رزمى بكنيم كه اين ننگ را از ايرانيان پاك سازيم و آن درفش و تاج و تخت پيلسته و گردنبند زرّين خاقان چين را با همهء آن افسرهاى زرّين پيل بانان و سپرها و كمرها و زنگهاى زرّين - كه كسى به مانند آن در گيتى نديده است - با آن چتر كه از پر طاووس نرّ است و گوهرهاى فراوانى بر آن بافته شده با بسيارى چيزهاى ديگر به چنگ آوريم . پس توس بيدار به سپاهيان گفت : هم هراس داريم و هم\r\n\r\n","description":"","footnote":"","page_name":" 767 ","page_number":767},
  {"content":"\r\n\r\nافسوس مىخوريم . اكنون همهء دامان كوه پر از سپاهيان ما است و سرِ نامداران دشمن در دام است . چون رستم بيآيد و از اين كار ما آگه شود و ببيند كه همچون مرغ زخم خورده به دام افتاده و ناكام گشته‌ايم و كار پيكارمان خام گشته ، بر ما نكوهش كند . بدانيد كه من تنها سپهبد توران را با يك سپاه ديدم و كسى از پهلوانان با ايشان نبود . پس بياييد چون شير نرّ بر ايشان بتازيم تا ايشان از پاى اين كوه بدانسو روند .\r\nليك چون سپاهيان ، آن سخنان توس را شنيدند ، به دو گفتند : اين برترى را مجوى و اين گونه سخن مگوى . بدان كه هيچيك از ما از اين كوه پيشتر نرويم ، مگر اين كه رستم به اين رزمگاه رسد . پس ما در پيشگاه يزدان - كه بر نيك و بد راهنماى ما است - به پاى ايستيم ، باشد كه به فرمان آن دارندهء خورشيد و ماه ، تهمتن به اين رزمگاه آيد .\r\n[ اى توس 
  ] از چه رو اختر خويش را نژند مىدارى ؟ برو و درويشان را درم و دينار ببخش و بدان كه چون تهمتن به جنگ آيد ، ما نيز نام بجوييم و اين ننگ را بشوييم .\r\nپس خروشى به شادى از پهلوانان ايران در بالاى آن كوه برخاست و همگى شادان به سوى جاى خويش برفتند و آن شب را به انديشيدن گذراندند .\r\nرزم كردن گيو و توس با كاموس\r\nروز ديگر ، چون خورشيد بر آسمان پديدار گشت و خروش چكاوك از دشت برآمد ، از درگاه كاموس مردافكن و پيش رو خروشى برخاست . كاموس با دلى پر از رزم و سرى پر از باد ، سپاه را انجمن كرد و به ايشان جوشن بداد . كاموس كه پيوسته بجاى پيراهن و كلاه ، زره و كلاهخود و جوشن بر تن داشت ، سپاهى از آن گردنكشان برگزيد كه همگى به زير ديبا و آهن ناپديد شده بودند . از گَرد آن سپاهيان و از آن همه شمشير و جوشن در هيچ كجا راه گذر نبود .\r\nاز سوى ديگر در همان هنگام از ديدگاه ايران خروشى برآمد كه : سپاهى به نزديكى اينجا رسيد كه در پسِ آن درفش سپهبد رستم پهلوان پيل تن پديدار است .\r\n\r\n","description":"","footnote":"","page_name":" 768 ","page_number":768},
  {"content":"\r\n\r\nرستم سپهبد بسان كوهى بر اسپ سوار گشته و زمين به زير سُم اسپ او به ستوه آمده است . گرزى چون سر گاوميش در دست دارد و سپاه از پسِ او مىآيند و در پيش او نيز نيزه‌داران روان هستند . گويى آن گرز بر آن يال و دوشش مىجوشد . چون او را ببينى رواست اگر در شگفت شوى . توس سپهدار چون آن خروش ديده‌بان را بشنيد ، شاد و روشن روان شد و آواى كوس تا به ابر خاست . آنگاه به نزد گودرز كشواد رفت و سوارى را نيز به شتاب به سوى فريبرز فرستاد و او را گفت : اكنون سپاه توران به سوى جنگ آمدند و به اينجا نزديك گشتند و رده بركشيدند . ليك نبايد كه يكباره همهء ايشان بر ما بتازند . پس تو همان كن كه سزاوار نژاد توست ، زيرا كه تو مهترى و پدرت نيز شاه است . و بدان كه گَرد سپاه تهمتن پديدار گشته و هم اكنون بدين رزمگاه آيد . پس فريبرز با سپاهيان پهلوان و دلاور خود به پيش زنگه و توس و گيو آمد و در كنار آن كوه سپاه را بيآراستند و درفش خجستهء كاويانى را بپيراستند .\r\nچون سوى چپ و راست و دل سپاه و جاى بنه را درست بكردند ، خروش كارناى برآمد و سپاه چون آسمان از جا درآمد . كاموس كه روى به جنگ آورْد ، چندان در آن دشت درنگ نكرد و سپاهيان را به مانند دريايى شتابان به پيش كوه هماون كشانيد . آسمان از آن سپاهيان ، نيلگون گشت و زمين به زير ايشان ناپديد شد . چون به كوه نزديك گشت ، خندان به سوى آن كوه رو كرد و ايرانيان را گفت :\r\nتا كنون هماورد ايرانيان در كارزار ، نامردان بوده‌اند ليك اكنون ديگر پيران و هومان و آن سپاهيانشان نيستند . اينك سپاهى تيز و دلير آمده است . به اين بر و يال و برز و شمشير تيز و گرز من بنگريد . آيا كدامين جنگجوى را از ميان سپاه ايران داريد كه با من برابر شود ؟ گيو كه اين سخن بشنيد ، برآشفت و تيغ از ميان بركشيد . چون كاموس نزديك گشت ، گيو گفت : براستى كه تنها ژنده پيل همآورد اوست . پس كمان را به زه كرد و يزدان نيكىدهش را ياد بكرد و چون ابر بهاران ، بارانى از تير بر كاموس بباريد . چون كاموس آن نيرو و تير اندازى را بديد ، سر خود را در زير سپر ناپديد كرد .\r\nآنگاه با نيزه به مانند گَرگى بيآمد و چون به نزديك گيو رسيد ، نيزه‌اى بر كمرگاه او\r\n\r\n","description":"","footnote":"","page_name":" 769 ","page_number":769},
  {"content":"\r\n\r\nبزد . چون گيو از زخم آن نيزهء آهنين آبگون بر روى زين بجنبيد ، به شتاب تيغ تيز از نيام بركشيد و جوشان و خروشان ، نام يزدان بگفت و دژم به پيش كاموس سوار آمد و چنان تيغى بزد كه نيزهء كاموس را به دو نيم كرد . توس كه از دل سپاه بنگريست و آن جنگ دليران را بديد ، اندوهگين گشت و بدانست كه گيو همآورد كاموس نيست و هيچ نيزه‌ورى چون توس همتاى او نيست . پس خروشان و كينه‌خواه ، از دل سپاه به يارى گيو آمد . كاموس در ميان آن دو پهلوان جنگ كردن گرفت و نيزه‌اى بر سر اسپ توس بزد . خروش نفير و كوس از سپاه توران برخاست . اسپ توس از تگ باز مانْد .\r\nتوس سپهبد بر او نام يزدان بخوانْد و خود ، پياده و نيزه در دست در پيش آن سپاه به جنگ كاموس شتافت . و بدين سان آن دو پهلوان گرانمايه با كاموس كشانى كه سوار بود مىجنگيدند و كاموس از آن كارزار سير نمىشد . بدين گونه تا آسمان تيره گشت ، بر آن دشت ، شورى به پا بود . چون شب فرا رسيد و دشت به سياهى آبنوس گشت ، ديگر كاموس و توس [ و گيو 
  ] پراكنده گشتند و به سوى سراپرده‌هاى خويش رفتند . كاموس به سوى دشت روان شد و گيو و توس به سوى كوه رفتند .\r\nرسيدن رستم نزديك ايرانيان\r\nچون شب ، تيره گشت و آسمان از خورشيد و ماه تهى شد ، از هر دو سپاه ، ديده‌بانانى بيآمدند . پس ديده‌بان سپاه ايران از همانجا لب بگشود كه : دشت پر از گَرد گشته و آواى گفتگوى فراوانى از آن دشت به گوش مىرسد و در ميان پهلوانان ، چراغهايى روشن است و هم اكنون رستم پهلوان پيل تن و سپاهى از زابل ، شتابان از راه رسيدند . گودرز كشواد كه آن سخن بشنيد ، در آن شب تيره به شتاب از كوه برفت . ناگهان آن درفش اژدهافش پديدار شد . چون گودرز روى تهمتن را بديد ، از اشك ، رخسارش ناپديد گشت . هر دو از اسپ پياده شدند و رستم چون باد دمان بيآمد و يكديگر را در برگرفتند . آنگاه از براى آن گودرزيان نامدار كه در آن\r\n\r\n","description":"","footnote":"","page_name":" 770 ","page_number":770},
  {"content":"\r\n\r\nكينه‌خواهى ، روزگار بر ايشان بسرآمد ، به زارى برخروشيدند . گودرز به رستم گفت :\r\nاى پهلوان هوشيار و جنگى و روشن روان . همانا كه تاج و تخت از تو فروغ مىگيرد و هرگز سخنت دروغ نباشد . تو براى ايرانيان از پدر و مادر و تخت و گنج و گوهر نيز بهترى . و ما بىتو همچون ماهىاى هستيم كه بر خاك افتاده باشد . من چون اين چهرهء خوب و پرسش گرم و مِهر تو را بديدم ، ديگر سوگ آن ارجمندان برايم نمانْد و به بخت تو رويم خندان شد . رستم كه چنين شنيد ، به دو گفت : ديگر دلت را شاد دار و تن والاى خويش را از اندوه گيتى آزاد كن :\r\nكه گيتى سراسر فسوس است و رنج * سرآيد همى چون نمايدت گنج\r\nيكى را به مرگ و يكى را به جنگ * يكى را به نام و يكى را به ننگ\r\nهمگى سرانجام بايد از اين گيتى رخت ببنديم و مرا نيز چاره‌اى از مرگ نباشد .\r\nليك روان تو از آن درد ، بىدرد باشد و مرگ ما تنها در آوردگاه بادا .\r\nاز سوى ديگر چون توس و گيو و ديگر سواران جنگى و دلير سپاه ايران آگاه شدند كه رستم به كوه هماون رسيد و با گودرز پير ديدار بكرد ، همگى چون باد برفتند و خروش و نالهء كارناى برخاست . شب تيره بود كه رستم به پيش آن سپاهيان رسيد . پس همگى كمربسته و با دلى پر از خون از اسپ پياده شدند و از براى آن كشتگان كه در زير خاك آوردگاه بودند ، خروشى به درد از سپاهيان برخاست . دل رستم از درد ايشان آزرده گشت و بار ديگر ميان را به كينه ببست . آنگاه چون از آن آوردگاه آگه شد ، از درد آن سپاهيان بناليد . پس ايشان را پندهاى بسيار بداد و گفت :\r\nاى سران ، امروز رزمى گران پيش آمد .\r\nچنين است آغاز و فرجام جنگ * يكى تاج يابد يكى گور تنگ\r\nآنگاه رستم - آن پهلوان گيتىفروز - سراپردهء خود را بزد و در پشت او نيز سپاه نيمروز بر آن كوه ، تاژهاى خويش بساختند و درفش سپهبد را برافراختند . رستم پيل تن بر تخت بنشست و بزرگان سپاه در پيش او انجمن گشتند . در يك سوى او\r\n\r\n","description":"","footnote":"","page_name":" 771 ","page_number":771},
  {"content":"\r\n\r\nگودرز و گيو بنشستند و در سوى ديگرش توس و ديگر پهلوانان . پس آن بزرگان ، شماله‌اى فروزان در پيش نهادند و با او از كار آن جنگ و آن بزرگان و از روزگار و آن سپاه بيشمار و كاموس و شنگل و خاقان چين و منشور و ديگر مردان كينه‌خواه سخن گفتند . در بارهء كاموس گفتند : از كاموس به هيچ روى نمىتوان سخن گفت ، زيرا كه ما را به دو راه ديدار نباشد . به مانند درختى است كه بار آن يك سره گرز و تيغ است و اگر سنگ نيز از ابر ببارد ، باز هم نهراسد . از برابر پيلان جنگى نيز نمىگريزد و سرش پر از جنگ و دلش پر از ستيز است . سپاه منشور نيز همه‌جا را گرفته‌اند و هيچ فرماندهى به مانند گرگوى نيابى . همهء آن دشت پر از خرگاه و سراپرده است كه از ديباى چينى بر پا داشته‌اند . از پاى اين كوه تا درياى شهد ، همه‌جا درفش و سپاه و پيلانى است كه بر آنها تخت نهاده‌اند . كلاهخود و جوشنها بيشمارند و همهء مردان ايشان دژم هستند . براستى كه اگر رستم پهلوان به سوى ما نمىآمد ، كارمان تباه مىگشت . خداوند پيروزگر را سپاس مىداريم كه آن رنج و سختى ما را بسر آورْد .\r\nهيچيك از ما را اميد زنده ماندن نبود و بىگمان از تو بود كه تن ما زنده گشت . رستم چندى از براى آن كشتگان ، اندوهگين و گريان و تيره روان شد . آنگاه گفت : همانا كه از آسمان تا اين خاك تيرهء سياه ، بجز درد و اندوه و رنج نبينى و آيين اين سراى سپنجى چنين باشد :\r\nفريبست كردار گردان سپهر * گهى جنگ و زهرست و گه نوش و مهر\r\nاگر كشته ، ار مرده ، هم بگذريم * سزد گر به چون و چرا ننگريم\r\nچنان رفت بايد كه آيد زمان * مشو تيز با گردش آسمان\r\nپروردگار پيروزگر يارمان باشد و سرِ بخت دشمنان نگونسار باد . از اين پس همگى ، آن كينه بجوييم و گيتى را به ايران نيازمند سازيم . آنگاه بزرگان كه آن سخنان را از رستم شنيدند ، همگى بر او آفرين خواندند و گفتند : كلاه و نگين بزرگى هرگز بىتو مباد ، هميشه نامبردار و شاد زندگانى كنى و دربار شاه پيروز ، هرگز بدون تو مبادا .\r\n\r\n","description":"","footnote":"","page_name":" 772 ","page_number":772},
  {"content":"\r\n\r\nسپاه آراستن تورانيان و ايرانيان\r\nچون خورشيد گيتىفروز از فراز كوه فروزان گشت و روز فرا رسيد و آن دو زلف شب تيره را بگرفت و از چادر كرف‌گون شب بيرون كشيد و با دندان ، لب ماه را خونين بكرد ، از هر دو سراپرده بانگ تبيره برخاست و پهلوانان سپاه برفتند . هومان سپهدار از پيش آن سپاه بيآمد و به هر سو بنگريست تا ببيند كه چه كسى به يارى ايرانيان آمده است كه اين چنين خرگاه و تاژ بزده‌اند . پس سراپرده پيروزه رنگى از ديبا بديد كه درفش و سرنيزهء رستم سپهبد در پيش آن بود . فريبرز - پسر كاووس - با پيل و كوس ، تاژهاى فراوانى در نزديكى توس زده بود . هومان كه چنين ديد ، اندوهگين به نزد پيران آمد و گفت : ديگر روزمان با رنج بسيار جفت شد . ديشب بيش از هر شب ديگرى از سپاه ايران بانگ و خروش به گوش مىرسيد . پس پگاه به تنهايى از سراپرده بيرون رفتم و هرجا را نگريستم . بديدم كه سپاه فراوانى از ايران به يارى ايشان ، بدين رزمگاه آمده است . سراپردهء ديباى سبزى است كه درفشى اژدهافش در پيش آن بر پاى است و سپاه سپردار زابلستان با دشنه‌هاى كابلى در پيرامون آن بايستاده‌اند . چنين گمان مىكنم كه رستم از نزد شاه ايران به يارى ايشان ، بدين رزمگاه آمده است . پيران كه چنين شنيد ، به هومان گفت : اگر رستم به اين كارزار آمده باشد ، براستى كه روزگار بدى براى ما پيش آمده است . ديگر نه كاموس و خاقان چين بر جاى مانند و نه شنگل و آن پهلوانان توران زمين .\r\nآنگاه پيران بيآمد و آن سپاه ايران را بنگريست . سپس شتابان به سوى كاموس و منشور و فرطوس رفت و ايشان را گفت : پگاه از اينجا برفتم و پيرامون آن سپاه ايران بگشتم . ديدم كه سپاه فراوانى با ناموران و بزرگان كينه‌خواه بسيار به يارى سپاه ايران آمده‌اند . چنين گمان مىكنم كه او رستم پيل تن است كه پيش از اين در بارهء او با شمايان سخن گفتم و اينك از سوى شاه ايران به يارى ايشان ، بدين رزمگاه آمده\r\n\r\n","description":"","footnote":"","page_name":" 773 ","page_number":773},
  {"content":"\r\n\r\nاست . كاموس كه سخنان پيران را شنيد ، به دو گفت : اى پر خِرَد ، پيوسته انديشهء بد به دلت راه مىدهى . ليك اگر خود كى خسرو نيز به جنگ آمده باشد ، باز هم بيهوده دلتنگ مشو . چرا اين همه از رستم سخن مىگويى ؟ ديگر هرگز از زابلستان ياد مكن و بدان كه اگر نهنگ درياى چين نيز اين درفش مرا ببيند ، خروشان گردد . پس برو و سپاهيان را بيآراى و درفش را به آوردگاه آور . و چون من با سپاهيانم به جنگ آيم ، شمايان ديگر نبايد كه درنگ كنيد . اكنون پيكار مردان را ببينى و اين دشت ، يك سره چون درياى خون گردد .\r\nپيران از شنيدن آن سخن ، دلشاد گشت و از انديشهء رستم آزاد شد . پس با دلى شاد و انديشه‌اى درست ، روان را به آب دليرى بشست و به پيش سپاهيان آمد و همهء ايشان را كلاهخود و جوشن بداد و آن گفتار كاموس را به ايشان بگفت . آنگاه از آنجا به پيش خاقان چين آمد و زمين را بوسيد و گفت : اى شاه ، جاويد و خردمند باشى . اكنون كه چنين راه دشوار و دورى را سپرى كردى و اين رنج ما را خريدار گشتى و بدين سان از براى آزرم افراسياب ، با كشتى از دريا بگذشتى سپاهيان به تو اميدوارند ، پس چنان كن كه سزاوار نژاد تو است . پيلان خود را با زنگ و دراى بيآراى و گيتى را از نالهء كارناى كر كن . من امروز با سپاهيانم به جنگ ايشان مىشتابم .\r\nتو نيز با كوس و پيل در دل سپاه جاى گير و پشت سپاه مرا نگاهدار باش و با اين كار ، كلاه بزرگى مرا به ابر برآور . كاموس جنگى به من گفت كه تو پيش رو سپاه باشى . او سوگندهاى گران و سخت بسيارى بخورد و گرز گران را بركشيد و گفت : من امروز اگر سنگ نيز از ابر ببارد ، جز با اين گرز به جنگ نخواهم رفت . چون خاقان آن سخنان را بشنيد ، همچون كوه ، كارناى بزد . از بانگ تبيره ، زمين و آسمان نيز جامهء جنگ بپوشيد و مِهر از خود دور ساخت . خاقان بفرمود تا بر پشت پيل ، مهره بزدند . از آن خروش و بانگ ، همه‌جا به مانند نيل گشت و روشنايى از چشمان برفت . آنگاه به دل سپاه تاخت و از گَرد آن سپاهيان ، آسمان همچون ابر سياهى گشت . خروش زنگ و دراى هندى گويى دل را از جا برمىآورْد . از درخشش تخت بر پشت پيل ، آن دشت\r\n\r\n","description":"","footnote":"","page_name":" 774 ","page_number":774},
  {"content":"\r\n\r\nتا چند كُروه ، فروزان گشت . آسمان چنان پر از خاك شد كه گويى چهرهء خود را به كرف اندوده بود .\r\nچون خاقان به دل سپاه آمد ، ماه نيز راه خود را بر آسمان گم كرد . سوى راست سپاه ، با آمدن كاموس بدانجا ، همچون كوهى گشت . بنهء سپاه را به سوى دشت كشيدند . پيران نيز با برادرش - هومان - و كلباد به شتاب به سوى چپ سپاه رفت .\r\nبسان رستم آرايش سپاه خاقان را بديد ، به توس بفرمود تا كوس را بربست و سپاه را چون چشم خروس بيآراست . آنگاه رستم گفت : اكنون ببينيم تا سپهر گردان بر چه كسى به مِهر بگردد و بخشش آسمان چگونه است و روزگار بر كداميك از اين دو سپاه به سر آيد . من در راه تا بدينجا رسيدم اندكى نيز درنگ نكردم و رَخشم دو ايستگاه را يكى كرد و بتاخت . اينك سُم آن باركش كوفته شده و از آن راه دراز بيآشفته است و من نمىتوانم نيروى زيادى بر او بيآورم و به پيش كسى رزم جويم .\r\nپس شمايان يك امروز را در اين جنگ يارى كنيد . آنگاه رستم سپهبد ناى و كوس بزد و خروش نفير برخاست . گودرز در سوى راست سپاه ايستاد و بنهء سپاه را بر آن كوه خارا فرستاد . فريبرز - پسر كاووس - نيز در سوى چپ سپاه جاى گرفت . همه جا از بسيارىِ نيزه‌ها چون نِيستان گشت . توس نوذر نژاد نيز در دل سپاه ايستاد . زمين پر از خاك بود و آسمان پر از باد . گيتى به زير گَرد آن سپاهيان ناپديد شد و خويشتن را نيز نتوانستند ببينند .\r\nآنگاه رستم پيل تن به فراز كوه رفت تا خاقان و سپاه توران را ببيند . پس چندان سپاه ديد كه درياى روم نيز در برابر ايشان چون مهره‌اى بود . سپاهيان كشانى و شكنى و سقلاب و هندى و گهانى و نهرى و رومى و سندى و چغانى و چينى و وهرى ، هر يك با جوشن ها و كلاهخودها و زبانهاى گوناگون و ديگرگونه در هرجا به چشم مىخورند و درفشها و توشه‌هاى گوناگون داشتند . از آن همه آرايش و پيلان و تخت پيلسته و دستبند و افسر و گردنبند و تاج ، همه‌جا چون باغ بهشتى گشته بود .\r\nرستم بر فراز آن كوه در شگفت شد و به هنگام بازگشتن از آنجا با خود انديشيد كه :\r\n\r\n","description":"","footnote":"","page_name":" 775 ","page_number":775},
  {"content":"\r\n\r\nببينيم تا چرخ گردون به ما چگونه چهره نمايد و چه بازىاى بكند . ليك رستم ، دل خويش بد نكرد و از كوه فرود آمد و بر سپاه و سپهبد گذر كرد و ايشان را گفت :\r\nبدانيد از آنگاه كه من كمر بسته‌ام ، يك سال را در يك جا ننشسته‌ام . ولى اگر چه پيش از اين سپاهيان فراوانى ديده‌ام ، ليك سپاهى بيش از اينها نديده‌ام . رستم ، اين بگفت و بفرمود تا كوس را بركشيدند و توس سپهدار به جنگ آمد . بدين سان از آن كوه به سوى دشت رفتند و از كينه ، نيزه‌هاى خويش را در خون كشيدند . تا سپاه ايران از كوه به دشت رفتند ، نيمى از روز بگذشت . پس تا دو پرسنگ بر آن دشت رده بركشيدند . از گَرد آن سپاه ، ديگر هيچ روشنايى نمانْد . از آن همه پر تير و پيكان ، آسمان تيره گشت و آفتاب نيز بدانها خيره شد . خروش سواران و اسپان در آن دشت از كيوان و بهرام نيز فراتر رفت . از جوش آن سواران و از زخم تبرها ، سنگ خارا نيز پر درآورْد . تيغها و بازوان از خون چون لآل گشته بود و دل خاك در زير سُم اسپان ، خروشان بود . دل دشمنان بد دل از تن گريزان بود و دليران نيز گبر خود را نساجامه ساخته بودند . هرجا كه آن شيران دلاور برفتند ، دالمن دلاور ، پر بريخت . بر روى خورشيد نيز رنگ نمانْد و كوه خارا و سنگ به جوش آمد . كاموس پهلوان كه چنين ديد ، به سپاهيان گفت : اگر آسمان را نيز بايد به زير پاى آوريد ، همگى تيغ و گرز و كمند در دست گيريد و به اين رزمگاه آييد و بدانيد كه جنگاور بايد جان خود در دست گيرد ، و گرنه سرش به زير سنگ خواهد شد .\r\nرزم رستم با اشكبوس\r\nپس يكى از دليران توران به نام اشكبوس بسان كوس برخروشيد و بيآمد تا كسى را از ميان ايرانيان به جنگ فراخواند و سر او را به خاك آورد . خروشيد و گفت : اى نامداران مَرد ، آيا كداميك از شما به جنگ من مىآيد تا از او جوى خون روان سازم ؟ چون رهّام آن گفتار اشكبوس بشنيد ، خروشيد و چون دريا به جوش آمد و كمانى را\r\n\r\n","description":"","footnote":"","page_name":" 776 ","page_number":776},
  {"content":"\r\n\r\nكه زه آن از چرم شير بود ، به دست گرفت و دليرانه بيآمد و بر اشكبوس نامور بارانى از تير بارانيد . ليك اشكبوس در زير گبرى از پولاد بود و از آن رو تير بر آن همچون باد بود . رهّام كه چنين ديد ، گرز گران بركشيد . ليك گرز نيز بر كلاهخود اشكبوس كارگر نشد . اشكبوس نيز دست به گرز گران برد . از زخم آن گرزها ، آسمان ، آهنين شد و زمين به سياهى آبنوس گشت . سرانجام رهّام از دست اشكبوس كشانى به ستوه آمد و روى از او برتافت و به بالاى كوه رفت .\r\nتهمتن كه چنين ديد ، برآشفت و به توس گفت : براستى كه رهّام تنها از براى ميگسارى ، خوب است . به گاهِ بزم شمشيربازى مىكند و در ميان پهلوانان ، خود را سرافراز مىنمايد . ليك اكنون با رويى به زردى سندروس از اشكبوس نيز كمتر است . اينك تو دل سپاه را به آيين رزم نگاهدار تا من پياده به جنگ شتابم . پس رستم كمان را به زه كرد و بر بازو افكند و چند تير نيز به بند كمر بيآويخت و خروشيد كه :\r\nاى مرد جنگ آزماى ، اكنون همآوردت بيآمد ، پس در همانجا بمان . اشكبوس كشانى كه چنين ديد ، بخنديد و خيره مانْد . آنگاه خندان به رستم گفت : برگوى كه نامت چيست و چه كسى بايد بر اين تن بىخِرَد تو بگريد ؟ تهمتن گفت : تو كه هرگز در اين جنگ كامياب نخواهى شد ، پس از چه رو نام مرا مىپرسى ؟ بدان كه مادرم نام مرا مرگ تو نهاد و روزگار ، مرا پتكى كرد كه بر كلاهخود تو فرود آيد . اشكبوس كشانى به دو گفت : هيچ جنگ افزارى بجز فسوس و شوخى با تو نمىبينم . تهمتن گفت : تير و كمان نمىبينى زيرا كه اكنون ديگر روزگارت بسر آمد . اشكبوس كشانى گفت : بدون اسپ يكباره خويشتن را به كشتن مىدهى . تهمتن كه چنين شنيد ، گفت : اى مرد بيهودهء پرخاش جوى ، آيا در شهر تو هرگز شير و پلنگ و نهنگ سوار بر اسپ مىشوند و به جنگ مىآيند ؟ اكنون اى سوار نبرده ، من پياده ، تو را كارزار بيآموزم .\r\nبدان كه توس مرا از آن رو پياده به جنگ فرستاد تا اسپ را از اشكبوس بستانم و او نيز چون من پياده شود و همه به دو بخندند . براستى كه يك پياده بهتر از پانسد سوار\r\n\r\n","description":"","footnote":"","page_name":" 777 ","page_number":777},
  {"content":"\r\n\r\nچون تو در اين دشت كارزار است . آنگاه رستم چون نازش « 1 »  اشكبوس را به آن اسپ گرانمايه ديد ، دستى بزد و تير از ميان بركشيد و تيرى به اسپ او زد كه اسپ بر خاك افتاد . پس رستم بخنديد و او را به آواى بلند گفت : اكنون به نزد آن جفت گرانمايه‌ات بنشين ، زيرا كه سزاوار است اگر سرش را در برگيرى و من چندى از جنگ برآسايم . اشكبوس كه چنين ديد ، با تنى لرز لرزان و رخسارى به زردى سندروس ، كمان را به زه كرد و بر ببربيانى كه رستم در بر كرده بود ، بارانى از تير بباريد . تهمتن به دو گفت : بيهوده تن و جان بدانديش و بازوانت را رنجه مىدارى .\r\nآنگاه تهمتن دست به بند كمر برد و سه چوبهء تير خدنگ برگزيد . پس يك تير خدنگ را كه چهار پر دالمن بر آن نهاده شده بود و پيكانى آبديده داشت ، برآورد و كمان چاچى خويش را با دست بماليد و انگشت شست خويش بر آن چرم گوزن نهاد و دست چپ را چون ستونى ساخت و دست راست خويش خم كرد . از خَم آن كمان چاچى خروشى برخاست . چون سوفار « 2 »  را نزديك گوش آورد ، از آن چرم گوزن خروشى برآمد . پيكان كه از سرانگشت رستم بگذشت ، تير بر سينهء اشكبوس فرود آمد . آسمان بر دست رستم بوسه زد .\r\nقضا گفت گير و قدر گفت ده * فلك گفت احسنت و مه گفت زه\r\nاشكبوس كشانى بىدرنگ جان بداد ، گويى كه هرگز از مادر زاده نشده بود . هر دو سپاه بر پيكار ايشان مىنگريستند . كاموس و خاقان چين به آن برز و بالا و زور و كينهء رستم نگاه مىكردند . چون رستم از آن پيكار باز گشت ، خاقان به شتاب سوارى بفرستاد تا آن تير را از تن اشكبوس نامور بيرون كشد . آنگاه آن تير را در ميان سپاه گذاشتند . چون همه به آن تير بنگريستند ، آن را نيزه‌اى پنداشتند . خاقان كه آن پر و پيكان تير را بديد ، دل برنايش پير\r\n\r\n","description":"","footnote":" ( 1 ) - نازش به معنى فخرفروشى است .  ( 2 ) - سوفار جايى از تير است كه چلهء كمان را در آن بند كنند . برهان قاطع ، ماده سوفار . ","page_name":" 778 ","page_number":778},
  {"content":"\r\n\r\nگشت و به پيران گفت : اين مرد كداميك از پهلوانان ايران است ؟ نامش چيست ؟ تو گفتى كه سپاه ايران فرومايه‌اند و در ميان جنگاوران ، كمترين پايه را دارند . اكنون تير ايشان به مانند نيزه است و در جنگ ، دل شير دارند .\r\nاينك همهء آنچه كه گفتى خوار گشت . پيران كه چنين شنيد ، گفت : من در ميان سپاه ايران هيچكس را بدين پايگاه نمىشناسم كه تيرش از درخت بگذرد . از ميان ايرانيان تنها گيو و توس به هنگام نبرد ، مرد و با فرّ و برز هستند ، ليك برادرم - هومان - بسيار در پيش چشم توس ، گيتى را به سياهى آبنوس ساخت . ولى نمىدانم كه اين مرد ، كدامين ايرانى است و در سپاه ما چه كسى همآورد اوست ؟ اكنون مىروم تا از سراپرده بپرسم ، ايشان بناچار بايد كه او را بشناسند و نامش را بدانند .\r\nپرسيدن پيران از آمدن رستم\r\nپيران انديشناك و با رخسارى زرد به پيش آن پهلوانان نامدار سپاه آمد و از ايشان در بارهء آن مرد بپرسيد . هومان پهلوان به پيران گفت : براستى كه مرد خردمند ، دشمن خود را ناچيز نپندارد . بدان كه بزرگان ايران ، دليرند و دل آهن را نيز مىشكافند .\r\nاكنون هم كه آن سپاه از ايران به ياريشان آمده ، خروشان گشته‌اند . پيران كه چنين شنيد ، به هومان گفت : اگر چه سواران بسيارى از ايران به يارى توس بيآيند ، ولى تا رستم نيآيد ، مرا از ايشان باكى نيست و از گستهم و گرگين هراس ندارم . هيچيك از پهلوانان ايران چون كاموس نيست . فريبرز و بيژن هم چون فرطوس نباشند . اكنون كه رزمى گران در پيش است ، همهء سپاهيان ما در اين جنگ ، نام بجويند .\r\nآنگاه پيران از آنجا به پيش كاموس و منشور و فرطوس رفت و ايشان را گفت :\r\nامروز رزمى بزرگ بود و ميش از گرگ شناخته شد . اكنون ببينيد كه چارهء كار چيست و چه كسى همآورد ايرانيان است . كاموس گفت : جنگ امروز چنان بود كه نام ما\r\n\r\n","description":"","footnote":"","page_name":" 779 ","page_number":779},
  {"content":"\r\n\r\nننگين گشت . اشكبوس در رزم كشته شد و دل گيو و توس از اين كار شادمان گشت .\r\nچون آن پياده را ديدم ، دلم به دو نيم گشت و همهء سپاهيان ما نيز از او پر از بيم شدند . براستى كه هيچ مردى در گيتى به بالاى او نباشد و هيچ كس از سپاهيان ما همآورد او نيست . تو خود ، كمانش را ديدى و تيرش نيز كه اينجاست . همانا كه زورش از پيل ژيان نيز برتر است . گمان مىكنم كه آن سگزى جنگجوى كه آن همه از او سخن مىگفتى ، اكنون پياده به اين رزمگاه و به يارى سپاه ايران آمده است . ليك پيران به دو گفت : نه ، او كسى ديگر است . او سوارى سرافراز و دلاور است . ولى كاموس بيدار دل كه دل در آن كار بسته بود ، به پيران گفت : پس ما را بگوى كه آن شيرمرد كه ازو سخن مىگويى ، چگونه به دشت نبرد مىخرامد ؟ چه نشانى از بالا و روى او دارى ؟ در هنگام جنگ به همآوردانش چه مىگويد ؟ مردانگى و ديدارش چگونه است ؟ اگر كه او به اين رزمگاه آيد ، من بايد به جنگ او بشتابم ، پس بگو تا بدانم چگونه بايد به پيكار او رَوم ؟ پيران گفت : اين كه مىگويى ، هرگز مباد كه سوارى با او رزم كند . مردى ببينى چون سرو سهى كه ديدارش با زيب و فرّهى است . چه رزمگاههاى بسيارى كه افراسياب در برابر او پيچان و گريان شد .\r\nجنگ جويى شاهدوست است و اين او بود كه نخست از براى اين كين به شمشير دست برد . او پرورانندهء سياوش بود و از براى كين اوست كه كارزار مىكند . پهلوانان بسيارى او را آزموده‌اند ، ليك هيچ‌كسى تاب جنگ افزار او را ندارد . چون كمر به رزم ببندد ، ديگر تنش زور پيل ژيان را خواهد داشت . اگر گرز خود را در روز جنگ بر زند ، نهنگ نيز ديگر از جاى برنخيزد . زه كمانش از چرم شير و هر تير پيكانش ده ستير « 1 »  باشد . اگر سنگ خارا را نيز به چنگ گيرد ، از موم هم نرم تر گردد . چون به رزم آيد ، زرهى بر تن كند و جوشنى نيز بر آن بپوشد و گره آن را ببندد . بر روى آن نيز\r\n\r\n","description":"","footnote":" ( 1 ) - سِتير به معنى سير است كه يك حصه از چهل حصهء من باشد و آن به وزن تبريز پانزده مثقال است ، چه يك من تبريز ششصد مثقال و هر مثقالى شش دانگ است . و بعضى گويند ستير شش در هم و نيم باشد . برهان قاطع ، ماده ستير . ","page_name":" 780 ","page_number":780},
  {"content":"\r\n\r\nجامه‌اى از چرم پلنگ بپوشد كه آن را ببر بيان مىخواند و از گبر و جوشن نيز آن را برتر مىداند . نه در آتش مىسوزد و نه در آب ، تر مىشود . چون آن را بر تن كند ، گويى ديگر پر درمىآورد . رَخشى به زير خود دارد كه به مانند كوه بىستونى است كه روان شده باشد . هنگام جنگ هرگز آرام نگيرد و از خاك و سنگ نيز آتش افروزد . ليك با اين همه شگفتىهاى او باز هم سزاوار باشد اگر تو با اين يال و بازو و دوش ، او را به گاه نبرد با خويش مَرد نپندارى . چون كاموس پر خرد آن گفتار پيران را بشنيد و دل و جان و گوش خود را به او سپرد ، گفتار پيران ، او را خوش آمد و به دو گفت : اى پهلوان ، تو بيدار دل و روشن روان باشى . اكنون بيشتر از هر سوگند سختى كه شاهان بيدار بخت ، پيش از اين بخورده‌اند ، من به پيش تو مىخورم تا دل و كيش تو بدان روشن شود . بدان كه به نيروى يزدان كيوان و هور ، زين را از پشت اسپ سرخ رنگم بر ندارم تا اين كه بخت تو را شاد و روشن كنم و گيتى را براى ايرانيان چون سوراخ سوزنى ، تنگ سازم .\r\nپيران كه چنين شنيد ، او را آفرين بسيار كرد و گفت : اى شاه بينا دل و راستگوى ، ديگر پيكار زيادى براى ما نمانده و همهء كارها به كام تو گردد . آنگاه پيران از آنجا به گِرد سپاه بگشت و از هر سراپرده و تاژى بگذشت و اين سخن را به خاقان چين و ديگران بگفت .\r\nسپاه آراستن تورانيان و ايرانيان [ ديگر بار 
  ]\r\nچون خورشيد لآلگون گشت و شب تيره فرا رسيد ، دليران دانا و شمشيرزن سپاه ، چون كاموس مردافكن و شيرمرد و منشور جنگى - آن آسمان نبرد - و شميران شكنى و شنگل هندى و كندر سقلابى و شاه سند ، همگى با دلى پر از رزم و كين به\r\n\r\n","description":"","footnote":"","page_name":" 781 ","page_number":781},
  {"content":"\r\n\r\nخرگاه خاقان چين آمدند . آنگاه هر يك در بارهء رزم با ايران سخنهاى بسيارى بگفتند .\r\nسرانجام همگى بر اين همداستان گشتند كه بايد يك سره دست به خون بشويند .\r\nپس هر يك به سراپردهء خويش رفتند ، ليك در آن انديشه‌ها ، نخفتند . چون از آن زلف تاريك شب سياه ، پشت ماه باريك و خميده شد و خورشيد بردميد و روز فرا رسيد ، هر دو سپاه به جوش آمدند و خروش ايشان تا به آسمان رسيد . خاقان گفت :\r\nامروز ديگر نبايد چون ديروز با درنگ بجنگيم . بايد گمان كنيم كه پيران نبوده است .\r\nما همگى از راههاى دراز به آهنگ جنگ بدينجا آمده‌ايم . پس اگر امروز نيز چون ديروز درنگ كنيم ، نام خويش را ننگين ساخته باشيم . و ديگر اين كه فردا از افراسياب نيز سپاس بر سر ما خواهد بود . اينك همگى بايد چون كوه به رزم شتابيم .\r\nاكنون كه سرافرازان دَه كشور در اينجا هستند ، پس ديگر خوابيدن و خوردن شايسته نباشد . بزرگان كه سخنان خاقان را شنيدند ، همگى از جا برخاستند و گفتند : امروز تو فرمانده اين سپاهى و همهء كشور چين و توران از آن توست . پس بنگر كه امروز بر اين رزمگاه از ابر سياه ، شمشير ببارد .\r\nاز سوى ديگر ، رستم به ايرانيان گفت : اكنون ديگر زمان بسر آمد . اگر اندكى از سپاهيانمان كشته شدند ، هنوز ششسد تن بر جايند . پس اين چنين دلتنگ مباشيد . من تن زنده‌ام را ننگين و بىنام نمىخواهم . ديديد كه همهء سپاه تركان از براى اشكبوس ، با رويى به سياهى آبنوس برفتند . پس همگى دلهايتان را پر از كينه كنيد و شما سواران ، ابروها را پر از چين سازيد . من نيز امروز رَخش را آورده‌ام و سوار بر او تيغ خود را به خون ايشان لآلگون خواهم كرد . پس امروز كار را بسازيد ، زيرا كه روزى نو فرا رسيده و همهء زمين ، گنج كى خسرو است . كمر به جنگ ببنديد ، كه از اين كارزار ، تاج و گوشوار خواهيد يافت . من نيز به شمايان هميانها و پيشكشهاى زابلى و كابلى خواهم داد . بزرگان كه چنين شنيدند ، بر او آفرين خواندند و گفتند : همانا كه كلاه و نگين بزرگى از تو فزون گردد . آنگاه رستم زره بر تن كرد و جوشن نيز بر روى آن بپوشيد و بر همهء آنها ببريان پوشيد و سپس كلاهخود گرانمايه‌اش را بر سر نهاد و\r\n\r\n","description":"","footnote":"","page_name":" 782 ","page_number":782},
  {"content":"\r\n\r\nمرگ بدخواهش را بخواست و به فرمان يزدان ميان ببست و چون پيلى مست بر اسپ نشست و خروشان به آوردگاه رفت . آسمان نيز به بالاى او خيره گشت و زمين به زير سُم اسپش ، تيره شد .\r\nكشته شدن الوا به دست كاموس\r\nچون از هر دو سپاه خروش نفير و كوس برخاست ، ديگر هيچ راه فسوس و افسونى نمانْد . آسمان لرز لرزان گشت و زمين و دشت و كوه از سُم اسپان به ستوه آمد . كاموس بر سوى راست سپاه ايستاد و ژنده پيلان و بنهء سپاه در پشت او جاى گرفتند . فرمانده هندى نيز با زره دارانى كه تيغهاى رومى در دست داشتند ، در سوى چپ سپاه ايستاد . خاقان چين هم در دل سپاه جاى گرفت . آسمان تار گشته بود و زمين جنبان بود . از سوى ديگر ، در سپاه ايران ، فريبرز چون خورشيدى كه از بخش بره ، تابان گردد ، در سوى چپ ايستاد . در سوى راست نيز گودرز - پسر كشواد - كه سراسر تنش به زير پولاد نهان شده بود ، جاى گرفت . توس نوذر نيز در دل سپاه ايستاد و كوس و كارناى را در پيش خود نهاد . چنان دود و آتشى از آب برآمد كه هيچ جنگاورى ، رزمى به مانند آن را در خواب هم نبيند . از هر سو خروشى از سپاهيان برآمد كه گوش پيل نيز از شنيدن آن بدرّيد .\r\nنخستين كسى كه از خون جگر ، كف به لب آورده و به ميان دو ردهء سپاه آمد ، كاموس سپهبد سرفراز - آن دارندهء سپاه و پيل و كوس - بود . كاموس با گرز گاو پيكرى در دست ، چون پيلى مست برخروشيد و گفت : آن جنگجوى پياده كجاست كه جوياى رزم با رزمخواهان بود ؟ اكنون اگر با تير و كمان به جنگ آيد ، با همان تير و كمان ، روزگارش بسرآيد . پيش از آن ، پهلوانان دلاورى چون توس سرافراز و رهّام و گيو ، كاموس را ديده بودند . پس هيچيك از ايشان آهنگ رزم با او نكردند و هيچ پهلوانى از سپاه ايران به جنگ با او بيرون نشد . هيچكس توان جنگ با او را نداشت ،\r\n\r\n","description":"","footnote":"","page_name":" 783 ","page_number":783},
  {"content":"\r\n\r\nزيرا كه ايشان چون آهويى بودند و كاموس به مانند پلنگى بود .\r\nليك در همان هنگام يك زابلى به نام الواى - كه در يادگيرى سوارى رنجهاى بسيار ديده و جنگ با تيغ و گرز و سرنيزه را بيآموخته و با رنج و سختى ، هنرهايى از رستم آموخته بود و نيزهء رستم را با خود داشت - به شتاب تيغ از نيام بركشيد .\r\nچه گفت آن سخنگوى داناى پير * سخن چون ازو بشنوى يادگير\r\nمشو غرّه زآب هنرهاى خويش * نگه‌دار بر جايگه پاى خويش\r\nچو چشمه بر ژرف دريا برى * به ديوانگى ماند اين داورى\r\nالواى برفت و آهنگ نبرد با كاموس كرد . آوردگاهى بزرگ بنهادند . كاموس كشانى چون گرگ بيآمد و نيزه‌اى بزد و الوا را از زين برگرفت و به آسانى او را به روى زمين انداخت . آنگاه سوار بر اسپ ، او را چندان به زير سُم اسپ بكوبيد كه خاك از خون او چون لآل گشت .\r\nكشته شدن كاموس به دست رستم\r\nتهمتن از آنچه كه بر سر الواى آمد ، دردمند گشت . پس كمند پيچان خويش از فتراك بگشود . آنگاه كه او به جنگ مازندران مىرفت ، كمند و گرز گرانى با خود بدان جنگ برد . در آن هنگام نيز رستم آن كمند را به بازو افكند و آن گرز را در دست گرفت و بيآمد و بسان پيلى مست بغرّيد . كاموس كه چنين ديد ، به دو گفت : با آن رشتهء شست خم كه به دست گرفته‌اى ، اين همه دم مزن . رستم گفت : بدان كه شير چون نخچيرى ببيند ، دليرانه مىغرّد . اين تو بودى كه نخست به اين كين كمر ببستى و نامورى از ايرانيان را بكشتى . اكنون نيز اين كمند مرا رشته مىخوانى . پس هم اينك بند تنگ مرا ببينى . اى كشانى ، روزگار ، تو را به اينجا راند تا در اينجا به زير خاك نهان گردى .\r\n\r\n","description":"","footnote":"","page_name":" 784 ","page_number":784},
  {"content":"\r\n\r\nكاموس كه همآورد خويش را بدين سان ديد ، اسپ خود را از جا برانگيخت و خواست تا با تيغ جوهردارش سر از تن رستم جدا كند . ليك تيغ به گردن رَخش خورد و برگستوان آن را بريد ، ولى هيچ گزندى به تن رخش نيآمد . پس رستم پهلوان پيل تن چنبر آن كمند را بيانداخت و كاموس را در ميان آن افكند و رَخشِ چون پيل ژيانش را از جا برانگيخت . رَخش به مانند دالمنى پرّان شد . كاموس سوار از دليرى ، بر آن اسپ ران بيفشرد و خواست تا آن خم كمند را بدرّد و از بند رها شود ، ليك در همان هنگام از هوش برفت و نتوانست بند را بگسلد . پس رستم پهلوان پيل تن ، رَخش را رام كرد و رخ بپيچيد و كاموس را از زين نگونسار كرد و بر زمينش بزد . آنگاه بيآمد و او را با خم كمند ببست و به دو گفت : اكنون ديگر بىگزند شدى . فريب و جادوى تو دور گشت و روانت به مزدورى ديو درآمد . بدين سان رستم دو دست او را با خم كمند ، به سختى سنگ از پشت ببست و آن تن كينه‌خواه كاموس را در كنار گرفت و پياده به پيش سپاه ايران آمد و به پهلوانان گفت : اين رزمجوى از بسيارىِ زور و خودپسندى بود كه سرانجام سرش به خاك آمد .\r\nچنين است رسم سراى فريب * گهى بر فراز و گهى بر نشيب\r\nازو شادمانى وزو مستمند * گهى بر زمين ، گه بر ابر بلند\r\nاكنون اين مرد دلير سرافراز كه شير نرّ نيز همآوردش نبود ، مىخواست تا به ايران رود و آن سرزمين ما را ويران كند و آنجا را جاى شيران سازد . آهنگ آن داشت تا هيچ آبادى و كاخ و گلستانى در زابلستان و كابلستان بر جاى نگذارد . سرِ آن داشت كه گوپال از دست نياندازد تا اين كه رستم زال را نابود سازد . اكنون جوشن و كلاهخود او برايش نساجامه گشت و افسرى از خاك بر سر دارد و پيراهنى از گَرد ، بر تن . اينك كه كار كاموس جنگى بسر آمد ، آيا مىخواهيد كه او را بكشيد ؟ رستم ، اين بگفت و كاموس را در پيش آن بزرگان بر خاك افكند . آنگاه دليران سپاه برفتند و تن كاموس را با شمشير ، چاك چاك بكردند . سنگ و خاك در زير او در خون فرو شد .\r\n\r\n","description":"","footnote":"","page_name":" 785 ","page_number":785},
  {"content":"\r\n\r\nچنين است رسم سپهر و زمان * گهى با غم و درد و گه شادمان\r\nهمى درد و رنج است و تيمار و غم * به مردى نباشد ترا بيش و كم\r\nتنت زير بار گناه اندرست * روانت به تيمار و غم در خورست\r\nبه مردى نبايد شدن در گمان * كه بر تو درازست چنگ زمان\r\nهمى تا توانى به نيكى گراى * ستايش كن او را كه او رهنماى\r\nكاموس پهلوان برفت تا جان آورَد ، ليك جان سپرد . اكنون كه رزم او به پايان رسيد ، رزم خاقان چين را مىگويم و پهلوانان را به اين دشت كينه مىآورم « 1 »  .\r\nداستان رستم با خاقان چين\r\nآگهى يافتن خاقان از كشته شدن كاموس\r\nز من بشنو اى مرد روشن روان * بجز نام يزدان مگردان زبان\r\nكه اويست بر نيك و بد رهنماى * وزويست گردون گردان بپاى\r\nكجا آفريد او روان و خرد * ستايش جز او را نه اندر خورد\r\nكنون بگذرد بر تو ايّام تو * سرايى جز اين باشد آرام تو\r\nتو باشى برين گفته همداستان * كه دهقان همىگويد از باستان\r\nآنگه به خاقان چين آگهى رسيد كه كاموس بر آن دشت كين كشته شد . از شنيدن آن آگهى ، روز بر پهلوانان كشانى و شكنى و بلخى ، تيره و تلخ گرديد . همگى از يكديگر مىپرسيدند كه : آيا اين مرد پر هنر پرخاش جوى چه كسى است ، نامش چيست و كدامين مَرد در گيتى همآورد اوست ؟ هومان به پيران شير گفت : امروز\r\n\r\n","description":"","footnote":" ( 1 ) - مجمل التواريخ و القصص ، ص 48 مستوفى ، تاريخ گزيده ، ص 89 برهان قاطع ، ماده كاموس . ","page_name":" 786 ","page_number":786},
  {"content":"\r\n\r\nجانم از جنگ سير شد . اكنون كه ديگر كاموس جنگى در جنگ كشته شد ، دليران ما چگونه جنگ بيافرازند ؟ در گيتى هيچ نامدارى به مانند او و هيچ سوارى پيل تن تر ازو نبود . پس چون مىتوان كسى چون كاموس پهلوان را در آوردگاه با خم كمند به بند آورْد سزاوار باشد اگر سر پيل را نيز بگيرد و بر زمين زند . ديگر براى من و تو جاى سخن نباشد . پس سرِ اين آب را به سوى بالا مكن .\r\nآنگاه همهء سپاهيان پر از درد كاموس و گريان به پيش خاقان رفتند . پيران با درد بر خاقان آفرين كرد و گفت : اى كه از آسمان نيز برترى ، تو خود ، آغاز و انجام اين رزم را شنيدى و در پيش سپاه بديدى . پس اكنون چارهء اين كار ما را بگوى و با كسى در اين باره سخن مگوى . يكى از كارآگاهان سپاه را كه توان جويا شدن نهانىِ آن سخن دارد ، برگزين تا ببيند اين مرد شيردل كيست و چه كسى از سپاه ما همآورد اوست . پس از آن همهء ما تن خويش را به كشتن دهيم و به سوى او به آوردگاه بتازيم . خاقان چين كه چنين شنيد ، به پيران گفت : براستى كه درد و تيمار از خود اوست . بايد ببينيم كه اين پهلوان پر گزند كه شير را با خم كمند خويش مىگيرد ، كيست . ليك بدانيد كه در برابر مرگ هيچ چاره‌اى نباشد و راه پرسش و خواهش و پايدارى نيست .\r\nز مادر همه مرگ را زاده‌ايم * به بىكام گردن به دو داده‌ايم\r\nكس از گردش آسمان نگذرد * اگر بر زمين پيل را بشكرد\r\nشمايان نيز از اين كه كاموس به زير خم كمند او كشته شد ، دل خويش اندوهگين مداريد زيرا كه من آن كسى را كه كاموس را بكشت به خم كمند آورم و بر خاك افكنم و همهء ايران را به كام دل افراسياب شاه ، چون رود سازم . آنگاه خاقان ، دشنه‌گذاران و مردان نامور بسيارى از سپاه گرد آورد و به ايشان گفت : بايد كه به چپ و راست سپاه ايران بنگريد و ببينيد كه اين مرد جنگى دلير و سوار و كمندافكن و پهلوان گير در كجاى سپاه مىايستد . نام خودش و شهرش را نيز بپرسيد . آنگاه كار او را به پايان رسانيم .\r\n\r\n","description":"","footnote":"","page_name":" 787 ","page_number":787},
  {"content":"\r\n\r\nرزم چنگش با رستم\r\nپس چنگش - آن سوار دلير و سرافراز و شاهدوست كه در هر كارى پوينده بود - بيآمد و دست بدين كار زد و به خاقان گفت : اى سرفرازى كه گيتى نيازمند مِهر توست ، اگر او كه مىگويى شير شرزه نيز باشد ، چون من به تنهايى به جنگ او رَوم ، نامش را ننگين سازم و كينهء كاموس را ازو بجويم . آنگاه چون نابودش ساختم ، پس از مرگش ، نامش را به درستى برايت بيآورم . خاقان چين كه چنين ديد ، بر او آفرين كرد .\r\nچنگش نيز در پيش خاقان ، زمين را ببوسيد . خاقان به دو گفت : بدان كه اگر اين كينه را باز آورى ، تو را چندان گنج و گوهر ببخشم كه ديگر از آن پس نبايد هيچ رنجى ببرى .\r\nپس چنگش بىدرنگ اسپ را از جا برانگيخت و بسان آذرگشسپ بتاخت . چون به نزديك ايرانيان رسيد ، تير خدنگى از تركش برآورد و گفت : در اين جنگ ، سر نامداران را به چنگ خواهم آورد . اكنون اگر آن پهلوان كمندافكن ِ كاموس‌گير كه گاهى در جنگ ، كمند مىافكند و گاه تير ، به اين آوردگاه بيآيد ، ديگر براى هميشه آن جايگاه از بالاى او تهى خواهد شد . بدين سان چنگش پيوسته به چپ و راست مىرفت و مىگفت : آن مرد جنگى كجاست ؟ رستم كه چنين ديد ، گرز بدست از جاى بجنبيد و سوار بر رخش گشت و گفت :\r\nمن آن شيراوژن ِ تاج بخشم كه كمند و تير و كمان و رخش دارم . اكنون تو نيز همچون كاموس بر خاك خواهى افتاد . چنگش كه چنين شنيد ، به دو گفت : برگوى كه نامت چيست و نژادت كدامست تا چون گَرد رزم برخاست ، بدانم كه خون چه كسى را بر زمين ريختم ؟ رستم گفت : اى شوربخت ، هرگز آن درختى كه ميوه‌اش چون تو باشد ، در باغ به گل ننشيند . بدان كه نام من مرگ توست . پس بايد دست خويش از جان بشويى .\r\n\r\n","description":"","footnote":"","page_name":" 788 ","page_number":788},
  {"content":"\r\n\r\nآنگاه چنگش چون باد بيآمد و دو گوشهء كمان را به زه كرد . كمان آن ناراستكار ، چون ابر و همآورد جوشن و گبر بود . رستم چون ديد كه تير چنگش نزديك است زرهش را بدرّد ، سپر را بر سر آورد و به دو گفت : اى سوار دلير ، بمان تا هم اينك ديگر سرت از جنگ سير گردد . چنگش بر آن پيل تن - كه بالايش چون سرو سهى در چمن بود - و نيز بر آن اسپى كه در زير او بود و گويى كوهى يك كوه ديگر را بر خود داشت و از كشيدن آن نيز به ستوه نمىآمد ، بنگريست . پس در دل گفت : اكنون گريختن بهتر از اين باشد كه با تن خويش ستيز كنم . و بدين سان چنگش اسپ را از جا برانگيخت و آهنگ رفتن به سوى سپاه خويش كرد . ليك رستم - آن سوار دلاور - رَخش را چون آتش از پِى چنگش نامدار برانگيخت . چون رستم به او نزديك شد ، همهء دشت از ايشان پر از گفتگو گشت . رستم دُم اسپ ناپاك چنگش را به دست گرفت . هر دو سپاه بدين كار او در شگفت گشته بودند . رستم چندى دُم آن اسپ را در دست داشت تا اين كه اسپ آزرده گشت ، پس رستم بىدرنگ آن را بالا برد و بر زمينش بزد .\r\nكلاهخود از سر چنگش بيافتاد . پس ، از رستم زينهار خواست . ليك تهمتن او را بر خاك افكند و سر از تنش جدا ساخت . ديگر همهء آن كام و انديشهء چنگش سودى نبخشيد . همهء نامداران ايران زمين بر رستم پهلوان آفرين كردند . ليك در سوى ديگر ، خاقان سخت اندوهگين گشت و از آن گردش روزگار برآشفته شد . رستم نيز همچنان با خشت درخشانى كه در دست گرفته بود ، در ميان دو ردهء سپاه مىگشت .\r\nفرستادن خاقان ، هومان را نزد رستم\r\nپس خاقان چين به هومان گفت : ديگر زمان و زمين بر ما به تنگ آمد ، مگر اين كه تو به روى و چنان كه مىتوانى ، نام آن چنگش پهلوان نامور را بازجويى . هومان گفت :\r\nمن نه در رزم ، چون سندان هستم و نه پيل ْ دندانم . در گيتى هيچ جنگاورى چون كاموس ، رزمخواه و استوار نبود . ليك اين سوار ، او را به خم كمند خود بگرفت . پس تو اين پهلوان را ناچيز و خوار مشمار . ولى من بروم تا ببينم پروردگار گيهان آفرين چه\r\n\r\n","description":"","footnote":"","page_name":" 789 ","page_number":789},
  {"content":"\r\n\r\nمىخواهد و چه كسى را بر اين دشت كينه ، پيروز مىگرداند ؟ آنگاه هومان چون باد به سراپرده آمد و كلاهخودى ديگر بر سر نهاد و درفش و اسپ و جوشن و سپر ديگرگونه‌اى نيز بجست و به آوردگاه رفت . چون به نزديك رستم رسيد ، بايستاد و بر و دوش او را بديد . آنگاه به دو گفت : اى نامدار كمندافكن و پهلوان و اى سوار جنگى ، سوگند به يزدان كه اگر يك كينه‌خواه به مانند تو ديده باشم ، درست به مانند اين است كه بگويم از تخت و تاج بيزارم . براستى كه در ميان اين سپاه بزرگ ، هيچ نامدار دلير و سترگى را كه چون تو اين همه نبرد بجويد و گَرد از دل شير نيز برآورد ، نبينم . در سپاه ايران ، بجز تو هيچكسى را كه دلى رزمخواه داشته باشد ، نديده‌ام . اكنون بيا و از نام و نژاد خويش و از شهر و خويشانت سخن بگوى . بدان كه من بر مردان جنگى و بويژه بر آنان كه نهاد پلنگ دارند ، مهربانم . اكنون اگر مرا از نام و سرزمين خويش بگويى ، با اين كار ، سپاسى بر من نهاده باشى و دلم را از انديشه تهى گردانى .\r\nرستم كه چنين شنيد ، به دو گفت : اين همه سخن گفتى و بنيان مِهر افكندى . ليك چرا تو نام و سرزمين خويش را نمىگويى ؟ چرا با اين سخنان چرب و نرم به نزديك من آمده‌اى ؟ اگر مىخواهى آشتى بجويى و با كوشش خود ، از اين كينه بكاهى ، پس بنگر كه چه كسى خون سياوش را بر زمين ريخت و اين چنين آتش كينه بر جانمان افكند ؟ ببين كه كدامين گناهكاران را در ميان سپاه توران مىيابى كه خون سرِ سياوش بىگناه را بريختند ؟ آنگاه آنها را به همراه آن مردان و اسپان آراسته و خواسته‌هايى كه سياوش با خود از ايران آورده بود ، به سوى ما بفرستيد تا من از جنگ با تركان بىنياز گردم . از آن پس همهء شما نيكخواه و بر آيين و راه من خواهيد بود . ما نيز ديگر كين نجوييم و با جنگ خويش ، سرِ سركشان را بر خاك نيآوريم . آنگاه من اين كار را به كى خسرو مىگويم و دل و مغزش را از خشم و كين پاك مىسازم . آن گناهكاران را نيز به نزد شاه مىفرستم . شايد كه بر ايشان مِهر آورَد و گناهشان را ببخشد . اكنون من نام ايشان را به تو بر مىشمارم باشد كه هيچ نام و شادكامى بر ايشان نماند . نخست اين گرسيوز بود كه آن فتنه را به پا كرد و رنج دل و درد\r\n\r\n","description":"","footnote":"","page_name":" 790 ","page_number":790},
  {"content":"\r\n\r\nايران را بجُست . ديگر كسانى از نژاد تور هستند كه با خيره‌سرى ، اين آب را شور بكردند و تو ايشان را مىشناسى : گروىزره و پسرانش ، همان نژادى كه هرگز مباد . از ايشان بود كه بر سياوش ستم رسيد . كسى كه دل و مغز افراسياب را تباه كرد و بسان آب ، خون بر زمين رانْد . ديگر كسانى كه هيچ كينه‌اى از ايرانيان به دل نداشتند ، ولى در اين كينه ، ميان ببستند . بزرگانى چون هومان و لهّاك و فرشيدورد ، آن دورويانى كه از نژاد ويسه‌اند و گودرز از ايشان دردمند است . اينك بدان كه اگر اين گفته‌هاى مرا بجاى آورى ، ديگر اين كينه‌جويى را به پايان خواهم رساند و از آن پس نبايد كه جوشن بر تن كنى . من ، خود ، در هر كينه را به روى كشورت خواهم بست . ليك اگر جز بر اين گونه سخن بگويى ، آن كين كهن و پيكار را تازه گردانم و آتش از كشورت برانگيزانم و همهء سرزمينت را بسوزانم . ديگر نه شنگل و خاقان چين و نه هيچ كس ديگرى را بر اين دشت كينه زنده نگذارم . مرا بر اين رزمگاه آزموده‌ايد و مىدانيد كه زخم من همان است و را هم نيز همين . من نامدارى از ايرانم كه به جنگ توران خو كرده‌ام . چه سرهاى بسيارى را كه از تن جدا كرده‌ام و نساجامهءشان تنها خاك تيره بود . ليك هرگز بدين گونه سخن نگفته‌ام و كارى بجز كينه‌جويى نكرده‌ام . اكنون همهء آنچه را كه به تو گفتم به خوبى گوش دار .\r\nچون هومان آنگونه سخن گفتن رستم را بشنيد و كينه را از دودمان خويش ديد ، سخت بترسيد و بسان برگ درختى بلرزيد . پس به دو گفت : اى مرد شيردل و پرخاش جوى ، براستى كه تو با اين برز و بالا و روى ، سزاوار شاهىِ ايرانى . مىدانم كه تو يا پهلوان بزرگى از ايران هستى و يا يكى از نامدارانى . ولى اين كه از نام و نژادم بپرسيدى و آهنگ مرا ديگرگونه يافتى ، اى دلير ، بدان كه نام من گوركوه است و پدرم پيرى به مانند شير است و نامش بوسپاس مىباشد . بدان كه من به خواهش بسيار شاه توران و با هميانها و جنگ افزارهايى كه به ما داد ، با سپاهيانى به اينجا آمدم . و از آن رو نام تو را جويا شدم تا مگر كامت را برآورم . پس اگر نام خويش را به من بگويى ، دلم شاد گردد و به سوى جايگاه خويش بازگردم و هرچه به من گفتى به\r\n\r\n","description":"","footnote":"","page_name":" 791 ","page_number":791},
  {"content":"\r\n\r\nمنشور و خاقان چين و ديگر بزرگان و پهلوانان توران زمين بگويم . رستم به دو گفت :\r\nنام مرا مجوى و هرچه از من ديدى ، به ايشان بگو . بدان كه جان من از براى پيران مىسوزد و دلم از مهر او فروزان است ، زيرا كه هيچكسى در توران بجز او از خون سياوش خسته نيست و كسى به مانند او راد و آرام نباشد . پس هم اينك او را به شتاب به سوى من بفرست تا ببينيم روزگار بر چه گردد . هومان گفت : اى سزاوار ، چه شد كه تو را به ديدار پيران نياز افتاد ؟ تو پيران و كلباد و گروىزره و پولاد را از كجا مىشناسى ؟ رستم گفت : چرا اين همه سخن مىگويى ، سرِ اين آب را به سوى بالا مكن . آيا نمىبينى كه پيكار اين همه سپاهيان در اين رزمگاه از براى تو است .\r\nسگالش پيران با هومان و خاقان\r\nهومان كه رنگ از رخسارش برفته بود ، بىدرنگ به نزد پيران برفت و او را گفت :\r\nاى نيكبخت ، بدان كه روزگار بدى براى ما رسيده است ، زيرا كه اين شيردل همان رستم زابلى است كه اهريمن و پلنگ خشكى و نهنگ دريا نيز توان جنگ با او را ندارند . پس براستى كه ديگر بايد بر اين سپاه گريست . او با من بسيار سخن گفت و از من پاسخ شنيد . ليك پيوسته از بديهاى هر كسى سخن مىگفت . اى برادر ، او نخست از من نام برد و بسيار از كين سياوش و آن كار بگذشته و از ويرانيها و آباديها و كام و داد سخن راند . آنگاه از بهرام و خاندان گودرز و هر كه از ايشان كه زيانى بر او رسيده ، بگفت . همانا كه آتش نيز از تيغ او فروغ مىگيرد . تو خواهى ديد كه اين سخنان من دروغ نيست . ليك تنها او را به تو مهربان ديدم . در اين باره بسيار سخن گفت و چهر خويش بنمود . اكنون از ميان اين سپاه ما تنها تو را خواسته است . ولى نمىدانم كه در دل ، چه آهنگى دارد ؟ برو تا او را نيزه بدست ببينى كه گويى بر كوهى سوار گشته است . با آن جوشن و كلاهخود و ببر بيان ، ژنده پيل ژيانى به زير خود\r\n\r\n","description":"","footnote":"","page_name":" 792 ","page_number":792},
  {"content":"\r\n\r\nدارد . پس چون او را ديدى ، با او به نرمى سخن بگوى و تيغ خويش برهنه مكن و تندى مجوى . بدان كه او تا تو را نبيند ، از آنجا نرود و از براى تو است كه بدانسان در آنجا مانده است .\r\nپيران كه چنين شنيد ، گفت : اى رزمساز ، مىترسم كه روزگارم بسر آمده باشد . اگر اين چنين كه مىگويى ، آن تيغ زن ، خود رستم است ، پس براستى كه بر اين دشت هنگام ماتم ما فرا رسيده است . همانا كه آتش بر سرزمين ما افتاده است و نمىدانم كه اختر شوم ما چه پيش خواهد آورد ؟ آنگاه پيران جگر خسته و با دلى پر از درد و خشم و چشمى پر از اشك به پيش خاقان رفت و به دو گفت : اى شاه ، تيزى مكن ، زيرا كه كار ما ديگرگون گشت . آن هنگام كه روزگار بر كاموس پهلوان بسر آمد ، بىدرنگ اين گمان در دلم راه يافت كه آن بارهء آهنين ، همان رستم است كه كمندش خم اندر خم است . اكنون اگر خود افراسياب هم بدينجا آيد ، باز هيچكس پشت كردن آن پهلوان را در خواب هم نبيند . به هنگام نبرد ، ديو نيز از او سير مىگردد . در پيش چشم او يك دشت پر از مَرد با يك مرد تنها برابر است . در زابلستان بسيار توانگر بود و روزگارى دايهء سياوش بود . اكنون نيز از براى همان ، پدروار و با درد مىجنگد و گيتى را بر ما تنگ مىآورد . اينك او از ميان اين سپاه بيكران ، تنها مرا جويا شده است . نمىدانم كه آن پيل تن از من چه مىخواهد ؟ پس مىروم تا ببينم كه از من چه مىخواهد . باشد كه اندوه روانم كاسته گردد .\r\nخاقان به پيران گفت : آرى ، به پيش او برو و چنان كه سزاوار است با او سخنانى به خوبى بگوى . اگر او آشتى و دستگاه مىخواهد پس ديگر چرا بايد سپاهيان ما بر اين دشت ، در رنج باشند . بپذير كه پيشكشهاى بسيارى به او دهى ، آنگاه بازگرد .\r\nبراستى كه سزاوار باشد كه جنگ نجوييم . ليك اگر او چرم پلنگ بر تن كرده ، همانا كه آهنگ جنگ دارد . پس ما نيز به نيروى يزدان بجنگيم و يكباره دشت را بر او به تنگ آوريم . او نيز از آهن و آتش و روى نيست . از خون و گوشت و موى است . در آسمان هم كه نمىجنگد . پس چرا اين همه دل خويش را با اندوه و درد مىسوزانى ؟\r\n\r\n","description":"","footnote":"","page_name":" 793 ","page_number":793},
  {"content":"\r\n\r\nاگر او سنگ و آهن نيز بخورد ، باز هم تير و ژوپين بر او مىگذرد . اكنون كه در برابر هر يك مَرد از ايشان سيسد تن از سپاهيان ما هستند ، ديگر اندوهگين بودن در اين رزمگاه نيك نباشد . اين پهلوان زابلىِ نامبردار نيز در روز نبرد ، از پيل فزون نباشد .\r\nپس چنان پيل بازىاى به دو بنمايم كه ديگر به سوى جنگ روى نكند .\r\nآمدن پيران نزد رستم\r\nپيران كه دلش از كار رستم ، به دو نيم گشته بود ، پر از درد و بيم روان شد . چون به نزديكى سپاه ايران رسيد ، خروشيد و گفت : اى مهتر رزمخواه ، شنيده‌ام كه از ميان سپاه بيشمار تركان ، تنها مرا خواستار گشته‌اى . اكنون بدينجا آمده‌ام تا ببينم سپهبد از من چه مىپرسد . چون رستم سرافراز بدانست كه رزمسازى از سوى تركان بيآمده است ، كلاهى از آهن بر سر نهاد و از پيش سپاه به نزد او رفت و به دو گفت : اى ترك ، بر گو كه نامت چيست و اين آمدن تو بدينجا از براى چه چيزى است ؟ پيران - آن برگزيدهء سپاه افراسياب شاه ، آن بزرگ پهلوانان - گفت : من پيران سپردار و گرزگيرم .\r\nتو با زبانى آراسته به خوبى ، مرا از هومان ويسه خواستى . اكنون اى پهلوان ، دل من بر تو تيز گشته است . پس بگو كه تو كداميك از اين پهلوانان جنگاورى ؟ رستم گفت :\r\nمن رستم زابلىِ با گرز و دشنهء كابلى هستم . چون پيران اين سخن را از رستم بشنيد ، از اسپ فرود آمد و او را نماز برد . رستم به دو گفت : اى پهلوان ، درود كى خسرو - آن خورشيد روشن روان - و نيز درود مادرش - آن دختر افراسياب كه هر شب روى تو را در خواب مىبيند - بر تو باد . پيران گفت : اى پيل تن ، درود يزدان و نيز درود سپاهيان ما بر تو بادا . از يزدان نيكىدهش بر تو آفرين باد و آسمان را گذر بر نگين تو بادا .\r\nيزدان را سپاسگزارم و به دو پناه مىبرم كه تو را به شادى بر جايگاه ديدم و زواره و فرامرز و زال سوار نيز - كه يادگار خسروانند و گيتى از ايشان بىنياز مباشد - تندرست و دلشاد و سرافرازند . اكنون اگر گِله كردن يك كهتر را از مهتران ، بد نمىدانى ، با تو\r\n\r\n","description":"","footnote":"","page_name":" 794 ","page_number":794},
  {"content":"\r\n\r\nسخن گويم . بدان كه من درختى بكاشتم كه بارش كبست گشت و برگ آن خون شد .\r\nآن را با رنج و با اشك چشمم آب دادم . زندگانى و گنج من به دو بود . ليك اكنون بهرهء من از آن درخت ، رنج گشت و بارِ آن بجاى ترياك ، زهر شد . سياوش مرا چون پدر خود و به مانند سپرى در برابر بديها مىدانست . كشور و دخترم را به دو دادم تا نژادم به دو درخشان گردد . ليك او و دخترم را به زارى بكشتند . چه بسيار رنج و سختى و درد كه من از شاه و آن انجمن كشيدم . بدان كه گواه من در گيتى بر آنچه كه گفتم ، ايزد است و دادگران را گواه خواستن ، نيك نباشد . اكنون كه روزگار بسيارى از آن بگذشته است ، پندهاى بسيارى از روزگار آموخته‌ام . زيرا كه هرگز شيون از خانهء من بيرون نشد و پيوسته از جانم آتش برمىافروزد . همواره بجاى اشك ، خون از ديدگان مىبارم و هميشه گرفتار پزشك هستم . بهرهء من از آن كار ، تنها گزند شد و آسمان بر آرزوى من نگشت . چون از كار سياوش آگه شدم ، ديگر دستم از نيك و بد كوتاه گشت . من در ميان دو كشور و دو شاه بزرگ ، جان فرنگيس را كه پدرش مىخواست به زارى و خوارى نابودش سازد ، بخريدم . آنگاه او را در خانهء خويش نهان داشتم و هرگز چشم ازو برنداشتم . اكنون به پاداش آنچه بكردم ، از من جانم را با سر دشمنانش مىخواهد . اى پهلوان ، بدان كه من از دو سو و دو انجمن پر از دردم و سرم پر از گفتگوست . نه مرا ياراى گريز از افراسياب هست و نه در جاى ديگرى آرامش مىيابم . مرا اندوه گنج و سرزمين و چهارپايان ، از رفتن به جايى ديگر باز مىدارد . نيز پسران و دختران بسيارى دارم و اين چنين است كه خسته و بستهء هر كسى هستم . اگر افراسياب به جنگ فرمان دهد ، ديگر نمىگذارد كه خواب بر چشمان آيد . گذشتن از فرمان او شايسته نباشد و به ناچار بايد لشگر كشيد . پس اكنون جاى بخشايش آوردن بر من است و هنگام پيكار نيست . اگر هيچ درد و اندوهى از براى خاندانم ، بجز كشته شدن پيلسم و نيز چند جوان و دلير كه هرگز از جنگ سير نمىشدند هم در دل نداشتم ، از اين پس ديگر تنها بيم جان خويش دارم و نبايد اين همه از فرزند و خواسته سخن گويم . اى پهلوان ، سوگند به يزدان پيروزگر\r\n\r\n","description":"","footnote":"","page_name":" 795 ","page_number":795},
  {"content":"\r\n\r\nكه روانت از من آزرده نباشد و هيچ بدى از خويشان من در دل نداشته باشى و از كردگار گيهان بترسى . به روان روشن سياوش سوگند مىخورم كه مرگ براى من از جوشن و تيغ و كلاهخود خوشتر است . بدان كه اگر جنگى اين چنين رخ دهد ، پشته‌اى از كشتگان را در بالاى كوه ببينى . از اين سرزمين تا پيش درياى سند ، سپاهيان بسيار كشانى و سقلابى و شكنى و هندى بدين رزمگاه آمده‌اند كه همگى از خون سياوش ، بىگناه هستند . براى من نيز آشتى بهتر از جنگ است . پس نبايد كه كار را اين چنين تنگ بگيرى . اكنون تو كه هم داناترى و هم در رزم دليران ، تواناترى ، بگو كه چه مىانديشى ؟ رستم چون آن سخنان را از پيران بشنيد ، آرزوى دلش را نهان داشت و پاسخى ديگرگون بداد . گفت : از آن هنگام كه من با اين دليران سپاه ايران كمر به رزم بر اين رزمگاه بسته‌ام ، از تو بجز راستى نديده‌ام . تو از تركان نيز راستى مىخواستى . ليك بدان كه پلنگ تنها پيكار و جنگ را مىشناسد و او را با كوه و سنگ آشنايى نيست و دانستن آن نيز برايش نيك نباشد . آن هنگام كه بايد كينهء سرِ شهرياران گرفته شود ، ديگر سر و كار با تيرباران خواهد بود . ولى بدان كه اكنون تنها براى آشتى دو راه مانده است پس ببين تا كداميك از آن دو سزاوار شماست . يكى اين كه هر كسى را كه خون آن شاه را بريخت و به خيره‌سرى اين رزمگاه را بگسترد ، در بند آورى و به نزد كى خسرو شهريار فرستى . آنگاه سزاوار باشد كه كى خسرو نيز به جنگ فرمان ندهد .\r\nولى بدان كه گناهكارى كه خون سرِ آن بىگناه را بريخت ، سزاوار است كه در اين رزمگاه نباشد . راه ديگر اين كه خودت كمر ببندى و با من به نزد كى خسرو - آن شاه پيروزگر - بيايى . و بدان اگر چنين كنى ، بجاى هر چيز گرانمايه‌اى كه در اينجا بگذارى ، ده چيز از شاه بيابى . پس ديگر ياد جايگاه سپاه توران را مكن .\r\nپيران كه چنين شنيد ، در دل گفت : رفتن از توران به پيش كى خسرو شهريار ، كارى ژرف باشد . راه ديگر هم كه گناهكاران را از من مىخواهد تا از كين سياوش بكاهد ، ناشدنى است . آنها همگى بزرگان و خويشان افراسياب هستند و با\r\n\r\n","description":"","footnote":"","page_name":" 796 ","page_number":796},
  {"content":"\r\n\r\nگنج و تخت و جاه و آبرويند . كسانى چون هومان و لهّاك و فرشيدورد نيز كه گودرز از ايشان دردمند است ، همگى چنين اند . پس من چگونه مىتوانم از اين كار سخن گويم . براستى كه اين سخن را نه سر باشد و نه بن . بايد چارهء خويش بسازم و جنگ در پيش گيرم . پس پيران به رستم گفت : اى پهلوان ، هميشه شاد و روشن روان باشى . من مىروم و اين سخنانى را كه بگفتى به منشور و شنگل و خاقان چين و ديگر پهلوانان باز مىگويم . فرستاده‌اى نيز به نزد افراسياب مىفرستم و سخنانت را به دو مىگويم ، باشد كه سرش را از خواب برآورم .\r\nسگالش تورانيان از جنگ ايرانيان\r\nپيران از آنجا چون باد به سوى سپاه آمد و كسانى را كه از نژاد ويسه بودند ، انجمن بكرد و نزد ايشان راز بگشود و گفت : اكنون گاهِ نشيب و فراز رسيد . بدانيد كه اين شيردل ، همان رستم است . بزرگان و شيران زابلستان و همهء نامداران كابلستان و پهلوانانى چون گودرز كشواد و گيو و توس نيز با اويند . پس چون رستم ، كينه‌كش و راهنماى ايشان باشد ، هيچ سوارى در گيتى ياراى پايدارى در برابر ايشان را نخواهد داشت . اكنون رستم ، دل خويش از بىگناهان شسته ، ليك گناهكاران را از توران مىجويد . آيا شمايان چه كسى را گناهكار مىدانيد ؟ آيا دل كى خسرو از چه كسى پر از درد است ؟ بدانيد كه اين سرزمين ما ويران شود و به كام دليران ايران گردد . ديگر در اينجا نه پير و جوان بماند و نه شاه و گنج و سپاه و تخت و تاج . به آن بيدادگر شوم « 1 »  بسيار گفتم كه اين همه آتش و باد را در كنار هم نگاه مدار ، زيرا كه ناگهان به اين آتش بسوزى و چشم دلت دوخته و خِردَت سوخته گردد . ليك آن ناراستكار ، نه\r\n\r\n","description":"","footnote":" ( 1 ) - مراد افراسياب است . ","page_name":" 797 ","page_number":797},
  {"content":"\r\n\r\nفرمان مرا برد و نه فرمان اين انجمن را . آن شاه گرانمايه را از جا بِكَند و با هيچ دلير و خردمندى سگالش نكرد . اكنون ببينيد كه ديگر شاه و تخت و تاج و پيلان جنگى برجاى نمانند . و از اين كار ، تنها دل شاه ايران شاد گردد ، ليك همهء اندوه و درد آن از براى پهلوانان باشد . دريغ آن دليران و آن همه سپاهيان با فرّ و برز و تخت و تاج كه از اين پس همهء آنها را به تاراج ببينيد . ديگر هيچ‌كس شاد از اين رزمگاه باز نخواهد گشت . ما را به زير پاى ستوران بكوبند و آب اين بخت بيدارمان شور گردد . دل من نيز از براى هومان مىسوزد و از انديشهء رويين ، فروزان مىگردد . دل رستم آكنده از كين هومان است و ابروهايش از او پُر چين است . من اكنون با اين اندوه به نزد خاقان چين مىروم و او را مىگويم كه از آن كينه چه بر سرم آمد .\r\nپس پيران با دلى پر خون و چشمى پر از اشك ، شتابان به نزد خاقان آمد . ليك سراپردهء او را نيز از براى خون كشتگان ، پر از ناله ديد . سپاهيانى از خويشان كاموس به دادخواهى نزد خاقان رفته بودند و مىگفتند : از اين پس افراسياب ديگر بزرگى را در خواب هم نبيند . او كه هيچ مردى را براى جنگ ندارد ، چرا بنيان آن كينه را افكند ؟ اكنون ما همگى با كينه و ديدگانى پر اشك ، اين سپاه كشانى را به سوى چين مىبريم و سپاهيانى از چين و بربر و بزگوش و سگسار و مازندران « 1 »  به كينه‌خواهى كاموس مىآوريم تا با گرزهاى گران به جنگ رستم روند و چنان جوش و خروشى برآورند كه گوش ، ياراى شنيدن آن را نداشته باشد . افراسياب نيز اگر مىخواهد اين كينه را بجويد ، نبايد كه آرامش گزيند . از سوى ديگر كسانى از دودمان چنگش و اشكبوس نيز خروشى چون زخم كوس برآورده بودند . ايشان نيز با درد ، همه بر آن رخسارهء زرد خود اشك مىباريدند و مىگفتند : ما سيستان را پر از آتش سازيم و شب و روز را بر ايشان ناخوش كنيم . از براى سوگ اين نامدار ، سرِ رستم زابلى را بر دار سازيم و تنش را بسوزيم و خاكسترش را در پيش ايوانش بريزيم . چون پيران\r\n\r\n","description":"","footnote":" ( 1 ) - اين مازندران چنان كه پيشتر نيز ذكر شده در حوالى شرق ايران و خارج از ايران بوده و مازندران كنونى ايران نبوده است . ر . ك . ج 2 از كتاب حاضر ، ص 41 و 38 . ","page_name":" 798 ","page_number":798},
  {"content":"\r\n\r\nسخنان ايشان را بشنيد ، دلش خيره و رخسارش تيره گشت . پس گفت : اى بيچارگان زار ، اى اندوهخواران پر از درد و اندوه ، بىگمان از اين آگاه نيستيد كه روزگارتان بسر آمده است . آنگاه پيران به خاقان چين گفت : ديگر اين رزم كوتاه ما دراز گشت . اكنون نهنگى از دريا به جنگ آمده است كه بجاى جوشن ، چرم پلنگ بر تن دارد . نامداران و مهتران هر كشورى را نيز با خود بدينجا آورده است . و بدين سان آن رنجهاى ما بر باد رفت و بدان كه چون خِرَد از سر افراسياب شاه دور گشت ، سياوخش به دست او كشته شد . و آن به فرمان گرسيوز كم خِرَد بود كه چنان كار بدى از دستش برآمد .\r\nسياوش ، خردمند و پر مايه بود و رستم زابلى ، دايهء او بود . اكنون از براى مرگ اوست كه رستم اين چنين جنگ و كينه آورَد و آسمان را بر زمين مىآورد . چون او به جنگ بيآيد ، ديگر پلنگ و پيل و كوه بلند و درياى نيل نيز در برابرش ياراى پايدارى ندارند . با رخشى كه به زير خود دارد ، در درياى خون نيز كِشتى نخواهد . اكنون كه همه نيروى او را بديدند ، ديگر نبايد بيهوده روزها را گذرانْد . همانا كه اين آتشى بود كه از آسمان بر ما فرود آمد و دل ما را پر از درد ساخت . پس اينك همهء موبدان تيز هوش و خردمندان را فرا خوانيد و ببينيد كه فرجام اين كار چه خواهد شد و چه كسى مرد پيكار اين رزمگاه است ؟ باشد كه اگر چه با بختى اندك ، ولى بتوانيم سرانجام از اين رنج و سختى به سوى كشور خويش بازگرديم . اگر بايد كه اين كار درست گردد ، نبايد كه از آغاز كينه بجوييم .\r\nخاقان چين از سخنان پيران اندوهگين گشت و پروردگار گيهان آفرين را ياد كرد .\r\nآنگاه به دو گفت : اكنون كه سپاهى بدين جنگ جويى بيآمده است ، چه بايد بكنيم ؟ شنگل گفت : اى سرفراز ، چرا بايد بيهوده سخن را دراز داريم ؟ ما از دشت و دريا به يارى افراسياب آمديم و در اين راه ، اسپ و پيشكشهاى بسيارى يافتيم و از هر كشورى تيز بشتافتيم . اكنون كه چون شير آمده‌ايم ، اگر دستمان از پيكار كوتاه گردد ، چون روباه بازخواهيم گشت . ما به مانند شير جنگى بتاختيم و يك روز نيز در راه درنگ نكرديم . پس اينك با آمدن يك مرد سگزى به جنگ ، چرا اين چنين كار بر شما\r\n\r\n","description":"","footnote":"","page_name":" 799 ","page_number":799},
  {"content":"\r\n\r\nتنگ گشته است ؟ سخن گفتن از يك مرد تنها ، ننگ است . بايد چاره‌اى ديگر كرد .\r\nبدان كه اگر كاموس پهلوان را بدست او روزگار بسر آمد ، نبايد چنين بدگمان گردى .\r\nاگر پيران بدين گونه از رستم بترسد و از اندوه او شب را نخوابد ، ديگر هيچيك از پهلوانان او را به چيزى نشمارند . بدان كه هنرهاى رستم نيز آن چنان كه گفتى نيست .\r\nپس بايد انديشه‌اى درست كرد و نبايد كه بيم او را به خود راه دهيم . سپيده‌دم گرزها را برمىكشيم و سپاه را به سوى ايشان مىرانيم . آنگاه همه‌جا را چون ابر بهارى ، سياه مىسازيم و بارانى از تير بر آنها مىبارانيم . از گَرد سواران و زخم تبرهايمان چنان مىكنيم كه هيچيك از ايشان سر از پا نشناسند . شمايان نيز همگى چشم بر من نهيد و آنگاه كه بخروشم ، جنگ آوريد . همانا كه جنگاوران دلير و سوار ما بيش از سد هزار تن باشند . ليك از براى يك تن ، اين چنين زار و پيچان و به مانند كشتگان ، بىجان گشتيم . چون من به جنگ آن سگزى شتابم ، شمايان نيز گَرد به آسمان برآوريد . و بدانيد كه يك تن از ايشان نيز نبايد رهايى يابند چرا كه دل مَرد بددل ، ارزشى ندارد .\r\nچون سپاهيان آن سخنان را از شنگل بشنيدند ، دل ايشان كه كهن گشته بود ، باز جوان شد . پيران به دو گفت : هميشه شاد باشى و روانت از اندوه آزاد باشد . آنگاه خاقان چين و همهء آن نامداران بر آن شاه هند آفرين بكردند . چون پيران به سراپردهء خود رفت ، بزرگان تُرك همچون هومان و نستيهن و بارمان - برخى شاد و برخى هم اندوهگين - به نزد او رفتند . هومان از پيران پرسيد كه : آيا پس از آن سخنان ، سرانجام آهنگ چه كرديد ؟ آيا آشتى مىكنيم يا به جنگ مىرويم ؟ پيران سخنان شنگل را و اين كه سپاه نيز با او همداستان بود ، به هومان بگفت . هومان از شنيدن آن كار ، سخت اندوهگين گشت و بر آن شنگل شوربخت برآشفت . آنگاه به پيران گفت : بدان كه از خواست آسمان گذر نباشد ، پس ببينيم تا روزگار بر چه گردد . هومان از آنجا برفت و در راه به كلباد گفت : براستى كه شنگل را خِرَد در سر نيست . اگر رستم همان است كه من ديده‌ام و از پهلوانان نيز در بارهء او بشنيده‌ام ، بدان كه ديگر بر اين دشت كين نه\r\n\r\n","description":"","footnote":"","page_name":" 800 ","page_number":800},
  {"content":"\r\n\r\nشنگل بماند و نه كندر و منشور و خاقان چين . بايد در اين كار چندى به سود و زيان آن انديشيد . خواهى ديد كه از اين سپاه بىكران ما با گرزهاى گران ، دو بخش از ايشان به زير خاك روند و جوشن ، نساجامهء ايشان گردد و كلاهخودشان به خون شسته شود . ليك كلباد به دو گفت : اى تيغ زن ، تا مىتوانى بدين گونه اختر بد ميافكن « 1 »  و تن خويش را يكباره ننگين مكن . باشد كه كار ، ديگرگونه شود . پس سزاوار است كه از براى آنچه هنوز نيآمده است ، اندوه به دل خود راه مدهى و دژم نباشى .\r\nسخن گفتن رستم با سپاه خويش\r\nاز سوى ديگر رستم پهلوانانى چون توس و رهّام و گودرز و گيو و فريبرز و گستهم و گرگين - آن سوار كارآزموده - و بيژن - آن فروزندهء كارزار - را به پيش خود خواند و سخنهاى بايسته‌اى با ايشان براند و به ايشان گفت : اى خردمندان و اى موبدان هوشيار و بيدار دل ، براستى هر كسى را كه يزدان ، نيكبخت گرداند ، سزاوار گنج و تخت باشد و به گاهِ جنگ نيز پيروز گردد . پس نبايد دست به بيداد يازيد .\r\nبه يزدان بود روز ، ما خود كه‌ايم * برين خاك تيره ز بهر چه‌ايم\r\nببايد كشيدن گمان از بدى * ره ايزدى بايد و بخردى\r\nكه گيتى نماند همى با كسى * نبايد به دو شاد بودن بسى\r\nهنر ، مردمى باشد و راستى * ز كژّى بود كمّى و كاستى\r\nبدانيد كه آنگاه كه پيران به شتاب به پيش من آمد ، چندى با داغ دل سخن گفت از اين كه چه نيكويىها كه با سياوش بكرد و چه درد و اندوهى به وى رسيد . گفت كه فرنگيس و كى خسرو نيز به گفتار و كردار او بود كه از دَم افراسياب اژدها رها گشتند .\r\n\r\n","description":"","footnote":" ( 1 ) - اختر بد پِى افكندن به پارسى به معناى فال بد زدن است . ","page_name":" 801 ","page_number":801},
  {"content":"\r\n\r\nليك شمايان بدانيد كه با آنكه من در خواب ديده‌ام و اين گمان راست در دلم پديد آمده كه پيران از براى اين كينه كشته گردد و برادر و فرزندش نيز با بسيارى از خويشان نامور و نژاده‌اش در پيش او كشته شوند و افراسياب نيز به دست كى خسرو كشته شود و يك گناهكار برجاى نماند ، مگر اين كه كشته و در زير پا افكنده شده باشد باز هم نمىخواهم كه پيران - آن سرور سپاه توران - به دست من كشته شود .\r\nزيرا او بجز راستى پيشه‌اى ندارد و بدى بر دلش راه نمىيابد . پس اگر آنچه را كه بگفت به انجام رساند ، ما نيز بايد آن گناه گذشته را نهان سازيم . اگر او گناهكاران و خواسته‌ها را به ما بسپارد ، ما هم نبايد اين كينه را فزون سازيم . از آن پس ديگر مرا جاى پيكار نباشد ، زيرا كه هيچ كارى در گيتى بهتر از راستى نيست . اگر آن سپاه چون درياى نيل و آن نامداران با تخت و پيل ، به نزد ما باژ و ساو بفرستند ، ديگر از پيكار ايشان بىنياز گردم . شمايان نيز چون به نزد ما گنج و تخت فرستادند ، ديگر از ايشان به رنج نباشيد . ما گيتى را با كشتن نگاه نداريم . راه ، تنها همين است . گيتى پر از گنج و تاج و تخت است كه بهرهء نيك بختان گردد .\r\nچون گودرز سخنان رستم را بشنيد ، برپاى خاست و به دو گفت : اى شير دادگر و راستكار ، تو ستون سپاه و زيبندهء تختى . تخت و تاج از تو فروزان است و پيوسته روانت از خِرَد برخوردار است . من دانم كه بىگمان آشتى از جنگ بهتر است ، ليك :\r\nبگويم يكى پيش تو داستان * كنون بشنو از گفتهء باستان\r\nكه از آشتى ، جان بد گوهران * گريزد چو گردن ز بار گران\r\nور ايدون كه بيچاره پيمان كند * بكوشد كه آن راستى بشكند\r\nچو كژّ آفريدش جهان آفرين * تو مشنو سخن زو و كژّى مبين\r\nنخستين بار كه ما اين رزمگاه را ساختيم ، در اين باره سخن برفت . فرستاده‌اى از سوى پيران بيآمد و گفت : من از رزم و از اين دشت كينه بيزارم و سرزمين و سراپردهء خويش نمىخواهم و كمر بندگى كى خسرو بسته‌ام . آنگاه پند و اندرزهاى بسيارى از ما بشنيد و سرانجام گفت : به نزد خويشانم مىروم و در بارهء اين كار با ايشان سخن\r\n\r\n","description":"","footnote":"","page_name":" 802 ","page_number":802},
  {"content":"\r\n\r\nمىگويم . اگر چه مرا تخت و گنج و چهارپايان بسيار است ، ليك از براى آنها در اينجا نمانم و به گوشه‌اى رَوم تا در نزد افراسياب شاه نيز آشكارا گناهى نكرده باشم . من به او گفتم : روا باشد كه به سوى ما بيايى ، زيرا در ايران براى تو تخت و گنج و توانگرى و بهروزى باشد . ما اين سخنان را به او گفتيم و پيران بازگشت . ليك در همان شب تيره با ديو انباز شد و فرستاده‌اى به نزد افراسياب شاه فرستاد و او را گفت : لشگر خود را بيآراى ، زيرا كه سپاه ايران بيآمد . گويى پيران هيچ سخنى با ما نگفته بود . به روز دهم بود كه سپاه خود را به سوى دشت كشيد و همه جا را پر از سپاهيان خويش كرد . اكنون نيز اى پهلوان سپاه ، با تو چاره‌اى ديگر بكرده است . پيوسته سخنانى دانشمندانه مىگويد ، ولى بجز فريب و چاره‌گرى چيزى نمىداند . اكنون هم از كمند تو ترسيده است . پشت ايشان به كاموس استوار بود ، ليك چون بخت كاموس را برگشته يافت و بديد كه با خم كمند تو بود كه كشته شد اكنون در آشتى را مىكوبد و نمىتواند بر آن دشت آرام بنشيند . او هر گاه كه ببيند ، كار رو به نشيب آورده است ، رنگ و بند و فريب را به كار مىآورد . در بارهء آن گناهكاران و گنج و خواسته‌ها نيز كه گفته است به پيش ما مىفرستد ، خواهى ديد كه چون روز فرا رسد ، پيران سپهدار در پيش سپاهى به جنگ فريبرز و توس آيد . براستى كه همهء گفتار او دروغ است و تنها اهريمن جفت او مىباشد . اينك اگر پند مرا نمىشنوى ، به فرزند من - بهرام - بنگر كه پيران ، او را با آن چاره‌گرى بنواخت ، ليك سرانجام از گودرزيان ، گورستانى بساخت كه من تا زنده هستم ، خون از ديدگان مىبارم و درمانم تنها اين است كه با تيغى خود را بكشم .\r\nچون رستم سخنان گودرز را بشنيد ، به دو گفت : براستى كه گفتارت خردمندانه است . پيران اين چنين است كه بگفتى و اين سخنى پوشيده نباشد كه آن پير با ما همداستان نيست . ليك من در برابر كردار خوب او جنگ نمىآورم . بنگر كه با شاه ايران چه كرد و آن همه از كار سياوش ، اندوه بخورد . ولى بدان كه اگر او از گفتار خويش بازگردد و به رزم ما آيد ، من نيز كمندى به فتراك بسته‌ام كه با آن ژنده پيل را\r\n\r\n","description":"","footnote":"","page_name":" 803 ","page_number":803},
  {"content":"\r\n\r\nنيز به بند مىآورم . ليك نخست گمان نيكو مىكنم و جنگ و پيكار نمىجويم . ولى چون او از گفتار خويش بازگردد ، از ما به او درد و اندوه خواهد رسيد . پس گودرز و توس بر رستم آفرين بكردند و گفتند : براستى كه خورشيد نيز بر تو فسوسى ندارد .\r\nدر نزد تو آن سخنهاى پيران و فريب و دروغ او هيچ فروغى نگيرد . گيتى هرگز بدون كى خسرو مباشد و تو هميشه او را يار باشى . آنگاه رستم به ايشان گفت : اكنون ديگر شب ، تيره شد و بسيار سخن گفتيم . پس تا نيمه شب ميگسارى كنيم و نيمهء ديگر شب را به كار سپاه پردازيم و ببينيم تا كردگار گيهان چه در نهان دارد . پس به ايرانيان گفت : من امشب با اين ميگسارى ، اختر نيكى مىافكنم كه فردا آن گرز سام را كه در مازندران با آن جنگيدم ، به گردن برآورم و به سوى جنگ رَوم . آنگاه ديگر نهنگ نيز ياراى پايدارى در برابر مرا نخواهد داشت . بدانيد كه اگر من كمر به تاختن ببندم ، سراپرده و افسر و گرز و تاج و آن تخت پيلسته و ژنده پيلان ايشان را بدينجا آورم و به ايرانيان بسپارم . پس آن نامداران خسروپرست برخروشيدند و چون ايشان را به خواب و آسايش نياز آمد ، به سوى سراپرده‌هاى خويش برفتند .\r\nسپاه آراستن ايرانيان و تورانيان\r\nچون خورشيد ، كلاه درخشان خويش را بنمود و ماه ، رخسارهء خويش را - كه چون سپرى سيمين بود - بپوشانيد و روز فرا رسيد ، از درگاه توس بانگ تبيره برخاست . زمين به زير سُم اسپان به سياهى آبنوس گشت و آسمان پر از گَرد شد .\r\nرستم زره بر تن كرد . در سوى راست سپاه ، گودرز - پسر كشواد - با جوشن و گرز پولاد بايستاد . فريبرز نيز با آن درفش گرگ پيكر در سوى چپ جاى گرفت . توس نوذر هم در دل سپاه بايستاد . از آن همه سپاهيان ، ديگر هيچ جايى بر روى زمين نمانده بود . تهمتن به پيش سپاه آمد تا پهلوانان را از دشمن نگاه دارد .\r\nاز سوى ديگر در سپاه توران ، خاقان در دل سپاه بود . پيلان به مانند كوه بيستون\r\n\r\n","description":"","footnote":"","page_name":" 804 ","page_number":804},
  {"content":"\r\n\r\nبر زمين ايستاده بودند . در سوى راست سپاه ، كندر شيرگير و سوار و دلاور با شمشير و تير جاى داشت . گهار جنگ ديده نيز در سوى چپ سپاه بود . زمين به زير سُم اسپان به ستوه آمده بود . پيران كه به پيش سپاه مىگشت ، به نزد شنگل رزمخواه آمد و به دو گفت : اى نامبردار هندى كه سراسر هند و سند به زير فرمان توست ، مرا گفته بودى كه پگاه فردا از هر سو سپاهيان را به جنگ آورم و خود نيز با رستم نبرد كنم و سرش را از ابر به خاك آورم . شنگل گفت : اكنون نيز من از گفتار خويش بازنگردم و به نزد آن پهلوان گير رَوم و تنش را با پيكان تير خود بدوزم . كين كاموس را از او بگيرم و كار را بر ايرانيان تنگ سازم . آنگاه شنگل سپاهيان را به سه بخش كرد و كوس بزد و گَرد از آن دشت برخاست . پس يك بخش از آن سپاهيان - كه تا دو كروه رده بركشيده بودند - با ژنده پيلان روان شدند . سرِ پيل بانان با رنگ و نگار و افسر و گوشواره آراسته شده بود و گردنبند زر از گردن بيآويخته و كمر زرّين بر ميان بسته بودند . از پيلان ، ديباى چينى فرو هشته و تختهاى زرّين بر پشت آنها نهاده بودند . چون نالهء كارناى برخاست ، آن پيلان جنگى برفتند . سى هزار سوار گردنكش و نامدار به سوى راست سپاه آمد و سى هزار سوار با كمان و سپر چينى نيز در سوى چپ سپاه جاى گرفتند .\r\nخاقان چين نيز با پيلان در دل سپاه بود و بدين سان زمين را درنورديدند .\r\nسرزنش كردن رستم با پيران\r\nشنگل در ميان دو رده از سپاهيان با تيغى هندى در دست و سايبانى هندى بر فراز سر ، به همراه بسيارى از سپاهيان دنبر و مَرغ و ماى « 1 »  در پشت سر و سوى راست و چپ روان شده بود . پيران كه او را بدانسان بديد ، دلشاد شد و دل خود را از رزم تهمتن آزاد كرد و به هومان گفت : امروز با اين همه سوار دلير سرافراز كه هر يك به\r\n\r\n","description":"","footnote":" ( 1 ) - براى اين 3 شهر ر . ك . ، ص 186 و 182 . ","page_name":" 805 ","page_number":805},
  {"content":"\r\n\r\nمانند شيرى هستند ، ديگر كار روزگار به كام دل ما باشد . ليك تو يك امروز و فردا را در پيش سپاه مباش و رزم مكن . برو و در پشت سر خاقان چين بايست تا كسى تو را در ميان آن دويست سوار نشناسد . زيرا اگر آن زابلى ، تو را با اين درفش و سپاهيانت ببيند ، ديگر كارَت تباه گردد . اينك بگذار تا ببينيم كار ما چگونه شود و بخت بيدارمان ما را چگونه يارى كند .\r\nآنگاه پيران از آنجا به سوى سپاه ايران ، آنجا كه رستم پيل تن جاى داشت ، برفت و از اسپ فرود آمد و رستم را آفرين بسيار كرد و گفت : همانا كه آسمان بلند نيز از تو روشنى گيرد . مبادا كه روزت نشيب گيرد و بيم بر تو آيد . اى پهلوان ، بدان كه من از نزد تو برفتم و پيامت را به پير و جوان بدادم . از تو و هنرهايت - كه براستى هيچكسى در گيتى ياراى ستودنت را ندارد - بسيار سخن گفتم . با ايشان هم از آشتى سخن راندم و هم از جنگ . سرانجام ايشان به من گفتند : ما هر آنچه كه او بخواهد از گنج و زر و خواسته ، مىتوانيم به دو دهيم ليك گناهكاران را نمىتوان به دو داد . پس در اين باره انديشه كن و به شتاب سخن مگوى . آيا چه كسانى بجز خويشان افراسياب ، گناهكارند ؟ همهء كسانى را كه او از ما مىخواهد ، از مهتران و بزرگان با تاج و افسرند . پس چگونه مىتوانيم ايشان را به دو سپاريم ؟ براستى كه اين آرزويى ناشدنى است . اكنون بنگر كه سپاهى بدين سان از چين و سقلاب و هند و توران زمين بيآمده است . پس افراسياب كه اين همه سپاهيان را از خشكى و دريا بيآورده ، كِى آشتى مىخواهد ؟ [ اى رستم 
  ] من در پاسخ ، سرزنشهاى بسيارى از سوى ايشان يافتم و از آن رو به نزد تو آمدم . بدان كه شاه هند با تير و كمان و تيغ هندى ، نبرد تو را مىجويد . سپاهى نيز از هنديان ، همچون دريا از براى اين جنگ جستن ، شتاب گرفته‌اند و سر از پاى نمىشناسند و تو را تنها سگزى مىخوانند و به چيزى نمىانگارند .\r\nچون رستم سخنان پيران را بشنيد ، سخت برآشفت و به دو گفت : اى شوربخت ، چگونه اين چنين رنگ و فريب به كار مىبرى ؟ كى خسرو - آن شاه گيتى - از دروغگويى\r\n\r\n","description":"","footnote":"","page_name":" 806 ","page_number":806},
  {"content":"\r\n\r\nتو بسيار به من گفت . اكنون دانش و انديشه‌ات را بديدم و دانستم كه سراپاى تو دروغ است . بدان كه در خون خويش خواهى غلتيد و از اين بدتر نيز برايت پيش خواهد آمد . تو را گفتم اگر آن سرزمينت ، آن خاك بيداد شوم ، دوزخ است يا بهشت ، آن را رها ساز و به سرزمين آباد ما بيا . اين زندگانى ارزش آن را ندارد كه بتوان سرِ خويش را به دَم اژدها سپرد . ليك تو گويا كى خسرو - آن شاه جوان و خوب‌چهر و نوازنده و با داد و مهر را نمىبينى و پوشش چرم خوك و پلنگ برايت از ديباى رنگين نيز خوشتر است . پس بدان كه ديگر كسى بر سر اين سخن با تو جنگى ندارد و از اين تخمى كه پراكنده‌اى ، تنها خودت برخوردار خواهى شد . پيران كه چنين شنيد ، به دو گفت : اى نيكبخت برومند و شاد و اى زيبندهء تخت ، آفرين مهتران بر تو بادا . براستى كه هيچكسى به مانند تو دانا نيست . بدان كه جان و دل من به زير فرمان تو و روانم هميشه گروگان توست . اينك باز مىگردم و امشب را با خويش خواهم انديشيد و با آن انجمن نيز سخن خواهم گفت . پيران ، اين بگفت و با لبى پر دروغ و سرى كينه‌خواه به سوى دل سپاه خود بازگشت .\r\nآغاز رزم\r\nچون پيران بازگشت ، در هر دو سو ، زمين به مانند كوه جوشنده‌اى گشت . رستم به ايرانيان گفت : من كمر به جنگ بسته‌ام . شمايان نيز همگى ، دلها را پر از كينه كنيد و چين بر ابروان آوريد زيرا كه امروز جنگ بزرگى در پيش است و گرگ از ميش شناخته گردد . در بارهء اين روز ، پيش از اين ستاره‌شناس به من گفته بود كه بزرگان و سپاهيان بسيارى از همه‌جا انجمن گردند و در ميان دو كوه رزمى رخ دهد و در آن جنگ ، مردان بسيارى كشته گردند تا اين كه گرز پولاد بسان موم شود و آن كينه از روى زمين نهان گردد . و دل من پيوسته از رسيدن اين روز در هراس بود . اكنون هر كسى كه به جنگ من آيد ، شمايان دلتنگ مباشيد ، زيرا كه اگر آسمان بلند ، يارم\r\n\r\n","description":"","footnote":"","page_name":" 807 ","page_number":807},
  {"content":"\r\n\r\nباشد ، دو دستش را به خم كمند ببندم . شمايان نيز در برابر آن نامداران ، درمانده مباشيد و بدانيد كه اگر سرنوشت من چنان باشد كه بايد در رزم بميرم ، پس بىگمان در رزم خواهم مرد . ليك اگر با نام نيكو بميرم روا باشد ، زيرا كه تن از براى مرگ است و اين نام است كه براى من برجاى مىماند .\r\nترا نام بايد كه ماند دراز * نمانى همى ، كار چندين مساز\r\nدل اندر سراى سپنجى مبند * كه هر چون شوى ، زو بيابى گزند\r\nاگر يار باشد روان را خرد * به نيك و به بد روز را نشمرد\r\nخداوند تاج و خداوند گنج * نبندد دل اندر سراى سپنج\r\nسپاهيان كه سخنان رستم را شنيدند ، گفتند : فرمان تو از آسمان نيز برتر است .\r\nبدان كه ما نيز با تيغهاى تيزمان چنان رزمى بسازيم كه نام ما تا رستاخيز بر جاى مانَد . آنگاه چنان از دو سو سپاهيان بيآمدند ، كه گويى ابر سياهى برآمد كه شمشير و تير مىباريد . زمين به سياهى درياى كرف گشت . از پيكانهاى پولاد و پر تيرها ، رخسار درخشان آفتاب نيز سياه شد . سرنيزه‌ها گويى ستاره‌ها را به خون مىآلودند .\r\nاز آواى زخم گرزهاى گاوچهر ، گويى سنگ از آسمان مىباريد . زمين به زير خون و مغز سپاهيان فرو شده و كلاهخود بزرگان چاك چاك گشته بود . درخشش آن تيغهاى الماسگون به مانند ابرى بود كه خون مىباريد . گودرز پير كه چنين ديد ، گفت : از آن هنگام كه من كمر مردانگى بسته‌ام ، هرگز نه رزمى بدين سان ديده و نه از گردنكشان شنيده‌ام . براستى كه كار گيتى چنين است كه از كشتن ، پيوسته يكى خوار گردد و ديگرى تن آسان باشد .\r\nرزم شنگل با رستم و گريختن شنگل\r\nپس شنگل در پيش سپاه بغرّيد و گفت : منم آن شيراوژن رزمخواه . مىخواهم\r\n\r\n","description":"","footnote":"","page_name":" 808 ","page_number":808},
  {"content":"\r\n\r\nببينم كه آن مرد سگزى كجاست تا با او بجنگم . چون رستم آواز شنگل را بشنيد ، از ميان سپاه نگاه كرد و او را بديد . پس گفت : اين همان است كه من آشكار و نهان از كردگار گيهان مىخواستم تا از آن سپاه بزرگ ، بيگانهء دليرى رزم مرا جويد . آنگاه من ديگر از آن سپاه ، نه سقلابى بر جاى گذارم و نه هندى و نه هيچ شمشيرهاى هندى و تيغهاى چينى ايشان را . پس رستم به پيش شنگل آمد و به آواى بلند گفت : اى بدنژاد فرومايه و اى بدگوهر ، زال زر نام مرا رستم نهاد ، پس تو چرا مرا سگزى مىخوانى ؟ اكنون بنگر كه سگزى ، مرگ تو است و بىگمان اين جوشن و كلاهخودت ، نساجامه‌ات خواهند گشت . رستم در ميان دو رده از سپاهيان ، با وى در آن آوردگاه مىگشت كه ناگهان نيزه‌اى بزد و او را از زين برگرفت و نگونسار كرد و بر زمينش بزد . آنگاه بر او بگذشت و سپس چون شير دست به شمشير برد .\r\nليك در همان هنگام دليران سپاه ترك و چين و هند كه تيغهاى برّان خويش را به زهر آب داده بودند ، بر رستم پهلوان بتاختند و شنگل را در ميان گرفتند و او را از پيش آن شير ژيان بربودند . شنگل كه زره بر تن داشت ، زخمى نشد و جانش از دست رستم رهايى يافت . پس با رخسارى پر از چين ، به سوى خاقان چين گريخت و به دو گفت : براستى كه كسى در گيتى همآورد او نيست . زيرا كه او مرد نيست ژنده پيلى است كه بر كوهى سوار گشته است . مگر اين كه همهء سپاهيان به جنگ او روَند و گرنه اگر كسى به تنهايى به رزم اين اژدها رَود ، ازو رهايى نيابد . خاقان چين كه آن سخنان را از شنگل بشنيد ، به دو گفت : بامداد انديشه و نهادى ديگر داشتى .\r\nآنگاه خاقان به سپاهيان بفرمود تا همگى چون كوه ، رستم سرافراز و تنومند را در ميان گيرند و روزگار را بر او بسر آورند . رستم شير كه چنين ديد ، دست به شمشير برد و چپ سپاه چينيان را بشكست . با هر دشنه‌اى كه مىزد ، تنهاى بىسرى را بر آن دشت مىانداخت . كوه نيز ياراى پايدارى در جنگ با او را نداشت و پيل را نيز در برابر خشم او ياراى ايستادن نبود . سپاهيان دشمن چنان او را در ميان گرفتند كه خورشيد بر او نتابيد . آن چنان با نيزه و دشنه و گرز و تير بر آن پهلوان شيرگير بتاختند\r\n\r\n","description":"","footnote":"","page_name":" 809 ","page_number":809},
  {"content":"\r\n\r\nكه گمان برد درون نِيستانى رفته و همه‌جا از خون ، چون مِيستان گشته است .\r\nدشمنانش دژم بودند ، ليك او خروشان و جوشان با هر زخمى كه مىزد ، دَه نيزه را به دو نيم مىكرد . در پشت سر او نيز جنگ جويان دلير ايران ، دلها را به كينه آكنده بودند . از بسيارىِ گرز و گوپال و تير و تيغ ، گويى ژاله از ابر مىباريد . و از بسيارىِ كشتگان ، همهء آن دشت آوردگاه پر از تن و دست و سر و تيغ و كلاه بود . آسمان بلند از آن همه خاك ، چون زمين گشت و از هر سو با زخم دشنه‌ها چاك چاك بود . آن اندازه سپاهيان چينى و شكنى و هندى و سقلابى و هراتى و پهلوى بودند كه از جنبش ايشان ، دريا و كوه نيز به ستوه مىآيد .\r\nپيران كه چنين ديد ، به خاقان چين گفت : همانا كه رستم به گاهِ كينه‌خواهى چون شير ژيان است . هيچكسى را توان پايدارى در جنگ با او نيست و هيچ سپهدارى در گيتى به مانند او نباشد . براستى اگر از اين كار به پيش خردمندى سخن گفته شود ، نمىتواند بپذيرد كه سد هزار پرخاش جوى نامور توان جنگ با يك سوار را نداشتند .\r\nمىدانم كه از اين كين به افراسياب بد خواهد رسيد و از دست رستم آرام و خواب نخواهد يافت . اينك اگر ما با ايشان راه آشتى بجوييم ، [ افراسياب و سپاهيانمان 
  ] بر ما نكوهش كنند . اگر هم رستم را به خشم آوريم ، از جنگ رهايى نخواهيم يافت .\r\nرزم رستم با ساوه\r\nاز سوى ديگر رستم به ايرانيان گفت : از اين جنگ ما را زيانى نرسيد . آن پيلان و خواسته و تخت و تاج آراسته تنها به ايرانيان خواهد رسيد و بدانها شاد خواهند گشت . براى من نيز تنها يارى ايزد و پاى رَخش بس باشد . آنگاه يك تن را نيز از سقلاب و شكنان و چين برجاى نگذارم كه پا بر زمين نهد . همانا كه امروز روز پيروزى ما است و آسمان بخت بلند ، فروزندهء سپاه ماست . اكنون اين بدى كه به ايشان مىرسد از پِى بدكردارى خودشان است . اگر يزدان دادگر مرا نيرو دهد و\r\n\r\n","description":"","footnote":"","page_name":" 810 ","page_number":810},
  {"content":"\r\n\r\nرَخش رخشان من نيز هنرهاى خود را پديد آورد ، من اين دشت را گورستانى كنم و زمين بارورش را شورستان سازم . آنگاه چون من از جاى بجنبم ، شمايان نيز سنج و دراى بزنيد و با آواى كوس و گَرد سوارانتان ، زمين را به سياهى آبنوس سازيد و به مانند آهنگران كه پتك بر پولاد مىكوبند ، شما نيز گوپال و گرز گران بكوبيد . از انبوهى ايشان باكى نداشته باشيد و خاك را از ژرفاى دريا نيز تا به ابر برآوريد .\r\nرده‌هاى سپاه سقلاب و چين را بدريد و آسمان را نيز از جنگ خويش تيره سازيد .\r\nپس همگى ديده به كلاهخود من نهيد و آنگاه كه من خروشيدم ، از جا بجنبيد و جنگ آوريد .\r\nآنگاه رستم چون پيلى مست با گرز گاوپيكر در دست از آنجا برفت و خروشان به سوى راست سپاه دشمن راه جست . نخست به سوى كندر رفت و سراسر راست سپاه ايشان را بر هم دريد و سرهاى بسيارى را از تن جدا ساخت . ليك در همان هنگام يكى از خويشان كاموس به نام ساوه - كه بسيار نامدار و سرافراز بود - با تيغى هندى در دست به جنگ تهمتن آمد . ساوه به چپ و راست بگرديد و از رستم كين كاموس را مىخواست و به دو گفت : اى ژنده پيل ، اكنون كوههء درياى نيل را ببينى . من به آسانى كين كاموس را از تو خواهم خواست و بدان كه ديگر از اين پس كارزارى نخواهى ديد . چون رستم پيل تن ، گفتار ساوه را بشنيد ، دستى بزد و گرز گران بركشيد و چنان بر سر ساوه بكوبيد كه جانش به زارى از تن بيرون شد . ساوه بر زمين افكنده شد و رستم با رَخش از روى او برفت . ديگر نشانى از ساوه در گيتى نمانْد . چون درفش ساوهء كشانى سرنگون گشت ، همهء سپاه او آزرده گشتند . هيچكسى ياراى پايدارى در برابر رستم را نداشت .\r\nكشتن رستم ، گهارگهانى را\r\nآنگاه رستم از سوى راست سپاه دشمن به سوى چپ آن روان شد . آن سپاه كه\r\n\r\n","description":"","footnote":"","page_name":" 811 ","page_number":811},
  {"content":"\r\n\r\nچنين ديدند ، همگى اندوهگين گشتند . ليك در آنجا گهارگهانى ، آن پهلوان شيردل با درفشى سياه ايستاده بود . چون كلاهخود رستم را بديد ، سخت برآشفت و گفت :\r\nمن در اين دشت كينه ، كين توران و چين را از اين سگزى بگيرم . در ميان مهتران ، او بايد با من كه دل شير و گرز گران دارم ، نبرد كند . آنگاه گهار اسپ را از جا برانگيخت و كينه‌خواهانه از ميان سپاه به نزد رستم پيل تن آمد . ليك چون رستم پيل تن را از نزديك بديد ، اندوهگين گشت و دست از جنگ كشيد و در دل گفت : اى گهار كارديده ، ديدى كه كاموس نيز در برابر او پايدار نبود . پس اگر اينك تندرست بگريزى ، بهتر از آن باشد كه با پهلوانى كردن ، سر خود به زير پاى آورى . گهار ، اين بگفت و به سوى دل سپاه بگريخت . دو سپاه به دو مىنگريستند . درفش تهمتن در ميان سپاه ، چون درختى بر فراز كوهى بود . رستم كه چنين ديد ، چون گَرد چنان از پسِ او بتاخت كه زمين لآلگون گشت و آسمان ، لاژوردين شد . آنگاه رستم نيزه‌اى بر كمر بند او بزد و گبر او را بدريد و بسان برگ درختى كه بادى سخت بر شاخ آن بوزد ، او را بر زمين انداخت . درفش كبود گهار سرنگون گشت . گويى گهارگهانى هرگز نبود .\r\nچون پهلوانان ايران بديدند كه رستم چه كرد ، از چپ و راست ، گَرد نبرد برخاست . گودرز سرافراز و توس ، آن درفش كاويانى و كوس را بيآوردند . از دل سپاه ايران خروشى برخاست كه : رستم پهلوان ِ لشگرپناه پيروز گشت . آنگاه رستم بفرمود كه : سد سوار نامدار از سپاه ايران به پيش من بفرستيد تا من هم اكنون آن پيل و تخت پيلسته و تاج و گردنبند و دستبند و گرز را از خاقان بستانم و به شاه پيروز و دلير ايران دهم . پس هزار دلاور زره‌دار با گرز گاوسار از سپاه ايران به پيش رستم بيآمدند . رستم به آن ايرانيان گفت : همگى كمر به اين كينه ببنديد . سوگند به جان و سر شاه و به خورشيد و ماه و به خاك سياوش كه اگر نامدارى از ايران زمين از برابر آن سالار چين بگريزد ، كلاه كاغذينى بر سرش نهم « 1 »  و بجز دار يا بند و چاه چيزى نبيند . سپاهيان\r\n\r\n","description":"","footnote":" ( 1 ) - كلاه كاغذين بر سرِ مجرمان مىنهادند . ","page_name":" 812 ","page_number":812},
  {"content":"\r\n\r\nكه بديدند رستم خوى شير دارد و به گاهِ جنگ آرزوى شاخ گوزن مىكند همگى با دلى داغدار به سوى خاقان روى نهادند . رستم سپهبد در پيش ايشان بتاخت و با جنگ خويش ، خون بر آسمان چكانيد . ستاره نيز بر آن رزمگاه مىنگريست . از آن همه گَرد كه از آن رزمگاه برخاست ، ديگر كسى روى دشت را نديد . از بانگ سواران و زخم سرنيزه‌ها هيچ چيز پيدا نبود ، گويى خورشيد در پشت پرده‌اى نهان شده و زمين به زير پاى اسپان آزرده بود . آسمان چون روى زنگى ، سياه گشت . از بسيارىِ كشتگان هيچ راهى بر آن دشت نبود . همهء آن دشت پر از سر و تن و گبر و كلاهخود بود . از گَرد سواران ، ابرى برآمده و همه جا پر از آواز پولاد گشته بود . چه بسيار نامدارانى كه از براى نام و ننگ ، سرهاى خويش را در آن جنگ بدادند . در همان هنگام رستم چنان خروشى برآورد كه گويى زمانه به جوش آمد . گفت : اين پيل و تخت پيلسته و دستبند و افسر و گردنبند و تاج ، تنها سزاوار كى خسرو ، آن شاه نو ، در ايران است . شما را با تاج و فرّ چه كار است ؟ [ با آمدنتان به جنگ 
  ] همگى دستهاى خود را به سوى بند و ميانتان را به خم كمند آورده‌ايد . همهء اينها را به نزديك كى خسرو - آن شاه گيتى - فرستم و نه منشور را بر جاى مىگذارم و نه خاقان چين را . براى شما زنده بودن بس است و اين تاج و نگين از براى كسى ديگر است و گرنه من خاك اين آوردگاه را به زير سُم ستوران تا به ماه برآورم .\r\nگرفتار شدن خاقان\r\nخاقان كه چنين ديد ، زبان به دشنام بگشود و به رستم گفت : اى بدتن بدروان ، ايران و شاه و انجمن شمايان مباد . اين تو هستى كه بايد از من زينهار بجويى . تو سگزى هستى و از هر كسى بدترى . تو بايد سپاهيگرى شاه چين را بكنى . آنگاه سپاهيان دشمن به مانند باد خزان كه بر درختى بوزد ، رستم را تيرباران سختى بكردند . آسمان از پَر تيرها پوشيده گشت . هيچ جنگاورى ، رزمى به مانند آن را در\r\n\r\n","description":"","footnote":"","page_name":" 813 ","page_number":813},
  {"content":"\r\n\r\nخواب هم نبيند . چون گودرز باران آن تيرهاى الماسگون را بديد ، دلش از اندوه رستم بردميد و به رهّام گفت : اى شكيبا ، بيش از اين مايست و به همراه دويست سوار با كمانهاى چاچى و تير خدنگ ، پشت تهمتن را در آن جنگ نگهدار . آنگاه گودرز به گيو گفت : اكنون ديگر هنگام آرامش و انديشيدن نيست . پس سپاهيان را بركش و با دليرانت به سوى دست راست سپاه برو و ببين كه آيا پيران و هومان - كه هرگز بر دودمانشان آفرين مباد و نفرين بر ايشان باد - در كجا هستند ؟ و به تهمتن بنگر كه چگونه در پيش خاقان چين ، آسمان را بر زمين مىزند .\r\nرهّام به مانند پلنگى برآشفت و از پشت تهمتن به جنگ آمد . رستم كه چنين ديد ، به آن رهّام شير گفت : مىترسم كه رَخشم از جنگ خسته گردد . اگر رَخش سست گردد ، من به ناچار بايد پياده شوم ، آنگاه ديگر به خون و خوى آهار داده خواهم شد . اينها سپاهى چون مور و ملخ هستند . پس تو با پيل و پيل بانان آن مكوش و جنگ مكن تا همهء آنها را بسان پيشكشى نو از شنگان و چين براى كى خسرو ببريم .\r\nرستم ، اين بگفت و به سوى سپاهيان دشمن برخروشيد كه : همانا كه با ترك و چين ، اهريمن جفت بادا . اى بخت گم كردگان بيچاره ، اى اندوهخواران زار و ناچيز ، مگر مغزتان از خِرَد تهى گشته بود كه از رستم آگهى نداشتيد و نمىدانستيد كه او اژدها را نيز به مردانگى نمىشمارد و در دشت نبرد ، پيل مىجويد ؟ اكنون كه سرتان از رزم من سير نگشته است ، پس پيشكش من نيز به شما بجز گرز و شمشير نيست . رستم ، اين بگفت و كمند پيچان خويش را از فتراك بگشود و خم آن را در كوههء زين افكند .\r\nآنگاه رخش را از جا برانگيخت . چنان خروشى برآمد كه گوش اژدها نيز دريده گشت . در هر سو كه رستم اسپ مىتاخت ، زمين را از آن دليران پاك مىكرد . خم كمند را به بازو افكنده و چين بر ابروان آورده بود و هيچ آرزويى جز رزم نداشت .\r\nهر گاه كه رستم مهترى را از روى زين با خم كمند خود مىربود ، توس سپهدار در آن رزمگاه ، آواى نفير و كوس را تا به ابر برمىآورد . آنگاه يكى از ايرانيان دست او را مىبست و از آن دشت به سوى كوه مىبرد .\r\n\r\n","description":"","footnote":"","page_name":" 814 ","page_number":814},
  {"content":"\r\n\r\nچون خاقان از پشت پيل بنگريست ، زمين را بسان درياى نيل يافت . رستم به مانند پيلى سوار بر كوهى بلند بود و همهء آن دليران گرفتار خم كمندش گشته بودند .\r\nكركس را نيز از فراز ابر سياه به زير مىآورْد . ستاره و ماه بر آن جنگ او مىنگريستند .\r\nخاقان كه چنين ديد ، يكى از نامداران سپاه خود را كه زبان ايرانيان را به خوبى مىدانست ، بجست و به دو گفت : به پيش اين شيرمرد برو و او را بگوى كه در نبرد تندى مكن . بدان كه سپاهيان چغانى و شكنى و چينى و وهرى بهره‌اى از اين كينه ندارند . تو با شاه ختلان « 1 »  و چين دشمنى و كينه‌اى از مردم بيگانه كه ندارى .\r\nافراسياب نيز شاهى است كه آتش را از آب نمىشناسد . او همهء گيتى را بدين گونه انجمن كرد ، ليك از اين كينه بر خويشتن بد آورْد . اينك كه كسى از ما بىآبرو نيست ، پس آشتى بهتر از جنگ باشد .\r\nفرستاده با زبانى پر از گفتار و دلى پر از شكست به نزد رستم پيل تن آمد و به دو گفت : اى مهتر رزمجوى ، اكنون كه ديگر رزمت بسر آمد ، پس آهنگ بزم كن . بىگمان تو از آن كار گذشته هيچ كينه‌اى از خاقان چين به دل ندارى . پس چون او بازگردد ، تو هم بازگرد . زيرا كه اكنون نبرد به پايان رسيده است . رستم كه چنين شنيد ، به دو گفت :\r\nپس بايد پيلان و تاج و تخت پيلسته را به نزد من بفرستيد . شما كه رو به سوى تاراج ايران نهاديد ، اكنون ديگر چرا بايد اين همه لابه و گفتگو كنيد . ليك اينك كه او مىداند كه سپاهيانش در دستان من هستند ، جانش را به دو ببخشم ، ولى تاج و تخت پيلسته و پيل و گردنبند او از آن من است . فرستاده كه چنين شنيد ، به دو گفت : اى دارندهء رخش ، آهويى كه هنوز در دشت نگرفته‌اى ، مبخش . بدان كه همهء اين دشت پر از مردان سپاهى و پيلان است و خاقان نيز با تاج و گنج و تخت است . پس چه كسى\r\n\r\n","description":"","footnote":" ( 1 ) - خَتْلان ، خُتَّلان ، خُتَلان ، خَتُلان شهرهاى مجتمعى در ماوراءالنهر و نزديك سمرقند بوده‌اند ، شامل اراضى شرق رود وخش تا پنجهير . ر . ك . حموى ، معجم البلدان ، ج 2 ، ص 346 حدود العالم ، ص 347 و تعليقات مينورسكى برهان قاطع ، ماده ختلان و حواشى معين مقدسى ، أحسن التقاسيم فى معرفة الأقاليم ، ج 2 ، ص 420 . ","page_name":" 815 ","page_number":815},
  {"content":"\r\n\r\nمىداند كه روزگار چه پيش خواهد آورد و چه كسى در اين كارزار پيروز خواهد شد ؟ رستم كه چنين بشنيد ، رَخش را از جا برانگيخت و گفت : منم آن شيراوژن ِ تاج بخش زورمند كه كمند خويش به بازو افكنده‌ام . اكنون ديگر گاهِ فريب و پند نيست . براى من خاقان چين يا شير ژيان نيز يكسان است و همه را به خم كمند خويش خواهم آورد . رستم ، اين بگفت و آن كمند تاب دادهء خويش را بيانداخت و ميان آن فرستاده را به بند آورد . آنگاه به سوى پيل سپيدى كه شاهنشاه چين بر آن سوار بود ، آمد . چون به نزديكى آن رسيد ، شاه چين از جان خود نااميد شد . رستم پهلوان پيل تن - آن پسر زال سام - خم كمند خويش را بر آن شاه بيانداخت . درست در همان هنگام كه كمند از دست رستم رها شد ، سر آن شاه نامدار به بند آمد . رستم او را از پيل به زير آورد و بر زمينش بزد . و بدين سان سپاهيان ايرانى بازوى آن خاقان چين را ببستند و رستم او را پياده و بىپيل و تاج و تخت تا رود شهد براند . آنگاه او را به نگاهبانان توس سپرد . توس سپهبد كه چنين ديد ، آواى كوس را تا به آسمان برآورد .\r\nچنين است رسم سراى فريب * گهى بر فراز و گهى بر نشيب\r\nچنين بود تا بود گردان سپهر * گهى نوش و مهر و گهى كين و زهر\r\nيكى را برآرد به چرخ بلند * يكى را كند خوار و زار و نژند\r\nيكى را ز تخت كىء دركشد * يكى را ز خاك سيه بركشد\r\nنه با آنت مهر و نه با اينت كين * كه به دان تويى اى جهان آفرين\r\nجهان را بلندى و پستى تويى * ندانم چه‌اى هر چه هستى تويى\r\nز تو شادمانى و از تو غميست * يكى را فزونى ، دگر را كميست\r\nيكى را برآرى و شاهى دهى * يكى را به دريا به ماهى دهى\r\nيكى را بدادى ، دگر را بده * ميان دو آزاده كينه منه\r\n\r\n","description":"","footnote":"","page_name":" 816 ","page_number":816},
  {"content":"\r\n\r\nشكسته شدن سپاه تورانيان\r\nآنگاه تهمتن دست به گرز گران برد . ديگر بزرگ و خُرد در برابر او يكسان بود .\r\nسراسر آن آوردگاه از كشتگان چنان شد كه راه گذر مور و پشه نيز تنگ گشت . همه‌جا تنهاى بىسر و سرهاى بىتن افتاده بود . از آن همه كشته و زخمى ، جوى خون روان شد . چون آن بخت تابندهء دشمن تاريك شد ، شب نيز نزديك گرديد . ناگهان باد و ابر سياهى برآمد و همه‌جا تاريك گشت . سپاهيان دشمن ديگر سر از پاى نشناختند و راه بيابان را در پيش گرفتند . چون پيران به آن رزمگاه بنگريست ، ديگر بخت را برگشته يافت . به منشور و فرطوس و خاقان چين و ديگر پهلوانان نگاه كرد درفش بزرگان نگونسار گشته و زخميان به خوارى بر خاك افتاده بودند . پس به نستيهن پهلوان و كلباد گفت : ديگر ژوپين و دشنه را بايد نهان سازيم . و بدين سان آن درفش سياه توران نگونسار گشت و ايشان ، لرزان از آن رزمگاه برفتند .\r\nگيو سوى راست سپاه دشمن را تاراج كرد و همهء آن دشت را چون پَر جُرَب « 1 »  ساخت . آنگاه به چپ و راست بتاخت تا بداند كه پيران در كجاست . ليك سرانجام چون دليران ايران ، پيران را نديدند ، به پيش رستم سرافراز بازگشتند . از آن جنگ ، اسپان جنگى تباه گشتند و همه رنجه و خسته گشتند . آنگاه همگى با كام دل به سوى كوه روان شدند و تهمتن نيز در پيش ايشان بود . همهء كلاهخودها و جوشنها پر از خون و خاك و برگستوانها چاك چاك گشته بود . تنشان از رنج ، خسته ، ليكن دلشان از جنگ ، شاد بود . آرى آيين و نهاد گيتى چنين باشد . بدين گونه تا خود را نشستند ، همديگر را بازنشناختند . دست و پاى و تيغشان پر از خون بود و از آن همه كشته ، فراز و نشيب پيدا نبود . پس سر و تن بشستند و دلشان بدين شاد بود كه دشمن را در بند\r\n\r\n","description":"","footnote":" ( 1 ) - جُرَب به پارسى همان درّاج پرنده را گويند . ","page_name":" 817 ","page_number":817},
  {"content":"\r\n\r\nگران بسته بودند .\r\nخواسته بخش كردن رستم\r\nآنگاه رستم به ايرانيان گفت : اكنون ديگر بايد ميان بگشاييم ، زيرا در پيشگاه خداوند پيروزگر ، ديگر نيازى به گوپال و تير و سپر نيست . پس همگى در پيشگاه يزدان سر به خاك سياه نهيد ، زيرا كه هيچيك از نامداران ما كشته نشد تا اكنون از براى آن دلمان دژم باشد . پس از اين كه چنين كرديد ، همگى تاج بر سر گذاريد .\r\nبدانيد آن هنگام كه به كى خسرو - آن شاه گيتى - از كار شمايان آگهى رسيد ، او همهء آن را به من بازگفت كه : توس سپهبد به اين كوه آمده و از پيران و هومان به ستوه آمده است . من از شنيدن آن گفتهء شاه از هوش رفتم و مغزم از براى پيكار به جوش آمد . از آنچه كه بر سر بهرام و گودرز و ريونيز آمده بود ، دلم از آبنوس نيز تيره‌تر گشت . از ايران به شتاب به سوى جنگ تاختم و هيچ در راه درنگ نكردم . چون چشمم به خاقان چين و آن نامداران و پهلوانان كينه‌خواه ، بويژه به كاموس و آن فرّ و برز و يال و دست و گرز او افتاد ، در دل گفتم : ديگر روزگارم بسر آمد . زيرا از آن هنگام كه من كمر به مردانگى ببستم بيشتر از اين سپاهيان و ساز و برگ ايشان ، با اين ساليان زيادى كه بر من بگذشته ، در هيچ كجا نديده‌ام . روزگارى در شبى تيره به ديوان مازندران با آن گرزهاى گرانشان رسيدم . ليك هرگز دلم از مردانگى نپيچيد و هرگز دست از جان نشستم . ولى در اين رزم بود كه روز من تاريك و دل گيتىافروزم سياه گشت . اكنون سزاوار است كه همگى با درد در پيش يزدان پاك به خاك افتيم ، زيرا او بود كه ما را زور و اختر بلند و بخش كيوان و خورشيد بداد . پس مبادا كه كارمان نشيب گيرد و بيم بر ما آيد . و بدانيد كه كارآگهان كى خسرو - آن شاه گيتى كه آفرين بر جانش باد - از كار ما به دو آگهى مىبرند و چون از اين پيروزى ما آگه شود ، آن پيشگاه نامور را مىآرايد و تاج كيانى بر سر مىنهد و به درويشان بخشش بسيار مىكند . پس اكنون\r\n\r\n","description":"","footnote":"","page_name":" 818 ","page_number":818},
  {"content":"\r\n\r\nهمگى جامهء رزم از تن بيرون كنيد و بيآساييد .\r\nغم و كام دل بىگمان بگذرد * زمانه دَم ما همى بشمرد\r\nهمان به كه با جام مِى بشمريم * بدين چرخ ، نامهربان ننگريم\r\nاكنون تا نيمه شب به ميگسارى پردازيم و به ياد بزرگان لب بگشاييم . گيهاندار پيروزگر را سپاس مىگزاريم كه مردانگى و بخت و هنر از اوست . پس سزاوار باشد كه در اين سراى سپنجى ، دل خويش را با درد و رنج نداريم . بزرگان كه چنين شنيدند ، بر او آفرين خواندند و گفتند : كلاه و نگين بزرگى بىتو مبادا . براستى كسى كه كهترى به مانند رستم پيل تن دارد ، سرش از آسمان نيز برتر است . تو خود ، مىدانى كه چه مهربانىاى با ما بكردى ، آسمان از جان تو شاد بادا . ما همگى كشته و بخت برگشته بوديم ، ليك از براى تو بود كه زنده و گيتىفروز گشتيم . آن نژاد تو و آن مادرى كه پسرى چون تو بيآورَد ، پسنديده بادا . آنگاه رستم بفرمود تا آن پيل و تخت پيلسته و تاج زرّين و گردنبند [ خاقان چين 
  ] را بيآورند . خود نيز مِى خسروانى و جام بيآورد و نخست از كى خسرو ، شاه گيتى نام برد . آنگاه از پشت پيل ، چنان كارناى بزد كه آواى آن تا چند كُروه برفت . چون چندى بدين سان ميگسارى كردند و خرّم گشتند ، پهلوانان با شادى و روشن روانى برفتند .\r\nچون شب فرا رسيد و ماه ، تخت خود را بر آسمان نهاد و پيراهن سياه شب را بدريد ، رستم ديده‌بانى را بر آن پهن دشت بپراكند . شب كه بگذشت و دشنهء تابناك خورشيد پديدار شد و همه‌جا بسان ياكندى درخشان گشت ، بانگ تبيره از سراپرده برخاست و پهلوانان سپاه به پيش رستم برفتند . رستم به آن گردنكشان گفت : در هيچ‌جا نشانى از پيران بدست نيآمد . پس بايد به سوى آن رزمگاه رويم و از هر سو سپاهيانى را بفرستيم . بيژن - آن مرد تيز - چون سخنان رستم را بشنيد ، بىدرنگ بدان دشت نبرد شتافت . همه‌جا را پر از كشتگان و زخميانى يافت كه بر خاك افتاده بودند . و زمين پر از سراپرده‌ها و خرگاه‌هاى آراسته بود كه دشمنان بر جاى نهاده و\r\n\r\n","description":"","footnote":"","page_name":" 819 ","page_number":819},
  {"content":"\r\n\r\nرفته بودند . چون به نزد رستم آگهى رسيد كه همه‌جا از تركان تهى شد ، از آن نامردى و خواب ايرانيان بسان شير ژيان برآشفت و زبان به دشنام بگشود و گفت : براستى كه هيچيك از شمايان را خِرَد در سر نباشد . چگونه سپاه دشمن از ميان اين دو كوه بگريختند ؟ مگر به شمايان نگفتم كه ديده‌بانان را به همه‌جا بفرستيد ؟ شما سر به آسايش و خواب سپرديد و دشمن سر به رنج و راه داد .\r\nتن آسان ، غم و رنج بار آورد * چو رنج آورى ، گنج بار آورد\r\nما نيز هر گاه كه تن آسان شويم ، بايد از اندوه ايران زمين هراسان گرديم . آنگاه رستم همچون پلنگى با توس برآشفت و گفت : آيا اينجا خوان است يا دشت جنگ ؟ از اين پس تو بر اين دشت بنگر كه پيران و كلباد و هومان و رويين و پولاد با سپاهى بيآيند و تو نيز با سپاهيان خود به جنگ رَوى ، ليك بدان كه ديگر رستم با تو نباشد و او را به چنگ نخواهيد آورد . پس اگر خودتان توان جنگ داريد ، بجنگيد . من از آن كارزار ، پيروز بازگشتم ، ليك سرانجام ، همهء آنچه كردم تباه گشت . اينك بنگر كه آن ديده‌بان از كدامين گروه است و سرهنگ او چه نام دارد . چون آن ديده‌بان را بيافتى ، بىدرنگ دست و پايش را با چوب بكوب و هرچه دارد ازو بستان و پايش را در بند كن و او را بر پشت پيل بلندى بگذار و بدين سان او را به نزد شاه بفرست تا شايد آرام گيرد . آنگاه همهء خواسته‌هايى را كه سپاهيان ايران در اين جنگ از دينار و گوهر و تخت پيلسته و ديبا و افسر و گنج و تاج يافته‌اند ، به پيش خودت گِرد آور . و به ياد داشته باش كه در اين دشت ، شاهان و نامداران و گنجداران بسيارى از چين و سقلاب و هند و و هر بوده‌اند . پس نخست از اين همه خواسته بايد پيشكشهايى براى شاه بفرستيم ، آنگاه بهرهء من و تو و سپاهيان را جدا سازيم .\r\nتوس سپهبد كه سخنان رستم را بشنيد ، بيآمد و همه را گِرد آورد . همهء پهلوانان به آن دشت نبرد رفتند و كوهى از كمرهاى زرّين و تاج پيروزه و تخت پيلسته و ديبا و دستبند و تير و كمان و برگستوان و گوپال و دشنهء هندى در ميان آن دو كوه بر پا شد .\r\n\r\n","description":"","footnote":"","page_name":" 820 ","page_number":820},
  {"content":"\r\n\r\nهمهء سپاه به آن همه خواسته مىنگريستند . اگر سوار كماندار و گشاده بر و زورمند و دلاورى تير خدنگ چهار پرى را بدانجا كه آن خواسته‌ها گرد آمده بودند ، مىانداخت ، از اينسو به آن سو گذر نمىكرد . چون رستم به آنها بنگريست ، خيره بمانْد و پروردگار گيهان آفرين را فراوان ياد كرد و گفت : براستى كه اين روزگار ناپايدار ، گاهى بزم مىسازد و گاه كارزار .\r\nهمىگردد اين خواسته ، زآن بدين * به نفرين دهد گاه و ، گاه بآفرين\r\nيكى گنج ازينسان همىپرورد * كسى ديگر آيد كزو برخورد\r\nكاموس و خاقان چين بر آن بودند كه ايران زمين را به آتش كشند . ايشان به اين خواسته‌ها و ژنده پيلان و سپاه بسيار و گنج آراستهء خود شاد بودند و يك دَم نيز ياد يزدان نكردند كه آسمان و زمين و زمان و همهء آشكار و نهان را بيآفريد .\r\nز يزدان شناس و ز يزدان سپاس * به دو بگرود مرد نيكىشناس\r\nهمانا كه اين زور و فرّهى و سودمندى و بهروزى ما از يزدان بود . اكنون من اين بزرگان و مهتران هر كشور را با اين تخت و كلاه زرّين ، سوار بر اين ژنده پيلان و نيز هر خواسته و چيز با ارزش ديگرى كه هست سوار بر شتران مست به نزد شاه مىفرستم . بر من سزاوار نيست كه در اينجا درنگ كنم . پس خودم تا شهر گنگ مىتازم و هر گناهكار و خونى را به چنگ مىآورم و گيتى را با دشنهء خويش مىشويم و هيچ بدكارى را بر جاى نگذارم . سرِ بت‌پرستان را بر خاك آورم و راه يزدان پاك را پديدار سازم . گودرز كه چنين شنيد ، به دو گفت : اى نيك انديش ، هميشه برجاى و شاد و با كام دل شاه باشى . آنگاه تهمتن فرستاده‌اى را بجُست كه بتواند با شاه ، گستاخ باشد . پس فريبرز - پسر كاووس - را برگزيد كه به شاه نزديك بود . به دو گفت : اى مهتر نامدار كه هم از نژاد شاهانى و هم خودت شهريارى ، اى هنرمند نژاده و دانشمند ، تو شادانى و كهتران نيز از تو شادند . اينك رنجى ببر و از اينجا نامهء مرا به همراه اين بنديان و خواسته‌ها و شتران و ژنده پيلان و آن افسر و دستبند و گرز و تاج\r\n\r\n","description":"","footnote":"","page_name":" 821 ","page_number":821},
  {"content":"\r\n\r\nو تخت پيلسته به نزد كى خسرو ببر . فريبرز كه چنين شنيد ، به دو گفت : اى هژبر ژيان ، من در اين راه كمر را تنگ ببستم .\r\nنامه نوشتن رستم به كى خسرو\r\nپس رستم دبيرى كارآزموده پيش خواند و سخنهاى بايسته را با او براند . دبير به فرمان او آن نامهء خسروى را با شاهبوى بر پرنيان بنوشت . آغاز نامه ، خداوند را آفرين كرد : او كه هميشه هست و خواهد بود ، خداوند برآورندهء ماه و خورشيد و كيوان ، آن نگارندهء فرّ و ديهيم و زور كه آسمان و زمين و زمان و روان و خِرَد و كيش را بيآفريد . و آفرين خدا بر كى خسرو شهريار باد كه پيوسته برجاى باشد . بدان كه من به فرمان تو به ميان آن دو كوه برسيدم . سپاه سه كشور در آنجا انجمن گشته بودند .\r\nهمانا كه بيش از سد هزار شمشيرزن از سپاه دشمن در آن كارزار بودند . از چين تا به درياى سند ، سپاهيان كشانى و شكنى و چينى و هندى بيآمده بودند . سراپرده و پيلان و تختهاى ايشان از كشمير تا دامان كوه شهد بود . ليك من از نيك اخترى شهريار بود كه نترسيدم و ايشان را به نابودى افكندم . چهل روز پيوسته ميان ما و ايشان جنگ بود . همهء ايشان شهرياران با تاج و تخت و افسر بودند و از آن همه سپاهيانشان گويى گيتى نيز بر ايشان تنگ بود . اكنون در ميان اين دو كوه از آن همه خون و كشته نمىشود گذشت . تا چهل پرسنگ ، زمين از آن خونها همچون گِل گشته است . اگر بيش از اين در اين باره سخن گويم ، نامه دراز گردد . پس بدان كه شهرياران ايشان را با خم كمند خويش از بالاى پيل برگرفتم و اينك ايشان را با پيشكش و گوهرهاى بيشمار به نزد تو اى شاه فرستادم . خود نيز آهنگ رفتن به شهر گنگ دارم تا مگر آن گروى به پيش گرز من آيد . زبانها پر از آفرين تو و سرِ آسمان به زير پاى تو بادا . آنگاه چون نامه را مُهر بكردند ، آن را به فريبرز پهلوان فرّخ نژاد داد . فريبرز نيز با آن شاه و پيلان و بار سه هزار شتر ، شادان به نزد خسرو خراميد . رستم پهلوان پيل تن\r\n\r\n","description":"","footnote":"","page_name":" 822 ","page_number":822},
  {"content":"\r\n\r\nنيز با بزرگان و پهلوانان ، چندى با او برفت و او را در برگرفتن و پدرود كرد . فريبرز هم اشك از ديدگان بباريد .\r\nآنگاه رستم از آنجا به سوى سپاهيان بازگشت . چون شب فرا رسيد و دو زلف سياه آن پديدار گشت ، همهء آن نامداران فرخنده پِى با رامشگران به ميگسارى پرداختند . آنگاه هر يك به آرامشگاه خويش بازگشتند . چون خورشيد به زردى دينار بر پردهء آسمان پديدار گشت ، خروش كارناى از دهليز سراپرده برخاست . تهمتن كمر به تاختن بست و بر آن رَخش كوه‌پيكر بنشست و بفرمود تا سپاهيان ، توشه برداشتند و در آن راه دشوار روان شدند . و بدين سان آن سپاه رزمساز آن راه دراز بيابان را در پيش گرفتند . رستم به توس و گودرز و گيو گفت : اى نامداران و مردان پهلوان ، بدانيد كه اين بار من در اين جنگ ، كار را بر آن بدانديشان به تنگ مىآورم .\r\nچه كسى مىدانست كه اين مرد سِندى چاره‌گر ، از چين و سقلاب و هند سپاه مىآورد . ليك من او را چنان مست و بيهوش سازم و تنش را خاك گور سياوش كنم كه ديگر از هند و سقلاب و شنگان و چين بر او آفرين نخوانند . رستم ، اين بگفت و كوس بزد و گَرد از دشت برخاست . آسمان پر از گَرد و زمين پر از مردان بود . دو ايستگاه از آن رزمگاه برفتند . همه‌جا از كشتگان ، سياه بود . چون به بيشه‌اى رسيدند ، فرود آمدند . همهء زمين و رود آنجا از سپاهيان ، سياه گشت . چندى در آن بيشه بماندند و سپاهيان از رنج راه بيآسودند . برخى با شاى و خرّمى به ميگسارى پرداختند و گروهى نيز از مستى بخفتند . در آن هنگام فرستادگان كشورها و مهتران و نامداران گوناگونى به پيش رستم نامدار بيآمدند و او را پيشكش و باژ و بشار فراوان بدادند .\r\nپاسخ نامهء رستم از كى خسرو\r\nچون چند روز از اين داستان بگذشت ، كسى به نزد شاه ايران آمد و گفت : فريبرز\r\n\r\n","description":"","footnote":"","page_name":" 823 ","page_number":823},
  {"content":"\r\n\r\n- پسر كاووس شاه - بيآمد . پس كى خسرو با نامداران و دليران و سپاهى گِران او را پذيره شد . چون فريبرز به نزديك خسرو رسيد و او را بديد ، زمين را ببوسيد و او را بسيار آفرين كرد . خسرو - آن شاه نامدار - نيز او را بسيار ستود . آنگاه چون به آن بنديان و زخميان و شتران و پيلان بنگريست ، رخ بپيچيد و از آنجا به كنارى رفت و كلاه كيانى از سر بر گرفت و از اسپ فرود آمد و در پيش يزدان بر خاك بغلتيد و گفت : اى گيهاندار پاك ، ستمكارى بر من ستم كرد و مرا بىپدر و با درد و اندوه بساخت . ليك تو مرا از رنج و سختى رهانيدى و به شاهى رسانيدى . و اين چنين بود كه زمين و زمان به پيش من ، بنده شد و گيتى از گنج من آكنده گشت . من در هر كجا تو را سپاسگزارم و از درگاهت مىخواهم كه جان رستم را از من مگيرى .\r\nآنگاه كى خسرو پر از گَرد از آنجا بازگشت و بر آن پيلان و بنديان بگذشت و بر رستم پهلوان آفرين بسيار بخوانْد ، زيرا از او بود كه شادان و روشن روان بود . سپس به كاخ رفت و پاسخ نامه را بنوشت و در باغ بزرگى ، درختى بكاشت . نخست بر كردگار آفرين كرد ، پروردگارى كه نيك و بد روزگار را از او ديد : خداوند كيوان و سپهر گردان كه پرخاش و پيوند و مِهر از اوست ، او كه آسمانى بدين گونه بر پاى كرد و شب و روز را گيتىآراى ساخت ، يكى را چنان تيره بخت بيآفريد و ديگرى را سزاوار تخت شاهى آفريد . پس تو نيز اندوه و شادمانى را از يزدان بشناس و بدان كه از هر گونه‌اى سپاس يزدان بر سر ما است . آن بنديان و پيلان و تخت و تاج و ديباى چينى و تخت پيلسته و اسپان تازى و گردنبند و شتران بسيار و پوشيدنى و گستردنىهاى فراوان كه گفته بودى به اين بارگاه ما رسيد . همهء اينها كه فرستاده‌اى ، ابزار ناز و سور و بزم است . آيا چه كسى بدين گونه به رزم مىآيد ، مگر آن كسى كه از جان خويش سير گشته باشد ؟ بدان كه من از آن رنج بردن تو در برابر آن همه سپاه و براى شب و روز در آن آوردگاه بودنت ، پيوسته اندوهگين بوده‌ام ، ليك با هيچ بيگانه‌اى در اين باره لب نگشودم . شب و روز در پيشگاه يزدان از براى تو - اى پهلوان نيك انديش - ناليدم . براستى سزاوار است اگر هر كه رستم ، پهلوان او باشد ،\r\n\r\n","description":"","footnote":"","page_name":" 824 ","page_number":824},
  {"content":"\r\n\r\nهميشه جوان بماند . آسمان هيچ پرستنده‌اى چون تو نشناسد و پيوسته تو را نيك اختر دارد . بارى ، چون نويسندهء نامه از آن آفرين گويىها پرداخته شد ، مُهر خسرو را - كه بر نگين انگشترى او بود - بر نامه نهاد . آنگاه كى خسرو بفرمود تا جامه‌اى شاهوار بيآراستند و ستام و كمرها بپيراستند و سد كنيز كمربسته و سد اسپ گرانمايه با زين زر و سد بارِ شتر از ديباى چين و سد بارِ ديگر شتر از گستردنى و دو انگشترى ياكند درخشان و افسر زر و مرواريد و يك دست پوشيدنى شاهوار زربفت و دستبند و گردنبند و كمر زرّين بيآوردند . بدين سان براى آن سران پيشكشها بساختند . به فريبرز نيز تاج و گرز و درفش و تيغ زرّين و زرّينه موزه بداد و بفرمود تا با آنها به سوى رستم سپهبد بازگردد و به دو گفت : من در اين جنگ با افراسياب هرگز آرام و خورد و خواب نيابم تا اين كه سر آن شهريار بلند به خم كمند تو به بند آيد .\r\nآنگاه فريبرز به كام دل شاه ايران از آنجا بازگشت .\r\nآگاهى يافتن افراسياب از كار سپاه\r\nپس به افراسياب از آن آتشى كه از دريا برآمد و از كار كاموس و منشور و خاقان چين و آن شكستى كه به توران زمين رسيد ، آگهى شد و او را گفتند : چنان نهنگى از ايران به جنگ ما آمد كه راه گردش آسمان نيز تنگ شد . چهل روز ، يك سره ، شب و روز جنگ بود . از گَرد آن سواران ، آفتاب پديدار نبود . ليك سرانجام چون آن بخت بيدار ما به خواب رفت ، هيچ سوارى از اين سپاه نامور ما در جنگ نماند . ايرانيان همهء بزرگان و مهتران نامور ما را در بند گران آوردند و به خوارى بر پشت پيل افكندند . تا چند كُروه سپاهيان گرد آمده بودند . آنگاه هزاران تن از بزرگان ما را با خاقان چين از اينجا به ايران زمين بردند . از آن همه كشته كه بر آن رزمگاه افتاده بودند ، هيچ كسى را راه رفتن نبود . پيران نيز از سوى ديگر با گروهى از نامداران به سوى ختن رفت . ديگر هيچ سپاه كشانى و چينى و وهرى و يا از شهريان و ديگر جاها بر\r\n\r\n","description":"","footnote":"","page_name":" 825 ","page_number":825},
  {"content":"\r\n\r\nجاى نماند و زمين از بزرگان و پيلان تهى گشت . تا فراتر از سه كُروه ، همه جا پر از خون و مغز است . از سوى ديگر تهمتن كينه‌خواه پيشاپيش سپاهى بدينجا نزديك مىشوند . اگر آن گروه در اينجا به جنگ آيند ، ديگر كوه چون دشت مىگردد و دشت از بسيارىِ كشتگان ، همچون كوه مىشود .\r\nچون افراسياب آن سخن را بشنيد ، دلش پر از درد و سرش پر از دود گشت . آنگاه همهء موبدان و خردمندان را فرا خواند و با ايشان بسيار از كار گذشته سخن راند و گفت : سپاه جنگ جويى از ايرانيان به سوى آن نامداران سپاه ما روى نهادند و سپاه گِران ما را با آن همه ساز و برگ بسيار شكست دادند . از اندوه كاموس و خاقان چين ، گويى مرا بر زمين بسته‌اند . اينك كه سپاهى بدانسان كشته و زخمى گشتند و دو بخش از پهلوانانمان در بند شدند ، بگوييد كه چه سازيم و اين كار را چگونه درمان كنيم ؟ همانا كه سزاوار نيست اين كار را بر دل خويش آسان گيريم . اگر اين چنين كه گفته‌اند رستم پيش رو آن سپاه باشد ، ديگر هيچ سرزمين آبادى در آنجا نخواهد ماند .\r\nاگر رستم آن است كه من ديده‌ام ، بسيار از نبردش سر پيچيدم . آن هنگام كه من سپاهى به نزديكى رى برده بودم ، او كودكى نزار به مانند نِى بود ، ليك بيآمد و تن مرا از زين برگرفت . هر دو سپاه به دو در شگفت مانده بودند . آنگاه ناگهان كمربند و بند جامهء من بگسست و من از چنگ او به زير پايش نگونسار گشتم . نيز بدانيد كه او با بزرگان مازندران چه كرد و بر سر آن مهتران چه آمد و همچنين از آن بديهايى كه او پيش از اين با بزرگان توران زمين بكرده ، آگاهيد .\r\nآن گرانمايگان كه چنين ديدند ، همگى از جاى برخاستند و گفتند : اگر اين نامداران سقلاب و چين بودند كه جوياى رزم و كينه‌خواهى با ايران بودند ، ديگر چرا آن بزرگان را به يارى خواندى و بيهوده آن همه گنج ببخشيدى ؟ هنوز نه كسى از سپاه ما كم شده و نه اين كشور از خون ما تر گشته است .\r\nاينك نيز چرا اين همه از رستم بيم دارى و پيوسته نام دشمن را بر زبان مىآورى ؟ سرانجام همهء ما مرگ است و همگى از آن هنگام كه ميان را\r\n\r\n","description":"","footnote":"","page_name":" 826 ","page_number":826},
  {"content":"\r\n\r\nببسته‌ايم ، هنوز نگشاده‌ايم . رستم نيز اگر بر ما بتازد ، كيفر آن را ببيند . اگر همهء ما كمر به اين كين ببنديم ، هيچ كسى از ايرانيان زنده نخواهد ماند . چون افراسياب شاه پاسخ آن بزرگان را بشنيد ، ديگر خواب و آرام و خورد از ياد ببرد و زبان آوران و دليران و گردنكشان سپاه را برگزيد و در گنج بگشود و ايشان را دينار بداد و بدين سان روان خويش را با خون ، آهار داد . سرانجام چنان سپاهى از آن پهلوانان گرد آمد كه گويى آسمان به كينه‌خواهى آمده بود .\r\nجنگ رستم با كافور مردم خوار\r\nاز سوى ديگر فريبرز با دلى شاد و با آن جامهء شاهوار و تاج و گوشوارى كه شاه فرستاده بود ، به نزد رستم رسيد . رستم پهلوان پيل تن نيز كه او را بديد ، شادمان گشت . آنگاه بزرگان سپاه انجمن گشتند و رستم پهلوان را آفرين كردند و گفتند : زمين از رستم آباد بادا . چشم شاه گيتى بر او شاد و بر و بوم ايران آباد باد . سپس چون آن بزرگان و سران ، جامهء فرستادهء شاه را برداشتند ، فريادى بلند كشيدند كه از ابر نيز بگذشت و گفتند : ما همگى چاكر و بندهء شاهيم و به فرمان و خواست او سر افكنده‌ايم .\r\nآنگاه رستم آن سپاهيان را به شتاب از آنجا براند و به سغد آمدند و دو هفته در آنجا بماندند . رستم در سغد به شكار گورخر و ميگسارى پرداخت . پس از دو هفته سپاه را از آنجا روان ساخت . چون يك ايستگاه برفتند شهرى ديدند كه نام آن بيداد بود . درون آن دژ ، مردمانى آدمخوار زندگانى مىكردند و هر از گاهى زيبا رويى را خوراك خود مىساختند . در خوان شهريار پليد آنجا نيز كنيزان زيبا رويى از كودكان نارسيده براى شاه خوراك فراهم مىآوردند و آن شاه بدين گونه پرورش مىيافت .\r\nتهمتن كه با سپاهيان خود به آن شهر رسيد ، بفرمود تا سه هزار سوار زره‌دار و\r\n\r\n","description":"","footnote":"","page_name":" 827 ","page_number":827},
  {"content":"\r\n\r\nبرگستوانور به همراه گستهم و بيژن - پسر گيو - و هجير - كه پهلوانان هنرمند و جنگاورى بودند - به آن دژ روند . سالار آن دژ پهلوانى به نام كافور بود كه [ از سوى افراسياب 
  ] به آن شهر گمارده شده بود . چون كافور بشنيد كه سپاهى از ايران به سپهبدى يك نامور كينه‌خواه بيآمد ، جامهء جنگ بپوشيد . همهء مردم آن شهر نيز كمندافكن و زورمند و از جنگ جويان استوارى بودند كه بسان پلنگ با كافور به جنگ شتافتند . كافور با گستهم در آويخت و سپاهيانشان نيز با يكديگر جنگ آغاز كردند .\r\nبسان شيرى كه دليرانه به پيش گوزنى آيد ، رزم بكردند . بسيارى از پهلوانان ايران كشته و ديگر رزمجويان نيز از اندوه سرگشته شدند . چون گستهم سپاه را بدين گونه ديد و گيتى را در دست ديو واژونه يافت ، به سپاهيان بفرمود تا نخيز سازند و بر آن سپاه دشمن تيرباران كنند . كافور كه چنين ديد ، به سركشان سپاه خويش گفت : همانا كه پيكان بر آهن كارگر نيافتد . پس همگى با تيغ و گرز و كمند ، سرِ آن سركشان را به بند آوريد . سپاهيان كافور به فرمان او بر ايرانيان بتاختند و گويى از دريا آتش برانگيختند . بسيارى از ايرانيان كشته شدند و بخت بد به ايشان روى كرد .\r\nگستهم كه چنين ديد ، به بيژن گفت : بىدرنگ به نزد رستم برو و او را بگوى كه به شتاب با دويست سوار به يارى ما آيد . بيژن بسان باد برفت و آن سخنان را به تهمتن بگفت . رستم با شنيدن گفتار بيژن به مانند بادى كه از كوه سياه بوزد ، به سوى آن رزمگاه شتافت و به كافور گفت : اى سگ بىهنر ، اكنون اين رزم را بر تو بسر آورم . در همان هنگام كافور به سختى بر رستم - آن درخت بارور خسروانى - بتاخت و به مانند تير ، تيغى را بيانداخت تا بر رستم پهلوان شيرگير آيد . ليك رستم سپر را در پيش گرفت و كافور پرخاشخر فرو ماند . آنگاه كافور كمندى را به سوى توس بيانداخت . رستم بر او فسوس بسيار بكرد و چنان گرزى بر سر آن كافور پرخاشخر بزد كه سر و كلاهخود و گردن او را با هم بشكست و مغز سرش از بينى فرو ريخت و بر زمين افتاد . رستم بدين سان تا در دژ بتاخت . مهتران از كهتران ايشان پيدا نبودند .\r\nسپاهيان كافور به درون دژ رفتند و در آن را ببستند و از آن بالا تير بباريدند . آنگاه به\r\n\r\n","description":"","footnote":"","page_name":" 828 ","page_number":828},
  {"content":"\r\n\r\nرستم گفتند : اى مرد با زور و هوش ، اى پيلى كه پلنگينه پوشيده‌اى ، آيا چون زاده شدى ، پدرت تو را چه ناميد ؟ آيا كمندافكن هستى يا آسمان نبردى ؟ ليك اين را بدان كه رنج بردن در اين شهر كه همگى مردمش پيكار جو هستند ، دريغ باشد . آن هنگام كه تور - پسر فريدون - از ايران بدينجا آمد ، خردمندان را فرا خواند و بنيان اين بارو را با سنگ و چوب و گچ و نِى بيافكند و سرانجام آن را با افسون و رنج ، بدين سان كه مىبينى برآورد و در اين راه گنج بسيار بداد . از آن پس مردان بسيارى رنجها بردند تا اين بارو را بدست آورند و ويران سازند ، ليك هيچيك نتوانستند بر اينجا فرمانروا گردند . پس رنج بردن در اين راه ، ارزشى ندارد . در اين دژ جنگ افزار و خوردنى بسيار است و در زير آن نيز راهى است كه هرچه بخواهيم بدينجا مىآوريم . تو اگر سالهاى سال نيز بجنگى و رنج ببرى ، نتوانى بر اين دژ چيره گردى . از آن افسون تور و دَم موبد ، هيچ بلكن بر آن كارگر نيافتد .\r\nچون رستم سخنان ايشان را بشنيد ، سرش خيره شد و دل سپاهيان نيز تيره گشت ، زيرا آن رزم را چنان كه آرزو مىكردند ، نيافتند . ليك رستم سپاهيان را بر چهار سوى دژ بيآورد . در يك سو سپاهيان زابلى زره‌دار با دشنه‌هاى كابلى در دست بايستادند . در سوى ديگر گودرز جاى گرفت و در يك سو ، توس . گيو نيز با پيل و كوس در پشت سر توس بايستاد . آنگاه رستم كارآزموده كمان را برگرفت . همهء آن دژ از كار او در شگفت گشته بودند . از آن پس هر كه سر خود را از آن بارو بيرون مىآورد ، پيكان رستم بر مغزش فرود مىآمد . سپس ايرانيان پِى آن بارو را بكندند و مردم را از فراز آن به زير كشيدند . آنگاه در زير آن ستونها نهادند و نفت سياه بر آنها بريختند .\r\nچون نيمى از ديوار دژ كنده شد ، بر آن چوبها آتش بزدند . ناگهان آن بارويى كه تور بساخته بود ، به زير آمد . پس رستم سپاهيان را در هر سو گرد آورد و بفرمود تا با كمان و تير خدنگ به جنگ ايشان روند . پهلوانانى كه در آن دژ بودند ، از براى گنج و فرزندان و خويشان و سرزمين خويش ، همگى سرها را به باد دادند . براستى در آن هنگام هر كه از مادر نزاده بود ، گرامىتر بود . آنگاه دليران ايران از اسپ پياده شدند و\r\n\r\n","description":"","footnote":"","page_name":" 829 ","page_number":829},
  {"content":"\r\n\r\nسپر و تير و كمان در دست گرفتند و با نيزه‌داران روان شدند . بيژن و گستهم نيز پيش رو ايشان بودند . دشمن كه آن دَم آتش و باران تير را بديد ، به ناچار بگريخت . چون از باروى شهر بيرون رفتند ، گريزان و گريان راه دشت در پيش گرفتند . پس ايرانيان در دژ ببستند و روى به تاراج و كشتن نهادند . چه بسيار كه بكشتند و فراوان نيز از پير و جوان آن شهر در بند آوردند و بَرده كردند . چه زر و سيم و ستوران و ريدكان و كنيزان و چيزهاى گرانمايهء فراوان كه به چنگ آوردند .\r\nآنگاه تهمتن برفت و سر و تن را بشست و نخست به پيشگاه پروردگار گيهان آفرين رفت و به ايرانيان نيز گفت : شمايان هم از براى آن نيكويىها و پيروزىاى كه به شما رسيد ، همگى يزدان را ستايش و نيايش كنيد . آن بزرگان نيز همگى در پيشگاه پروردگار گيهان آفرين سر بر زمين نهادند . چون از نيايش به درگاه يزدان بپرداختند ، رستم نامدار را آفرين بسيار بكردند و گفتند : همانا هر كه در جنگ به مانند تو نباشد ، براى او نشستن از آبرو جستن بهتر باشد . پيل تن هستى و زهره و چنگال شير دارى و دَمى از پيكار سير نگردى . تهمتن نيز به ايشان گفت : اين زور و فرّ من جامهء شاهوارى است كه يزدان دادگر بر تن من كرده ، ليك بهرهء آن به همه شما مىرسد و نبايد از گيهان آفرين گِله كنيد . آنگاه رستم به گيو بفرمود تا با دو هزار سوار سپردار و برگستوانور تا به سرزمين ختن بتازد و نگذارد كه تركان انجمن گردند .\r\nچون زلف سياه شب پديدار گشت و ماه خميده‌پشت ، فروزان شد ، گيو با آن سواران جنگى به سوى ختن روان گشت . سه روز بگذشت . پس روزى بدان هنگام كه خورشيد ، تاج خود را بنمود و بر تخت پيلستهء آسمان پديدار گشت ، گيو سرافراز كه بسيارى از نامداران دلاور توران و زيبا رويان طراز و اسپان گرانمايه و چيزهاى فراوان ديگرى به چنگ آورده بود ، از توران بيآمد . آنگاه يك بخش از آنها را به نزد شاه فرستاد و همهء آنچه را كه مانده بود به سپاهيان بخشيد .\r\nسپس پهلوانانى چون گودرز و توس و گيو و گستهم و شيدوش و رهّام دلاور و بيژن ، همگى بر پاى خاستند و بار ديگر رستم را آفرين كردند و گودرز به دو گفت : اى\r\n\r\n","description":"","footnote":"","page_name":" 830 ","page_number":830},
  {"content":"\r\n\r\nسرفراز ، براستى كه گيتى نيازمند مِهر تو است . ما نيز شايسته نيست كه از اين پس روز و شب ، بدون آفرين گويى بر تو لب بگشاييم . هميشه شاد و روشن روان زندگانى كنى و خِرَدى پير و بختى جوان داشته باشى . يزدان ، تو را از نژاد پاكى به ما داد و هيچ كس چون تو از چنان مادر پاكى نزاده است . خاندانت پيوسته چنين باشد و مبادا كه اين نژاد بسر آيد . براستى كه تو بىنياز و نيك اخترى و بر مهتران گيتى ، سرور هستى . خداوند گيتى ، پناه تو و زمان و زمين ، نيكخواه تو بادا . نام تو جاودانه در يادها بماند و روزگار به بخت تو آباد باشد . براستى هر كه سراسر روى زمين را پيموده و همه گونه جنگ و آرام و كينه‌خواهى بديده باشد ، هرگز در يك جا بيش از اين سپاهيان و شاهان و پيلان و مردان و اسپان و تخت پيلسته و هر گونه تاجى نديده و از موبد سالخورده‌اى نيز نشنيده است . ستاره نيز بر آن دشت مىنگريست و مىديد كه سپاه ما در آن جنگ ، بيچاره شده است . ما بسيار گِرد اين دژ بگشتيم ، ليك هيچ چاره‌اى براى گشودن آن نيافتيم . از دَم آن دشمن اژدهافش ، خروشان بوديم ليك اين كمند تو بود كه ما را رها ساخت . همانا كه تو تاج ايران و پشت سران و سرافرازى و ما در پيش تو كهترانيم . باشد كه يزدان به پاداش آنچه بكردى ، هميشه چهره‌ات را خندان سازد . ولى ما هيچ توان پاداش دادن به اين كار تو را نداريم و تنها زبانمان پر از آفرين تو است و بس . براستى كه بزرگىِ تو هر روز افزونتر است و تو به تنهايى همآورد يك سپاهى .\r\nچون رستم سخنان ايشان را بشنيد ، دلش شاد گشت و روانش از انديشه آزاد شد . پس بديشان گفت : اى مهتران سرافراز و بيدار و دلاور ، بدانيد كه پشت من به شما ايرانيان ، راست است و دل روشنم بر آنچه كه مىگويم گواه است . آنگاه رستم گفت : اكنون سه روز در اينجا شاد و گيتىفروز بباشيم و به روز چهارم به سوى جنگ با افراسياب برانيم و از آب ، آتش برآوريم . پس همهء آن نامداران به گفتار رستم ، به بزم و خوردن ، روى نهادند .\r\n\r\n","description":"","footnote":"","page_name":" 831 ","page_number":831},
  {"content":"\r\n\r\nآگاهى يافتن افراسياب از آمدن رستم\r\nپس به افراسياب آگهى رسيد كه : سرزمين زادشم « 1 »  ويران گشت . دل افراسياب از شنيدن اين سخن ، پر از انديشه شد و پرنيانى كه بر تن داشت ، چون خارى بر تنش گشت و گفت : ما را سپاه بسيارى است ، ليك آيا چه كسى سالار مىگردد و به پيكار رستم رزمخواه - كه از گرماى تيغش زمين سياه گشته - مىرود ؟ سپاهيان كه چنين شنيدند ، به افراسياب گفتند : اين همه از جنگ با رستم سر متاب . تو همانى كه از خاك آوردگاه ، جوش خون تا به ماه نيز بر مىآورى . تو را جنگ افزار و جنگاوران و گنج بسيار است . پس از چه‌رو دل خود را از كار رستم رنجه مىدارى ؟ از جنگ با يك سوار ، اين چنين اندوهگين مشو و به اين نامداران بنگر . اگر رستم را دليرى پنداريم كه يك سره از آهن نيز باشد ، باز هم او يك تن است . اينك سخن در بارهء او دراز گشت .\r\nپس با اين همه سپاهيانت چارهء او بساز و سر او را از ابر به خاك آور . آنگاه ديگر از يزدان و شاه ايران چه باكى خواهى داشت ؟ نه كى خسرو و تاج و تختش را بر جاى گذاريم و نه آن سرزمين ايران را آباد بگذاريم . به اين سپاه نامدار كه همگى جوان و شايستهء كارزارند ، بنگر . ما همگى از براى سرزمين و زن و فرزند و خويشان خود ، اگر تن به كشتن نهيم ، بهتر از آن باشد كه كشور را به دشمن دهيم .\r\nچون افراسياب سخنان ايشان را بشنيد ، آن نبرد كهن را فراموش كرد و از براى سرزمين نياكانش و نيز از براى خودش ، انديشه‌اى تازه بكرد و گفت : اكنون كه كار بر ما تنگ شده است ، من ساز و برگ جنگ را فراهم آورم و نگذارم كه كى خسرو شاد و پدرام از بخت خود ، بر تخت بنشيند . در روز نبرد ، با جنگ خود ، سر آن زابلى را به خاك آورم . نه نبيرهء خود را برجاى گذارم و نه هيچ پرخاش جوى ديگرى را . و اين\r\n\r\n","description":"","footnote":" ( 1 ) - ر . ك . ، ص 246 . ","page_name":" 832 ","page_number":832},
  {"content":"\r\n\r\nگفتگو را با شمشير فرو نشانم . آنگاه افراسياب بفرمود تا سپاه را بيآراستند و بار ديگر از نو كمر به آن كين ببستند . آن سركشان نيز بر او آفرين بخواندند و سرافرازان را به سوى آن كين بخواندند .\r\nدر ميان پهلوانان و سپاهيان افراسياب ، شيردلى به نام فرغار بود كه از بسيارى دامهاى دشمنان به تندرستى جَسته بود . افراسياب سپهبد نيز جنگ بسيارى ازو ديده و او را در هرجا پسنديده بود . پس افراسياب ، خانه را از بيگانگان پرداخته كرد و [ فرغار را نزد خود خواند 
  ] و به دو گفت : اى مرد خردمند ، هم اكنون به سوى سپاه ايران برو و ببين كه سپاهيان رستم كينه خواه چند تن هستند و چگونه‌اند و چه كسى راهنماى ايشان بدينسو است ؟ پهلوانان نامدار و سواران و كمانداران و نيزه‌وران ايشان كدامند و چه آهنگى دارند ؟ پس فرغار براى جويا شدن از كار سپاه ايران ، روان شد .\r\nچون فرغار از پيش افراسياب برفت ، افراسياب به بيگانگان روى ننمود و با دلى پر از اندوه ، فرزندش - شيده - را به نزد خود فراخواند و به دو گفت : اى پر خرد ، بدان كه سپاه بيشمارى از ايران بيآمد و رستم شيردل - كه با شمشير خويش ، خاك را گِل مىسازد - سپهدار ايشان بود . سرانجام ، آن رستم شيرگير بر پهلوانى چون كاموس و گرگوى و خاقان چين و گهار و منشور و كندر و شنگل - شاه هند - و سپاهى كه از كشمير تا سند بود ، پيروز گشت و بسيارى از ايشان را بكشت يا به بردگى برد . آن درگيريهاى ايشان چهل روز به درازا كشيد و در آن روزها گاهى جنگ مىكردند و گاه آرام بودند . تا اين كه سرانجام رستم با خم كمندش ، خاقان چين را از فراز پيل ، در بند آورد و او را با سواران و پهلوانان و بزرگان هر كشورى و جنگ افزار و شتران و پيلان و تاج و تخت پيلسته به ايران فرستاد . اكنون رستم و آن نامداران و گردنكشان ايران به سوى توران رو نهاده‌اند . پس اينك كه بخت از ما بگرديده است ، من اين گنج و تخت را در اينجا نگذارم و هرچه گنج و تاج و كمر و گردنبند و سپر زرّين در\r\n\r\n","description":"","footnote":"","page_name":" 833 ","page_number":833},
  {"content":"\r\n\r\nاينجاست ، همه را به سوى الماس رود « 1 »  مىفرستم زيرا كه ديگر هنگام آرام و ناز نيست . از آن رستم تيز چنگ در هراسم همانا كه هيچ كسى نيز در كام نهنگ ، تن آسان نباشد . رستم در روز نبرد ، ديگر چون مردمان نباشد ، نه از زخم بر خود بپيچد و نه از درد بنالد . از نيزه و گرز و تيغ و باران تير نيز نترسد . گويى از سنگ و آهن است و نژادش از مردمان نيست و از اهريمن است . در روز كين ، چندان زره و جوشن و كلاهخود و ببر بيان در بر مىكند كه از آن همه بار ، پشت زمين نيز خم مىگردد . آنگاه همچون ابر غرّانى مىغرّد . ژنده پيل نيز ياراى پايدارى در برابر او را ندارد و كِشتى هم در درياى نيل ، توان كشيدن جنگ افزار او را نداشته باشد . اسپى چون كوه به زير خود دارد كه بسان باد مىتازد و گويى نژادش از ابر است . تگ آهوان و زور شير دارد و در دريا و خشكى دلير است . اكنون اگر مىخواهى در بارهء او بيش از اين گويم : در دريا به مانند كشتى است . آنگاه كه سوار بر اسپ بوده ، بسيار با او جنگيده‌ام .\r\nجوشنى از چرم پلنگ بر تن مىكند كه اگر چه آن را بسيار با گرز و تبر بيآزمودم ، ليك هرگز جنگ افزارم بر آن كارگر نيآمد . اكنون او به اين كارزار آمده است . پس ببينيم كه روزگار چگونه باشد . اگر يزدان يار ما باشد و آسمان چنان كه بايسته است ، بگردد ديگر نه ايران برجاى مانَد و نه شهريار آن ، و اين كارزار من نيز بسرآيد . اگر هم كه رستم در اين جنگ پيروز گردد ، من ديگر در اينجا درنگ نكنم و بدانسوى درياى چين رَوم و اين سرزمين توران زمين را براى او بگذارم .\r\nشيده كه سخنان پدر را بشنيد ، به دو گفت : اى شاه خردمند ، تا تخت و تاج بر جاى است ، جاويد باشى . همانا كه تو را فرّ و برز و فرزانگى و نژاد و بزرگى است و نيازى به پند هيچ آموزگارى ندارى . ليك به اين گردش روزگار بنگر . اكنون كه پهلوانانى چون پيران و هومان و فرشيدورد و كلباد و نستيهن شيرمرد ، دلشان شكسته و جنگ افزارشان بر زمين مانده ، پيوسته در اندوه و بيم بسر مىبرند . پس تو\r\n\r\n","description":"","footnote":" ( 1 ) - محل اين رود دانسته نشد . ","page_name":" 834 ","page_number":834},
  {"content":"\r\n\r\nايشان را به نزد خود بخوان و بار ديگر دل ايشان را تيز ساز و سپاهيان را به سوى دشمن روان كن . براستى كه تو برگزيدهء شاهان گيتى و كارآزموده‌اى . سوگند به جان و سرِ شاه سپاه توران و به خورشيد و شمشير و تخت و تاج كه من نيز از كار كاموس و خاقان چين ، دلم پر از درد و سرم پر از كين گشت . اينك بايد كه سپاه را به سوى گنگ برانيم و به سوى مرز ننگريم . آنگاه از چين و ماچين سپاه بخواهيم و پس از آن به سوى آن كينه‌خواهى برويم . چون اين سخنان گفته شد ، افراسياب با دلى پر از كين و سرى پر شتاب به جايگاه خواب خويش برفت .\r\nدر همه جا شب تيره ، چشم دژم خويش را بگشود و ماه كه از اندوه ، پشتش خميده گشته بود ، پديدار گشت و همه جا به سياهى مشك گرديد . چون فرغار از نزديكى سپاه ايران بازگشت ، در همان شب تيره و به هنگام خواب و آرام به نزد افراسياب آمد و به دو گفت : من از اين بارگاه بلند به سوى رستم ديوبند برفتم .\r\nسراپردهء سبز بزرگى ديدم كه سوارى به مانند گرگى غرّان در آن بود . درفش اژدهاپيكر سياهى نيز در پيش آن سراپرده ، گويى سر به ماه برآورده بود . در پيش آن سراپرده نيز تاژى بزده بودند و درفشهاى فراوانى از آن بزرگان نيز در پيش آن برافراشته بودند . در درون تاژ ، ژنده پيل ژيانى بنشسته بود كه ببر بيان بر تن داشت .\r\nاسپ سرخ و سفيدى نيز به پيش پاى او بود كه گويى هرگز آرام نمىگرفت . از كوههء زين آن لگام را فروهشته و كمندى بر فتراك آن گره كرده بود . سپهدار و پهلوانانى چون توس و گودرز و گيو و فريبرز و گرگين و فرهاد دارند . گرازه و گستهم و بيژن - پسر گيو - نيز پيش رو و ديده‌بان سپاهند .\r\nافراسياب از گفتار فرغار اندوهگين گشت و كسى را به نزد پيران پهلوان فرستاد و او را به نزد خود بخواند . پيران سپهدار با بزرگان و پهلوانان به شتاب به نزد افراسياب آمد . پس افراسياب چندى آن گفتار فرغار را بگفت تا ببيند آيا چه كسى در اين جنگ ، همآورد رستم است . پيران كه سخنان او را بشنيد ، به دو گفت : ما از براى سرزمين و فرزند و خويشان خود در اين جنگ خواهيم كوشيد . چون\r\n\r\n","description":"","footnote":"","page_name":" 835 ","page_number":835},
  {"content":"\r\n\r\nافراسياب چنان پاسخى از پيران بشنيد ، ديگر در آن جنگ جستن شتاب بكرد و به پيران بفرمود تا با سپاهيان به سوى رستم كينه خواه رَود . و بدين سان سپاهيان از براى جنگ ، راه دشت در پيش گرفتند . خروش و آواى كوس از دشت برآمد و همه جا از گَرد سپاهيان به سياهى آبنوس گشت . چندان سپاه در آن دشت بود كه گويى گيتى به زير سُم اسپان ايشان نهان گشته بود . پس تبيره زنان خروشيدند و پيلها را بيآوردند .\r\nنامهء افراسياب به پولادوند\r\nافراسياب نيز از ايوان به دشت آمد و بر جنگ ايران شتاب بكرد . پس آنچه كه بايسته بود ، به پيران گفت و از آن دشت بازگشت . آنگاه سراپرده را از بيگانه بپرداختند و نويسنده‌اى را پيش خواندند . افراسياب به شيده گفت : بيش از اين درنگ مكن و با دويست سوار روان شو . سپس افراسياب ، دبير كارآزموده را فراخواند و گفت : راز را نبايد از بزرگان نهان كرد . پس اكنون بند از دل بگشاى و نامه‌اى به پولادوند بنويس . نخست به دادار پاك آفرين كن كه هم نيرو ازوست و هم تباهى خداوند كيوان و سپهر گردان ، خداوند ناهيد و خورشيد درخشنده . آنگاه به پولادوند سپهدار - آن دلاور فرخنده - آفرين كن و او را بگوى كه از رستم نامور تيره كيش و آن مهتران هنرمند چون توس و گودرز و ديگر دليران ايران چه بر سر ما آمد . سپس او را از كار نبيره‌ام ، آن شاه پيروز [ - كى خسرو 
  ] بگوى كه چنان ارجمند بپروراندمش كه او را گزندى از باد نيز نرسيد . اينك اگر بخت ، يارمان باشد ، پولادوند بدين سرزمين آيد . بدان كه بسيارى از سپاهيان ترك و سقلاب و چين در اين كار ، پيچان و نگونسار گشتند . چه بسيار سرزمينها كه بدست دليران ايران ، ويران شده است . همهء يك سپاه را در بند آورده و بَرده كردند و توران را به مانند درياى كرف ، سياه ساختند . اكنون سپاهيان ايشان به مانند كوهى روانند و سپهدارشان رستم\r\n\r\n","description":"","footnote":"","page_name":" 836 ","page_number":836},
  {"content":"\r\n\r\nپهلوان است و سپه‌كش ايشان ، گودرز و سپهبدشان نيز توس است كه آواى كوس را تا به ابر برآورده است . پس اگر رستم بدست تو تباه گردد ، سپاهيان ايشان نيز به اين سرزمين راه نيابند . همانا كه سرزمين ما تنها ازو در رنج است و بس . پس تو در اين كار ، فريادرس ما باش . بدان كه اگر روزگار رستم بدست تو بسرآيد ، بىگمان ، گيتى مرا رام خواهد شد . آنگاه من بيش از نيمى از گنجهاى پادشاهى آباد خويش را براى خود برنخواهم داشت و همهء تخت و ديهيم و گنجهاى ديگر را به تو دهم كه امروز اين پيكار و رنج از آن تو گشته است . چون نامه بدين سان به پايان رسيد ، بر آن مُهر شاه را نهادند .\r\nچون شب فرا رسيد و ماه پديدار گشت ، شيده كه فرستادهء پدر به سوى پولادوند بود - در پيش پدر كمر ببست و از بيم آن گزند ، همچون آتش به نزديك پولادوند شتافت . جايگاه او در كوه چين بود و هيچكسى در آن سرزمين ، همتاى او نبود .\r\nپادشاهى استوار بود كه سرش تا به آسمان رسيده بود . چون شيده به نزد او رسيد ، بر او آفرين كرد و نامهء افراسياب را بداد و از كردار رستم به پيش او ياد كرد و گفت :\r\nبدان كه رستم سپهبد - كه هرگز درود بر او مباد - به مانند شيرى از ايران با سپاهيانى چون پلنگ بيآمد و از آن سرزمين ارزشمند ، دود برآورد . او كاموس و خاقان و منشور و فرطوس را در بند آورد . كمندى به بازو افكنده و چرم شير بر تن كرده و هرگز از پيكار سير نمىگردد . اكنون بر آن است تا خاك توران را به ايران ببرد . پس بگوى كه آن پهلوان ناپاك را چه بگوييم ؟ همهء اندوه و رنج ما ازوست كه مىخواهد هيچ رنگ و بويى در توران برجاى نگذارد .\r\nپولادوند كه برنا و خودكامه و جنگجوى بود ، چون چنين شنيد ، مرزبانان و موبدان را پيش خواند و به ايشان آنچه را كه در نامه بود ، بگفت و بفرمود تا كوس و سراپرده را به دشت ببرند . پس سپاهيانى چون ديو انجمن گشتند و فرياد پهلوانان سپاه به آسمان خاست . پولادوند نيز با سپر و تركش و كمند در پيش ايشان روان گشت و در پس او درفش آن سپاه جاى داشت . بدين سان پولادوند با سپاهيانش از كوه فرود آمد و از\r\n\r\n","description":"","footnote":"","page_name":" 837 ","page_number":837},
  {"content":"\r\n\r\nدريا بگذشت و به نزد افراسياب آمد . بانگ تبيره از درگاه افراسياب شاه برخاست و همهء سپاهيان افراسياب او را پذيره شدند . افراسياب نيز او را در بر گرفت و فراوان از كار گذشته ياد كرد و به او گفت كه تركان از چه كسى در انديشه‌اند و درمان آن كار چيست . آنگاه هر دو انديشناك به ايوان افراسياب شاه خراميدند . افراسياب با او در كار درنگ و شتاب و از خون سياوش كه بر دست او ريخته شد و آن جنگها كه از براى آن رخ داد و از خاقان و منشور و كاموس پهلوان سخن راند و گفت : بدان كه رنج من از يك تن است كه پلنگينه بر تن مىكند و جنگ افزار من بر آن ببر بيان و كلاهخود و سپر چينى او كارگر نيآيد . اكنون كه تو بيابان و اين راه دراز را پشت سر گذاردى و بدينجا آمدى ، پس چارهء كار او را بساز .\r\nپولادوند از شنيدن سخنان افراسياب ، انديشيد كه چگونه آن بند را گشاينده باشد . پس افراسياب گفت : در جنگ جستن نبايد شتاب كرد . اگر رستم همان است كه با گرز گران ، مازندران را تباه كرد و بستد و پهلوى ديو سپيد و جگرگاه پولادغندى و بيد را دريد ، بدان كه مرا در جنگ با او ياراى پايدارى نباشد . پس نمىتوانم آهنگ جنگ با او كنم . هميشه خِرَد رهنماى تو و تن و جان من به پيش خواستهء تو باشد . ليك من او را در اين جنگ ، چاره‌اى مىسازم و بسان پلنگى به گِرد او مىگردم . تو نيز سپاهيانت را در برابر سپاه او برانگيز و بشوران تا از انبوهىِ ما سر رستم خيره گردد . مگر كه با چاره‌گرى بر او پيروز گرديم و گرنه با دستان خويش نمىتوانيم او را شكست دهيم . افراسياب كه سخنان پولادوند را بشنيد ، جانش شاد گشت و مِى و چنگ و تنبور بيآورد . چون پولادوند مست شد ، افراسياب او را به بانگ بلند گفت : بدان كه من خور و خواب و آرام را بر فريدون و ضحاك و جم نيز دژم كردم . بت‌پرستان از آواز من و از اين سپاه گردن افرازم بترسيدند . پس اين رستم زابلى را نيز در آوردگاه ، با شمشير تيز ، ريز ريز كنم .\r\nرزم پولادوند با گيو وتوس\r\nچون روز فرا رسيد و خورشيد ، درفش تابان خويش را بنمود و پرنيان بنفش\r\n\r\n","description":"","footnote":"","page_name":" 838 ","page_number":838},
  {"content":"\r\n\r\nآسمان را زرد رنگ بساخت از درگاه افراسياب شاه ، بانگ تبيره برخاست و خروش سپاهيان تا به ابر برآمد . پولادوند با تنى زورمند و كمندى به بازو در پيش سپاه ايستاده بود . چون هر دو سپاه رده بركشيدند ، آسمان ، بنفش و زمين ، سياه گشت .\r\nتهمتن ببربيان بپوشيد و بر آن رَخش چون ژنده پيل ژيان سوار گشت و برآشفت و به سوى راست سپاه دشمن بتاخت و بسيارى از پهلوانان تركان را بر زمين افكند .\r\nپولادوند كه چنين ديد ، اندوهگين گشت و كمند پيچان خويش را از فتراك بگشود و چون پيلى مست با كمندى به بازو و گرزى در دست ، با توس برآويخت و كمربند او را بگرفت و او را زين برآورد و به آسانى بر زمينش بزد . چون گيو به پيكار او بنگريست و سر توس نوذر را نگونسار ديد ، اسپ خويش را از جاى برانگيخت و آمادهء جنگ با او گشت . پس به مانند نرّه شيرى با آن پولادونِد چون ديو برآويخت .\r\nليك پولادوند كمندى بيانداخت و سرِ گيو پهلوان در بند آمد . رهّام و بيژن به آن زور و برز و دستگاه پولادوند بنگريستند . پس برفتند تا دستان پولادوند را با بند كمند ببندند . ولى پولادوند هوشمند دستى بزد و اسپ را از جا برانگيخت و به جوش آمد و آن دو پهلوان سرافراز و گرانمايه و پيروز و بزرگ را به خاك افكند و به خوارى از روى ايشان بگذشت . همهء سواران بر آن دشت به آن كار او مىنگريستند .\r\nآنگاه پولادوند به پيش درفش كاويانى آمد و آن را با دشنه به دو نيم كرد . ناگهان خروشى از سپاه ايران برخاست . چون فريبرز و گودرز و ديگر پهلوانان ، كار آن ديو جنگى را بدانسان ديدند ، به رستم كينه‌خواه گفتند : بنگر كه پولادوند در اين رزمگاه هيچ پهلوان نامدار و سوارى را نگذاشت كه بر روى زين بماند و همه را با گرز و دشنه و تير و كمند بر خاك افكند . اكنون همهء اين رزمگاه ، يك سره ماتم گشته و تنها رستم مىتواند فريادرس ما در اين كار باشد . ناگهان در آن هنگام از دل سپاه و سوى چپ و راست آن خروش و ناله‌اى برخاست .\r\nگودرز پير با شنيدن آن ناله‌ها بىدرنگ چنين گمان كرد كه پولادوند ، هر سه پسر او - رهّام و بيژن و گيو دلير - را بكشت . پس به درگاه داور دادگر بناليد كه :\r\n\r\n","description":"","footnote":"","page_name":" 839 ","page_number":839},
  {"content":"\r\n\r\nمن آن همه نبيره و پسر داشتم كه بدانها سرم از خورشيد نيز برتر بود . ليك همگى در پيش من به هنگام رزم كشته شدند و اين چنين اختر و روزگار من برگشت . جوانان كشته شدند و من با پيرانه سر بر جاى ماندم . همانا كه ديگر مرا از كلاه و كمر بزرگى ، شرم بادا . دريغ آن نوجوانانم . اين چنين بخت خندانم از من برگشت . بدين سان گودرز كمر برگشاد و كلاه از سر برداشت و خروش و ناله سرداد .\r\nرزم رستم با پولادوند\r\nچون رستم در بارهء گودرز بشنيد ، بسان برگ درخت بلرزيد و سخت دژم گشت .\r\nپس به نزديك پولادوند آمد و او را ديد كه بسان كوهى بلند است . رستم از آنچه كه بر سر آن چهار پهلوان بيآمده بود ، اندوهگين گشت و ايشان را به مانند گورخرى پنداشت و دشمن را همچون شيرى يافت . بيشتر سپاهيان را نيز كشته يافت . پس در دل گفت : ديگر روز ما تيره گشت و سرِ نامدارانمان خيره شد . همانا كه روزگار ما برگشت و آن بخت بيدارمان به خواب رفت . آنگاه رستم ران بيفشرد و برآشفت و اسپ را تيز و آهنگ در آويختن با پولادوند كرد . پس به دو گفت : اى ديو ناسازگار ، اكنون گردش روزگار را ببينى . از سوى ديگر تهمتن ، پهلوانان ايران را پياده بديد . پس به كردگار گيهان گفت : اى برتر از آشكار و نهان ، اگر چشمان من در جنگ نابينا مىگشت ، بهتر از ديدن اين روز تنگ بود كه بدين سان از جنگ با پيران و هومان و اين پولادوند دلاور و ديو ، فرياد پهلوانان ما برآمد و گيو و رهّام و توس و نيز بيژن - كه بر شير نيز فسوس مىكرد - اين چنين پياده گشتند . اسپ آن بزرگان با تير دشمن تباه گشت و بدين گونه پياده به جنگ برخاسته‌اند .\r\nپس رستم با پولادوند ديو برآويخت و كمند تاب داده‌اش را به سوى او بيانداخت .\r\nليك پولادوند - آن سوار نبرده - بترسيد و از آن كارزار سير گشت و گردن خود را خم\r\n\r\n","description":"","footnote":"","page_name":" 840 ","page_number":840},
  {"content":"\r\n\r\nكرد . ولى باز هم به رستم گفت : اى شير دلير نامبردار و كارآزموده كه ژنده پيل نيز از برابر تو بگريزد ، اكنون كوههء درياى نيل را ببينى . اينك به آتش جنگ من و به اين كمند و دل و نيرويم بنگر . از اين پس ديگر نشانى از شاهت و آن نامداران و گردنكشان نيابى و بزرگى را در خواب هم نبينى و اين سپاهيانت را نيز به افراسياب مىسپارم . رستم كه چنين شنيد ، به پولادوند گفت : تا به كِى اين همه مىترسانى و بيم مىدهى ؟ براستى كه زبان هيچيك از جنگاوران اين چنين تيز مباد ، كه اگر چنين باشد ، بىگمان سر خود را به باد دهد . اينك تو اگر چه دلير و سركشى ، ليك نه سامى و نه از آهن يا آتشى . پولادوند با شنيدن گفتار رستم به ياد آن گفتهء كهن افتاد :\r\nكه هر كو به بيداد جويد نبرد * جگر خسته باز آيد و روى زرد\r\nگر از دشمنت بد رسد ، گر ز دوست * بد و نيك را داد دادن نكوست\r\nپولادوند با خود گفت : اين همان رستم است كه در شب تيره با گرز گران ، مازندران را بستد . پس به رستم گفت : اى مرد جنگ آزماى ، چرا بايد اين همه بيهوده در اينجا بايستيم ؟ آنگاه هر دو مرد جنگجوى به مانند پيل ژيان بگشتند و از آن دشت ، گَرد برخاست . رستم پيل تن چنان گرزى بر سر پولادوند بزد كه سپاهيان ، آواى آن را بشنيدند . چشم پولادوند چنان خيره شد كه ديگر دستش ، ياراى گرفتن لگام را نداشت . از آن درد ، بر دست راست بپيچيد و با خود گفت : همانا كه امروز روز سختى و رنج است . از سوى ديگر تهمتن بر آن بود كه با آن زخم گرزى كه بزد ، مغز سر پولادوند از دو گوشش بيرون ريزد . ليك چون پولادوند همچنان بر روى زين بمانْد ، تهمتن ، پروردگار گيهان آفرين را بخواند و گفت : اى برتر از گردش روزگار ، اى پروردگار و گيهاندار و بينا اگر اين جنگ من داد نيست و با اين جنگ ، روانم در گيتىِ ديگر آباد نخواهد بود ، پس روا مىدارم اگر كه بدست پولادوند ، روان از تنم بگسلد . ليك اگر اين افراسياب است كه بيدادگر است ، پس تو جان و زور و هنر مرا از من مگير زيرا كه اگر من بدست او كشته شوم ، ديگر هيچ جنگ جو و كشاورز و\r\n\r\n","description":"","footnote":"","page_name":" 841 ","page_number":841},
  {"content":"\r\n\r\nپيشه‌ورى در ايران نماند و خود سرزمين ايران نيز برجاى نماند .\r\nپس رستم به پولادوند روى كرد و گفت : اى ديو ، اكنون كه گزند گرز پهلوانان را ديدى و دستانت آن لگام سياه را نمىتوانند بگيرند ، پس پياده بشو و زينهار بخواه .\r\nليك پولادوند گفت : از اين گرز ، هيچ گزندى بر من نيآمد . و بدين سان آن دو با كينه با يكديگر سخن گفتند . آنگاه پولادوند با چاره و افسون ، دشنه‌اى از الماس بيآورد .\r\nليك آن هم به ببر بيان رستم كارگر نيآمد . پولادوند ديو كه چنين ديد ، جگرش پر از خون شد و چون تيغش به رستم نرسيد ، خشمگينانه با روزگار برآشفت و از آن يال و دوش رستم اندوهگين گشت و بار ديگر به رستم زال گفت : اين ببر بيان و گبر مردرى « 1 »  و اين كلاهخود تيره رنگت را از سر و تن بيرون كن و زرهى ديگر بپوش تا من نيز همان را بپوشم و به پيش تو بشتابم . ليك رستم گفت : اين كار ، شدنى نيست و اين ابزار كارزار را از خود دور نسازم و تو نيز همان را كه دارى نگاهدار . پس بار ديگر پولاد گرانمايه و رستم پهلوان بگشتند ، ليك جنگ افزار آن پهلوانان بر آن ببر بيان رستم و نيز بر گبر پولاد كارگر نيآمد . پس پولاد جنگى به رستم گفت : در هنگام كُشتى است كه مردانگى آشكار گردد . پس به كشتى بپردازيم و دوال كمر يكديگر را بگيريم و ببينيم كه روزگار ، چه كسى را در آن كارزار ، پيروز مىگرداند . رستم به دو گفت : اى ديو ناسازگار ، تو در برابر زخم دليران پايدار نيستى و پيوسته به مانند روباه ، مىخواهى كه فريب و چاره‌اى به كار گيرى . ليك اين ، تو را سودى نبخشد و تنها سر خود را در بند آورى . اكنون نيز مىخواهى در اين كُشتى ، بند و افسون به كار برى تا كمند را از گردن خويش دور دارى . سرانجام آن دو با يكديگر پيمانى سخت ببستند تا هيچيك از سپاهيان به يارى هيچكدام از ايشان نيآيد و آنها نيز يار و فريادرسى نخواهند . اين بگفتند و از اسپان فرود آمدند .\r\n\r\n","description":"","footnote":" ( 1 ) - مُرْدَرى به پارسى به معناى ميراث است . ","page_name":" 842 ","page_number":842},
  {"content":"\r\n\r\nكُشتى گرفتن رستم و پولادوند\r\nپس آن دو پهلوان سرافراز و كينه‌جوى به كشتى گرفتن روى نهادند و پيمان بستند كه هيچ‌كسى از دو سپاه به كينه‌خواهى نيآيد . ميان آن دو سپاه ، نيم پرسنگ بود .\r\nچون پولادوند و تهمتن - آن دو شير دژم - بهم برآويختند ، ديگر ستاره نيز بر آن جنگ مىنگريست . دست بر يكديگر بسودند و دوال كمر هم را بگرفتند . از سوى سپاه توران ، چون شيده ، آن بر و يال رستم را بديد ، آه سردى از جگر بركشيد و به پدر گفت : اينك اين زورمندى كه او را رستم ديوبند مىخوانى ، با نيرويش سر آن پولادوند ديو پهلوان را به خاك آورَد . آنگاه ديگر مردان ما خواهند گريخت . پس بيهوده با چرخ گردان ستيز مكن . افراسياب كه چنين شنيد ، به شيده گفت : از اين سخنى كه بگفتى ، مغزم پر شتاب گشت . پس برو تا ببينى كه پولادوند چگونه به كُشتى با رستم مىپردازد . آنگاه او را به زبان تركى راهنمايى كن تا مگر رستم پيل تن را به زير پا آرد . به او بگو كه چون رستم را به زير آوردى ، آنگاه با شمشير با او بجنگ .\r\nليك شيده گفت : ولى پيمان شاه با او در پيش سپاهيان ، جز اين بود . اكنون اگر پيمان شكن و تيز مغز باشى ، هيچ كار نغزى از تو سر نزند . پس اين آب روشن را سياه مگردان ، زيرا كه آهوجويان « 1 »  ، آن را نيك ندانند . افراسياب كه آن سخنان را از شيده بشنيد ، برآشفت و به پسرش بدگمان گرديد و به دو گفت : بدان كه اگر پولادوند ديو از اين مرد بدخواه گزند يابد ، هيچكسى ديگر در اين رزمگاه زنده نماند . و تو نيز تنها هنرى كه دارى ، زبانت است . آنگاه خود افراسياب شاه دلير به مانند شيرى به آن آوردگاه شتافت و به پيكار آن دو مرد شير و پهلوان و دلير كه چون تندر مىخروشيدند ، نگاه كرد . پس به پولاد گفت : اى سوار دلير ، اگر او را در اين كشتى به\r\n\r\n","description":"","footnote":" ( 1 ) - آهوجويان به پارسى به معناى عيب‌جويان است . ","page_name":" 843 ","page_number":843},
  {"content":"\r\n\r\nزير آورى ، جگرگاه او را با دشنه بشكاف . و بدان كه تو را هنر و كار كردن بايد ، نه گزافگويى و لاف زدن .\r\nاز سوى ديگر چون گيو آن شتاب و گفتار افراسياب را با پولادوند و پيمان شكنى آن بدگمان را بديد ، اسپ را از جا برانگيخت و به نزد رستم شتافت و به دو گفت : اى جنگجوى ، اكنون كهتران را چه فرمانى مىدهى ؟ به آن پيمان بنگر كه چون افراسياب جاى رنج و شتاب را بديد ، بيآمد تا دل پولادوند را برافروزد و او را بيآموزد تا در كشتى ، دشنه به كار گيرد . ليك رستم به گيو گفت : جنگاور ، من هستم و اين منم كه در كشتى گرفتن ، استوار و پايدارم . پس شمايان چرا بايد اين چنين بيم داشته باشيد و دلتان به دو نيم گردد ؟ من هم اكنون سر آن پولادوند ديو را از آسمان به خاك آورم . ليك اگر در اين جنگ ، زور دست به كار نيآيد ، چرا بايد بيهوده دل مرا شكست ؟ اگر اين جادوگر كم خِرَد از پيمان يزدان بگذرد ، شما نيز ديگر باكى از پيمان شكستن نداشته باشيد زيرا اين او بود كه با اين كار خويش ، خاك بر سر خود ريخت . پس آنگاه شمايان نيز چون شير ، چنگ بيازيد . رستم ، اين بگفت و بر و گردن آن نهنگ جنگى را بگرفت و پولادوند را نيرويى بنمود و بسان چنارى او را از جا بركَند و به گردن برآورد و بر زمينش زد . آنگاه بر كردگار آفرين كرد . ناگهان خروشى از سپاه ايران برآمد و تبيره زنان بيآمدند و دَم كارناى و خروش سنج و دراى هندى تا به ابر خاست . همه گمان كردند كه پولادوند بر آن خاك ، چون مار پيچان گشته و كشته شده است . رستم نيز چنان پنداشت كه همهء استخوانهاى پولادوند از هم بگسسته و رخسارش به زردى گل شنبليله گشته است . پس رستم به سوى سپاه ايران و توران بنگريست و سوار بر آن رَخش دلير گشت و تن آن پولادوند اژدها را بر زمين گذارد .\r\nچون رستم پهلوان شيرگير به پيش ردهء سپاه ايران آمد ، پولاد تيز بنگريست و ناگهان از خاك ، بر پشت زين اسپ جست . گويى زمين را درنورديد . آنگاه با دلى پر خون و رخسارى پر اشك به نزد افراسياب گريخت . [ چون به نزد او رسيد ، 
  ] چندى از هوش برفت و بر آن خاك تيره بخفت . از سوى ديگر چون تهمتن ، پولاد را زنده يافت و\r\n\r\n","description":"","footnote":"","page_name":" 844 ","page_number":844},
  {"content":"\r\n\r\nسپاهيان را بر سراسر آن دشت ، پراكنده ديد ، دلش تنگ تر گشت . پس سپاه را براند و گودرز كارآزموده را فراخواند و بفرمود تا همچون ابر بهارى بر ايشان بارانى از تير ببارند . پس بيژن از سويى و گيو و گرگين و رهّام دلاور از سوى ديگر ، گويى آتش برافروختند و گيتى را با دشنهء خود سوختند . پولادوند كه چنين ديد ، به سپاهيان رو كرد و گفت : ديگر نه بخت و نه گنج و نام بلند ماند . پس چرا بايد ديگر سر را به باد داد و رزم كرد . و بدين سان پولادوند كه از رستم ، بند جانش از هم مىپاشيد ، سپاه را به پيش افكند و برفت .\r\nگريختن افراسياب از رستم\r\nپس از اين رخداد ، پيران به افراسياب گفت : اكنون ديگر كشور ما چون دريا گشت . مگر تو را نگفتم كه با بودن اين رستم شوردست ، نتوان در اين سرزمين به زينهار نشست . اين تو بودى كه با ريختن خون جوانى بيچاره ، دل ما را با پيكان تير زخم زدى . اكنون كه ديگر هيچكسى با تو در اينجا نمانده و پولاد ديو برفت و سپاهيان را با خود ببرد ، از چه رو در اينجا مانده‌اى ؟ همانا كه افزون برسد هزار سوار برگستوانور ايرانى كه رستم شيرگير ، پيش رو ايشان است ، در اينجايند . زمين پر از دشمن و آسمان پر از تير است . چون سپاه ايران از دريا و دشت و كوه بيآمد و ديگر پهلوانى از آدميان برايمان نمانْد ديو را آزموديم و اين جنگ و پيكار و فريادها بشد كه ديدى . اكنون چون رستم بيآمده است ، تو را ياراى پايدارى در برابر او نيست و راهى ندارى جز اين كه از پيش او به روى . بايد كه با ويژگانت پنهانى به سوى درياى چين رَوى و همهء سپاه را ، رده بركشيده در اينجا بگذارى .\r\nپس افراسياب سپهبد كه دست خود را از آن رزم ، كوتاه ديد ، آنچه را كه پيران به دو گفت ، بكرد . درفشش برجاى ماند و خودش به سوى چين و ماچين شتافت . آنگاه سپاهيان با يكديگر روياروى گشتند و زمين بسان ابرى سياه گشت . تهمتن به بانگ\r\n\r\n","description":"","footnote":"","page_name":" 845 ","page_number":845},
  {"content":"\r\n\r\nبلند گفت : نيزه و تير و كمان به كار نبريد و تنها با شمشير و گرز بكوشيد و هنرهايتان پديدار سازيد . پلنگ آنگاه كه نخچير را بر بالين خويش ببيند ، به كين مىتازد . پس همهء سپاهيان فريادى كشيدند و نيزه‌هايشان را بر كوه بگذاشتند . آنگاه در و دشت آن آوردگاه از كشتگان چنان گشت كه راه رفتن نبود . گروهى از سپاه توران از ايرانيان زينهار خواستند و برخى نيز بگريختند . سپاهيان بىسپهبد توران ، تار و مار گشتند و همهء آن دشت پر از تنهاى بىدست و گردن بود . پس رستم به سپاه ايران گفت : ديگر كشتن بس است . زمان هر از گاهى براى كسانى ديگر است . گاهى بار آن زهر است و زمانى هم ترياك . اينك همگى جامهء رزم از تن بيرون كنيد و نيك كردارىِ خود را افزون سازيد .\r\nچه بندى دل اندر سپنجى سراى * كه دانا نداند سرش را ز پاى\r\nزمانى چون آهرمن آيد به جنگ * زمانى عروسى پر از بوى و رنگ\r\nبىآزارى و خامشى برگزين * كه گويد كه نفرين به از آفرين ؟\r\nآنگاه رستم از آن چيزهايى كه از سپاه توران بر دشت مانده بود ، دينار و جامه‌هاى نو و دست نخورده را به سپاهيان بخشيد و ريدكان و اسپان و پيلان سياه را نيز به نزد شاه ايران فرستاد و افسر و مشك و شاهبوى را نيز از براى خويش برداشت و هر چيزى را كه بر آن رزمگاه برجاى ماند ، به سپاهيان داد . سپس نشان افراسياب را بجست . ليك در هر جاى كوه و دشت و دريا كه جستند ، هيچ نشانى از افراسياب نيافتند . پس جشنگاه و ايوان او را ويران ساختند و همهء شهر آباد او را به آتش كشيدند و بسوختند .\r\nبازگشتن رستم به درگاه شاه\r\nرستم بسيارى از گنجهاى توران زمين را بجست و بيافت . شتر نيز آن اندازه يافت\r\n\r\n","description":"","footnote":"","page_name":" 846 ","page_number":846},
  {"content":"\r\n\r\nكه ديگر سپاهيان بىنياز گشتند . پس با آنها و تخت و جنگ افزار گرانمايه‌اى كه از توران بدست آورد ، به همراه سپاهيانش به سوى ايران شتافت . خروش و ناله كارناى و زنگ و دراى هندى برآمد . و بدين سان سپاهى با آن همه رنگ و بوى به سوى ايران روى نهادند .\r\nچون از رستم به شاه ايران آگهى رسيد ، از شهر و بارگاه ، خروشى برخاست و بانگ تبيره تا به ابر برآمد و فرياد كردند كه : رستم ، آن دارندهء گوپال و ببر بيان بيآمد .\r\nهمهء مهتران و كهتران شادمان گشتند و دل شاه نيز چون بهشت برين گشت و پيوسته بر كردگار آفرين بكرد . آنگاه كى خسرو از جاى بجنبيد و بفرمود تا پيل را بيآوردند .\r\nهمه‌جا را به آذين بيآراستند و مِى و ساز و رامشگران بخواستند . چون شاه گيتى از جاى خود روان شد ، از هرجا بانگ تبيره و ناى برآمد . همهء روى پيل را پر از مشك و مِى و لركيماس كرده بودند . پيل بان افسر پر نگارى بر سر نهاده و گوشواره از گوش بيآويخته بود . همه‌جا را مِى و لركيماس و درم ريختند و بر آنها مشك و شاهبوى افشاندند . در هر سوى شهر ، از كران تا كران ، رامشگران بنشسته بودند و آواى ايشان در همه‌جا به گوش مىرسيد .\r\nچون تهمتن برسيد و تاج كى خسرو سرافراز را بديد و همه‌جا را پر از آواز يافت ، از اسپ فرود آمد و كى خسرو را نماز برد . خسرو از او در بارهء آن راه دراز بپرسيد و او را در برگرفت و چندى بدانسان درنگ كرد . آنگاه آن شاه گيتى بر رستم نامور و پهلوان شيردل آفرين خواند و به آن رستم پيل تن فرمود تا با او بر پيل سوار شد . سراسر آن راه ، كى خسرو دست رستم را در دست گرفته بود . پس به او گفت : چرا اين همه در آنجا ماندى و بر جان ما آتش [ دورى خود را 
  ] افكندى ؟ رستم به شاه گفت : ما هيچگاه بىتو دلشاد نبوديم . از سوى ديگر پهلوانانى چون توس و فريبرز و گودرز و گيو و رهّام و شيدوش و گرگين دلاور از پسِ شاه مىراندند و مردم بر سر ايشان گوهر مىافشاندند . پس همگى به سوى ايوان شاه و آن بارگاه نامور بيآمدند . شاه بر تخت بنشست و رستم نامدار نيز در نزديك او نشست . فريبرز و گودرز و رهّام و گيو نيز با\r\n\r\n","description":"","footnote":"","page_name":" 847 ","page_number":847},
  {"content":"\r\n\r\nديگر نامداران دلاور بنشستند . آنگاه كى خسرو از آن رزمگاه و رنج پيكار با سپاه توران بپرسيد ، گودرز به دو گفت : اى شهريار ، در بارهء اين كارزار ، سخنهاى بسيارى است ، ليك نخست بايد آرامش گزينيم و ميگسارى كنيم ، آنگاه بدرستى از اين كار بپرسى .\r\nپس خوان نهادند و شاه بخنديد و به دو گفت : براستى كه گرسنه بودى . سپس مِى و رامشگران را نيز به آن خوان بيآورد و در بارهء افراسياب و پولادوند و آن كُشتى و كمند تاب داده و خاقان و كاموس و اشكبوس و آن سپاه نيرومند با پيل و كوس توران بپرسيد . گودرز به دو گفت : اى شهريار ، همانا كه هيچ سوارى چون رستم از مادر نزايد . اگر ديو و شير يا اژدها نيز به جنگ او آيد ، از چنگ درازش رهايى نيابد . هزار آفرين بر شهريار و بويژه بر اين رستم پهلوان نامدار باد . كى خسرو تاجور از شنيدن آن سخنان ، چنان شاد شد كه گويى سر به كيوان برآورد . پس گفت : اى پهلوان ، تو شيرى بيدار و روشن روانى براستى :\r\nكسى كش خرد باشد آموزگار * نگه دارد اين گردش روزگار\r\nچشم بد از اين پهلوان دور و همهء زندگانيش در سور باد . و بدين سان كى خسرو و آن پهلوانان يك ماه به ميگسارى و شادى پرداختند و رامشگران نيز سخنهاى رستم را با ناى و رود و سرودهاى پهلوى مىخواندند .\r\nبازگشتن رستم به سيستان\r\nتهمتن يك ماه را در پيشگاه شاه و در نزد او به ميگسارى پرداخت . آنگاه به شاه گفت : اى شهريار پر هنر و نامور ، اگر چه تو با دانش و نيك خويى ، ليك مرا آرزوى ديدن روى زال در سر است . كى خسرو - آن شاه گيتى - كه چنين شنيد ، در گنج بگشود و از هر چيز گرانمايه‌اى كه در نهان داشت ، از ياكند و تاج و انگشترى و ديبا و جامهء شوشترى و كنيزان با افسر و گوشواره و سد اسپ و سد شتر با زين و بار و\r\n\r\n","description":"","footnote":"","page_name":" 848 ","page_number":848},
  {"content":"\r\n\r\nتبوكهاى « 1 »  زرّين و پر از مشك و داربوى « 2 »  و دو پاى افزار زرّين و دو گرز كه بر آنها - چنان كه سزاوار آن نامدار بود - گوهرهاى شاهوار نشانده بودند ، همه را به نزد تهمتن فرستاد و خود نيز تا دو ايستگاه با او برفت . آنگاه چون خسرو از آن راه دراز در رنج افتاد ، رستم از اسپ فرود آمد و او را نماز برد و پدرود كرد و از ايران برفت و به سوى زابلستان شتافت . از آن پس ديگر سراسر گيتى بر شاه ايران راست گشت و آن چنان كه مى خواست بر گيتى فرمان راند .\r\nاينك رزم كاموس را به پايان رساندم . گفتارى دراز بود كه يك پشيز نيز از آن نيفتاد . اگر از اين داستان ، يك سخن نيز كم شده باشد ، ماتم به روانم آيد . از كار پولادوند نيز دلم شادمان است ، زيرا كه هيچ بر آن افزوده نگشت . اكنون رزم اكوان را از من بشنو كه كارش با رستم نامدار چگونه بود .\r\nداستان جنگ رستم با اكوان ديو\r\nآغاز داستان\r\nاى خردمند روشن روان ، ببين كه چگونه بايد كردگار روان و خِرَد را ستود ، آنگاه او را ستايش كن و بدان كه همهء دانش ما با بيچارگى ما همراه است . پس همانا كه بر بيچارگان بايد گريست .\r\nايا فلسفه‌دان بسيارگوى * نپويم به راهى كه گويى بپوى\r\nسخن هيچ بهتر ز توحيد نيست * به ناگفتن و گفتن ، ايزد يكيست\r\nتو هر آنچه كه به چشم بينى و با خِرَدت سازگار باشد ، بر دلت نشيند . تو اگر\r\n\r\n","description":"","footnote":" ( 1 ) - تبوك به پارسى به معناى طبق است .  ( 2 ) داربوى به پارسى به معناى عود است . ","page_name":" 849 ","page_number":849},
  {"content":"\r\n\r\nسنجيده‌اى ، پس راه سنجيده نيز بپوى و گرنه از اين گفتگوى بپرهيز . خويشتن را بس بزرگ پنداشته‌اى ، ليك تو همانى كه در يك دَم ، روان از تنت بيرون مىشود .\r\nروزگار بر تو مىگذرد و آرامش تو در سراى ديگرى ، بجز اينجا باشد . پس نخست پروردگار گيهان آفرين را ياد كن و ياد او را بنياد پرستش خويش ساز . او كه آسمان از او برپاست و ما را به نيك و بد راهنماست . چون بنگرى ، گيهان را پر از شگفتى بيابى ، ليك هيچكسى ابزار داورى آن را ندارد . روان و تن آدمى نيز پر از شگفتى است . پس نخست بايد از خود اندازه گرفت . و ديگر اين كه هر روز آسمان بر فراز سرت چهره‌اى نو مىنمايد . اينك اگر تو بر اين گفتهء دهگان كه از روزگار باستان گفته است ، همداستان نيستى ، بدان كه چون خردمند ، اين داستان را بشنود ، به دانش مىگرايد و به اين گفتار نمىگرود . ليك چون چَم « 1 »  آن را به يادش آورى ، رام مىگردد و ديگر نمىستيزد . پس تو نيز گفتار آن دهگان پير را - اگر چه دلپذير هم نباشد - بشنو .\r\nخواستن خسرو ، رستم را براى جنگ اكوان ديو\r\nدهگان سخنگوى چنين ياد كرد كه : روزى كى خسرو از بامداد ، گلشن را چون باغ بهارى بيآراست . پس بزرگانى چون گودرز و زنگه و گستهم و برزين - پسر گرشاسپ و از نژاد جم - و گيو و رهّام كارآزموده و گرگين و خرّاد بيآمدند و به پيش آن شهريار بنشستند و با شادكامى به ميگسارى پرداختند . چون نُه تَسو « 2 »  از روز بگذشت ، چوپانى از دشت به درگاه شاه و به پيش خسرو آمد و زمين را ببوسيد و به آن شاه فرّخ‌نژاد گفت : گورخرى به مانند ديوى كه از بند رها گشته باشد ، در ميان رمه پديد آمده است . دَم او به مانند نرّه شير است و يال اسپان را از هم مىگسلد . رنگش به\r\n\r\n","description":"","footnote":" ( 1 ) - چَم به پارسى ، معنى را گويند .  ( 2 ) - تَسو به پارسى به معناى ساعت است . ","page_name":" 850 ","page_number":850},
  {"content":"\r\n\r\nزردى خورشيد است و گويى آسمان را با آب زر بشسته است . راه سياهى از يال تا به دُم او كشيده شده است . با آن سرين گِرد و دست و پاى بلند ، گويى اسپ زرده‌اى است .\r\nخسرو چون سخنان چوپان را بشنيد ، بدانست كه آن گورخر نيست ، زيرا كه گورخر از اسپ نيرومندتر نباشد . ديگر اين كه خود خسرو كارآزموده بود و از كارآگهان نيز بشنيده بود كه چشمه‌اى كه آن چوپان ، گله‌هاى خود را در آنجا رها كرده بود و نگاه مىداشت ، همان چشمه‌اى است كه اكوان ديو در آنجاست همان ديوى كه گيتى ازو پر از فرياد بود . پس شاه به چوپان گفت : اكنون بدانستم كه آن گورخر نيست ، پس تو ديگر در اينجا نمان . آنگاه شاه به پهلوانان گفت : اى نامداران با فرّ و جاه ، اينك بايد پهلوانى چون شير ژيان به اين كار كمر ببندد . خسرو به هر كه بنگريست ، هيچيك از آن پهلوانان را براى آن كار نپسنديد و شايسته نديد ، بجز رستم زال كه او در هر كارى فريادرس بود . پس نامه‌اى پر از مِهر و داد بنوشت و آن را به گرگين - پسر ميلاد - داد و به دو گفت : تو اين نامه را به مُروا « 1 »  به نزد پسر زال ببر و شب و روز به شتاب برو و در زابلستان نيز مياساى . چون به آنجا رسيدى درودهاى فراوان و مهربانانهء ما را به او برسان و او را بگوى كه : آسمان بىتو مبادا . پس چون اين نامه را بخوانْد ، به او بگو : همانا كه فرّ من از تو پر از رنگ و بوى است . پس اينك روى بنماى و چون نامه را بخواندى ، ديگر در زابل نمان و بدينجا شتاب .\r\nگرگين بسان باد دمان و يا چون گوزنى كه از جان خود بترسد ، بيرون شد . چون به نزديكى زابلستان رسيد ، رستم - آن سپهر پهلوانان - را پياده بديد . پس به نزديك او رفت و او را نماز برد . رستم از او در بارهء آن راه دراز بپرسيد . آنگاه چون فرمان شاه را بشنيد ، به شتاب به بارگاه كى خسرو تاخت و خاك پِى تخت او را ببوسيد و بر بخت او آفرين خواند و گفت : شاها تو مرا خواسته بودى . اكنون بيآمدم ، تا ببينم آهنگ چه\r\n\r\n","description":"","footnote":" ( 1 ) - مُروا به پارسى به معناى فال نيك است . ","page_name":" 851 ","page_number":851},
  {"content":"\r\n\r\nدارى . من به هر آنچه كه تو فرمان دهى ، كمر بسته‌ام . بهروزى و مهترى جفت تو بادا .\r\nچون خسرو رستم را ديد ، او را بنواخت و در كنار خويش بر تخت بنشاند و به دو گفت : اى پهلوان ، هميشه شاد و روشن روان زندگانى كنى . بدان كه روز من با ديدن تو فرّخ مىباشد و همهء بخت من از جان بيدار تو است . اكنون اى پيل تن ، كارى پيش آمده كه از ميان اين انجمن بزرگ ، تو را بخواستم . پس از براى تاج و گنج كمر به اين كار ببند . چوپان به من گفت كه گورخرى رها ، در ميان گله پديد آمده است . آنگاه كى خسرو از همهء آنچه كه از چوپان بشنيده بود ، به رستم سخت راند و به دو گفت : اكنون اين رنج را بر خويشتن بسنج و برو و خود را از گزند او نگاهدار ، شايد كه او اهريمنى كينه‌جوى باشد . رستم كه چنين بشنيد ، به شاه گفت : با بخت تو است كه پرستندگان تخت تو از هيچ چيز نترسند . بدان كه شير و ديو و اژدهاى نرّ هم كه باشد ، از شمشير تيز من رهايى نخواهد يافت .\r\nجستن رستم ، ديو را\r\nپس رستم با كمندى در دست و اژدهايى به زير ، به مانند نرّه شيرى از براى آن شكار ، به آن دشتى كه گله‌هاى آن چوپان در آنجا بودند و آن ديو نيز از آن سو مىگذشت ، برفت . سه روز در آن مرغزار جستجو كرد و در پيرامون آن گله‌هاى اسپان به شكار پرداخت . به روز چهارم ناگهان آن را بديد كه به مانند باد باختر « 1 »  در آن دشت از برابر او بگذشت . بيرونش همچون اسپ درخشان زرّينى بود . ليك در زير پوستش پتيارهء زشتى بود . چون رستم او را بديد ، رخش دلاور را از جا برانگيخت . ليك چون به دو نزديك شد ، آهنگ ديگرى كرد و با خود گفت : اين را نبايد با دشنه تباه ساخت و كشت ، بايد كه به خم كمند گرفتارش سازم و بدين سان\r\n\r\n","description":"","footnote":" ( 1 ) - باد باختر همان باد شمال است . ","page_name":" 852 ","page_number":852},
  {"content":"\r\n\r\nبه نزديك شاه ببرم . ولى درست در همان هنگام كه آن گورخر دلاور ، كمند رستم را بديد ، ناگهان از برابر چشم او ناپديد گشت . رستم كه چنين ديد ، بىدرنگ بدانست كه آن گورخر نيست و با او اكنون چاره‌گرى مىجويد ، نه زور . و بدانست كه او تنها اكوان ديو است . پس رستم با خود گفت : از دانا شنيده‌ام كه اين جاى اكوان ديو است كه گفته‌اند پوست گورخر را مىكَنَد و بر تن مىكند . پس بايد اكنون او را با شمشير چاره كنم و بر آن پوست زرّين و زردش ، خون بدوانم .\r\nدر همان هنگام ، بار ديگر آن ديو در آن دشت پديدار شد . رستم سپهبد ، رخش تيزتگ خود را از جا برانگيخت و از بالاى آن اسپِ چون باد ، كمان را به زه كرد و تيرى به مانند آذرگشسپ بيانداخت . ليك درست در همان هنگام كه رستم كمان كيانى را بركشيد ، بار ديگر آن گور از برابر چشم او ناپديد گشت . و بدين سان رستم سه شبانه‌روز در آن پهن دشت ، اسپ بتاخت . ليك سرانجام تشنه و گرسنه گشت و سرش از خواب بر كوههء زين مىافتاد . چون تشنگىاش سخت شد ، ناگهان چشمه‌اى چون گلاب در برابر او پديدار گشت . پس رستم فرود آمد و رَخش را [ نيز 
  ] آب بداد . كمندش به بازو بود و ببر بيان را به تنگى بر تن بسته بود . پس زين را از رخش برداشت و آن جناغ پلنگ را به جاى بالين خود نهاد و نمد زين را در پيش آن آب بيافكند . آنگاه رخش را در آن چراگاه رها ساخت و خود از ماندگى بخفت .\r\nافكندن اكوان ديو ، رستم را به دريا\r\nدر همان هنگام اكوان كه رستم را از دور ، خفته بديد ، همچون باد به سوى او تاخت . چون به نزد او رسيد ، زمين را گِرد ببريد و رستم را با آن زمين ، از آن دشت برداشت و به آسمان برد . رستم كه از خواب بيدار گشت ، از جاى بجنبيد و با ديدن آن كار ، اندوهگين گشت و سرش پر از انديشه شد . با خود گفت : آن ديو پليد برايم دام خون گسترد . دريغ اين دل و زور و يال و زخم شمشير و گوپال من . همانا كه از\r\n\r\n","description":"","footnote":"","page_name":" 853 ","page_number":853},
  {"content":"\r\n\r\nاين كار ، گيتى ويران گردد و كام افراسياب برآيد . ديگر نه گودرز و خسرو و توس برجاى ماند و نه تخت و كلاه و پيل و كوس . از آنچه كه بر سرم آمد ، گيتى را بد رسيد و اين چنين بختم تيره گشت . ديگر چه كسى از اين ديو واژونه ، كين خواهد خواست ؟ براستى كه هيچ‌كس همآورد او نگردد .\r\nچون رستم برجاى بجنبيد ، اكوان به او گفت : اى پيل تن ، اكنون بگو آرزو دارى كه تو را از آسمان به سوى آب اندازم يا به سوى كوه ؟ رستم كه گفتار او را بشنيد و گيتى را در نزد ديوان ، واژگونه ديد « 1 »  ، با خود گفت : اگر مرا بر كوهسار بياندازد ، تن و استخوانم خُرد گردد و ديگر به كار نيآيد . اكنون او كه نه سوگند مىشناسد و نه پيمان ، هرچه او را بگويم ، جز آن مىكند . اگر به او بگويم كه مرا در آب بيافكن تا به كام نهنگان شوم ، اين ديو واژونه ، مرا به كوه خواهد افكند تا ريز ريز گردم . اينك بايد چاره‌اى بسازم تا مرا به آب اندازد . پس رستم به دو گفت : داناى چين در اين باره گفته است : كه هر كه در آب كشته گردد ، روانش سروش را در مينو « 2 »  نبيند و به زارى در همان آب بماند و به سراى ديگر نرود . پس مرا بر كوه بيانداز تا ببر و شير ، چنگال من دلير را ببينند .\r\nچون اكوان ديو ، آن سخن را از رستم بشنيد ، بسان دريا خروشى برآورد و گفت :\r\nپس تو را در جايى خواهم افكند كه از دو گيتى نهان گردى و به زارى در اينجا بمانى و به سراى ديگر راه نيابى . و بدين سان اكوان ديو ، رستم را به درياى ژرفى بيانداخت و سينهء ماهيان را ، نساجامهء او ساخت . رستم درست در همان هنگام كه از آسمان به سوى دريا رسيد ، به شتاب ، تيغ كين را از ميان بركشيد . چون نهنگان ، آهنگ جنگ او را بديدند ، از جنگ با او سر بتافتند . رستم با دست چپ و پاهاى خويش شنا كرد و با دست ديگر از ميان آن دشمنان ، راهى بجست . و آن كار ، ديرى نپاييد . آرى ، كسى كه مرد جنگ است ، چنين باشد .\r\n\r\n","description":"","footnote":" ( 1 ) - در نزد ديوان ، كارها بر عكس و واژگونه است .  ( 2 ) - مينو همان بهشت را گويند . ","page_name":" 854 ","page_number":854},
  {"content":"\r\n\r\nاگر ماندى كس به مردى به پاى * زمانه پِى او نبردى ز جاى\r\nو ليكن چنين است گردنده دهر * گهى نوش بار آورد ، گاه زهر\r\nو بدين سان رستم با مردانگى خويش ، خود را از دريا به خشكى رساند و دشت را بديد . پس پروردگار را كه تن بنده‌اش را از بد مىرهاند ، ستايش گرفت . آنگاه برآسود و بند از ميان بگشود و آن ببر بيان را در كنار چشمه نهاد و كمند و زرهش را خشك بكرد . سپس چون شير دژم ، زره بر تن كرد و به كنار آن چشمه‌اى كه در آنجا خفته بود و آن ديو بدگوهر بر او آشفته بود ، آمد . ليك رَخش درخشان در آن مرغزار نبود . رستم با روزگار تند گشت و برآشفت و آن زين و لگام را از پاى چشمه برداشت و تا بامداد از پِى رخش بگشت .\r\nچنين است رسم سراى درشت * گهى پشت زين و گهى زين به پشت\r\nرستم همچنان پياده برفت تا اين كه به مرغزارى رسيد كه در آن آبها روان بود و در هر جايش آواز پور و قمرى به گوش مىرسيد . در آن بيشه ، گله‌دار اسپان افراسياب به خواب رفته بود و رَخش به مانند ديوى در ميان آن ماديانان فرياد مىكشيد . چون رستم آن را بديد ، كمند كيانى را بيافكند و سر رخش را در بند آورد . آنگاه گَرد ازو پاك كرد و زين برنهاد و يزدان نيكىدهش را ياد بكرد . پس لگام بر سرش افكند و سوار گشت و دست به شمشير تيز برد و بر آن شمشير ، نام يزدان را بخواند و آن گله‌ها را به سويى ديگر براند .\r\nليك در همان هنگام آن گله‌دار ، چون بانگ اسپان را بشنيد ، سرآسيمه از خواب بيدار گشت و سوارانى را كه با او بودند ، بخواند و ايشان را بر اسپ سوار كرد . پس هر يك از ايشان كمندى و كمانى در دست گرفتند تا ببينند كدامين بدگمان را ياراى اين رسيده كه به نزديك اين همه سوار در اين مرغزار آيد . از آن رو سخت بتاختند . چون رستم آن شتابندگان را بديد ، زود تيغ تيز از\r\n\r\n","description":"","footnote":"","page_name":" 855 ","page_number":855},
  {"content":"\r\n\r\nميان بركشيد و بسان شير بغرّيد و گفت : من رستم ، پور دستان سامم . آنگاه دو گروه از ايشان را با شمشير بكشت . چوپان كه چنين ديد ، پشت به دو كرد و از برابرش بگريخت . ليك رستم با كمانى به زه كرده و به بازو افكنده ، در پس او بتاخت .\r\nآمدن افراسياب به ديدار اسپان خويش و كشتن رستم ، اكوان ديو را\r\nاز سوى ديگر ، افراسياب با پهلوانان و باده و ساز به سوى آن دشت و چشمه كه هر ساله چوپان ، گله‌ها را در آنجا رها مىساخت ، بشتافت تا با ديدن اسپان ، دَمى انديشه از دل بكاهد . چون به نزديكى آن مرغزارها رسيد ، هيچ نشانى از اسپان و آن چوپان نديد . در همان هنگام خروشى از دشت بيآمد و اسپان بر يكديگر بگذشتند .\r\nپهلوانان از دور ، نشان پِى رخش را بر خاك بديدند . چون چوپان به پيش شاه توران رسيد ، از همهء آن كار شگفتى كه بديده بود ، با او سخن راند و گفت : رستم به تنهايى گلهء اسپان را از دشت ببرد و بسيارى از ما را نيز بكشت و برفت . تركان كه شنيدند رستم به تنهايى به جنگ آمده است ، با يكديگر گفتند : اين كار ديگر براى ما از شوخى بگذشت ، بايد كه همگى زره بر تن كنيم . ما اين چنين خوار و زار و زبون گشته‌ايم كه يك تن به كشتن ما مىآيد . پس نبايد كه اين كار را ناچيز پنداريم و رها سازيم .\r\nپس افراسياب - سپهدار تركان - با چهار پيل و سپاهيان از پِى رستم روان گشتند .\r\nچون به دو نزديك شدند ، رستم كمان را از بازو بيرون آورد و بشتافت و به مانند ژاله‌اى كه از ابر بارد ، بر ايشان تير و تيغ پولادين بباريد . چون شست تن از مردان دلير توران بر خاك افتادند ، آنگاه رستم به مانند شيرى دست به گرز برد و چهل تن ديگر\r\n\r\n","description":"","footnote":"","page_name":" 856 ","page_number":856},
  {"content":"\r\n\r\nاز آن نامداران را بكشت . افراسياب شاه كه چنين ديد ، اندوهگين گشت و پشت بنمود و بگريست . رستم نيز آن چهار پيل سپيد را از او بستد . ديگر آن سپاهيان توران از گيتى نااميد گشتند . رستم نامدار از پسِ افراسياب و سپاهيانش تا دو پرسنگ ، به مانند ابر بهارى و بسان تگرگ بر ايشان گرز باريد و پيوسته آواى چاك چاك از كلاهخودها به گوش رسيد . آنگاه بازگشت و همهء آن پيل و بنه و رمهء ايشان را با خود برداشت .\r\nسپس چون با دلى جنگ ساز به سوى آن چشمه بازگشت ، بار ديگر اكوان به او برخورد . پس به رستم گفت : آيا از نبرد سير نگشتى ؟ از دريا و جنگ با نهنگان برستى و باز همچون پلنگ غرّان به اين دشت آمدى . اكنون روزگارى را ببينى كه ديگر كارزار نجويى . چون تهمتن گفتار آن ديو را بشنيد ، بسان شيرى غرّان خروشى برآورد و كمند پيچان خويش را از فتراك بگشود و بسوى آن ديو بيانداخت و ميانش را در بند آورد . آنگاه رستم بر روى زين بپيچيد و گرز گران را به مانند پتك آهنگران برآورد و همچون پيل مست ، آن را بر سر ديو بزد و با يك زخم ، مغز سرش را خُرد بكرد . پس از اسپ فرود آمد و دشنهء آبگونش را بيرون كشيد و سر جنگجوى آن ديو را ببُريد . آنگاه بر كردگار آفرين كرد ، زيرا آن پيروزى را ازو يافت « 1 »  .\r\n[ ليك تو كه اين داستان را شنيدى 
  ] ديو را همان مردم بد بدان كه يزدان را سپاسگزار نيست . پس تو هر كسى را كه از راه مردمى بگذشت ، او را از ديوان بشمار آور و از آدميانش مدان . اگر خِرَد به اين گفته‌ها نمىگرود ، شايد كه چَم آن را به نيكى در نمىيابد . نيز اكوان ديو را هم پهلوانى زورمند و ستبر بازو و بلند بالا بدان كه نامش گوان بود و تو نيز او را اكوان ديو مخوان و به زبان پهلوى ، گوان بخوان .\r\n\r\n","description":"","footnote":" ( 1 ) - مجمل التواريخ و القصص ، ص 48 . ","page_name":" 857 ","page_number":857},
  {"content":"\r\n\r\nچه گويى تو اى خواجهء سالخورد * چشيده ز گيتى بسى گرم و سرد\r\nكه داند كه چندين نشيب و فراز * به پيش آرد اين روزگار دراز\r\nتگ روزگار از درازى كه هست * همى بشكند گردن پيل مست\r\nكه داند كز اين گنبد تيز گرد * درو سور چندست و چندى نبرد\r\nبازگشتن رستم به ايران زمين\r\nچون رستم سر آن ديو پست را از تن جدا كرد ، بر آن اسپ كوه‌پيكر سوار گشت و همهء آن بنه‌هايى را كه سپاه توران رها ساخته بود و آن اسپانى را كه به چنگ آورده بود ، يك سره به پيش آورد و با آن پيلان و خواسته‌ها برفت . پس از آمدن رستم با آن فرّهى به شاه آگهى كردند و گفتند : او از اينجا برفت تا با خم كمند خويش ، گورخر گيرد ، ليك ديو و پيل و پلنگ خشكى و نهنگ دريا به جنگش آمد . ولى سرانجام شير و ديو و آن مردم جنگجوى نيز از تيغ او رها نگشتند . شاه كه چنين شنيد ، آهنگ پذيره شدن او را كرد و پهلوانان نيز كلاه بر سر نهادند . آنگاه درفش شاهنشاه را با كارناى و دراى و ژنده پيل ببردند . و بدين سان شاه و سپاهيان با شادمانى او را پذيره گشتند . چون رستم درفش شاه سرافراز را بديد كه در راه پديدار گشت و به پذيرهء او آمده ، از اسپ فرود آمد و خاك را بوسه داد . پس خروش سپاه و پيل و كوس برخاست . رستم سر نامور خويش را بر خاك نهاد و گفت : اى خسرو تابناك ، هرگز مهترى چون تو به پيش بندهء كهتر خويش پذيره نيآمد بويژه به پيش من كه كهترين بندهء شاه و از نژاد كيانم . خسرو كه چنين شنيد ، مهربانانه بر او آفرين كرد و گفت :\r\nروزگار هرگز كسى را چون تو به ياد ندارد . آسمان با تيغت يار باد و جان ما نيز هميشه از تو شاد باشد . ديگر سران سپاه نيز در برابر او از اسپ پياده گشتند . آنگاه\r\n\r\n","description":"","footnote":"","page_name":" 858 ","page_number":858},
  {"content":"\r\n\r\nشاهنشاه بر زين ، ران بيفشرد و به رستم - آن سرِ سركشان و مهتر تاج بخش - بفرمود تا بر رخش سوار گردد .\r\nپس از آنجا با دلى گشاده و نيكخواه به ايوان شاه آمدند . آنگاه رستم آن گله‌هاى اسپان را ميان ايرانيان بخش كرد و براى خود هيچ برنداشت و همان رخش را نگاهداشت . پيلان را نيز به پيش پيل شاه - آن دارندهء تاج و تخت - فرستاد . يك هفته ايوان را بيآراستند و مِى و ساز و رامشگران را بيآوردند . در هنگام ميگسارى بود كه رستم لب به سخن گشود و داستان اكوان را به پيش شاه ياد كرد و گفت : من هرگز گورخرى به آن خوبى و سرافرازى و رنگ و بوى او نديدم . هر كه با شمشير پوست بر او مىدريد ، ديگر دوست و دشمن او را نمىبخشيد . سرش چون سر پيل و مويش دراز و دهانش پر از دندانهايى به مانند گراز بود . چشمانش سپيد و لبانش سياه بود و كسى را ياراى نگريستن به تنش نبود . هيچ اسپى به زورمندى او نباشد . ليك من با دشنه سر از تنش جدا ساختم . در همان هنگام خونش به مانند باران از او به آسمان برشد و همهء دشت همچون درياى خون گشت . كى خسرو از شنيدن آن سخنان ، در شگفت شد و چون جام خويش بنهاد ، آفرين بخواند و گفت : آفرين بر آن پروردگار كه چنين پهلوانى بيآفريد . همانا كه هيچكس اين شگفتى را نديده و نشنيده است كه كسى از مردمان به كردار و مردانگى و بالا و ديدار رستم باشد . اگر كردگار آسمان مرا از داد و مهر خويش بهره نداده بود ، چنين چاكرى را در گيتى نداشتم تا هر زمان با او ديو و پيل را شكار كنم .\r\nو بدين سان دو هفته را بدانگونه با شادى به ميگسارى و ياد كردن از رزم گذراندند . به سديگر هفتهء تهمتن آهنگ آن كرد كه با شادى و خرّمى بازگردد . پس به شاه گفت : مرا آرزوى ديدار زال سام در سر است و چنين آرزويى را نشايد نهفتن .\r\nپس زود مىروم و باز مىگردم ، زيرا كه بايد آهنگ كينه‌خواهى كرد . همانا كه شايسته نيست كين سياوش را با گرفتن اين اسپان و گله‌ها به آسانى رها كرد . كى خسرو - آن شاه گيتى - كه چنين شنيد ، در گنج بگشود و از گوهرهاى گرانمايه‌اى كه در نهان\r\n\r\n","description":"","footnote":"","page_name":" 859 ","page_number":859},
  {"content":"\r\n\r\nداشت ، جامى پر از مرواريد و پنج جامهء شاهوار زربفت و ريدكان رومى زرّين كمر و كنيزان با گردنبند زر و تخت پيلسته و تاج و گردنبند و ديبا و دينار و گستردنيهاى بسيار به نزد رستم فرستاد و گفت : اين پيشكش را نيز با خويشتن ببر . ليك يك امروز را بايد با ما باشى ، آنگاه آهنگ رفتن كنى . رستم نيز آن روز را با شاه بماند و چندى نبيذ بخورد . آنگاه پگاه آهنگ رفتن كرد . شهريار نيز تا دو پرسنگ با او برفت و به هنگام پدرود كردن ، او را در برگرفت . چون رستم راهى شد ، كى خسرو سپهدار نيز از آنجا بازگشت . از آن پس گيتى ، يك سره بر دست او راست گشت و آنسان شد كه او مىخواست .\r\nبرين گونه گردد همى چرخ پير * گهى چون كمان است و گاهى چو تير\r\nاكنون كه سخن از كار اكوان با رستم پهلوان پر هنر به پايان رسيد ، از رزم بيژن بگويم كه چگونه بوده . رزمى كه بر آن يك سره بايد گريست .\r\n\r\n","description":"","footnote":"","page_name":" 860 ","page_number":860},
  {"content":"\r\n\r\nكتابنامه\r\nشاهنامه‌ها\r\n1 - فردوسى ، ابو القاسم ، شاهنامه ، تصحيح ژول مول ، تهران : كتابهاى جيبى ، 1363 خورشيدى ، چاپ سوم ، تهران : سخن ، 1373 خورشيدى ، چاپ چهارم .\r\n2 - ، شاهنامه ، بايسنقرى ، تهران : شوراى مركزى جشن شاهنشاهى ايران ، 1350 خورشيدى ، چاپ اول .\r\n3 - ، شاهنامه ، تصحيح : ى . ا . برتلس ، مسكو : انستيتوى خاورشناسى فرهنگستان علوم شوروى ، 1963 ميلادى ، چاپ اول .\r\n4 - ، شاهنامه ، تصحيح : وولّرس ، به اهتمام : عباس اقبال ، تهران : بروخيم ، 1313 خورشيدى ، چاپ اول .\r\nتحقيقات\r\n5 - آثار البلاد و اخبار العباد ، ترجمه : محمد مراد بن عبد الرحمن ، تصحيح : سيد محمد شاهمرادى ، تهران : دانشگاه تهران ، 1371 خورشيدى ، چاپ اول ، ج . 1 .\r\n6 - ابن اثير ، عز الدين على ، تاريخ كامل ، ترجمه : ابو القاسم حالت ، تهران : علمى ، بىتا ، چاپ اول ، ج 3 . ( وقايع قبل از اسلام ) .\r\n7 - ابن اسفنديار ، بهاء الدين محمد بن حسن ، تاريخ طبرستان ، تصحيح : عباس اقبال ، تهران :\r\nخاور ، بىتا ، چاپ اول ، ج 1 .\r\n8 - ابن بلخى ، فارسنامه ، به اهتمام : گاى لسترنج و آلن نيكلسون ، تهران : دنياى كتاب ، 1363 خورشيدى ، چاپ دوم .\r\n\r\n","description":"","footnote":"","page_name":" 861 ","page_number":861},
  {"content":"\r\n\r\n9 - ابن خردادبه ، ابو القاسم عبيدا . . . بن عبدا . . . ، المسالك و الممالك ، ترجمه : حسين قره‌چانلو ، تهران : مترجم ، 1370 خورشيدى ، چاپ اول .\r\n10 - ابن خلدون ، عبد الرحمن ، العبر ، ترجمه : عبد المحمد آيتى ، تهران : موسسه مطالعات و تحقيقات فرهنگى ، 1363 خورشيدى ، چاپ اول ، ج 1 .\r\n11 - ابن قتيبه ، ابى محمد عبدا . . . بن مسلم ، المعارف ، تصحيح : ثروت عكاشه ، 1960 ميلادى .\r\n12 - ابن نديم ، محمد بن اسحاق ، كتاب الفهرست ، ترجمه : محمد رضا تجدد ، به كوشش : مهين جهان بگلو ، تهران : اميركبير ، 1366 خورشيدى ، چاپ سوم .\r\n13 - اسدى طوسى ، ابو نصر على بن احمد ، گرشاسپ‌نامه ، به اهتمام : حبيب يغمايى ، تهران :\r\nبروخيم ، 1317 خورشيدى ، چاپ اول .\r\n14 - اصطخرى ، ابو اسحاق ابراهيم ، مسالك و ممالك ، به اهتمام : ايرج افشار ، تهران : علمى و فرهنگى ، 1368 خورشيدى ، چاپ اول .\r\n15 - اصفهانى ، حمزة بن حسن ، تاريخ پيامبران و شاهان ، ترجمه : جعفر شعار ، تهران : اميركبير ، 1367 خورشيدى ، چاپ دوم .\r\n16 - اعتماد السلطنه ، محمد حسن ، تاريخ طبرستان ، تصحيح : ميترا مهرآبادى ، تهران : دنياى كتاب ، 1373 خورشيدى ، چاپ اول .\r\n17 - ، مرآة البلدان ، تصحيح : عبد الحسين نوائى و ميرهاشم محدث ، تهران : دانشگاه تهران ، 1367 خورشيدى ، چاپ اول .\r\n18 - بلعمى ، ابو على محمد بن محمد ، تاريخ بلعمى ، تصحيح : ملك الشعراء بهار ، به كوشش :\r\nمحمد پروين گنابادى ، تهران : زوار ، 1353 خورشيدى ، چاپ دوم ، ج 1 .\r\n19 - بلينتسكى ، آ . ، خراسان و ماوراءالنهر ، ترجمه : پرويز ورجاوند ، تهران : مؤسسه مطالعات و تحقيقات فرهنگى ، 1371 خورشيدى ، چاپ دوم .\r\n20 - بهار ، مهرداد ، پژوهشى در اساطير ايران ، تهران : توس ، 1362 خورشيدى ، چاپ اول .\r\n21 - بهار و ادب فارسى ( مجموعه مقالات ملك الشعراء بهار ) ، به كوشش : محمد گلبن ، تهران :\r\nكتابهاى جيبى ، 1371 خورشيدى ، چاپ سوم ، ج 2 .\r\n22 - بيرونى ، ابو ريحان ، آثار الباقيه ، ترجمه : اكبر داناسرشت ، تهران : خيام ، 1321 خورشيدى ، چاپ اول .\r\n23 - بيرونى ، ابو ريحان ، التفهيم لاوائل صناعة التنجيم ، به اهتمام : جلال الدين همايى ، تهران :\r\n\r\n","description":"","footnote":"","page_name":" 862 ","page_number":862},
  {"content":"\r\n\r\nبابك ، 1362 خورشيدى ، چاپ دوم .\r\n24 - پور داوود ، ابراهيم ، خرده اوستا ، بمبئى : انجمن زرتشتيان ايرانى بمبئى و انجمن ايران ليگ بمبئى ، بىتا .\r\n25 - ، يادداشتهاى گاتها ، به كوشش : بهرام فره‌وشى ، تهران : انجمن ايرانشناسى ، 1336 خورشيدى ، چاپ اول .\r\n26 - ، يسنا ، بمبئى : انجمن زرتشتيان ايرانى بمبئى و ايران ليگ بمبئى ، 1938 ميلادى ، چاپ اول ، ج 1 .\r\n27 - ، يشتها ، به كوشش : بهرام فره‌وشى ، تهران : دانشگاه تهران ، 1356 خورشيدى ، چاپ سوم ، ج 1 و 2 .\r\n28 - تاريخ سيستان ، تصحيح : ملك الشعراء بهار ، به اهتمام : محمد رمضانى ، تهران : پديده ، 1366 خورشيدى ، چاپ دوم .\r\n29 - تالبوت رايس ، تامارا ، هنرهاى باستانى آسياى مركزى تا دوره اسلامى ، ترجمه : رقيه بهزادى ، تهران : انتشارات تهران ، 1372 خورشيدى ، چاپ اول .\r\n30 - تجارب الامم فى اخبار ملوك العرب و العجم ، تصحيح : رضا انزابىنژاد نژاد و يحيى كلانترى ، مشهد : دانشگاه فردوسى ، 1373 خورشيدى ، چاپ اول .\r\n31 - تقى زاده ، سيد حسن « شاهنامه و فردوسى » هزاره فردوسى ، تهران : دنياى كتاب ، 1362 خورشيدى ، خورشيدى ، چاپ اول .\r\n32 - ثعالبى مرغنى ، حسين بن محمد ، تاريخ غررالسير ( شاهنامه كهن ) ، ترجمه : سيد محمد روحانى ، مشهد : دانشگاه فردوسى ، 1372 خورشيدى ، چاپ اول .\r\n33 - جكسن ، ابراهام والنتاين ويليامز ، سفرنامه جكسن ، ترجمه : منوچهر اميرى و فريدون بدره‌اى ، تهران : خوارزمى ، 1369 خورشيدى ، چاپ سوم .\r\n34 - جوزجانى ، منهاج سراج ، طبقات ناصرى ، تصحيح : عبد الحى حبيبى ، تهران : دنياى كتاب ، 1363 خورشيدى ، چاپ اول ، ج 1 .\r\n35 - جيهانى ، ابو القاسم بن احمد ، اشكال العالم ، ترجمه : على بن عبد السلام كاتب ، به اهتمام :\r\nفيروز منصورى ، تهران : به نشر ، آستان قدس رضوى ، 1368 خورشيدى ، چاپ اول .\r\n36 - حافظ ابرو ، شهاب الدين عبدا . . . ، جغرافياى حافظ ابرو ، به كوشش : مايل هروى ، تهران :\r\nبنياد فرهنگ ايران ، 1349 خورشيدى ، چاپ اول .\r\n\r\n","description":"","footnote":"","page_name":" 863 ","page_number":863},
  {"content":"\r\n\r\n37 - حدود العالم من المشرق الى المغرب ، ترجمه : ميرحسين شاه ، تعليقات : ولاديمير مينورسكى ، تصحيح : مريم ميراحمدى و غلامرضا ورهرام ، تهران : دانشگاه الزهرا ، 1372 خورشيدى ، چاپ اول .\r\n38 - حموى ، ياقوت بن عبدا . . . ، معجم البلدان ، بيروت : دار صادر ، 1397 قمرى ، ج 1 .\r\n39 - خسروى ، محمدرضا ، جغرافياى تاريخى ولايت زاوه ، مشهد : آستان قدس رضوى ، 1366 خورشيدى ، چاپ اول .\r\n40 - خوارزمى ، ابو عبد الله محمد بن احمد ، مفاتيح العلوم ، ترجمه : حسين خديوجم ، تهران : بنياد فرهنگ ايران ، 1347 خورشيدى ، چاپ اول .\r\n41 - خواندمير ، غياث غياث‌الدين بن همام الدين ، مآثر الملوك ، تصحيح : ميرهاشم محدث ، تهران : سا ، 1372 خورشيدى ، چاپ اول .\r\n42 - خيام ، عمر ، نوروز نامه ، به اهتمام : على حصورى ، تهران : طهورى ، 1343 خورشيدى ، چاپ اول .\r\n43 - دادگى ، فرنبغ ، بندهش ، گزارنده : مهرداد بهار ، تهران : توس ، 1369 خورشيدى ، چاپ اول .\r\n44 - داستان جم ، ترجمه : محمد مقدم ، تهران : فروهر ، 1363 خورشيدى ، چاپ دوم .\r\n45 - دساتير آسمانى ، هند : چاپ سنگى ، 1305 قمرى .\r\n47 - دينورى ، ابو حنيفه احمد بن داوود ، الأخبار الطوال ، ترجمه : محمود مهدوى دامغانى ، تهران :\r\nنشرنى ، 1364 خورشيدى ، چاپ اول .\r\n48 - زند بهمن يسن ، تصحيح و ترجمه : محمدتقى راشد محصل ، تهران : موسسه مطالعات و تحقيقات فرهنگى ، 1370 خورشيدى ، چاپ اول .\r\n49 - شهرستانى ، محمد بن عبد الكريم ، الملل و النحل ، ترجمه : افضل الدين صدر تركه اصفهانى ، تصحيح : سيد محمدرضا جلالى نائينى ، تهران : علمى ، بىتا .\r\n50 - شهيدى مازندرانى ، حسين ، راهنماى نقشه جغرافيايى شاهنامه فردوسى ، تهران : مؤسسه جغرافيايى و كارتوگرافى سحاب ، 1371 خورشيدى ، چاپ اول .\r\n51 - طبرى ، محمد بن جرير ، تاريخ طبرى ( تاريخ الرسل و الملوك ) ، ترجمه : ابو القاسم پاينده ، تهران : اساطير ، 1362 خورشيدى ، چاپ دوم ، ج 1 و 2 .\r\n52 - فره‌وشى ، بهرام ، ايرانويچ ، تهران : دانشگاه تهران ، 1370 خورشيدى ، چاپ سوم .\r\n53 - قزوينى ، محمد « مقدمه قديم شاهنامه » ، بيست مقاله ، به اهتمام : عباس اقبال ، تهران : 1332\r\n\r\n","description":"","footnote":"","page_name":" 864 ","page_number":864},
  {"content":"\r\n\r\nخورشيدى ، چاپ دوم ، ج 2 .\r\n54 - قمى ، حسن بن محمد بن حسن ، كتاب تاريخ قم ، ترجمه : حسن بن على بن حسن بن عبد الملك قمى ، تصحيح : سيد جلال الدين طهرانى ، تهران : توس ، 1361 خورشيدى .\r\n55 - كريستن سن ، آرتور ، ايران در زمان ساسانيان ، ترجمه : رشيد ياسمى ، تهران : اميركبير ، 1367 خورشيدى ، چاپ پنجم .\r\n56 - ، نمونه‌هاى نخستين انسان و نخستين شهريار ، در تاريخ افسانه‌اى ايرانيان ، ترجمه و تحقيق : ژاله آموزگار و احمد تفضلى ، تهران : نشر نو ، 1364 خورشيدى ، چاپ اول ، ج 1 1368 خورشيدى ، چاپ اول ، ج 2 .\r\n57 - ، كيانيان ، ترجمه : ذبيح الله صفا ، تهران : علمى و فرهنگى ، 1368 خورشيدى ، چاپ پنجم .\r\n58 - گدار ، آندره و . . . ، آثار ايران ، ترجمه : ابو الحسن سروقد مقدم ، مشهد : بنياد پژوهشهاى اسلامى ، 1371 خورشيدى ، چاپ دوم ، ج 1 و 2 .\r\n59 - گرديزى ، عبد الحى بن ضحاك ، زين الاخبار ( تاريخ گرديزى ) ، تصحيح : عبد الحى حبيبى ، تهران ، دنياى كتاب ، 1363 خورشيدى ، چاپ اول .\r\n60 - گزيده‌هاى زادسپرم ، ترجمه : محمد تقى راشد محصل ، تهران : موسسه مطالعات و تحقيقات فرهنگى ، 1366 خورشيدى ، چاپ اول .\r\n61 - گلبن ، محمد ، بهار و ادب فارسى ( مجموعه مقالات ملك الشعراء بهار ) ، تهران : كتابهاى جيبى ، 1371 خورشيدى ، چاپ سوم .\r\n62 - گوبينو ، ژوزف آرتور ، تاريخ ايرانيان ، ترجمه : ابو تراب خواجه نوريان ، تهران : علمى ، 1364 خورشيدى ، چاپ دوم ، ج 1 .\r\n63 - لسترنج ، گاى ، جغرافياى تاريخى سرزمينهاى خلافت شرقى ، ترجمه : محمود عرفان ، تهران :\r\nعلمى و فرهنگى ، 1364 خورشيدى ، چاپ دوم .\r\n64 - ماركوارت ، يوزف ، ايرانشهر ، ترجمه : مريم ميراحمدى ، تهران : اطلاعات ، 1373 خورشيدى ، چاپ اول .\r\n65 - ، و هرود و ارنگ ، ترجمه : داود منشىزاده ، تهران : بنياد موقوفات افشار ، 1368 خورشيدى ، چاپ اول .\r\n\r\n","description":"","footnote":"","page_name":" 865 ","page_number":865},
  {"content":"\r\n\r\n66 - متون پهلوى ، گرد آورنده : جاماسب جى دستور منوچهر جى جاماسب آسانا ، گزارش : سعيد عريان ، تهران : كتابخانه ملى ، 1371 خورشيدى ، چاپ اول .\r\n67 - مجمل التواريخ و القصص ، تصحيح : ملك الشعراء بهار ، به اهتمام : محمد رمضانى ، تهران :\r\nخاور ، 1318 خورشيدى ، چاپ اول .\r\n68 - مرعشى ، سيد ظهيرالدين ، تاريخ طبرستان و رويان و مازندران ، به كوشش : محمد حسين تسبيحى ، تهران : شرق ، 1345 خورشيدى ، چاپ اول .\r\n69 - مستوفى ، حمدا . . . ، تاريخ گزيده ، به اهتمام : عبد الحسين نوائى ، تهران : اميركبير ، 1364 خورشيدى ، چاپ سوم .\r\n70 - ، نزهت القلوب ، به اهتمام : گاى لسترنج ، ليدن : بريل ، 1913 ميلادى ، چاپ اول .\r\n71 - مسعودى ، على بن حسين ، التنبيه و الاشراف ، ترجمه : ابو القاسم پاينده ، تهران : بنگاه ترجمه و نشر كتاب ، 1349 خورشيدى ، چاپ اول .\r\n72 - ، مروج الذهب ، ترجمه : ابو القاسم پاينده ، تهران : علمى و فرهنگى ، 1365 خورشيدى ، چاپ سوم ، ج 1 .\r\n73 - مسكويه ، ابو على ، تجارب الامم ، ترجمه : ابو القاسم امامى ، تهران : سروش ، 1369 خورشيدى ، چاپ اول ، ج 1 .\r\n74 - مشكور ، محمد جواد ، جغرافياى تاريخى ايران باستان ، تهران : دنياى كتاب ، 1371 خورشيدى ، چاپ اول .\r\n75 - معين ، محمد ، مزديسنا و تأثير آن در ادبيات پارسى ، تهران : دانشگاه تهران ، 1327 خورشيدى ، چاپ اول .\r\n76 - مقدسى ، ابو عبد الله محمد بن احمد ، أحسن التقاسيم في معرفة الأقاليم ، ترجمه : على نقى منزوى ، تهران ، شركت مؤلفان و مترجمان ايران ، 1361 خورشيدى ، چاپ اول .\r\n77 - مقدسى ، مطهر بن طاهر ، آفرينش و تاريخ ، ترجمه : محمدرضا شفيعى كدكنى ، تهران : بنياد فرهنگ ايران ، 1349 خورشيدى ، چاپ اول ، ج 3 .\r\n78 - ميرخواند ، مير محمد بن سيد برهان الدين ، تاريخ روضة الصفا ، تهران : مركزى ، 1338 خورشيدى ، چاپ اول ، ج 1 .\r\n79 - مينوى خرد ، ترجمه : احمد تفضلى ، تهران : بنياد فرهنگ ايران ، 1354 خورشيدى ، چاپ اول .\r\n\r\n","description":"","footnote":"","page_name":" 866 ","page_number":866},
  {"content":"\r\n\r\n80 - نبئى ، ابو الفضل ، تقويم و تقويم نگارى در تاريخ ، مشهد : آستان قدس رضوى ، 1365 خورشيدى ، چاپ اول .\r\n81 - نرشخى ، ابو بكر محمد بن جعفر ، تاريخ بخارا ، ترجمه : ابو نصر احمد بن محمد بن نصر القباوى ، تلخيص : محمد بن زفر بن عمر ، تصحيح : سيد محمدتقى مدرس رضوى ، تهران : توس ، 1363 خورشيدى ، چاپ دوم .\r\n82 - نظام الملك ، ابو على حسن طوسى ، سياست‌نامه ، به اهتمام : هيوبرت دارك ، تهران : بنگاه ترجمه و نشر كتاب ، 1340 خورشيدى ، چاپ اول .\r\n83 - نويرى ، شهاب الدين احمد ، نهاية الإرب فى فنون الادب ، ترجمه : محمود مهدوى دامغانى ، تهران : اميركبير ، 1367 خورشيدى ، چاپ اول ، ج 10 .\r\n84 - هفتاد و سه ملت ، تصحيح : محمدجواد مشكور ، تهران : عطائى ، 1355 خورشيدى ، چاپ سوم .\r\n85 - يعقوبى ، ابن واضح ، تاريخ يعقوبى ، ترجمه : محمد ابراهيم آيتى ، تهران : علمى و فرهنگى ، 1366 خورشيدى ، چاپ پنجم ، ج 1 .\r\n68 -  Justi , Ferdinand , IranischesNamenbuch , Heildesheim : Georg Olms  3691 .\r\nفرهنگها\r\n87 - برهان قاطع .\r\n88 - فرهنگ جهانگيرى .\r\n89 - لغت‌نامه دهخدا .\r\n90 - لغت فرس .\r\n91 - فرهنگ رشيدى .\r\n92 - مجموعة الفرس .\r\n93 - صحاح الفرس .\r\n94 - فرهنگ پايه .\r\n95 - فرهنگ قواس .\r\n96 - فرهنگ آنندراج .\r\n97 - مخزن الادويه .\r\n98 - فرهنگ جامع شاهنامه . ( زنجانى ) 99 - فرهنگ شاهنامه . ( شفق ) 100 - فرهنگ شاهنامه فردوسى . ( نوشين ) 101 - فهرست شاهنامه . ( ولف )\r\n\r\n","description":"","footnote":"","page_name":" 867 ","page_number":867},
  {"content":"\r\n . \r\n\r\n","description":"","footnote":"","page_name":" 868 ","page_number":868}
  ]