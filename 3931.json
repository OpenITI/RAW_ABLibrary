[
  {"content":"\r\nقاموس قرآن\r\nتأليف\r\nسيد علي اكبر قرشى\r\nج - د\r\nجلد دوم\r\nدار الكتب الإسلامية\r\nمرتضى آخوندى\r\n« طهران - بازار سلطانى »\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nاز انتشارات :\r\nدار الكتب الإسلامية\r\nتهران - بازار سلطانى\r\nتلفن 520410\r\nحق طبع تمامى مجلدات اين كتاب براى ناشر محفوظ است\r\nمشخصات اين كتاب در دفتر مخصوص اداره كل فرهنگ وهنر آذربايجانى غربى وبشماره 7 مورخ 16 / 10 / 52 اجازهء انتشار آن صادر شده است .\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\n\r\nجلد دوم\r\nبسم الله الرّحمن الرّحيم\r\n\r\n\r\n\r\nجيم :\r\nحرف ششم از الفباى فارسى و پنجمين حرف از الفباى عربى است و به تنهائى معنائى ندارد و جزء كلمه واقع مىشود .\r\n\r\n\r\n\r\nجأر :\r\nتضرّع . * ( لا تَجْأَرُوا الْيَوْمَ إِنَّكُمْ مِنَّا لا تُنْصَرُونَ ) * مؤمنون : 65 تضرّع و ناله نكنيد ، شما از جانب ما يارى نميشويد . از ابن - عباس نقل شده كه معنى آن استغاثه است . اين فعل فقط سه بار در قرآن آمده است . نحل : 53 مؤمنون :\r\n64 و 65 .\r\n\r\n\r\n\r\nجبّ :\r\nچاه . در صحاح و مفردات گفته : جبّ چاهى است كه حفر شده باشد نه چاهيكه بعد از حفر آن را با سنگ و غيره بنا ميكنند . در قاموس گويد : آن چاه است و يا چاه عميق و پر آب مىباشد . * ( قالَ قائِلٌ مِنْهُمْ لا تَقْتُلُوا يُوسُفَ وَأَلْقُوه فِي غَيابَتِ الْجُبِّ ) * يوسف : 10 گوينده‌اى از آنها گفت : يوسف را نكشيد و او را بقعر فلان چاه بياندازيد . اين كلمه فقط دو بار در قرآن آمده است يوسف : 10 و 15 اصل آن بمعنى قطع است زيرا كه در حفر چاه زمين را قطع ميكنند . و مجبوب كسى است كه آلت رجوليّت او قطع شده باشد .\r\nنا گفته نماند در « بئر » گذشت كه آن بمعنى چاه كهنه است و از اينجا فرق جبّ و بئر بدست ميآيد .\r\nدر صحاح گويد : « الجبّ بئر لم تطو » و در المنجد آمده « طوى البئر : بناه بالاحجار » و در نهايه در لغت بئر گويد : « قيل هى العادية القديمة لم يعلم لها حافر و لا مالك » .\r\n\r\n\r\n\r\nجبت :\r\nبى فائده . * ( أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ ) *\r\n","description":"","footnote":"","page_name":" 1 ","page_number":3},
  {"content":"\r\n* ( بِالْجِبْتِ وَالطَّاغُوتِ وَيَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا ) * نساء : 51 .\r\nدر قاموس گويد : جبت : بت ، كاهن ، ساحر ، سحر ، چيز بىفائده و هر معبود باطل است .\r\nاز آيهء شريفه پيداست كه مراد از آن معبود باطل و بت است و شايد بمعبود باطل از لحاظ بىفائده بودن جبت گفته شده راغب گويد :\r\nجبت و جبس هر دو بمعنى بىفائده است .\r\nاين كريمه دلالت دارد بر اينكه بعضى از اهل كتاب دربارهء مسلمين و مشركين قضاوت كرده و رأى داده كه دين مشركان از دين مسلمانان احقّ و بت پرستان از مؤمنان راه يافته تراند پيداست كه اين قضاوت از روى دشمنى با اسلام بوده و گر نه يهود با اهل قرآن وجوه مشترك بسيار داشتند و با بت پرستان وجه مشتركى نداشتند لذا در آيهء بعدى خدا آنها را لعنت مىكند .\r\nدر الميزان از درّ منثور سيوطى نقل شده كه : چون كار رسول خدا صلَّى اللَّه عليه و آله و سلَّم قوّت گرفت كعب بن اشرف يهودى عزلت اختيار كرد و بمكَّه آمد و گفت : نه به او ( رسول خدا ص ) يارى ميكنم و نه با او جنگ مىنمايم . در مكَّه از او پرسيدند كه :\r\nاى كعب آيا دين ما بهتر است يا دين محمّد و يارانش ؟ گفت : دين شما بهتر و قديم است و دين محمّد دينى تازه است . در اين زمينه آيهء * ( أَ لَمْ تَرَ إِلَى الَّذِينَ . . . ) * نازل گرديد .\r\nبهتر است بدانيم كه كلمهء جبت فقط يك بار در قرآن مجيد آمده و كلمهء طاغوت كه در آيهء شريفه آمده در اصل مصدر و بمعنى طغيان است و اكثرا به معناى فاعل به كار ميرود گفته‌اند كه بمعنى معبود باطل است به اين كلمه رجوع شود .\r\n\r\n\r\n\r\nجبر :\r\nاصلاح شىء بنوعى از قهر ، بستن ضد شكستن . راغب گويد : « اصل الجبر اصلاح الشّىء بضرب من القهر » در صحاح هست : « الجبر : ان تغنى الرجل او تصلح عظمه من كسر » غنى كردن شخص ،\r\n","description":"","footnote":"","page_name":" 2 ","page_number":4},
  {"content":"\r\nاصلاح حال اوست در قاموس آمده : « الجبر خلاف الكسر » در مفردات گفته : جبر گاهى فقط در اصلاح به كار ميرود مثل قول على رضى الله عنه :\r\nيا جابر كلّ كسير و يا مسهّل كلّ عسير ( اى اصلاحگر هر شكسته و اى آسان كنندهء هر كار دشوار ) . . . و گاهى فقط در قهر استعمال مىشود نحو « لا جبر و لا تفويض » ( اعمال بشر نه قهر مطلق است و نه واگذارى مطلق ) . . . اجبار در اصل ، آن است كه كسى را بر اجبار كسى مجبور كنند ولى در عرف باجبار مجرد گفته مىشود گويند : فلانى را بر فلان كار اجبار كردم جبّار در انسان به كسى گويند كه نقص خود را با ادّعاء برترى و دروغين اصلاح و جبران مىكند و اين در انسان فقط بطور ذمّ گفته مىشود . . . و بكسيكه بر ديگرى قهر مىكند جبّار گويند مثل * ( وَما أَنْتَ عَلَيْهِمْ بِجَبَّارٍ ) * ق : 45 و روى تصوّر قهر يا بلندى بر اقران ، گفته‌اند :\r\nنخلة جبّارة و ناقة جبّارة و اينكه دربارهء خداوند ميگوئيم : « جبّارٌ متكبّر » گفته‌اند از جبرت الفقير است زيرا خدا بواسطه نعمتها حال مردم را اصلاح مىكند و گفته‌اند از اجبار است زيرا خدا مردم را بر آنچه اراده كرده مقهور مىكند .\r\n( مفردات باختصار ) نا گفته نماند معنى جامع جبر ، همان اصلاح توأم بنوعى از قهر است و آن ، چنان كه صحاح و اقرب الموارد تصريح مىكند متعدى و لازم هر دو آمده است ( اصلاح كردن و اصلاح شدن ) و در شعر عجّاج كه گويد : « قد جبر الدين الا له فجبر و عوّر الرّحمن من ولَّى العور » گفته‌اند « جبر » در اوّل متعدى و بعد لازم آمده است و نيز نا گفته نماند :\r\nهمه متفق القولاند در اينكه جبّار در انسان صفت ذمّ و در خدا صفت مدح و از اسماء حسنى است .\r\nعلى هذا كلمهء جبّار اگر در انسان به كار رود معنايش ظالم و تحميل كنندهء ارادهء خود بر ديگرى بنا حق ، مىباشد ولى جبّار در خدا بمعنى مصلح است ، مصلحى كه بر اصلاح\r\n","description":"","footnote":"","page_name":" 3 ","page_number":5},
  {"content":"\r\nتواناست و يا بمعنى مقتدرى است كه مشيّت او در عالم جاريست و در او ظلم نيست و يا بمعنى بسيار ترميم و جبران كننده است .\r\n1 - * ( وَعَصَوْا رُسُلَه وَاتَّبَعُوا أَمْرَ كُلِّ جَبَّارٍ عَنِيدٍ ) * هود : 59 پيامبران خدا را نافرمانى كردند و از دستور هر ستمگر لجوج پيروى نمودند .\r\n* ( . . . يَطْبَعُ الله عَلى كُلِّ قَلْبِ مُتَكَبِّرٍ جَبَّارٍ ) * غافر : 35 .\r\nطبرسى فرموده ابو عمر و ابن ذكوان و قتيبه « قلب » را با تنوين خوانده‌اند و ديگران بكسر و اضافه به « متكبّر » .\r\nبايد دانست در صورت اوّل معنى آيه اين مىشود خدا بر هر قلبيكه خود پسند و ستمگر است مهر مىزند .\r\nاگر گوئيم قلب متكبّر و جبّار است علتش آنست كه تكبّر و ظلم از آن سر چشمه ميگيرد . در صورت دوم بايد گفت : خدا بر تمام قلبيكه متكبّر و جبّار است مهر مىزند و آن مهر بر تمام قلب احاطه مىكند على هذا عموم قلوب از فحواى آيه بدست ميايد و گرنه « كلّ » راجع به تمام و همهء قلب است نه همهء قلوب . بعضىها بمعنى آيه چندان توجّه نكرده‌اند و بعضىها گفته‌اند در آيه حذفى هست و تقدير آن چنين است « يَطْبَعُ الله عَلى كُلِّ قَلْبِ كُلِّ مُتَكَبِّرٍ . . . » ولى در تفسير جلالين مثل نگارنده گفته است . و اين آيه مثل آيهء * ( ثُمَّ قَسَتْ قُلُوبُكُمْ ) * . . . * ( « وَلكِنْ تَعْمَى الْقُلُوبُ . . . » ) * است پيداست كه قساوت و عمى احاطه بر تمام قلب دارد ( و الله العالم ) .\r\n2 - * ( . . . الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ . . . ) * حشر : 23 در اين آيه هشت تا از اسماء حسنى ذكر شده :\r\nپادشاه ( مدبّر و مدير ) پاك ، سلام ، ايمنى دهنده ، امين ( يا رقيب ) ، توانا ، مصلح ، بزرگ . و چنان كه گفته شد جبّار بمعنى مصلح و ترميم كننده و يا بمعنى مقتدر است .\r\n3 - * ( وَإِذا بَطَشْتُمْ بَطَشْتُمْ جَبَّارِينَ ) * شعراء : 130 راجع به اين آيه به « بطش » رجوع شود . نا گفته نماند از آيات قرآن بدست ميآيد كه عاقّ\r\n","description":"","footnote":"","page_name":" 4 ","page_number":6},
  {"content":"\r\nوالدين جبّار و ستمگر است نظير آيهء * ( وَبَرًّا بِوالِدَتِي وَلَمْ يَجْعَلْنِي جَبَّاراً شَقِيًّا ) * مريم : 32 و آيهء 14 همان سوره .\r\n\r\n\r\n\r\nجبريل :\r\nفرشتهء وحى . اين كلمه سه بار در قرآن مجيد آمده :\r\nبقره : 97 و 98 ، تحريم : 4 و در روايات جبرئيل خوانده شده است در دعاء سوم صحيفهء سجاديه وارد است « و جبريل الامين على وحيك المطاع فى اهل سماواتك المكين لديك المقرّب عندك » در نسخهء صحيفه كه توسّط مرحوم مجلسى اوّل مقابله و تصحيح شده و آقاى آخوندى آن را چاپ كرده‌اند « و جبرئيل الامين » نقل شده است .\r\nسيّد مرحوم در رياض السالكين دربارهء اين كلمه پنج وجه نقل كرده و فرموده در صحيفه فقط دو وجه ( جبريل و جبرئيل ) روايت شده است و در نهج البلاغه جبرائيل آمده با اضافهء الف « فصف جبرائيل و ميكائيل » خطبهء 180 .\r\nدر مجمع البيان فرموده : جبرئيل و ميكائيل هر دو عجمىاند كه معرّب شده‌اند گفته‌اند : جبر در لغت سريانى بمعنى بنده و ايل بمعنى خداست و ميك بمعنى بندهء كوچك است و معناى جبرئيل : بندهء خدا و معنى ميكائيل : بندهء كوچك خداست .\r\nدر المنار گويد : اسم عجمى است مركب از « جبر » كه معناى آن در عربى يا سريانى : قوّه است و « ايل » كه معنىاش إله است يعنى : قوّه خدا و در ضبط آن 13 لغت هست .\r\nنگارنده گويد : اين كلمه در تورات و انجيل نيز آمده است در كتاب دانيال باب هشتم عدد 16 از زبان دانيال گويد : آواز . . .\r\nشنيدم كه ندا كرده ميگفت اى جبرائيل اين مرد را از معنى اين رؤيا مطلع ساز . و ايضا در باب 9 عدد 21 ذكر شده است و همچنين در انجيل متّى باب اوّل عدد 19 و 26 آمده كه جبرائيل به حضرت زكريّا مژدهء يحيى و بمريم مژدهء عيسى را داد و هاكس در قاموس كتاب\r\n","description":"","footnote":"","page_name":" 5 ","page_number":7},
  {"content":"\r\nمقدّس اين كلمه را : مرد خدا ترجمه نموده است .\r\n* ( قُلْ مَنْ كانَ عَدُوًّا لِجِبْرِيلَ فَإِنَّه نَزَّلَه عَلى قَلْبِكَ بِإِذْنِ الله ) * . . . * ( مَنْ كانَ عَدُوًّا لِلَّه وَمَلائِكَتِه وَرُسُلِه وَجِبْرِيلَ وَمِيكالَ فَإِنَّ الله عَدُوٌّ لِلْكافِرِينَ ) * بقره : 97 و 98 .\r\nآيه در بيان حال يهود است كه جبرئيل را دشمن ميداشتند و ميگفتند : چون آورندهء وحى جبرئيل است لذا حاضر بقبول اسلام نيستيم در بارهء علَّت عداوتشان نقل شده كه گفته‌اند : او ( جبرئيل ) جنگ و سختى و غيره مياورد و الله اعلم .\r\nدر بعضى از آيات بجاى جبريل : روح القدس يا روح الامين آمده است مثل * ( قُلْ نَزَّلَه رُوحُ الْقُدُسِ مِنْ رَبِّكَ بِالْحَقِّ . . . ) * نحل : 102 و مثل * ( نَزَلَ بِه الرُّوحُ الأَمِينُ عَلى قَلْبِكَ . . . ) * شعراء : 193 .\r\nدر بارهء مكانت و علوّ مقام اين فرشتهء محترم آمده * ( إِنَّه لَقَوْلُ رَسُولٍ كَرِيمٍ . ذِي قُوَّةٍ عِنْدَ ذِي الْعَرْشِ مَكِينٍ مُطاعٍ ثَمَّ أَمِينٍ وَما صاحِبُكُمْ بِمَجْنُونٍ . ) *\r\n* ( وَلَقَدْ رَآه بِالأُفُقِ الْمُبِينِ ) * تكوير :\r\n19 - 23 .\r\nآيه صريح است در اينكه فرشتهء وحى پيك محترمى است و در نزد خدا مكانت دارد و در ميان ملائك مطاع و پيش خدا امين است و نيز صريح است در اينكه حضرت رسول صلَّى اللَّه عليه و آله و سلَّم او را بالعيان ديده است .\r\nو آنچه از صحيفه در اين باره نقل شد از آيات فوق اتّخاذ گرديده است .\r\nآنچه در قرآن در بارهء مأموريت اين ملك بطور صريح آمده همان آوردن وحى است و اگر اعمال ديگرى داشته باشد تصريح نشده است و در سورهء تحريم : 4 كه جبريل حامى حضرت رسول صلَّى اللَّه عليه و آله و سلَّم شمرده شده * ( فَإِنَّ الله هُوَ مَوْلاه وَجِبْرِيلُ وَصالِحُ الْمُؤْمِنِينَ . . . ) * ظاهرا حمايت بواسطهء وحى آوردن و مطلع ساختن آن حضرت از حيلهء زنانش است . بقيهء مطلب شايد انشاء الله در « ملك » روشن گردد .\r\n\r\n\r\n\r\nجبل :\r\nكوه . * ( سَآوِي إِلى جَبَلٍ ) *\r\n","description":"","footnote":"","page_name":" 6 ","page_number":8},
  {"content":"\r\n* ( يَعْصِمُنِي مِنَ الْماءِ ) * هود : 43 به زودى بكوهى لاحق ميشوم مرا از آب ( طوفان ) حفظ مىكند . جمع آن اجبال و جبال است ولى در قرآن فقط دوّمى به كار رفته نحو * ( وَهِيَ - تَجْرِي بِهِمْ فِي مَوْجٍ كَالْجِبالِ ) * هود :\r\n42 .\r\n[ آنچه قرآن در بارهء كوهها گفته بقرار ذيل است : 
  ]\r\n\r\nكوهها ميخهاى زميناند\r\nدر قرآن مجيد ميخوانيم :\r\n* ( أَ لَمْ نَجْعَلِ الأَرْضَ مِهاداً وَالْجِبالَ أَوْتاداً ) * نباء : 7 آيا زمين را گسترده و كوهها را ميخها قرار نداديم ؟\r\nو ايضا * ( وَأَلْقى فِي الأَرْضِ رَواسِيَ أَنْ تَمِيدَ بِكُمْ ) * نحل : 15 * ( وَأَلْقى فِي الأَرْضِ رَواسِيَ أَنْ تَمِيدَ بِكُمْ ) * لقمان : 10 .\r\nرواسى جمع راسيه بمعنى ثابت و محكم و « تميد » از « ميد » بمعنى ميل و اضطراب است يعنى در زمين كوههاى ثابت و محكم افكند تا شما را ميل ندهد و اين سو و آن سو نيندازد و مضطرب نكند ، ميل و اضطراب مردم در صورتى است كه زمين خودش مائل و مضطرب و لرزان باشد ، در نهج البلاغه آنكتاب عظيم الشأن و مجهول مانده ، فرموده « و وتّد بالصّخور ميدان ارضه » خطبهء اوّل يعنى لرزه و اضطراب و ميل زمين را با سنگها ميخكوب كرد .\r\nآيات صريحاند در اينكه كوهها ميخهاى زمين و مانع لرزيدن و مضطرب شدن آناند .\r\nمراد از اين اضطراب و لرزه در صورت نبودن كوهها چيست ؟\r\nميگويند : از پوستهء زمين هر چه پائينتر برويم با افزايش يكنواخت حرارت روبرو خواهيم بود در عميق - ترين معدن طلاى جهان در افريقاى جنوبى ديواره هاى معدن باندازه‌اى داغ است كه دستگاه سرد كن آن چهل ميليون ريال خرج دارد تا كار را در اعماق معدن براى كارگران تحمّلپذير كند اگر افزايش حرارت را در اعماق ادامه دهيم در عمق پنجاه كيلومتر ، درجهء حرارت به\r\n","description":"","footnote":"","page_name":" 7 ","page_number":9},
  {"content":"\r\nهزار و پانصد خواهد رسيد كه محلّ ذوب شدن سنگهاست با وجود اين به علت فشار شديد نزديك به دو هزار آتمسفر كه در اين عمق حكمفرماست موادّ و سنگها سيّال نميشوند بلكه خاصيت پلاستيكى بدست ميآورند كه گاهى در قشرهاى نازك حركت كرده و در اثر كم شدن فشار به صورت مذاب در آمده و در شكل آتشفشان بيرون مىريزند معمولا پذيرفته شده كه هسته و مركز زمين بعد از پنجاه كيلومتر عمق كه هنوز بمركز اصلى نرسيده داراى دو هزار درجه حرارت مىشود و آن از درجهء ذوب آهن كه هزار و پانصد و سى پنج است بيشتر مىباشد .\r\nاز عمق 3000 كيلو متر هستهء آهنى زمين شروع مىشود كه درجهء حرارت آن چهار هزار و درجه فشار در حدود دو ميليون آتمسفر است در گذشته ميگفتند مركز زمين مذاب است بعدها گفتند در آن فشار عجيب ، مذاب نميتواند باشد بلكه مركز آن در اثر حرارت و فشار پلاستيكى و قابل ارتجاع است و در قشرهاى نازك زمين كه به بالا ميايد بتدريج از فشار كاسته شده به صورت مذاب آمده و آتشفشان بوجود ميايد .\r\nبهر حال مركز زمين مثل پوستهء آن جامد نيست و پوستهء آن نسبت بمركز ، مثل پوستهء تخم مرغ است نسبت بدرون آن ، زمين با حركتهاى وضعى و انتقالى و محورى و ساير حركتهاى ديگريكه دارد اگر كوهها نميبود مرتبا پوستهء آن كه روى هسته پلاستيكى زمين قرار گرفته به اين سو و آن سو ميلغزيد و زندگى را غير ممكن ميساخت و چه بسا كه پوسته پاره ميشد ، و اين كوهها هستند كه از هر طرف سر به آسمان كشيده و چند مقابل آن در زير زمين ريشه دوانيده و از هر طرف پوستهء زمين را بزنجير كشيده و آن را بر روى هسته ميخكوب كرده‌اند .\r\nنا گفته نماند ريشهء كوهها در زير زمين چند مقابل ارتفاع آنها روى زمين است و نيز ناگفته نماند كه كوهها فقط بر روى قاره ها نيستند\r\n","description":"","footnote":"","page_name":" 8 ","page_number":10},
  {"content":"\r\nبلكه در زير درياها و كف اقيانوسها نيز كوههاى بسيار وجود دارد بلكه درازترين سلسلهء جبال در زير آبها پنهان است مثلا سلسلهء جبال اطلس ميانه از ايسلند شروع شده و بسوى قطب جنوب ادامه دارد ، اين سلسله جبال كه به شكل حرف انگليسى « » است در حدود بيست هزار كيلومتر طول دارد و بيشتر قلَّه هاى آن با سطح آب نيم تا يك ميل فاصله دارد ( دريا ديار عجائب ) .\r\nدر مجلهء مكتب اسلام شمارهء 8 سال 13 صفحهء 68 مقالهء مفصل و علمى در بارهء لنگر بودن كوهها هست كه بسيار مفيد و قابل دقّت است . در آنجا هست كه طوفانهاى روى كرهء زمين سرعت حركت آن را كم يا زياد ميكنند مثلا در طول 50 كيلومتر طوفان اگر بلندى كوه ها را 2 كيلومتر در نظر بگيريم نسبت به جهت طوفان ، 86 ميلى متر در ثانيه از سرعت حركت زمين كاسته يا به آن اضافه مىشود اين افزايش گر چه ناچيز است ولى لرزش و ضربهء آن باندازهء انفجار ناگهانى شصت و نه ميليون عدد بمب هيدرژنى رديف 50 مگا تن است ( بمب هيدرژنى رديف 50 مگا تن برابر 2500 عدد بمب اتمى است كه در هيروشيماى ژاپون مصرف شد ) اگر هنگام وقوع طوفانهاى وحشتناك ، زمين گرفتار اين ضربه ها ميشد همه چيز و آثار حيات از بين ميرفت . ضربه گير اين ضربه هاى مخوف كوههااند كه به شكل كامل چرخ لنگرى تغييرات ناگهانى سرعت را به تغييرات تدريجى سرعت تبديل ميكنند . اين تحقيق با كلمهء * ( « أَنْ تَمِيدَ بِكُمْ » ) * خيلى مناسب است .\r\nاين است معنى آياتيكه ميگويد :\r\nكوهها را ميخها قرار داديم و كوهها براى آن است كه زمين از اضطراب و لرزه باز ماند و الله العالم .\r\n[ كوهها خدا را تسبيح ميكنند 
  ] بصريح قرآن همه چيز خدا را تسبيح مىكند و ما مردم تسبيح آنها را نمىفهميم * ( وَإِنْ مِنْ شَيْءٍ إِلَّا يُسَبِّحُ بِحَمْدِه وَلكِنْ لا تَفْقَهُونَ تَسْبِيحَهُمْ . . . ) *\r\n","description":"","footnote":"","page_name":" 9 ","page_number":11},
  {"content":"\r\nاسراء : 44 بنا بر اين بايد گفت همه چيز نسبت به خدا شعور دارد و خدا را تسبيح مىكند و او را ميشناسد ، و تقسيم موجودات به زنده و مرده نسبت بما است نه نسبت به خدا .\r\n* ( وَسَخَّرْنا مَعَ داوُدَ الْجِبالَ يُسَبِّحْنَ وَالطَّيْرَ . . . ) * انبياء : 79 كوهها را مسخّر كرديم كه با داود تسبيح ميكردند همچنين مرغان .\r\n* ( أَ لَمْ تَرَ أَنَّ الله يَسْجُدُ لَه مَنْ فِي السَّماواتِ وَمَنْ فِي الأَرْضِ وَالشَّمْسُ وَالْقَمَرُ وَالنُّجُومُ وَالْجِبالُ . . . ) * حج : 18 آيا ندانسته‌اى كه آنكه در آسمانها و زمين است و همچنين آفتاب و ماه و ستارگان و كوهها به خدا سجده ميكنند .\r\n* ( وَلَقَدْ آتَيْنا داوُدَ مِنَّا فَضْلًا يا جِبالُ أَوِّبِي مَعَه ) * سباء : 10 * ( إِنَّا سَخَّرْنَا الْجِبالَ مَعَه يُسَبِّحْنَ بِالْعَشِيِّ وَالإِشْراقِ ) * ص : 18 .\r\nآيات شريفه در تسبيح كوهها و هم آواز شدن با داود صريحاند ولى آيا صداى تسبيح آنها را ديگران هم غير از داود مىشنيدند و ميفهميدند ؟\r\nخدا ميداند ، آيهء * ( لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَه خاشِعاً مُتَصَدِّعاً مِنْ خَشْيَةِ الله ) * حشر : 21 راجع بشعور و درك كوهها نسبت به خدا كاملا روشن است و لازم نيست بگوئيم : اگر قرآن بكوه نازل ميشد و مانند بشر درك و شعور ميداشت خاشع و متصدّع ميشد . ما نمىتوانيم موجودات خدا را نسبت به خدا كور و كر و لال بدانيم حال آنكه آيهء امانت ميگويد آنها از قبول امانت خوددارى كرده و ترسيدند ، اين بيان فقط در بارهء ذى شعور گفته مىشود آيه اين است * ( إِنَّا عَرَضْنَا الأَمانَةَ عَلَى السَّماواتِ وَالأَرْضِ وَالْجِبالِ فَأَبَيْنَ أَنْ يَحْمِلْنَها وَأَشْفَقْنَ مِنْها وَحَمَلَهَا الإِنْسانُ إِنَّه كانَ ظَلُوماً جَهُولًا ) * احزاب : 72 و جملهء * ( وَلكِنْ لا تَفْقَهُونَ تَسْبِيحَهُمْ ) * در سورهء اسراء مىرساند كه تسبيح آنها براى ما قابل درك نيست و اگر تسبيح تكوينى و دلالت اثر بر مؤثّر باشد آن قابل فهم و درك است پس تسبيح آنها نوع ديگرى است .\r\n","description":"","footnote":"","page_name":" 10 ","page_number":12},
  {"content":"\r\n[ كوهها در قيامت ريز ريز و سراب ميشوند 
  ] كوهها در آيندهء قيامت ريز ريز ميگردند ، كوبيده ميشوند ، به صورت پشم رنگارنگ حلَّاجى شده در ميايند غبار و روان ميگردند علَّت اين تغييرات تا حدّى در كتاب معاد از نظر قرآن و علم بقلم نگارنده روشن شده است .\r\n* ( وَيَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً ) * طه ، 105 نسف :\r\nريز ريز شدن و پراكنده شدن است * ( يَوْمَ تَمُورُ السَّماءُ مَوْراً وَتَسِيرُ الْجِبالُ سَيْراً ) * طور : 10 * ( إِذا رُجَّتِ الأَرْضُ رَجًّا وَبُسَّتِ الْجِبالُ بَسًّا فَكانَتْ هَباءً مُنْبَثًّا ) * واقعة : 5 بسّ كوبيده شدن و نرم شدن است يعنى آنگاه كه زمين به طرز مخصوصى بلرزد و كوهها كوبيده ميشوند كوبيده شدن عجيبى پس غبار پراكنده ميگردند .\r\n* ( وَتَكُونُ الْجِبالُ كَالْعِهْنِ الْمَنْفُوشِ ) * قارعة : 5 عهن : پشم رنگارنگ ، منفوش حلَّاجى شده . كوهها داراى رنگهاى مختلفاند از قبيل سياه ، زرد ، سرخ و غيره روز قيامت كه به صورت غبار و سراب در آمدند قهرا رنگشان را حفظ خواهند كرد على هذا مثل پشم الوان و حلَّاجى شده خواهند بود .\r\nآيات ديگرى نيز در اين زمينه آمده از قبيل سورهء نباء آيه 20 حاقّه 14 ، مزمّل 14 مرسلات 10 و غيره .\r\n[ اين آيه نيز در خور دقّت است 
  ] * ( وَتَرَى الْجِبالَ تَحْسَبُها جامِدَةً وَهِيَ تَمُرُّ مَرَّ السَّحابِ صُنْعَ الله الَّذِي أَتْقَنَ كُلَّ شَيْءٍ إِنَّه خَبِيرٌ بِما تَفْعَلُونَ ) * نمل : 88 .\r\nظاهر آيه آنست كه كوهها با آنكه جامد به نظر ميرسند مانند ابرها در جرياناند آيهء قبلى و بعدى اين آيه هر دو در بارهء قيامت است لذا بعضى از بزرگان آن را راجع بقيامت دانسته و جمله * ( تَحْسَبُها جامِدَةً ) * را حاليه يا معترضه گرفته و گويد :\r\nفعلا آنها را جامد گمان ميكنى ولى روز قيامت آنها را در حالى مىبينى\r\n","description":"","footnote":"","page_name":" 11 ","page_number":13},
  {"content":"\r\nكه مانند ابرها در آسمان رواناند .\r\nعلى هذا ظرف * ( تَحْسَبُها جامِدَةً ) * دنيا و ظرف * ( تَمُرُّ مَرَّ السَّحابِ ) * و « ترى » قيامت است .\r\nآنوقت در بارهء * ( صُنْعَ الله الَّذِي أَتْقَنَ كُلَّ شَيْءٍ ) * كه بعد از سراب شدن كوهها و تخريب عالم آمده ، فرموده : وقوع آخرت و انهدام دنيا ، تكميل و اتقان دنياست و در آخر گفته : در اين باره دو قول ديگر هست يكى آنكه آيه راجع به حركت جوهرى است و اينكه تمام اشياء بجوهرهايشان حركت ميكنند تا انتهاى وجودشان و آن حشر و رجوع آنها بسوى خداست ، ديگرى آنكه آيه راجع به حركت انتقالى زمين است .\r\nآنگاه قول اوّل را بقرينهء * ( تَحْسَبُها جامِدَةً ) * مناسب دانسته و در بارهء قول دوّم فرموده : آن نسبت بنفس آيه خوب است ولى در آنصورت آيه از آيهء ما قبل و ما بعد كه در بارهء قيامت است بريده مىشود همچنين از ذيل آيه كه * ( إِنَّه خَبِيرٌ بِما تَفْعَلُونَ ) * است قطع ميگردد .\r\nبه نظر نگارنده فرمايش ايشان از چند جهت قابل خدشه است :\r\nالف : اگر * ( تَحْسَبُها جامِدَةً ) * راجع به دنيا و « ترى » و * ( تَمُرُّ مَرَّ السَّحابِ ) * راجع بقيامت بود لازم بود « تراها جامدة » يا نظير آن بگويد زيرا كوهها را واقعا جامد مىبينيم نه اينكه جامد گمان ميكنيم خلاصه به گمان محلَّى نيست زيرا آن يقينى است وانگهى ظرف در جملهء « تحسب و ترى » را دنيا و آخرت دانستن مشكل است و على الظاهر هر دو راجع بدنياست چنان كه خواهيم گفت .\r\nب : اگر * ( تَمُرُّ مَرَّ السَّحابِ ) * راجع بآخرت ميبود بايد گفته ميشد « قهر الله الَّذى يفنى كلّ شىء » نه اينكه * ( « صُنْعَ الله الَّذِي أَتْقَنَ » ) * زيرا وقوع قيامت هر چه باشد انهدام و فناى دنياست لذا مناسب نميايد اوّل بفرمايد كوهها سراب و غبار ميشوند و نظم و محكمى خود را از دست ميدهند و بلا فاصله بگويد : * ( « صُنْعَ الله الَّذِي أَتْقَنَ كُلَّ شَيْءٍ » ) * گر چه وقوع\r\n","description":"","footnote":"","page_name":" 12 ","page_number":14},
  {"content":"\r\nآخرت تكميل دنياست .\r\nج : آيه فقط در باره كوههاست و حركت آنها را بيان مىكند بسيار مشكل است از آيه اين جمله را « و انَّ الاشياء كالجبال تتحرّك بجوهرها . . . » استفاده كنيم و جبال را مشبّه به قرار بدهيم چنان كه با دقّت روشن خواهد شد . ولى ملَّا صدرا چنان كه گفته شده حركت جوهرى را از اين آيه فهميده است به نظر نگارنده آيهء شريفه راجع بدنياست و ميفرمايد : كوهها با آنكه شما آنها را جامد و بى حركت ميدانيد مانند ابرها حركت ميكنند .\r\nاگر گويند در اين صورت چرا اين آيه ميان دو آيهء قيامت واقع شده است ؟\r\nگوئيم در آن اشكالى نيست زيرا آيه‌اى داريم كه در ميان آيهء ديگر بطور جملهء معترضه آمده آيهء 3 مائده چنين است * ( حُرِّمَتْ عَلَيْكُمُ الْمَيْتَةُ وَالدَّمُ وَلَحْمُ الْخِنْزِيرِ ) * . . . * ( الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلامَ دِيناً فَمَنِ اضْطُرَّ فِي مَخْمَصَةٍ . . . ) * پيداست كه آيه « اليوم » مربوط بمطلب ديگر است و بنقل شيعه و سنّى در غدير خم در بارهء ولايت على عليه السّلام نازل شده است در آيهء ما نحن فيه هم همينطور است و مىشود گفت كه اين آيه در قبل و يا بعد از آيات قيامت بوده و در صدر اوّل هنگام نوشتن قرآن چنين شده است .\r\nاگر گويند : آنوقت جملهء * ( إِنَّه خَبِيرٌ بِما تَفْعَلُونَ ) * چه تناسبى با صدر آيه كه حركت كوههاست ميتواند داشته باشد ؟\r\nگوئيم شايد منظور آنست همانطور كه خدا هر چيز را متقن و محكم گردانيده قهرا بهر چيز داناست زيرا لازمهء اتقان دانا بودن است ، آن خدائى كه به همه چيز داناست از كارها و اعمال شما نيز آگاه است .\r\nاكنون بايد ديد مراد از مرور جبال چيست ؟\r\nممكن است مراد آن باشد كه پوستهء جامد زمين بر روى هستهء آن حركت مىكند لذا كوهها نيز بمتابعت\r\n","description":"","footnote":"","page_name":" 13 ","page_number":15},
  {"content":"\r\nآن حركت ميكنند مانند حركت ابرها ، كره‌اى را فرض كنيد كه در ميان كرهء ديگر است ، كرهء اندرونى ثابت و كرهء بيرونى بطور حركت وضعى بدور آن ميگردد ، همينطور پوسته زمين بر روى هستهء پلاستيكى آن ميگردد .\r\nدانشمندان فعلى راجع به اين حقيقت در كتابهاى علمى مطالبى بيان داشته‌اند ( مادّه ، زمين و آسمان ص 405 ) .\r\nممكن است مراد حركت وضعى و انتقالى زمين باشد كه در هر دو ، كوهها نيز بالتّبع روانند .\r\nاگر گوئى كوهها با حركت زمين بسيار سريع حركت ميكنند مثلا در حركت انتقالى سرعت آن بيشتر از 29 كيلومتر در ثانيه است در اين صورت چطور به حركت ابرها تشبيه شده كه نسبت به آن بطيء و كند است .\r\nگوئيم : شايد تشبيه در نامحسوس بودن حركت است نه در سرعت آن زيرا حركت ابرها اغلب نامحسوس است ولى ميدانيم كه حركت ميكنند اين است آنچه به نظر ما آمده با وجود اينها وقوع آيه ميان دو آيهء قيامت مؤيّد احتمال اوّل است .\r\n\r\n\r\n\r\nجبلَّه :\r\nخلقت . ( صحاح ) خلقت و طبيعت ( قاموس ) * ( وَاتَّقُوا الَّذِي خَلَقَكُمْ وَالْجِبِلَّةَ الأَوَّلِينَ ) * « شعراء : 184 بترسيد از آنكه شما و مردمان گذشته را آفريده است در مجمع البيان فرموده : جبلَّة طبيعتى كه شىء بر آن بنا نهاده شده باشد . راغب عقيده دارد كه آن از جبل بمعنى كوه است همانطور كه كوه ثقيل است جبلَّه هم طبيعتى است كه نقل و عوض كردن آن مشكل است « جبلَّة الاوّلين » يعنى مردميكه بر احوال خود مجبولاند و بر آنها بنا نهاده شده‌اند . . .\r\nدر الميزان آن را بمعنى فطرت درك حسن و قبح و هدايت اوّليه گرفته است .\r\nبهر حال جبلَّة بمعنى خلق مطلق نيست بلكه خلقيكه بر فطرت هدايت و درك حسن و قبحاند و درك و فهم\r\n","description":"","footnote":"","page_name":" 14 ","page_number":16},
  {"content":"\r\nجبلَّى آنهاست .\r\nهمچنين است آيهء * ( وَلَقَدْ أَضَلَّ مِنْكُمْ جِبِلاًّ كَثِيراً أَ فَلَمْ تَكُونُوا تَعْقِلُونَ ) * يس : 62 هر چند در صحاح و در ذيل اقرب الموارد بنقل از قاموس آن را جماعت معنى كرده و طبرسى و زمخشرى و بيضاوى خلق گفته‌اند ولى سرشت و طبيعت نيز در نظر است و معناى آن خلق مطلق نيست يعنى شيطان خلق كثيرى از شما را كه بر فطرت هدايت آفريده شده بودند گمراه كرد و فطرت خدائى را تغيير داد كه لازم بود از خواستهء فطرت بر نگردند و گمراه نشوند .\r\n\r\n\r\n\r\nجبن :\r\nجبين طرف پيشانى است .\r\nوسط پيشانى را جبهه و دو طرف آن را جبينان گويند * ( فَلَمَّا أَسْلَما وَتَلَّه لِلْجَبِينِ ) * صافات : 103 چون هر دو تسليم شدند و او را به طرف پيشانى به زمين خوابانيد . آيه در خصوص حضرت ابراهيم و اسمعيل عليهم السّلام است .\r\n\r\n\r\n\r\nجبه :\r\nجبهة وسط پيشانى و موضع سجده است جمع آن جباه است * ( . . . ) *\r\n* ( فَتُكْوى بِها جِباهُهُمْ وَجُنُوبُهُمْ وَظُهُورُهُمْ . . . ) * توبه : 35 با آنها پيشانيهايشان و پهلوهايشان و پشتهايشان - داغ كرده مىشود . جبهة در معناى ديگرى نيز به كار رفته ولى در قرآن مجيد فقط در پيشانى و آن هم تنها يك بار آمده است .\r\n\r\n\r\n\r\nجبى :\r\nجمع كردن . * ( أَ وَلَمْ نُمَكِّنْ لَهُمْ حَرَماً آمِناً يُجْبى إِلَيْه ثَمَراتُ كُلِّ شَيْءٍ ) * قصص : 57 آيا براى آنها حرم امنى را مكان نداديم كه هر چيز به طرف آن حمل و جمع مىشود .\r\nگويند : « جبيت الماء فى الحوض » آب را در حوض جمع كردم ، جابيه حوضى است كه آب را جمع كرده است جمع آن جواب است ( مفردات ) * ( يَعْمَلُونَ لَه ما يَشاءُ مِنْ مَحارِيبَ وَتَماثِيلَ وَجِفانٍ كَالْجَوابِ . . . ) * سبا :\r\n13 جنّ براى سليمان كاخها ، تمثالها ، و كاسه هائى ببزرگى حوض ميساختند .\r\n\r\nاجتباء :\r\nجمع كردن است بطور اختيار و بر گزيدن ( مفردات ، مجمع البيان ) * ( فَاجْتَباه رَبُّه فَجَعَلَه ) *\r\n","description":"","footnote":"","page_name":" 15 ","page_number":17},
  {"content":"\r\n* ( مِنَ الصَّالِحِينَ ) * قلم : 50 پس پروردگارش او را بر گزيد و از نيكو كاران گردانيد .\r\n* ( وَإِذا لَمْ تَأْتِهِمْ بِآيَةٍ قالُوا لَوْ لا اجْتَبَيْتَها . . . ) * اعراف : 203 و آنگاه كه آيه‌اى نياوردى گويند : چرا آنها را جمع نكردى . گويا منظور كفّار از اين كلام آن بود كه حضرت آيه ها را از خودش مياورد و مربوط به خدا نيست لذا ميگفتند چرا آيه ها را جمع و جور نكردى و نياوردى ؟\r\n* ( وَجاهِدُوا فِي الله حَقَّ جِهادِه هُوَ اجْتَباكُمْ وَما جَعَلَ عَلَيْكُمْ فِي الدِّينِ مِنْ حَرَجٍ مِلَّةَ أَبِيكُمْ إِبْراهِيمَ هُوَ سَمَّاكُمُ الْمُسْلِمِينَ مِنْ قَبْلُ وَفِي هذا لِيَكُونَ الرَّسُولُ شَهِيداً عَلَيْكُمْ وَتَكُونُوا شُهَداءَ عَلَى النَّاسِ فَأَقِيمُوا الصَّلاةَ . . . ) * حجّ : 78 .\r\nهر كه با نظر انصاف در اين آيه دقّت كند خواهد ديد كه بائمّهء دوازده گانه عليهم تطبيق مىشود زيرا آنها برگزيدگانند نه تمام امّت * ( هُوَ اجْتَباكُمْ ) * و آنها فرزندان ابراهيماند نه همهء مردم * ( مِلَّةَ أَبِيكُمْ ) * و رسول خدا شاهد بر آنها و آنها شاهد بر مردماند و اين شهادت نتيجهء اجتباء است * ( لِيَكُونَ الرَّسُولُ شَهِيداً عَلَيْكُمْ وَتَكُونُوا شُهَداءَ عَلَى النَّاسِ ) * در تفسير برهان و صافى رواياتى در اين زمينه نقل شده است و راجع بتفصيل مطلب به الميزان ذيل 143 سورهء بقره رجوع شود كه بطور مشروح تحقيق شده است بى انصافى است كه گفته شود : * ( « اجْتَباكُمْ » ) * بمعنى برگزيدن مردم براى تكاليف است . زيرا چنين تعبيرى در قرآن نداريم و اجتباء در همه جاى قرآن در برگزيدن پيامبران به كار رفته است مگر در آيه 203 اعراف كه گذشت و آن نقل قول كفّار است . يا اينكه بگوئيم : چون ابراهيم پدر رسول خداست و آنحضرت پدر امّت ، لذا ابراهيم پدر امّت خوانده شده است و يا اينكه اكثر عرب پسران او بودند . گويا آيهء شريفه فقط براى آن روز و براى عربهاست و ديگر خطاب براى امروزيها صادق نيست . حقّ آنست كه مخاطب * ( « مِلَّةَ أَبِيكُمْ » ) * مردان\r\n","description":"","footnote":"","page_name":" 16 ","page_number":18},
  {"content":"\r\nمخصوصىاند همچنين مصداق * ( « اجْتَباكُمْ » ) * و شهداء ، كه عبارت از ائمّهء باشند .\r\n\r\n\r\n\r\nجثّ :\r\nبر كندن . قطع كردن ( اقرب الموارد ) در قاموس قطع - كردن يا از ريشه كندن نقل شده است * ( وَمَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ اجْتُثَّتْ مِنْ فَوْقِ الأَرْضِ ما لَها مِنْ قَرارٍ ) * ابراهيم : 26 حكايت سخن خبيث همچون درخت پليد است كه از روى زمين كنده شده براى آن قرارى نيست .\r\nدر ما قبل اين آيه آمده : * ( مَثَلًا كَلِمَةً طَيِّبَةً كَشَجَرَةٍ طَيِّبَةٍ . أَصْلُها ثابِتٌ وَفَرْعُها فِي السَّماءِ . . . ) * در مجمع البيان كلمهء طيّبة را كلمهء توحيد و كلمهء خبيثه را كلمهء شرك و كفر و در الميزان اوّلى را اعتقاد حقّ و دوّمى را شرك فرموده است .\r\n\r\n\r\n\r\nجثم :\r\nجثوم بمعنى سقوط بر روى و يا نشستن بزانوست ( مجمع البيان ذيل آيهء 67 هود ) * ( فَأَصْبَحُوا فِي دارِهِمْ جاثِمِينَ ) * اعراف 78 اين كلمه پنج بار در قرآن مجيد آمده و همه در بارهء مكذّبين است كه به عذاب الهى گرفتار شدند و در ما قبل همه كلمهء « اصبحوا » آمده است ، مراد از آن مردن و از بين رفتن است النهاية اگر جثوم بمعنى سقوط باشد مراد آنست كه در خانه هاى خود افتادند و مردند و اگر بمعنى نشستن باشد معنى اين است : در خانه هاى خود نشستگان و مقيم شدند و آن استعاره از مرگ است در نهايه آمده : « نهى عن المجثمة » و آن حيوانى است كه در جائى قرار ميدهند و تير ميزنند تا بميرد . در نهج خطبهء 13 در بارهء مسجد بصره هست : « كانّى انظر الى مسجدها كجؤجؤ سفينة او نعامة جاثمة » يعنى گويا مىبينم مسجد بصره را كه در ميان سيل مانده مانند سينهء كشتى يا شتر مرغ نشسته است .\r\n\r\n\r\n\r\nجثى :\r\nجثوّ : به زانو نشستن در اقرب الموارد هست « جثا الرّجل . . . جثوّا : حبس على ركبتيه » * ( وَتَرى كُلَّ أُمَّةٍ جاثِيَةً كُلُّ أُمَّةٍ تُدْعى إِلى كِتابِهَا ) * جاثية : 28 هر امّت را به زانو در آمده مىبينى هر امّت بسوى\r\n","description":"","footnote":"","page_name":" 17 ","page_number":19},
  {"content":"\r\nكتابش خوانده مىشود . از آيهء شريفه معلوم مىشود گذشته از نامهء فردى كه همه دارند ، براى هر امّت هم يك كتاب عمومى هست و شايد آن راجع بكارهائى است كه مجموعا انجام ميدهند مثل انتخاب فرد نا شايست يا نظير اجتماع اهل شام بر قتال صفّين و غيره .\r\n* ( . . . ثُمَّ لَنُحْضِرَنَّهُمْ حَوْلَ جَهَنَّمَ جِثِيًّا ) * . . . * ( ثُمَّ نُنَجِّي الَّذِينَ اتَّقَوْا وَنَذَرُ الظَّالِمِينَ فِيها جِثِيًّا ) * مريم : 68 و 72 .\r\nدر مجمع البيان فرموده جثى جمع جاثى است يعنى به زانو در آمدگان در اقرب الموارد آورده :\r\nجثيّ بضمّ اوّل و كسر آن هر دو جمع جاث است يعنى آنها را در كنار جهنّم حاضر ميكنيم در حالى كه به زانو در آمدگاناند سپس متقيان را نجات ميدهيم و ستمگرانرا در آن به زانو در آمده ميگذاريم . راغب احتمال داده كه جثيّا مفعول مطلق و مصدر باشد يعنى : يجثون جثيّا .\r\n\r\n\r\n\r\nجحد :\r\nانكار با علم ( صحاح ) * ( وَجَحَدُوا بِها وَاسْتَيْقَنَتْها أَنْفُسُهُمْ ظُلْماً وَعُلُوًّا ) * نمل : 14 آيات ما را از روى ظلم و سركشى انكار و تكذيب كردند ولى دلهايشان به آنها يقين داشت .\r\nاين آيه يكى از مشكلات مهمّ را حلّ مىكند و آن اينكه آدمى از لحاظ عقل و منطق و دليل بمطلبى يقين مىكند ولى در مقام تسليم قلبى به آنچه يقين كرده تسليم نميشود و انكار مىكند مثلا معاويه بحقّانيت امير المؤمنين عليه السّلام يقين داشت ولى تسليم نميشد و اقرار نميكرد و آن را انكار مىنمود .\r\nشيطان به خدا يقين داشت ، و ميگفت * ( « رَبِّ بِما أَغْوَيْتَنِي » ) * . . . * ( « خَلَقْتَنِي مِنْ نارٍ . . . » ) * بروز قيامت نيز عقيده داشت و ميگفت * ( أَنْظِرْنِي إِلى يَوْمِ يُبْعَثُونَ ) * به پيامبران نيز معتقد بود و ميگفت * ( إِلَّا عِبادَكَ مِنْهُمُ الْمُخْلَصِينَ ) * و ميدانست كه مخلصينى از بندگان خواهند بود ، امّا با همهء اينها تسليم نداشت و خدا دربارهء او فرمود * ( أَبى وَاسْتَكْبَرَ وَكانَ مِنَ الْكافِرِينَ ) * بقره : 34\r\n","description":"","footnote":"","page_name":" 18 ","page_number":20},
  {"content":"\r\nو نيز فرموده : * ( كانَ مِنَ الْجِنِّ فَفَسَقَ عَنْ أَمْرِ رَبِّه . . . ) * كهف : 50 و در قرآن به او و تابعانش وعدهء آتش داده .\r\nعلت اين همه بدبختى فقط امتناع و عدم تسليم بود . به آنچه يقين داشت تسليم نشد بلكه * ( أَبى وَاسْتَكْبَرَ ) * .\r\nروح مطلب در اينجاست كه كفّار ميدانند و تسليم نميشوند و روى اغراض حق را انكار ميكنند و * ( « أَضَلَّه الله عَلى عِلْمٍ » ) * ميشوند ولى اگر كسى حق را نداند و يا نتواند ايمان بياورد و يا حق به او تبليغ نشده باشد حساب او حساب ديگرى است بقيّهء مطلب را در « كفر » و « سلم » مطالعه كنيد . و در « ايمان » نيز گذشته است .\r\n* ( فَالْيَوْمَ نَنْساهُمْ كَما نَسُوا لِقاءَ يَوْمِهِمْ هذا وَما كانُوا بِآياتِنا يَجْحَدُونَ ) * اعراف : 51 كلمهء ما عطف است بجاى « كما » و تقدير آن « كما كانوا باياتنا . . . » است و هر دو « ما » بمعنى مصدراند . و خلاصه جحد آن است كه انسان دانستهء خود را انكار كند و تسليم نشود .\r\n\r\n\r\n\r\nجحم :\r\nجحيم : آتش بزرگ ( صحاح ) در قاموس گويد : هر آتش شديد الاشتعال و هر آتشيكه بعض آن بالاى بعضى است و هر آتش بزرگيكه در گودال بزرگى است و مكان بسيار گرم . صحاح نيز مانند قاموس در آتش بزرگ قيد محل بزرگ را ذكر مىكند و عبارت هر دو كتاب اين است « الْجَحيمُ كُلُّ نارٍ عَظيمَةٍ فى مَهْواةٍ » نا گفته نماند : جحيم از نامهاى آتش آخرت است و قهرا بواسطهء بزرگى و كثرت اشتعال جحيم نام گرفته و ممكن است آن را بمعنى مكان بسيار گرم بدانيم چنان كه قاموس گفته است در اين صورت نام جهنّم است .\r\nاين كلمه 26 بار در قرآن مجيد آمده و همه در بارهء آتش آخرت است فقط يكى در بارهء دنياست و آن در قضيّهء حضرت ابراهيم عليه السّلام است * ( قالُوا ابْنُوا لَه بُنْياناً فَأَلْقُوه فِي الْجَحِيمِ فَأَرادُوا بِه كَيْداً فَجَعَلْناهُمُ الأَسْفَلِينَ ) * صافات : 97 گفتند براى او بنائى\r\n","description":"","footnote":"","page_name":" 19 ","page_number":21},
  {"content":"\r\nبسازيد و او را در آتش بزرگ افكنيد خواستند دربارهء او حيله‌اى كنند مغلوبشان كرديم .\r\n* ( وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ الْجَحِيمِ ) * مائده :\r\n10 آنان كه كفر ورزيدند و آيات ما را تكذيب كردند آنها ياران آتش بزرگاند .\r\n\r\n\r\n\r\nجدث :\r\nقبر . جمع آن اجداث است ( مجمع ، صحاح ، قاموس ) و در آن جدف ( بفاء ) نيز گفته‌اند .\r\n* ( فَإِذا هُمْ مِنَ الأَجْداثِ إِلى رَبِّهِمْ يَنْسِلُونَ ) * يس : 51 آنگاه آنها از قبرها بجانب پروردگارشان بسرعت ميروند اين آيه نظير آيهء * ( يَخْرُجُونَ مِنَ الأَجْداثِ سِراعاً ) * معارج : 43 است بنا بر آنكه * ( « يَنْسِلُونَ » ) * از نسول بمعنى سرعت باشد چنان كه مجمع البيان عقيده دارد .\r\n* ( يَخْرُجُونَ مِنَ الأَجْداثِ كَأَنَّهُمْ جَرادٌ مُنْتَشِرٌ ) * قمر : 7 دربارهء اين آيه تحقيقى داريم كه در جراد مطالعه شود .\r\nدر موقع بحث رفيق دانشمندم آقاى محمد امين رضوى صاحب كتاب تجسم عمل و غيره ، احتمال ميدادند كه * ( « يَنْسِلُونَ » ) * در آيهء اوّل از نسل بمعنى تولَّد باشد يعنى آنها از قبرها متولَّد ميشوند . ولى « نسل » از باب ضرب يضرب در لغت بمعنى زائيدن و كثير الولد شدن نيامده و از باب نصر ينصر بدان معنى به كار رفته است و از هر دو باب بمعنى اسراع در حركت آمده است وانگهى آيهء 43 معارج قرينه است كه * ( « يَنْسِلُونَ » ) * بمعنى سرعت مىباشد و اگر دليلى از لغت داشتيم احتمال ايشان كاملا بجا بود و * ( « يَنْسِلُونَ » ) * در قرآن از باب نصر ينصر خوانده نشده است .\r\n\r\n\r\n\r\nجدّ :\r\nراغب در مفردات گويد : جدّ بمعنى قطع زمين هموار است و از همين است كه گويند :\r\n« جدّ فى سيره و جدّ فى امره » و ثوب جديد در اصل بمعنى ثوب مقطوع است سپس بهر تازه جديد گفته‌اند در اقرب الموارد بمعنى كوشش ، شدّت ، عظمت و غيره گفته است عين عبارت اين است « جدّ فى سيره\r\n","description":"","footnote":"","page_name":" 20 ","page_number":22},
  {"content":"\r\nو فى امره . . . جدّا : اجتهد و - به الامر : اشتدّ و - فى عيون النّاس جدّا : عظم . . . » در قاموس نيز ، قطع يكى از معانى اين كلمه آمده است .\r\nقول مجمع البيان از همه جامعتر و عاليتر است كه در ذيل آيهء 3 سورهء جنّ ميگويد : اصل جدّ بمعنى قطع است ، عظمت را از آن جدّ گويند چون از هر عظمت منقطع است كه مقامش از همه والاست ، پدر بزرگ را جدّ گويند چون در بلندى مرتبهء پدرى از پائينى مقطوع است : بحظَّ و بهره به جهت انقطاع در علوّ شأن جدّ گفته‌اند ، بجدّ خلاف شوخى از آن جدّ گفته‌اند كه از سخيف بودن بريده شده و بتازه از آن جهت جديد گفته‌اند كه در غالب ، زمان بريده شدن آن تازه است .\r\nبهر حال : سه صيغه از اين كلمه در قرآن مجيد آمده است :\r\nجدّ ، جديد و جدد و دربارهء هر سه بحث ميكنيم .\r\nجَدّ 1 - * ( وَأَنَّه تَعالى جَدُّ رَبِّنا مَا اتَّخَذَ صاحِبَةً وَلا وَلَداً ) * جنّ : 3 حقّا كه مقام و عظمت پروردگار ما والاست زنى و فرزندى براى خود نگرفته است . اين آيه از اقوال جنّ است كه در قرآن نقل شده و مراد از جدّ عظمت و مقام است در صحاح و نهايه و اقرب الموارد از انس بن مالك نقل است كه : « كان الرّجل منّا اذا قرء البقرة و آل عمران جدّ فينا » اگر مردى از ما سورهء بقرهء و آل عمران را ميخواند و ياد ميگرفت در نظر ما عظيم ميبود .\r\nدر نهج البلاغه آمده « الحمد لله . . . و الغالب جنده و المتعالى جدّه » خطبهء 189 و مراد از آن عظمت است در حديث دعاء نقل است : تبارك اسمك و تعالى جدّك ( نهايه ) .\r\nجديد 2 - * ( أَ إِذا كُنَّا تُراباً أَ إِنَّا لَفِي خَلْقٍ جَدِيدٍ ) * رعد : 5 آيا آنگاه كه خاك ميشوم آيا در خلقت تازه‌اى خواهيم بود ؟ ! ! اين كلمه هشت بار در قرآن آمده و همه در بارهء خلقت جديد است .\r\nجُدَد 3 - * ( . . . وَمِنَ الْجِبالِ جُدَدٌ بِيضٌ وَحُمْرٌ مُخْتَلِفٌ أَلْوانُها وَغَرابِيبُ سُودٌ ) *\r\n","description":"","footnote":"","page_name":" 21 ","page_number":23},
  {"content":"\r\n* ( . . . ) * فاطر : 27 در مجمع جدد را جمع جديد و از مبرّد نقل مىكند كه آن بمعنى راهها و خطوط است ، اقرب الموارد نيز جدد را جمع جديد ذكر كرده است بنا بر لغت بنى تميم و كلب .\r\nراغب آن را جمع جدّة ( بضمّ اوّل ) بمعنى طريق ظاهر گفته است .\r\nتدبّر در آيه نشان ميدهد كه جدد بمعنى تكَّه ها و قسمتهاست خواه آن را جمع جديد بگيريم و خواه جمع جدّة يعنى : كوهها تكَّه هاى سفيد و سرخ و سياه شديداند و رنگهاى مختلف دارند و « بيض و حمر و غرابيب » صفت « جدد » اند و مراد از آنها همان تكَّه هاست و چون كوهها بوسيلهء اختلاف رنگ از يكديگر سوا و بريده شده‌اند لذا به آنها جدد اطلاق گرديده است .\r\n\r\n\r\n\r\nجِدار :\r\nديوار . جمع آن جدر ( بر وزن شتر ) است * ( فَوَجَدا فِيها جِداراً يُرِيدُ أَنْ يَنْقَضَّ . . . ) * كهف : 77 در آنجا ديوارى يافتند كه ميخواست بيافتد و خراب شود * ( لا يُقاتِلُونَكُمْ جَمِيعاً إِلَّا فِي قُرىً مُحَصَّنَةٍ أَوْ مِنْ وَراءِ جُدُرٍ ) * حشر : 14 راغب گويد : ديوار را از لحاظ ارتفاع ، جدار و از لحاظ اينكه مكانى را احاطه كرده حائط گويند .\r\nاجْدَر * ( الأَعْرابُ أَشَدُّ كُفْراً وَنِفاقاً وَأَجْدَرُ أَلَّا يَعْلَمُوا حُدُودَ ما أَنْزَلَ الله عَلى رَسُولِه ) * توبه : 97 عربهاى باديه نشين از حيث كفر و نفاق محكمتر ، و سزاوارتراند كه حدود آنچه را خدا بر پيامبرش نازل كرده نشناسند .\r\nدر مجمع فرموده ، اجدر از جدر الحائط ( به سكون دال ) كه بمعنى اصل و اساس آنست ، گرفته شده . گويا سزاوار و لايق بودن يكنوع محكمى و پايه است .\r\n\r\n\r\n\r\nجدل :\r\nجدال : منازعه ، مخاصه . * ( . . . فَلا رَفَثَ وَلا فُسُوقَ وَلا جِدالَ فِي الْحَجِّ . . . ) * بقره : 197 در حج ، جماع و فسوق و منازعه نيست در نزد شيعه مراد از رفث ، مقاربت و از فسوق دروغ و از جدال قسم خوردن است ( مجمع ) .\r\nطبرسى در ذيل آيهء 32 هود\r\n","description":"","footnote":"","page_name":" 22 ","page_number":24},
  {"content":"\r\nفرموده : جدال و مجادله بمعنى مقابله با خصم است كه او را از رأى خود منصرف كند و آن از جدل بمعنى تابيدن شديد است و مطلوب از جدال آنست كه طرف از رأى خود بر گردد .\r\nبهر حال ، اين كلمه در مجادلهء حق و مجادلهء باطل و در مجادله بمعنى دفاع در قرآن كريم به كار رفته است و همه در اصل معنى يكى است و فرق با مصاديق است * ( وَلا تُجادِلْ عَنِ الَّذِينَ يَخْتانُونَ أَنْفُسَهُمْ . . . ) * نساء : 107 از كسانى كه به خود خيانت ميكنند دفاع مكن * ( فَمَنْ يُجادِلُ الله عَنْهُمْ يَوْمَ الْقِيامَةِ . . . ) * نساء : 109 از آنها در پيش خدا روز قيامت كدام كس دفاع مىكند ؟\r\n* ( وَجادِلْهُمْ بِالَّتِي هِيَ أَحْسَنُ ) * نحل : 125 * ( فَلَمَّا ذَهَبَ عَنْ إِبْراهِيمَ الرَّوْعُ ) * . . . * ( يُجادِلُنا فِي قَوْمِ لُوطٍ . . . ) * هود : 74 .\r\n* ( يُجادِلُونَكَ فِي الْحَقِّ بَعْدَ ما تَبَيَّنَ . . . ) * انفال : 6 جدل : بر وزن فرس بمعنى شدت خصومت است صحاح آن را اسم مصدر گفته است * ( وَكانَ الإِنْسانُ أَكْثَرَ شَيْءٍ جَدَلًا ) * كهف : 54 نا گفته نماند اكثر استعمال اين صيغه در قرآن در منازعه و مخاصمه نا حق است .\r\n\r\n\r\n\r\nجذّ :\r\nشكستن . پراكنده كردن .\r\nبريدن . * ( فَجَعَلَهُمْ جُذاذاً إِلَّا كَبِيراً لَهُمْ . . . ) * انبياء : 58 بتهايشان را قطعه قطعه كرد مگر بزرگ آنها را . جذاذ بمعنى مجذوذ است .\r\n* ( عَطاءً غَيْرَ مَجْذُوذٍ ) * هود : 108 عطاء غير مقطوع و دائمى .\r\n\r\n\r\n\r\nجذع :\r\n( بر وزن حبر ) تنهء درخت خرما . گويا فقط در تنهء درخت خرما به كار رفته و بتنهء درختان ديگر ساق گويند صحاح و قاموس و اقرب و غيره همه تنهء درخت خرما گفته‌اند .\r\n* ( فَأَجاءَهَا الْمَخاضُ إِلى جِذْعِ النَّخْلَةِ ) * مريم : 23 درد زادن او را سوى تنهء نخل كشيد . * ( وَلأُصَلِّبَنَّكُمْ فِي جُذُوعِ النَّخْلِ ) * طه : 71 در تنه هاى نخل بدارتان ميزنم . كلمهء جذع دو بار و جمع آن جذوع فقط يك بار در\r\n","description":"","footnote":"","page_name":" 23 ","page_number":25},
  {"content":"\r\nقرآن مجيد يافت مىشود .\r\n\r\n\r\n\r\nجذوة :\r\nشعله . تكَّهء بزرگى از هيزم كه در آن آتش هست ( مجمع البيان ) * ( لَعَلِّي آتِيكُمْ مِنْها بِخَبَرٍ أَوْ جَذْوَةٍ مِنَ النَّارِ لَعَلَّكُمْ تَصْطَلُونَ ) * قصص :\r\n29 شايد بشما از آن خبرى بياورم يا تكَّه‌اى از آتش كه گرم شويد .\r\nراغب گويد : جذوه آنست كه بعد از تمام شدن شعله از هيزم باقى مانده باشد . اين كلمه فقط در يك محلّ از قرآن آمده است رجوع شود به « شهاب » .\r\n\r\n\r\n\r\nجرح :\r\n( بر وزن قفل ) زخم .\r\nجمع آن جروح است * ( وَالأُذُنَ بِالأُذُنِ وَالسِّنَّ بِالسِّنِّ وَالْجُرُوحَ قِصاصٌ ) * مائده : 45 گوش در مقابل گوش ، دندان در مقابل دندان و زخمها قصاص شونده‌اند .\r\nدر مفردات گويد : قدح شاهد را جرح گويند گوئى قادح زخمى به او مىزند حيوان شكارى را جارحه ناميده‌اند زيرا زخمى مىكند و يا كسب مىكند ، اعضاء بدن را كه كار ميكنند جوارح گويند زيرا اثر ميگذارند و يا كسب ميكنند ، اجتراح كسب گناه و اصل آن از جراحة است ( باختصار ) .\r\nجوارح * ( أُحِلَّ لَكُمُ الطَّيِّباتُ وَما عَلَّمْتُمْ مِنَ الْجَوارِحِ مُكَلِّبِينَ ) * مائده : 4 طيّبات بر شما حلال شده و آنچه از حيوانات شكارى تعليم داده‌ايد در حالى كه تعليم كنندهء سگهاى شكارى و يا صاحبان شكار با كلاب هستيد .\r\nدر مجمع فرموده : جوارح بمعنى كواسب است از طيور و درّنده ها ، واحد آن جارحه است و علَّت اين تسميه آنست كه براى اربابان خود در اثر شكار كردن طعام كسب ميكنند . نا گفته نماند كسب يكنوع اثر گذاردن است . و آنگاه كه جارحة بمعنى كاسب به كار ميرود ، معناى اوّلى ملحوظ است .\r\nجَرَحْتُم * ( وَهُوَ الَّذِي يَتَوَفَّاكُمْ بِاللَّيْلِ وَيَعْلَمُ ما جَرَحْتُمْ بِالنَّهارِ ثُمَّ يَبْعَثُكُمْ فِيه لِيُقْضى أَجَلٌ مُسَمًّى . . . ) * انعام : 60 او كسى است كه شما را در وقت شب ميگيرد ( ميميراند ) و آنچه در روز كسب ميكنيد ميداند سپس در روز\r\n","description":"","footnote":"","page_name":" 24 ","page_number":26},
  {"content":"\r\nشما را زنده مىكند تا اجل معيّن بپايان رسد . در اين آيه * ( « جَرَحْتُمْ » ) * بمعنى كار با جارحه و اعضاء است .\r\nاجترحوا * ( أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَعَمِلُوا الصَّالِحاتِ . . . ) * جاثيه : 21 از راغب نقل شد كه اجتراح كسب گناه است در اقرب الموارد گويد : اجتراح بمعنى اكتساب است و اكثرا در جرائم به كار ميرود و از آنست قول قرآن * ( أَمْ حَسِبَ الَّذِينَ اجْتَرَحُوا . . . ) * مجمع البيان مطلق اكتساب گفته است در نهج البلاغه آمده « فزال عنهم الَّا بذنوب اجتر - حوها » خطبهء 176 قاموس و صحاح نيز مطلق اكتساب گفته‌اند ولى محلَّى پيدا نشد كه در غير گناه استعمال شده باشد .\r\nدر محلّ ديگرى بجاى اجترح اكتسب آمده مثل * ( لِكُلِّ امْرِئٍ مِنْهُمْ مَا اكْتَسَبَ مِنَ الإِثْمِ . . . ) * نور : 11 احتمال هست علت استعمال اجتراح در سيّئات آن باشد كه گناهان در وجود انسان و جهان اثر بد ميگذارند و گناهكار بوجود خود و روح خود و به دنيا زخم مىزند و شايد گناهان او در حسنات وى زخم توليد كند انشاء الله در « وزن » خواهد آمد كه سيّئات سبب خفّت و پوچى حسناتاند .\r\n\r\n\r\n\r\nجراد :\r\nملخ . * ( فَأَرْسَلْنا عَلَيْهِمُ الطُّوفانَ وَالْجَرادَ وَالْقُمَّلَ وَالضَّفادِعَ وَالدَّمَ آياتٍ مُفَصَّلاتٍ . . . ) * اعراف : 133 اين پنج مورد از معجزات نه گانهء حضرت موسى است كه در « تسع » شمرده شده از جمله ملخ آمد و مزارع و اشجارشان را خورد كه نزديك بود از هستى ساقط شوند و از جمله طوفان و سيل و قورباغه ها بودند كه همه جا را پر كرده و زندگى را تنك نمودند و شپشه و بنقل بعضى ملخهاى كوچك و بى پر از آن جمله بود و نيز خون كه گفته‌اند رنگ آبها سرخ شد و مانند خون گرديد .\r\nدر تورات فعلى نيز در سفر خروج باب 10 اين بلاها بتفصيل ذكر شده است .\r\nنا گفته نماند بزمينيكه همه\r\n","description":"","footnote":"","page_name":" 25 ","page_number":27},
  {"content":"\r\nچيزش خورده شده و خالى مانده مجروده گويند راغب گويد : جايز است بگوئيم معناى اصلى كلمه جراد است و مجروده ( ملخ خورده ) و جرد الارض از آن مشتق است و ممكن است بگوئيم ملخ را از آنجهت جراد گويند كه زمين را مىخورد و خالى ميگذارد .\r\n* ( يَخْرُجُونَ مِنَ الأَجْداثِ كَأَنَّهُمْ جَرادٌ مُنْتَشِرٌ ) * قمر : 7 از قبرها خارج ميشوند گوئى ملخهاى پراكنده‌اند .\r\nظاهر آنست كه اين تشبيه زنده شدن و خروج از قبرهاست چنان كه ميدانيم ملخ دم خود را زير خاك مىكند و تخم ميگذارد بعد از چندى تخمها مبدّل بكرم شده سپس تغيير شكل ميدهند و مبدّل بپروانه و بعد ملخ ميشوند .\r\nيكى از رفقا از يكنفر براى من نقل كرد كه در محلَّى تخمگذارى و بوجود آمدن ملخها را نمايش ميدادند ، ديدم ملخهاى بىشمارى بيك محلّ نسبتا وسيعى آمدند سر دم خود را زير خاك كرده و تخم گذارى نمودند و رفتند ، بعد از رفتن آنها ديديم بتدريج كرمهائى از خاك سر بر مياورند يكى از اينجا و يكى از آنجا ، در فاصلهء كمى تمام آن زمين پر از كرم شد ، آنگاه مبدّل بپروانه و سپس بملخ مبدّل شدند و تمام آن محلّ پر از ملخ گرديد . ذرّات ابدان انسانها نيز در بهار قيامت همچون تخمهاى ملخ بتدريج به انسانها مبدّل شده و زمين را پر خواهند كرد .\r\n\r\n\r\n\r\nجرّ :\r\nكشيدن . * ( وَأَلْقَى الأَلْواحَ وَأَخَذَ بِرَأْسِ أَخِيه يَجُرُّه إِلَيْه ) * اعراف : 150 صحيفه ها را انداخت و سر برادر خويش را گرفته بسوى خود ميكشيد . اين كلمه فقط در اين آيه است و در جاى ديگر از قرآن پيدا نيست .\r\n\r\n\r\n\r\nجرز :\r\nقطع . « جرزه جرزا :\r\nقطعه » ( اقرب الموارد ) جرز ( بضمّ اوّل و دوّم ) زمينى كه علف نداشته باشد * ( أَ وَلَمْ يَرَوْا أَنَّا نَسُوقُ الْماءَ إِلَى الأَرْضِ الْجُرُزِ فَنُخْرِجُ بِه زَرْعاً . . . ) * سجده : 27 آيا ندانسته‌اند كه ما آب را به زمين خشك و بىعلف\r\n","description":"","footnote":"","page_name":" 26 ","page_number":28},
  {"content":"\r\nكشانده و بوسيلهء آن كشت ميرويانيم ؟\r\n* ( وَإِنَّا لَجاعِلُونَ ما عَلَيْها صَعِيداً جُرُزاً ) * كهف : 8 ما آنچه را كه در روى زمين است به شكل زمين خالى و خشك خواهيم آورد . صعيد : روى زمين . جرز : بىعلف .\r\nدر مجمع البيان هست : جرز زمينى است كه چيزى نمىروياند گوئى علف را مىخورد .\r\n\r\n\r\n\r\nجرع :\r\nفرو بردن آب . « جرع الماء : بلعه » از باب منع يمنع ( قاموس ) تجرّع : جرعه جرعه خوردن . * ( وَيُسْقى مِنْ ماءٍ صَدِيدٍ يَتَجَرَّعُه وَلا يَكادُ يُسِيغُه . . . ) * ابراهيم : 17 از آب صديد نوشانده مىشود كه جرعه جرعه و به زحمت خورد و نتواند فرو برد . اين آيه كريمه در بيان حال اهل جهنّم است اعاذنا الله منها و اين كلمه تنها يك دفعه در قرآن مجيد وارد شده است و مراد آنست كه نوشيدن آن مشكل است بناچار جرعه جرعه مىخورد اين كلمه در بارهء غصّه خوردن و فرو بردن خشم نيز به كار ميرود در نهج البلاغه در بارهء حضرت رسول صلَّى اللَّه عليه و آله و سلَّم هست « و تجرّع فيه كلّ غصّة » در رضاى خدا هر غصّه را جرعه جرعه فرو برد خطبهء 192 .\r\n\r\n\r\n\r\nجُرُف :\r\n( بر وزن عنق ) كنار رود كه آب آن را برده و تكَّه تكَّه ميافتد « الجرف الجانب الَّذى اكله الماء من حاشية النّهر كلّ ساعة يسقط بعض منه » ( اقرب الموارد ) * ( أَمْ مَنْ أَسَّسَ بُنْيانَه عَلى شَفا جُرُفٍ هارٍ فَانْهارَ بِه فِي نارِ جَهَنَّمَ ) * توبه : 109 يا آنكه بناى خويش را بر كنار جانب نهر بنا كرده و آن را به آتش جهنم ساقط نموده است جرف ( بر وزن عقل ) در اصل بمعنى بردن است على هذا جرف در آيهء شريفه بمعنى مجروف است يعنى محليكه زير آن ، بوسيلهء آب خورده شده است ، اين كلمه تنها يك بار در قرآن به كار رفته است .\r\n\r\n\r\n\r\nجرم :\r\n( بر وزن عقل ) قطع .\r\nمجمع البيان ، اقرب الموارد ، قاموس ، مفردات و صحاح آن را بمعنى قطع گفته‌اند .\r\nبعقيدهء طبرسى گناه را از آنجهت\r\n","description":"","footnote":"","page_name":" 27 ","page_number":29},
  {"content":"\r\nجرم گويند كه عمل واجب الوصل را قطع مىكند . بنا بر اين قول ، گناهكار را از آن مجرم گويند كه عمل صالح را قطع مىكند ( در مجمع به ذيل آيهء 124 انعام رجوع شود ) در مفردات گويد : اصل جرم بفتح اوّل بمعنى قطع ثمره از درخت است و بطور استعاره بگناه كردن جرم گفته‌اند .\r\nطبرسى در ذيل آيهء 2 مائده * ( وَلا يَجْرِمَنَّكُمْ ) * را از كسائى « يَحْمِلَنَّكُمْ » ( وادار نكند ) نقل كرده است و اين مطابق نهج البلاغه است كه در نامهء 12 فرموده « لا يحملنّكم شنئانهم على قتالهم قبل دعائهم » و خود جرم را در آنجا قطع و كسب معنى مىكند زمخشرى در ذيل همين آيه ميگويد :\r\nجرم جارى مجراى كسب است در تعدّى بيك مفعول يا دو مفعول و آنگاه جملهء فوق را بمعنى كسب و وادار كردن گرفته است .\r\nبعضى از بزرگان در تفسير خود در ذيل آيهء فوق گويد : « يقال جرمه يجرمه : اى حمله » على هذا معنى جرم وادار كردن است . ولى اين تعبير را در كتب مشهور لغت پيدا نكرديم .\r\nو خلاصه آنكه : در معناى جرم ( بفتح اوّل ) سه قول هست : قطع ، حمل ، كسب . ولى قطع معناى اوّلى و مشهور آن است و جرم ( بضمّ اوّل ) بمعنى گناه از همين مادّه است .\r\nبه نظر نگارنده جرم فقط يك معناى دارد و آن قطع است و گناه را بدان سبب جرم گويند كه شخص را از سعادت و رحمت خدا قطع مىكند و گناهكار را مجرم ميگوئيم زيرا در اثر گناه ، خود را از رحمت و سعادت و راه صحيح انسانيّت قطع مىكند و در سه محل از قرآن كه * ( « لا يَجْرِمَنَّكُمْ » ) * آمده چون بمفعول دوّم با « على » متعدى شده لذا معناى حمل ( وادار كردن ) بر آن اشراب شده است و چنان كه ميدانيم « حمل » بر مفعول دوّم با « على » متعدى مىشود گويند : حمله على - الامر . يعنى او را بفلان كار وادار كرد لفظ « على » در يك آيه مذكور\r\n","description":"","footnote":"","page_name":" 28 ","page_number":30},
  {"content":"\r\nو در دو آيه مستتر است اينك آيات را نقل ميكنيم :\r\n* ( وَلا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا . . . ) * مائده : 8 وادار نكند شما را كينهء قومى بر اينكه عدالت نكنيد . مىبينيم كه در اينجا * ( « عَلى - أَلَّا تَعْدِلُوا » ) * مفعول دوّم * ( « لا يَجْرِمَنَّكُمْ » ) * است و « على » در آن مذكور مىباشد .\r\n* ( وَلا يَجْرِمَنَّكُمْ شَنَآنُ قَوْمٍ أَنْ صَدُّوكُمْ عَنِ الْمَسْجِدِ الْحَرامِ أَنْ تَعْتَدُوا . . . ) * مائده : 2 كينهء مردميكه شما را از مسجد الحرام باز داشته‌اند وادار نكند بر اينكه تجاوز كنيد .\r\n* ( وَيا قَوْمِ لا يَجْرِمَنَّكُمْ شِقاقِي أَنْ يُصِيبَكُمْ مِثْلُ ما أَصابَ قَوْمَ نُوحٍ . . . ) * هود : 89 اى قوم مخالفت با من وادارتان نكند بر اينكه نظير بلاى قوم نوح بر شما برسد .\r\nدر اين دو آيه * ( أَنْ تَعْتَدُوا ) * - . . . * ( أَنْ يُصِيبَكُمْ ) * مفعول دوّم * ( « يَجْرِمَنَّكُمْ » ) * است و « على » در هر دو مقدّر مىباشد و احتمال دارد كه در آيهء اخير معناى كسب به آن اشراب شده باشد و در اين صورت احتياج بتقدير « على » نيست .\r\n* ( إِنَّ الَّذِينَ أَجْرَمُوا كانُوا مِنَ الَّذِينَ آمَنُوا يَضْحَكُونَ ) * مطففين : 29 آنان كه اقدام بگناه كردند بمؤمنين از روى ريشخند مىخنديدند .\r\nدر قرآن كريم مادّه جرم غير از سه آيهء فوق ، همه از باب افعال به كار رفته است مثل اجرموا ، اجرامى مجرم و مجرمون فقط در پنج محلّ * ( « لا جَرَمَ » ) * آمده كه خواهيم گفت . به نظر ميايد باب افعال در اينجا براى كثرت باشد زيرا كثرت يكى از معناى آنست * ( فَانْتَقَمْنا مِنَ الَّذِينَ أَجْرَمُوا ) * روم : 47 از كسانى كه پيوسته گناه ميكردند انتقام كشيديم .\r\n* ( « لا جَرَمَ أَنَّهُمْ فِي الآخِرَةِ هُمُ الأَخْسَرُونَ » هود : 22 كلمهء * ( « لا جَرَمَ » ) * چنان كه گفتيم پنج بار در قرآن مجيد آمده است هود : 22 نحل :\r\n23 و 62 و 109 ، غافر : 43 در الميزان ذيل آيهء فوق از فرّاء نقل شده كه لا جرم در اصل بمعنى لا بدّ و لا محاله است سپس در\r\n","description":"","footnote":"","page_name":" 29 ","page_number":31},
  {"content":"\r\nاثر كثرت استعمال به معناى قسم آمده و معناى « حقّا » ميدهد . . . و گفته شده : جرم بفتح اوّل و دوّم بمعنى قطع است و شايد در اصل در نتيجهء سخن به كار ميرفته مثل لا محاله و اين معنى را ميداده كه : اين سخن را قاطعى قطع نميكند . . .\r\nپس « لا » بمعنى نفى و « جرم » بمعنى قطع است « لا جرم » يعنى اين گفته را قطع كردن و از بين بردن نيست و حتمى است على هذا معناى حتما و حقّا ميدهد . معناى آيهء فوق اين است : حتما آنها در قيامت خسرانكارتريناند .\r\n\r\n\r\n\r\nجرى :\r\nروان شدن . جريان * ( أَنَّ لَهُمْ جَنَّاتٍ تَجْرِي مِنْ تَحْتِهَا الأَنْهارُ . . . ) * بقره : 25 حقّا براى آنهاست بهشتهائيكه نهرها زير آنها جارى و روان است .\r\nدر قرآن كريم اين كلمه فقط در جريان آب به كار نرفته بلكه در جريان و راه رفتن كشتىها و حركت باد و آفتاب و ماه و ستارگان نيز استعمال شده است مثل * ( وَالْفُلْكِ الَّتِي تَجْرِي فِي الْبَحْرِ . . . ) * بقره : 164 * ( فَسَخَّرْنا لَه الرِّيحَ تَجْرِي بِأَمْرِه . . . ) * ص : 36 * ( وَالشَّمْسُ تَجْرِي لِمُسْتَقَرٍّ لَها . ) * يس : 38 و آياتى نظير * ( كُلٌّ يَجْرِي لأَجَلٍ مُسَمًّى ) * رعد : 2 على الظاهر شامل آفتاب و ماه و ستارگان و غيره است .\r\nدر اينجا لازم است در بارهء چند آيه سخن گفت :\r\nالف : * ( حَتَّى إِذا كُنْتُمْ فِي الْفُلْكِ وَجَرَيْنَ بِهِمْ بِرِيحٍ طَيِّبَةٍ . . . ) * يونس :\r\n22 .\r\nممكن است بگوئيم : باء در « بهم » براى تعديه است يعنى كشتىها آنها را روان كردند ، ولى بقاموس و صحاح نگاه كردم « جرى » با باء متعدى نشده است لذا بايد گفت باء در اينجا به معناى « مع » است و فلك بمعنى كشتى است و بمفرد و جمع اطلاق مىشود ، در اينجا جمع مقصود است زيرا فعل آن « جرين » آمده معنى آيه چنين است : تا چون در كشتىها شديد و كشتىها با آنها بوسيلهء باد مطبوعى روان شدند .\r\n","description":"","footnote":"","page_name":" 30 ","page_number":32},
  {"content":"\r\nهمچنين است باء در آيهء * ( وَهِيَ تَجْرِي بِهِمْ فِي مَوْجٍ كَالْجِبالِ . . . ) * هود : 42 و اگر باء را تعدى بگيريم جريان كشتى از آيه بايد با عنايت و ملازمه استفاده شود .\r\nب : * ( وَمِنْ آياتِه الْجَوارِ فِي الْبَحْرِ كَالأَعْلامِ ) * شورى : 32 * ( وَلَه الْجَوارِ الْمُنْشَآتُ فِي الْبَحْرِ كَالأَعْلامِ ) * رحمن : 24 راجع به اين دو آيه به « بحر » رجوع شود كه گفته‌ايم اين دو آيه بجريانهاى درياها از قبيل گلف استريم تطبيق مىشود نه بكشتىها كه گفته‌اند .\r\nج : * ( إِنَّا لَمَّا طَغَى الْماءُ حَمَلْناكُمْ فِي الْجارِيَةِ . لِنَجْعَلَها لَكُمْ تَذْكِرَةً وَتَعِيَها أُذُنٌ واعِيَةٌ ) * حاقّه : 11 چون آب طغيان كرد ما شما را در جارى شونده حمل كرديم تا آن را براى شما ياد آورى قرار دهيم و تا آن تذكره را گوش حافظ پند در خود نگهدارد .\r\nمقصود از اين جاريه چيست ؟\r\nارباب تفسير آن را كشتى نوح گفته‌اند ، ناگفته نماند ما قبل دو آيهء فوق دربارهء هلاكت عاد و ثمود و قوم فرعون و قوم لوط است و ما بعد آنها مطلقا در بارهء قيامت و ويران شدن عالم و اهل رحمت و عذاب است به نظر ميايد غرض از ذكر اين دو آيه در ميان هلاكتهاى دنيا و آخرت تذكَّر اين نكته است كه اهل ايمان در اماناند همانطور كه در طوفان نوح مؤمنان نجات يافتند اهل ايمان از هلاكت دنيا و آخرت در نجات خواهند بود و تيرهاى قهر خدائى را فقط كفّار و معاندين هدفاند و شايد * ( لِنَجْعَلَها لَكُمْ تَذْكِرَةً ) * اين مطلب را بيشتر تقويت نمايد و اگر اهل ايمان و يا بعضى از آنها را بلائى از بين ببرد براى آنها هلاكت نيست بلكه كفّارهء گناه و يا ترفيع مقام است .\r\nد : * ( وَالذَّارِياتِ ذَرْواً . ) *\r\n* ( فَالْحامِلاتِ وِقْراً . فَالْجارِياتِ يُسْراً . ) *\r\n* ( فَالْمُقَسِّماتِ أَمْراً . إِنَّما تُوعَدُونَ لَصادِقٌ وَإِنَّ الدِّينَ لَواقِعٌ ) * ذاريات : 1 - 6 .\r\nقسم بپاشندگان پاشيدن\r\n","description":"","footnote":"","page_name":" 31 ","page_number":33},
  {"content":"\r\nبخصوصى . پس قسم ببردارندگان بار سنگين . پس قسم بجارى شوندگان كه به آسانى رواناند . پس قسم بتقسيم كنندگان امر . آنچه وعده داده ميشويد راست است و جزا واقع شدنى است .\r\nمقصود از جاريات و غيره در اين آيات چيست ؟ به نظر ميايد كه مراد از اين چهار اسم فاعل ، بادها باشند و چون ابر عبارت است از هواى مرطوب ، اگر بگوئيم ابرها و بادها هستند باز صحيح است .\r\nدر بارهء بادهاى مهاجر كه از اقيانوسها بسوى خشكيها ميوزند و هزاران كيلومتر راه مىپيمايند آقاى مهندس بازرگان در كتاب باد و باران در قرآن ميگويد : بادهاى مهاجر از حدبه هاى اقيانوس اطلس يا اقيانوس كبير ( و همچنين در مديترانه و درياهاى بزرگ ) آنجا كه ستونهاى بزرگ هوا از طبقات جوّ به زمين ميريزند ، سر چشمه گرفته در ابتدا يكحركت فرفره‌اى و پراكنده شونده به اطراف دارند ، پس از به راه افتادن حامل بخار آب فراوانى ميگردند كه همان ابرهاست ، آنگاه با وقار و سنگينى سمتى را در پيش ميگيرند و به آسانى روان ميگردند چون بكنار درياها و يا بقارّه ها رسيدند با بادهاى سرديكه از قطبين ميوزند ملاقات ميكنند از بادهاى قطبين سردى ميگيرند و آنگاه با رطوبت و سردى كه دارند بمزارع و جنگلها و شهرها تقسيم ميشوند و آنچه را قرار و قسمت است تقسيم ميكنند ( باد و باران در قرآن با كمى تغيير و حذف ) .\r\nپس بادها هستند كه در اثر اختلاف حرارت خورشيد ، خود را از وسط اقيانوسها ميپاشند * ( وَالذَّارِياتِ ذَرْواً ) * و چون روان شدند رطوبت و بخار آب را با خود بر ميدارند و سنگين ميشوند * ( فَالْحامِلاتِ وِقْراً ) * سپس در طول هزاران كيلومتر با آرامى و آسانى بسير خود ادامه ميدهند * ( فَالْجارِياتِ يُسْراً ) * و آنگاه در قاره ها و خشكيها تقسيم شده برحمت و خسارات مبدّل ميشوند و بهره ها\r\n","description":"","footnote":"","page_name":" 32 ","page_number":34},
  {"content":"\r\nرا قسمت ميكنند * ( فَالْمُقَسِّماتِ أَمْراً ) * .\r\nقابل دقت است كه بعد از و الذاريات ، سه صيغهء ديگر همه با فاء آمده است يعنى اين چهار امر پشت سر هم و نتيجهء همديگراند .\r\nنظير اين آيات ، آيات اوّل سورهء مرسلات و نازعات است .\r\nارتباط اين چهار قسم با مقسم به كه * ( إِنَّما تُوعَدُونَ لَصادِقٌ وَإِنَّ الدِّينَ لَواقِعٌ ) * باشد شايد آن است :\r\nهمانطور كه توليد بادها از محلَّى شروع شده و تدريجا بالاخره بنتيجه‌اى ميانجامد جريان دنيا و اين زندگى نيز در آخر بروز جزا و پاداش ميانجامد وقوع جزاء نتيجهء سير عالم است چنان كه تقسيم امر نتيجهء حركت ابرهاست .\r\nاگر بگوئيم ملائكه با اين بادها با هماند و مشيّت خدا را روان ميكنند اشكالى ندارد ولى نميشود گفت از اين فاعلها كه با الف و تاء جمع بسته شده ملائك مراد است زيرا جمعى كه با الف و تاء باشد يا براى مؤنّث حقيقى است مثل مؤمنات و يا صفت مذكَّر غير عاقل است مثل مرفوعات و منصوبات .\r\nملائكه بصراحت قرآن مؤنّث نيستند و آنان كه ملائكه را دختران خدا ميدانند در قرآن تكذيب شده‌اند و خدا ملائكه را با جمع مذكَّر أولو العقل ذكر كرده * ( بَلْ عِبادٌ مُكْرَمُونَ ) * * ( وَتَرَى الْمَلائِكَةَ حَافِّينَ مِنْ حَوْلِ الْعَرْشِ ) * زمر : 75 .\r\nو ايضا ملائكه عاقل و ذى شعوراند پس مراد بادها ، ابرها و يا چيزهاى ديگر است .\r\nدر كتاب آغاز و انجام جهان ص 87 ببعد ذاريات حاملات جاريات و مقسّمات را باتمها و الكترونها و پروتونها و نوترونها حمل كرده و در اين باره بيان عالى دارد ، تطبيق ايشان با مقسم به كه وقوع قيامت باشد بسيار مناسب است طالبين به آنجا رجوع كنند .\r\nه : * ( فَلا أُقْسِمُ بِالْخُنَّسِ الْجَوارِ الْكُنَّسِ ) * تكوير : 16 . اين آيه در « خنس » خواهد آمد انشاء الله .\r\n","description":"","footnote":"","page_name":" 33 ","page_number":35},
  {"content":"\r\nمجرى و : * ( وَقالَ ارْكَبُوا فِيها بِسْمِ الله مَجْراها وَمُرْساها ) * هود : 41 مجرى و مرسى مصدر ميمىاند از لازم و متعدى ( صحاح ) ظاهرا در آيه معناى لازم مراد است يعنى : گفت بكشتى سوار شويد جريان و ايستادن آن بمدد و يارى خداست . مجراها و مرسيها ، مبتدء و بسم الله خبر آن است .\r\n\r\n\r\n\r\nجزء :\r\nپاره . تكَّه . * ( لَها سَبْعَةُ أَبْوابٍ لِكُلِّ بابٍ مِنْهُمْ جُزْءٌ مَقْسُومٌ ) * حجر : 44 براى جهنم هفت در است براى هر در از آنها قسمتى است قسمت شده .\r\n* ( وَجَعَلُوا لَه مِنْ عِبادِه جُزْءاً إِنَّ الإِنْسانَ لَكَفُورٌ مُبِينٌ ) * زخرف : 15 منظور از جزء در اينجا فرزند است بدليل آيهء بعدى كه ميگويد * ( أَمِ اتَّخَذَ مِمَّا يَخْلُقُ بَناتٍ وَأَصْفاكُمْ بِالْبَنِينَ ) * .\r\nاين كلمه تنها سه دفعه در قرآن عظيم آمده است حجر : 44 ، بقره : 260 ، زخرف : 15 .\r\n\r\n\r\n\r\nجزع :\r\nبىتابى . ناله . فعل آن از باب علم يعلم بمعنى بىتابى و از باب منع يمنع بمعنى قطع است ( اقرب الموارد ) * ( سَواءٌ عَلَيْنا أَ جَزِعْنا أَمْ صَبَرْنا ما لَنا مِنْ مَحِيصٍ ) * ابراهيم :\r\n21 برابر است براى ما چه بىتابى كنيم و چه صبر نمائيم ما را فرار گاهى نيست .\r\nراغب گويد : جزع از حزن اشدّ است جزع حزنى است كه شخص را از چاره انديشى باز دارد ولى حزن از آن اعمّ است .\r\nجزوعاً * ( إِنَّ الإِنْسانَ خُلِقَ هَلُوعاً . ) *\r\n* ( إِذا مَسَّه الشَّرُّ جَزُوعاً وَإِذا مَسَّه الْخَيْرُ مَنُوعاً ) * معارج : 20 .\r\nهلوع و جزوع هر دو صيغه مبالغه‌اند مثل كذوب و ودود پس هلوع يعنى بسيار حريص . جزوع :\r\nبسيار بىتابى كننده . اهل بيان گفته‌اند : آيهء بعدى معناى هلوع است يعنى كم صبر و پر طمع . معنى آيه اين است : حقّا كه انسان شديد الحرص آفريده شده ، چون به او شرّى رسد بسيار بىتابى كننده و چون به او خيرى روى دهد بسيار بخيل است\r\n","description":"","footnote":"","page_name":" 34 ","page_number":36},
  {"content":"\r\nدر آيات بعدى اهل ايمان از اين حكم استثناء شده‌اند * ( إِلَّا الْمُصَلِّينَ الَّذِينَ . . . ) * منوع نيز بايد مثل هلوع و جزوع ، مبالغه باشد . از مادّهء جزع فقط دو كلمهء فوق در قرآن هست .\r\n\r\n\r\n\r\nجزاء :\r\nمكافات . ( قاموس ) ايضا در قاموس هست : چون ما - بعدش « باء و على » آيد بمعنى مكافات و مجازات است و چون « عن » باشد بمعنى قضا و اداء باشد « جزى عنه :\r\nقضى » و بدون آنها بمعنى كفايت است « جزى الشىء : كفى » .\r\nراغب آن را در اصل بىنيازى و كفايت گفته و گويد : پاداش را جزاء گويند چون از حيث مقابله و برابرى در آن كفايت هست .\r\nدر مجمع البيان فرموده : جزاء و مكافات و مقابله نظائرهماند .\r\nبهر حال پاداش و كيفر را جزاء گوئيم زيرا مقابل عمل است و از جهت برابرى كفايت مىكند در اينجا لازم است به چند نكته توجّه كنيم :\r\nالف : در قرآن مجيد جزاء هم در پاداش و هم در كيفر و عذاب هر دو آمده است مثل * ( فَإِنْ قاتَلُوكُمْ فَاقْتُلُوهُمْ كَذلِكَ جَزاءُ الْكافِرِينَ ) * بقره : 191 و مثل * ( فَتَكُونَ مِنْ أَصْحابِ النَّارِ وَذلِكَ جَزاءُ الظَّالِمِينَ ) * مائده : 29 و نحو * ( وَأَمَّا مَنْ آمَنَ وَعَمِلَ صالِحاً فَلَه جَزاءً الْحُسْنى ) * كهف : 88 * ( لَهُمْ ما يَشاؤُنَ عِنْدَ رَبِّهِمْ ذلِكَ جَزاءُ الْمُحْسِنِينَ ) * زمر : 34 .\r\nب : جاهائى كه در قرآن مجيد بعد از فعل جزى كلمهء « عن » آمده ممكن است آن را بمعنى كفايت گرفت چنان كه راغب معتقد است و ممكن است معناى آن ادا كردن باشد چنان كه در قاموس گفته ، در مجمع نيز از بعضى نقل شده است على هذا در آيهء * ( وَاتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً ) * بقره : 48 ممكن است بگوئيم معنى آنست : بترسيد از روزيكه كسى از كسى از هيچ چيز كفايت نميكند يا كسى از كسى چيزى نميدهد .\r\nج : در بعضى از آيات جزاء\r\n","description":"","footnote":"","page_name":" 35 ","page_number":37},
  {"content":"\r\nخود عمل ذكر شده است مثل * ( فَالْيَوْمَ لا تُظْلَمُ نَفْسٌ شَيْئاً وَلا تُجْزَوْنَ إِلَّا ما كُنْتُمْ تَعْمَلُونَ ) * يس : 54 امروز به كسى ستمى نميشود و جزاء داده نميشويد مگر آنچه را كه ميكرديد * ( لا تَعْتَذِرُوا الْيَوْمَ إِنَّما تُجْزَوْنَ ما كُنْتُمْ تَعْمَلُونَ ) * تحريم : 7 امروز اعتذار نجوئيد فقط آنچه را ميكرديد جزاء داده ميشويد همچنين است آيه 90 نمل و 39 صافات و غيره .\r\nاين آيات راجع بتجسّم عمل است و قرآن كريم در اين باره صراحت دارد * ( يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَما عَمِلَتْ مِنْ سُوءٍ . . . ) * آل عمران : 30 به گمان نگارنده آياتيكه نظير * ( مَنْ عَمِلَ سَيِّئَةً فَلا يُجْزى إِلَّا مِثْلَها . . . ) * غافر : 40 هستند با آيات فوق تفاوت ندارند زيرا عمل روز قيامت در قالب ديگرى تحويل انسان داده خواهد شد لذا مىشود گفت : اين مثل آنست و يا اين آن است .\r\nنُجازى د : راغب در مفردات گفته :\r\nفعل جزى از باب مفاعله در قرآن به كار نرفته است . ولى بر خلاف گفتهء او يك جا در قرآن فعل مفاعله هست * ( ذلِكَ جَزَيْناهُمْ بِما كَفَرُوا وَهَلْ نُجازِي إِلَّا الْكَفُورَ ) * سباء : 17 ولى به نظر ميايد كه « نجازى » در اينجا بين الاثنين نيست بلكه بمعنى تكثير و شدّت مجازات است .\r\nه : جزيه كه از اهل كتاب گرفته مىشود از مادّهء جزى است علَّت اين تسميه بعقيدهء راغب آنست كه در حفظ خون و احترام اهل كتاب ، به آن اكتفا مىشود ، طبرسى فرموده : مجازات است در مقابل پايدارى در كفر . . .\r\n* ( قاتِلُوا الَّذِينَ لا يُؤْمِنُونَ بِالله وَلا بِالْيَوْمِ الآخِرِ ) * . . . * ( مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَهُمْ صاغِرُونَ ) * توبه : 29 بجنگيد با آنان كه به خدا و روز حشر ايمان نمياورند . . . از كسانى كه به آنها كتاب داده شده تا جزيه را با دست خود بدهند در حالى كه بحكومت اسلام خاضعاند .\r\nجزيه مالياتى است كه از اهل\r\n","description":"","footnote":"","page_name":" 36 ","page_number":38},
  {"content":"\r\nذمّه با در نظر گرفتن توانا و ناتوان بودن آنها ، گرفته مىشود و در مقابل از حمايت قانون برخوردار ميشوند و مانند يكفرد مسلم در پناه اسلام ، آزاد زندگى ميكنند و آن مثل زكات و خراج و ماليات و غيره است كه از مسلمانان گرفته مىشود .\r\nدر اين حكم اجحاف و ظلمى نيست هر دولت براى ادارهء مملكت از وصول ماليات ناگزير است در اسلام آنچه از اهل كتاب دريافت مىشود بنام جزيه و آنچه از مسلمين اخذ ميگردد بنام زكات و غيره خوانده شده ، راجع بتفصيل بحث بكتاب سيرى در اسلام تأليف نگارنده فصل اهل كتاب رجوع شود .\r\nو جزا چنان كه گفته شد در بارهء پاداش و كيفر هر دو به كار رفته است ولى « اجر » تنها در پاداش استعمال گرديده * ( فَلَهُمْ أَجْرُهُمْ عِنْدَ رَبِّهِمْ ) * در اين باره به « اجر » رجوع شود .\r\n\r\n\r\n\r\nجسد :\r\nپيكر . صحاح آن را بدن و قاموس جسم انسان و جسم جنّ و ملائكه و مجمع البيان جسم حيوان مثل بدن گفته است آنگاه بحث است كه آيا جسد جسم بلا روح است و يا جسم با روح و آيا جسد در غير انسان نيز گفته مىشود يا نه ؟\r\nكوتاه سخن آنست كه قرآن كريم آن را هم در بيروح و هم در ذى روح ، هم در انسان و هم در غير آن به كار برده است . * ( فَأَخْرَجَ لَهُمْ عِجْلًا جَسَداً لَه خُوارٌ . . . ) * طه :\r\n: 88 براى آنها گوساله‌اى بيرون آورد كه فقط پيكر بود ( و روح نداشت ) صداى گوساله داشت « جسدا » حاكى از آنست كه گوساله مجسّمه بود و روح نداشت .\r\n* ( وَما جَعَلْناهُمْ جَسَداً لا يَأْكُلُونَ الطَّعامَ وَما كانُوا خالِدِينَ ) * انبياء :\r\n8 آيه در بارهء پيامبران است يعنى ما آنها را پيكرى قرار نداديم كه طعام نخورند و در دنيا هميشگى نبودند .\r\nدر مجمع ج 7 ص 40 از كلبى نقل شده جسد مجسّدى است\r\n","description":"","footnote":"","page_name":" 37 ","page_number":39},
  {"content":"\r\nكه در آن روح است مىخورد و ميآشامد در نهج خطبهء 196 در بارهء تقوى فرموده « و شفاء مرض اجسادكم » و در خطبهء 81 هست « و راحة الاجساد » ولى الميزان ج 14 ص 207 فرموده :\r\nجسد هيچگاه بذيروح گفته نميشود .\r\n* ( وَلَقَدْ فَتَنَّا سُلَيْمانَ وَأَلْقَيْنا عَلى كُرْسِيِّه جَسَداً ثُمَّ أَنابَ ) * ص : 34 الميزان از بين معانى محتمل اين معنى را اختيار مىكند كه براى سليمان كودكى بوده خدا او را بميراند و جسدش را روى تخت سليمان انداخت و از * ( ثُمَّ أَنابَ قالَ رَبِّ اغْفِرْ لِي ) * بدست ميايد كه سليمان اميد و انتظار داشت كه خدا او را شفا بخشد و بوى مفيد باشد پس خدا او را بميراند و بر تختش انداخت تا اوامر را به خدا تفويض و تسليم كند .\r\n\r\n\r\n\r\nجس :\r\nدست ماليدن براى دانستن ( اقرب الموارد ) تجسّس بمعنى تفحّص و كنجكاوى از احوال مردم از همين مادّه است ، جاسوس را نيز كه از اوضاع مردم و محلّ كنجكاوى مىكند به همين سبب جاسوس گفته‌اند * ( وَلا تَجَسَّسُوا وَلا يَغْتَبْ بَعْضُكُمْ بَعْضاً . . . ) * حجرات : 12 در احوال مردم و از خلوات آنها كنجكاوى نكنيد و غيبت يكديگر را را ننمائيد . اين لفظ تنها يك بار در قرآن يافته است .\r\n\r\n\r\n\r\nجسم :\r\nتن . چون جسم در مقابل روح است مىشود گفت جسم فقط راجع بتن است آيات قرآن نيز به همين معنى ناظراند * ( قالَ إِنَّ الله اصْطَفاه عَلَيْكُمْ وَزادَه بَسْطَةً فِي الْعِلْمِ وَالْجِسْمِ ) * بقره : 247 معلوم است كه جسم فقط راجع به بدن و تن است يعنى خدا به او دانش وسيع داده و تنومندش كرده است .\r\n* ( وَإِذا رَأَيْتَهُمْ تُعْجِبُكَ أَجْسامُهُمْ . . . ) * منافقون : 4 چون منافقان را به - بينى تنهايشان بشگفت مياورد .\r\nاز اين لفظ دو محل بيشتر در كلام .\r\nالله مجيد نيست .\r\n\r\n\r\n\r\nجعل :\r\nقرار دادن . * ( وَجَعَلَ فِيها رَواسِيَ وَأَنْهاراً ) * رعد : 3 در زمين كوههاى ثابت و نهرهائى\r\n","description":"","footnote":"","page_name":" 38 ","page_number":40},
  {"content":"\r\nقرار داد .\r\nبه نظر راغب : آن لفظى است شامل تمام افعال و از فعل و صنع اعمّ است و بر پنج وجه به كار ميرود اوّل بمعنى شروع مثل : جعل زيد يقول ( شروع كرد زيد بگويد ) دوّم در ايجاد شىء و آنوقت يك مفعول دارد * ( « وَجَعَلَ الظُّلُماتِ وَالنُّورَ » ) * ( ظلمات و نور را ايجاد كرد ) سوّم در ايجاد شىء از شىء مثل * ( وَجَعَلَ لَكُمْ مِنَ الْجِبالِ أَكْناناً ) * چهارم تصيير شىء از حالتى بحالتى * ( جَعَلَ لَكُمُ الأَرْضَ فِراشاً ) * پنجم حكم بر چيزى با چيزى ( مثلا حكم بر شخصى با پيامبرى ) مثل * ( وَيَجْعَلُونَ لِلَّه الْبَناتِ ) * ( مفردات باختصار ) .\r\nمخفى نماند : تدبّر در آيات قرآن مجيد نشان ميدهد كه جعل در مرتبهء تالى وجود و حالتى بعد از وجود است و نيز دربارهء ربط دو موجود به كار رفته است .\r\nمثلا در * ( وَلَوْ شاءَ رَبُّكَ لَجَعَلَ النَّاسَ أُمَّةً واحِدَةً ) * هود : 118 مىبينيم كه امّت واحده بودن يك وجود ثانوى و صفتى است براى ناس و جعل در بيان آن آمده و اگر ميفرمود « لَخَلَقَ النَّاسَ امَّةً واحِدَةً » معناى فوق را افاده نميكرد زيرا امّت واحده و داراى هدف و عقيدهء مشترك بودن در مرتبهء دوم از خلقت است .\r\nو نيز در آيهء * ( الْحَمْدُ لِلَّه الَّذِي خَلَقَ السَّماواتِ وَالأَرْضَ وَجَعَلَ الظُّلُماتِ وَالنُّورَ . . . ) * انعام : 1 به نظر ميايد استعمال جعل براى آن است كه ظلمات و نور در مقام دوّم و همچون وجود سايه نسبت بذى سايه است و خلقت آسمانها و زمين و ايجاد آفتاب و ماه و غيره ، بوجود آمدن ظلمت و نور را لازم گرفته است لذا در سموات و الارض « خلق » و در ظلمات و نور « جعل » آورده است .\r\nدر بعضى از آيات جعل و خلق در جاى يكديگر آمده‌اند مثل * ( وَالله جَعَلَ لَكُمْ مِنْ أَنْفُسِكُمْ أَزْواجاً ) * نحل : 72 * ( وَمِنْ آياتِه أَنْ خَلَقَ لَكُمْ مِنْ أَنْفُسِكُمْ أَزْواجاً ) * روم : 21 .\r\n","description":"","footnote":"","page_name":" 39 ","page_number":41},
  {"content":"\r\nمن تصوّر ميكنم كه نظر در آيهء اوّل بجعل زوجيّت است كه يك معناى ثانوى است و در آيهء دوم آفريدن زوج مراد است آفريدن زن و مرد در مرتبهء اوّل و زوجيّت در مرتبهء ثانى قرار گرفته است . و انتزاعى است .\r\n\r\n\r\n\r\nجفاء :\r\nبضمّ اوّل كنار افتاده . ( مجمع البيان ) اسم ممدود است مثل غثاء * ( فَأَمَّا الزَّبَدُ فَيَذْهَبُ جُفاءً وَأَمَّا ما يَنْفَعُ النَّاسَ فَيَمْكُثُ فِي الأَرْضِ . . . ) * رعد : 17 امّا كهف در حالى كه كنار افتاده است نابود مىشود امّا آنچه بمردم سود ميدهد در زمين مىماند « جفاء » حال است از « الزبد » و فقط يك بار در كلام الله مجيد آمده است .\r\n\r\n\r\n\r\nجفن :\r\nو جفنه : كاسه . بعقيدهء راغب مخصوص ظرف طعام است جمع آن جفان بكسر اوّل ميايد * ( يَعْمَلُونَ لَه ما يَشاءُ مِنْ مَحارِيبَ وَتَماثِيلَ وَجِفانٍ كَالْجَوابِ ) * سباء : 13 براى سليمان آنچه ميخواست ميساختند از قبيل كاخها و تمثالها و كاسه هائى ببزرگى حوضها . « جفان » بيشتر از يك بار در قرآن نيست .\r\n\r\n\r\n\r\nجفو :\r\nكنار شدن . دور شدن در قاموس هست « جفا جفاء و تجافى : لم يلزم مكانه » در اقرب الموارد تصريح مىكند كه اصل آن واوى است . لذا در عنوان « جفو » آورديم با آنكه مصدرش جفاء است .\r\n* ( تَتَجافى جُنُوبُهُمْ عَنِ الْمَضاجِعِ يَدْعُونَ رَبَّهُمْ خَوْفاً وَطَمَعاً . . . ) * سجده : 16 آيه در تعريف اهل ايمان است يعنى پهلوهايشان از خوابگاهها دورى كند و پروردگارشان را با بيم و اميد ميخوانند ( و براى عبادت و مناجات خدا از خواب و خوابيدن دور ميشوند ) اللهمّ اجعلنا منهم اين صيغه و اين مادّه بيشتر از يك بار در كلام اللَّه نيامده است .\r\n\r\n\r\n\r\nجلب :\r\nجلبه : صيحه . اجلاب :\r\nراندن با صيحه ( مجمع البيان ) راغب جلب را راندن و اجلاب را صيحه زدن با قهر گفته است * ( وَاسْتَفْزِزْ ) *\r\n","description":"","footnote":"","page_name":" 40 ","page_number":42},
  {"content":"\r\n* ( مَنِ اسْتَطَعْتَ مِنْهُمْ بِصَوْتِكَ وَأَجْلِبْ عَلَيْهِمْ بِخَيْلِكَ وَرَجِلِكَ وَشارِكْهُمْ فِي الأَمْوالِ وَالأَوْلادِ . . . ) * اسراء : 64 .\r\nاستفزاز : بلند كردن بسرعت و بكارى وادار كردن به آسانى . رجل :\r\nبفتح اوّل و كسر دوّم جمع راجل .\r\n( پيادگان ) خيل : اسبان و مجازا بسوارها اطلاق مىشود . آيه دربارهء اعطاء قدرت بشيطان از جانب خداست دربارهء اضلال مردم . يعنى هر كه از آنانرا ميتوانى با صدا و دعوتت بگناه بر خيزان و با سواران و پيادگانت بر آنها صيحه بزن ( براى سوق بگناه ) و در اموال و اولاد با آنها شريك شو .\r\nگويا بعضى از ياران و اعوان شيطان در وسوسه خيلى سريعاند و بعضى كمتر از آنها . لذا اوّلىها بسواران و دوّمىها بپيادگان تشبيه شده‌اند رجوع شود به « شيطان » جَلابيب * ( يا أَيُّهَا النَّبِيُّ قُلْ لأَزْواجِكَ وَبَناتِكَ وَنِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ . . . ) * احزاب : 59 .\r\nجلابيب جمع جلباب و در معنى آن اختلاف هست . راغب آن را پيراهن و روسرى گفته ( قميص و خمار ) مجمع البيان در لغت فرموده : روسرى زن كه وقت خروج از منزل سر و صورتش را با آن ميپوشاند . صحاح آن را ملحفه ( چادر مانند ) گفته . ابن اثير در نهايه آن را چادر و رداء معنى كرده و ميگويد : گفته شده مانند چارقد و مانند ملحفه است . در قاموس هست كه آن پيراهن و لباس گشاد كوچكتر از ملحفه يا چيزى است مثل ملحفه كه زن لباسهاى خود را به آن ميپوشاند يا آن ملحفه است .\r\nدر نهج البلاغه هست : « سترنى عنكم جلباب الدّين » خطبهء 4 جلباب دين مرا از شما مستور كرد و ايضا « من احبّنا اهل البيت فليستعدّ للفقر جلبابا » حكمت : 112 هر كه ما اهل بيت را دوست دارد براى فقر لباسى آماده كند و ايضا ببعضى از عمّالش مينويسد : « فالبس لهم جلبابا من اللَّين » نامهء : 19 بجهة\r\n","description":"","footnote":"","page_name":" 41 ","page_number":43},
  {"content":"\r\nمردم لباسى از نرمى بپوش .\r\nبا اين قرائن و آنچه از نهايه و صحاح و قاموس نقل شد مىشود گفت : جلباب ملحفه و لباس بالائى و چادر مانند است نه فقط روسرى و خمار معنى آيه اين است : اى پيغمبر به همسرانت و دخترانت و زنان مؤمنان بگو لباسهاى چادر مانند خود را به خود نزديك كنند و خود را با آن جمع و جور كنند و جلباب را طورى از خود دور نگاه ندارند و بدن خود را از آن بيرون نكنند كه پوشيدن آن مانند نپوشيدن باشد . از مادهء جلب فقط دو صيغهء فوق در قرآن هست .\r\n\r\n\r\n\r\nجالوت :\r\nكلمهء عجمى است ( مفردات ) نام فرمانده لشگرى بود كه بنى اسرائيل بجنگ آنها رفتند و حضرت داود او را در ميدان جنگ بكشت ، بنى اسرائيل از او و لشگريانش هراسان و بيمناك بودند * ( قالُوا لا طاقَةَ لَنَا الْيَوْمَ بِجالُوتَ وَجُنُودِه ) * . . .\r\n* ( فَهَزَمُوهُمْ بِإِذْنِ الله وَقَتَلَ داوُدُ جالُوتَ . . . ) * بقره : 249 - 251 گفتند با جالوت و لشگريانش طاقت جنگ نداريم . . . باذن و يارى خدا آنها را شكست دادند و داود جالوت را كشت . لفظ جالوت سه بار در قرآن مجيد در آيات فوق تكرار شده است .\r\n\r\n\r\n\r\nجلد :\r\n( بكسر اوّل ) پوست بدن . اعمّ از آنكه پوست انسان باشد مثل * ( وَقالُوا لِجُلُودِهِمْ لِمَ شَهِدْتُمْ عَلَيْنا ) * فصلت : 21 يا پوست حيوان مثل * ( وَجَعَلَ لَكُمْ مِنْ جُلُودِ الأَنْعامِ بُيُوتاً ) * نحل : 80 جلد : بفتح اوّل مصدر است بمعنى تازيانه زدن بعقيدهء طبرسى و راغب تازيانه زدن را به جهت رسيدن تازيانه به پوست بدن ، جلد گويند .\r\nو شايد علت اين تسميه آن باشد كه تازيانه از پوست درست ميشده است و فعل « جلده » بمعنى او را با پوست زد است در مفردات گويد : « جلده ، بطنه ، ظهره » ( هر سه فعل ماضى است ) يعنى بپوستش زد ، بشكمش زد ، به پشتش زد .\r\n« و ضربه بالجلد نحو عصاه » او را با\r\n","description":"","footnote":"","page_name":" 42 ","page_number":44},
  {"content":"\r\nپوست زد مثل او را با عصا زد .\r\nدر اينجا به چند مطلب اشاره ميكنيم الف : حدّ زنا صد ضربه شلاق و حدّ قذف ( به ديگرى نسبت زنا دادن ) هشتاد ضربه است * ( الزَّانِيَةُ وَالزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ . . . ) * نور : 2 زن زانيه و مرد زانى بهر يك صد تازيانه بزنيد .\r\nاين حكم در صورتى است كه محصنه نباشند و اگر هر دو يا يكى از آنها محصنه ( شوهر دار ، زن دار ) باشد حدّ آنها سنگسار كردن است تفصيل حكم را بايد در كتب فقهيّه ملاحظه كرد .\r\n* ( وَالَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً . . . ) * نور : 4 مراد از محصنات در آيه زنان عفيف و پاكدامناند زيرا محصنه هم به معناى پاكدامن كه خود را از حرام حفظ مىكند آمده و هم بمعنى زن شوهر دار رجوع شود به « حصن » يعنى آنان كه بزنان پاكدامن نسبت زنا ميدهند .\r\nسپس بسخن خود چهار نفر شاهد نياورند به آنها هشتاد ضربه شلَّاق بزنيد .\r\nب : روز قيامت پوست بدن باعمال آدمى شهادت خواهد داد * ( حَتَّى إِذا ما جاؤُها شَهِدَ عَلَيْهِمْ سَمْعُهُمْ وَأَبْصارُهُمْ وَجُلُودُهُمْ ) * . . . * ( وَقالُوا لِجُلُودِهِمْ لِمَ شَهِدْتُمْ عَلَيْنا قالُوا أَنْطَقَنَا الله الَّذِي أَنْطَقَ كُلَّ شَيْءٍ . . . ) * فصّلت 20 و 21 .\r\nچون بنزد آتش ميايند گوشها و چشمها و پوستهايشان بر آنها گواهى ميدهد . . . بپوستهايشان گويند : چرا بر عليه ما گواهى داديد ؟\r\nگويند : خدا ما را بنطق آورد خدائى كه همه چيز را گويا كرده است .\r\nممكن است بگوئيم شهادت پوست بدن ، شهادت طبيعى است همچنانكه سفت و آبله گون بودن دست كارگر و آهنگر گواهى ميدهد كه اين دست و اين شخص كار كرده است و بر عكس نرم و دنبه‌اى بودن دست شاهد آنست كه اين دست كار نكرده است . ولى آيهء دوّم كه\r\n","description":"","footnote":"","page_name":" 43 ","page_number":45},
  {"content":"\r\nحاكى از گفتگوى گناهكاران با پوستهاى خود است اين احتمال را ضعيف مىكند و ظاهر آن گفتگوئى است مثل گفتگوى ظاهرى .\r\nو از اين عجب مدار . آخرت همه چيزش حتى آتش و جهنّماش زنده و گوياست و نميشود از اين زندگى دنيا قياس گرفت . رجوع شود به « نار و جهنّم » .\r\nج : * ( سَوْفَ نُصْلِيهِمْ ناراً كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ . . . ) * نساء :\r\n56 نضج بضمّ اوّل و فتح آن بمعنى رسيدن ميوه و پختن گوشت است ( صحاح ) ضمير بدّلناهم براى كفّار است نه جلود ، يعنى : آنها را به آتش ميكشيم هر وقت پوستهايشان پخت و سوخت و بيحسّ شد عوض ميگيريم براى آنها پوستهاى ديگرى را تا عذاب را بچشند ( اعاذنا الله منه ) .\r\nممكن است منظور سوختن و بيحسّ شدن پوست باشد و شايد اشاره بدوام عذاب است .\r\nنظير اين آيه ، آيهء * ( يُصَبُّ مِنْ فَوْقِ رُؤُسِهِمُ الْحَمِيمُ يُصْهَرُ بِه ما فِي بُطُونِهِمْ وَالْجُلُودُ . . . ) * حج : 20 صهر بفتح اوّل بنقل مجمع بمعنى ذوب كردن است ، راغب ذوب كردن پيه گفته آيه در بارهء كفّارى است كه در بارهء خدا مخاصمه ميكنند يعنى از بالايشان آب داغ و جوشان ريخته شود كه محتويات شكمها و پوستها با آن گداخته مىشود ( اللَّهم اعوذ بك من النار ) .\r\nد : * ( تَقْشَعِرُّ مِنْه جُلُودُ الَّذِينَ يَخْشَوْنَ رَبَّهُمْ . . . ) * زمر : 23 در بارهء اين آيه به « قشعر » رجوع شود .\r\n\r\n\r\n\r\nجلس :\r\n* ( إِذا قِيلَ لَكُمْ تَفَسَّحُوا فِي الْمَجالِسِ فَافْسَحُوا ) * مجادله : 11 مجلس اسم مكان و محل نشستن انسان و جمع آن مجالس است يعنى : چون بشما گويند در مجلسها جا گشائيد گشاده كنيد . آيهء كريمه يك مطلب اخلاقى را تذكَّر ميدهد و مراعات حقوق مجلس را روشن مىكند « مجالس » فقط يك بار در\r\n","description":"","footnote":"","page_name":" 44 ","page_number":46},
  {"content":"\r\nقرآن هست .\r\n\r\n\r\n\r\nجلال :\r\nبزرگى قدر . * ( وَيَبْقى وَجْه رَبِّكَ ذُو الْجَلالِ وَالإِكْرامِ ) * رحمن : 27 ذات پروردگارت ماندنى است كه صاحب عظمت و اكرام است .\r\nراغب گويد : جلالة بزرگى قدر است و جلال بدون تاء بمعنى بالاترين عظمت است و از صفات مخصوص خداست و در غير او به كار نرفته . اقرب الموارد آن را از بصائر نقل مىكند . طبرسى آن را عظمت و كبريا معنى كرده ، صحاح گويد : جلال الله : عظمت خدا . ابن اثير در نهايه نيز عظمت گفته است .\r\nدر نهج البلاغه هست كه آنحضرت بعثمان فرمود « فلا تكوننّ لمروان سيّقة يسوقك حيث شاء بعد جلال السّنّ و تقضّى العمر » خطبهء : 162 سوق شدهء مروان مباش كه تو را هر جا بخواهد سوق كند بعد از بزرگى سنّ و گذشتن عمرت ( آلت دست مروان مباش ) .\r\nجلال بضمّ اوّل صفت مشبهه است بمعنى عظيم ( صحاح ) محمد عبده در عبارت نهج البلاغه احتمال داده كه جلال بضمّ جيم بمعنى عظيم باشد و در اين صورت اضافهء صفت بسوى موصوف است ولى ابتدا آن را عظمت معنى كرده است در قاموس گفته ابو الجلال كنيهء زبير بن عمرو و امّ الجلال كنيهء دختر عبد الله بن كليب آمده .\r\nبهر حال اگر معناى جلال بالاترين عظمت و شأن باشد چنان كه راغب و اقرب الموارد گفته است در اين صورت از صفات خاصّه خداست .\r\nدر كشّاف گويد : صفت ذو الجلال و الاكرام از اعظم صفات خداوندى است از رسول خدا صلَّى اللَّه عليه و آله و سلَّم منقول است « ألظَّوا بيا ذا الجلال و الاكرام » بدرگاه خدا الحاح كنيد بخطاب يا ذا الجلال و الاكرام در نهايه اين كلام را نسبت بحديث داده و در اقرب الموارد مادّه ل ظ ظ آن را قول ابن مسعود دانسته است با اضافهء « فى الدعاء » بعد از « ألظَّوا » .\r\n","description":"","footnote":"","page_name":" 45 ","page_number":47},
  {"content":"\r\nنا گفته نماند صفت ذو الجلال و الاكرام فقط دو دفعه در قرآن مجيد آمده است يكى آيهء گذشته و ديگرى آخر سورهء رحمن .\r\n\r\n\r\n\r\nجلو :\r\n( بر وزن فلس ) آشكار شدن . « جلى لى الامر : وضح » ( صحاح ) لازم و متعدى هر دو آمده است * ( قُلْ إِنَّما عِلْمُها عِنْدَ رَبِّي لا يُجَلِّيها لِوَقْتِها إِلَّا هُوَ . . . ) * اعراف :\r\n187 بگو علم قيامت فقط نزد پروردگار من است جز او در وقتش آن را ظاهر نميكند و بوجود نمياورد .\r\n* ( وَالشَّمْسِ وَضُحاها وَالْقَمَرِ إِذا تَلاها . وَالنَّهارِ إِذا جَلَّاها ) * شمس :\r\n3 ، ضمير « جَلَّيها » به « الشّمس » بر ميگردد مجمع البيان به ظلمت كه از فحواى كلام به نظر ميايد برگردانده است ولى حفظ ظاهر بهتر است . يعنى قسم بآفتاب و روشنائيش ، قسم به ماه كه از پى آن بر آيد . قسم بروز كه آفتاب را ظاهر و آشكار ميسازد . نور آفتاب پيوسته در فضا هست ولى آمدن روز كه حركت زمين است آفتاب را ظاهر مىكند * ( فَلَمَّا تَجَلَّى رَبُّه لِلْجَبَلِ جَعَلَه دَكًّا وَخَرَّ مُوسى صَعِقاً ) * اعراف :\r\n143 چون پروردگارش بر كوه آشكار شد آن را ريز ريز كرد و موسى بيهوش افتاد .\r\nمفسّرين و الا مقام در تفسير آيه دست و پا زده‌اند . در اينكه خدا جسم و جسمانى و قابل رؤيت نيست شكى نداريم شايد مراد از تجلَّى توجّه بخصوصى است كه كوه طاقت آن را نياورد و از بين رفت ، ريز ريز شدن كوه و از بين رفتن آن است و بر موسى روشن شد كه چون كوه با آن محكمى طاقت نياورد او بطريق اولى طاقت نخواهد آورد .\r\nالميزان در ذيل آيه و ما قبل آن بيانى شيرين و تحقيقى لطيف دارد .\r\nجلاء * ( وَلَوْ لا أَنْ كَتَبَ الله عَلَيْهِمُ الْجَلاءَ لَعَذَّبَهُمْ فِي الدُّنْيا ) * حشر : 3 جلاء خروج از شهر و يا اخراج از آن است ( صحاح ) و آن با معناى اصلى مغايرت ندارد زيرا خروج از بلد يكنوع ظهور است گوئى شخص در شهر مخفى است و با خروج آشكار\r\n","description":"","footnote":"","page_name":" 46 ","page_number":48},
  {"content":"\r\nمىشود . آيه در بارهء بيرون راندن يهود از اطراف مدينه است يعنى :\r\nاگر خدا بيرون رفتن را براى آنها ننوشته بود آنها را در دنيا جور ديگر عذاب ميكرد . . .\r\n\r\n\r\n\r\nجمح :\r\nشتاب رفتن . راغب گويد : اصل آن در اسب است ( اسب سركش ) كه نشاط و تند رفتنش طورى باشد كه راكب نتواند آن را باز دارد . در قاموس و اقرب نيز نظير آن گفته است ، مصدر آن جمح و جموح و جماح آمده ( قاموس ) * ( لَوْ يَجِدُونَ مَلْجَأً أَوْ مَغاراتٍ أَوْ مُدَّخَلًا لَوَلَّوْا إِلَيْه وَهُمْ يَجْمَحُونَ ) * توبه : 57 اگر پناهگاه يا نهانگاهها يا گريز گاهى مييافتند شتابان و با نشاط بسوى آن رو ميكردند .\r\nمجمع البيان آن را شتاب رفتن معنى كرده و در ذيل اللغة فرموده :\r\nجماح تند رفتن است كه چيزى رونده را باز ندارد در نهج البلاغه هست « و صدّهم عن الحقّ و جماحهم فى التّيه » خطبهء : 179 و اعراضشان از حق و شتابشان در گمراهى .\r\nاز اين مادّه در قرآن فقط صيغهء فوق هست .\r\n\r\n\r\n\r\nجمد :\r\nجامد : بىحركت .\r\nدر اقرب الموارد هست « جمد الماء : قام » * ( وَتَرَى الْجِبالَ تَحْسَبُها جامِدَةً وَهِيَ تَمُرُّ مَرَّ السَّحابِ صُنْعَ الله الَّذِي أَتْقَنَ كُلَّ شَيْءٍ إِنَّه خَبِيرٌ بِما تَفْعَلُونَ ) * نمل : 88 كوهها را بينى و بى حركت ميپندارى ولى چون رفتن ابرها همى روند ، كار خداست كه همه چيز را محكم كرده و از كارهايى كه - ميكنيد آگاه است .\r\nدر بارهء اين آيه در « جبل » مفصلا صحبت شده است و اين كلمه فقط در اين آيه آمده است .\r\n\r\n\r\n\r\nجمع :\r\nگرد آوردن . * ( وَنُفِخَ فِي الصُّورِ فَجَمَعْناهُمْ جَمْعاً ) * كهف :\r\n99 در صور دميده مىشود پس آنها را به طرز مخصوص گرد آورديم * ( كَتَبَ عَلى نَفْسِه الرَّحْمَةَ لَيَجْمَعَنَّكُمْ إِلى يَوْمِ الْقِيامَةِ . . . ) * انعام : 12 از اين آيه به نظر ميايد كه بوجود آمدن و مردن انسانها جمع شدن تا قيامت است\r\n","description":"","footnote":"","page_name":" 47 ","page_number":49},
  {"content":"\r\nو چون قيامت رسيد مدّت جمع كردن تمام مىشود و حساب آغاز ميگردد همچنين است آيهء 26 جاثيه و 87 نساء .\r\nاجمعوا * ( فَلَمَّا ذَهَبُوا بِه وَأَجْمَعُوا أَنْ يَجْعَلُوه فِي غَيابَتِ الْجُبِّ ) * يوسف :\r\n15 پس چون او را بردند و هم رأى شدند كه او را در قعر چاه افكنند .\r\nراغب ميگويد : اجماع اكثر اوقات در اجتماع رأى و فكر گفته مىشود « اجمع المسلمون على هذا » يعنى آرائشان بر اين جمع شد ( ترجمهء آزاد ) .\r\nآيهء گذشته و آيهء 102 همان سوره و 71 يونس و 64 طه تقريبا همه در يك مضموناند .\r\n* ( الَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ ) * آل عمران : 173 شايد منظور آن باشد كه مردم در بارهء شما هم رأى شدند يا براى شما نيرو و افراد خود را گرد آوردند ولى راجع به محل آيه ، معناى اوّلى بهتر است .\r\nجَمْع * ( سَيُهْزَمُ الْجَمْعُ وَيُوَلُّونَ الدُّبُرَ ) * قمر : 45 مصدر در اينجا بمعنى مفعول است يعنى به زودى جمع شدگان منهزم ميشوند و پشت گردانده فرار ميكنند .\r\nجميع و اجمع و اجمعون براى تأكيد اجتماع است اجمعون صفت معرفه واقع مىشود و منصوب بودنش براى حال صحيح نيست ولى جميع براى حال منصوب مىشود و از حيث معنى تأكيد مىكند ( راغب ) * ( فَسَجَدَ الْمَلائِكَةُ كُلُّهُمْ أَجْمَعُونَ ) * حجر : 30 * ( إِنِّي رَسُولُ الله إِلَيْكُمْ جَمِيعاً ) * اعراف : 158 .\r\n\r\nمجمع البحرين :\r\n* ( وَإِذْ قالَ مُوسى لِفَتاه لا أَبْرَحُ حَتَّى أَبْلُغَ مَجْمَعَ - الْبَحْرَيْنِ أَوْ أَمْضِيَ حُقُباً ) * كهف : 60 مجمع البحرين ( محلّ جمع شدن دو دريا ) همان جائى است كه موسى با آن عالم ملاقات كرد ، در روايات نام او خضر ذكر شده است ، احتمال دارد كه مراد از مجمع البحرين باب المندب باشد آنجا كه بحر احمر باقيانوس هند متصل مىشود و شايد مراد از آن\r\n","description":"","footnote":"","page_name":" 48 ","page_number":50},
  {"content":"\r\nتنگهء جبل الطارق باشد آنجا كه درياى مديترانه باقيانوس اطلس متصل مىشود ولى اين احتمال بعيد است زيرا رفتن حضرت موسى باروپا ثابت نيست وانگهى پيامبرانيكه در قرآن نام برده شده همه از آسيا و قسمت شرقى افريقا ( مصر ) بوده‌اند و از اروپا پيامبرى بنام سراغ نداريم و احتمال دارد كه مراد از آن تنگهء به سفر يا داردانل باشد كه اوّلى درياى سياه را بدرياى مرمره و ديگرى درياى مرمره را بدرياى مديترانه متصل ميسازد و ممكن است مراد انتهاى شبه جزيرهء عمان باشد آنجا كه خليج فارس بدرياى عمان متصل مىشود . اين پنج محل فوق باستثناى تنگهء جبل الطارق همه در آسيا واقعاند شايد در كنار يكى از اين چهار محلّ موسى با آن عالم ملاقات كرده است .\r\n\r\n\r\n\r\nجمعه :\r\n* ( إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ الله ) * جمعه : 9 بعقيدهء راغب روز جمعه را به جهت اجتماع مردم براى نماز ، جمعه گفته‌اند . على هذا لازم ميايد كه پيش از اسلام اين نام و اين استعمال وجود نداشته باشد .\r\nدر مجمع البيان هست : آن را جمعه گويند كه خدا در آن از خلقت اشياء فارغ شد و مخلوقات جمع آمدند . و گويند علت آن تسميه تشكيل جماعات در آن روز است و گويند به آن عروبه ميگفتند كعب بن لؤيّ اوّلين كس بود كه آن را جمعه خواند . و گويند پيش از هجرت كه اهل مدينه ايمان آورده بودند گفتند : يهود و نصارى را روزى است ( شنبه و يكشنبه ) كه در آن هر هفت روز يك بار جمع ميشوند ، سبت مال يهود و يوم الاحد مال نصارى است شما هم روز عروبه را قرار دهيد لذا آن را جمعه ناميدند و جمع شدند ( باختصار ) زمخشرى نيز در كشاف مثل طبرسى گفته و تصريح مىكند كه نام روز جمعه قبلا عروبه بوده است .\r\nبيضاوى هم مانند راغب گفته و معتقد است كه اسم آن پيشتر\r\n","description":"","footnote":"","page_name":" 49 ","page_number":51},
  {"content":"\r\nعروبه بود . صحاح ميگويد : يوم جمعه همان يوم عروبه است ابن - اثير در نهايه علت اين تسميه را مطلق اجتماع ناس دانسته است .\r\nآنچه از مجمع البيان نقل گرديد كه خدا از خلقت اشياء فارغ شد . . .\r\nمتّخذ از تورات و يا از آياتى است كه ميگويد خدا آسمانها و زمين را در شش روز آفريد . و اين سخن در علَّت اين تسميه ظاهرا افسانه‌اى بيش نيست مراد از شش روز در آيات شريفه چنان كه در « ارض » گفته‌ايم دورانهاست كه هر يكى ميليونها سال بوده است آن روزها اين هفته ها و روزهاى بيست چهار ساعته نبود تا بگوئيم در شش روز آفريد و روز هفتم فارغ شد .\r\nنا گفته نماند بدرستى روشن نيست ايّام هفته را چرا به هفت تقسيم كرده‌اند و هفته هفت روز است از كى پيدا شده و اگر خواسته‌اند روزهاى ماه را از رؤيت قمر تا رؤيت قمر تازه است تقسيم كنند چرا به هفت تقسيم كرده‌اند ؟ شايد براى تربيع قمر .\r\nولى با مراجعه بكتب لغت مىبينيم كه براى هر يك از روزهاى هفته يكنام گذارده‌اند و گفته‌اند .\r\nيوم الاحد ( يكشنبه ) اول ايّام هفته ، اثنين ( دوشنبه ) روز دوّم هفته ، ثلاث و ثلاثا ( سه شنبه ) روز سوّم هفته ، اربعاء ( چهار شنبه ) روزى است ما بين سه شنبه و پنجشنبه ، خميس ( پنجشنبه ) روز پنجم هفته است ، سبت ( شنبه ) روزى است از ايّام هفته ما بين جمعه و يكشنبه ( اقرب الموارد ) و جمعه همان است كه قبلا به آن عروبه ميگفتند . و چون يهود شنبه و نصارى يكشنبه را براى اجتماع هفتگى خود قرار دادند در اسلام نيز روز عروبه را روز اجتماع قرار داده و آن را جمعه ناميدند باعتبار اجتماع براى نماز و عبادت و از آيهء شريفه معلوم مىشود كه پيش از نزول آن اين تسميه بوده است و آن طورى انتخاب شد كه پيش از روز يهود و نصارى واقع گرديد .\r\nابن كثير در تفسير خود علت اين تسميه را اجتماع مردم در معابد\r\n","description":"","footnote":"","page_name":" 50 ","page_number":52},
  {"content":"\r\nذكر كرده و گويد در لغت قديم نام آن عروبه بود .\r\nدر تفسير برهان از كافى از امام باقر عليه السلام منقول است كه مردى از حضرتش سئوال كرد چرا جمعه ، جمعه ناميده شد ؟ فرمود : خداوند در روز ميثاق ( عالم ذرّ ) مردم را بولايت محمّد و وصىّ او جمع كرد پس به جهت جمع خلق آن را جمعه ناميد . رجال اين حديث جز محمّد بن موسى همه از بزرگان و موثّقيناند و نيز در آن كتاب از مجالس شيخ و اختصاص مفيد نيز اين حديث نقل گرديده و اللَّه العالم .\r\n\r\n\r\n\r\nجمل :\r\nشتر نر . ايضا طناب كشتى ( قاموس - اقرب الموارد ) در صحاح آن را مطلق شتر و نيز طناب كشتى گفته و نر بودنش را از فرّاء نقل كرده است * ( وَلا يَدْخُلُونَ الْجَنَّةَ حَتَّى يَلِجَ الْجَمَلُ فِي سَمِّ الْخِياطِ . . . ) * اعراف : 40 سمّ بمعنى سوراخ است و سمّ كشنده را سمّ گويند كه در بدن نفوذ مىكند خياط بمعنى سوزن است . عده‌اى از مفسران « جمل » را در آيه بمعنى شتر گرفته و اينطور تفسير كرده‌اند :\r\nآنها به بهشت داخل نميشوند تا شتر داخل سوراخ سوزن شود .\r\nبه نظر نگارنده اين معنى از دو جهت بعيد است يكى آنكه مناسب سوراخ سوزن شتر نيست دوّم اينكه در اين صورت « ابل » و يا « بعير » گفته ميشد كه بمعنى مطلق شتر است نه جمل زيرا شتر نر اختصاصى از اين حيث ندارد ولى اگر جمل را در آيه بمعنى طناب كشتى بگيريم چنان كه از 3 لغت معتبر نقل شد آن دو اشكال وارد نيست و معنى اين مىشود : وارد بهشت نميشوند تا طناب بادبان كشتى ( با آن ضخامت ) از سوراخ سوزن بگذرد . و در هر دو صورت آيه مبيّن آنست كه دخول كفّار به بهشت امكان پذير نيست .\r\nدر قاموس و اقرب الموارد آن را در آيه ريسمان كشتى گفته‌اند و بعضى از مفسران از ديگران بطور احتمال نقل كرده‌اند .\r\n","description":"","footnote":"","page_name":" 51 ","page_number":53},
  {"content":"\r\nجِمالة * ( إِنَّها تَرْمِي بِشَرَرٍ كَالْقَصْرِ كَأَنَّه جِمالَتٌ صُفْرٌ ) * مرسلات : 32 صفر جمع اصفر است ( اقرب الموارد ) جمالة جمع جمل . معنى آيه :\r\nآن آتش شراره هائى ميافكند چون بنائى بلند كه گوئى شتران زرد گون است .\r\nگويا شراره در بزرگى بقصر و در رنگ بشتر تشبيه شده است .\r\nقصر را بمعنى درخت بزرگ و جمالة را جمع جمل به معناى ريسمان كشتى نيز گفته‌اند و اللَّه العالم .\r\n\r\n\r\n\r\nجمله :\r\nاجزاء جمع شده .\r\nدر اقرب الموارد هست « الجملة :\r\nجماعة الشّىء » * ( لَوْ لا نُزِّلَ عَلَيْه الْقُرْآنُ جُمْلَةً واحِدَةً ) * فرقان : 32 چرا قرآن همه يك بار به او نازل نشده ؟\r\nراغب معتقد است كه جمال بمعنى زيبائى بسيار است و كثرت در جمله بدان اعتبار مىباشد .\r\n\r\n\r\n\r\nجمال :\r\nزيبائى كثير . ( مفردات ) طبرسى خوش منظرى و زينت گفته است * ( وَلَكُمْ فِيها جَمالٌ حِينَ تُرِيحُونَ وَحِينَ تَسْرَحُونَ ) * نحل : 6 شما را در چهار پايان آنگاه كه از چراگاه بر ميگردانيد و آنگاه كه بچراگاه ميفرستيد زيبائى و خوشمنظرى هست .\r\nجميل و جمال ( بر وزن غلام و جمّال ( بر وزن طلَّاب ) براى مزيد زيبائى است ( مفردات ) * ( . . . ) *\r\n* ( فَصَبْرٌ جَمِيلٌ . . . ) * يوسف : 18 خويشتن دارى نيكوست * ( فَاصْبِرْ صَبْراً جَمِيلًا ) * معارج : 5 صبر كن صبرى نيكو .\r\n\r\n\r\n\r\nجمّ :\r\nكثير . بسيار ( مجمع البيان - اقرب ) * ( وَتَأْكُلُونَ التُّراثَ أَكْلًا لَمًّا وَتُحِبُّونَ الْمالَ حُبًّا جَمًّا ) * فجر : 20 لمّ بمعنى جمع كردن و جمع شده هر دو آمده است چنان كه جمّ نيز چنين است ولى در آيهء شريفه صفت مراد است نه مصدر يعنى :\r\nميراث را يك جا ميخوريد ( اكلى كه شامل نصيب خود و ديگران است ) و مال را بسيار دوست ميداريد .\r\nدر نهج البلاغه هست كه بكميل فرمود « انّ هيهنا لعلما جمّا . . .\r\n","description":"","footnote":"","page_name":" 52 ","page_number":54},
  {"content":"\r\nلو اصبت له حملة » حكمت : 147 در اينجا ( سينهء مباركش ) علم بسيارى هست اى كاش براى آن حامل پيدا ميكردم « جمّ » فقط يك بار در قرآن ذكر شده است .\r\n\r\n\r\n\r\nجنب :\r\n( بر وزن عقل ) پهلو .\r\nطرف . در اقرب الموارد هست :\r\n« الجنب . . . : شقّ الانسان و غيره تقول جلست الى جنب فلان . . . و النّاحية » * ( فَتُكْوى بِها جِباهُهُمْ وَجُنُوبُهُمْ . . . ) * توبه : 35 با آنها پهلوهايشان و پيشانيهايشان داغ كرده مىشود * ( يَذْكُرُونَ الله قِياماً وَقُعُوداً وَعَلى جُنُوبِهِمْ . . . ) * آل عمران : 191 خدا را ذكر ميكنند در حال ايستادن و نشستن و بر پهلوهايشان يعنى در حال خوابيدن كه بر پهلو ميخوابند .\r\nبعقيدهء راغب معناى اجتناب و جانب و تجنّب و جنابت و غيره استعاره از معناى اصلى اين كلمه است در اينجا چند آيه را بررسى ميكنيم .\r\n1 - * ( وَاجْنُبْنِي وَبَنِيَّ أَنْ نَعْبُدَ الأَصْنامَ ابراهيم : 35 مرا و فرزندانم را از عبادت بتها كنار كن . فعل * ( « اجْنُبْنِي » ) * از جانب است يعنى مرا از شرك در جانب و در كنار قرار بده كه قهرا معناى دورى ميدهد .\r\nجنب و اجنب از ماضى و مزيد هر دو متعدى آمده است .\r\n2 - * ( وَالْجارِ الْجُنُبِ وَالصَّاحِبِ بِالْجَنْبِ . . . نساء : 36 اوّلى بر وزن شتر و دوّمى بر وزن عقل است يعنى همسايه‌اى كه قرابت ندارد بدليل ما قبل كه * ( « وَالْجارِ ذِي الْقُرْبى » ) * است و رفيق نزديك كه در جنب و كنار انسان است . « جنب » اوّلى صفت است بمعنى مجنوب و دوّمى اسم است بمعنى جانب و كنار .\r\n\r\n\r\n\r\nجنب\r\n3 - * ( يا حَسْرَتى عَلى ما فَرَّطْتُ فِي جَنْبِ الله ) * زمر : 56 جنب قهرا بمعنى امر اللَّه و دستور خداست گوئى دستور خدا در كنار خداست و يا مربوط بخداست .\r\n4 - * ( فَإِذا وَجَبَتْ جُنُوبُها فَكُلُوا مِنْها . . . ) * حجّ : 36 آيه دربارهء شترهاى قربانى است وجوب\r\n","description":"","footnote":"","page_name":" 53 ","page_number":55},
  {"content":"\r\nرا وقوع معنى كرده‌اند يعنى آنگاه كه پهلوهايشان به زمين افتاد از آنها بخوريد . اشاره بخروج روح از بدن قربانى است .\r\n5 - * ( فَبَصُرَتْ بِه عَنْ جُنُبٍ وَهُمْ لا يَشْعُرُونَ ) * قصص : 11 به نظر ميايد چنان كه در مجمع نقل شده « جنب » صفت محذوف باشد مثل مكان جنب يعنى : او را از محلّ دورى ديد در حالى كه آنها نميدانستند .\r\n6 - * ( وَإِنْ كُنْتُمْ جُنُباً فَاطَّهَّرُوا . . . مائده : 6 جنابت در اثر خروج منى و مقاربت عارض انسان مىشود شخص را از آنجهت جنب گويند كه در دستور شرع از نماز خواندن در آنحال كنار شده است ( راغب ) ممكن است علَّتش اعمّ و شامل تمام محرّمات در حال جنابت باشد از قبيل نماز ، مسّ اسماء اللَّه و قرآن و غيره و دخول مساجد . . . پس جنب بمعنى مجنوب و كنار شده است .\r\n7 - * ( آنَسَ مِنْ جانِبِ الطُّورِ ناراً قصص : 29 از طرف كوه و از ناحيهء آن آتشى احساس كرد .\r\n8 - * ( أَعْرَضَ وَنَأى بِجانِبِه . . . ) * اسراء : 83 ظاهرا * ( « بِجانِبِه » ) * مفعول * ( « نَأى » ) * است يعنى اعراض مىكند و جانب خود را دور مىكند كه مرتبهء ثانى اعراض و كنايه از نا ديده گرفتن حقّ است .\r\n\r\n\r\n\r\nجناح :\r\nبال . راغب گويد :\r\nجناح ، بال پرنده است * ( وَلا طائِرٍ يَطِيرُ بِجَناحَيْه . . . ) * انعام : 38 و نه پرنده‌اى كه به دو بالش پرواز مىكند . و دو طرف شىء را دو جناح آن گويند مثل دو جناح كشتى ، دو جناح لشگر ، دو جناح صحرا و دو جناح ( جانب ) انسان و فاجنح فعل جنح در * ( وَإِنْ جَنَحُوا لِلسَّلْمِ فَاجْنَحْ لَها ) * انفال : 61 بمعنى ميل كردن است گويند : « جنحت السّفينة » يعنى كشتى بيك طرف ميل كرد . و گناهى كه انسان را از حقّ مايل و كنار مىكند جناح ( بضمّ اوّل ) ناميده شده است ( مفردات باختصار ) .\r\nراجع باصل كلمه آنچه نقل شد كافى است اينك به چند آيه نظر\r\n","description":"","footnote":"","page_name":" 54 ","page_number":56},
  {"content":"\r\nميافكنيم .\r\n1 - * ( وَإِنْ جَنَحُوا لِلسَّلْمِ فَاجْنَحْ لَها وَتَوَكَّلْ عَلَى الله ) * انفال : 61 اگر كفّار بمسالمت ميل كردند تو به آن ميل و توكَّل بر خدا كن . از كليّت آيهء شريفه استنباط مىشود كه در اسلام جنگ تعرّضى با كفّار نيست بلكه جنگ دفاعى است و هر گاه كفّار بفكر همزيستى مسالمت آميز باشند اسلام با آنها كارى ندارد اين مطلب در « قتال » بررسى خواهد شد . انشاء اللَّه .\r\n2 - * ( وَاخْفِضْ لَهُما جَناحَ الذُّلِّ مِنَ الرَّحْمَةِ وَقُلْ رَبِّ ارْحَمْهُما . . . ) * اسراء : 24 بال مذلَّت را از مهربانى بر آن دو بخوابان و بگو پروردگارا بر آن دو رحم كن .\r\nبچّهء پرندگان وقتى كه پدر و مادرشان بلانه بازگشت و طعام آورد ، بالهاى خود را ميخوابانند و حركت ميدهند و دهان خود را باز ميكنند تا حسّ رحمت و مهربانى مادر تحريك شده و به آنها دانه بدهد .\r\nگاهى مادر از كثرت رحمت بالهاى خود را ميگشايد و ميخواباند و بچّه هاى خود را زير بالها ميگيرد تا گرم و محفوظ شوند .\r\nآيهء شريفه هر دو احتمال را دارد بنا بر احتمال اوّل معنى آنست :\r\nبه پدر و مادر فروتنى و تواضع كن و خودت را كوچك نشان بده تا رحمت آنها را تحريك كنى ، در اين صورت * ( « مِنَ الرَّحْمَةِ » ) * از پدر و مادر است و بنا بر احتمال دوّم مراد آنست كه از آنها حمايت كن و آنها را زير بال خودت بگير و در اين صورت * ( « مِنَ الرَّحْمَةِ » ) * از جانب فرزند است . ولى بقرينهء * ( « جَناحَ الذُّلِّ » ) * احتمال اوّل بهتر و بلكه نزديك بيقين است امّا بقرينهء آيه ما قبل * ( إِمَّا يَبْلُغَنَّ عِنْدَكَ الْكِبَرَ أَحَدُهُما أَوْ كِلاهُما ) * احتمال دوّم بهتر مىباشد زيرا در صورت پير مرد و پير زن بودن پدر و مادر : احتياج بحمايت فرزند بيشتر است .\r\nولى در آيات * ( وَاخْفِضْ جَناحَكَ لِلْمُؤْمِنِينَ ) * حجر : 88 * ( وَاخْفِضْ جَناحَكَ لِمَنِ اتَّبَعَكَ مِنَ الْمُؤْمِنِينَ ) *\r\n","description":"","footnote":"","page_name":" 55 ","page_number":57},
  {"content":"\r\nشعراء : 215 احتمال دوّم حتمى است و رحمت از جانب رسول خدا صلَّى اللَّه عليه و آله و سلَّم است 3 - * ( وَاضْمُمْ يَدَكَ إِلى جَناحِكَ تَخْرُجْ بَيْضاءَ مِنْ غَيْرِ سُوءٍ ) * طه : 22 جناح بملاحظهء معنى اوّل بمعنى دست ، بازو ، و زير بغل به كار رفته است ، ضمّ بمعنى جمع كردن است الميزان احتمال ميدهد كه مراد از جناح در آيه زير بغل باشد يعنى :\r\nدستت را به زير بغلت جمع كن تا سفيد و بى علت خارج شود در اين صورت اين آيه عبارت اخرى آيهء * ( وَأَدْخِلْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ . . . ) * نمل : 12 خواهد بود .\r\n4 - * ( اسْلُكْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ وَاضْمُمْ إِلَيْكَ جَناحَكَ مِنَ الرَّهْبِ . . . ) * قصص :\r\n32 در بارهء * ( وَاضْمُمْ إِلَيْكَ جَناحَكَ مِنَ الرَّهْبِ ) * احتمال بسيار داده‌اند الميزان بعد از نقل احتمالات ، احتمال ميدهد كه منظور آنست موسى براى خود تواضع و خشوع را عادت و صفت قرار بدهد و رهبت را از خود دور نكند و اين نظير آنست كه به حضرت رسول صلَّى اللَّه عليه و آله و سلَّم امر شد كه براى مؤمنان متواضع باشد * ( وَاخْفِضْ جَناحَكَ لِلْمُؤْمِنِينَ ) * حجر : 88 ( رجوع به الميزان ) .\r\nنگارنده احتمال مىدهم مراد آن باشد كه هر وقت رعبى و ترسى بر تو عارض شد دستت را بر سينه ات بگذار چون اين سخن بعد از عصا و يد بيضاء است و بعد از اين سخن دستور داده شده كه به پيش فرعون برود . رفتن ببارگاه فرعون قهرا توأم با ترس و لرز خواهد بود لذا امر شد چون او را خوفى فرا گيرد دست بر سينهء خود گذارد .\r\n5 - * ( . . . فَلا جُناحَ عَلَيْه أَنْ يَطَّوَّفَ بِهِما . . . ) * بقره : 158 « جناح » 25 بار در قرآن مجيد آمده است و اصل آن چنان كه از راغب نقل شد ميل از حق است و در آيات تقريبا با محذور و مسئوليت و گناه مرادف است مثلا : * ( فَلَيْسَ عَلَيْكُمْ جُناحٌ أَلَّا تَكْتُبُوها ) * بقره : 282 مراد آنست كه بر شما محذورى و\r\n","description":"","footnote":"","page_name":" 56 ","page_number":58},
  {"content":"\r\nحرجى نيست كه آن را ننويسيد .\r\n6 - * ( الْحَمْدُ لِلَّه فاطِرِ السَّماواتِ وَالأَرْضِ جاعِلِ الْمَلائِكَةِ رُسُلًا أُولِي أَجْنِحَةٍ مَثْنى وَثُلاثَ وَرُباعَ يَزِيدُ فِي الْخَلْقِ ما يَشاءُ إِنَّ الله عَلى كُلِّ شَيْءٍ قَدِيرٌ ) * فاطر : 1 .\r\nآيهء شريفه از چند جهت قابل گفتگوست اوّل : آنكه ملائكه فرستادگان خدايند . بعضىها آن را منحصر بوحى كرده و گفته‌اند :\r\nملائكه فرستادهء خدايند و خدا آنها را با وحى بسوى انبياء ميفرستد ولى اوّلا تمام ملائكه وحى آور نيستند حال آنكه « الملائكه » جمع محلَّى بالف و لام است و افادهء عموم مىكند ثانيا ملائكه مأموريتهاى زيادى دارند و براى هر كار تكوينى و تشريعى از جانب خدا فرستاده ميشوند براى قبض روح ، براى باران ، براى نوشتن اعمال بندگان و تمشيت كارهاى خارج از شمار .\r\nبعد از ملهم شدن به اين مطلب ديدم الميزان نيز بر خلاف عدّه‌اى آن را اعمّ گرفته و فرموده : موجبى بر اين تخصيص نداريم . قرآن كلمهء رسل را بر غير آورندگان وحى اطلاق كرده مثل * ( حَتَّى إِذا جاءَ أَحَدَكُمُ الْمَوْتُ تَوَفَّتْه رُسُلُنا ) * انعام : 61 * ( إِنَّ رُسُلَنا يَكْتُبُونَ ما تَمْكُرُونَ ) * يونس : 21 * ( وَلَمَّا جاءَتْ رُسُلُنا إِبْراهِيمَ بِالْبُشْرى قالُوا إِنَّا مُهْلِكُوا أَهْلِ هذِه الْقَرْيَةِ ) * عنكبوت : 31 .\r\nدوّم : مراد از اجنحه ( بالها ) در آيه چيست ؟ ملائكه دو دو ، سه سه ، چهار چهار بال دارند يعنى چه ؟\r\nعدهء كثيرى از مفسرين امثال طبرسى ، فيض ، زمخشرى ، بيضاوى ، ابن كثير و غيره جناح را بمعنى بال گرفته و گفته‌اند : بعضى از ملائكه دو بال ، بعضى سه بال و بعضى چهار بال دارند حتى زمخشرى در محلّ قرار گرفتن بال سوّم بحث كرده ، يك احتمالش آنست كه محلّ بال سوّم ما بين كتف ملك است . ولى توجّه نكرده كه ملك جسم نيست كتف و ميان دو كتف از كجا خواهد داشت .\r\n","description":"","footnote":"","page_name":" 57 ","page_number":59},
  {"content":"\r\nنظر الميزان آنست كه وجود ملك مجهز است بنيروئيكه از آن استفاده مىكند مانند استفادهء پرنده از بالش بدان وسيله از آسمان به زمين بدستور خدا نازل مىشود . . . و مجرّد اطلاق لفظ لازم نگرفته كه مانند پرنده بال مادّى داشته باشد .\r\nنگارنده احتمال نزديك بيقين دارم كه موضوع يك يا چند بال اشاره بمراتب قدرت و كار ملك است نه اينكه بال عادى و نه اينكه در نزول و عروج از نيروئى استفاده مىكند مثل بال پرنده . گر چه آن در جاى خود حق است .\r\nمثلا فرشته ايكه فقط يك شغل به او محوّل شده داراى يك جناح و ملكيكه دو كار بر او محوّل شده صاحب دو جناح است و هكذا و اينكه در مجمع البيان و صافى و كشّاف و غيره نقل شده رسول خدا صلَّى اللَّه عليه و آله و سلَّم در شب معراج جبرئيل را ديد كه ششصد بال داشت ظاهرا اشاره به آن است كه ششصد كار مختلف از طرف خدا به او رجوع شده است مثلا شخصى هم وزير است و هم استاد دانشگاه و هم مدير كارخانه و غيره ، كارهاى جبرئيل نيز چنين است و يا منظور تفاوت نيروهاى ملائكه است على هذا جناح در آيه بمعنى طرف است . فرشتهء يك طرفى و دو طرفى و يا بمعنى دست است فرشته يك دستى و دو دستى يعنى آنكه يك كار و يك مأموريت و آنكه دو كار و دو مأموريت دارد .\r\nروايات زيادى راجع بتعدد بال ملائكه وارد شده كه مراد از آنها تعدّد شغل يا تفاوت نيروهاى آنهاست و الله العالم .\r\nسوّم : * ( يَزِيدُ فِي الْخَلْقِ ما يَشاءُ ) * على الظاهر اشاره بر ملك و جناح آن است يعنى آنچه بخواهد از آفرينش زياد مىكند و بيشتر از چهار منصب ميدهد كه او بر هر چيز قادر است .\r\n\r\n\r\n\r\nجند :\r\nسپاه . * ( وَإِنَّ جُنْدَنا لَهُمُ الْغالِبُونَ ) * صافات : 173 سپاه ما آنهايند پيروز . جمع آن جنود و اجناد است ولى در قرآن فقط اوّلى به كار رفته است * ( فَلَمَّا ) *\r\n","description":"","footnote":"","page_name":" 58 ","page_number":60},
  {"content":"\r\n* ( فَصَلَ طالُوتُ بِالْجُنُودِ ) * بقره :\r\n249 .\r\nنا گفته نماند جند ( بفتح اوّل ) بمعنى زمين سخت است ( اقرب - الموارد ) راغب عقيده دارد سپاه را بوسيلهء فشرده بودن و محكمى ، جند گفته‌اند [ . 
  ] لازم است در بارهء چند آيه توضيح بدهيم .\r\n1 - * ( وَما أَنْزَلْنا عَلى قَوْمِه مِنْ بَعْدِه مِنْ جُنْدٍ مِنَ السَّماءِ وَما كُنَّا مُنْزِلِينَ إِنْ كانَتْ إِلَّا صَيْحَةً واحِدَةً فَإِذا هُمْ خامِدُونَ ) * يس : 28 .\r\nآيه در بارهء آنمرد مؤمن است كه از پيامبران دفاع كرد و او را كشتند يعنى : بعد از او سپاهى از آسمان بر قوم او نفرستاديم و نازل كننده نبوده‌ايم ( و از اوّل كارمان چنين نبوده است ) نبود مگر يك صيحه آنگاه همه آرام شدند و مردند .\r\nاگر گويند : در بسيارى از آيات هست كه خداوند براى نصرت حضرت رسول صلَّى اللَّه عليه و آله و سلَّم ملك فرستاد مثل * ( وَأَنْزَلَ جُنُوداً لَمْ تَرَوْها ) * توبه : 26 * ( فَأَرْسَلْنا عَلَيْهِمْ رِيحاً وَجُنُوداً ) * احزاب : 9 و آياتيكه در بارهء جنگ بدر و حنين است ولى در آيهء فوق ميگويد * ( « وَما كُنَّا مُنْزِلِينَ » ) * ما از اوّل چنين نبوده‌ايم ، اين دو با هم چطور جمع ميشوند ؟ ! ! گوئيم : به نظر ميايد غرض از * ( « ما كُنَّا مُنْزِلِينَ » ) * لشگر كشيهاى معمول باشد يعنى كار ما اينطور نبوده است كه لشگرهائى بفرستيم تا با مردم بد كار جنگ كنند و به بينيم كه كدام طرف غالب يا مغلوب خواهد شد بلكه بوسيلهء صيحه و صاعقه و غيره كار بد كاران را يكسره ميكنيم ، جنوديكه در احزاب و حنين و غيره آمدند همه جنود اللَّه بودند و كار خود را كردند و رفتند بىآنكه مردم قدرت مقابله داشته باشند .\r\nزمخشرى اين سئوال را طرح نموده و جواب ميدهد : * ( « ما كُنَّا مُنْزِلِينَ » ) * نسبت بانبياء سلف است ولى در زمان قرآن بخاطر عظمت آورندهء قرآن جنود نازل شدند .\r\nاين جواب به نظر نگارنده درست\r\n","description":"","footnote":"","page_name":" 59 ","page_number":61},
  {"content":"\r\nنيست و نميتوان گفت سنّت خدا در زمان رسول خدا صلَّى اللَّه عليه و آله و سلَّم تغيير يافت .\r\n2 - * ( لا يَسْتَطِيعُونَ نَصْرَهُمْ وَهُمْ لَهُمْ جُنْدٌ مُحْضَرُونَ ) * يس 75 .\r\nعلى الظاهر فاعل * ( « لا يَسْتَطِيعُونَ » ) * عبارت است از * ( « آلِهَةً » ) * در آيهء ما قبل و ضمير * ( « نَصْرَهُمْ وَهُمْ » ) * به بت پرستان راجع است و ضمير * ( « لَهُمْ » ) * براى * ( « آلِهَةً » ) * است يعنى :\r\nبتها قدرت بر يارى آنها ندارند و آنها براى بتان سپاه آماده‌اند . و بعبارت ديگر آنها بر بتان يارى ميكنند نه بتان بر آنها .\r\nبعضى از بزرگان * ( « مُحْضَرُونَ » ) * را راجع بآخرت گرفته كه بت پرستان با بتان در روز قيامت حاضر ميشوند .\r\nبنظرم آنچه ما ترجمه كرديم بهتر است يعنى مردم براى بتان سپاهى آماده‌اند و از آنها يارى ميكنند .\r\n\r\n\r\n\r\nجنف :\r\n( بر وزن فرس ) ميل . ( صحاح ) ميل در حكم ( مفردات ) * ( فَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْه ) * بقره : 182 هر كه از وصيّت كننده‌اى بترسد كه ميل بباطل و يا گناه كند پس ميان آنان اصلاح نمايد گناهى بر او نيست . در جوامع الجامع جنف را ميل بباطل از روى خطا و اثم را ميل بباطل از روى عمد گفته است . روايت امام صادق عليه السّلام در اين زمينه خواهد آمد .\r\nاين آيه ، فرع آيهء سابق است كه از تبديل وصيّت بر حذر ميدارد يعنى هر كه در وصيّت اجحاف و گناه به بيند ميتواند آن را اصلاح كند ممكن است آيه راجع بزنده بودن موصى باشد و چون وصى ديد كه در وصيّت مثلا بيك فرزند ميل و يا وصيّت بگناه مىكند و اين باعث نزاع ورثه و مورّث است ميتواند او را باز دارد . و ممكن است راجع به ممات موصى باشد و وصىّ چون ديد ، وصيّت خارج از ميزان شرع است ميتواند با اصلاح آن ميان ورثه صلح برقرار كند .\r\nدر روايت امام صادق عليه السّلام\r\n","description":"","footnote":"","page_name":" 60 ","page_number":62},
  {"content":"\r\nكه در الميزان منقول است جنف را ميل ببعض ورثه و اثم را وصيّت بآباد كردن آتشكده ها و مشروب مثل زده است .\r\nممكن است آيه راجع به منجّزات مريض باشد كه در منجّزات خود بيك طرف ميل و يا گناه كند .\r\nو ميان او و ورثه نزاع پيدا شود ، شخص در اين صورت ميتواند با تعديل آن ، ميان ورّاث و مورّث اصلاح كند و اين شامل نهى آيهء ما قبل نيست ( و الله العالم ) .\r\nمتجانف * ( فَمَنِ اضْطُرَّ فِي مَخْمَصَةٍ غَيْرَ مُتَجانِفٍ لإِثْمٍ ) * مائده : 3 * ( « غَيْرَ مُتَجانِفٍ » ) * بمعنى غير متمايل است .\r\n\r\n\r\n\r\nجَنَّ :\r\n( بفتح اوّل ) پوشيدن .\r\nمستور كردن . در اقرب الموارد هست : « جنّه جنّا و جنونا : ستره » در مفردات آمده : « اصل الجنّ ، ستر الشَّىء عن الحاسَّة » فعل آن بنا بر تصريح اهل لغت هم لازم و هم متعدى بنفسه و هم متعدى به « على » ميايد . * ( فَلَمَّا جَنَّ عَلَيْه اللَّيْلُ ) * انعام : 76 چون ظلمت شب او را پوشيد و مستور كرد .\r\nعلى هذا بقلب جنان گويند كه در ميان بدن پوشيده است ، بسپر مجنّ و مجنّة گويند كه صاحب سپر را ميپوشاند ، بباغ و مزرعه و چمن جنّت و جنّات گويند كه روى زمين را ميپوشانند و تفصيل آن در « تحت » گذشت بچّه را از آن جنين گويند كه شكم مادر او را پوشانده است و جنين بمعنى مجنون و پوشانده شده است * ( إِذْ أَنْتُمْ أَجِنَّةٌ فِي بُطُونِ أُمَّهاتِكُمْ ) * نجم : 32 آنگاه كه شما در شكم مادران جنينها بوديد .\r\n* ( اتَّخَذُوا أَيْمانَهُمْ جُنَّةً مجادله : 16 قسمهاى خود را سپر قرار دادند و در زير آن پوشانده شدند .\r\nمجنون كسى است كه عقلش پوشانده شده باشد * ( وَقالَ ساحِرٌ أَوْ مَجْنُونٌ ) * ذاريات : 39 گفت ساحر است يا ديوانه .\r\nجِنّه بكسر اوّل بمعنى جنون و اسم مصدر است ( صحاح ) * ( أَمْ يَقُولُونَ بِه جِنَّةٌ ) * مؤمنون : 70\r\n\r\n\r\n\r\nجِنّ :\r\n( بكسر اوّل ) اين\r\n","description":"","footnote":"","page_name":" 61 ","page_number":63},
  {"content":"\r\nكلمه 22 بار در قرآن مجيد آمده است .\r\nجنّ در عرف قرآن موجودى است با شعور و اراده كه باقتضاى طبيعتش از حواسّ بشر پوشيده مىباشد و مانند انسان مكلَّف و مبعوث در آخرت و مطيع و عاصى و مؤمن و مشرك و . . . است ، و خلاصه دوش بدوش انسان است تنها فرقشان آنست كه انسان محسوس و جنّ غير محسوس است و شايد بعض فرقهاى مختصر هم داشته باشند . جنّة بكسر اوّل بمعنى جنّ است * ( مِنَ الْجِنَّةِ وَالنَّاسِ ) * در صحاح و قاموس طائفة من الجنّ نيز گفته است .\r\nنگارنده در كتاب سيرى در اسلام بحث مفصّلى دربارهء جنّ نگاشته‌ام و مطلبى از روزنامهء اطلاعات در بارهء جهان ضدّ مادّه نقل كرده‌ام اينك مقدارى از آن را در اينجا نقل ميكنم :\r\n1 - جنّ و انس دو موجود پر ارزش « ثقلان » روى زميناند تأمّل در آيات سورهء رحمن كه بيشتر از سى بار به صورت * ( فَبِأَيِّ آلاءِ رَبِّكُما تُكَذِّبانِ ) * جنّ و انس را مخاطب قرار داده اين مطلب را روشنتر مىكند و در آن سوره كه بارها بعد از ذكر نعمتها و عذابهاى دنيا و آخرت آيهء فوق تكرار شده مبيّن آنست كه دنيا و آخرت براى هر دو است در اين باره به آن سوره و معانيش توجّه فرمائيد و يك سوره در قرآن بنام سورهء جنّ است و كاملا قابل دقّت مىباشد .\r\n2 - جنّ از آتش ( نيرو و حرارت مخصوص ) آفريده شده همچنانكه انس بتدريج از خاك .\r\n* ( وَلَقَدْ خَلَقْنَا الإِنْسانَ مِنْ صَلْصالٍ مِنْ حَمَإٍ مَسْنُونٍ . وَالْجَانَّ خَلَقْناه مِنْ قَبْلُ مِنْ نارِ السَّمُومِ ) * حجر : 27 انسان را از گل خشك ، از گل سياه بدبو و كهنه آفريديم و جنّ را پيشتر ، از آتش نافذ آفريده‌ايم .\r\n« سموم » بمعنى نافذ است و جنّ پيشتر از انسان بوجود آمده است در آيه ديگر هست * ( وَخَلَقَ الْجَانَّ مِنْ مارِجٍ مِنْ نارٍ ) * رحمن : 15 جنّ\r\n","description":"","footnote":"","page_name":" 62 ","page_number":64},
  {"content":"\r\nرا از مخلوطى از آتش آفريد « مرج » بمعنى خلط است . گرچه حقيقت جنّ را نميدانيم ولى از آيات ميفهميم كه فى الجمله از نيرو و آتشى مجهول آفريده شده است .\r\n3 - جنّ مانند انسان مكلف باعمال است * ( وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ) * ذاريات : 56 روز قيامت بجنّ و انس گفته مىشود آيا پيامبران نيامدند ؟ آيا شما را از اين روز بيم ندادند هر دو بر كفر خود گواهى دهند * ( يا مَعْشَرَ الْجِنِّ وَالإِنْسِ أَ لَمْ يَأْتِكُمْ رُسُلٌ مِنْكُمْ يَقُصُّونَ عَلَيْكُمْ آياتِي وَيُنْذِرُونَكُمْ لِقاءَ يَوْمِكُمْ هذا قالُوا شَهِدْنا عَلى أَنْفُسِنا وَغَرَّتْهُمُ الْحَياةُ الدُّنْيا وَشَهِدُوا عَلى أَنْفُسِهِمْ أَنَّهُمْ كانُوا كافِرِينَ ) * انعام : 130 آيه صريح است در اينكه جنّ مكلف و در پيش خدا مسئولاند و همچون انسان كافر ميشوند و پيامبرانى از خود دارند * ( رُسُلٌ مِنْكُمْ ) * از مراجعه بسورهء جنّ و آيات 29 - 32 احقاف و از آيات ديگر بدست ميايد و خواهيم گفت كه حضرت رسول صلَّى اللَّه عليه و آله و سلَّم نيز براى آنها پيامبر است .\r\n4 - گناهكاران و كفّار جنّ همچون انسانها اهل جهنّماند و در عذاب خواهند بود * ( وَلَقَدْ ذَرَأْنا لِجَهَنَّمَ كَثِيراً مِنَ الْجِنِّ وَالإِنْسِ لَهُمْ قُلُوبٌ لا يَفْقَهُونَ بِها ) * . . . * ( أُولئِكَ هُمُ الْغافِلُونَ ) * اعراف : 179 و نظير آن است دو آيهء ذيل * ( . . . لأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ ) * هود : 119 * ( حَقَّ الْقَوْلُ مِنِّي لأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ ) * سجده : 13 .\r\n5 - جنّ همچون انسان ميميرد و از بين ميرود و گروهى جاى گروهى را ميگيرند * ( حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَالإِنْسِ إِنَّهُمْ كانُوا خاسِرِينَ ) * فصلت : 25 كلمهء « قد خلت » مبيّن آن است كه امّتهاى جنّ مانند گروههاى آدمى از بين رفته‌اند ، نظير اين آيه است آيهء * ( أُولئِكَ الَّذِينَ حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَالإِنْسِ ) * احقاف :\r\n","description":"","footnote":"","page_name":" 63 ","page_number":65},
  {"content":"\r\n18 همچنين است آيهء 38 از سورهء اعراف .\r\n6 - جنّ ما را مىبينند ولى ما آنها را نمىبينيم در بارهء بر حذر داشتن بنى آدم از شيطان و اتباع او آمده است * ( إِنَّه يَراكُمْ هُوَ وَقَبِيلُه مِنْ حَيْثُ لا تَرَوْنَهُمْ ) * اعراف : 27 او و همجنسانش شما را از جائى مىبينند كه شما آنها را نمىبينيد و به حكم آيهء * ( فَسَجَدُوا إِلَّا إِبْلِيسَ كانَ مِنَ الْجِنِّ فَفَسَقَ عَنْ أَمْرِ رَبِّه ) * كهف : 50 ابليس از جنّ است و جنس بخصوصى نيست . رجوع به « شيطان » .\r\n7 - آنها مانند آدميان كار ميكنند و قدرت كار دارند حضرت سليمان كه آنها را بامر خدا مسخّر كرده بود براى او كار ميكردند كاخها ، تمثالها ، و كاسه هاى بزرگ ميساختند * ( وَمِنَ الْجِنِّ مَنْ يَعْمَلُ بَيْنَ يَدَيْه بِإِذْنِ رَبِّه ) * . . . * ( يَعْمَلُونَ لَه ما يَشاءُ مِنْ مَحارِيبَ وَتَماثِيلَ وَجِفانٍ كَالْجَوابِ وَقُدُورٍ راسِياتٍ اعْمَلُوا آلَ داوُدَ شُكْراً ) * سباء : 12 - 13 در سورهء نمل آيهء 17 تا 39 لشگر كشى حضرت سليمان به مملكت سباء نقل شده و در آنجا هست كه عدّه‌اى از جنّ جزء لشگريان او بودند و عفريتى از جنّ بوى گفت : من تخت ملكه را پيش از آنكه از جاى خود حركت كنى نزد تو ميآورم در سورهء انبياء آيهء 82 نيز اين مطلب آمده است .\r\nدر اصول كافى ج 1 ص 394 طبع آخوندى بابى تحت عنوان ( جنّ بمحضر ائمه عليهم السلام ميايند و مسائل دينى خود را ميپرسند . . . ) منعقد است و در آن باره هفت حديث نقل شده از جمله از سدير صيرفى نقل مىكند كه امام باقر عليه السّلام در مدينه به من سفارشهائى فرمود .\r\nاز مدينه بيرون رفتم ، در ميان راه روحا ( محلى است چهل يا سى ميلى مدينه ) بودم كه مردى با لباس خود به من اشاره كرد ، بسوى او برگشتم و خيال كردم كه تشنه است ظرف آب را به او دادم گفت : بآبم نياز نيست ، نامه‌اى به من داد كه مركَّب مهر آن خشك نشده بود ،\r\n","description":"","footnote":"","page_name":" 64 ","page_number":66},
  {"content":"\r\nملاحظه كردم مهر امام باقر عليه السّلام بود گفتم : اين نامه را كى به تو داد ؟ گفت : الآن . در نامه دستور - هائى بود ، چون متوجّه آن مرد شدم ديدم كسى نيست ، بعد از آن ابو جعفر عليه السّلام ( بمكَّه ) آمدند بحضرتش عرض كردم فدايت شوم مردى نامه شما را آورد كه مهرش خشك نشده بود فرمود : اى سدير ما خدمتكارانى از جنّ داريم چون خواهيم كارى بفوريت انجام پذيرد آنها را ميفرستيم .\r\n8 - در چند آيه در بارهء وصف حوريان بهشتى هست * ( لَمْ يَطْمِثْهُنَّ إِنْسٌ قَبْلَهُمْ وَلا جَانٌّ ) * رحمن : 56 و 74 حوريان بهشتى را قبل از شوهرانشان نه آدمى دست زده و نه جنّ ، از اين آيه ميتوان حدس زد كه تكثير جنّ بوسيلهء مقاربت نر و ماده بوده باشد . در بارهء شيطان هست * ( كانَ مِنَ الْجِنِّ فَفَسَقَ عَنْ أَمْرِ رَبِّه أَ فَتَتَّخِذُونَه وَذُرِّيَّتَه أَوْلِياءَ مِنْ دُونِي ) * . . . * ( ما أَشْهَدْتُهُمْ خَلْقَ السَّماواتِ وَالأَرْضِ ) * كهف : 50 آيه صريح است در اينكه ابليس از جنّ است و همچنين ذريّه دارد و خدا در خلقت آسمانها و زمين آنها را حاضر نكرده است ، آيا ذرّيّهء او بواسطهء توالد و تناسل است ؟ .\r\n9 - جنّ برسول خدا صلَّى اللَّه عليه و آله و سلَّم ايمان آوردند و چون ما سخن ميگويند و يكديگر را به نيكو كارى دعوت كرده و از عذاب خدا ميترسانند بآيات زير و ترجمهء آنها توجّه فرمائيد : * ( وَإِذْ صَرَفْنا إِلَيْكَ نَفَراً مِنَ الْجِنِّ يَسْتَمِعُونَ الْقُرْآنَ فَلَمَّا حَضَرُوه قالُوا أَنْصِتُوا فَلَمَّا قُضِيَ وَلَّوْا إِلى قَوْمِهِمْ مُنْذِرِينَ ، قالُوا يا قَوْمَنا إِنَّا سَمِعْنا كِتاباً أُنْزِلَ مِنْ بَعْدِ مُوسى مُصَدِّقاً لِما بَيْنَ يَدَيْه يَهْدِي إِلَى الْحَقِّ وَإِلى طَرِيقٍ مُسْتَقِيمٍ يا قَوْمَنا أَجِيبُوا داعِيَ الله وَآمِنُوا بِه يَغْفِرْ لَكُمْ مِنْ ذُنُوبِكُمْ وَيُجِرْكُمْ مِنْ عَذابٍ أَلِيمٍ ) * احقاف : 29 - 31 .\r\n* ( قُلْ أُوحِيَ إِلَيَّ أَنَّه اسْتَمَعَ نَفَرٌ مِنَ الْجِنِّ فَقالُوا إِنَّا سَمِعْنا قُرْآناً عَجَباً يَهْدِي إِلَى الرُّشْدِ فَآمَنَّا بِه وَلَنْ نُشْرِكَ بِرَبِّنا أَحَداً ) * . . . * ( وَأَنَّا مِنَّا الصَّالِحُونَ وَمِنَّا دُونَ ذلِكَ كُنَّا طَرائِقَ قِدَداً ) * . . .\r\n","description":"","footnote":"","page_name":" 65 ","page_number":67},
  {"content":"\r\n* ( وَأَنَّا لَمَّا سَمِعْنَا الْهُدى آمَنَّا بِه فَمَنْ يُؤْمِنْ بِرَبِّه فَلا يَخافُ بَخْساً وَلا رَهَقاً وَأَنَّا مِنَّا الْمُسْلِمُونَ وَمِنَّا الْقاسِطُونَ فَمَنْ أَسْلَمَ فَأُولئِكَ تَحَرَّوْا رَشَداً وَأَمَّا الْقاسِطُونَ فَكانُوا لِجَهَنَّمَ حَطَباً ) * جنّ : 1 - 15 .\r\nيعنى چون تنى چند از جنّ را سوى تو آورديم كه قرآن را بشنوند و چون نزد پيغمبر حضور يافتند ، بهمديگر گفتند : گوش فرا دهيد ، و چون قرآن خوانده شد سوى قومشان بازگشتند در حالى كه انذار كننده بودند ، گفتند : اى قوم جنّ ما كتابى استماع كرديم كه بعد از موسى نازل شده و مصدّق كتابهاى پيش است ، بحقّ و راه راست هدايت مىكند ، اى قوم : داعى خدا را اجابت كنيد و به دو ايمان بياوريد تا گناهانتان را بيامرزد و از عذاب دردناك شما را برهاند .\r\nبگو به من وحى آمده كه گروهى از جنّ استماع قرآن كردند و گفتند :\r\nما قرآنى شگفت آور شنيديم كه بكمال دعوت مىكند و بدان ايمان آورديم و هرگز كسى را بخداى خود شريك قرار نميدهيم . . . گروهى از ما شايستگانند و گروهى پست از آنها و ما فرقه هاى مختلفيم . . .\r\nو ما چون هدايت را شنيديم بدان مؤمن شديم هر كه بپروردگارش ايمان آورد آنها قصد هدايت شدن داشته‌اند امّا ستمگران هيزم جهنّماند از اين آيات بدست ميايد كه جنّ قرآن را شنيده و بدان ايمان آورده‌اند و آنها از حيث ايمان و كفر و غيره مثل ما اند و حضرت رسول صلَّى اللَّه عليه و آله و سلَّم بر آنها نيز پيغمبر است در گذشته از كلمهء * ( « رُسُلٌ مِنْكُمْ » ) * استظهار كرديم كه آنها از جنس خود پيغمبر دارند ، شايد هم از خود دارند و هم آنحضرت پيامبر آنهاست و در اين باره روايات داريم و در بند 7 اشاره كرديم كه پيش امامان اهل بيت نيز ميامدند و مسائل ميپرسيدند ، و اينكه ميان خود گفتند : اين كتاب بعد از موسى نازل شده قهرا بموسى نيز اعتقاد داشته‌اند ولى چرا بعد از عيسى\r\n","description":"","footnote":"","page_name":" 66 ","page_number":68},
  {"content":"\r\nنگفته‌اند آيا آنها يهودى بوده‌اند ؟ و يا اينكه انجيل تتمّهء تورات است لذا از آن نام نبرده‌اند . احتمال دوّم بهتر است .\r\n10 - در سورهء رحمن كه پيشتر اشاره شد سى و يك دفعه بجنّ و انس بلفظ * ( فَبِأَيِّ آلاءِ رَبِّكُما تُكَذِّبانِ ) * خطاب شده است و در خصوص هر دو آمده * ( كُلُّ مَنْ عَلَيْها فانٍ ) * و * ( سَنَفْرُغُ لَكُمْ أَيُّه الثَّقَلانِ ) * رفيق دانشمندم آقاى محمد امين رضوى سلدوزى احتمال داده كه مراد از تثنيه آوردن * ( رَبُّ الْمَشْرِقَيْنِ وَرَبُّ الْمَغْرِبَيْنِ ) * شايد شرق و غرب جنّ و انس بوده باشد همچنين بهشتها و چشمه ها دو تا دو تا آمده است و آنها همه قابل دقّت مىباشد .\r\n11 - در بارهء نر و ماده بودن جنّ آيات زير قابل دقّت است * ( سُبْحانَ الَّذِي خَلَقَ الأَزْواجَ كُلَّها مِمَّا تُنْبِتُ الأَرْضُ وَمِنْ أَنْفُسِهِمْ وَمِمَّا لا يَعْلَمُونَ ) * يس : 36 يعنى منزّه است آنكه همهء جفتها را بيافريد از آنچه زمين ميروياند و همچنين از انسانها و از چيزهائى كه نميدانند .\r\nآيه ميگويد نبات و انسانها نر و ماده دارند و نيز چيزهائى كه ما آنها را نميدانيم نر و ماده دارند جمله * ( « وَمِمَّا لا يَعْلَمُونَ » ) * جنّ را نيز شامل است و مىشود گفت : نر و ماده دارند ولى ما كيفيّت آن را نميدانيم اين در صورتى است كه مراد از « الازواج » در آيه اصناف نباشد .\r\nرجوع شود به « زوج » .\r\nروشنتر از اين آيه ، آيهء * ( وَمِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ ) * ذاريات : 49 است اين آيه صريح است در اينكه نر و مادگى در تمام اشياء عموميّت دارد و جملهء * ( « كُلِّ شَيْءٍ » ) * بطور حتم جنيّان را نيز شامل است .\r\nو در سورهء جنّ از قول آنها نقل شده كه ميگفتند * ( وَأَنَّه كانَ رِجالٌ مِنَ الإِنْسِ يَعُوذُونَ بِرِجالٍ مِنَ الْجِنِّ ) * جنّ : 6 يعنى مردانى از آدميان بمردانى از جنّ پناه ميبردند « رجالٌ من الجنّ » مبيّن آنست كه جنيّان مردانى دارند ( و اللَّه العالم ) .\r\n","description":"","footnote":"","page_name":" 67 ","page_number":69},
  {"content":"\r\n12 - در بارهء تجسّم و ديده شدن جنّ از قرآن چيزى بدست نياورديم ممكن است از قصّهء سليمان بدست آورد كه مجسّم ميشوند زيرا در آن هست * ( قالَ عِفْرِيتٌ مِنَ الْجِنِّ أَنَا آتِيكَ بِه قَبْلَ أَنْ تَقُومَ مِنْ مَقامِكَ ) * نمل : 39 و ظهور آن در تجسّم است و اينكه براى سليمان كار و غوّاصى ميكردند ظاهر آنست كه مجسّم شده و آن كارها را ميكرده‌اند .\r\nولى تجسّم ملك و به صورت بشر در آمدنش در قرآن مجيد صريح است مثل تجسّم ملك بر مريم كه مريم پنداشت جوانى است و ميخواهد به او دست اندازد * ( فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا ) * مريم : 17 و مثل آمدن ملكها پيش ابراهيم و لوط در قضيّهء بشارت باسحق و عذاب قوم لوط .\r\nدر « بلس » گذشت و در « شطن » خواهد آمد كه جنّ هم مجسّم و مرئى مىشود اين از لحاظ قرآن ولى از لحاظ اخبار جنّ بطور حتم مجسّم و ديده مىشود در كافى ج 1 ص 394 هست كه سعد - اسكاف آنها را به صورت مردانى زاهد ديد و امام باقر عليه السّلام فرمود :\r\nآنها جنيّاناند و نيز ابن جبل به صورت هندىها و ديگران بصور ديگر ديده‌اند و در اين باره روايات و نقلها زياد است .\r\n\r\nرانده شدن جنّ\r\nرانده شدن جنّ از آسمان نيز يكى از مطالب قابل دقّت قرآن است . ما ابتدا آيات آن را نقل و سپس خلاصهء آن را خواهيم گفت .\r\nبايد دانست كه در اين مسئله جنّ و شياطين هر دو يكى است چنان كه از آيات روشن خواهد شد و تنها فرقيكه ميتوان قائل شد اين است كه شياطين متمردان جنّاند و جنّ بطور اطلاق هر دو را شامل است اينك آيات :\r\n1 - * ( « وَأَنَّا لَمَسْنَا السَّماءَ فَوَجَدْناها مُلِئَتْ حَرَساً شَدِيداً وَشُهُباً وَأَنَّا كُنَّا نَقْعُدُ مِنْها مَقاعِدَ لِلسَّمْعِ فَمَنْ يَسْتَمِعِ الآنَ يَجِدْ لَه شِهاباً رَصَداً . وَأَنَّا لا نَدْرِي ) *\r\n","description":"","footnote":"","page_name":" 68 ","page_number":70},
  {"content":"\r\n* ( أَ شَرٌّ أُرِيدَ بِمَنْ فِي الأَرْضِ أَمْ أَرادَ بِهِمْ رَبُّهُمْ رَشَداً ) * جنّ : 8 - 10 .\r\nاين آيات صريحاند در اينكه جنّ قبلا محلهائى در آسمان براى استراق سمع داشته‌اند و سپس ديده‌اند كه آسمان پر از نگهبان و شهاب است و شهاب در كمين آنها است كه استراق سمع ميكنند پيش خود گفتند : نميدانيم آيا خداوند در اثر اين تحوّل رشد و كمالى براى اهل زمين اراده كرده و يا بلائى به آنها خواهد رسيد .\r\nدر روايات اهل بيت عليهم السّلام منقول است كه اين تحوّل بعد از ولادت رسول اكرم صلَّى اللَّه عليه و آله و سلَّم اتفاق افتاد و از اهل سنت آن را در وقت بعثت آنحضرت گفته‌اند و آن را در مجمع ذيل آيهء 18 سورهء حجر از ابن عباس و در سورهء جنّ از بلخى نقل كرده است . در صافى در سورهء جنّ از احتجاج از حضرت صادق عليه السّلام نقل شده : اين ممنوعيت براى آن بود كه در زمين چيزى مانند وحى از خبر آسمان نباشد و آنچه از جانب خدا آمده ملتبس نگردد . . .\r\nنا گفته نماند : اين آيات دالّ بر آنند كه در آسمان محلَّى براى دانستن اسرار خلقت و كارهاى آيندهء روى زمين وجود دارد كه جنّ بآنجاها نزديك ميشده‌اند آيا مراد شنيدن كلمات ملائكه بود ؟ ! آيا سخن گفتن ملائكه مثل ماها مىباشد ؟ ! .\r\n2 - * ( إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ . وَحِفْظاً مِنْ كُلِّ شَيْطانٍ مارِدٍ . لا يَسَّمَّعُونَ إِلَى الْمَلإِ الأَعْلى وَيُقْذَفُونَ مِنْ كُلِّ جانِبٍ دُحُوراً وَلَهُمْ عَذابٌ واصِبٌ إِلَّا مَنْ خَطِفَ الْخَطْفَةَ فَأَتْبَعَه شِهابٌ ثاقِبٌ ) * صافّات : 6 - 10 * ( « حِفْظاً » ) * چنان كه در مجمع فرموده مفعول فعل مقدّر است يعنى « حفظناها حفظا » و معنى آيه چنين مىشود : ما آسمان نزديك را با زينتى كه كواكب باشد زينت داديم و از هر شيطان متمرد و بى فايده محفوظش نموديم . على هذا كواكب فقط زينتاند نه موجب\r\n","description":"","footnote":"","page_name":" 69 ","page_number":71},
  {"content":"\r\nحفظ . * ( يُقْذَفُونَ مِنْ كُلِّ جانِبٍ ) * روشن مىكند كه حفظ بوسيلهء قذف است كه حقيقت و كيفيّت آن شناخته نيست . و ظهور آيهء * ( زَيَّنَّا السَّماءَ الدُّنْيا بِمَصابِيحَ وَجَعَلْناها رُجُوماً لِلشَّياطِينِ ) * ملك : 5 و * ( إِلَّا مَنْ خَطِفَ الْخَطْفَةَ ) * مىرساند كه متخلفين بوسيلهء تيرهاى شهاب طرد ميشوند آنها هم مصابيحاند و هم رجوم . * ( وَلَقَدْ جَعَلْنا فِي السَّماءِ بُرُوجاً وَزَيَّنَّاها لِلنَّاظِرِينَ وَحَفِظْناها مِنْ كُلِّ شَيْطانٍ رَجِيمٍ ، إِلَّا مَنِ اسْتَرَقَ السَّمْعَ فَأَتْبَعَه شِهابٌ مُبِينٌ ) * حجر :\r\n16 - 18 .\r\nظاهرا مراد از كواكب سيارات منظومهء شمسى و مراد از * ( السَّماءَ الدُّنْيا ) * در آن آيات نزديكترين آسمانهاى عالم به زمين است كه آسمان منظومهء شمسى باشد و مراد از آن در آيهء 5 سورهء ملك نزديكترين آسمانهاى هفتگانه زمين است يعنى اوّلين طبقهء جوّ . چنان كه در « سماء » بند هفتم توضيح داده شده است و نيز در « رجم » بطور تفصيل آمده است .\r\n* ( لا يَسَّمَّعُونَ إِلَى الْمَلإِ الأَعْلى ) * نشان ميدهد كه شياطين نمىتوانند بملاء اعلى گوش بدهند و * ( إِلَّا مَنْ خَطِفَ الْخَطْفَةَ . . . ) * مبيّن آن است كه اگر كسى از آنها تخلف كرده و بملاء اعلى نزديك شود فورا شعله‌اى آشكار و نورانى او را تعقيب مىكند . ولى با وجود اين ممكن است جسته و گريخته چيزهائى بشنوند زيرا در آيات ديگر آمده * ( وَما تَنَزَّلَتْ بِه الشَّياطِينُ . وَما يَنْبَغِي لَهُمْ وَما يَسْتَطِيعُونَ إِنَّهُمْ عَنِ السَّمْعِ لَمَعْزُولُونَ ) * . . . * ( هَلْ أُنَبِّئُكُمْ عَلى مَنْ تَنَزَّلُ الشَّياطِينُ تَنَزَّلُ عَلى كُلِّ أَفَّاكٍ أَثِيمٍ . يُلْقُونَ السَّمْعَ وَأَكْثَرُهُمْ كاذِبُونَ ) * شعراء : 210 - 223 .\r\nدر اين آيات ابتدا فرموده قرآن را شياطين نازل نكرده‌اند . . .\r\nكه آنها از سماع ( ظاهرا شنيدن گفتگوى ملاء اعلى ) معزولاند . . .\r\nسپس فرموده : آنها بر هر دروغگوى مجرم نازل شده و مسموع خويش را القا ميكنند و بيشترشان دروغگواند .\r\n","description":"","footnote":"","page_name":" 70 ","page_number":72},
  {"content":"\r\nاين سخن مىرساند : با وجود تعقيب تيرهاى شهاب باز بعضى از آنها جان بدر برده و چيزهائى مياورند . و بر دروغگويان القا ميكنند .\r\nآيات گذشته روشن ميكنند حوادث آيندهء روى زمين در آسمان و در اختيار ملائكه است و شايد اسرار خلقت نيز . و شياطين قدرت ورود بآنجاها ندارند * ( وَحَفِظْناها مِنْ كُلِّ شَيْطانٍ رَجِيمٍ ) * - . . . * ( وَيُقْذَفُونَ مِنْ كُلِّ جانِبٍ ) * ولى پيش از ولادت يا بعثت آنحضرت به جاهائى از آسمان ميرفتند و از آنجا سرقت سمع ميكردند نه اينكه به خود آن مجمع وارد شوند كه گفته‌اند * ( « وَأَنَّا كُنَّا نَقْعُدُ مِنْها مَقاعِدَ لِلسَّمْعِ » ) * با ولادت يا بعثت آنحضرت از آن هم محروم شدند .\r\nاين است ظهور آيات گذشته و خدا بواقع داناتر است . بعضى از بزرگان رانده شدن با شهاب و غيره را حمل بر تشبيه عالم واقع بمحسوسات فرموده كه كلامش در « شهب » نقل و بررسى شده است .\r\nدر « سماء » زير عنوان ( موجودات زنده در آسمان ) مشروحا بيان شده كه در آسمان موجودات زنده غير از ملائكه وجود دارند و آيات آن بررسى شده است .\r\nعدّه‌اى از دانشمندان مسلَّم گرفته‌اند كه پيامهاى مرموزى بطور مرتّب و موجهاى منظم از آسمان به زمين ارسال ميگردد و آن را ( بى سيم كيهانى ) نام گذاشته‌اند كارل جانسكى بسال 1932 ميلادى 8 ماه مراقب گرفتن اين پيامها با بىسيم خود شد و ديد هر شب چهار دقيقه از شب قبلى زودتر ارسال ميگردند و آن بواسطهء اين بود كه گردش زمين بدور خورشيد موجب مىشود غروب و طلوع ستارگان هر روز چهار دقيقه زودتر از روز قبل باشد .\r\nدر پايان سال 1933 ميلادى سمينارى از متخصصين اين علم منعقد شد . جانسكى در اين سمينار طىّ بيانيّه‌اى از مشاهدات خود پرده\r\n","description":"","footnote":"","page_name":" 71 ","page_number":73},
  {"content":"\r\nبرداشت و متذكَّر شد كه در ستارگان موجوداتى ميباشند كه قادر بتكلَّم هستند و اين پيامهاى آسمانى كه با تلسكوبهاى بى سيم قابل دريافت هستند انسانرا در شناخت هر چه بيشتر جهان كمك مىكند . . . در فوريّهء سال 1942 دلائلى بر صحت نظر جانسكى اضافه شد .\r\nزيرا ديده شد كه يك سلسله پيامهاى فضائى كار جهت يا بى را دارى را كه در انگلستان به كار گذاشته شده بود متوقّف كرد دانشمندان پس از كوشش فراوان بالاخره دريافتند كه اين وقفه در اثر يك سرى پيامهاى تلگرافى است كه از يك سوى ناشناخته از ماوراى افق بوده است ( نقل از كتاب قرآن بر فراز اعصار تأليف عبد الرزاق نوفل ترجمهء بهرام پور و شكيب ) .\r\nفعلا اين مطلب را دانشمندان تقريبا مسلَّم گرفته‌اند ولى از نظر قرآن مجيد چنان كه در سابق اشاره شد اين مطلب مسلَّم و حتمى است .\r\nنويسندهء كتاب فوق عقيده دارد كه جنّ براى شنيدن چنين اصواتى به آسمان نزديك ميشدند نه براى شنيدن وحى زيرا وحى را جز كسى كه به او وحى مىشود كسى نميشنود . و « ملاء اعلى » همانهاست نه مجمع ملائكه .\r\nولى آيات گذشته مخصوصا * ( إِنَّهُمْ عَنِ السَّمْعِ لَمَعْزُولُونَ ) * با ملاحظهء ما قبل و ما بعد آن ، خلاف اين مطلب را مىرساند . و خلاصه آيات گذشته روشن مىكند كه جنيّان ميكوشيدند تا آسمانرا رصد كنند و اسرار آن را بدست آورند تا از اسرار خلقت و حوادث آينده مطلع شوند\r\n\r\n\r\n\r\nجانّ :\r\n* ( لا يُسْئَلُ عَنْ ذَنْبِه إِنْسٌ وَلا جَانٌّ ) * رحمن : 39 جانّ هفت بار در قرآن آمده است دو دفعه در بارهء عصاى موسى و پنج بار در مقابل انسان و انس . در قاموس و اقرب گويد : جانّ اسم جمع جنّ است . لذا هر دو يكىاند .\r\nدقّت در قرآن نشان ميدهد كه آن دو غير هم نيستند زيرا جانّ و انس مقابل هم آمده‌اند انس يكنوع بيش نيست هكذا جانّ و جنّ . فرق\r\n","description":"","footnote":"","page_name":" 72 ","page_number":74},
  {"content":"\r\nهمان است كه گفته شد مثلا فرموده * ( لَئِنِ اجْتَمَعَتِ الإِنْسُ وَالْجِنُّ ) * اسراء :\r\n88 و نيز آمده * ( لَمْ يَطْمِثْهُنَّ إِنْسٌ قَبْلَهُمْ وَلا جَانٌّ ) * رحمن : 56 على هذا آنچه در مجمع و كشاف و نهايه و غيره آمده : جانّ پدر جنّ است و آنچه راغب گفته : جانّ نوعى از جنّ ، مدرك صحيحى ندارد .\r\nدر بارهء عصاى موسى آمده * ( فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً . . . ) * نمل : 10 - قصص 31 در اقرب الموارد گويد : جانّ مار سفيد و سياه چشمى است بى آزار اغلب در خانه ها يافت مىشود عبارت قاموس نيز چنين است و فقط قيد ( سفيد ) را ندارد ، صحاح مطلق مار و مجمع مار كوچك گفته و علت اين تسميه شايد مخفى بودن آن باشد معناى آيه اين است چون آن را ديد مانند مار حركت مىكند برگشت گريزان .\r\nنا گفته نماند در بارهء عصاى موسى كه در طور هنگام بعثت مبدّل بمار شد يك دفعه حيّة و دو دفعه جانّ نقل شده است مثل * ( قالَ أَلْقِها يا مُوسى . فَأَلْقاها فَإِذا هِيَ حَيَّةٌ تَسْعى ) * طه : 20 ميدانيم كه حيّه ، مار معمولى و جانّ بمعنى مار كوچك و يا مار معمولى است .\r\nولى هنگام نشان دادن معجزه در پيش فرعون ثعبان گفته شده كه بمعنى اژدهاست مثل * ( فَأَلْقى عَصاه فَإِذا هِيَ ثُعْبانٌ مُبِينٌ ) * اعراف : 107 شعراء : 32 اين دو چگونه جمع مىشود ؟\r\nبه نظر نگارنده : هنگام بعثت مار شدن كافى بود زيرا همين لازم بود كه موسى متوجّه اين حقيقت بشود ولى در نزد فرعون براى ارعاب و اتمام حجّت لازم بود كه باژدها مبدل شود مخصوصا موقع بلعيدن ابزار ساحران .\r\nمجمع البيان و الميزان معتقد است كه موقع بعثت نيز عصا باژدها مبدّل شده و در سورهء نمل و شعراء كه جانّ نقل شده نظر به حركت آن است نه بزرگى جثّه اش . آنجا كه فرمود * ( رَآها تَهْتَزُّ كَأَنَّها جَانٌّ ) * عصا در اهتزاز بجانّ تشبيه شده و گرنه\r\n","description":"","footnote":"","page_name":" 73 ","page_number":75},
  {"content":"\r\nدر واقع اژدها بود .\r\nنا گفته نماند در سورهء طه چنان كه گذشت « حيّة » آمده است و از اهتزاز و غيره خبرى نيست و اگر موقع وحى اژدها بود لازم بود گفته شود « فاذا هى ثعبان » چنان كه در اعراف و شعراء هست . على هذا آنچه ما گفتيم مقرون بصحّت است و در سورهء نمل و قصص اگر جانّ مشبّه به واقع شود تشبيه شىء بنفسه لازم نميايد زيرا ضمير « كانّها » بعصا راجع است .\r\n\r\n\r\n\r\nجنّت :\r\nباغ . بهشت . * ( كَمَثَلِ جَنَّةٍ بِرَبْوَةٍ أَصابَها وابِلٌ . . . ) * بقره :\r\n265 همچون باغيكه در بلندى است و باران تند و درشت دانه به آن رسيده .\r\nجمع آن جنّات است مثل * ( كَمْ تَرَكُوا مِنْ جَنَّاتٍ وَعُيُونٍ . . . ) * دخان : 25 .\r\n\r\nجنّت آخرت\r\nنا گفته نماند از بهشت و محلّ زندگى اتقيا در قيامت بلفظ جنّت و جنّات تعبير آمده و بيشتر از هر صفت در بارهء آن * ( تَجْرِي مِنْ تَحْتِهَا الأَنْهارُ ) * ذكر شده است .\r\nبه نظر ميايد كه اين تعبير و نامگذارى براى تشبيه به جنّات دنياست كه تفهيم آن آسان شود و گر نه جنّات آخرت را نميتوان با باغات دنيا مقايسه كرد ، قابل دقّت است كه « جنّات » در بارهء آخرت هميشه نكره آمده است يعنى : جنّات بخصوصى .\r\nو تنها در آيهء * ( وَالَّذِينَ آمَنُوا وَعَمِلُوا الصَّالِحاتِ فِي رَوْضاتِ الْجَنَّاتِ . . . ) * شورى : 22 معرّف با الف و لام آمده است ولى « الجنّة » با الف و لام عهد در باره بهشت زياد است .\r\nلازم نيست در بارهء علم بغلبه بودن و يا وصف بودن آن ، براى بهشت بحث شود ، امّا لازم است به بينيم قرآن بهشت آخرت را چگونه معرّفى مىكند .\r\n1 - * ( مَثَلُ الْجَنَّةِ الَّتِي وُعِدَ الْمُتَّقُونَ فِيها أَنْهارٌ مِنْ ماءٍ غَيْرِ آسِنٍ وَأَنْهارٌ مِنْ لَبَنٍ لَمْ يَتَغَيَّرْ طَعْمُه . وَأَنْهارٌ مِنْ خَمْرٍ لَذَّةٍ لِلشَّارِبِينَ وَأَنْهارٌ مِنْ عَسَلٍ مُصَفًّى وَلَهُمْ فِيها مِنْ كُلِّ الثَّمَراتِ وَ ) *\r\n","description":"","footnote":"","page_name":" 74 ","page_number":76},
  {"content":"\r\n* ( مَغْفِرَةٌ مِنْ رَبِّهِمْ . . . ) * محمد : 15 وصف بهشتى كه به پرهيزكاران وعده شده چنين است : در آن نهرهائى است از آب تغيير ناپذير ، و نهرهائى از شير كه طعم آن تغيير نيافته و نهرهائى از خمر كه براى نوشندگان لذّت است و نهرهائى از عسل صاف شده و براى آنهاست در آن جنّت از همهء ميوه ها و چاره سازى از پروردگارشان .\r\nآب و شير بى تغيير و هميشه تازه مىرساند كه جنّت آخرت داراى تغيير و تبديل و فساد نيست باكترى و مخمّرها در آن وجود ندارند و از كهولت خبرى نيست و شير و عسل و خمر ، نهر نهر است و از تمام ميوه ها در اختيار آنان گذاشته شده است ، پيداست كه اين با جنّات دنيا قابل مقايسه نميباشد .\r\n2 - * ( وَسارِعُوا إِلى مَغْفِرَةٍ مِنْ رَبِّكُمْ وَجَنَّةٍ عَرْضُهَا السَّماواتُ وَالأَرْضُ أُعِدَّتْ لِلْمُتَّقِينَ ) * آل عمران : 133 * ( سابِقُوا إِلى مَغْفِرَةٍ مِنْ رَبِّكُمْ وَجَنَّةٍ عَرْضُها كَعَرْضِ السَّماءِ وَالأَرْضِ أُعِدَّتْ لِلَّذِينَ آمَنُوا بِالله وَرُسُلِه . . . ) * حديد : 21 .\r\nدر اين دو آيه وسعت بهشت وسعت آسمانها و زمين ذكر شده ، بمضمون آيهء اوّل روز قيامت آسمانها و زمين همه تبديل به بهشت شده و جزء آن خواهند بود پس بهشت يا نامتناهى است و يا عرض و طول آن را جز خدا كسى دانا نيست .\r\n3 - * ( مَثَلُ الْجَنَّةِ الَّتِي وُعِدَ الْمُتَّقُونَ تَجْرِي مِنْ تَحْتِهَا الأَنْهارُ أُكُلُها دائِمٌ وَظِلُّها تِلْكَ عُقْبَى الَّذِينَ اتَّقَوْا وَعُقْبَى الْكافِرِينَ النَّارُ ) * رعد : 35 * ( قُلْ أَ ذلِكَ خَيْرٌ أَمْ جَنَّةُ الْخُلْدِ الَّتِي وُعِدَ الْمُتَّقُونَ ) * . . . * ( لَهُمْ فِيها ما يَشاؤُنَ خالِدِينَ كانَ عَلى رَبِّكَ وَعْداً مَسْؤُلًا ) * فرقان : 15 - 16 نظير اين آيات در قرآن مجيد بسيار است ، اين آيات مبيّن آنست كه خوردنى بهشت دائمى است و تمام شدنى نيست و بهشت هميشگى است و اهل بهشت هر چه بخواهند در اختيار دارند جملهء * ( لَهُمْ فِيها ما يَشاؤُنَ ) * - . . . * ( لَهُمْ ما يَشاؤُنَ ) * پنج بار در بارهء بهشت\r\n","description":"","footnote":"","page_name":" 75 ","page_number":77},
  {"content":"\r\nتكرار شده و يازده بار * ( جَنَّاتِ عَدْنٍ ) * ( بهشتهاى جاودان ) آمده است .\r\n4 - * ( فَهُوَ فِي عِيشَةٍ راضِيَةٍ فِي جَنَّةٍ عالِيَةٍ . قُطُوفُها دانِيَةٌ ) * حاقّة :\r\n22 * ( فِي جَنَّةٍ عالِيَةٍ . لا تَسْمَعُ فِيها لاغِيَةً فِيها عَيْنٌ جارِيَةٌ ، فِيها سُرُرٌ مَرْفُوعَةٌ وَأَكْوابٌ مَوْضُوعَةٌ وَنَمارِقُ مَصْفُوفَةٌ وَزَرابِيُّ مَبْثُوثَةٌ ) * غاشية : 10 - 16 آيات شريفه در تعريف بهشت آخرت و نعيم آنست و از عيش پسنديدهء آن خبر ميدهند .\r\n5 - * ( يُبَشِّرُهُمْ رَبُّهُمْ بِرَحْمَةٍ مِنْه وَرِضْوانٍ وَجَنَّاتٍ لَهُمْ فِيها نَعِيمٌ مُقِيمٌ ) * توبه : 21 اين آيه از دوام نعمت بهشتى خبر ميدهد و اينكه نعمت آن وافر و هميشگى است . مخفى نماند اگر بخواهيم راجع به جنّت آخرت بطور تفصيل سخن بگوئيم بايد صدها آيه نقل و ترجمه نمائيم ، فرق بسيار اهمّ نعمت و لذّت دنيا و آخرت آنست كه نعمتهاى دنيا فانى و نا پايدار و زود گذر است و با ادامهء آن و عادت شدن موقعيّت خود را از دست ميدهد ولى نعمت آخرت ابدى است و اصلا نقصان و تغيير در آن نيست ، اين است فرق اساسى اين سرا و آن سرا .\r\nدر تعريف زندگى آخرت ميخوانيم * ( ادْخُلُوا الْجَنَّةَ لا خَوْفٌ عَلَيْكُمْ وَلا أَنْتُمْ تَحْزَنُونَ ) * اعراف :\r\n49 دنيائى فرض كنيد كه در آن اندوه فعلى و خوف از آينده وجود نداشته باشد ، اين زندگى در دنيا ميسّر نيست زيرا آدمى همواره نقصان فعلى دارد كه سبب اندوه اوست و ترس از آينده و زوال نعمت و مرگ و تصادفها دارد و آن باعث خوف اوست . تنها زندگى آخرت است كه در آن از لحاظ حال نقصان و اندوه و از لحاظ آينده خوف و زوال و كم شدن نيست جملهء فوق چندين بار در قرآن تكرار شده است آنچه راجع به دنيا باشد مشروط است زيرا در دنيا از خوف و حزن فرارى نيست و آنچه در بارهء آخرت است مطلق و بىقيد مىباشد زيرا در بهشت مطلقا اندوه و ترسى\r\n","description":"","footnote":"","page_name":" 76 ","page_number":78},
  {"content":"\r\nوجود ندارد و ممكن است تمام آنها را كه جمعا چهارده بار است راجع بآخرت دانست به المعجم المفهرس « خوف » رجوع شود ايضا رجوع شود به « قيامت » .\r\n\r\n\r\n\r\nجنى :\r\nچيدن ميوه . اقرب الموارد گويد : « جنى الثمرة :\r\nتناولها من شجرها » * ( وَجَنَى الْجَنَّتَيْنِ دانٍ ) * رحمن : 54 « جنى » در آيه مصدر بمعنى مفعول است « مجنىّ » يعنى چيده شده كه عبارت اخراى ميوه است . معنى آيه اين است :\r\nو ميوهء هر دو بهشت بدسترس است * ( تُساقِطْ عَلَيْكِ رُطَباً جَنِيًّا ) * مريم :\r\n25 ميافكند بر تو خرماى تازه . در قاموس گويد : جنىّ آن را گويند كه الساعة چيده شده باشد . گناه را از آن جنايت گويند كه شخص گناه را بسوى خويش ميكشد ، راغب استعمال آن را در جنايت بطور استعاره دانسته است .\r\n\r\n\r\n\r\nجهد :\r\n( بفتح اوّل و ضمّ آن ) صعوبت و مشقّت . چنان كه در قاموس و مفردات گفته است در اقرب الموارد آن را تلاش توأم با رنج معنى مىكند . صحاح طاقت ( سختى ) گفته است در مجمع البيان ذيل آيهء 217 بقره فرمايد : « جاهدت العدوّ » يعنى در جنگ با دشمن مشقّت را بر خود هموار كردم و در ذيل آيهء 79 توبه فرموده : جهد بضمّ اوّل و فتح آن هر دو بيك معنى و آن وادار كردن خود بر مشقّت است و از شعبى نقل شده كه جهد ( بفتح اوّل ) در عمل و جهد ( بضمّ اوّل ) در قوت و طعام است و از قتيبى نقل است كه جهد ( بفتح ) مشقّت و بضمّ طاعت است .\r\nبنا بر اقوال گذشته معناى :\r\nفلانى جهاد كرد آنست كه قدرت خود را به كار انداخت ، متحمّل مشقّت گرديد ، تلاش توأم با رنج كرد . جامع همهء اقوال قول اقرب الموارد است پس جهد و جهاد يعنى : تلاش توأم با رنج .\r\n* ( وَمَنْ جاهَدَ فَإِنَّما يُجاهِدُ لِنَفْسِه إِنَّ الله لَغَنِيٌّ عَنِ الْعالَمِينَ ) * عنكبوت :\r\n6 هر كه تلاش كند و خود را به زحمت\r\n","description":"","footnote":"","page_name":" 77 ","page_number":79},
  {"content":"\r\nاندازد ، فقط براى خويش تلاش مىكند خدا از مردم بىنياز است * ( وَابْتَغُوا إِلَيْه الْوَسِيلَةَ وَجاهِدُوا فِي سَبِيلِه ) * مائده : 35 بسوى خدا وسيله جوئيد و در راه او تلاش كنيد .\r\nجهاد ( بكسر اوّل ) مصدر است بمعنى تلاش و نيز اسم است بمعنى جنگ ( اقرب الموارد ) و جنگ را از آن جهاد گويند كه تلاش توأم با رنج است * ( فَلا تُطِعِ الْكافِرِينَ وَجاهِدْهُمْ بِه جِهاداً كَبِيراً ) * فرقان : 52 مجاهد : تلاش كننده جنگ كننده * ( وَفَضَّلَ الله الْمُجاهِدِينَ عَلَى الْقاعِدِينَ أَجْراً عَظِيماً ) * نساء :\r\n95 .\r\n* ( وَأَقْسَمُوا بِالله جَهْدَ أَيْمانِهِمْ . . . ) * انعام : 109 قسم ياد كردند به خدا قسم مؤكَّد و محكم ، يعنى آنچه ميتوانستند آن را محكم كردند راغب گويد : سوگند ياد كردند و در آن آنچه قدرت داشتند كوشيدند طبرسى گفته : تقدير اين است « جهدوا جهد ايمانهم » . اين تعبير پنج بار در قرآن مجيد آمده و همه در بارهء بد كاران است .\r\nبايد دانست : افعال اين مادّه در قرآن همه از باب مفاعله آمده است و آن به معناى تكثير است نه بين الاثنين و تكثير يكى از معانى مفاعله است على هذا مثلا از * ( وَجاهِدُوا فِي الله حَقَّ جِهادِه ) * حجّ : 78 سه تلاش استفاده مىشود يكى از مادّه يكى از هيئت و يكى از * ( « حَقَّ جِهادِه » ) * يعنى در راه خدا تلاش كنيد تلاش بسيار شديد .\r\n* ( الَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِي الصَّدَقاتِ وَالَّذِينَ لا يَجِدُونَ إِلَّا جُهْدَهُمْ . . . ) * توبه : 79 آنان كه راغبين از مؤمنين در صدقات را خرده ميگيرند و نيز بكسانيكه جز باندازهء طاقت و تلاش خود پيدا نميكنند عيب ميگيرند .\r\nآيه در بارهء منافقان است كه هم ثروتمندان را در دادن زكات مسخره ميكردند و هم دستتنگانرا ، اينكه فرموده * ( لا يَجِدُونَ إِلَّا جُهْدَهُمْ ) * يعنى جز تلاش خود چيزى پيدا نميكنند قهرا كمك مالى آنها در راه اسلام كم است .\r\n","description":"","footnote":"","page_name":" 78 ","page_number":80},
  {"content":"\r\n\r\n\r\n\r\nجهر :\r\nآشكار شدن و آشكار كردن اعمّ از آنكه بوسيلهء ديدن باشد يا شنيدن مثل * ( يُنْفِقُ مِنْه سِرًّا وَجَهْراً ) * نحل : 75 كه بوسيلهء ديدن است و مثل * ( سَواءٌ مِنْكُمْ مَنْ أَسَرَّ الْقَوْلَ وَمَنْ جَهَرَ بِه ) * رعد : 10 كه بوسيلهء شنيدن است پس جهرهم قولى است و هم فعلى .\r\nبه نظر ميايد كه جهر قولى ، آشكار شدن معمولى نيست بلكه شبيهء بفرياد است . در بارهء دعوت حضرت نوح هست * ( ثُمَّ إِنِّي دَعَوْتُهُمْ جِهاراً ثُمَّ إِنِّي أَعْلَنْتُ لَهُمْ وَأَسْرَرْتُ لَهُمْ إِسْراراً ) * نوح : 8 - 10 مقابلهء جهار با اعلان مبيّن بودن جهار بمعنى فرياد است يعنى آنها را با صداى بلند و علنى و پنهانى دعوت كردم . و از كريمهء * ( وَلا تَجْهَرُوا لَه بِالْقَوْلِ كَجَهْرِ بَعْضِكُمْ لِبَعْضٍ ) * حجرات : 2 نيز اين معنى استفاده مىشود و چون ميان خود با صداى بلند سخن ميگفتند از اينكه با حضرت رسول صلَّى اللَّه عليه و آله و سلَّم آنطور سخن گويند ، نهى شدند . در مجمع ذيل آيه 7 طه فرموده : الْجَهْرُ رَفْعُ الصَّوْتِ جهار را نيز در سورهء نوح فرياد گفته است در اقرب آمده « جهر الصّوت جهرا و جهارا : اعلاه » .\r\nو اگر از اين سخن تنزّل كنيم بايد بگوئيم كه « جهر » مطلق و بهر يك از صداى بلند و صداى عادى شامل است و با موارد و قرائن ميتوان پى برد كه آيا صداى بلند و فرياد مراد است يا صداى عادى مثلا در آيهء * ( سَواءٌ مِنْكُمْ مَنْ أَسَرَّ الْقَوْلَ وَمَنْ جَهَرَ بِه ) * رعد : 10 صداى عادى و در آيات فوق صداى بلند مراد است .\r\n* ( وَلا تَجْهَرْ بِصَلاتِكَ وَلا تُخافِتْ بِها وَابْتَغِ بَيْنَ ذلِكَ سَبِيلًا ) * اسراء : 110 خفوت بمعنى آرامى است در صحاح گويد : « خفت الصّوت خفوتا :\r\nسكن » در نهج البلاغه خطبهء 147 هست : « ليعظكم هدوّي و خفوت اطراقى و سكون اطرافى » تا نصيحت كند شما را بى حركت بودنم و آرامى اطرافم كه بنقل محمد عبده مراد از اطراف چشمهاى آنحضرت است على هذا\r\n","description":"","footnote":"","page_name":" 79 ","page_number":81},
  {"content":"\r\nخفوت در كلام آهستگى شديد است و با اين قرينه مىشود فهميد كه مراد از « لا تجهر » صداى بلند است و معنى آيه اين مىشود : نمازت را با صداى بلند و با صداى بسيار آهسته مخوان ميان ايندو راهى اختيار كن . ميان صداى بلند و آهستهء شديد ، مراتب بسيار است لذا در فهم موارد جهر و اخفات در نمازها احتياج بروايات داريم و * ( « وَابْتَغِ بَيْنَ ذلِكَ سَبِيلًا » ) * مجمل است و اگر روايات نبود از آن تخيير مستفاد ميشد ولى جهر و اخفات در نماز چنان كه فقها گفته‌اند عزيمت است .\r\n* ( لا يُحِبُّ الله الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ ) * نساء : 148 خدا آشكار كردن گفتار بد را دوست نميدارد مگر از كسى كه ستم ديده است .\r\nآيه دليل آنست كه مظلوم حق دارد از خود دفاع كند و ظلم ظالم را اظهار نمايد و آن از موارد غيبت و اشاعهء فحشاء نيست .\r\n\r\n\r\n\r\nجهرة\r\nاسم است بمعنى آشكار شده ( اقرب الموارد ) * ( لَنْ نُؤْمِنَ لَكَ حَتَّى نَرَى الله جَهْرَةً ) * بقره : 55 هرگز به تو ايمان نياوريم تا خدا را آشكارا به بينيم طبرسى در ذيل آيه گويد رؤيت ممكن است در خواب و يا با قلب باشد و چون فرموده « جهرة » فقط ديدن با چشم است يعنى يهود ميگفتند : بايد خدا را مانند يك چيز مادّى به بينيم .\r\n\r\n\r\n\r\nجهاز :\r\nشىء آماده . از متاع و غيره . تجهيز : حمل يا فرستادن آن متاع و غيره است ( مفردات ) تجهيز لشگر ، آماده كردن آن و تجهيز ميّت آماده كردن مقدمات دفن اوست « جهّز الجيش : هيّأه » .\r\n* ( وَلَمَّا جَهَّزَهُمْ بِجَهازِهِمْ قالَ ائْتُونِي بِأَخٍ لَكُمْ ) * يوسف : 59 چون آنها را بلوازم و متاعشان آماده كرد گفت : برادرتان را پيش من آريد .\r\n\r\n\r\n\r\nجهل :\r\nنادانى . جاهل :\r\nنادان . سفيه . بى اعتنا . در كتب لغت آن را نادانى معنى كرده‌اند .\r\nطبرسى ذيل آيهء 67 بقره فرموده :\r\n","description":"","footnote":"","page_name":" 80 ","page_number":82},
  {"content":"\r\nبقولى آن ضدّ حلم است ( يعنى سفاهت ) .\r\nنگارنده اين معنى را مىپسندم و در بيشتر آيات قرآن ، آن بمعنى سفاهت و بىاعتنائى استعمال شده است . مثلا آنجا كه آمده : * ( وَإِلَّا تَصْرِفْ عَنِّي كَيْدَهُنَّ أَصْبُ إِلَيْهِنَّ وَأَكُنْ مِنَ الْجاهِلِينَ ) * يوسف : 33 مقصود آنست كه : بزنان ميل كرده و از كسانى ميشوم كه سفيه‌اند و بحقائق بىاعتنا . در اين گونه آيات و نظائر آنها كه خواهد آمد آن را بعدم علم حمل كردن غلط است وانگهى عدم علم در بيشتر موارد عذر است حال آنكه اين كلمه بيشتر در مقام عدم عذر و عقوبت آمده است .\r\nبلى در آيهء * ( يَحْسَبُهُمُ الْجاهِلُ أَغْنِياءَ ) * بقره : 273 منظور عدم علم است .\r\n* ( هَلْ عَلِمْتُمْ ما فَعَلْتُمْ بِيُوسُفَ وَأَخِيه إِذْ أَنْتُمْ جاهِلُونَ ) * يوسف : 89 برادران يوسف از كار و عمل خود بىخبر نبودند بلكه جهالت آنها همان بىاعتنائى بود زيرا كه آنها يوسف را مىشناختند و ميدانستند كار خلاف ميكنند ، اين جهالت باعث مسئوليّت در پيشگاه خدا و سبب عذاب دنيا و آخرت است و گرنه جهالت به معناى عدم علم حسابش چندان سخت نيست مخصوصا كه با عناد توأم نباشد .\r\nدر آيهء * ( أَ تَتَّخِذُنا هُزُواً قالَ أَعُوذُ بِالله أَنْ أَكُونَ مِنَ الْجاهِلِينَ ) * بقره : 67 مراد آنست كه مسخره كار مردان سفيه و بىاعتنا بحقائق است و كار كسانى است كه بر خلاف آنچه درك ميكنند كار انجام ميدهند ، نظير اين آيه است آيهء * ( لَتَأْتُونَ الرِّجالَ شَهْوَةً مِنْ دُونِ النِّساءِ بَلْ أَنْتُمْ قَوْمٌ تَجْهَلُونَ ) * نمل : 55 يعنى خود را به بىاعتنائى مىزنيد . اين گونه جهالتها همه توأم با علماند يعنى عامل در وقت عمل نسبت بفهم و عقيده اش عالم و نسبت بعملش بىاعتنا است و علت مسئول بودن همان است [ . 
  ] در اينجا دو آيه را بررسى ميكنيم :\r\nالف : * ( إِنَّا عَرَضْنَا الأَمانَةَ عَلَى السَّماواتِ وَالأَرْضِ وَالْجِبالِ ) *\r\n","description":"","footnote":"","page_name":" 81 ","page_number":83},
  {"content":"\r\n* ( فَأَبَيْنَ أَنْ يَحْمِلْنَها وَأَشْفَقْنَ مِنْها وَحَمَلَهَا الإِنْسانُ إِنَّه كانَ ظَلُوماً جَهُولًا لِيُعَذِّبَ الله الْمُنافِقِينَ وَالْمُنافِقاتِ وَالْمُشْرِكِينَ وَالْمُشْرِكاتِ وَيَتُوبَ الله عَلَى الْمُؤْمِنِينَ وَالْمُؤْمِناتِ وَكانَ الله غَفُوراً رَحِيماً ) * احزاب : 72 - 73 .\r\nيعنى : ما اين امانت را بر آسمانها و زمين و كوهها عرضه كرديم ولى از برداشتن آن امتناع كردند و از آن بترسيدند پس انسان آن را برداشت زيرا كه وى ستم پيشه و نادان بود ، تا خدا مردان و زنان منافق و مردان و زنان مشرك را عذاب كند و بر مردان و زنان مؤمن توبه نمايد و خدا چاره ساز مهربان است .\r\nبه نظر نگارنده مراد از امانت عقل و تفكَّر و استعداد تكليف است و آن همان عهد اللَّه است كه انسان آن را درك مىكند و تعليم انبياء آن را محكم كرده است و آنان كه همان عهد را بعد از محكم شدن نقض ميكنند مورد لعنت خدايند * ( وَالَّذِينَ يَنْقُضُونَ عَهْدَ الله مِنْ بَعْدِ مِيثاقِه ) * . . . * ( أُولئِكَ لَهُمُ اللَّعْنَةُ . . . ) * رعد : 25 مهمّترين فرقيكه ما بين انسان و ساير موجودات هست تفكَّر و تكامل است ، موجودات ديگر در هزاران سال قدمى براى ترقّى بر نميدارند مثلا گوسفندان و ساير حيوانات و حشرات در قالب گيرى مخصوص خود زندگى ميكنند و قدرت بر تعويض آن ندارند بر خلاف بشر كه بسرعت برق ميجهد و كاينات را زيرا پا ميگذارد و اقطار جوّ را سوراخ كرده بسوى كرات ديگر پرواز مىكند .\r\nبشر اسلحهء عجيبى دارد كه به آن آرزو و خواستن ميگوئيم چيزهائى كه به خيال شياطين در نميايد بشر آرزو مىكند و ميخواهد بالاخره موفّق مىشود هزاران سال آرزو كرد و خواست كه ايكاش بكرهء ماه قدم بگذارد و در آخر گذاشت و همچنين .\r\nعلى هذا مراد از اينكه آسمانها و زمين و كوهها آن را نپذيرفتند و ترسيدند ، آنست كه اين استعداد در\r\n","description":"","footnote":"","page_name":" 82 ","page_number":84},
  {"content":"\r\nآنها گذاشته نشده است خداوند همه چيز و همهء كمال آنها را در يك دفعه داده است بر خلاف انسان كه بتدريج بسوى كمال ميرود .\r\nنگارنده احتمال نزديك بيقين دارد جملهء * ( إِنَّه كانَ ظَلُوماً جَهُولًا ) * علت حمل است ولى نه آنطور كه گفته‌اند بلكه به اين معنى كه سموات و ارض احتياج بحمل امانت نداشتند زيرا كمال آنها از اوّل داده شده بود بعبارت ديگر آنطور كه ميبايست بشوند از اوّل شده‌اند ولى انسان چون ذاتا ظلوم و جهول بود احتياج داشت امانت خدا را حمل كند تا خود را از ظلوم و جهول بودن نجات دهد ، ترقّى نمايد و با عقل و توحيد زندگى كند .\r\nعلى هذا آيهء بعدى * ( لِيُعَذِّبَ الله الْمُنافِقِينَ . . . ) * مبيّن آنست كه مردم در اثر حمل اين امانت و عمل به مقتضاى آن بسه گروه مؤمن و مشرك و منافق تقسيم ميشوند و هر يك جاى خود را از رحمت و عذاب خداوند ميگيرند . روايات آيه را در كتب تفسير مطالعه كنيد .\r\nب : * ( أَ فَحُكْمَ الْجاهِلِيَّةِ يَبْغُونَ وَمَنْ أَحْسَنُ مِنَ الله حُكْماً . . . ) * مائده : 50 مراد از جاهليّت كه در چهار محل از قرآن مجيد آمده چيست ؟\r\nنا گفته نماند جاهليّت به معناى حالت جهل است چنان كه در اقرب الموارد گفته است .\r\nابن اثير در نهايه گويد : مراد از آن صفت و حالى است كه عرب قبل از اسلام داشتند از قبيل جهل به خدا و رسول و افتخار بانساب و خود پسندى و ظلم و غيره .\r\nدر نهج البلاغه ( نامهء 18 ) بابن عباس در بارهء بنى تميم مينويسد :\r\n« و انّهم لم يسبقوا بوغم فى جاهليّة و لا اسلام » : آنها نه در جاهليّت و نه در اسلام در جنگى مغلوب نشده‌اند . اين نيز به همان معنى است كه ابن اثير گفته است . بهر حال مراد از جاهليّت حالتى است كه جهالت در آن حكمفرماست در هر قوم و هر ملَّت و در هر زمان كه باشد ولى مراد از موارد آن در قرآن حالت\r\n","description":"","footnote":"","page_name":" 83 ","page_number":85},
  {"content":"\r\nمردم قبل از اسلام است .\r\nاز آيهء * ( وَلا تَبَرَّجْنَ تَبَرُّجَ الْجاهِلِيَّةِ الأُولى ) * احزاب : 33 به نظر ميايد كه دو جاهليّت هست يكى اوّلى و ديگرى آخرى . الميزان آن را جاهليّت قبل از بعثت و بمعنى جاهليّت گذشته گرفته است بعضىها آن را زمان بين آدم و نوح و بعضى ما بين ادريس و نوح و بعضى زمان داود و سليمان ، بعضى زمان ولادت ابراهيم و بعضى زمان فترت ما بين حضرت عيسى و حضرت رسول صلَّى اللَّه عليه و آله و سلَّم گرفته‌اند كه بقول الميزان همه بىدليل است . قول الميزان از همه قوى است جاهليّة الاولى يعنى جاهليّتى كه در اوّل و گذشته بود و آن جاهليّت قبل از بعثت است . در كمال الدين ص 27 ط جديد در روايت ابن مسعود هست كه حضرت رسول صلَّى اللَّه عليه و آله و سلَّم جاهليّت اوّلى را قيام زن موسى در مقابل يوشع وصى موسى فرموده است يعنى زنان آنحضرت چنان نكنند و الله العالم\r\n\r\n\r\n\r\nجهنّم :\r\nخانهء عذاب ( اقرب الموارد ) راغب آن را نام آتش آخرت گفته ولى گفته اقرب الموارد بهتر است زيرا قرآن براى آن ابواب و غيره نقل مىكند . * ( حَتَّى إِذا جاؤُها وَفُتِحَتْ أَبْوابُها ) * زمر : 71 .\r\nدر صحاح و مفردات گفته :\r\nگويند اصل آن فارسى است معرّب شده . اقرب الموارد ميگويد صاحب كليّات گفته گويند جهنم اسم عجمى است و گويند فارسى و بقولى عبرانى است و اصل آن كهنّام است .\r\nاين اسم در انجيل متّى باب 16 بند 18 نقل شده قاموس كتاب مقدس از انجيل لوقا باب 16 بند 23 نيز نقل كرده ولى در آنجا پيدا نشد .\r\nدر قاموس گويد : ركيّة جهّام و جهنّم : يعنى چاه عميق و جهنّم بواسطهء عميق بودن جهنّم خوانده شده است .\r\nبهر حال جهنّم در استعمال قرآن محلّ عذاب آخرت و وعدگاه كفّار و ستمگران است اين كلمه هفتاد و هفت بار در آيات مختلف\r\n","description":"","footnote":"","page_name":" 84 ","page_number":86},
  {"content":"\r\nتكرار شده است * ( فَأُولئِكَ مَأْواهُمْ جَهَنَّمُ وَساءَتْ مَصِيراً ) * نساء : 97 .\r\n\r\nجهنّم سخن ميگويد\r\nاز جملهء آيات جهنّم اين آيهء عجيب است * ( يَوْمَ نَقُولُ لِجَهَنَّمَ هَلِ امْتَلأْتِ وَتَقُولُ هَلْ مِنْ مَزِيدٍ ) * ق :\r\n30 روزيكه بجهنّم گوئيم آيا پر شدى ميگويد آيا زيادتى هست ؟\r\nاين آيه روشن مىكند كه جهنّم شعور دارد مىشنود و جواب ميدهد ، نظير اين : آيهء * ( وَأَعْتَدْنا لِمَنْ كَذَّبَ بِالسَّاعَةِ سَعِيراً . إِذا رَأَتْهُمْ مِنْ مَكانٍ بَعِيدٍ سَمِعُوا لَها تَغَيُّظاً وَزَفِيراً ) * فرقان : 12 است بآنانكه آخرت را تكذيب كنند آتش افروخته آماده كرده‌ايم .\r\nچون آتش آنها را از دور ببيند غليان و صفير آن را مىشنوند . ظاهر آيه آنست كه آتش مكذّبين را مىبيند فاعل « رأتهم » سعير و « هم » مفعول آن است و نيز آيهء * ( كَلَّا إِنَّها لَظى نَزَّاعَةً لِلشَّوى تَدْعُوا مَنْ أَدْبَرَ وَتَوَلَّى ) * معارج : 17 حقا كه آن آتش خالص است پوستها يا اطراف بدن را مىكند ميسوزاند ميخواند كسى را كه به حق پشت كرده و از آن اعراض نموده است .\r\nظاهر « تدعو » آنست كه آتش فهم دارد و اعراض كننده را ميخواند و صدا مىكند .\r\nنگارنده عقيده دارد كه لازم است آيات را به ظاهر حمل كرد و گفت جهنّم و آتش آخرت با شعور است و سخن گفتن دارد و مىشنود و صدا مىكند . قرآن تصريح مىكند كه دار آخرت زندگى حقيقى است و حيات بر تمام جزئيات آن احاطه دارد . جهنّم و آتش نيز جزء آخرتاند .\r\n* ( وَما هذِه الْحَياةُ الدُّنْيا إِلَّا لَهْوٌ وَلَعِبٌ وَإِنَّ الدَّارَ الآخِرَةَ لَهِيَ الْحَيَوانُ لَوْ كانُوا يَعْلَمُونَ ) * عنكبوت : 64 اين زندگى دنيا مشغوليّت و بازى است دار آخرت آن زندگى حقيقى است اى كاش ميدانستند .\r\nدرست است كه آيه در بارهء بىاعتنائى به دنيا و اعتنا بآخرت است ولى * ( إِنَّ الدَّارَ الآخِرَةَ لَهِيَ الْحَيَوانُ ) * بر تمام آخرت اعمّ از بهشت و جهنّم شامل است . همچنين\r\n","description":"","footnote":"","page_name":" 85 ","page_number":87},
  {"content":"\r\nدر سورهء فصلت هست كه انسان بپوستهايش گويد چرا بر من گواهى داديد گويند : * ( أَنْطَقَنَا الله الَّذِي أَنْطَقَ كُلَّ شَيْءٍ ) * آيهء 21 اين هم به همه شامل است .\r\nقطع نظر از اينها خود آيات جهنّم و آتش كه نقل شد بهترين دليل است و دليلى بر خلاف ظاهر نداريم بعضى از بزرگان در بارهء آيهء 12 فرقان گفته : تمثيل حال آتش است نسبت بمردم آنگاه كه نزد آتش آيند . ولى گفتيم كه آن خلاف ظاهر است .\r\n\r\n\r\n\r\nجوب :\r\nبريدن . اقرب الموارد گويد : « جاب الثوب جوبا : قطعه » * ( وَثَمُودَ الَّذِينَ جابُوا الصَّخْرَ بِالْوادِ ) * فجر : 9 و قوم ثمود كه سنگها را در درّه بريدند . و خانه ها ساختند .\r\nجواب را از آنجهت جواب گويند كه سخن گوينده با آن قطع و تمام مىشود ( اقرب الموارد ) بعقيدهء راغب علَّت اين تسميه آنست كه جواب ، فضا و فاصله را بريده از دهان گوينده بسمع شنونده ميرسد . و چون اين سخن شامل سئوال و جواب هر دو است لذا در ذيل آن گفته : لكن مختص بردّ كلام است نه كلام اوّلى .\r\nولى قول اقرب الموارد مقرون بصحّت است . * ( وَما كانَ جَوابَ قَوْمِه إِلَّا أَنْ قالُوا أَخْرِجُوهُمْ مِنْ قَرْيَتِكُمْ ) * اعراف : 82 يعنى جواب قوم و سخنيكه با آن كلام لوط را قطع كرده و پايان دادند آن بود كه گفتند : آنها را از شهر خود بيرون كنيد .\r\nسئوال اگر طلب كلام باشد جواب آن كلام است مثل * ( يا قَوْمَنا أَجِيبُوا داعِيَ الله ) * احقاف : 31 بنا بر آنكه مراد از * ( « أَجِيبُوا » ) * جواب قولى است و اگر طلب فعل باشد .\r\nجواب فعلى است مثل * ( رَبَّنا أَخِّرْنا إِلى أَجَلٍ قَرِيبٍ نُجِبْ دَعْوَتَكَ وَنَتَّبِعِ الرُّسُلَ ) * ابراهيم : 44 مراد آن نيست كه لبّيك گوئيم بلكه مراد آنست كه بفرمودهء تو عمل كنيم .\r\nتمام موارد استعمال قرآن جز كلمهء « جواب » كه چهار بار آمده\r\n","description":"","footnote":"","page_name":" 86 ","page_number":88},
  {"content":"\r\nهمه در جواب عملى به كار رفته است اجابت را كه قبول كردن معنى ميكنند در واقع ، قطع و پايان دادن بسخن و خواست گوينده است خواه بفعل باشد يا بقول مثل * ( أُجِيبُ دَعْوَةَ الدَّاعِ إِذا دَعانِ ) * بقره : 186 خداوند با اعطاء مطلوب سخن سائل را قطع مىكند .\r\nراغب گفته : گويند استجابت بمعنى اجابت است و حقيقت آن مهيّا شدن براى جواب است ولى چون مهيّا شدن در اغلب از اجابت منفكّ نيست ، اجابت را استجابت گفته‌اند . طبرسى ذيل آيهء 186 بقره فرموده : اجابت و استجابت بيك معنى است و از مبرّد نقل مىكند كه در استجابت معنى اذعان هست و در اجابت نيست . صحاح و اقرب الموارد نيز مثل طبرسى گفته‌اند * ( لِلَّذِينَ اسْتَجابُوا لِرَبِّهِمُ الْحُسْنى ) * رعد : 18 بر كسانى كه خداى خود را اجابت كرده‌اند پاداش نيكى است .\r\n* ( وَإِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي وَلْيُؤْمِنُوا بِي لَعَلَّهُمْ يَرْشُدُونَ ) * بقره : 186 * ( فَلْيَسْتَجِيبُوا لِي ) * يعنى مرا اجابت كنند در اين سخن كه من نزديكم و بداعى جواب مىدهم معنى آيه : چون بندگان من مرا از تو سئوال كنند بگو :\r\nمن نزديكم دعوت داعى را جواب مىدهم آنگاه كه مرا بخواند پس از من اين مطلب را قبول كنند و به من در اين باره ايمان آورند شايد كمال يابند .\r\n\r\n\r\n\r\nجود :\r\n* ( وَقُضِيَ الأَمْرُ وَاسْتَوَتْ عَلَى الْجُودِيِّ ) * هود : 44 كار تمام شد و كشتى بر جودىّ مستقر گرديد .\r\nجودىّ نام كوهى است كه كشتى نوح بر آن نشست .\r\nآقاى صدر بلاغى در فرهنگ قصص قرآن ميگويد : جودى كوهى است در نزديكى موصل كه با كوههاى ارمنستان پيوسته است و اكراد در جوار آن زندگى ميكنند و از اين جهت اكراد آن را بلغت خود « كاردو » يا « جاردو » مينامند و يونانيان\r\n","description":"","footnote":"","page_name":" 87 ","page_number":89},
  {"content":"\r\nآن را تحريف كرده « جوردى » ناميده‌اند و پس از آنكه بلغت عربى وارد شده معرّب آن « جودى » شده است . كوه جودى داراى دو قلَّه است كه اصطخرى آن را « حرت و حويرت » ناميده ارتفاع قلَّهء اوّل 17260 قدم و ارتفاع قلَّهء دوّم 16270 قدم از سطح درياست .\r\nهاكس در قاموس كتاب مقدّس آن را كوه معروف اراراط دانسته . ولى صاحب فرهنگ فوق ميگويد : اين خطاست . . . و كوه اراراط در دشت « رس » در شرق ارمنستان است ( باختصار ) .\r\nدر فرهنگ عميد مينويسد :\r\nجودى را بعضى آرارات و بعضى غير آرارات دانسته‌اند . نگارنده گويد : بهر حال معلوم نيست كه جودى همان كوه آرارات بوده باشد كه بين روسيّه و تركيه و ايران واقع است ولى در تورات آرارط آمده است .\r\nجِياد * ( إِذْ عُرِضَ عَلَيْه بِالْعَشِيِّ الصَّافِناتُ الْجِيادُ ) * ص 31 صافنه اسبى است كه بر سه پا ايستد و گوشهء پاى چهارم را به زمين گذارد ( مجمع ) جياد جمع جيّد يا جواد بمعنى اسب اصيل و تندرو است : آنگاه كه وقت غروب اسبان با نشاط و تيز رو به او عرضه شدند .\r\nمجمع البيان آن را جمع جواد و قاموس جمع جيّد گفته است و در مجمع علَّت اين تسميه را تند - روى آن دانسته كه گوئى راه رفتن را بذل مىكند .\r\n\r\n\r\n\r\nجار :\r\nهمسايه . * ( وَالْيَتامى وَالْمَساكِينِ وَالْجارِ ذِي الْقُرْبى ) * نساء : 36 باعتبار معنى آن ، كسى كه نزديك است جار خوانده شده مثل * ( ثُمَّ لا يُجاوِرُونَكَ فِيها إِلَّا قَلِيلًا ) * احزاب : 60 در آنجا جز اندكى همسايهء تو نباشند . * ( قِطَعٌ مُتَجاوِراتٌ ) * رعد : 4 قطعه هاى نزديك هم .\r\n* ( وَإِنْ أَحَدٌ مِنَ الْمُشْرِكِينَ اسْتَجارَكَ فَأَجِرْه . . . توبه : 6 اگر كسى از مشركان از تو امان خواست به او امان بده . اجاره و استجاره از جار است كه در معناى امان و\r\n","description":"","footnote":"","page_name":" 88 ","page_number":90},
  {"content":"\r\nزينهار به كار رفته گوئى همسايه در امان همسايه است . راغب گويد :\r\nچون حق همسايه عقلا و شرعا بزرگ است لذا بهر كسى كه حق او بزرگ است و يا حق ديگرى را بزرگ ميداند جار گفته‌اند مثل * ( لا غالِبَ لَكُمُ الْيَوْمَ ) * . . . * ( وَإِنِّي جارٌ لَكُمْ ) * انفال : 48 يعنى من امان شمايم و حقّتان را بزرگ ميدانم .\r\nو از اين حساب است آيه * ( . . . وَهُوَ يُجِيرُ وَلا يُجارُ عَلَيْه ) * مؤمنون : 88 او امان ميدهد و امان داده نميشود .\r\nجائر * ( وَعَلَى الله قَصْدُ السَّبِيلِ وَمِنْها جائِرٌ وَلَوْ شاءَ لَهَداكُمْ أَجْمَعِينَ ) * نحل : 9 جائر را منحرف از حق معنى كرده‌اند در اقرب هست « جار يجور : مال عن القصد » جور بمعنى ظلم و انحراف از اين مادّه است معنى آيه آنست : هدايت بر راه راست بر عهده خداست . بعضى از راهها منحرف است اگر ميخواست همهء شما را هدايت ميكرد .\r\n\r\n\r\n\r\nجوز :\r\nگذشتن از محل با سير در آن . ( قاموس - اقرب ) * ( . . . وَنَتَجاوَزُ عَنْ سَيِّئاتِهِمْ ) * احقاف : 16 از سيّئات آنها ميگذريم * ( فَلَمَّا جاوَزَه هُوَ وَالَّذِينَ آمَنُوا مَعَه . . . ) * بقره : 249 چون او و مؤمنان از كنار نهر گذشتند .\r\nطبرسى در ذيل آيهء اوّل گويد :\r\nاصل آن از جواز و آن بمعنى مرور از چيزى بدون مانع است . در قرآن بمعنى اغماض و چشم پوشى است .\r\n\r\n\r\n\r\nجوس :\r\nجستجوى شديد .\r\nتفتيش . در قاموس گويد : « الجوس : طلب الشّىء بالاستقصاء » * ( بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ فَجاسُوا خِلالَ الدِّيارِ ) * اسراء : 5 بر ميانگيزيم بر شما بندگان با صلابت خود را پس ميان خانه ها را تفتيش كنند ، اين كلمه يك بار بيشتر در قرآن مجيد نيست .\r\n\r\n\r\n\r\nجوع :\r\nگرسنگى . * ( لا يُسْمِنُ وَلا يُغْنِي مِنْ جُوعٍ ) * غاشيه : 7 نه چاق مىكند و نه از گرسنگى بىنياز مىنمايد اين كلمه چهار بار در\r\n","description":"","footnote":"","page_name":" 89 ","page_number":91},
  {"content":"\r\nكلام الله مجيد آمده است و يك بار فعل آن * ( إِنَّ لَكَ أَلَّا تَجُوعَ فِيها وَلا تَعْرى ) * طه : 118 .\r\n\r\n\r\n\r\nجوف :\r\nاندرون . * ( ما جَعَلَ الله لِرَجُلٍ مِنْ قَلْبَيْنِ فِي جَوْفِه . . . ) * احزاب : 4 خدا براى كسى در اندرون وى دو قلب قرار نداده است . آيهء ما قبل در اطاعت خدا و عدم طاعت مشركين و ذيل آيه در بارهء ظهار و پسر خوانده هاست . آيهء شريفه كنايه از آنست كه جمع دو منافى ممكن نيست و قلب به دو چيز متناقض نميتواند معتقد باشد مگر آنكه دو قلب باشد ولى خدا در اندرون كسى دو قلب نگذاشته است .\r\nگويند : آن در مقام تعليل بذيل آيه است يعنى يكزن هم مادر و هم زن انسان نميشود چنان كه معنى ظهار است و يك فرزند پسر دو شخص نميشود چنان كه در پسر خوانده است . بعيد نيست كه تعليل آيهء قبل باشد يعنى طاعت خدا و كفّار قابل جمع نيست مگر آنكه شخص دو قلب داشته باشد و خدا در جوف كسى دو قلب قرار نداده است ( از الميزان ) .\r\n\r\n\r\n\r\nجوّ :\r\nهوا . ( مفردات ) * ( أَ لَمْ يَرَوْا إِلَى الطَّيْرِ مُسَخَّراتٍ فِي جَوِّ السَّماءِ ) * نحل : 79 آيا نگاه نكرده‌اند بپرندگان كه در فضاى آسمان مسخّرند . اگر جوّ بمعنى هوا باشد چنان كه از راغب نقل شد « السّماء » در آنصورت مطلق و اعمّ است و جوّ قسمتى از آن مىباشد .\r\n\r\n\r\n\r\nجاء :\r\nمجىء : آمدن .\r\n* ( جاءَ الْحَقُّ وَزَهَقَ الْباطِلُ ) * اسراء :\r\n81 اين كلمه بيشتر اوقات در قرآن مجيد با « باء » متعدّى شده نحو * ( وَجِئْتُكَ مِنْ سَبَإٍ بِنَبَإٍ يَقِينٍ ) * نمل :\r\n22 از سباء خبر يقينى بر تو آوردم .\r\nو گاهى با باب افعال مثل * ( فَأَجاءَهَا الْمَخاضُ إِلى جِذْعِ النَّخْلَةِ . . . ) * مريم 23 درد زادن او را به تنهء نخل خرما آورده گويا مراد آنست كه از درد به آن چسبيد « جاء » گويا فقط يك دفعه متعدى بنفسه آمده است نظير * ( لَقَدْ جِئْتُمْ شَيْئاً إِدًّا ) * مريم :\r\n89 حقا كه شىء نا پسندى آورديد\r\n","description":"","footnote":"","page_name":" 90 ","page_number":92},
  {"content":"\r\nو نسبت ناشايستى داديد مجمع البيان عقيده دارد كه لفظ باء از « شيئا » حذف شده است در اين صورت متعدى بنفسه نيست .\r\nولى اقرب الموارد آن را بمعنى فعل و متعدى بنفسه گرفته گويد :\r\n« جاء الشّىء : فعله و منه فى القرآن * ( « لَقَدْ جِئْتُمْ شَيْئاً إِدًّا » ) * لازم و متعدى هر دو آمده است .\r\nدر مجمع از زجّاج نقل كرده در * ( « فَقَدْ جاؤُ ظُلْماً وَزُوراً » ) * فرقان : 4 تقدير « بظلم » است و گويد :\r\nجايز است كه بمعنى « اتوا ظلما » باشد .\r\n\r\n\r\n\r\nجيب :\r\nقلب . سينه ( قاموس ) * ( وَلْيَضْرِبْنَ بِخُمُرِهِنَّ عَلى جُيُوبِهِنَّ . . . ) * نور : 31 چارقدهاى خود را بسينهء خويش بزنند در مجمع البيان گويد :\r\nزنان مأمور شدند اطراف چارقدهاى خود را بر سينه ها بيافكنند تا گردنشان پوشيده شود . گفته‌اند : وقت نزول آيه زنان ، اطراف چارقد و روسرى را جمع كرده به پشت سر ميانداختند و سينه هايشان آشكار ميشد .\r\nقاموس و اقرب الموارد معناى اوّلى جيب را قلب و سينه گفته است ولى از گفته مجمع البيان پيداست كه جيوب را بمعنى گريبانها ( يقهء لباس ) گرفته است فرموده :\r\nجيوب كنايه از سينه هاست زيرا گريبانهاست كه روى سينه ها را ميپوشاند .\r\nولى اگر جيوب را سينه ها معنى كنيم از لحاظ آيه و لغت اشكالى نخواهد داشت به نظر ميايد گريبان لباس را به جهت روى سينه بودن جيب القميص گفته‌اند به عكس آنكه طبرسى فرموده است . در نهج البلاغه در تعريف صحابه فرموده است « اذا ذكر الله هملت اعينهم حتّى تبلّ جيوبهم » خطبهء : 95 آنگاه كه خدا ياد ميشد چشمهايشان اشك ميريخت كه سينه ها يا گريبانهايشان تر ميگرديد .\r\n","description":"","footnote":"","page_name":" 91 ","page_number":93},
  {"content":"\r\n* ( وَأَدْخِلْ يَدَكَ فِي جَيْبِكَ تَخْرُجْ بَيْضاءَ . . . ) * نمل : 12 يعنى دستت را در سينه يا گريبانت كن تا سفيد بيرون آيد .\r\n\r\n\r\n\r\nجيد :\r\nگردن . * ( فِي جِيدِها حَبْلٌ مِنْ مَسَدٍ ) * مسد : 5 ريسمانى از ليف خرما به گردن دارد . راجع به اين آيه به ( ت ب ب ) رجوع كنيد . و الحمد للَّه و هو خير ختام .\r\n","description":"","footnote":"","page_name":" 92 ","page_number":94},
  {"content":"\r\n\r\n\r\nح\r\n\r\n\r\nحاء :\r\nحرف ششم از الفباى عربى است جزء كلمه واقع مىشود ، به تنهائى معنائى ندارد .\r\n\r\n\r\n\r\nحبّ :\r\nدوست داشتن * ( يُحِبُّونَهُمْ كَحُبِّ الله ) * بقره : 165 آنها را دوست ميدارند چون دوست داشتن خدا .\r\nدر قرآن مجيد فعل ثلاثى اين كلمه مطلقا به كار نرفته است و همه از باب افعال ( احبّ يحبّ ) و از باب استفعال و تفعيل ( استحبّ - حبّب ) استعمال شده است ولى مصدر ثلاثى آن چنان كه نقل شد بارها آمده است . در اقرب الموارد گويد : استعمال شايع آن از باب افعال است . قرآن كريم استعمال شايع را اختيار كرده است مثل * ( إِنَّكَ لا تَهْدِي مَنْ أَحْبَبْتَ وَلكِنَّ الله يَهْدِي مَنْ يَشاءُ ) * قصص : 56 * ( إِنَّ الله يُحِبُّ الْمُحْسِنِينَ ) * بقره : 195 .\r\nدر اقرب استحباب را بمعنى دوست داشتن گفته و معناى طلب در آن نيست « استحبّه : احبّه » ولى بعقيدهء طبرسى و راغب ، طلب در آن ملحوظ است « استحبّ الشّىء » يعنى : خواست آن را دوست بدارد . * ( لا تَتَّخِذُوا آباءَكُمْ وَإِخْوانَكُمْ أَوْلِياءَ إِنِ اسْتَحَبُّوا الْكُفْرَ عَلَى الإِيمانِ ) * توبه : 23 به نظر راغب در اثر تعدّى به « على » معناى اختيار به « استحبّوا » اشراب شده است يعنى : پدران و برادران خود را اگر كفر را بر ايمان اختيار كردند بر خود ولىّ مگيريد .\r\nمخفى نماند فعل استفعال از اين ماده فقط در چهار محل از قرآن آمده يكى آيهء گذشته و بقيّه بقرار ذيلاند * ( اسْتَحَبُّوا الْحَياةَ الدُّنْيا عَلَى ) *\r\n","description":"","footnote":"","page_name":" 93 ","page_number":95},
  {"content":"\r\n* ( الآخِرَةِ ) * نحل : 107 * ( فَاسْتَحَبُّوا الْعَمى عَلَى الْهُدى ) * فصّلت : 17 * ( يَسْتَحِبُّونَ الْحَياةَ الدُّنْيا عَلَى الآخِرَةِ ) * ابراهيم : 3 .\r\nفكر ميكنم استعمال استفعال در اين محلَّها براى آنست كه دوست داشتن كفر در مقابل ايمان و دنيا در مقابل آخرت و ضلالت در مقابل هدايت يك چيز عادى و فطرى نيست بلكه انسان آن را بر خلاف فطرت خود ميطلبد و بر خود تحميل مىكند .\r\nاحْبَبْتُ * ( إِذْ عُرِضَ عَلَيْه بِالْعَشِيِّ الصَّافِناتُ الْجِيادُ . فَقالَ إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي حَتَّى تَوارَتْ بِالْحِجابِ ) * ص 31 - 32 .\r\nاين دو آيه در حال حضرت سليمان است گفته‌اند فاعل « توارت » شمس است يعنى آفتاب بپرده شده و غروب كرد . گفته‌اند مراد از « الخير » مال كثير است و گفته‌اند مراد اسبان است كه در آيه ما قبل ذكر شده است طبرسى گويد : رسول خدا صلَّى اللَّه عليه و آله و سلَّم زياد شدن اسبان را زياد شدن خير ناميده و فرموده « الخير معقود بنواصى الخيل الى يوم القيمة » خير تا روز قيامت به پيشانيهاى اسبان بسته است . در معنى اين آيه زياد گفتگو شده و گفته‌اند : تماشاى اسبان او را از نماز باز داشت .\r\nروايت شده كه صلاة عصر از او فوت شد و بقول طبرسى در روايات اماميّه است كه اوّل وقت از او فوت شد . جبائى گفته نماز واجبى فوت نشد بلكه نافله‌اى بود كه در آخر وقت بجا مياورد .\r\nنگارنده احتمال قوى مىدهم كه « احببت » بمعنى اختيار است و حبّ شىء از اختيار آن جدا نيست و « حبّ الخير » مفعول به « احببت » است و « عن » در * ( « عَنْ ذِكْرِ رَبِّي » ) * بمعنى تعليل است . ارباب لغت تعليل را يكى از معانى نهگانهء « عن » شمرده‌اند . قاموس و اقرب الموارد تصريح كرده‌اند كه « عن » در آيهء * ( وَما كانَ اسْتِغْفارُ إِبْراهِيمَ لأَبِيه إِلَّا عَنْ مَوْعِدَةٍ وَعَدَها إِيَّاه ) * توبه : 114 براى تعليل است . و مراد از « الخير » بقرينهء آيهء قبل و بعد اسبان است .\r\n","description":"","footnote":"","page_name":" 94 ","page_number":96},
  {"content":"\r\nعلى هذا معنى آيه چنين مىشود :\r\nمن دوستى اسبان را براى ياد پروردگارم اختيار كردم ( زيرا بوسيلهء آنها ميتوان جنگيد و دين خدا را احيا كرد و بتماشاى آنها آنقدر ادامه داد ) تا آفتاب غروب كرد .\r\nدر آيهء ما بعد فرموده : آنها را برگردانيد و چون برگرداندند شروع كرد بدست ماليدن بر گردن و ساقهاى اسبان . و اگر آنها از ياد خدا و نماز مشغولش كرده بودند ديگر آندستور را نميداد و آنكار را نميكرد . رجوع شود به « سليمان » .\r\n\r\n\r\n\r\nحَبّ :\r\n( بفتح . اوّل ) مطلق دانه . مفرد آن حبّه است ( قاموس ) * ( إِنَّ الله فالِقُ الْحَبِّ وَالنَّوى ) * انعام :\r\n95 خدا شكافندهء دانه و هسته است .\r\n* ( كَمَثَلِ حَبَّةٍ أَنْبَتَتْ سَبْعَ سَنابِلَ ) * بقره : 261 .\r\nجمع حبّه حبّات و حبوب مىباشد ولى در قرآن مجيد به كار نرفته است .\r\n\r\n\r\n\r\nحبر :\r\n( بكسر اوّل ) عالم . اثر پسنديده . عالم را از آنجهت حبر ( بفتح اوّل ) گويند كه اثر علم و عملش مىماند جمع آن احبار است * ( فَهُمْ فِي رَوْضَةٍ يُحْبَرُونَ ) * روم : 15 آنها در باغ مخصوصى شاد ميشوند كه اثر پسنديده نعمت در چهره ءشان آشكار ميگردد ( راغب ) .\r\nدر اقرب الموارد گويد : حبر ( بفتح اوّل ) بمعنى عالم است ولى كسر آن افصح است زيرا بر وزن افعال ( احبار ) جمع بسته مىشود .\r\nتُحْبَرون * ( ادْخُلُوا الْجَنَّةَ أَنْتُمْ وَأَزْواجُكُمْ تُحْبَرُونَ ) * زخرف : 70 * ( « تُحْبَرُونَ » ) * را شاد و مسرور شدن گفته‌اند .\r\nبقول راغب سروريكه اثر آن از چهره پيداست مثل * ( وَلَقَّاهُمْ نَضْرَةً وَسُرُوراً ) * دهر : 11 نضرت طرارت ظاهر و سرور شادى باطن است .\r\n* ( اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ الله توبه : 31 .\r\nكلمهء احبار كه چهار بار در كلام اللَّه مجيد آمده در سورهء مائده : 44 و 63 بقرينهء سياق در علماء يهود به كار رفته ولى در سورهء توبه :\r\n31 و 34 مثل اينكه شامل علماء\r\n","description":"","footnote":"","page_name":" 95 ","page_number":97},
  {"content":"\r\nيهود و نصارى هر دو است . و چون دربارهء علماء نصارى كلمهء « قسّيسين » به كار رفته به نظر ميايد كه مراد از احبار علماء يهود باشد و اللَّه العالم . صحاح آن را احبار يهود گفته ، قاموس و مجمع البيان مطلق عالم ذكر كرده‌اند .\r\n\r\n\r\n\r\nحبس :\r\nباز داشت . ضدّ رها كردن ( صحاح ) * ( وَلَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ لَيَقُولُنَّ ما يَحْبِسُه ) * هود : 8 اگر عذاب را از آنها تا مدّتى تأخير بياندازيم گويند چه علَّت آن را باز ميدارد .\r\n* ( تَحْبِسُونَهُما مِنْ بَعْدِ الصَّلاةِ . . . ) * مائده : 106 آن دو را بعد از نماز نگاه ميداريد . در قرآن بيشتر از اين دو صيغه نيست .\r\n\r\n\r\n\r\nحبط :\r\nبطلان . « حبط عمله حبطا : بطل ثوابه » ( صحاح ) « حبط العمل حبطا . . . فسد و هدر » ( اقرب الموارد ) راغب گويد اصل آن از حبط ( بر وزن فرس ) است و آن اين است كه چهار پا علف بسيار خورد تا شكمش باد كند ( انتهى ) .\r\nاى بسا كه اين كار سبب هلاكت آن شود قاموس نيز آن را بطلان معنى كرده است .\r\nخلاصه آنكه حبط عمل ، بطلان و بى اثر شدن آن است ، در بعضى آيات بجاى آن ، بطلان به كار رفته است مثل * ( لا تُبْطِلُوا صَدَقاتِكُمْ بِالْمَنِّ وَالأَذى ) * بقره : 264 و مثل * ( أَطِيعُوا الله وَأَطِيعُوا الرَّسُولَ وَلا تُبْطِلُوا أَعْمالَكُمْ ) * محمد : 33 در آيات ديگر از آن با غبار پراكنده و خاكستر بر باد رفته تعبير شده است مثل * ( وَقَدِمْنا إِلى ما عَمِلُوا مِنْ عَمَلٍ فَجَعَلْناه هَباءً مَنْثُوراً ) * فرقان : 23 و * ( مَثَلُ الَّذِينَ كَفَرُوا بِرَبِّهِمْ أَعْمالُهُمْ كَرَمادٍ اشْتَدَّتْ بِه الرِّيحُ فِي يَوْمٍ عاصِفٍ لا يَقْدِرُونَ مِمَّا كَسَبُوا عَلى شَيْءٍ ) * ابراهيم : 18 .\r\nبهترين مثل را در توضيح حبط خود قرآن مىزند و آن اينكه : اگر مقدارى خاكستر را در روز طوفانى در مقابل باد قرار دهيم گر چه واقعا از بين نميرود و معدوم نميگردد ولى طورى پراكنده مىشود كه هرگز\r\n","description":"","footnote":"","page_name":" 96 ","page_number":98},
  {"content":"\r\nبدست نميايد . اين است حبط ، اين است بطلان و بىاثر شدن عمل .\r\nدر اينجا لازم است به چند نكته اشاره شود :\r\n1 - حبط راجع به عمل خوب و در بارهء آن است مثل * ( فَقَدْ حَبِطَ عَمَلُه ) * مائده : 5 * ( وَحَبِطَ ما صَنَعُوا فِيها وَباطِلٌ ما كانُوا يَعْمَلُونَ ) * هود : 16 تمام موارد آن در قرآن مجيد شانزده محلّ است و همه راجع به عمل مىباشد البته اعمال نيك و مفيد يعنى اعمال خوبى كه از مردم سر مىزند در اثر بعضى از عوامل باطل و بىاثر ميگردد مثل * ( وَلَوْ أَشْرَكُوا لَحَبِطَ عَنْهُمْ ما كانُوا يَعْمَلُونَ ) * انعام :\r\n88 * ( لَئِنْ أَشْرَكْتَ لَيَحْبَطَنَّ عَمَلُكَ ) * زمر : 65 پيداست كه شرك اعمال نيك را بىاثر مىكند و ربطى باعمال بد ندارد .\r\nايمان و اعمال نيك سبب آمرزيده شدن و از بين رفتن گناهان و سيّئات است مثل * ( إِنَّ الْحَسَناتِ يُذْهِبْنَ السَّيِّئاتِ ) * هود : 114 و مثل * ( فَأُوْلئِكَ يُبَدِّلُ الله سَيِّئاتِهِمْ حَسَناتٍ ) * فرقان : 70 ولى آمرزيده شدن گناهان در قرآن مجيد حبط گناه ناميده نشده است .\r\n2 - شرك و كفر باعث حبط عملاند نحو * ( أُولئِكَ لَمْ يُؤْمِنُوا فَأَحْبَطَ الله أَعْمالَهُمْ ) * احزاب : 19 و مثل * ( وَلَوْ أَشْرَكُوا لَحَبِطَ عَنْهُمْ ما كانُوا يَعْمَلُونَ ) * انعام : 88 و نيز اگر كارى بغرض دنيا انجام داده شود بىآنكه رضاى خدا در نظر باشد سبب حبط و بىاثر بودن آن است چنان كه مضمون آيهء 15 و 16 سورهء هود است ، ايضا ارتداد سبب حبط است مثل * ( وَمَنْ يَرْتَدِدْ مِنْكُمْ عَنْ دِينِه فَيَمُتْ وَهُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَالآخِرَةِ ) * بقره : 217 .\r\nاز آن جمله است فرياد كشيدن بر روى رسول خدا صلَّى اللَّه عليه و آله و سلَّم و بىاحترامى در سخن گفتن با آنحضرت * ( وَلا تَجْهَرُوا لَه بِالْقَوْلِ كَجَهْرِ بَعْضِكُمْ لِبَعْضٍ أَنْ تَحْبَطَ أَعْمالُكُمْ ) * حجرات : 2 از آن جمله است منافق بودن چنان كه آيهء 18 و 19 سورهء احزاب\r\n","description":"","footnote":"","page_name":" 97 ","page_number":99},
  {"content":"\r\nمبيّن آن است و همچنين است اذيّت و منّت گذاشتن بعد از صدقه و كار نيك * ( لا تُبْطِلُوا صَدَقاتِكُمْ بِالْمَنِّ وَالأَذى ) * بقره : 264 از آيه * ( أَطِيعُوا الله وَأَطِيعُوا الرَّسُولَ وَلا تُبْطِلُوا أَعْمالَكُمْ ) * محمد : 33 بدست ميايد كه سرسرى گرفتن عمل و عدم ملاحظهء شرع باعث حبط عمل است و خلاصه : عوامل حبط عبارتاند از كفر ، شرك ، نفاق ، ارتداد ، عدم قصد قربت ، فرياد بر روى پيغمبر ( ص ) ، منّت و اذيّت بعد از صدقه و سرسرى گرفتن عمل . . .\r\nاينهاست كه اعمال نيك را بىاثر ميكنند . كارهاى بىشماريكه انسان در دنيا انجام ميدهد مردم آنها را كار نيك ميدانند ولى روز قيامت در نزد خدا جز حسرت و اندوه نتيجه‌اى نخواهند داشت .\r\n3 - بموجب بعضى از آيات ، حبط شامل دنيا و آخرت است مثل * ( فَأُولئِكَ حَبِطَتْ أَعْمالُهُمْ فِي الدُّنْيا وَالآخِرَةِ ) * بقره : 217 و همچنين است آيهء 22 از آل عمران و 69 توبه .\r\nبمدد آيات ديگر بايد گفت مراد از حبط دنيا و آخرت آنست كه اعمال چنين اشخاص كه براى سعادت و رفاه خود انجام ميدهند نه در دنيا اثرى از حيث سعادت خواهد داشت و نه در آخرت . زيرا خدا فرموده * ( وَمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً وَنَحْشُرُه يَوْمَ الْقِيامَةِ أَعْمى ) * طه : 124 و چون كافر و منافق از ذكر خدا معرضاند لذا زندگانى آنها تنگ و بىآرامش است و در نتيجه اعمالشان از حيث سعادت دنيا بىاثر است ، حساب آخرت هم كه روشن است .\r\nعلى هذا حبط شامل دنيا و آخرت هر دو است و آياتيكه شامل حبط مطلقاند بقرينهء آيات ديگر مراد از آنها حبط دنيا و آخرت است و الله العالم .\r\n4 - در مقابل حبط بوسيلهء كفر و شرك و غيره ، ايمان و توبه و . . .\r\nدر بارهء زنده شدن اعمال و از بين رفتن گناهان تأثير خاصى دارند ، بلكه توبه چنان كه در ( ت و ب ) گذشت\r\n","description":"","footnote":"","page_name":" 98 ","page_number":100},
  {"content":"\r\nسبب تبدّل سيّئات بحسنات است و شايد انشاء الله در « عمل » بطور مشروح ذكر شود .\r\n\r\n\r\n\r\nحبك :\r\n( بر وزن عنق ) * ( وَالسَّماءِ ذاتِ الْحُبُكِ ) * ذاريات :\r\n7 مجمع البيان آن را جمع حباك و حبيكه گفته و طرائق ( راهها ) معنى كرده است يعنى قسم به آسمان كه در آن راههاست . و اصل آن بمعنى بستن و محكم كردن است چنان كه در قاموس آن را قبل از هر معنى آورده است . بمعنى خوبى و زينت نيز آمده است .\r\nقول مجمع البيان در مورد آيه از همه بهتر به نظر ميرسد زيرا در آيات ما قبل صحبت از بادها و ابرهاست كه در آسمان روانند و راههاى مخصوصى دارند پس بجاست كه بعد از ذاريات و جاريات و مقسّمات و حاملات كه همه در جوّ آسماناند گفته شود : سوگند به آسمان كه داراى راههاست و شايد يكى از مؤيّدات آن آيهء ما بعد باشد كه فرموده * ( « إِنَّكُمْ لَفِي قَوْلٍ مُخْتَلِفٍ » ) * زيرا اختلاف يك نوع راه راه بودن است . احتمال اخير ، قول الميزان است . مؤيد ديگر ، اين آيه است كه در بارهء آسمان فرموده * ( وَلَقَدْ خَلَقْنا فَوْقَكُمْ سَبْعَ طَرائِقَ ) * مؤمنون : 17 شايد راههاى عروج و نزول ملائكه و ورود اشعهء كيهانى و انوار و غيره نيز مراد باشد .\r\n\r\n\r\n\r\nحبل :\r\nريسمان . مثل * ( فِي جِيدِها حَبْلٌ مِنْ مَسَدٍ ) * مسد : 5 در گردن او ريسمانى است از ليف خرما . جمع آن حبال است مثل * ( فَأَلْقَوْا حِبالَهُمْ وَعِصِيَّهُمْ ) * شعراء :\r\n44 پس ريسمانها و عصاهاى خود را انداختند .\r\nحَبْلَ الله * ( وَاعْتَصِمُوا بِحَبْلِ الله جَمِيعاً وَلا تَفَرَّقُوا ) * آل عمران : 103 مراد از حبل الله دين خداست ، شايد علَّت اين تسميه آنست كه دين واسطه بين خدا و مردم است چنان كه به قرآن مجيد از آنجهت حبل گفته‌اند در حديث ثقلين هست كه يكطرف قرآن بدست خداست و طرف ديگر بدست شما . در نهج البلاغه خطبهء\r\n","description":"","footnote":"","page_name":" 99 ","page_number":101},
  {"content":"\r\n174 در بارهء قرآن فرموده « هذا القرآن فانّه حبل الله المتين » محمد عبده در علَّت اين تسميه گويد : چون هر كه بريسمان چنگ زند از سقوط و شكستن نجات مييابد و هر كه به قرآن چنگ زند از ضلالت و گمراهى بدور است . ولى احتمال اوّل صحيحتر است .\r\nعلى هذا به دين و قرآن و امامان و پيامبران آنگاه كه حبل الله گفته شود مراد آنست كه واسطه ميان خدا و خلقاند و سبب نجات از گمراهىاند .\r\n* ( ضُرِبَتْ عَلَيْهِمُ الذِّلَّةُ أَيْنَ ما ثُقِفُوا إِلَّا بِحَبْلٍ مِنَ الله وَحَبْلٍ مِنَ النَّاسِ وَباؤُ بِغَضَبٍ مِنَ الله ) * آل عمران : 112 آيهء شريفه در بارهء اهل كتاب از يهود است به نظر راغب حبل در آيه بمعنى عهد است يعنى كافر به دو عهد محتاج است يكى از جانب خدا و آن اهل كتاب بودن است و گرنه در دين خود آزاد نميشود و ديگرى از مردم كه اين عهد و قول را به آنها بدهند . ( تمام شد ) .\r\nولى اين در صورتى است كه آنها در پناه مسلمانان و در اقليّت باشند . الميزان آن را بر ذلت تشريعى حمل كرده و * ( « أَيْنَما ثُقِفُوا » ) * را دليل آن گرفته است يعنى هر جا كه مسلمانان آنها را يافتند و مسلَّط شدند . و گفته : رفع آن تحت ذمّه بودن و يا بامان داخل شدن است .\r\nنگارنده گويد : ذيل آيه در بيان علَّت ضرب ذلَّت و مسكنت چنين است * ( ذلِكَ بِأَنَّهُمْ كانُوا يَكْفُرُونَ بِآياتِ الله وَيَقْتُلُونَ الأَنْبِياءَ بِغَيْرِ حَقٍّ ذلِكَ بِما عَصَوْا وَكانُوا يَعْتَدُونَ ) * سبب ذلَّت و مسكنت و مغضوب بودن ، قتل انبياء و كفر بآيات و قوانين خدا و تعدّى و عصيان است اعمّ از آنكه « ذلك » دوّم مثل « ذلك » اوّل و تكرار آن باشد و يا « ذلك » اوّل و ما بعدش علَّت ضرب ذلَّت و مسكنت و « ذلك » دوّم و ما بعدش علَّت « يكفرون و يقتلون » باشد .\r\nبهر حال از آيه بدست ميايد كه در صورت بودن دو حبل ذلَّت\r\n","description":"","footnote":"","page_name":" 100 ","page_number":102},
  {"content":"\r\nاز آنها برداشته مىشود . در اين صورت هيچ بعيد نيست كه بگوئيم * ( « بِحَبْلٍ مِنَ الله » ) * عبارت است از تغيير فكر و عمل و از بين بردن سبب ذلَّت و * ( « حَبْلٍ مِنَ النَّاسِ » ) * عبارت است از يارى مردم مثلا يهود كه فعلا در دنيا سر و سامانى پيدا كرده است يك سبب از جانب خدا دارد و آن سعى و تلاش و اتحاد است و يك سبب از مردم ، و آن حمايت بى دريغ آمريكا و دول ديگر است .\r\nآيهء 61 بقره نيز علَّت ذلَّت را نظير اين آيه بيان كرده است .\r\nاگر گوئى : آيه در بارهء مطلق اهل كتاب اعمّ از يهود و نصارى است ؟ .\r\nگوئيم : آيه بىشك در بارهء يهود است زيرا * ( يَقْتُلُونَ الأَنْبِياءَ بِغَيْرِ حَقٍّ ) * در نصارى بوقوع نپيوسته است . راجع بتوضيح بيشتر اين مطلب اوائل سورهء اسراء را مطالعه فرمائيد كه در آنجا ذلَّت يهود در اثر بد كارى و نجات يافتن آنها در اثر نيكو كارى چندين بار تكرار شده است * ( عَسى رَبُّكُمْ أَنْ يَرْحَمَكُمْ وَإِنْ عُدْتُمْ عُدْنا ) * اسراء : 8 بنا بر اين احتمال ، يهوديّت كه مبتنى بر نژاد است از حيث عدّه چندان پيشرفت نكرده و همواره بحمايت ديگران نياز خواهد داشت و اگر از حمايت امريكا محروم شود بحمايت اعراب و احترام آنها احتياج خواهد داشت .\r\nحَبْلُ الوريد * ( وَنَحْنُ أَقْرَبُ إِلَيْه مِنْ حَبْلِ الْوَرِيدِ ) * ق : 16 راغب گويد :\r\nوريد رگى است متّصل بكبد و قلب و جريان خون در آنست .\r\nنا گفته نماند : رگهاى بدن را به شريان و وريد تقسيم كرده‌اند شريان آنهاست كه خون را از قلب به بدن مىبرند و وريد آنهاست كه آن را از بدن بقلب باز ميگردانند به نظر ميايد كه در آيهء شريفه مطلق رگ مراد است اعمّ از شريان و وريد . معنى آيه چنين است : ما به انسان از وريدش كه در تمام اعضاى او گسترده است نزديكتريم . اضافهء حبل بر وريد بيانيّه است .\r\n","description":"","footnote":"","page_name":" 101 ","page_number":103},
  {"content":"\r\nبريسمان و كمند صيّاد حباله گويند جمع آن حبائل است .\r\nبكمندهاى شيطان كه وسوسه ها و اغواهاى اوست حبائل شيطان گويند در نهج البلاغه خطبهء 149 هست « وَاستعينه على . . . الاعتصام من حبائله و مخاتله » .\r\nدر بارهء حبل الوريد : رگ گردن ، رگ قلب و غيره نيز گفته‌اند در صحاح گفته : وريد رگى است عرب آن را رگ قلب گويد و آنها دو وريد است . . . اين سخن احتمال فوق را كه وريد شامل هر دو رگ شريان و وريد است تأييد مىكند .\r\n\r\n\r\n\r\nحتم :\r\nواجب . قطعى . در مجمع البيان گويد : حتم و جزم و قطع هر سه بيك معنى است * ( وَإِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا . ثُمَّ نُنَجِّي الَّذِينَ اتَّقَوْا وَنَذَرُ الظَّالِمِينَ فِيها جِثِيًّا ) * مريم : 71 و 72 از شما كسى نيست مگر آنكه وارد جهنّم مىشود ، اين ورود يا اين حكم بر پروردگارت حتمى است سپس پرهيز كاران را نجات ميدهيم و ستمكاران را در آن به زانو در آمده ميگذاريم .\r\nظاهر آيه مىرساند كه همه بجهنّم داخل خواهند شد ولى بدكاران در آن مانده و نيكو كاران بيرون خواهند رفت ولى ورود بمعنى دخول نيست راغب گفته : ورود بمعنى قصد كردن آب است * ( وَلَمَّا وَرَدَ ماءَ مَدْيَنَ ) * چون آب مدين را قصد كرد .\r\nپس ورود بمعنى قصد آب است چنان كه صدور بمعنى برگشتن مىباشد على هذا به نظر نگارنده اين دو آيه عبارت اخراى آيات قبل است كه فرموده * ( فَوَ رَبِّكَ لَنَحْشُرَنَّهُمْ وَالشَّياطِينَ ثُمَّ لَنُحْضِرَنَّهُمْ حَوْلَ جَهَنَّمَ جِثِيًّا . ) *\r\n* ( ثُمَّ لَنَنْزِعَنَّ مِنْ كُلِّ شِيعَةٍ أَيُّهُمْ أَشَدُّ عَلَى الرَّحْمنِ عِتِيًّا . ثُمَّ لَنَحْنُ أَعْلَمُ بِالَّذِينَ هُمْ أَوْلى بِها صِلِيًّا ) * .\r\nاين آيات روشن مىكند كه همه در كنار جهنّم حاضر ميشوند و خدا ميداند كدام كس به داخل شدن اولى است و آن همان نجات پرهيز كاران و ماندن ستمكاران است و الله العالم . الميزان در بارهء اين آيه\r\n","description":"","footnote":"","page_name":" 102 ","page_number":104},
  {"content":"\r\nبتفصيل سخن گفته ، طالبين رجوع كنند و روايتى از امام صادق عليه السّلام نقل مىكند كه ورود بمعنى دخول نيست و روايات ديگر در اين باره نقل كرده است به نظر الميزان ورود بمعنى دخول نيست ولى آنچه ما از آيات قبل استظهار كرديم در الميزان نيامده .\r\nنا گفته نماند اين كلمه بيشتر از يك مورد در قرآن مجيد يافته نيست\r\n\r\n\r\n\r\nحتّى :\r\nحرف جرّ است .\r\nگاهى مثل « الى » دلالت بر انتها و غايت مىكند مثل * ( لَيَسْجُنُنَّه حَتَّى حِينٍ ) * يوسف : 35 او را تا مدتى زندانى كنند و نحو * ( وَلَكُمْ فِي الأَرْضِ مُسْتَقَرٌّ وَمَتاعٌ إِلى حِينٍ ) * اعراف :\r\n24 .\r\nگاهى ما بعد آن داخل در حكم ما قبل است مثل « اكلت السّمكة حتّى رأسها » و چون بر فعل مضارع داخل شود آن فعل منصوب گردد مثل * ( وَزُلْزِلُوا حَتَّى يَقُولَ الرَّسُولُ وَالَّذِينَ آمَنُوا مَعَه مَتى نَصْرُ الله ) * بقره :\r\n214 راغب گويد : اگر ما بعدش منصوب باشد آن بمعنى « الى ان » است و اگر مرفوع شود به معناى « كى » .\r\n\r\n\r\n\r\nحثث :\r\nحثيث و حثوث بمعنى سريع است ( قاموس ) * ( يُغْشِي اللَّيْلَ النَّهارَ يَطْلُبُه حَثِيثاً ) * اعراف :\r\n54 شب را بر روز ميپوشاند و شب روز را بسرعت ميطلبد . اصل آن بمعنى وادار كردن و ترغيب است .\r\nدر نهج البلاغه خطبهء 97 در صفت موت هست « و طالب حثيث من الموت يحدوه » اين كلمه فقط يك بار در قرآن آمده است .\r\n\r\n\r\n\r\nحجب :\r\nحجب و حجاب هر دو مصدر و بمعنى پنهان كردن و منع از دخول است . حجاب بمعنى پرده نيز است ( اقرب الموارد ) .\r\n* ( وَمِنْ بَيْنِنا وَبَيْنِكَ حِجابٌ ) * فصلت : 5 * ( كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ ) * مطففين : 15 حقا كه آنها آن روز از پروردگارشان در پرده‌اند و يا از رحمت خدا ممنوعاند .\r\n* ( وَإِذا سَأَلْتُمُوهُنَّ مَتاعاً فَسْئَلُوهُنَّ ) *\r\n","description":"","footnote":"","page_name":" 103 ","page_number":105},
  {"content":"\r\n* ( مِنْ وَراءِ حِجابٍ . . . ) * احزاب : 53 چون از زنان پيغمبر متاعى خواستيد از پس پرده بخواهيد .\r\nاين همان آيهء حجاب در بارهء زنان آنحضرت است و با تنقيح مناط شامل زنان ديگر هم مىشود و اين غير از پوشيده بودن زن از نامحرم است كه در سورهء نور آمده بعضىها از اين آيه چنين فكر كرده‌اند كه زن مطلقا بايد در پس پرده و حجاب باشد ، غافل از آنكه مضمون آيه چيز ديگرى است .\r\n* ( وَما كانَ لِبَشَرٍ أَنْ يُكَلِّمَه الله إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِه ما يَشاءُ إِنَّه عَلِيٌّ حَكِيمٌ ) * شورى : 51 .\r\nآيهء شريفه در بيان سخن گفتن خدا با انبياء است و آن از سه قسم خارج نيست اوّل وحى بدون واسطه و آن ظاهرا آنست كه خدا بقلب پيغمبر القا كند ، دوّم سخن گفتن از پس پرده مثل حضرت موسى كه خدا كلام و صدا آفريد و موسى شنيد * ( وَكَلَّمَ الله مُوسى تَكْلِيماً ) * نساء : 164 * ( تِلْكَ الرُّسُلُ فَضَّلْنا بَعْضَهُمْ عَلى بَعْضٍ مِنْهُمْ مَنْ كَلَّمَ الله . . . ) * بقره : 253 سوّم آمدن ملك و آوردن وحى است مثل آمدن جبرئيل .\r\nنا گفته نماند : هر سه قسم ، سخن گفتن خداست اعمّ از آنكه اطلاق كلام در اين مورد حقيقت باشد يا مجاز . زيرا هر سه قسم استثناء است از « ما . . . يكلمه » و نيز نا گفته نماند قسم اوّل در انبياء و غير انبياء است مثلا در بارهء مادر موسى آمده * ( وَأَوْحَيْنا إِلى أُمِّ مُوسى أَنْ أَرْضِعِيه . . . ) * قصص : 7 * ( إِذْ أَوْحَيْنا إِلى أُمِّكَ ما يُوحى ) * طه : 38 و نيز دربارهء بعضى حشرات و غيره آمده * ( وَأَوْحى رَبُّكَ إِلَى النَّحْلِ ) * نحل : 68 * ( وَأَوْحى فِي كُلِّ سَماءٍ أَمْرَها ) * فصلت : 12 .\r\nبايد وحى انبياء مرتبهء اعلاى آن باشد كه آنان يقين ميكردند اين القاء حتما از جانب خداست .\r\nمشروح سخن در ( و ح ى ) خواهد آمد .\r\n","description":"","footnote":"","page_name":" 104 ","page_number":106},
  {"content":"\r\n* ( وَإِذا قَرَأْتَ الْقُرْآنَ جَعَلْنا بَيْنَكَ وَبَيْنَ الَّذِينَ لا يُؤْمِنُونَ بِالآخِرَةِ حِجاباً مَسْتُوراً ) * اسراء 45 .\r\nچون « مستورا » صفت حجاب است لذا اين حجاب غير مرئى است :\r\nمؤمن و غير مؤمن مثل عالم و غير عالم با آنكه در كنار هماند از هم بيگانه‌اند و فاصلهء زياد دارند و به زبان هم آشنا نيستند و ميانشان پردهء نامرئى وجود دارد كه از هم جداشان مىكند . تعجّب نادان از دانا بيش از تعجّب دانا از نادان است .\r\n\r\n\r\n\r\nحجّ :\r\nقصد . ( قاموس ) طبرسى فرمايد : آن در لغت بمعنى قصد پى در پى و در شريعت قصد خانهء خداست براى عمل . . . * ( فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْه أَنْ يَطَّوَّفَ بِهِما ) * بقره : 158 هر كه بيت را قصد كند ( عمل حجّ آورد ) يا عمره انجام دهد بر او گناهى نيست كه بر صفا و مروه طواف كند .\r\nراغب در مفردات قرآن گفته كه : حجّ بفتح اوّل مصدر و بكسر اوّل اسم است . صحاح و قاموس نيز چنين گفته است در اقرب - الموارد گويد : حجّ بكسر اوّل لغتى است در حجّ ( بفتح اوّل ) بعضى گفته‌اند بفتح اوّل اسم و بكسر اوّل مصدر است .\r\nتدبّر در آيات قرآن نشان ميدهد كه حجّ بفتح اوّل اسم استعمال شده و بكسر اوّل مصدر ، چنان كه اقرب الموارد نقل كرده است مثل * ( الْحَجُّ أَشْهُرٌ مَعْلُوماتٌ فَمَنْ فَرَضَ فِيهِنَّ الْحَجَّ فَلا رَفَثَ وَلا فُسُوقَ وَلا جِدالَ فِي الْحَجِّ ) * بقره : 197 * ( قُلْ هِيَ مَواقِيتُ لِلنَّاسِ وَالْحَجِّ ) * بقره : 189 * ( فَصِيامُ ثَلاثَةِ أَيَّامٍ فِي الْحَجِّ ) * بقره : 196 در اين آيات چنان كه مىبينيم ، حجّ اسم است و منظور از آن اعمال حجّ است .\r\nحِجّ ولى در آيهء * ( وَلِلَّه عَلَى النَّاسِ حِجُّ الْبَيْتِ مَنِ اسْتَطاعَ إِلَيْه سَبِيلًا ) * آل عمران : 97 مصدر به كار رفته است يعنى براى خداست بر مردم قصد بيت و اعمال حجّ آوردن كسى كه قدرت رفتن داشته باشد .\r\n","description":"","footnote":"","page_name":" 105 ","page_number":107},
  {"content":"\r\nحاجّ در آيهء * ( أَ جَعَلْتُمْ سِقايَةَ الْحاجِّ وَعِمارَةَ الْمَسْجِدِ الْحَرامِ . . . ) * توبه : 19 مفرد و بمعنى زائر و قاصد بيت است و مراد از آن مطلق زائر مىباشد .\r\n\r\nحجّ اكبر\r\n* ( وَأَذانٌ مِنَ الله وَرَسُولِه إِلَى النَّاسِ يَوْمَ الْحَجِّ الأَكْبَرِ أَنَّ الله بَرِيءٌ مِنَ الْمُشْرِكِينَ وَرَسُولُه ) * توبه : 3 مراد از حجّ اكبر چيست ؟ در الميزان آمده : در بارهء يوم الحجّ الاكبر اقوالى است يكى آنكه آن يوم نحر در سال نهم هجرت بود كه مسلمين و مشركين جمع شدند و بعد از آن مشركين حجّ نياوردند ، روايات اهل بيت عليهم السّلام اين قول را تأييد مىكند و اعتبار نيز بر آن مساعد است كه آن بزرگترين روزى بود كه هر دو فريق در منى جمع شدند ( على هذا حجّ اكبر يك دفعه بيشتر نبوده است ) از اهل سنت نيز رواياتى رسيده و حاصل عمده آنها اين است كه حجّ اكبر اسم روز قربانى است على هذا در هر سال تكرار مىشود .\r\nاز جملهء اقوال اينكه آن ، روز عرفه است . از جمله آنكه روز دوّم نحر است و نيز تمام ايّام حجّ را گفته‌اند ( الميزان باختصار ) .\r\nدر تفسير برهان ذيل روايت فضيل بن عياض از امام صادق عليه السّلام چنين است : پس معناى اين لفظ ( حجّ اكبر ) چيست ؟ فرمود :\r\nاكبر ناميده شد زيرا سالى بود كه در آن مسلمين و مشركين هر دو حجّ آوردند و بعد از آن مشركين حجّ نياوردند . طبرسى در بارهء آن سه قول نقل كرده كه دوّمى همان قول الميزان است .\r\n* ( قُلْ فَلِلَّه الْحُجَّةُ الْبالِغَةُ فَلَوْ شاءَ لَهَداكُمْ أَجْمَعِينَ انعام : 149 راغب گويد حجّت دليلى است كه مقصود را روشن مىكند . بگو دليل كامل براى خداست اگر ميخواست همه را هدايت ميكرد . على هذا محاجّه بمعنى حجّت آوردن ، آنست كه هر يك بخواهد با حجّت خود ديگرى از دليل خود منصرف كند\r\n","description":"","footnote":"","page_name":" 106 ","page_number":108},
  {"content":"\r\nچنان كه راغب گفته است .\r\nدر آياتى نظير * ( أَ لَمْ تَرَ إِلَى الَّذِي حَاجَّ إِبْراهِيمَ فِي رَبِّه ) * بقره :\r\n258 * ( فَمَنْ حَاجَّكَ فِيه مِنْ بَعْدِ ما جاءَكَ مِنَ الْعِلْمِ ) * آل عمران : 61 ظاهرا مراد مطلق محاجّه و مخاصمه و جدل است زيرا باطل و كافر دليلى روشن ندارد تا حجّت به معناى واقعى باشد و اين معنى در آياتى مانند * ( قُلْ أَ تُحَاجُّونَنا فِي الله ) * بقره : 139 و غيره حتمى است .\r\nحجّت به معناى اصلى آن ، همان برهان است كه در بعضى از آيات آمده است * ( قَدْ جاءَكُمْ بُرْهانٌ مِنْ رَبِّكُمْ ) * نساء : 174 رجوع شود به « برهان » .\r\n* ( وَالَّذِينَ يُحَاجُّونَ فِي الله مِنْ بَعْدِ ما اسْتُجِيبَ لَه حُجَّتُهُمْ داحِضَةٌ عِنْدَ رَبِّهِمْ وَعَلَيْهِمْ غَضَبٌ وَلَهُمْ عَذابٌ شَدِيدٌ شورى : 16 .\r\nپى بردن بوجود خدا و اثبات او از راه علَّت و معلول فطرى انسان است فطرت انسان بر هستى خدا پايه گذارى شده است لذا هر كه در بارهء وجود خدا يا دين او مخاصمه كند بعد از آنكه فطرتش آن را اجابت و قبول مىكند ، حجّت چنين كسى در پيش خدا بىاثر و خودش مورد غضب و عذاب خداست ، اين است معنى آيه ، چنان كه مدلول آيهء * ( وَنَفْسٍ وَما سَوَّاها فَأَلْهَمَها فُجُورَها وَتَقْواها ) * شمس : 7 - 8 و همچنين مضمون آيهء * ( فَأَقِمْ وَجْهَكَ لِلدِّينِ حَنِيفاً فِطْرَتَ الله الَّتِي فَطَرَ النَّاسَ عَلَيْها ) * روم : 30 است .\r\nخيلى بعيد به نظر ميرسد كه مراد قبول كردن عدّه‌اى از مردم باشد و خدا بفرمايد : چون عدّه‌اى خدا را پذيرفته‌اند پس هر كه نپذيرد مورد غضب است زيرا مطلق پذيرفته شدن يك چيز دليل حقانيّت آن نميشود چه بسا باطل كه عدّه‌اى آن را پذيرفته‌اند اللهم اينكه مراد پذيرفتن عدّه‌اى از مردم پاك و سليم النفس باشد مثل پيامبران كه روى فطرت خدا دادى پذيرفته‌اند ، در اين صورت برگشت آن تقريبا به آنچه ما گفتيم است .\r\nحِجَجَ * ( إِنِّي أُرِيدُ أَنْ أُنْكِحَكَ إِحْدَى ) *\r\n","description":"","footnote":"","page_name":" 107 ","page_number":109},
  {"content":"\r\n* ( ابْنَتَيَّ هاتَيْنِ عَلى أَنْ تَأْجُرَنِي ثَمانِيَ حِجَجٍ ) * قصص : 27 در الميزان هست :\r\nحجج جمع حجّة است و مراد از آن سال است باعتبار آنكه در هر سال يك حجّ هست و از آن بدست ميايد كه در آنزمان حجّ بيت كه از شريعت حضرت ابراهيم عليه السّلام مىباشد در نزدشان معمول بوده است .\r\nدر الميزان از تفسير عيّاشى نقل شده « سئل ابو عبد الله عليه السّلام عن البيت كان يحجّ قبل ان يبعث النّبىّ ( ص ) قال نعم و تصديقه فى القرآن قول شعيب حين قال لموسى حيث تزوّج * ( عَلى أَنْ تَأْجُرَنِي ثَمانِيَ حِجَجٍ ) * « و لم يقل ثمانى سنين » .\r\nمعنى آيه چنين است : من ميخواهم يكى از دو دخترم را به تو تزويج كنم بر اينكه خودت را هشت سال بر من اجير كنى .\r\n\r\n\r\n\r\nحجر :\r\n( بر وزن فرس ) سنگ .\r\nجمع آن احجار و حجارة است مثل * ( اضْرِبْ بِعَصاكَ الْحَجَرَ . . . ) * بقره : 60 * ( فَهِيَ كَالْحِجارَةِ أَوْ أَشَدُّ قَسْوَةً ) * بقره : 74 حجر ( بر وزن فلس و تحجير آنست كه بر اطراف محلى سنگ بچينند محل تحجير شده را حجر ( بر وزن علم ) گويند حجر كعبه ( حجر اسماعيل ) از آنست طبرسى گويد علت اين تسميه ممنوع الدخول بودن آن در طواف است و ديار ثمود را از آن حجر گفته‌اند * ( كَذَّبَ أَصْحابُ الْحِجْرِ الْمُرْسَلِينَ ) * حجر : 80 .\r\nبدين اعتبار حجر را منع معنى كرده‌اند زيرا كه در آن يكنوع سنگينى هست . على هذا عقل را حجر گفته‌اند كه شخص را از خواسته هاى نفس منع مىكند * ( هَلْ فِي ذلِكَ قَسَمٌ لِذِي حِجْرٍ ) * فجر : 5 آيا در آن بر صاحب عقل سوگندى هست ؟\r\nو ايضا حرام را از جهت ممنوع بودن حجر گفته‌اند * ( وَقالُوا هذِه أَنْعامٌ وَحَرْثٌ حِجْرٌ لا يَطْعَمُها إِلَّا مَنْ نَشاءُ ) * انعام : 138 گفتند اين انعام و كشت حرام است آن را جز آنكه بخواهيم نميخورد .\r\nگويند : فلانى در حجر فلانكس است يعنى در منع اوست و او را\r\n","description":"","footnote":"","page_name":" 108 ","page_number":110},
  {"content":"\r\nاز تصرّف در مال و ساير احوالش منع مىكند و جمع آن حجور است مثل * ( وَرَبائِبُكُمُ اللَّاتِي فِي حُجُورِكُمْ ) * نساء : 23 و نادختريهايتان كه در حجر و ضمان و تربيت شمااند ( از مفردات ) .\r\nحجر را گاهى عقل ، گاهى منع و گاهى حرام معنى كرده‌اند ولى حق آنست كه از راغب نقل شده و همهء آنها از يك ريشه است .\r\nاصحاب الحجْر * ( كَذَّبَ أَصْحابُ الْحِجْرِ الْمُرْسَلِينَ ) * حجر : 80 اصحاب حجر همان قوم ثمود ، قوم صالحاند طبرسى گويد : علَّت اين تسميه آنست كه نام شهرشان حجر بود و گفته‌اند نام درّه‌اى بود كه در آن ساكن بودند . به نظر نگارنده قول راغب قوىتر است زيرا حجر محلَّى محصور از سنگهاست و چون آنها از كوهها خانه ميتراشيدند ( چنان كه ذيل آيهء فوق است ) و خانه هايشان محصور از سنگها بوده اصحاب حجر خوانده شدند يعنى مردميكه در محلّ محاط از سنگ زندگى ميكردند .\r\nحجراً محجوراً * ( يَوْمَ يَرَوْنَ الْمَلائِكَةَ لا بُشْرى يَوْمَئِذٍ لِلْمُجْرِمِينَ وَيَقُولُونَ حِجْراً مَحْجُوراً ) * فرقان : 22 در مجمع از خليل نقل شده كه چون كسى در جاهليت در ماه حرام شخصى را ميديد و ميترسيد كه او را بكشد ميگفت : حجرا محجورا يعنى كشتن من بر تو حرام است . . . مردم روز قيامت چون ملائكه را ديدند به گمان اينكه اين كلمه نفعشان دهد در برابر ملائكه آن را ميگويند . راغب نيز چنين گفته است .\r\nنگارنده احتمال قوى مىدهم كه مراد از آن اظهار يأس از جانب كفّار است يعنى روزى ملائكه را مىبينند در آن روز بر گناهكاران بشارتى نيست و گويند : رحمت خدا بر ما حرام حتمى شد و ما از آن محروم گشتيم مثل * ( سَواءٌ عَلَيْنا أَ جَزِعْنا أَمْ صَبَرْنا ما لَنا مِنْ مَحِيصٍ ) * ابراهيم : 21 مؤيد اين سخن آنست كه نظير اين جمله در بيان حائل ميان دو دريا كه اميدى برفع آن\r\n","description":"","footnote":"","page_name":" 109 ","page_number":111},
  {"content":"\r\nنيست آمده است * ( وَهُوَ الَّذِي مَرَجَ الْبَحْرَيْنِ هذا عَذْبٌ فُراتٌ وَهذا مِلْحٌ أُجاجٌ وَجَعَلَ بَيْنَهُما بَرْزَخاً وَحِجْراً مَحْجُوراً ) * فرقان : 53 يعنى برزخى و حايلى و معنى اكيد .\r\nمحجور صفت حجر است و آن را تأكيد مىكند .\r\nو آنچه احتمال ما را تقويت و سخن خليل را تضعيف مىكند آنست كه آن سخن مخصوص اهل جاهليت بود و آيه شامل حال مطلق گناهكاران از عرب و غير عرب مىباشد .\r\nحِجارة * ( فَاتَّقُوا النَّارَ الَّتِي وَقُودُهَا النَّاسُ وَالْحِجارَةُ ) * بقره : 24 بپرهيزيد از آتشيكه هيزم آن مردم و سنگهاست . مراد از اين سنگها چيست ؟\r\nالميزان و المنار گفته‌اند مراد از حجارة بتهاست كه آنها را عبادت ميكردند بدليل * ( إِنَّكُمْ وَما تَعْبُدُونَ مِنْ دُونِ الله حَصَبُ جَهَنَّمَ ) * انبياء :\r\n98 شما و آنچه جز خدا ميپرستيد هيزم جهنّم هستيد . ديگران اين مطلب را محتمل دانسته‌اند .\r\nنا گفته نماند بقرينهء « الحجارة » بايد گفت كه مراد از « ما تعبدون » معبودات بىجان است و اين دو آيه در بارهء بتهاى جماد است و گرنه معبودهاى جاندار از قبيل گاو و غيره تقصيرى ندارند كه وارد آتش شوند مخصوصا كه آيه خطاب باهل جاهليت است و آنها مجسمه ها را مىپرستيدند .\r\nبا همهء اينها كلمهء * ( وَقُودُهَا النَّاسُ وَالْحِجارَةُ ) * بقره : 24 تحريم : 6 قابل دقّت است و شايد معناى ديگرى داشته باشد .\r\n* ( وَإِذْ قالُوا اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ أَوِ ائْتِنا بِعَذابٍ أَلِيمٍ ) * انفال : 32 باريدن سنگ از آسمان طبيعى است تيرهاى شهاب كه شبها مثل نوارهاى نورانى آشكار و ناپديد ميشوند همه سنگهاى آسمانى است كه در بالاى جوّ منفجر ميشوند و بسيارى از آنها كه بزرگاند گاهى به زمين ميافتند و اكنون تعدادى از\r\n","description":"","footnote":"","page_name":" 110 ","page_number":112},
  {"content":"\r\nاين سنگها در موزه ها نگهدارى مىشود از آيهء شريفه به نظر ميايد كه مردم آن روز از اين سنگها با خبر بوده‌اند . و گرنه نميگفت خدايا از آسمان بر ما سنگ بباران .\r\n\r\n\r\n\r\nحجز :\r\nمنع ( قاموس ) * ( وَجَعَلَ بَيْنَ الْبَحْرَيْنِ حاجِزاً ) * نمل :\r\n61 ميان دو دريا مانعى و حايلى قرار داد به « برزخ » رجوع شود * ( فَما مِنْكُمْ مِنْ أَحَدٍ عَنْه حاجِزِينَ ) * حاقّه : 47 از شما كسى از آن مانع نيست مراد از « احد » جمع است كه نكره در سياق نفى است لذا خبر آن ( حاجزين ) جمع آمده است .\r\nراغب حجز را منع بواسطهء حايل معنى كرده است قول او در دو آيهء فوق بهتر تطبيق مىشود .\r\n\r\n\r\n\r\nحَدَب :\r\nتپّه و محل مرتفع .\r\nدر صحاح گويد الحدب ما ارتفع من الارض * ( حَتَّى إِذا فُتِحَتْ يَأْجُوجُ وَمَأْجُوجُ وَهُمْ مِنْ كُلِّ حَدَبٍ يَنْسِلُونَ ) * انبياء : 96 تا چون يأجوج و مأجوج گشوده شوند و آنها از هر ارتفاعى شتابان آيند به « مأجوج » مراجعه شود .\r\nحدب الظهر بر آمدگى پشت آدمى است راغب گويد : جايز است كه حدب بمعنى تپّه از آن مأخوذ باشد .\r\n\r\n\r\n\r\nحدث :\r\nحدوث : بوجود آمدن ( مفردات ) كه قهرا توأم با تازه بودن است . حديث هر چيز تازه‌اى است خواه فعل باشد يا قول * ( يَوْمَئِذٍ تُحَدِّثُ أَخْبارَها ) * زلزله :\r\n4 آن روز اخبار خود را حكايت كند چون حكايت ، گفتار تازه است لذا « تحدّث » آمده است * ( لَعَلَّهُمْ يَتَّقُونَ أَوْ يُحْدِثُ لَهُمْ ذِكْراً ) * طه : 113 شايد پرهيز كنند يا براى آنها تذكرى بوجود آورد .\r\n* ( وَهَلْ أَتاكَ حَدِيثُ مُوسى ؟ ) * طه : 9 آيا حكايت موسى به تو رسيده است ؟ قرآن كريم نيز بدان علَّت حديث ناميده شده كه مطلب تازه و بوجود آمده است * ( فَبِأَيِّ حَدِيثٍ بَعْدَه يُؤْمِنُونَ ) * مرسلات : 50 * ( وَيُعَلِّمُكَ مِنْ تَأْوِيلِ الأَحادِيثِ ) *\r\n","description":"","footnote":"","page_name":" 111 ","page_number":113},
  {"content":"\r\nيوسف : 6 تأويل تازه ها را بر تو تعليم كند . * ( فَجَعَلْناهُمْ أَحادِيثَ ) * سباء : 19 داستان و عذاب آنها را تازه ها قرار داديم كه مردم به صورت عبرتها و خبرهاى تازه به يكديگر نقل ميكردند .\r\n\r\n\r\n\r\nحدّ :\r\nمرز . راغب گويد :\r\nواسطه ميان دو چيز كه از اختلاط آن دو جلوگيرى مىكند . * ( تِلْكَ حُدُودُ الله فَلا تَقْرَبُوها ) * بقره : 187 آنهاست مرزهاى خدا پس به آنها نزديك نشويد . مراد از حدود اللَّه احكام خداست اعمّ از محرّمات و واجبات كه بايد بمحرّمات نزديك نشد و از واجبات تجاوز نكرد * ( تِلْكَ حُدُودُ الله فَلا تَعْتَدُوها ) * بقره : 229 .\r\nاصل حدّ چنان كه طبرسى ذيل آيهء 63 توبه تصريح كرده و چنان كه از قاموس و صحاح بدست ميايد بمعنى منع ( و دفع ) است . على هذا مرز را از آن حدّ گويند كه ميان دو شىء واقع شده و مانع از اختلاط است . بتصريح راغب علت تسميهء حدّ زنا و حدّ خمر آنست كه مرتكب را از ارتكاب جديد باز ميدارد و نيز ديگران را از ارتكاب آن منع مىكند .\r\nمُحادّ * ( إِنَّ الَّذِينَ يُحَادُّونَ الله وَرَسُولَه كُبِتُوا كَما كُبِتَ الَّذِينَ مِنْ قَبْلِهِمْ ) * مجادله : 5 محادّه بمعنى دشمنى و مخالفت است زيرا حالتى عارض انسان مىشود كه از اطاعت خدا و رسول بازش ميدارد مثل كبر و غرور . يعنى آنان كه با خدا و رسول مخالفت ميكنند ذليل ميشوند چنان كه اسلافشان ذليل شدند .\r\n* ( وَأَنْزَلْنَا الْحَدِيدَ فِيه بَأْسٌ شَدِيدٌ وَمَنافِعُ لِلنَّاسِ حديد : 25 آهن را از آن حديد گويند كه منع و دفع كننده است ( صحاح ) و يا آلت منع است يعنى : آهن را نازل كرديم كه در آن صلابت شديد و منفعتها براى مردم هست .\r\nبه چشم تيز بين و دقيق از آن حديد گويند كه از مخفى شدن چيزها منع مىكند * ( فَبَصَرُكَ الْيَوْمَ حَدِيدٌ ) * ق : 22 چشم تو امروز تيز\r\n","description":"","footnote":"","page_name":" 112 ","page_number":114},
  {"content":"\r\nاست . ظاهرا به زبان گويا و سخن گو از آن حديد گفته‌اند كه از آدمى دفاع مىكند و از مغلوب شدن در گفتگو مانع مىشود در بارهء منافقان آمده * ( فَإِذا ذَهَبَ الْخَوْفُ سَلَقُوكُمْ بِأَلْسِنَةٍ حِدادٍ أَشِحَّةً عَلَى الْخَيْرِ ) * احزاب : 19 چون ترس برود با زبانهاى تيز بر شما تازند بجهة حرص بر مال .\r\n\r\n\r\n\r\nحدق :\r\nحديقه : باغ . حدائق :\r\nباغها . * ( فَأَنْبَتْنا بِه حَدائِقَ ذاتَ بَهْجَةٍ . . . ) * نمل : 60 با آن آب باغهاى بهجت آور رويانديم . اين كلمه در باغهاى آخرت و دنيا هر دو به كار رفته است مثل * ( إِنَّ لِلْمُتَّقِينَ مَفازاً حَدائِقَ وَأَعْناباً ) * نباء : 32 .\r\n\r\n\r\n\r\nحذر :\r\n( بر وزن فرس و علم ) پرهيز . راغب آن را احتراز از شىء مخوف گفته است . * ( يَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِما فِي قُلُوبِهِمْ ) * توبه : 64 منافقان بيم دارند از آنكه سوره‌اى نازل شود و به آنها از ما فى الضميرشان خبر دهد .\r\n* ( يَحْسَبُونَ كُلَّ صَيْحَةٍ عَلَيْهِمْ هُمُ الْعَدُوُّ فَاحْذَرْهُمْ ) * منافقون : 4 هر فرياد را بر عليه خود گمان ميكنند آنها دشمناند پس از آنها بپرهيز .\r\nبا مراجعه بموارد استعمال خواهيم ديد كه آن بمعنى ترس نيست بلكه بمعنى پرهيز و احتياط از خطر آينده است .\r\n* ( . . . وَلْيَأْخُذُوا حِذْرَهُمْ وَأَسْلِحَتَهُمْ . . . ) * نساء : 102 احتياط و اسلحهء خود را برگيرند معلوم است كه مراد از « حذر » غير از اسلحه است يعنى هم احتياط بدارند و هم اسلحه برگيرند . ذيل آيه ميگويد : اگر از باران و مرض در زحمت شدند اشكال ندارد كه سلاح خويش را بگذارند ولى احتياط بدارند .\r\nحاذِر * ( وَإِنَّا لَجَمِيعٌ حاذِرُونَ . . . ) * شعراء : 56 اين سخن اعلاميهء فرعون بر مردم است در قبال موسى و ياران او كه گفت : اينان عدّهء اندكى هستند . . . و ما همه در احتياطيم و آماده‌ايم و مراقب اوضاعيم .\r\n","description":"","footnote":"","page_name":" 113 ","page_number":115},
  {"content":"\r\n* ( وَيَخافُونَ عَذابَه إِنَّ عَذابَ رَبِّكَ كانَ مَحْذُوراً ) * اسراء : 57 از عذاب خدا ميترسند حقّا كه عذاب پروردگارت حذر كردنى است .\r\n\r\n\r\n\r\nحرب :\r\nجنگ . * ( فَإِنْ لَمْ تَفْعَلُوا فَأْذَنُوا بِحَرْبٍ مِنَ الله وَرَسُولِه . . . ) * بقره : 279 در اذن گذشت كه هر گاه « اذن » با باء متعدى شود بمعنى علم است معنى آيه اين است :\r\nيقين كنيد بجنگ با خدا و رسول .\r\n* ( إِنَّما جَزاءُ الَّذِينَ يُحارِبُونَ الله وَرَسُولَه وَيَسْعَوْنَ فِي الأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَأَرْجُلُهُمْ مِنْ خِلافٍ أَوْ يُنْفَوْا مِنَ الأَرْضِ . . . ) * مائده : 33 كسانى كه با خدا و رسول محاربه ميكنند و در زمين بفساد ميكوشند سزايشان فقط اين است كه كشته شوند و يا بردار شوند ، يا يكى از دستها و يكى از پاهايشان به عكس يكديگر بريده شود ، يا از آن سرزمين تبعيد شوند .\r\n[ محارب و حدّ او 
  ] محارب در مكتب اهل بيت عليه السّلام كسى است كه سلاح بدست گيرد و نا امنى ايجاد كند ( ياغى ) خواه در شهر باشد يا در خارج آن امام باقر و صادق عليهما السّلام فرموده‌اند :\r\nجزاء محارب به قدر استحقاق اوست پس اگر مرتكب قتل شده ، كشته مىشود و اگر قتل نفس كرده و مال هم گرفته است حدّ او كشتن و بر دار زدن است . و اگر مال مردم را گرفته و قتل نفس نكرده است جزايش بريدن يك دست و يكپاى است به عكس يكديگر . و اگر فقط راه را نا امن كرده سزايش تبعيد است . از آن شهر به شهر ديگر تبعيد مىشود تا توبه كند . ( مجمع البيان ) بقيّهء مطلب در « صلب » ديده شود .\r\n\r\n\r\n\r\nمِحراب\r\n* ( فَنادَتْه الْمَلائِكَةُ وَهُوَ قائِمٌ يُصَلِّي فِي الْمِحْرابِ ) * آل عمران : 39 ملائكه زكريّا را ندا كردند در حالى كه او در محراب ايستاده نماز ميخواند . محراب كه جمع آن محاريب است چهار بار در قرآن مجيد آمده است مجمع البيان گويد :\r\nمحراب جاى امام از مسجد است\r\n","description":"","footnote":"","page_name":" 114 ","page_number":116},
  {"content":"\r\nو اصل آن بمعنى بهترين محلّ مجلس است به مسجد نيز محراب گويند .\r\nگفته‌اند اصل آن از حرب است زيرا كه در آنجا با شيطان محاربه مىشود .\r\nراغب در ضمن چند وجه در اين باره گويد : محراب مسجد را از آن محراب گويند كه محل جنگ با شيطان و هواى نفس است .\r\nبه نظر نگارنده مراد از محراب در آيات شريفه تمام مسجد است نه فقط محراب آن و علَّت اين تسميه همان جنگ با شيطان و نفس است در هر مسجد و غير آن كه نماز خوانده شد آنمحل جاى جنگ با نفس و شيطان و كفر است . داعى نداريم كه بمحراب مسجد اختصاص بدهيم اللَّهم آنكه معنى محراب در اصل بمعنى صدر مجلس باشد نه مأخوذ از حرب . ظهور آيات * ( كُلَّما دَخَلَ عَلَيْها زَكَرِيَّا الْمِحْرابَ ) * - . . . * ( فَنادَتْه الْمَلائِكَةُ وَهُوَ قائِمٌ يُصَلِّي فِي الْمِحْرابِ ) * آل عمران : 37 - 39 * ( فَخَرَجَ عَلى قَوْمِه مِنَ الْمِحْرابِ ) * مريم : 11 * ( إِذْ تَسَوَّرُوا الْمِحْرابَ ) * ص : 21 همه در مسجد است نه فقط محراب آن يعنى در معبد بر او وارد شد ، در معبد نماز ميخواند از معبد خارج شد ، و از ديوار معبد بالا رفتند .\r\n* ( يَعْمَلُونَ لَه ما يَشاءُ مِنْ مَحارِيبَ وَتَماثِيلَ . . . سباء 13 محاريب را مجمع البيان خانه هاى شريعت و بقولى قصرها و مساجد كه در آنها عبادت ميشد گفته است . ايضا از شاعرى در وصف محبوبه اش نقل مىكند .\r\nربّه محراب اذا جئتها لم القها او ارتقى سلَّما او صاحب كاخى بلند است چون بيايم ملاقاتش نكنم مگر آنكه با نردبان نزد او بالا روم .\r\nاحتمال مىدهم : كاخ را از آنجهت محراب گفته‌اند كه شخص در آن محفوظ و مصون مىشود چنان كه جنگ به او مصونيّت ميدهد . مراد از محاريب در آيهء شريفه معابد و\r\n","description":"","footnote":"","page_name":" 115 ","page_number":117},
  {"content":"\r\nيا كاخها است .\r\n\r\n\r\n\r\nحرث :\r\nكاشتن و كشت ( اقرب الموارد ) * ( أَ فَرَأَيْتُمْ ما تَحْرُثُونَ أَ أَنْتُمْ تَزْرَعُونَه أَمْ نَحْنُ الزَّارِعُونَ ) * واقعه : 63 به من بگوئيد دانه ايكه ميكاريد آيا شما آن را ميرويانيد يا ما روياننده‌ايم ؟\r\n* ( سَعى فِي الأَرْضِ لِيُفْسِدَ فِيها وَيُهْلِكَ الْحَرْثَ وَالنَّسْلَ . . . ) * بقره :\r\n205 در زمين تلاش مىكند تا در آن فساد كند و نسل و كشت را تباه سازد « الحرث » در آيهء شريفه اسم است نه مصدر .\r\n* ( نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ وَقَدِّمُوا لأَنْفُسِكُمْ ) * بقره : 223 زنان شما كشت شمااند هر كجا يا در هر زمان كه خواستيد بكشت خود در آئيد و براى خود پيش انديشى كنيد . تفصيل بحث اين آيه را در كلمهء « انّى » مطالعه كنيد .\r\n* ( مَنْ كانَ يُرِيدُ حَرْثَ الآخِرَةِ نَزِدْ لَه فِي حَرْثِه وَمَنْ كانَ يُرِيدُ حَرْثَ الدُّنْيا نُؤْتِه مِنْها . . . ) * شورى : 20 هر كه كشت آخرت را بخواهد كشت او را زياد ميكنيم و هر كه كشت دنيا را بخواهد از آن به او ميدهيم .\r\nتعبير اين آيه بالاترين تعبيرهاست اعماليكه براى دنيا و آخرت انجام داده مىشود همه كشتاند و در دنيا و آخرت نتيجه دارند . از رسول اكرم صلَّى اللَّه عليه و آله و سلَّم روايت شده : « الدّنيا مزرعة الآخرة » دنيا كشتزار آخرت است ( تجسّم عمل از مجموعهء ورّام ص 183 ) آرى دنيا مزرعه است اعمال آدمى به شكل تخمها در آن كاشته مىشود روئيدن و بار دادن در آخرت است .\r\n\r\n\r\n\r\nحرج :\r\nتنگى . ( صحاح ، مجمع ) راغب گويد : اصل آن محل جمع شدن شىء است و از آن تنگى به نظر آمده لذا بتنگى و گناه حرج گفته‌اند .\r\n* ( ما يُرِيدُ الله لِيَجْعَلَ عَلَيْكُمْ مِنْ حَرَجٍ . . . ) * مائده : 6 خدا نميخواهد براى شما تنگى و زحمت پديد كند .\r\n* ( كِتابٌ أُنْزِلَ إِلَيْكَ فَلا يَكُنْ فِي صَدْرِكَ حَرَجٌ مِنْه ) * اعراف : 2 اين كتابى\r\n","description":"","footnote":"","page_name":" 116 ","page_number":118},
  {"content":"\r\nاست كه بر تو نازل شده در سينه ات از آن تنگى نباشد . گاهى آن را گناه معنى كرده‌اند نظير اين آيه * ( لَيْسَ عَلَى الضُّعَفاءِ وَلا عَلَى الْمَرْضى وَلا عَلَى الَّذِينَ لا يَجِدُونَ ما يُنْفِقُونَ حَرَجٌ إِذا نَصَحُوا لِلَّه وَرَسُولِه ) * توبه : 91 آيه در بارهء جهاد است كه ضعيفان و مريضان و ناداران از آن معافاند در صورتى كه به خدا و رسول نيكخواه باشند . ولى بهتر است « حرج » را تنگى معنى كنيم يعنى بر اينان تنگى نيست و نميگوئيم حتما بايد جهاد كنند ولى به خدا و رسول خير خواه باشند . همچنين است آيهء 17 سورهء فتح .\r\n* ( وَمَنْ يُرِدْ ، أَنْ يُضِلَّه يَجْعَلْ صَدْرَه ضَيِّقاً حَرَجاً كَأَنَّما يَصَّعَّدُ فِي السَّماءِ ) * انعام : 125 حرج در اينجا اسم است به معناى تنگ و آن * ( « ضَيِّقاً » ) * را تأكيد مىكند يعنى سخت تنگ و تنگ تنگ . ذيل آيه اين مطلب را روشن مىكند زيرا اگر كسى را به هوا بالا ببريم در اثر كم شدن و تمام شدن اكسيژن سينه اش شديدا تنگ شده و بخفقان خواهد افتاد . معنى آيه چنين مىشود : هر كه را خدا بخواهد اضلال كند سينه اش را كاملا تنگ ميگرداند گوئى بشدّت در آسمان بالا ميرود بعضى از بزرگان « حرج » را از * ( « ضَيِّقاً » ) * جدا كرده و گويد : * ( حَرَجاً كَأَنَّما يَصَّعَّدُ فِي السَّماءِ ) * بيان و تفسير * ( « ضَيِّقاً » ) * است . بنظرم اين احتمال چندان قوى نيست و * ( كَأَنَّما يَصَّعَّدُ ) * به تنهائى مشبّه به كلام سابق است .\r\n* ( لَيْسَ عَلَى الأَعْمى حَرَجٌ وَلا عَلَى الأَعْرَجِ حَرَجٌ وَلا عَلَى الْمَرِيضِ حَرَجٌ وَلا عَلى أَنْفُسِكُمْ أَنْ تَأْكُلُوا مِنْ بُيُوتِكُمْ أَوْ بُيُوتِ آبائِكُمْ أَوْ بُيُوتِ أُمَّهاتِكُمْ أَوْ بُيُوتِ إِخْوانِكُمْ . . . ) * نور : 61 در الميزان فرموده : ظاهر آيه در بارهء جعل حقى براى مؤمنان است كه مىتوانند از خانه هاى نزديكان خود و رفيقان خود و از خانه هاى ديگر كه اطمينان دارند به مقدار حاجت بخورند . . . و ذكر كور و لنگ و مريض براى آنست كه\r\n","description":"","footnote":"","page_name":" 117 ","page_number":119},
  {"content":"\r\nقدرت بر كسب ندارند و گرنه فرقى ميان آنها و غير آنها نيست .\r\n\r\n\r\n\r\nحرد :\r\n( بر وزن فلس ) منع * ( وَغَدَوْا عَلى حَرْدٍ قادِرِينَ ) * قلم : 25 صبح برون شدند در حالى كه فقط بمنع مستمند قادر بودند . در مجمع گويد : حرد بمعنى منع است گويند :\r\nحاردت الناقة يعنى شتر شير خود را منع كرد . حرد را قصد هم گفته‌اند يعنى در حالى كه فقط به قصد باغ و رفتن قادر بودند . اين كلمه تنها يك بار در كلام الله آمده است .\r\n\r\n\r\n\r\nحرّ :\r\nآزاد . خلاف برده * ( الْحُرُّ بِالْحُرِّ وَالْعَبْدُ بِالْعَبْدِ وَالأُنْثى بِالأُنْثى . . . ) * بقره : 178 آزاد به آزاد ، بنده به بنده ، زن بزن .\r\nتحرير بمعنى آزاد كردن است مثل * ( وَمَنْ قَتَلَ مُؤْمِناً خَطَأً فَتَحْرِيرُ رَقَبَةٍ مُؤْمِنَةٍ . . . ) * نساء 92 هر كه مؤمنى را از روى اشتباه بكشد بر اوست آزاد كردن يك بندهء مؤمن .\r\n* ( رَبِّ إِنِّي نَذَرْتُ لَكَ ما فِي بَطْنِي مُحَرَّراً . . . ) * آل عمران : 35 پروردگارا آنچه در شكم من است نذر تو كردم آزاد از هر قيود ، مراد آنست كه از هر قيد آزاد است و فقط براى خدمت و عبادت توست و هيچ كارى و عملى نسبت بخودم از وى نميخواهم .\r\n\r\n\r\n\r\nحَرّ :\r\n( بفتح اوّل ) حرارت * ( وَقالُوا لا تَنْفِرُوا فِي الْحَرِّ قُلْ نارُ جَهَنَّمَ أَشَدُّ حَرًّا . . . ) * توبه 81 گفتند در هواى گرم كوچ نكنيد بگو آتش جهنّم سخت گرمتر است .\r\nحرور : باد گرم ( مفردات و مجمع ) * ( وَما يَسْتَوِي الأَعْمى وَالْبَصِيرُ وَلَا الظُّلُماتُ وَلَا النُّورُ وَلَا الظِّلُّ وَلَا الْحَرُورُ ) * فاطر : 21 كور و بينا و ظلمات و نور و سايه و باد گرم يكسان نيستند . حرور را حرارت آفتاب نيز گفته‌اند .\r\n\r\n\r\n\r\nحرير :\r\nلباس نازك ( مفردات ) ابريشم خالص ( مجمع ) * ( يُحَلَّوْنَ فِيها مِنْ أَساوِرَ مِنْ ذَهَبٍ وَلُؤْلُؤاً وَلِباسُهُمْ فِيها حَرِيرٌ . ) * حج : 23 در آنجا با دستبندها از طلاى مخصوص و مرواريد مخصوص مزيّن شوند و لباسشان در آنجا حرير بخصوصى\r\n","description":"","footnote":"","page_name":" 118 ","page_number":120},
  {"content":"\r\nاست .\r\nكلمهء حرير سه بار در قرآن مجيد و هر سه نكره آمده است حج : 23 - فاطر : 33 - انسان : 12 لذا حرير معمولى نيست بلكه حريرى بخصوص است و به نظر ميايد مراد از آن لباس نازك و نرم است چنان كه راغب گفته نه ابريشم كه از كرم ابريشم بدست ميايد .\r\n\r\n\r\n\r\nحرس :\r\n( بر وزن فرس ) نگهبانها ، محافظها . مفرد آن حارس است * ( وَأَنَّا لَمَسْنَا السَّماءَ فَوَجَدْناها مُلِئَتْ حَرَساً شَدِيداً وَشُهُباً ) * جنّ : 8 اين سخن از قول جنّ است كه قبلا ميتوانستند به آسمان بالا بروند ، ولى از وقت ولادت يا بعثت حضرت رسول صلَّى اللَّه عليه و آله و سلَّم از آن ممنوع شدند يعنى : ما آسمانرا جستجو كرديم ، ديديم با نگهبانان و شهابها پر شده است .\r\nاين كلمه فقط يك بار در قرآن هست .\r\n\r\n\r\n\r\nحرص :\r\nعلاقهء شديد .\r\n( مفردات ) * ( عَزِيزٌ عَلَيْه ما عَنِتُّمْ حَرِيصٌ عَلَيْكُمْ . . . ) * توبه : 128 رنج بردنتان بر او سخت است و بر شما شديدا علاقمند است * ( وَلَنْ تَسْتَطِيعُوا أَنْ تَعْدِلُوا بَيْنَ النِّساءِ وَلَوْ حَرَصْتُمْ ) * نساء : 129 هرگز نميتوانيد ميان زنان عدالت كنيد هر چند بشدت بخواهيد . در تفسير عياشى از هشام بن سالم از امام صادق عليه السلام نقل است كه فرمود : آن در محبّت است يعنى نميتوانيد زنان را يكسان دوست بداريد و اين طبيعى است انسان نميتواند به دو زن مثلا يك اندازه محبت داشته باشد .\r\nذيل آيه نيز آن را تأييد مىكند و ميگويد :\r\nپس از يكى به تمام معنى ميل نكنيد تا او را بلا تكليف بگذاريد .\r\nو اگر مراد علت ظاهرى و شرعى باشد نتيجه اش اين مىشود كه بيشتر از يك زن گرفتن جايز نيست زيرا آيهء 3 همان سوره ميگويد : * ( فَإِنْ خِفْتُمْ أَلَّا تَعْدِلُوا فَواحِدَةً ) * حال آنكه صدر آيه تا چهار زن را مجاز ميداند * ( مَثْنى وَثُلاثَ وَرُباعَ ) * .\r\n","description":"","footnote":"","page_name":" 119 ","page_number":121},
  {"content":"\r\nحرص به دنيا از صفات مذموم و سبب هلاكت است و اخبار در بارهء آن فراوان مىباشد .\r\n\r\n\r\n\r\nحرض :\r\n( بر وزن فرس ) بىفايده . ( مفردات ) صحاح آن را فاسد گفته است : « رجل حرض اى فاسد مريض فى ثيابه » و از ابو عبيده نقل كرده : حرض آنكسى است كه اندوه يا عشق او را ذوب و فانى كرده است * ( تَا لله تَفْتَؤُا تَذْكُرُ يُوسُفَ حَتَّى تَكُونَ حَرَضاً أَوْ تَكُونَ مِنَ الْهالِكِينَ ) * يوسف : 85 به خدا آنقدر يوسف را ياد ميكنى تا از كار افتاده شوى يا بميرى .\r\nتحريض * ( يا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتالِ ) * انفال : 65 تحريض بمعنى برانگيختن و ترغيب است راغب گويد : گويا آن در اصل از بين بردن حرض است در اقرب گويد : « حرّض فلانا : ازال عنه الحرض » معنى آيه : اى پيغمبر مؤمنان را بر جهاد ترغيب كن .\r\n\r\n\r\n\r\nحرف :\r\nطرف . حرف هر چيز طرف آنست ( صحاح - قاموس - مفردات ) مثل حرف شمشير ، حرف كشتى ، حرف كوه ، * ( وَمِنَ النَّاسِ مَنْ يَعْبُدُ الله عَلى حَرْفٍ فَإِنْ أَصابَه خَيْرٌ اطْمَأَنَّ بِه وَإِنْ أَصابَتْه فِتْنَةٌ انْقَلَبَ عَلى وَجْهِه . . . ) * حجّ :\r\n11 بعضى از مردم خدا را بر طرفى عبادت مىكند اگر خيرى به او رسيد به آن خاطر جمع مىشود و اگر امتحانى پيش آيد روى بگرداند . يعنى اين شخص در وسط و حقيقت بندگى نيست و در گوشهء آن قرار گرفته لذا با خيرى مطمئن و با امتحانى رو گردان مىشود * ( « فَإِنْ أَصابَه » ) * « حرف » را تفسير مىكند .\r\nمتحرّف كسى است كه بيك جانب ميل مىكند . مثل * ( وَمَنْ يُوَلِّهِمْ يَوْمَئِذٍ دُبُرَه إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ الله ) * انفال : 16 آيه در خصوص حرمت فرار از جنگ است مگر كسى كه براى جنگ بمحلَّى و جانبى ميل كند و يا خود را بكنار دستهء ديگر از مجاهدين برساند كه اين عقب نشينى فرار نيست بلكه يافتن\r\n","description":"","footnote":"","page_name":" 120 ","page_number":122},
  {"content":"\r\nموضع محكم و يا لاحق شدن بدستهء ديگر است . يعنى : هر كه آن روز پشت بدشمنان كند با غضب خدا هم قرين شده مگر آنكه پشت كردن براى موضع گرفتن در ناحيه‌اى و لاحق شدن به ديگران باشد .\r\nتحريف شىء : بيك طرف بردن آنست مثل * ( مِنَ الَّذِينَ هادُوا يُحَرِّفُونَ الْكَلِمَ عَنْ مَواضِعِه . . . ) * نساء : 46 * ( وَقَدْ كانَ فَرِيقٌ مِنْهُمْ يَسْمَعُونَ كَلامَ الله ثُمَّ يُحَرِّفُونَه مِنْ بَعْدِ ما عَقَلُوه . . . ) * بقره : 75 .\r\nراغب گويد : تحريف كلام آنست كه آن را در گوشه‌اى از احتمال قرار بدهى كه بتوان به دو وجه حمل كرد . على هذا معنى آن محتمل كردن كلام صريح است * ( « مِنْ بَعْدِ ما عَقَلُوه » ) * هم قرينهء آنست يعنى پس از آنكه مراد از آنكلام را دانستند آن را از معناى صريح منحرف ميكردند مثلا ميگفتند : مراد از اين جمله خاتم پيغمبران نيست بلكه جبرئيل است ظاهرا از * ( يُحَرِّفُونَ الْكَلِمَ عَنْ مَواضِعِه ) * همين معنى مراد است و يا جاى كلمه ها را عوض كرده و طور ديگر جابجا ميكردند ، شايد هر دو تحريف را انجام ميداده‌اند .\r\n\r\n\r\n\r\nحرق :\r\nسوزاندن . ثلاثى آن مثل باب افعال و تفصيل متعدّى است ( اقرب ) * ( فَأَصابَها إِعْصارٌ فِيه نارٌ فَاحْتَرَقَتْ ) * بقره : 266 به آن فشردگيى كه در آن آتش بود رسيد پس بسوخت . اين آيه آتش سوزى جنگلها را روشن مىكند و در ( ع ص ر ) مطالعه شود * ( قالُوا حَرِّقُوه وَانْصُرُوا آلِهَتَكُمْ ) * انبياء : 68 گفتند او را بسوزانيد و خدايانتان را يارى دهيد .\r\nصحاح گويد : احراق و تحريق دلالت بر شدّت دارند .\r\nحريق * ( وَنَقُولُ ذُوقُوا عَذابَ الْحَرِيقِ ) * آل عمران : 181 « حريق » پنج بار در قرآن تكرار شده است مجمع - البيان آن را آتش معنى كرده و هم بمعنى محرق گفته است يعنى سوزان . نا گفته نماند حريق در آيات قرآن بمعنى فاعل است و اگر آن را آتش معنى كنيم در واقع تسميه\r\n","description":"","footnote":"","page_name":" 121 ","page_number":123},
  {"content":"\r\nبصفت است زيرا سوزاندن صفت آتش است معنى آيه چنين مىشود :\r\nميگوئيم بچشيد عذاب سوزان يا عذاب آتش را .\r\n\r\n\r\n\r\nحرك :\r\nحركت : ضدّ سكون . و آن انتقال جسم است از مكانى بمكانى و گاهى باستحاله نيز گفته مىشود خواه در زيادت اجزاء باشد يا در نقصان آن ( مفردات ) مثل رسيدن سيب و پوسيدن آن * ( لا تُحَرِّكْ بِه لِسانَكَ لِتَعْجَلَ بِه إِنَّ عَلَيْنا جَمْعَه وَقُرْآنَه فَإِذا قَرَأْناه فَاتَّبِعْ قُرْآنَه ) * قيامت : 16 زبان خويش بتلاوت قرآن مجنبان تا به آن عجله كنى كه جمع كردن و فراهم آوردن آن بعهدهء ماست و چون آن را بخوانيم قرائت آن را تبعيّت كن .\r\nدر سورهء طه آيهء 114 هست * ( وَلا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُه وَقُلْ رَبِّ زِدْنِي عِلْماً ) * در خواندن قرآن پيش از آنكه وحى آن تمام شود شتاب نكن و بگو پروردگارا مرا دانش افزاى .\r\nمجمع البيان گويد : عجله آن است كه كار را پيش از وقت بخواهيم و سرعت آنست كه در اوّل آن انجام دهيم .\r\nدر الميزان هست : اين آيه مؤيد آنست كه در روايات آمده قرآن علاوه از نزول تدريجى يك نزول دفعى دارد كه بآنحضرت يك جا نازل شده است و پيش از نزول تدريجى علم مختصرى به آن داشت و از عجله در آن پيش از نزول تدريجى نهى شده است ( نقل بمعنى ) بقيّهء مطلب در ( ن ز ل ) ديده شود اين لفظ فقط يك بار در قرآن آمده است .\r\n\r\n\r\n\r\nحرام :\r\nممنوع . ( مفردات ) ضدّ حلال ( صحاح - اقرب ) * ( وَلا تَقُولُوا ) * . . . * ( هذا حَلالٌ وَهذا حَرامٌ ) * نحل : 116 نگوئيد اين حلال و اين ممنوع است .\r\nحرام گاهى حرام تكليفى است مثل * ( وَأَحَلَّ الله الْبَيْعَ وَحَرَّمَ الرِّبا ) * بقره : 275 * ( إِنَّما حَرَّمَ عَلَيْكُمُ الْمَيْتَةَ وَالدَّمَ وَلَحْمَ الْخِنْزِيرِ ) * بقره :\r\n173 .\r\n","description":"","footnote":"","page_name":" 122 ","page_number":124},
  {"content":"\r\nگاهى بطريق باز داشتن قهرى و اجبارى است نحو * ( إِنَّه مَنْ يُشْرِكْ بِالله فَقَدْ حَرَّمَ الله عَلَيْه الْجَنَّةَ ) * مائده : 72 * ( قالُوا إِنَّ الله حَرَّمَهُما عَلَى الْكافِرِينَ ) * اعراف : 50 * ( قالَ فَإِنَّها مُحَرَّمَةٌ عَلَيْهِمْ أَرْبَعِينَ سَنَةً ) * مائده : 26 اين تحريم بطريق منع اجبارى است كه خدا جلوشان را گرفته است مىشود گفت كه تحريم طبيعى است همانطور كه شخص تعليم نديده از هدايت هواپيما ممنوع است همچنين مشرك از رفتن به بهشت طبيعتا ممنوع است گر چه راه بهشت باز باشد زيرا او توانائى رفتن ندارد پس حرام در اين گونه آيات بمعنى غير مقدور است .\r\nگاهى بتسخير و اعمال قدرت خداست مثل * ( وَحَرَّمْنا عَلَيْه الْمَراضِعَ مِنْ قَبْلُ . . . ) * قصص : 12 زنان شير ده را بر او قبلا حرام كرديم ، اينكه موسى پستان هيچ زن شير ده را نگرفت فقط خواست خدا بود تا بالاخره بمادرش برگردد .\r\nگاهى تحريم طبيعى و مقتضاى طبيعت است كه خدا چنان قرار داده است مثل * ( وَحَرامٌ عَلى قَرْيَةٍ أَهْلَكْناها أَنَّهُمْ لا يَرْجِعُونَ ) * انبياء :\r\n95 بر قريه ايكه هلاك كرده‌ايم برگشتن به دنيا ، حرام و نا مقدور است ، آنها بر نميگردند .\r\n\r\n\r\n\r\nحَرَم\r\nحرم مكَّه را از آن حرم گويند كه بعضى چيزها در آن تحريم شده بخلاف ساير مواضع ، همچنين است ماه حرام ( مفردات ) مثل * ( أَ وَلَمْ نُمَكِّنْ لَهُمْ حَرَماً آمِناً يُجْبى إِلَيْه ثَمَراتُ كُلِّ شَيْءٍ ) * قصص : 57 آيا جا نداديم آنها را در حرم امنى كه ميوه هاى هر چيز به آنجا جمع مىشود .\r\nدر اقرب الموارد گويد : حرمت چيزيست كه هتك آن حلال و جايز نيست ( احترام ) .\r\nالمسجد الحرام - البيت الحرام - الشهر الحرام ، همه از اين باب اند يعنى اينها محترماند و حدودى دارند و چيزهائى در آنها حرام شده كه در غير آنها حرام نيست . حُرُم ( بر وزن شتر ) جمع حرام است\r\n","description":"","footnote":"","page_name":" 123 ","page_number":125},
  {"content":"\r\nگويند : رجل حرام و قوم حرام ( مجمع البيان ) مثل * ( لا تَقْتُلُوا الصَّيْدَ وَأَنْتُمْ حُرُمٌ ) * مائده 95 شكار را نكشيد آنگاه كه در حال احرام هستيد . شخص در حال احرام را حرام و محرم گويند كه از چيزهائى ( محرّمات احرام ) ممنوع است .\r\n* ( إِنَّ عِدَّةَ الشُّهُورِ عِنْدَ الله اثْنا عَشَرَ شَهْراً فِي كِتابِ الله يَوْمَ خَلَقَ السَّماواتِ وَالأَرْضَ مِنْها أَرْبَعَةٌ حُرُمٌ ذلِكَ الدِّينُ الْقَيِّمُ . . . ) * توبه : 36 ماه‌هاى حرام عبارتاند از ذو القعدة الحرام ، ذو الحجة الحرام ، محرّم الحرام و رجب . سه تاى اوّلى پشت سرهماند و چهارمى تنها و ما بين جمادى الثانى و شعبان است . حكم چهار ماه مزبور حرمت جنگ در آنهاست * ( يَسْئَلُونَكَ عَنِ الشَّهْرِ الْحَرامِ قِتالٍ فِيه قُلْ قِتالٌ فِيه كَبِيرٌ ) * بقره :\r\n217 و اگر يكطرف احترام آنها را مراعات نكرد و ابتدا بجنگ نمود مراعات احترام آن بر طرف ديگر لازم نيست چنان كه بعدا خواهد آمد .\r\nذيل آيه چنين است * ( فَلا تَظْلِمُوا فِيهِنَّ أَنْفُسَكُمْ ) * از اين جمله فهميده مىشود كه معصيت در اين چهار ماه گناهش بيشتر است در الميزان ميگويد : خداوند اين چهار ماه را حرام كرد تا مردم از جنگ دست بكشند و امن دائر شود و مردم بسوى طاعت خدا روند احترام اين چهار ماه از شريعت ابراهيم عليه السّلام بود و عرب آنها را حتى در بت - پرستى محترم مىشمردند . * ( ذلِكَ الدِّينُ الْقَيِّمُ ) * اشاره بدان است كه اين تحريم دين قائم بمصالح بندگان است ( باختصار ) .\r\nدر آيهء * ( فَإِذَا انْسَلَخَ الأَشْهُرُ الْحُرُمُ فَاقْتُلُوا الْمُشْرِكِينَ حَيْثُ وَجَدْتُمُوهُمْ . . . ) * توبه : 5 بعضىها گفته‌اند : مراد از ماه‌هاى حرام چهار ماه مشهور است ، ولى سياق آيات نشان ميدهد كه مراد از آنها چهار ماه مهلت است كه در آيهء 2 اين سوره ذكر شده * ( فَسِيحُوا فِي الأَرْضِ أَرْبَعَةَ أَشْهُرٍ ) * نه ماه‌هاى حرام و اين چهار ماه ، حرام خوانده شده كه\r\n","description":"","footnote":"","page_name":" 124 ","page_number":126},
  {"content":"\r\nمزاحمت بر مشركان در آنها حرام بود . ميدانيم كه اعلام سورهء برائت توسط امير المؤمنين عليه السّلام در روز دهم ذو الحجّهء سال نهم هجرت بود على هذا اشهر حرم با ماه‌هاى مهلت تطبيق مىشود و در اين صورت الف و لام ( الاشهر الحرم ) براى عهد ذكرى است و بآيهء دوّم راجع است چنان كه الميزان گفته .\r\n* ( الشَّهْرُ الْحَرامُ بِالشَّهْرِ الْحَرامِ وَالْحُرُماتُ قِصاصٌ فَمَنِ اعْتَدى عَلَيْكُمْ فَاعْتَدُوا عَلَيْه بِمِثْلِ مَا اعْتَدى عَلَيْكُمْ . . . بقره : 194 ماه حرام در مقابل ماه حرام است و شكستن حرمتها را قصاصى هست هر كه بشما تعدّى كرد به او تعدّى كنيد همانطور كه بشما تعدّى كرده .\r\nاين آيه حكايت از آن دارد كه اگر كسى احترام ماه حرام را بشكند و جنگ را شروع نمايد مراعات احترام آن بر طرف ديگر لازم نيست * ( وَالْحُرُماتُ قِصاصٌ ) * بطور عمومى مىرساند كه اگر كسى حرمت كسى را از بين ببرد و مراعات نكند ، طرف در مقابله به مثل حق دارد ، روشنتر از آن جملهء * ( فَمَنِ اعْتَدى عَلَيْكُمْ فَاعْتَدُوا عَلَيْه بِمِثْلِ مَا اعْتَدى عَلَيْكُمْ ) * است كه در افادهء مطلب ابهامى ندارد .\r\n* ( ذلِكَ وَمَنْ يُعَظِّمْ حُرُماتِ الله فَهُوَ خَيْرٌ لَه عِنْدَ رَبِّه حجّ : 30 آنست مطلب و هر كه محترمهاى خدا را تعظيم كند و بزرگ دارد آن براى او نزد پروردگارش خير است .\r\nبقرينهء آيات سابق روشن مىشود كه مراد از « حرمات » حج ، مسجد الحرام ، كعبه و غيره آنها است كه بزرگداشتن آنها سبب خير است .\r\nو مىشود گفت : كه « حرمات » اعمّ از اينهاست و خداوند بعد از شمردن قسمتى از آنها بطور كلى ميفرمايد : تعظيم مطلق حرمات بر آدمى خير و مفيد است .\r\nمحروم * ( وَفِي أَمْوالِهِمْ حَقٌّ لِلسَّائِلِ وَالْمَحْرُومِ ) * ذاريات : 19 محروم بمعنى ممنوع است يعنى كسى كه از روزى و در آمد كافى ممنوع است و مقابله با سائل نشان ميدهد كه او\r\n","description":"","footnote":"","page_name":" 125 ","page_number":127},
  {"content":"\r\nدر عين حال كه فقير است از كسى سئوال نميكند و اظهار حاجت نمىنمايد * ( تَعْرِفُهُمْ بِسِيماهُمْ ) * بقره : 273 با علامتشان آنها را ميشناسى .\r\n\r\n\r\n\r\nحرى :\r\n* ( فَمَنْ أَسْلَمَ فَأُولئِكَ تَحَرَّوْا رَشَداً ) * جنّ : 14 در مجمع گويد : اصل تحرّى بمعنى طلب شىء و قصد آنست معنى آيه : پس هر كه اسلام آورد آنها قصد نجات كرده‌اند در اقرب الموارد هست :\r\n« تحرّى الامر : قصده و منه فى القرآن * ( « فَأُولئِكَ تَحَرَّوْا رَشَداً » ) * .\r\n\r\n\r\n\r\nحزب :\r\nدسته . ( صحاح ) موارد استعمال آن در قرآن مجيد نشان ميدهد كه وحدت عقيده و هدف در آن ملحوظ است و گرنه هر دسته و جماعت را حزب نگويند * ( أَلا إِنَّ حِزْبَ الله هُمُ الْمُفْلِحُونَ ) * مجادله : 22 پيداست كه حزب اللَّه و انصار خدا در صورتى است كه داراى هدف واحد و ايمان واحد باشند .\r\nحزب الشيطان كسانىاند كه از اغواهاى شيطان تبعيت ميكنند * ( أَلا إِنَّ حِزْبَ الشَّيْطانِ هُمُ الْخاسِرُونَ ) * مجادله : 19 احزاب جمع حزب بمعنى دسته هاست * ( وَمَنْ يَكْفُرْ بِه مِنَ الأَحْزابِ فَالنَّارُ مَوْعِدُه ) * هود :\r\n17 جنگ احزاب از آنجهت به اين نام ناميده شد كه دسته هاى قريش ، غطفان ، اسد ، و يهود در جنگ با رسول خدا صلَّى اللَّه عليه و آله و سلَّم هم كلام شدند و بمدينه لشگر كشيدند ( مجمع البيان ) علت تسميهء سورهء احزاب نيز همان است * ( وَلَمَّا رَأَ الْمُؤْمِنُونَ الأَحْزابَ قالُوا هذا ما وَعَدَنَا الله وَرَسُولُه ) * احزاب : 22 .\r\n« احزاب » يازده مرتبه در قرآن مبين آمده و همه در مقام ذمّ است و مراد از آنها دسته هاى اهل كتاب و مشركين و تكذيب كنندگان پيامبران است .\r\n\r\n\r\n\r\nحزن :\r\nاندوه . غصه ( قاموس ، صحاح ) * ( وَابْيَضَّتْ عَيْناه مِنَ الْحُزْنِ . . . ) * يوسف : 84 چشمانش از غصّه سفيد ( نابينا ) گرديد .\r\n* ( قالَ إِنَّما أَشْكُوا بَثِّي وَحُزْنِي إِلَى الله ) * يوسف : 86 در ( ب ث ث ) گذشت كه مراد از بثّ ، اندوهى است\r\n","description":"","footnote":"","page_name":" 126 ","page_number":128},
  {"content":"\r\nكه شخص قادر بكتمان آن نيست و آن را اظهار مىكند معنى آيه :\r\nمن اندوه و غصّهء خود را فقط به خدا شكايت ميكنم .\r\nحَزَن ( بر وزن فرس ) مانند حزن بمعنى اندوه است ( مجمع ) راغب نيز هر دو را بيك معنى گفته است * ( وَقالُوا الْحَمْدُ لِلَّه الَّذِي أَذْهَبَ عَنَّا الْحَزَنَ ) * فاطر : 34 .\r\n* ( فَالْتَقَطَه آلُ فِرْعَوْنَ لِيَكُونَ لَهُمْ عَدُوًّا وَحَزَناً ) * قصص : 8 لام در « ليكون » براى عاقبت است چنان كه مجمع گفته و مراد از حزن سبب حزن است و آن از باب مبالغه است ( الميزان ) معنى آيه : آل فرعون او را از آب گرفتند و عاقبت اين كار آن بود كه موسى براى آنها دشمن و باعث اندوه باشد .\r\nنا گفته نماند اصل حزن بمعنى سختى زمين يا زمين سخت است و چون اندوه يك نوع گرفتگى و خشونت قلب است لذا به آن حزن گفته‌اند ( مجمع ذيل آيهء 92 توبه ) و در نهج البلاغه خطبهء 1 هست « ثمّ جمع سبحانه من حزن الارض و سهلها . . . » يعنى خدا از سخت و نرم زمين خاكى گرد آورد .\r\n\r\n\r\n\r\nحسب :\r\nحساب بمعنى شمردن است ( قاموس ) راغب آن را استعمال عدد گفته * ( وَلِتَعْلَمُوا عَدَدَ السِّنِينَ وَالْحِسابَ . . . ) * اسراء : 12 تا عدد سالها و حساب را بدانيد حسيب و حاسب : حسابگر . * ( وَكَفى بِالله حَسِيباً ) * نساء : 6 خدا در حسابگرى كافى است * ( كَفى بِنَفْسِكَ الْيَوْمَ عَلَيْكَ حَسِيباً ) * اسراء : 14 * ( وَكَفى بِنا حاسِبِينَ ) * انبياء : 47 در اوّل حرف باء گذشت كه « كفى » در اين گونه موارد بمعنى « اكتف » است يعنى بس كن بما در حسابگرى و هكذا [ به غير حساب يعنى چه ؟ 
  ] * ( وَالله يَرْزُقُ مَنْ يَشاءُ بِغَيْرِ حِسابٍ ) * بقره : 212 اين تعبير پنج بار در قرآن مجيد تكرار شده است بقره : 212 ، آل عمران 27 و 37 ، نور : 38 ، غافر : 40 و يك دفعه آمده * ( إِنَّما يُوَفَّى الصَّابِرُونَ أَجْرَهُمْ ) *\r\n","description":"","footnote":"","page_name":" 127 ","page_number":129},
  {"content":"\r\n* ( بِغَيْرِ حِسابٍ ) * زمر : 10 .\r\nاز اين شش مورد ، اوّلى و چهارمى مطلق و شامل دنيا و آخرت است دوّمى و سوّمى و ششمى ظاهرا راجع به دنيا و پنجمى راجع بآخرت است و در نتيجه * ( يَرْزُقُ مَنْ يَشاءُ بِغَيْرِ حِسابٍ ) * هم در دنيا جارى است و هم در عقبى . اكنون بايد ديد منظور از اين بى حسابى چيست ؟\r\nقبلا بايد بدانيم كه همهء اين شش مورد فقط در بارهء روزى و نعمت و پاداش دنيا و آخرت است و در بارهء عذاب دنيا و آخرت همچو چيزى نيست .\r\nبعقيدهء بعضى از بزرگان چون بندگان و همه چيز آنها مال و مملوك خداست و آنها در مقابل خدا نه عوضى دارند و نه استحقاقى پس روزى خدا عطيّهء محض است و لذا به غير حساب است .\r\nعلى هذا به غير حساب به معناى به غير عوض و به غير استحقاق است . اين مطلب فى حدّ ذاته حق و ثابت است ولى در بارهء تمام مردم مىباشد ، بعبارت ديگر ، خدا بهمهء مردم بدون عوض و استحقاق ميدهد و اين روزى دادن حقّى است كه خدا به عهده گرفته است بى آنكه مردم حقى بر خدا داشته باشند . امّا از آيات * ( يَرْزُقُ مَنْ يَشاءُ بِغَيْرِ حِسابٍ ) * . . . * ( تَرْزُقُ مَنْ تَشاءُ بِغَيْرِ حِسابٍ ) * يك نوع خصوصيت به نظر ميايد و اين حكم شامل همهء مردم نيست و قيد * ( مَنْ تَشاءُ ) * وَ * ( مَنْ يَشاءُ ) * مانع از عموم است .\r\nمثلا آيهء * ( إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ ) * و آيهء * ( فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ ) * غافر : 40 با آنكه قيد « من يشاء » ندارد باز وصف صابران و « اولئك » كه اشاره بنيكو كاران است قيد * ( « بِغَيْرِ حِسابٍ » ) * اند .\r\nبه نظر نگارنده : بايد آيات قيامت را از آيات دنيا جداگانه حساب كرد گر چه از جهتى بهم مربوطاند .\r\nدر بارهء آخرت آنجا كه آمده\r\n","description":"","footnote":"","page_name":" 128 ","page_number":130},
  {"content":"\r\n* ( مَنْ عَمِلَ سَيِّئَةً فَلا يُجْزى إِلَّا مِثْلَها وَمَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ ) * ظاهر آيه آنست كه مراد از * ( « بِغَيْرِ حِسابٍ » ) * بىپايان و بسيار است . عمل مؤمن در دنيا از حيث زمان و كمّ و كيف محدود است . ولى اجر او در آخرت بىپايان و وسيع و متنوع و رنگارنگ است . اين اجر در مقابل آن عمل مسلَّما به غير حساب است . و با آن مقايسه نميشود .\r\nاگر گوئى در آيات شريفه ميخوانيم * ( حَدائِقَ وَأَعْناباً . وَكَواعِبَ أَتْراباً وَكَأْساً دِهاقاً ) * . . . * ( جَزاءً مِنْ رَبِّكَ عَطاءً حِساباً ) * نباء : 32 - 36 اين آيات و غير آنها روشن مىكند كه اجر آخرت با حساب است نه بىحساب ؟ .\r\nگوئيم اين حساب راجع باصل استحقاق است يعنى بهشت در مقابل ايمان و عمل است نه راجع بكثرت و بىپايان بودن آن . مؤيّد اين مطلب آنست كه در عمل بد يك مجازات و در كار خوب ده برابر است .\r\nامّا در بارهء دنيا بعقيدهء نگارنده مراد از به غير حساب ، به غير مقايسه با تلاش و سعى است . توضيح آنكه عدّه‌اى از مردم روزى و درآمدشان با مقايسهء تلاش آنهاست مثلا مزدوران و كارمندان و غيرهم در مقابل كار و تلاشى كه ميكنند بهره و روزى متناسب با كار بدست مياورند ولى تجّار و غير آنها مثلا چند روز سعى ميكنند صدها برابر كارشان بهره بدست مياورند و يا عدّه‌اى ارث مىبرند ، گنج پيدا ميكنند و مال بدست مياورند اين گونه مردم در رسيدن برزق يا تلاش ندارند و يا تلاششان نسبت به بهره خيلى كم است و اين است معناى * ( يَرْزُقُ مَنْ يَشاءُ بِغَيْرِ حِسابٍ ) * و چون همه مشمول اين حكم نيستند لذا قيد * ( « مَنْ يَشاءُ » ) * جاى خود را ميگيرد . مثلا در كريمهء * ( قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَتَنْزِعُ الْمُلْكَ مِمَّنْ تَشاءُ وَتُعِزُّ مَنْ تَشاءُ وَ ) *\r\n","description":"","footnote":"","page_name":" 129 ","page_number":131},
  {"content":"\r\n* ( تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ . تُولِجُ اللَّيْلَ فِي النَّهارِ وَتُولِجُ النَّهارَ فِي اللَّيْلِ وَتُخْرِجُ الْحَيَّ مِنَ الْمَيِّتِ وَتُخْرِجُ الْمَيِّتَ مِنَ الْحَيِّ وَتَرْزُقُ مَنْ تَشاءُ بِغَيْرِ حِسابٍ ) * آل - عمران : 26 - 27 بهترين مصداق * ( « تَرْزُقُ مَنْ تَشاءُ » ) * ملك و پادشاهى است كه مثلا بوسيلهء ارث و يا تلاشى كه نسبت به آن خيلى كم است بدست ميايد پس يا اصلا تلاش ندارد و يا تلاشش اندك است و بهر حال با تلاش مقايسه نميشود .\r\nآيهء زير مطلب را بيش از پيش روشن مىكند * ( لِيَجْزِيَهُمُ الله أَحْسَنَ ما عَمِلُوا وَيَزِيدَهُمْ مِنْ فَضْلِه وَالله يَرْزُقُ مَنْ يَشاءُ بِغَيْرِ حِسابٍ ) * نور : 38 آيه صريح است كه خدا جزاى عمل را ميدهد و از فضلش بر آن مزيد مىكند قسمت مزيد خارج از مقايسه با عمل است و پس از آن ميفرمايد * ( وَالله يَرْزُقُ مَنْ يَشاءُ بِغَيْرِ حِسابٍ ) * .\r\n* ( وَكَأَيِّنْ مِنْ قَرْيَةٍ عَتَتْ عَنْ أَمْرِ رَبِّها وَرُسُلِه فَحاسَبْناها حِساباً شَدِيداً . . . ) * طلاق : 8 مراد از « حاسبناها » عذاب است و چون عذاب روى حساب عصيان و لجاجتشان بوده لذا « حاسبناها » آمده است .\r\n* ( . . . الشَّمْسُ وَالْقَمَرُ بِحُسْبانٍ رحمن : 5 * ( وَيُرْسِلَ عَلَيْها حُسْباناً مِنَ السَّماءِ فَتُصْبِحَ صَعِيداً زَلَقاً ) * كهف : 40 حسبان بكسر اوّل و ضمّ آن مصدر است بمعنى شمردن و نيز حسبان بضمّ اوّل تيرهاى كوچك را گويند مفرد آن حسبانه است ( اقرب ) معنى آيهء اوّل : آفتاب و ماه روى حساباند معنى آيهء دوّم : و بفرستد بر آن عذابى از آسمان در نتيجه زمين خالى و خشك گردد .\r\nراغب آن را در آيه عذاب و آتش نقل كرده و گويد علَّت تسميه آنست كه كيفر روى حساب جرم است در مجمع نيز از ابن عبّاس عذاب و آتش نقل كرده است .\r\nبه نظر نگارنده حسبان در آيهء دوّم چنان كه راغب نقل كرده بمعنى عذاب است و چون عذاب خداوند\r\n","description":"","footnote":"","page_name":" 130 ","page_number":132},
  {"content":"\r\nبا معصيت متناسب است لذا حسبان گفته شده .\r\nفعل حَسِبَ يحسب از باب علم يعلم بمعنى ظن و گمان به كار ميرود مثل * ( أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا . . . ) * عنكبوت :\r\n2 به نظر راغب مصدر اين گونه افعال حسبان بكسر اوّل است . و شايد علت اين تسميه آن است كه گمان و ظنّ پيش گمان كننده و ظنّ كننده يكنوع حساب است ، از جانب خود محاسبه و روى آن حكم و عمل مىكند .\r\nاحتساب نيز در قرآن مجيد بمعنى گمان به كار رفته است و موارد آن فقط سه محلّ است : زمر 47 ، حشر : 2 ، طلاق : 3 * ( فَأَتاهُمُ الله مِنْ حَيْثُ لَمْ يَحْتَسِبُوا ) * حشر : 2 خدا به آنها از جائى آمد كه گمان نكرده بودند . علَّت تسميه نيز همان است كه گفته شد .\r\nحَسْب ( بر وزن فلس ) بمعنى كفايت استعمال مىشود ( مفردات ) * ( وَقالُوا حَسْبُنَا الله وَنِعْمَ الْوَكِيلُ ) * آل عمران : 173 گفتند خدا ما را بس است و بهتر وكيل است اين ماده بدين معنى ده بار در كلام الله آمده است .\r\nبگمانم علَّت اين تسميه آن باشد كه ميان كفايت كننده و كفايت شده حساب بر قرار است مثلا در * ( فَحَسْبُه جَهَنَّمُ ) * بقره : 206 ميان گناه شخص و عذاب جهنم محاسبه‌اى هست و عذاب به حساب گناه است .\r\n\r\n\r\n\r\nحسد :\r\nبد خواهى . خواستار بودن زوال نعمت و سعادت ديگرى .\r\nراغب گويد آن گاهى توأم با سعى در از بين بردن نعمت ديگران است * ( قُلْ أَعُوذُ بِرَبِّ الْفَلَقِ ) * . . . * ( وَمِنْ شَرِّ حاسِدٍ إِذا حَسَدَ ) * فلق : 5 بگو پناه ميبرم بخداى فلق . . . از شرّ بدخواه آنگاه كه بد خواهى كند . اين مادّه در كلام الله مجيد بيشتر از پنج بار نيامده است .\r\n\r\n\r\n\r\nحسر :\r\nكشف و انكشاف ( قاموس ) در مجمع گويد : اصل\r\n","description":"","footnote":"","page_name":" 131 ","page_number":133},
  {"content":"\r\nحسر بمعنى كشف است گوئى :\r\n« حسرت العمامة عن رأسى » عمامه از سرم كنار كردم .\r\nراغب گويد : به شخص خسته ، حاسر و محسور گويند بتصوّر آنكه نيروى خود را از خويش كنار كرده و يا اينكه رنج نيرويش را از او برده است . * ( لا يَسْتَكْبِرُونَ عَنْ عِبادَتِه وَلا يَسْتَحْسِرُونَ ) * انبياء : 19 آيه در بارهء ملائكه است يعنى از بندگى خدا بزرگى نميكنند و خسته نميشوند * ( يَنْقَلِبْ إِلَيْكَ الْبَصَرُ خاسِئاً وَهُوَ حَسِيرٌ ) * ملك : 4 چشم به تو بر ميگردد در حالى كه خسته است و نيروى ديدنش از آن بر كنار شده * ( فَتَقْعُدَ مَلُوماً مَحْسُوراً ) * اسراء : 29 تا بنشينى ملامت ديده و بريده از مردم يا از معاش . صدر آيه ميگويد : در انفاق زياده روى نكن تا محسور نباشى يعنى هر چه داشته باشى از تو كنار شود و از دستت برود .\r\nحسرت بمعنى اندوه و غم است بر آنچه از دست رفته . گوئى نادانيى كه بر ارتكاب عمل قبيح وادارش كرده بود از وى رفته يا نيرويش از فرط غصّه زايل شده و يا از يافتن چيز مفقود خسته شده است ( مفردات ) * ( لِيَجْعَلَ الله ذلِكَ حَسْرَةً فِي قُلُوبِهِمْ ) * آل عمران : 156 تا خدا آن را در قلوبشان غم و اندوه گرداند . * ( وَإِنَّه لَحَسْرَةٌ عَلَى الْكافِرِينَ ) * حاقّه : 50 كفّار كه به قرآن عمل نميكنند و بىاعتنااند ، روز قيامت قرآن بر آنها مايهء اندوه ميگردد .\r\n* ( كَذلِكَ يُرِيهِمُ الله أَعْمالَهُمْ حَسَراتٍ عَلَيْهِمْ ) * بقره : 167 حسرات حال است از اعمالهم يعنى همانطور خدا اعمالشان را در حالى كه يكپارچه اندوه و غصّه باشد به آنها نشان ميدهد .\r\n* ( فَلا تَذْهَبْ نَفْسُكَ عَلَيْهِمْ حَسَراتٍ ) * فاطر : 8 حسرات مفعول له « تذهب » است يعنى جانت از حسرت و اندوه بر آنها از دست نرود .\r\nنا گفته نماند بعقيدهء راغب اصل حسر ، كشف و بر كنار كردن لباس از محل خود است « حسر عن قميصه » يعنى دامن خود را بالا زد .\r\n","description":"","footnote":"","page_name":" 132 ","page_number":134},
  {"content":"\r\n\r\n\r\n\r\nحسّ :\r\nحاسّه همان نيروى درك است كه جمع آن حواسّ ميايد .\r\nو احساس بمعنى ادراك با حاسّه است اعمّ از آنكه با ديدن باشد يا شنيدن و يا غير آن . * ( فَلَمَّا أَحَسَّ عِيسى مِنْهُمُ الْكُفْرَ قالَ مَنْ أَنْصارِي إِلَى الله ) * چون عيسى از آنها كفر احساس كرد گفت : ياران من بسوى خدا كداماند ؟ آل عمران : 52 در مجمع البيان « احسّ » را پيدا كردن ، ديدن و دانستن نقل كرده است .\r\nو همه از مصاديق احساسند .\r\n* ( وَكَمْ أَهْلَكْنا قَبْلَهُمْ مِنْ قَرْنٍ هَلْ تُحِسُّ مِنْهُمْ مِنْ أَحَدٍ أَوْ تَسْمَعُ لَهُمْ رِكْزاً ) * مريم : 98 چه مردمانى را كه پيش از آنها هلاك كرده‌ايم آيا كسى از آنها را مىبينى يا صدائى از آنها ميشنوى ؟ .\r\nتَحُسُّونَهُمْ * ( وَلَقَدْ صَدَقَكُمُ الله وَعْدَه إِذْ تَحُسُّونَهُمْ بِإِذْنِه ) * آل عمران : 152 * ( « تَحُسُّونَهُمْ » ) * از باب نصر ينصر بمعنى كشتن و مصدر آن حسّ بفتح اوّل است در اقرب گويد : « حسّه حسّا : قتله و استأصله » و در قاموس حسّ ( بفتح اوّل ) را حيله و استيصال و قتل گفته است .\r\nمجمع البيان در ذيل آيهء فوق گويد : علَّت اين تسميه آنست كه قتل ، حسّ را از بين ميبرد و در ذيل آيهء 152 آل عمران گفته : علَّت اين تسميه آنست كه مقتول درد قتل را حسّ مىكند . معنى آيه چنين مىشود : خدا وعدهء خود را با شما راست كرد آنگاه كه آنها را باذن وى ميكشتيد .\r\nتحسّس بمعنى جستجو كردن با حاسّه است و منظور پيدا كردن مىباشد خواه با ديدن باشد يا شنيدن .\r\n* ( يا بَنِيَّ اذْهَبُوا فَتَحَسَّسُوا مِنْ يُوسُفَ وَأَخِيه ) * يوسف : 87 اى پسران من برويد يوسف و برادرش را بجوئيد .\r\n* ( لا يَسْمَعُونَ حَسِيسَها وَهُمْ فِي مَا اشْتَهَتْ أَنْفُسُهُمْ خالِدُونَ انبياء :\r\n102 صحاح و اقرب الموارد حسيس را صوت خفى گفته‌اند . طبرسى و بيضاوى آن را صدائيكه با شنيدن حسّ مىشود ذكر كرده‌اند . معنى آيه اين است : آنها صداى جهنّم\r\n","description":"","footnote":"","page_name":" 133 ","page_number":135},
  {"content":"\r\nرا نمىشنوند و در آنچه خواستهء نفسشان است جاودانند . و اگر مراد از حسيس صوت خفى باشد معنى آنست كه حتى صداى جزئى آن را هم احساس نميكنند . آن مصدر از براى مفعول است .\r\n\r\n\r\n\r\nحسم :\r\nاز بين بردن اثر شىء .\r\nگويند : « قطعه فحسمه » يعنى آن را بريد و مادّه اش را زايل كرد به همين علَّت شمشير را حسام گفته‌اند ( مفردات ) * ( سَخَّرَها عَلَيْهِمْ سَبْعَ لَيالٍ وَثَمانِيَةَ أَيَّامٍ حُسُوماً ) * حاقّه : 7 طبرسى و زمخشرى گفته‌اند : ممكن است آن مصدر و يا جمع حاسم باشد مثل شهود و رقود كه جمع شاهد و راقد است . بنا بر فرض اوّل مفعول مطلق يعنى « يحسمهم حسوما و بنا بر فرض دوّم صفت * ( سَبْعَ لَيالٍ وَثَمانِيَةَ أَيَّامٍ ) * است .\r\nمعنى آيه چنين مىشود : خدا باد را هفت شب و هشت روز بر آنها مسلَّط كرد كه به طرز عجيبى آنها را ريشه كن مىنمود .\r\nو نيز آن را بمعنى متوالى گفته‌اند در مجمع گويد : ريشهء آن از حسم الداء است كه با داغ پى در پى آن را معالجه ميكنند . على هذا « حسوما » حال است از « ريح » در آيهء ما قبل . يعنى خدا باد را در حالى كه هفت شب و هشت روز مرتب و پى در پى آنها را از بين ميبرد مسلَّطشان كرد . در اين فرض حسوم بمعنى حاسم است .\r\n\r\n\r\n\r\nحُسْن :\r\n( بر وزن قفل ) زيبائى نيكوئى . در قاموس گويد : « الحسن :\r\nالجمال » ( زيبائى ) در صحاح گفته : « الحسن : نقيض القبح » ( نيكى ) .\r\nهر دو از اين معنى در قرآن يافت مىشود مثل * ( وَلا أَنْ تَبَدَّلَ بِهِنَّ مِنْ أَزْواجٍ وَلَوْ أَعْجَبَكَ حُسْنُهُنَّ ) * احزاب : 52 و نه ترا است كه آنها را به همسران ديگر عوض كنى گر چه زيبائى ايشان تو را بشگفت آورد .\r\nو مثل * ( وَوَصَّيْنَا الإِنْسانَ بِوالِدَيْه حُسْناً ) * عنكبوت : 8 انسان را نسبت به پدر و مادرش بنيكى سفارش كرده‌ايم .\r\n","description":"","footnote":"","page_name":" 134 ","page_number":136},
  {"content":"\r\nراغب گويد : حسن ( بضمّ اوّل عبارت است از هر چيز سرور آور و خوش آيند . قول راغب جامع هر دو معناى فوق است زيرا خوش آيند شامل هر دو از زيبائى و نكوئى است .\r\nحسن در قرآن هم مصدر آمده و هم اسم . مثل آيهء 8 عنكبوت كه ذكر شد و مثل * ( إِمَّا أَنْ تُعَذِّبَ وَإِمَّا أَنْ تَتَّخِذَ فِيهِمْ حُسْناً ) * كهف :\r\n86 كه هر دو مصدراند و مىشود گفت كه اسماند و نحو * ( وَالله عِنْدَه حُسْنُ الْمَآبِ ) * آل عمران : 14 * ( وَالله عِنْدَه حُسْنُ الثَّوابِ ) * آل عمران :\r\n195 كه هر دو اسماند يعنى :\r\nبرگشت خوش آيند و ثواب دلپسند نزد خداست .\r\nحَسَن ( بر وزن فرس ) وصف است بمعنى زيبا و نيكو . * ( فَتَقَبَّلَها رَبُّها بِقَبُولٍ حَسَنٍ ) * آل عمران : 37 پروردگارش او را پذيرفت پذيرشى نيكو . * ( مَنْ ذَا الَّذِي يُقْرِضُ الله قَرْضاً حَسَناً ) * بقره : 245 موارد استعمال آن : قبول حسن ، قرض حسن ، متاع حسن ، رزق حسن ، اجر حسن ، بلاء حسن و غيره است .\r\nحسنة : هر نعمت خوش آيند و شاد كننده است كه به انسان ميرسد و سيّئه ضدّ آن است ( مفردات ) و شامل نعمت دنيا و آخرت هر دو است * ( رَبَّنا آتِنا فِي الدُّنْيا حَسَنَةً وَفِي الآخِرَةِ حَسَنَةً وَقِنا عَذابَ النَّارِ ) * بقره : 201 پروردگارا بما در دنيا نعمتى نيكو بخش و در آخرت نعمتى نيك بخش و ما را از عذاب آتش نگاه دار . اين كلمه مجموعا 28 بار در قرآن مجيد آمده است و شامل نعمت هر دو جهان است و حتى در طاعت و شفاعت و پيروى نيز به كار رفته است * ( مَنْ جاءَ بِالْحَسَنَةِ فَلَه عَشْرُ أَمْثالِها ) * انعام : 160 - * ( مَنْ يَشْفَعْ شَفاعَةً حَسَنَةً يَكُنْ لَه نَصِيبٌ مِنْها ) * نساء 85 * ( لَقَدْ كانَ لَكُمْ فِي رَسُولِ الله أُسْوَةٌ حَسَنَةٌ ) * احزاب :\r\n21 .\r\nحسنات جمع حسنة است و شامل نعمتهاى و دنيا و آخرت هر دو\r\n","description":"","footnote":"","page_name":" 135 ","page_number":137},
  {"content":"\r\nمىباشد * ( وَبَلَوْناهُمْ بِالْحَسَناتِ وَالسَّيِّئاتِ ) * اعراف : 168 و جمعا سه بار در قرآن يافت مىشود :\r\nهود 114 فرقان : 70 .\r\nاحسن اسم تفضيل است * ( وَمَنْ أَحْسَنُ مِنَ الله حُكْماً ) * مائده :\r\n50 بهتر از خدا در حكم كدام است ؟\r\nمجموعا 36 بار در قرآن مجيد آمده است . مؤنّث آن حسنى است * ( وَكُلاًّ وَعَدَ الله الْحُسْنى ) * نساء : 95 و خدا به همه وعده بهتر داده است « حسنى » در اين آيه و آيات ديگر بايد موصوفى داشته باشد مثل * ( وَتَمَّتْ كَلِمَتُ رَبِّكَ الْحُسْنى ) * اعراف :\r\n137 و مثل * ( لا إِله إِلَّا هُوَ لَه الأَسْماءُ الْحُسْنى . . . ) * طه : 8 كه « كلمة » و « الاسماء » موصوف حسنى است و اين كلمه 17 بار در كلام الله مجيد تكرار شده است . در آياتى نظير * ( وَاتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ ) * زمر : 55 * ( نَتَقَبَّلُ عَنْهُمْ أَحْسَنَ ما عَمِلُوا ) * احقاف : 16 غرض آن نيست كه : با حسن تابع شويد و بحسن تابع نشويد يا احسن را قبول ميكنيم ولى حسن را نه بلكه شايد غرض آنست كه ما انزل الله همه احسن است و آنچه خدا قبول كند همه احسن است .\r\nاحسان مصدر باب افعال بمعنى نيكى كردن است مثل * ( لا تَعْبُدُونَ إِلَّا الله وَبِالْوالِدَيْنِ إِحْساناً ) * بقره :\r\n83 افعال اين مادّه در قرآن مجيد همه از باب افعال آمده مگر در سه موضع كه از ثلاثى به كار رفته است نحو * ( وَحَسُنَ أُولئِكَ رَفِيقاً ) * نساء : 69 و دو مورد ديگر آيهء 31 كهف و 76 فرقان است .\r\nمحسن : نيكو كار . محسنين : نيكو كاران . محسنات : زنان نيكو كار . به نظر ميايد كه اين اسماء فاعل در قرآن بجاى صفت مشبهه به كار رفته‌اند و از آنها ثبوت اراده شده است چنان كه با مراجعه روشن خواهد شد . * ( أَسْلَمَ وَجْهَه لِلَّه وَهُوَ مُحْسِنٌ ) * نساء 125 * ( إِنَّ الله يُحِبُّ الْمُحْسِنِينَ ) * بقره : 195 * ( فَإِنَّ الله أَعَدَّ ) *\r\n","description":"","footnote":"","page_name":" 136 ","page_number":138},
  {"content":"\r\n* ( لِلْمُحْسِناتِ مِنْكُنَّ أَجْراً عَظِيماً ) * احزاب : 29 « محسنات » در قرآن فقط يك بار هست اينك چند آيه را بررسى ميكنيم :\r\n* ( إِنَّ الله يَأْمُرُ بِالْعَدْلِ وَالإِحْسانِ وَإِيتاءِ ذِي الْقُرْبى . . . ) * نحل : 90 احسان بالاتر از عدل است زيرا عدل آنست آنچه بر عهده دارد بدهد و آنچه براى اوست بگيرد . ولى احسان آنست بيشتر از آنچه بر عهده دارد بدهد و كمتر از آنچه براى اوست بگيرد . اختيار عدل واجب ولى اختيار احسان مستحبّ است .\r\nتوجّه\r\n* ( الَّذِي أَحْسَنَ كُلَّ شَيْءٍ خَلَقَه وَبَدَأَ خَلْقَ الإِنْسانِ مِنْ طِينٍ ) * سجده : 7 بعضىها « خلقه » را بفتح لام و بعضىها به سكون لام و مصدر خوانده‌اند يعنى : همان خدائى كه هر چه آفريد نيكو آفريد . يا : همان خدائى كه خلقت همه چيز را نيكو كرد . با مقايسهء آيهء * ( وَخَلَقَ كُلَّ شَيْءٍ فَقَدَّرَه تَقْدِيراً ) * فرقان : 2 * ( قُلِ الله خالِقُ كُلِّ شَيْءٍ ) * رعد : 16 * ( لا إِله إِلَّا هُوَ خالِقُ كُلِّ شَيْءٍ ) * انعام : 102 روشن مىشود كه همه چيز را خدا آفريده و نيكو آفريده و در ميان آفريده ها بد وجود ندارد .\r\nبه نظر نگارنده مراد از آيهء ما نحن فيه آنست كه در اين جهان ميان موجودات از لحاظ خلقت و تأثير در يكديگر ، موازنه و عدالت هست و آن سبب اعتدال و نكوئى تمام اشياء است و در آيهء فرقان خوانديم * ( وَخَلَقَ كُلَّ شَيْءٍ فَقَدَّرَه تَقْدِيراً ) * همان تقدير و اندازه گيرى موجب حسن و نيكوئى گرديده است و اصولا « خلق » در اصل معنى چنان كه راغب گفته بمعنى اندازه گيرى است .\r\nاين موجودات بىحدّ و حصر با همهء اختلاف كه دارند مانند آهن آلات خرد و بزرگ يك كارخانه همه مفيد و همه خير و همه در هم ديگر تأثير دارند . چنان كه گفته‌اند :\r\nجهان چون چشم و خطَّ و خال و ابروست .\r\nكه هر چيزش بجاى خويش نيكوست در تفسير صافى ذيل آيهء * ( وَالسَّماءَ ) *\r\n","description":"","footnote":"","page_name":" 137 ","page_number":139},
  {"content":"\r\n* ( رَفَعَها وَوَضَعَ الْمِيزانَ ) * رحمن :\r\n7 از امام عليه السّلام نقل است : « بالعدل قامت السموات و الارض » آرى اگر عدل و موازنه نبود و موجودات در يكديگر تأثير نداشتند آسمانها و زمين بر پا نميشدند . و اين است معنى * ( أَحْسَنَ كُلَّ شَيْءٍ خَلَقَه ) * .\r\n\r\nامّا حساب خير و شرّ\r\nنا گفته نماند در عالم خارج نسبت بذات اشيا بطور قطع مىشود گفت : كه خير و شرّى وجود ندارد آنچه هست موازنه است و تعديل و تأثير . خير و شرّ عنوان ثانوى است كه بر موجودات بار مىشود .\r\nمثلا زهر مار نسبت بما يا موجودات ديگر كه از آن ضرر مىبينند شرّ ولى نسبت به خود مار كه آلت دفاع آنست و آن را در برابر دشمنانش مصون ميدارد خير است و قطع نظر از اين دو نسبت ، زهر مار نه خير است و نه شرّ . و هكذا پس اشياء فى حدّ نفس موصوف بخير و شرّ نيستند و با مقايسه و نسبت به خود يا نسبت به يكديگر خير و يا شرّ ميشوند و يا نسبت بيكى خير و نسبت به ديگرى شرّ ميگردند مثلا قرآن نسبت بمؤمنين شفا و رحمت و نسبت بستمگران خسران و زيان است * ( وَلا يَزِيدُ الظَّالِمِينَ إِلَّا خَساراً ) * .\r\nو چون انسان با موجودات و همچنين موجودات با يكديگر همواره در تماساند ، همواره صفت خير و شرّ بر آنها بار است و از آنها جدا نيست انسان پيوسته بعضى چيزها را براى خود مفيد ميداند و خير مينامد و بعضى چيزها را كه سبب عذاب و ناراحتى اوست شرّ ميخواند و هر گاه انسان مثل سنگ شكنجه و راحتى احساس نميكرد خير و شرى در جهان نسبت به او وجود نداشت . قرآن مجيد نيز روى اين حساب قدم برداشته است و خير و شرّ را از بشر قابل انفكاك نميداند :\r\n* ( وَنَبْلُوكُمْ بِالشَّرِّ وَالْخَيْرِ فِتْنَةً وَإِلَيْنا تُرْجَعُونَ ) * انبياء : 35 * ( وَإِذا مَسَّه الشَّرُّ فَذُو دُعاءٍ عَرِيضٍ ) * فصلت :\r\n51 * ( إِذا مَسَّه الشَّرُّ جَزُوعاً وَإِذا مَسَّه ) *\r\n","description":"","footnote":"","page_name":" 138 ","page_number":140},
  {"content":"\r\n* ( الْخَيْرُ مَنُوعاً ) * معارج : 20 * ( فَمَنْ يَعْمَلْ مِثْقالَ ذَرَّةٍ خَيْراً يَرَه وَمَنْ يَعْمَلْ مِثْقالَ ذَرَّةٍ شَرًّا يَرَه ) * زلزله : 7 - 8 .\r\nنا گفته نماند شرّ و خير هر دو امر وجودىاند چنان كه صريح آيات فوق است مثلا در آيهء * ( وَمَنْ يَعْمَلْ مِثْقالَ ذَرَّةٍ شَرًّا يَرَه ) * نميشود گفت :\r\nهر كه عدم را عمل كند آن را خواهد ديد سيل و زلزله و غيره نسبت به انسان شرّ است و وجود است نه عدم چنان كه مثلا عسل نسبت به انسان خير و وجود است حكم اين هر دو يكسان است . فلاسفه كه بعدمى بودن شرّ قائلاند مثل قائلين بيزدان و اهريمن هر دو باشتباه رفته‌اند .\r\nگر چه هر دو دسته خواسته‌اند از نسبت دادن شرّ به خدا جلوگيرى كنند . ولى دستهء اوّل واقعيت را درك نكرده و دستهء دوّم سلطنت خدا را ناتمام نموده‌اند .\r\n\r\nچرا خدا شرّ ميافريند ؟\r\nخداوند اوّلا و بالذات ، شرّ بوجود نمياورد بلكه مردم در اثر اعمال بد پديده هاى عالم را نسبت به خود شرّ ميكنند ، بعبارت روشنتر مردم از دستور حق و عدالت منحرف ميشوند و در نتيجه خداوند براى آنها شرّ پيش مياورد و آنچه ميبايست خير و مفيد شود شرّ و مضرّ ميگردد .\r\nبراى درك اين مطلب بايد دست بدامن قرآن زد . قرآن ميفرمايد :\r\n* ( فَأَعْرَضُوا فَأَرْسَلْنا عَلَيْهِمْ سَيْلَ الْعَرِمِ وَبَدَّلْناهُمْ بِجَنَّتَيْهِمْ جَنَّتَيْنِ ذَواتَيْ أُكُلٍ خَمْطٍ وَأَثْلٍ وَشَيْءٍ مِنْ سِدْرٍ قَلِيلٍ ذلِكَ جَزَيْناهُمْ بِما كَفَرُوا وَهَلْ نُجازِي إِلَّا الْكَفُورَ ) * سباء : 16 - 17 .\r\nآيه صريح است در اينكه آمدن سيل و از بين رفتن وسائل زندگى قوم سباء در اثر اعراض از دستور خداوند بوده است ، پس سيل را كه نسبت به آنها شرّ بود ، خدا فرستاد و خدا اين كار را كرد چنان كه فرمود * ( فَأَرْسَلْنا ) * ولى چرا خدا اين شرّ را بوجود آورد ؟\r\nزيرا كه آنها كفور شدند و اعراض كردند * ( وَهَلْ نُجازِي إِلَّا الْكَفُورَ ) * چقدر خنده آور است بگوئيم سيل\r\n","description":"","footnote":"","page_name":" 139 ","page_number":141},
  {"content":"\r\nنسبت به آنها شرّ نبود زيرا شرّ عدمى و سيل وجود است .\r\nدر جاى ديگر ميخوانيم * ( وَإِنْ تُصِبْهُمْ حَسَنَةٌ يَقُولُوا هذِه مِنْ عِنْدِ الله وَإِنْ تُصِبْهُمْ سَيِّئَةٌ يَقُولُوا هذِه مِنْ عِنْدِكَ ، قُلْ كُلٌّ مِنْ عِنْدِ الله فَما لِهؤُلاءِ الْقَوْمِ لا يَكادُونَ يَفْقَهُونَ حَدِيثاً . ما أَصابَكَ مِنْ حَسَنَةٍ فَمِنَ الله وَما أَصابَكَ مِنْ سَيِّئَةٍ فَمِنْ نَفْسِكَ . . . ) * نساء :\r\n78 - 79 .\r\nمشركان برسول خدا صلَّى اللَّه عليه و آله و سلَّم خرده گرفته و ميگفتند : خوبى از جانب خدا و بدى از جانب تو است كه بما ميرسد ! خدا در جواب ميفرمايد : بگو حسنه و سيّئه هر دو از جانب خداست * ( قُلْ كُلٌّ مِنْ عِنْدِ الله ) * در اينجا خدا هر دو را از جانب خود ميگويد و در آيهء بعدى فرموده :\r\nحسنه از جانب خداست ( و اوست كه حسنه ميدهد و كسى اجبارش نميكند ) و سيّئه از جانب ما است يعنى ما سبب ميشويم كه خداوند سيّئه پيش مياورد . در قرآن كريم آيات زيادى هست كه شرور و بلاها معلول اعمال ناشايست مردم است مثل * ( وَما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ ) * شورى : 30 * ( ما أَصابَ مِنْ مُصِيبَةٍ إِلَّا بِإِذْنِ الله ) * تغابن : 11 در آيهء اوّلى بلا را معلول عمل آدمى و در آيهء دوّم از خدا ميداند .\r\nيعنى شرّ را خدا مياورد ولى علَّت آن عمل انسان است . اگر گويند :\r\nبمقتضاى * ( الَّذِي أَحْسَنَ كُلَّ شَيْءٍ خَلَقَه ) * بايد اينها شرّ و بد نباشند و حال آنكه قرآن مجيد در شرّ و مصيبت بودن اين قبيل چيزها صريح است ؟ ! .\r\nگوئيم اينها از لحاظ تقدير و موازنه و اثر اعمال و انتقام در مقابل طغيان ، عدل و خيراند هر چند نسبت به اشخاص مجرم شرّ و مصيبت باشند چنان كه در سوره الرحمن در چند محلّ پس از ذكر عذابهاى آخرت آيهء * ( فَبِأَيِّ آلاءِ . . . ) * آمده است زيرا آن عذابها نسبت بنظام عالم و مقتضاى شقاوت مجرمين خير و از لوازم نظام كلَّى عالمند گرچه نسبت بمجرمين شرّاند\r\n","description":"","footnote":"","page_name":" 140 ","page_number":142},
  {"content":"\r\nبعبارت اخرى : آنها نسبت به خدا و واقع خيراند و خدا خلقت آنها را نكو كرده ولى نسبت باهل عذاب شرّاند و در آن عيبى نيست چنان كه قرآن مؤمنان را شفا و نسبت بكفّار لا يزيد الَّا خسارا است .\r\nدر اينجا بايد حساب مصائبى را كه براى امتحان و ترفيع مقام براى بعضى از بندگان پاك خدا پيش ميايد از اين حساب جدا دانست و انشاء الله در كلمهء صوب ذيل آيهء * ( ما أَصابَ مِنْ مُصِيبَةٍ فِي الأَرْضِ وَلا فِي أَنْفُسِكُمْ . . . ) * حديد : 22 خواهد آمد .\r\nخلاصهء سخن آنكه : شرّ مثل خير وجودى است ، شرّ را خدا بوجود مياورد ولى سبب آن عمل آدمى است شرّ را عدمى دانستن مثل عقيده به يزدان و اهريمن هر دو باطل و اشتباه است .\r\n\r\nأسماء حسنى\r\nاسماء حسنى يعنى نامهاى بهتر .\r\nنامهائيكه دلالت بر حسن دارند آن هم نه فقط حسن مطلق بلكه احسن است زيرا حسنى مؤنّث احسن مىباشد . اين اسماء قهرا معانى وصفى دارند زيرا بر نامهائيكه معانى وصفى دارند حسن گفته نميشود مثلا اگر بدرخت ميگوئيم : درخت اين حسنى ندارد ، فقط نام و معرّف است ولى اگر بگوئيم : بارور :\r\nآن معناى وصفى است و دلالت بر حسن دارد .\r\nاسماء حسنى نامهائى است كه در آنها معانى حسن ملحوظ و متضمّن صفات جلال و جمال خداوندىاند * ( وَلِلَّه الأَسْماءُ الْحُسْنى فَادْعُوه بِها ) * اعراف : 180 * ( قُلِ ادْعُوا الله أَوِ ادْعُوا الرَّحْمنَ أَيًّا ما تَدْعُوا فَلَه الأَسْماءُ الْحُسْنى ) * اسراء : 110 * ( الله لا إِله إِلَّا هُوَ لَه الأَسْماءُ الْحُسْنى ) * طه : 8 * ( هُوَ الله الْخالِقُ الْبارِئُ الْمُصَوِّرُ لَه الأَسْماءُ الْحُسْنى ) * حشر : 24 .\r\nاين چهار محلّ است كه در آن كلمهء * ( الأَسْماءُ الْحُسْنى ) * آمده است و خدا با آنها خوانده مىشود و هنگام دعا صفات حق تعالى كه\r\n","description":"","footnote":"","page_name":" 141 ","page_number":143},
  {"content":"\r\nهر يك نمايندهء قسمتى از تدبير عالم و يا نشان دهندهء جلال كبريائى است در نظر داعى مجسّم مىشود .\r\nاسماء حسنى در قرآن مجيد بنا بر نقل الميزان 127 است به ترتيب ذيل :\r\nا - إله ، احَدْ ، اوَّلْ ، آخِرْ ، اعْلى ، اكْرَمْ ، اعْلَمْ ، ارْحَمُ الرّاحِمين ، احْكَمُ الْحاكِمين ، احْسَنُ - الْخالِقين ، اهْلُ التَّقْوى ، اهْلُ الْمَغْفِرَة ، اقْرَبْ ، ابْقى .\r\nب - بارِئ ، باطِن ، بَرّ ، بَصير ، بَديع .\r\nت - تَوَّاب .\r\nج - جَبَّار ، جامِع .\r\nح - حَكيم ، حَليم ، حَىّ ، حَقّ ، حَميد ، حَسيب ، حَفيظ ، حَفىّ .\r\nخ - خَبير ، خالِق ، خَلَّاق ، خَيْر ، خَيْرُ الْماكِرين ، خَيْرُ الرَّازِقين خَيْرُ الْفاصِلين ، خَيْرُ الْحاكِمين ، خَيْرُ الفاتِحين ، خَيْرُ الْغافِرين ، خَيْرُ - الْوارِثين ، خَيْرُ الرَّاحِمين ، خَيْرُ - الْمُنْزِلين .\r\nذ - ذُو الْعَرْش ، ذُو الطَّوْل ، ذُو انْتِقام ، ذُو الْفَضْلِ الْعَظيم ، ذُو الرَّحْمَة ، ذُو الْقُوَّة ، ذُو الْجَلالِ وَالاكْرامْ ، ذُو الْمَعارِج .\r\nر - رَحْمن ، رَحيم ، رَؤُف ، رَبّ ، رَفيعُ الدَّرَجات ، رَزَّاق ، رَقيب .\r\nس - سَميع ، سَلام ، سَريعُ الْحِساب ، سَريعُ الْعِقاب .\r\nش - شَهيدْ ، شاكِرْ ، شَكُورْ ، شَديدُ الْعِقاب ، شَديدُ الْمِحال .\r\nص - صَمَدْ .\r\nض - ظاهِرْ .\r\nع - عَليمْ ، عَزيزْ ، عَفُوّ ، عَلِىّ ، عَظيمْ ، عَلَّامُ الْغُيُوبْ ، عالِمُ الْغَيْبِ وَالشَّهادَة .\r\nغ - غَنىّ ، غَفُورْ ، غالِبْ ، غافِرُ الذَّنْبِ ، غَفَّارْ .\r\nف - فالِقُ الإصْباح ، فالِقُ - الْحَبِّ وَالنَّوى ، فاطِرْ ، فَتَّاحْ .\r\nق - قَوِىّ ، قُدُّوسْ ، قَيُّومْ ، قاهِرْ ، قَهَّارْ ، قَريبْ ، قادِرْ ، قَديرْ قابِلُ التّوبْ ، قائِمٌ عَلى كُلِّ نَفْسٍ بِما كَسَبَتْ .\r\n","description":"","footnote":"","page_name":" 142 ","page_number":144},
  {"content":"\r\nك - كَبيرْ ، كَريمْ ، كافى .\r\nل - لَطيف .\r\nم - مَلِكْ ، مُؤْمِنْ ، مُهَيْمِنْ مُتَكَبِّرْ ، مُصَوِّرْ ، مَجيدْ ، مُجيبْ مُبينْ ، مَوْلَى ، مُحيطْ ، مُقيتْ ، مُتَعالْ ، مُحْيى ، مَتينْ ، مُقْتَدِرْ ، مُسْتَعانْ ، مُبْدِئْ ، مالِكُ الْمُلْكِ .\r\nن - نَصيرْ ، نُورْ .\r\nو - وَهَّابْ ، واحِدْ ، وَلِىّ والِى ، واسِعْ ، وَكيلْ ، وَدُودْ .\r\nه - هادى .\r\nدر توحيد صدوق از حضرت رضا عليه السّلام از پدرانش از على عليه السّلام از رسول خدا صلَّى اللَّه عليه و آله نقل شده كه فرمود : براى خدا نود و نه اسم است ، هر كه خدا را با آنها بخواند خدا دعاى وى را اجابت كند و هر كه آنها را بشمارد داخل بهشت مىشود .\r\nدر روايت ديگرى از امام صادق از پدرانش از امير المؤمنين از رسول خدا صلَّى اللَّه عليه و آله نقل شده فرمود :\r\nبراى خداى تعالى نود و نه اسم است صد مگر يكى ، هر كه آنها را بشمارد داخل بهشت شود و آنها چنيناند :\r\nالله ، إله ، واحد ، احد ، صمد ، اوّل ، آخر ، سميع ، بصير ، قدير ، قاهر ، علىّ ، اعلى ، باقى ، بديع ، بارى ، اكرم ، ظاهر باطن ، حىّ ، حكيم ، عليم ، حليم حقّ ، حسيب ، حميد ، حفىّ ، ربّ رحمن ، رحيم ، ذارى ، رزّاق ، رقيب ، رؤوف ، رائى ، سلام ، مؤمن مهيمن ، عزيز ، جبّار ، متكبّر ، سيّد سبّوح ، شهيد ، صادق ، صانع ، طاهر ، عدل ، عفوّ ، غفور ، غنى ، غياث ، فاطر ، فرد ، فتّاح ، فالق ، قديم ، ملك ، قدّوس ، قوىّ ، قريب ، قيّوم ، قابض ، باسط ، قاضى الحاجات ، مجيد ، مولى ، منّان ، محيط ، مبين ، مقيت ، مصوّر ، كريم ، كبير ، كافى ، كاشف - ضرّ ، وتر ، وهّاب ، ناصر ، واسع ، ودود ، هادى ، وفىّ ، وكيل ، وارث ، باعث ، برّ ، توّاب ، جليل ، جواد ، خبير ، خالق ، خير الناصرين ، ديّان ، شكور ، عظيم ، لطيف ، شافى .\r\n","description":"","footnote":"","page_name":" 143 ","page_number":145},
  {"content":"\r\nاينها كه شمرده شد مجموعا صد تا است ولى لفظ جلاله داخل در عدد نيست بنا بر اين مجموع اسماء حسنى در روايت نود و نه است و لفظ جلاله صفت بخصوصى در آن ملحوظ نيست بلكه الزاما دال بر تمام آنهاست بكلمهء « الله » رجوع شود .\r\nدر نسخهء ما در توحيد صدوق « باعث » دو دفعه ذكر شده ولى پيداست كه اشتباه چاپ است .\r\nمقصود از شمردن كه فرمود : هر كه آنها را بشمارد داخل بهشت شود . آنست كه به آنها ايمان بياورد و بداند كه خداوند داراى چنين صفاتى است .\r\nنود و نه بودن اسماء حسنى در روايت شيعه و سنّى بطور مستفيض نقل شده ولى بنا بر آنچه در قرآن و روايات ديگر و دعاها نقل شده تعداد اسماء حسنى بيشتر از اين است در الميزان ذيل آيهء 180 سورهء اعراف بعد از ذكر اين نكته فرموده :\r\nغايت دلالت اين روايات آنست كه : از جملهء اسماء حسنى نود نه اسم است كه از خواصّ آنها استجابت دعا و دخول بهشت است در صورت دعا كردن با آنها و شمردن آنها .\r\nايضا در تفسير الميزان ذيل آيهء فوق از سورهء اعراف بحث مفصّلى است طالبان تفصيل به آنجا رجوع كنند .\r\n* ( فِيهِنَّ خَيْراتٌ حِسانٌ رحمن :\r\n70 حسان جمع حسناء و حسنة بمعنى زنان زيبا روى است . همچنين است * ( عَبْقَرِيٍّ حِسانٍ ) * رحمن :\r\n76 كه جمع حسنة بمعنى نيكو است .\r\n\r\nحُسْنَيَين\r\n* ( قُلْ هَلْ تَرَبَّصُونَ بِنا إِلَّا إِحْدَى الْحُسْنَيَيْنِ ) * توبه : 52 مراد از « حسنيينِ » شهادت و پيروزى است مسلمين بكفّار ميگفتند : ما در پيكار و جهاد خود بيكى از دو چيز نائل ميشويم كه هر دو نيكوست يا شهيد ميشويم و يا فاتح ميگرديم .\r\n\r\n\r\n\r\nحشر :\r\nجمع كردن . * ( ذلِكَ حَشْرٌ عَلَيْنا يَسِيرٌ ) * ق : 44 آن جمع كردنى است كه بر ما آسان است :\r\n","description":"","footnote":"","page_name":" 144 ","page_number":146},
  {"content":"\r\nدر مجمع ذيل آيهء 202 از سورهء بقره گفته : حشر گرد آوردن قوم است بيك مكان . . . اصل باب از جمع شدن است . در اقرب الموارد هست : « حشر النّاس : جمعهم » آيات قرآن مجيد در اين معنى به كار رفته است مثل * ( وَحُشِرَ لِسُلَيْمانَ جُنُودُه مِنَ الْجِنِّ وَالإِنْسِ وَالطَّيْرِ ) * نمل : 17 براى سليمان لشگريانش از جنّ و انس و پرنده جمع شدند .\r\n* ( وَلَئِنْ مُتُّمْ أَوْ قُتِلْتُمْ لإِلَى الله تُحْشَرُونَ ) * آل عمران : 158 اگر مرديد يا كشته شديد بسوى خدا جمع ميشويد .\r\nراغب آن را اخراج معنى كرده گويد : حشر بيرون كردن جماعت از مقرّ آنهاست بجنگ و نحو آن .\r\nولى قول مجمع البيان با آيات قرآن بهتر ميسازد و اگر اخراج معنى شود شايد براى آنست كه اخراج توأم با جمع كردن است .\r\nتُحْشَرونَ * ( وَاتَّقُوا الله وَاعْلَمُوا أَنَّكُمْ إِلَيْه تُحْشَرُونَ ) * بقره : 203 بهتر است « تحشرون » در اين آيه و نحو آن به معناى حال گرفته شود يعنى الآن بسوى خدا جمع ميشويد و در اين صورت مراد از آن ، جمع شدن در عالم مرگ و يا مطلق است زيرا مردم از حين آفريده شدن بتدريج در حال جمع شدن بسوى پروردگاراند .\r\n* ( وَإِذَا الْوُحُوشُ حُشِرَتْ تكوير : 5 آنگاه كه وحوش جمع گردند . ممكن است آيه راجع به مقدمات قيامت و ابتداى فناى عالم باشد و ممكن است مراد از آن جمع شدن در قيامت باشد . در اين صورت آيا براى وحوش حشر و نشر و حساب و كتابى هست ؟ الله اعلم .\r\nدر آيهء ديگرى آمده * ( وَما مِنْ دَابَّةٍ فِي الأَرْضِ وَلا طائِرٍ يَطِيرُ بِجَناحَيْه إِلَّا أُمَمٌ أَمْثالُكُمْ ما فَرَّطْنا فِي الْكِتابِ مِنْ شَيْءٍ ثُمَّ إِلى رَبِّهِمْ يُحْشَرُونَ ) * انعام : 38 اين آيه از آيه ما قبل اعمّ است و تمام جنبندگان و پرندگان را امّت و داراى نظام خوانده و در آخر گويد : سپس بسوى پروردگار خويش محشور و جمع ميشوند .\r\n","description":"","footnote":"","page_name":" 145 ","page_number":147},
  {"content":"\r\nدر ذيل دو آيهء فوق در تفاسير شيعه و اهل سنت روايات و مطالبى نقل شده كه حاكى از حشر حيوانات و غيره است و مرحوم مجلسى در ج 7 بحار ص 353 تا 377 طبع جديد آيات و روايات آن را نقل كرده است .\r\nنا گفته نماند اثبات و ردّ اين مطلب ، تحقيق و وقت بيشتر لازم دارد و علم آن در نزد خداست و حقيقت امر هر چه باشد مورد تسليم و قبول است .\r\nاول الحَشْر * ( هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ مِنْ دِيارِهِمْ لأَوَّلِ الْحَشْرِ ) * حشر : 2 اين حشر در بارهء اخراج طائفه‌اى از يهود از اطراف مدينه است . معنى آيه چنين است : او كسى است كه كفّار اهل كتاب را براى اوّلين راندن ، بيرون كرد .\r\nاخراج و راندن معناى كنايه‌اى جمع كردن و لازم آنست . در اقرب الموارد آمده : « حشر الجمع :\r\nاخرجه من مكان الى آخر » .\r\nحاشرين : گرد آورندگان * ( فَأَرْسَلَ فِرْعَوْنُ فِي الْمَدائِنِ حاشِرِينَ ) * شعراء : 53\r\n\r\n\r\n\r\nحصب :\r\nسنگريزه انداختن مجمع البيان ذيل آيهء 98 انبياء گويد :\r\nاصل حصب بمعنى انداختن است .\r\nاقرب الموارد گويد : اصل آن انداختن سنگريزه است : « حصبه حصبا : رماه بالحصباء » سپس در هر انداختن به كار رفته است .\r\n* ( إِنَّكُمْ وَما تَعْبُدُونَ مِنْ دُونِ الله حَصَبُ جَهَنَّمَ ) * انبياء : 98 شما و آنچه جز خدا مىپرستيد انداخته شده جهنّم و هيزم آن هستيد . « حصب » ( مثل اسد ) را هيزم و آنچه در آتش انداخته مىشود معنى كرده‌اند . طبرسى گويد مراد آنست كه همچون انداخته شدن سنگريزه ، به آتش انداخته ميشوند . اين آيه نظير آيهء * ( وَقُودُهَا النَّاسُ وَالْحِجارَةُ ) * است كه در ( ح ج ر ) گذشت و گفتيم كه شامل معبودهاى جاندار نيست .\r\n* ( إِنَّا أَرْسَلْنا عَلَيْهِمْ حاصِباً قمر : 34 حاصب را باد ريگ افشان گفته‌اند . و چهار بار در قرآن\r\n","description":"","footnote":"","page_name":" 146 ","page_number":148},
  {"content":"\r\nمجيد آمده است : عنكبوت 40 ، قمر 34 ، ملك 17 ، اسراء 68 .\r\n\r\n\r\n\r\nحصحص :\r\n* ( الآنَ حَصْحَصَ الْحَقُّ . . . ) * يوسف : 51 اكنون حق آشكار شد . مجمع البيان از زجّاج نقل كرده كه آن از حصّه مشتق است . يعنى حصّهء حق از حصّهء باطل آشكار شد . اين كلمه در كلام الله فقط يك بار به كار رفته است .\r\n\r\n\r\n\r\nحصد :\r\nدرو كردن همچنين است حصاد بفتح اوّل و كسر آن ( اقرب ) * ( فَما حَصَدْتُمْ فَذَرُوه فِي سُنْبُلِه ) * يوسف : 47 آنچه درو كرديد در سنبلش بگذاريد . * ( وَآتُوا حَقَّه يَوْمَ حَصادِه ) * انعام : 141 .\r\nحصيد : درو شده . در زرع و غيره به كار رفته است * ( فَأَنْبَتْنا بِه جَنَّاتٍ وَحَبَّ الْحَصِيدِ ) * ق : 9 با آن باغها و دانهء درو شده رويانديم ممكن است « حصيد » صفت « حبّ » باشد و شايد صفت موصوف محذوف باشد يعنى « حبّ نبات حصيد » .\r\n* ( أَتاها أَمْرُنا لَيْلًا أَوْ نَهاراً فَجَعَلْناها حَصِيداً ) * يونس : 24 دستور ما شب يا روز به آن آمد پس آن را درو شده و از بين رفته كرديم . غرض آنست كه در اثر بلا نابود شد همچنين است آيهء 100 هود و 15 انبياء .\r\n\r\n\r\n\r\nحصر :\r\nتنگ گرفتن ( مفردات ) قاموس آن را تنگ گرفتن و حبس گفته است * ( وَخُذُوهُمْ وَاحْصُرُوهُمْ ) * توبه : 5 بگيريد آنها را و حبس كنيد . * ( لِلْفُقَراءِ الَّذِينَ أُحْصِرُوا فِي سَبِيلِ الله . . . ) * بقره : 273 فقرائيكه در راه خدا ممنوع و محبوس شده‌اند * ( فَإِنْ أُحْصِرْتُمْ فَمَا اسْتَيْسَرَ مِنَ الْهَدْيِ . . . ) * بقره : 196 پس اگر از ادامهء حجّ ممنوع شديد آنچه ميسّر باشد قربانى كنيد .\r\nراغب گويد : حصر و احصار بمعنى منع از طريق بيت ( كعبه ) است . احصار در منع ظاهر مثل دشمن و منع باطن مثل مرض هر دو گفته مىشود ولى حصر فقط در منع باطن است آيات * ( فَإِنْ أُحْصِرْتُمْ ) * * ( لِلْفُقَراءِ الَّذِينَ أُحْصِرُوا ) * بهر دو از منع ظاهر و باطن محمول است .\r\n","description":"","footnote":"","page_name":" 147 ","page_number":149},
  {"content":"\r\nحَصَر ( بر وزن فرس ) بمعنى تنگى است ( صحاح ) « حصر الرّجل حصرا : ضاق صدره » * ( أَوْ جاؤُكُمْ حَصِرَتْ صُدُورُهُمْ أَنْ يُقاتِلُوكُمْ . . . ) * نساء : 90 يا بر شما آمدند كه سينه هايشان تنگ شده از اينكه با شما بجنگند .\r\nمراجعه باقرب الموارد نشان ميدهد كه فعل حصر از باب ضرب يضرب و نصر ينصر بمعنى تنگ گرفتن و منع و حبس و مصدر آن بر وزن ( فلس ) است و از باب علم يعلم بمعنى تنگ شدن و مصدر آن بر وزن فرس است . و همچنين دو باب اوّل و باب افعال هر دو متعدىاند و از ابو عمرو شيبانى نقل مىكند كه : حصر و احصر هر دو بمعنى حبس است .\r\n* ( وَجَعَلْنا جَهَنَّمَ لِلْكافِرِينَ حَصِيراً اسراء : 8 حصير را سجن و محبس گفته‌اند و اين بدان علَّت است كه جهنّم شخص را ممنوع و محبوس مىكند و حصير به معناى فاعل و تنگ گيرنده است يعنى : جهنّم را براى كفّار زندان قرار داديم .\r\nحصوراً * ( أَنَّ الله يُبَشِّرُكَ بِيَحْيى مُصَدِّقاً بِكَلِمَةٍ مِنَ الله وَسَيِّداً وَحَصُوراً وَنَبِيًّا مِنَ الصَّالِحِينَ ) * آل عمران :\r\n39 گفته‌اند حصور كسى است كه خود را از جماع باز دارد يا كسى كه نزد زنان نيايد و آنكه در از بين بردن غريزهء جنسى خود را به زحمت افكند ولى اينها با ظاهر آيه و واقعيت دين جور در نميايد بهتر است گفته شود : حصور كسى است كه خود را از مشتهيات نفس باز دارد يعنى : پارسا . و آن صيغهء مبالغه است .\r\n\r\n\r\n\r\nحصول :\r\n* ( إِذا بُعْثِرَ ما فِي الْقُبُورِ وَحُصِّلَ ما فِي الصُّدُورِ . . . ) * عاديات : 10 راغب گويد : تحصيل خارج كردن مغز است از پوست مثل خارج كردن طلا از سنگ معدن و دانه از كاه خدا فرموده * ( وَحُصِّلَ ما فِي الصُّدُورِ ) * يعنى آنچه در سينه هاست ظاهر و جمع شد . معنى آيه چنين است : آنگاه كه آنچه در قبور است آشكار و آنچه در\r\n","description":"","footnote":"","page_name":" 148 ","page_number":150},
  {"content":"\r\nسينه هاست خارج گردد . آيه حاكى از آنست كه روز قيامت براى آنچه در سينه ها از حبّ و بغض و ايمان و كفر وجود دارد حساب هست و آنها ظاهر و آشكار خواهند شد .\r\nدر روايات كافى هست كه شادى و سرور قلب مانند مثالى آشكار شده و سخن گويد براى تكميل اين بحث به « بعثر » رجوع شود ، اين كلمه در قرآن بيش از يك بار نيست\r\n\r\n\r\n\r\nحصن :\r\nقلعه . جمع آن حصون است مثل * ( وَظَنُّوا أَنَّهُمْ مانِعَتُهُمْ حُصُونُهُمْ مِنَ الله . . . ) * حشر : 2 * ( لا يُقاتِلُونَكُمْ جَمِيعاً إِلَّا فِي قُرىً مُحَصَّنَةٍ ) * حشر : 14 مراد شهرهاى مستحكم و حصار شده است يعنى :\r\nكار زار نكنند با شما مگر در آباديهاى مستحكم و حصار دار .\r\nاين معناى اوّلى حصن است محصن سپس بطور مجاز چنان كه راغب گويد در هر تحفّظ و نگه داشتن به كار ميرود بكسيكه خود را از بى عفّتى حفظ كند گوئيم : محصن و بزنيكه در اثر شوهر دار بودن و يا عفّت ، خود را از بى عفّتى نگه دارد محصنه ( بصيغهء فاعل و مفعول ) گويند .\r\nبصيغهء فاعل از آنجهت كه خود را از بى عفّتى باز ميدارد و بصيغهء مفعول از آن سبب كه از بى عفّتى باز داشته شده است .\r\n* ( وَمَنْ لَمْ يَسْتَطِعْ مِنْكُمْ طَوْلًا أَنْ يَنْكِحَ الْمُحْصَناتِ الْمُؤْمِناتِ فَمِنْ ما مَلَكَتْ أَيْمانُكُمْ ) * . . . * ( فَانْكِحُوهُنَّ بِإِذْنِ أَهْلِهِنَّ وَآتُوهُنَّ أُجُورَهُنَّ بِالْمَعْرُوفِ مُحْصَناتٍ غَيْرَ مُسافِحاتٍ ) * . . . * ( فَإِذا أُحْصِنَّ فَإِنْ أَتَيْنَ بِفاحِشَةٍ فَعَلَيْهِنَّ نِصْفُ ما عَلَى الْمُحْصَناتِ مِنَ الْعَذابِ . . . ) * نساء : 25 مراد از محصنات اوّل زنان آزاد و عفيف است كه بواسطهء عفّت و امتناع از فحشاء ، از بى عفّتى باز داشته شده‌اند و همچنين است محصنات دوّم كه مراد كنيزان عفيف است .\r\nامّا جملهء * ( فَإِذا أُحْصِنَّ ) * ممكن است مراد از آن شوهر دار بودن باشد يعنى : كنيزان چون شوهر دار شدند اگر زنا كنند نصف حدّ زنان آزاد را دارند كه پنجاه\r\n","description":"","footnote":"","page_name":" 149 ","page_number":151},
  {"content":"\r\nتازيانه است . و اين قرينه است كه مراد از محصنات سوّم زنان آزاد و عفيف است زيرا محصنات شوهر دار سنگسار و كشته ميشوند و آن قابل تقسيم نيست .\r\nو نيز ممكن است مراد از * ( فَإِذا أُحْصِنَّ ) * اسلام آوردن كنيزان باشد چنان كه الميزان گفته است .\r\nامّا در آيهء * ( حُرِّمَتْ عَلَيْكُمْ أُمَّهاتُكُمْ ) * . . . * ( وَالْمُحْصَناتُ مِنَ النِّساءِ ) * نساء : 24 ظاهرا مراد زنان شوهر دار است يعنى مادرانتان . . . و زنان شوهر دار بر شما حراماند .\r\nمحصنين * ( وَأُحِلَّ لَكُمْ ما وَراءَ ذلِكُمْ أَنْ تَبْتَغُوا بِأَمْوالِكُمْ مُحْصِنِينَ غَيْرَ مُسافِحِينَ . . . ) * نساء : 24 مراد از محصنين مردان عفيف است كه از فحشاء امتناع ميكنند و مسافحين : زنا كارانند .\r\n\r\n\r\n\r\nحصا :\r\nاحصاء : اتمام شمارش . * ( لا يُغادِرُ صَغِيرَةً وَلا كَبِيرَةً إِلَّا أَحْصاها . . . ) * كهف : 49 كوچك و بزرگى را نگذاشته مگر آن را بشمار آورده است .\r\nنا گفته نماند : حصاة بمعنى سنگريزه و جمع آن حصى است .\r\nراغب گويد : عرب در شمردن از سنگريزه استفاده ميكرد لذا شمردن را احصاء گفته‌اند چنان كه ما در شمردن از انگشتان خود استفاده ميكنيم .\r\n* ( وَإِنْ تَعُدُّوا نِعْمَةَ الله لا تُحْصُوها . . . ابراهيم : 34 - نحل : 18 مراد از * ( « لا تُحْصُوها » ) * تمام شمردن است يعنى شمارش آن را نميتوانيد به آخر رسانيد . لذاست كه راغب ، احصاء را تحصيل بعدد گفته است و خلاصه ، احصاء تمام شمردن و تحصيل حساب است نه فقط يك ، دو ، سه گفتن . دليل روشنتر قول راغب آيهء * ( لَقَدْ أَحْصاهُمْ وَعَدَّهُمْ عَدًّا ) * مريم : 94 است كه احصاء و عدّ هر دو يك جا آمده است يعنى حساب آنها را كرده و آنها را شمرده است .\r\nعلى هذا احصا بمعنى تحصيل حساب و دانستن آن و تعديد بمعنى\r\n","description":"","footnote":"","page_name":" 150 ","page_number":152},
  {"content":"\r\nشمردن است .\r\n* ( عَلِمَ أَنْ لَنْ تُحْصُوه فَتابَ عَلَيْكُمْ . . . مزمّل : 20 داند كه بسر بردن آن نتوانيد . آيه در بارهء عبادت شب است و ضمير « تحصوه » به ليل كه در صدر آيه است بر ميگردد و منظور از احصاء ، شب را در حال عبادت بروز آوردن است كه بر همه ممكن نيست . و شب زنده دارى يكنوع شمردن دقائق شب است .\r\n\r\n\r\n\r\nحضر :\r\nحضور . ضدّ غائب شدن ( قاموس ) * ( أَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ . . . ) * بقره :\r\n133 يا شما آندم كه مرگ يعقوب در رسيد حاضر بوديد ؟\r\n* ( وَالصُّلْحُ خَيْرٌ وَأُحْضِرَتِ الأَنْفُسُ الشُّحَّ . . . ) * نساء : 128 سازش كردن خوب است . جانها بر بخل حاضر شده هستند يعنى بخل از غرائز نفسانى است و بخل هر نفس در آن حاضر است و بواسطهء آن از منافع خويش دفاع مىكند .\r\nمُحْتَضَرْ * ( وَنَبِّئْهُمْ أَنَّ الْماءَ قِسْمَةٌ بَيْنَهُمْ كُلُّ شِرْبٍ مُحْتَضَرٌ ) * قمر : 28 محتضر : حاضر شده يعنى : آنها را خبر ده كه آب ميانشان قسمت شده است و هر قسمت ، اهلش در آن حاضر مىشود ( نوبتى براى آنها و نوبتى براى ناقهء صالح ) على هذا * ( « مُحْتَضَرٌ » ) * بصيغهء مفعول وصف نوبت است نه وصف اهل آن .\r\n\r\n\r\n\r\nحضّ :\r\nترغيب . * ( وَلا يَحُضُّ عَلى طَعامِ الْمِسْكِينِ ) * ماعون : 3 بر طعام مسكين ترغيب و تشويق نميكند به نظر ميايد مراد آنست كه انسان نه تنها بايد بمسكين اطعام كند بلكه بايد ديگران را نيز به اين كار ترغيب نمايد .\r\nمحاضّه : ترغيب كردن يكديگر است * ( وَلا تَحَاضُّونَ عَلى طَعامِ الْمِسْكِينِ ) * فجر : 18 بطعام مسكين يكديگر را تشويق نميكنيد .\r\n\r\n\r\n\r\nحطب :\r\n( بر وزن فرس ) هيزم . * ( وَامْرَأَتُه حَمَّالَةَ الْحَطَبِ ) * مسد : 4 و زنش در حالى كه باركش هيزم است به ( ت ب ب ) رجوع شود . * ( وَأَمَّا الْقاسِطُونَ فَكانُوا لِجَهَنَّمَ حَطَباً ) * جنّ : 15 امّا ستمگران\r\n","description":"","footnote":"","page_name":" 151 ","page_number":153},
  {"content":"\r\nهيزم جهنماند .\r\n\r\n\r\n\r\nحطط :\r\nحطَّ : بمعنى فرود آمدن و فرود آوردن است راغب گويد : حطَّ پائين آوردن چيزى است از بلندى و نيز آن را پائين آمدن گفته‌اند : « حطَّ الرّجل : نزل » ايضا بمعنى وضع و ترك آمده .\r\nاين كلمه در دو محل از قرآن كريم آمده است كه ذيلا نقل مىشود * ( وَإِذْ قُلْنَا ادْخُلُوا هذِه الْقَرْيَةَ فَكُلُوا مِنْها حَيْثُ شِئْتُمْ رَغَداً وَادْخُلُوا الْبابَ سُجَّداً وَقُولُوا حِطَّةٌ نَغْفِرْ لَكُمْ خَطاياكُمْ وَسَنَزِيدُ الْمُحْسِنِينَ ) * بقره : 58 .\r\n* ( وَإِذْ قِيلَ لَهُمُ اسْكُنُوا هذِه الْقَرْيَةَ وَكُلُوا مِنْها حَيْثُ شِئْتُمْ وَقُولُوا حِطَّةٌ وَادْخُلُوا الْبابَ سُجَّداً نَغْفِرْ لَكُمْ خَطِيئاتِكُمْ سَنَزِيدُ الْمُحْسِنِينَ ) * اعراف : 161 * ( « حِطَّةٌ » ) * در هر دو آيه مرفوع و خبر مبتداى محذوف است و * ( « حِطَّةٌ » ) * نكره است و بايد مراد از آن فرو آمدن بخصوصى باشد .\r\nنا گفته نماند : بنى اسرائيل در صحراى سينا بطور بيابان گردى زندگى ميكردند و در اختيار محلّ و خور و خواب چنان كه پيشهء بيابان - گردان است كاملا آزاد بودند ولى شهر نشينى داراى شرائط و قوانين بخصوصى است كه اگر آنها مراعات نشود نظم عمومى از بين ميرود و زندگى اجتماعى متلاشى ميگردد . به نظر ما مراد از هر دو آيه كه به بنى اسرائيل دستور ميدهد وارد فلسطين شده و شهر نشينى گردند ، آنست كه بايد در دخول شهر ، خاضع و تسليم قوانين شهر نشينى شوند و بدانند كه شهر نشينى يكنوع فرود آمدن و محدود شدن زندگى است و ديگر آزادى صحرا گردى را نخواهند داشت .\r\nو خلاصه مراد آن نيست كه از باب مخصوصى در حال سجده وارد شوند و بگويند : گناهان ما را بيامرز بلكه مراد آنست كه به شهر وارد شوند در حالى كه تسليم قوانيناند و بگويند و بدانند كه اين ورود ، فرود آمدن از آزادى مطلق و محدود شدن بشرائط شهر نشينى است معناى آيه چنين مىشود : و چون گفتيم در\r\n","description":"","footnote":"","page_name":" 152 ","page_number":154},
  {"content":"\r\nاين شهر ساكن شويد و از آن در هر محل كه خواستيد بخوريد ( البته با مراعات قوانين ) و بگوئيد اين شهر نشينى فرود آمدن و محدود شدن است ( يعنى اين را بدانيد و يقين كنيد ) و از باب شهر در حال خضوع وارد شويد ( در حالى كه آماده بپذيرفتن قوانين همزيستى هستيد ) و اگر چنين كنيد قهرا نيكو كار خواهيد بود و آن باعث غفران گناهان شماست و نيكو كاران را وسائل مغفرت و تعيّش ميافزائيم .\r\nآنچه گفته شد كاملا طبيعى و قابل قبول است و ديگر احتياج به تأويلات بعيده كه از امثال قتاده نقل شده ، نيست . طالبان تأويلات بتفاسير رجوع كنند .\r\n\r\n\r\n\r\nحطم :\r\nشكستن . « حطمه حطما : كسره » * ( ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَجُنُودُه ) * نمل : 18 وارد مساكن خويش شويد تا شما را سليمان و لشگريانش در هم نشكنند . ( پايمال نكنند ) .\r\nحطام آنست كه از خشكى شكسته شود * ( ثُمَّ يَهِيجُ فَتَراه مُصْفَرًّا ثُمَّ يَجْعَلُه حُطاماً ) * زمر : 21 سپس ميخشكد و آن را زرد شده مىبينى و سپس شكسته و ريز ريز مىشود .\r\nجهنّم از آن جهت حطمه ناميده شده كه هر چيز را ميشكند و خورد مىكند * ( كَلَّا لَيُنْبَذَنَّ فِي الْحُطَمَةِ وَما أَدْراكَ مَا الْحُطَمَةُ نارُ الله الْمُوقَدَةُ ) * همزه : 4 - 5 حتما بحطمه انداخته مىشود . چه دانى حطمه چيست ؟\r\nآتش افروخته خداست .\r\n\r\n\r\n\r\nحظر :\r\nمنع . راغب گويد :\r\nحظر آنست كه چيزى را جمع كرده در آغل بگذارى . ( در اين صورت آنچيز را از ديگران منع كرده‌اى ) .\r\nاز اينجاست كه محظور بمعنى ممنوع آمده است * ( وَما كانَ عَطاءُ رَبِّكَ مَحْظُوراً ) * اسراء : 20 عطاى پروردگار تو ممنوع نيست .\r\nمحتظر * ( إِنَّا أَرْسَلْنا عَلَيْهِمْ صَيْحَةً واحِدَةً فَكانُوا كَهَشِيمِ الْمُحْتَظِرِ ) * قمر : 31 هشيم : چوبهاى خشكى است كه ميشكند و ميريزد . محتظر ( بصيغهء فاعل ) كسى است كه براى باغ و\r\n","description":"","footnote":"","page_name":" 153 ","page_number":155},
  {"content":"\r\nيا گوسفندان خود محلَّى ميسازد اين شخص چوبها و علفهاى خشكيده را جمع كرده و در ساختن آنمحل به كار ميبرد مثلا آغلى از چوب و علف ميسازد آيهء شريفه در بارهء قوم صالح است يعنى : يك صيحه بر آنها فرستاديم مانند چوبها و علفهاى خشكيدهء حظيره ساز شدند .\r\n\r\n\r\n\r\nحظَّ :\r\nنصيب . * ( لِلذَّكَرِ مِثْلُ حَظِّ الأُنْثَيَيْنِ ) * نساء : 11 براى پسر مثل نصيب دو دختر است .\r\n* ( إِنَّه لَذُو حَظٌّ عَظِيمٍ ) * قصص : 79 حقا كه او صاحب نصيب بزرگى از مال دنياست * ( فَنَسُوا حَظًّا مِمَّا ذُكِّرُوا بِه ) * مائده : 14 نصيبى و قسمتى را از آنچه تذكَّر داده شده بودند ، از ياد بردند .\r\n\r\n\r\n\r\nحفد :\r\nسرعت در عمل و خدمت . طبرسى فرمايد : اصل حفد سرعت در كار است در دعا آمده « اللَّهمّ اليك نسعى و نحفد » : خدايا بسوى تو سعى و سرعت ميكنيم .\r\nباعوان و ياران حفده گويند زيرا كه در پيروى و طاعت سرعت بخرج ميدهند .\r\n* ( وَجَعَلَ لَكُمْ مِنْ أَزْواجِكُمْ بَنِينَ وَحَفَدَةً ) * نحل : 72 حفده جمع حافد بمعنى خدمتكار است يعنى :\r\nخدا بشما از زنانتان فرزندان و خدمتكاران عطا كرده است اين خدمتكاران از فرزنداناند چون فرموده * ( مِنْ أَزْواجِكُمْ ) * و چون حافد بمعنى فرزند فرزند ( نوه ) نيز آمده شايد مراد از حفده نوه ها باشد .\r\nاين كلمه فقط يك بار در قرآن آمده است .\r\n\r\n\r\n\r\nحفر :\r\nكندن . حفره : گودال * ( وَكُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها ) * آل عمران : 103 در لب گودالى از آتش بوديد از آن نجاتتان داد .\r\nحافره * ( يَقُولُونَ أَ إِنَّا لَمَرْدُودُونَ فِي الْحافِرَةِ ) * نازعات : 10 در مجمع گويد : حافره نزد عرب اسم است باوّل شىء و ابتداء كار ، جوهرى گفته : گويند بر حافرهء خود برگشت يعنى براهيكه آمده بود عود كرد .\r\nزمخشرى در فائق و ابن اثير در\r\n","description":"","footnote":"","page_name":" 154 ","page_number":156},
  {"content":"\r\nنهايه گفته‌اند : به سمّ اسب حافر گويند زيرا وقت راه رفتن زمين را حفر مىكند . اسب در نزد عرب بسيار محبوب بود و آن را نسيه نمىفروختند و وقت فروش ميگفتند « النّقد عند الحافر » يعنى قيمت نزد اسب است و آن را بايد در نزد اسب بدهى و نسيه نماند . و گاهى حافره گفته‌اند باعتبار دابّة كه مؤنّث است سپس اين استعمال زياد شد و بهر اوّل اطلاق گرديد گويند : « رجع الى حافره و حافرته » يعنى باوّل خود برگشت . فيروزآبادى نيز در قاموس چنين گفته است .\r\nو نيز زمخشرى و ابن اثير نقل ميكنند . ابىّ بن كعب از رسول صلَّى اللَّه عليه و آله از توبهء نصوح پرسيد . حضرت فرمود : « هو النّدم على الذّنب حين يفرط منك و تستغفر الله بندامتك عند الحافر ، ثمّ لا تعود اليه ابدا » .\r\nمىبينيم كه مراد از « عند الحافر » اوّل امر است راغب گويد :\r\n* ( « لَمَرْدُودُونَ فِي الْحافِرَةِ » ) * مثلى است در بارهء كسى كه بجاى اوّلى برگردانده شود . معنى آيه چنين مىشود :\r\nكفّار و منكرين بعث ميگويند :\r\nآيا بخلقت اوّلى باز خواهيم گشت ؟ ! ! اين آيه نظير آيهء * ( . . . أَ إِذا كُنَّا تُراباً أَ إِنَّا لَفِي خَلْقٍ جَدِيدٍ ) * رعد :\r\n5 است . از اين مادّه دو كلمه بيشتر در قرآن نيست .\r\n\r\n\r\n\r\nحفظ :\r\nنگاهدارى . مراقبت * ( إِنْ كُلُّ نَفْسٍ لَمَّا عَلَيْها حافِظٌ ) * طارق : 4 هيچ كس نيست مگر بر او نگهبانى هست حفيظ : بمعنى حافظ و مبالغه است * ( إِنَّ رَبِّي عَلى كُلِّ شَيْءٍ حَفِيظٌ ) * هود : 57 .\r\n* ( لَه مُعَقِّباتٌ مِنْ بَيْنِ يَدَيْه وَمِنْ خَلْفِه يَحْفَظُونَه مِنْ أَمْرِ الله . . . ) * رعد : 11 براى انسان از پس و پيش تعقيب كنندگانى هست او را از امر خدا حفظ ميكنند . ظاهرا مراد از « امر الله » تصادفات و بلاها است اگر از معقبات مراد ملائكه باشد قهرا باعتبار جماعت است و تأنيث لفظى است يعنى جماعت معقّبات در « تلو » گذشت كه صفت ملائكه با الف و تا جمع بسته\r\n","description":"","footnote":"","page_name":" 155 ","page_number":157},
  {"content":"\r\nنميشود .\r\nبا توجّه بآيهء قبل كه حاكى از علم و اطلاع خدا از اعمال بندگان است مىشود گفت كه اين تعقيب كنندگان نويسندگان اعمال و در عين حال حافظ انساناند نظير آيهء * ( وَإِنَّ عَلَيْكُمْ لَحافِظِينَ كِراماً كاتِبِينَ ) * انفطار : 10 .\r\n* ( وَهُوَ الْقاهِرُ فَوْقَ عِبادِه وَيُرْسِلُ عَلَيْكُمْ حَفَظَةً حَتَّى إِذا جاءَ أَحَدَكُمُ الْمَوْتُ تَوَفَّتْه رُسُلُنا وَهُمْ لا يُفَرِّطُونَ ) * انعام : 61 ممكن است مراد از « رسلنا » همان « حفظة » بوده باشند در اين صورت با ملاحظهء آيهء * ( وَإِنَّ عَلَيْكُمْ لَحافِظِينَ . . . ) * كه گذشت معنى چنين مىشود كه ملائكه هم حافظ و هم كاتباند و هم آنها هستند كه وقت رسيدن مرگ ، انسان را قبض ميكنند . و اين منافى * ( يَتَوَفَّاكُمْ مَلَكُ الْمَوْتِ ) * نيست زيرا خدا توفّى را هم به خود و هم برسل و هم بملك الموت نسبت داده است مثل خدا باغ را آبيارى كرد ، من كردم ، باغبان كرد .\r\n\r\n\r\n\r\nحفف :\r\nحفّ . احاطه كردن در مجمع گويد : « حفّ القوم بالشّىء : اطافوا به » و دو جانب شىء را دو حفاف آن گويند گوئى كه آن شىء را احاطه كرده‌اند .\r\nدر نهج البلاغه خطبهء 174 از رسول خدا صلَّى اللَّه عليه و آله نقل مىكند :\r\n« حفّت الجنّة بالمكاره و حفّت النّار بالشّهوات » بهشت با مكاره و آتش با شهوات احاطه شده است * ( جَعَلْنا لأَحَدِهِما جَنَّتَيْنِ مِنْ أَعْنابٍ وَحَفَفْناهُما بِنَخْلٍ ) * كهف : 32 براى يكى از آن دو دو باغ از تاك داديم و آن دو را بنخل احاطه كرديم .\r\n* ( وَتَرَى الْمَلائِكَةَ حَافِّينَ مِنْ حَوْلِ الْعَرْشِ . . . ) * زمر : 75 يعنى ملائكه را در حالى كه عرش را احاطه كرده‌اند مىبينى بيضاوى گويد « من » زايد يا براى ابتدا است ولى بهتر است براى بيان باشد .\r\nدر الميزان گويد : عرش مقامى است كه اوامر الهى از آن صادر مىشود ملائكه در روز قيامت\r\n","description":"","footnote":"","page_name":" 156 ","page_number":158},
  {"content":"\r\nعرش را احاطه كرده و به آن چشم ميدوزند و منتظر دستور مىمانند و در آنحال تسبيح ميگويند . رجوع شود به « عرش » .\r\n\r\n\r\n\r\nحفو :\r\nاحفاء : مبالغه در سئوال يا مبالغه در دانستن حال شخص است ( مفردات ) در نهايه آمده كه زنى بمحضر آنحضرت آمد « فسألها فاحفى و قال انّها كانت تأتينا زمن خديجة » حضرت از او بطور تفصيل احوالپرسى كرد و فرمود : او در زمان خديجه به منزل ما ميامد .\r\n* ( وَلا يَسْئَلْكُمْ أَمْوالَكُمْ إِنْ يَسْئَلْكُمُوها فَيُحْفِكُمْ تَبْخَلُوا ) * محمد : 37 اموال شما را نميخواهد و اگر بخواهد و در خواستن مبالغه كند بخل ميورزيد و نميدهيد .\r\nحَفِىّ * ( يَسْئَلُونَكَ كَأَنَّكَ حَفِيٌّ عَنْها قُلْ إِنَّما عِلْمُها عِنْدَ الله ) * اعراف :\r\n187 از تو از قيامت ميپرسند گويا به آن دانائى ، بگو علم آن پيش پروردگار من است « عنها » به « يسئلونك » متعلَّق است و تقدير چنين است « يسئلونك عنها كانّك حفىّ » طبرسى گويد : حفىّ بمعنى عالم است يعنى آنقدر سئوال كرده تا دانسته است .\r\n* ( قالَ سَلامٌ عَلَيْكَ سَأَسْتَغْفِرُ لَكَ رَبِّي إِنَّه كانَ بِي حَفِيًّا ) * مريم : 47 گفت سلام بر تو حتما از پروردگارم براى تو آمرزش ميخواهم كه او به من مهربان است طبرسى « حفىّ » را مهربان معنى كرده و گويد : حفىّ آن است كه در سئوال مبالغه كند و نيز كسى است كه در عطا كردن نعمتها لطف كند . اصل باب بمعنى آخر رساندن ( مبالغه ) است گوئى « تحفّيت به اى بالغت فى اكرامه » در نهايه هست : « احفى فلان بصاحبه و حفى به و تحفّى : اى بالغ فى برّه و السئوال عن حاله » .\r\n\r\n\r\n\r\nحقب :\r\n( بر وزن عنق ) دهر .\r\nزمان . ( مجمع ) جمع آن احقاب است * ( لا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً ) * كهف : 60 آرام نگيرم تا بمجمع دو دريا برسم يا مدتى دراز راه بروم .\r\n","description":"","footnote":"","page_name":" 157 ","page_number":159},
  {"content":"\r\nاحقاباً * ( إِنَّ جَهَنَّمَ كانَتْ مِرْصاداً . ) *\r\n* ( لِلطَّاغِينَ مَآباً . لابِثِينَ فِيها أَحْقاباً ) * نباء : 21 - 23 حقّا كه جهنّم كمينگاه و براى طاغيان محل بازگشت است و مدّتها در آن بسر برند . راغب حقبه را مدتى مبهم از زمان گفته است .\r\nاز زجّاج نقل شده كه حقب هشتاد سال است و نيز حقب را چهل سال گفته‌اند و ايضا مدّت دراز ( دهر طويل ) معنى كرده‌اند در نهج البلاغه خطبهء 87 هست : « . . . و لا خلت فيما بينكم و بينهم الاحقاب و القرون » ميان شما و آنها زمانها و قرنها ( دورانها ) نگذشته است ظاهرا از احقاب ، زمانها و مدتها اراده شده است بهر حال آيهء * ( لابِثِينَ فِيها أَحْقاباً ) * دلالت بر خلود ندارد .\r\n\r\n\r\n\r\nحقف :\r\n( بر وزن حبر ) تپّهء مستطيل ريگ . چنان كه در مجمع گفته است بعضى پيچ و خم دار بودن را نيز قيد كرده‌اند چنان كه از مبرّد نقل است . جمع آن احقاف است * ( وَاذْكُرْ أَخا عادٍ إِذْ أَنْذَرَ قَوْمَه بِالأَحْقافِ ) * احقاف : 21 در مجمع البيان نقل شده كه احقاف نام ودايى است ميان عمان ( بر وزن فلان ) و مهره ( بر وزن بهره ) بنا بر قول ابن عباس و بنا بر قول ابن اسحق ريگزارى است كه از عمان تا حضرموت امتداد دارد و بنا بر قول قتاده ريگزارى مشرف بر دريا از يمن است و از حسن نقل شده كه نام ريگزارى است .\r\nبا مراجعه بنقشهء جزيرة العرب خواهيم ديد كه احقاف در جنوب جزيرة العرب و از قسمتهاى ربع الخالى ( وادى دهناء ) است در روزگار گذشته مسكن قوم عاد بود كه حضرت هود بر آنها مبعوث شد .\r\nبا مراجعه بحالات هود در قرآن ، خواهيم ديد كه در آن روزگار احقاف سرزمينى آباد و پر حاصل بوده اكنون جز بيابان خشك و غير قابل سكونت نيست .\r\n\r\n\r\n\r\nحقّ :\r\nثابت . ضدّ باطل . راغب گويد : اصل حقّ بمعنى مطابقت و موافقت است . در قاموس ضدّ\r\n","description":"","footnote":"","page_name":" 158 ","page_number":160},
  {"content":"\r\nباطل ، صدق ، وجود ثابت و غيره گفته است . در مجمع ذيل آيهء 7 از سورهء انفال گويد : حقّ آنست كه شىء در موقع خود واقع شود .\r\nسخن مجمع عبارت اخراى قول راغب است پس معناى حقّ مطابقت و وقوع شىء در محل خويش است و آن در تمام مصاديق قابل تطبيق است . مثلا در آيهء * ( وَمِنْهُمْ مَنْ حَقَّتْ عَلَيْه الضَّلالَةُ . . . ) * نحل : 36 مراد آنست كه ضلالت در موقع خود واقع شد و گمراهى مطابق وضع آنها گرديد و اگر بگوئيم ضلالت بر آنها حتمى و ثابت شد باز درست است .\r\n* ( إِذَا السَّماءُ انْشَقَّتْ وَأَذِنَتْ لِرَبِّها وَحُقَّتْ ) * انشقاق : 2 آنگاه كه آسمان بشكافد و از پروردگار خويش فرمان برد و ثابت و حتمى است كه فرمان خواهد برد يعنى :\r\n« حقّت السماء للطاعة عن امر ربّها » همچنين است آيهء پنجم همان سورهء .\r\nاحقاق حقّ * ( لِيُحِقَّ الْحَقَّ وَيُبْطِلَ الْباطِلَ وَلَوْ كَرِه الْمُجْرِمُونَ ) * انفال : 8 ، احقاق حق و ابطال باطل ، ثابت كردن حق و روشن كردن بطلان باطل است يعنى : تا خدا حق را اثبات و بطلان باطل را آشكار نمايد .\r\n* ( وَيَقْتُلُونَ النَّبِيِّينَ بِغَيْرِ الْحَقِّ بقره : 61 اين تعبير در چند محل از قرآن كريم آمده است و مفهوم ظاهرى آنست كه پيامبران را بنا حق ميكشتند و از آن به نظر ميايد كه پيامبران را به حق ميتوان كشت يعنى صورتى هست كه در آن كشتن پيغمبر ، حق است .\r\nنا گفته نماند : قيد * ( « بِغَيْرِ الْحَقِّ » ) * مفهوم مخالف ندارد بلكه صفت قتل پيامبران است و مقصود آنست كه قتل پيغمبر فقط ظلم و بنا حق است چنان كه در آيهء * ( وَمَنْ يَدْعُ مَعَ الله إِلهاً آخَرَ لا بُرْهانَ لَه بِه ) * معنايش آنست كه ادّعاى شريك بر خدا بىبرهان است نه اينكه ممكن است كسى در اين ادّعا با برهان باشد و امثال آن بسيار است ( از مجمع ) .\r\nالحقّ * ( ثُمَّ رُدُّوا إِلَى الله مَوْلاهُمُ الْحَقِّ ) *\r\n","description":"","footnote":"","page_name":" 159 ","page_number":161},
  {"content":"\r\n* ( أَلا لَه الْحُكْمُ وَهُوَ أَسْرَعُ الْحاسِبِينَ ) * انعام : 62 « حقّ » از اسماء حسنى است الميزان گويد : چون خدا بذاته و صفاته غير قابل زوال است لذا حقّ از اسماء حسناى اوست .\r\nدر مجمع نقل مىكند علَّت اين تسميه آنست كه امر خدا همه حقّ است و باطل در آن نيست .\r\nبهتر است گفته شود كه :\r\nذات و افعال و صفات خدا حقّ است يعنى همهء آنها مطابق واقع و در جاى و موقع خويش است و معنى حق چنان كه گفته شد مطابقت است .\r\n* ( « حَقِيقٌ عَلى أَنْ لا أَقُولَ عَلَى الله إِلَّا الْحَقَّ . . . اعراف : 105 حقيق را جدير و سزاوار معنى كرده‌اند يعنى سزاوارم كه بر خدا جز حقّ نگويم . و احتمال داده‌اند كه تعديه به « على » براى تضمين معناى حريص است يعنى : حريصم كه بر خدا جز حقّ نگويم در اقرب آمده : « حقيق - عليه : حريص » .\r\nبهر حال ، آن از حقّ است يعنى مطابق حال من آنست . . .\r\nچنان كه « احقّ » در آيهء * ( . . . وَنَحْنُ أَحَقُّ بِالْمُلْكِ ) * بقره : 247 و غيره نيز بمعنى سزاوارتر و از مصاديق معنى اصلى كلمه است .\r\n* ( « الْحَاقَّةُ مَا الْحَاقَّةُ وَما أَدْراكَ مَا الْحَاقَّةُ حاقّه : 1 - 3 حاقّة يكى از نامهاى قيامت است و شايد بواسطهء ثابت و حتمى بودن حاقّة گفته شده است در مجمع گويد ، « حقّة و حاقّة » هر دو بيك معنى است . و تأنيث آن بواسطهء موصوف است مثل الساعة الحاقّة و شايد تاء براى مبالغه باشد . در علَّت اين تسميه وجوه ديگرى نيز گفته‌اند ولى وجه فوق از همه بهتر است چنان كه در تعبير ديگر آمده * ( إِذا وَقَعَتِ الْواقِعَةُ لَيْسَ لِوَقْعَتِها كاذِبَةٌ ) * كاذبة نبودن همان حاقة و حتمى بودن است يعنى اين خبر مطابق واقع است .\r\n\r\n\r\n\r\nحكم :\r\nمنع براى اصلاح ( مفردات ) و قضاوت . در اقرب قيد اصلاح ذكر نشده است . در\r\n","description":"","footnote":"","page_name":" 160 ","page_number":162},
  {"content":"\r\nقاموس و صحاح آن را داورى گفته است در مجمع ذيل آيهء 32 بقره گويد : احكام بمعنى اتقان و استوار كردن است و حكيم كسى است كه مانع از فساد باشد . در صحاح هست : « الحكيم : المتقن للامور » حكيم كسى است كه كارها را استوار و محكم كند .\r\nمعناى اوّلى اين كلمه همان منع از فساد و منع براى اصلاح است و آن در تمام موارد صادق است . قضاوت و داورى كه يكى از معناى آنست در حقيقت منع از فساد و براى اصلاح است همچنين است استوار كردن و غيره در اينجا لازم است به چند مورد از موارد استعمال اين كلمه و مشتقات آن اشاره شود :\r\n* ( إِنَّ الله قَدْ حَكَمَ بَيْنَ الْعِبادِ ) * غافر : 48 * ( وَإِنْ حَكَمْتَ فَاحْكُمْ بَيْنَهُمْ بِالْقِسْطِ ) * مائده : 42 در اين دو مورد و نظائر آن ، حكم بمعنى قضاوت و داورى است كه يكنوع منع از فساد و براى اصلاح است .\r\nتَحكيم * ( فَلا وَرَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ) * نساء :\r\n65 تحكيم بمعنى حكم و حاكم قرار دادن است يعنى نه قسم به پروردگارت مؤمن نميشوند تا آنكه در اختلافشان تو را حكم و داور قرار دهند .\r\nاحكام * ( فَيَنْسَخُ الله ما يُلْقِي الشَّيْطانُ ثُمَّ يُحْكِمُ الله آياتِه ) * حجّ : 52 احكام بمعنى استوار و محكم كردن است يعنى خدا آنچه را كه شيطان القاء كرده نسخ مىكند سپس آيات خود را استوار مىنمايد .\r\n* ( كِتابٌ أُحْكِمَتْ آياتُه ثُمَّ فُصِّلَتْ مِنْ لَدُنْ حَكِيمٍ خَبِيرٍ ) * هود :\r\n1 ، احكام در مقابل تفصيل واقع شده و مرحلهء قبلى تفصيل است و در آن مرحله ، تفصيل و تشتّت نيست .\r\nممكن است مراد از * ( « أُحْكِمَتْ » ) * آن باشد كه آيات قرآن با تمام اختلاف مضامين و دستورهاى گوناگون و معارف متفاوت ، همه داراى يكهدف و يك غرض است و در تمام آنها ، همان غرض\r\n","description":"","footnote":"","page_name":" 161 ","page_number":163},
  {"content":"\r\nجارى و ملحوظ است يعنى : اين كتابى است كه آيات آن روى يك غرض استوار شده و سپس با ملاحظهء همان غرض تفصيل داده شده و از هم جدا شده است . چنان كه الميزان گفته است .\r\nو ممكن است مراد آن باشد كه آيات آن ابتدا به صورت بسيط بر قلب حضرت رسول صلَّى اللَّه عليه و آله و سلَّم القاء شده و سپس بوسيلهء جبرئيل و زبان مبارك آنحضرت تفصيل داده شده است .\r\nفرض كنيد كسى هزار متر مربع زمين دارد و ميخواهد از آن به نحوى استفاده كند . دفعة بخاطرش ميافتد كه آن را چند دستگاه خانه بسازد و بفروشد آن خانه ها در مرحلهء اوّل در ذهن او كاملا فشرده و بسيطاند و اصلا نميداند كدام محل در بند و كدام محل صحن و كجا حمّام و كجاها اطاق و . . . خواهد شد ولى وقتى كه مهندس نقشهء آنها را روى كاغذ آورد ، اطاقها ، صحنها حمّامها ، زير زمينها از هم جدا و معيّن ميگردند .\r\nقرآن كريم نيز ابتدا به صورت بسيط و فشرده و در قالب خدا شناسى و هدايت مردم بقلب شريف حضرت ختمى مرتبت صلَّى اللَّه عليه و آله از جانب خداوند القاء شده و سپس زبان آنحضرت و آمدن جبرئيل آن را مفصّل كرده و به صورت آيات فعلى در آورده است . و اين مستلزم نزول مكرّر قرآن است كه در « نزل » انشاء اللَّه خواهد آمد .\r\nتحاكُم * ( يُرِيدُونَ أَنْ يَتَحاكَمُوا إِلَى الطَّاغُوتِ . . . ) * نساء : 60 تحاكم مخاصمه و محاكمه را پيش حاكم بردن است در اقرب گويد :\r\n« تحاكموا الى الحاكم : تخاصوا اليه » يعنى ميخواهند محاكمه پيش طغيانگر ببرند .\r\nحُكْم * ( وَعِنْدَهُمُ التَّوْراةُ فِيها حُكْمُ الله . . . ) * مائده : 43 مراد از حكم دستور و قضاوت خداست در آياتى نظير * ( آتَيْناهُمُ الْكِتابَ وَالْحُكْمَ وَالنُّبُوَّةَ . . . ) * انعام : 89 شايد منظور از حكم قوّهء تشخيص و درك امور\r\n","description":"","footnote":"","page_name":" 162 ","page_number":164},
  {"content":"\r\nو شايد قضاوت و داورى روى كتاب باشد .\r\n\r\n\r\n\r\nحكمة :\r\nبا مراجعه باصل معنى كلمه ميتوان بدست آورد كه حكمت يك حالت و خصيصهء درك و تشخيص است كه شخص بوسيلهء آن ميتواند حق و واقعيّت را درك كند و مانع از فساد شود و كار را متقن و محكم انجام دهد على هذا حكمت حالت نفسانى و صفت روحى است نه شىء خارجى بلكه شىء محكم خارجى از نتائج حكمت است راغب گويد : حكمت رسيدن به حق بواسطهء علم و عقل است . در مجمع ذيل آيهء 32 بقره گويد : حكمت آنست كه تو را بر امر حق كه باطلى در آن نيست واقف كند .\r\n* ( وَيُعَلِّمُهُمُ الْكِتابَ وَالْحِكْمَةَ . . . ) * بقره : 129 * ( يَتْلُوا عَلَيْكُمْ آياتِنا وَيُزَكِّيكُمْ وَيُعَلِّمُكُمُ الْكِتابَ وَالْحِكْمَةَ . . . ) * بقره : 151 * ( يُؤْتِي الْحِكْمَةَ مَنْ يَشاءُ وَمَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً . . . ) * بقره : 269 اين كلمه بيست بار در قرآن مجيد تكرار شده و در بيشتر موارد توأم با « كتاب » است و تعليم و انزال آن از جانب خداوند و از جانب پيامبران نسبت بمردم است .\r\nمراد از كتاب در آن موارد احكام شريعت و كلمات دين و مراد از حكمت همان محكم كارى و تشخيص است . در بعضى از آيات بتكاليف نيز حكمت گفته شده است چنان كه در سورهء اسراء بعد از شمردن عدّه‌اى از واجبات و محرّمات فرموده * ( ذلِكَ مِمَّا أَوْحى إِلَيْكَ رَبُّكَ مِنَ الْحِكْمَةِ . . . ) * اسراء : 39 شايد اين اطلاق بجهة آن باشد كه تكاليف سبب حكمتاند . همچنين است آيهء * ( وَاذْكُرْنَ ما يُتْلى فِي بُيُوتِكُنَّ مِنْ آياتِ الله وَالْحِكْمَةِ . . . ) * احزاب :\r\n34 و شايد در آيهء * ( وَلَمَّا جاءَ عِيسى بِالْبَيِّناتِ قالَ قَدْ جِئْتُكُمْ بِالْحِكْمَةِ . . . ) * زخرف : 63 مراد تعليمات و احكام عيسى باشد و در آيهء * ( وَلَقَدْ آتَيْنا لُقْمانَ الْحِكْمَةَ أَنِ اشْكُرْ لِلَّه ) * لقمان : 12 بشكر حكمت گفته شده بنا بر آنكه « ان » تفسيريّه است . و\r\n","description":"","footnote":"","page_name":" 163 ","page_number":165},
  {"content":"\r\nشايد علَّت ، آن باشد كه شكر از نتائج حكمت است .\r\n\r\n\r\n\r\nحكيم :\r\nمحكم كار . حكمت كردار . كسى كه كار را از روى تشخيص و مصلحت انجام دهد .\r\nدر گذشته از جوهرى نقل شد كه حكيم كسى است كارها را محكم و استوار انجام دهد و آنچه از طبرسى نقل شده : حكيم بمعنى مانع از فساد است . عبارت ديگر محكم كار مىباشد و آن صيغهء مبالغه است .\r\nاين كلمه از اسماء حسنى است و مجموعا 97 بار در قرآن مجيد به كار رفته ، فقط در پنج محل صفت قرآن و در يك محل صفت امر آمده ، بقيّه همه در بارهء حكيم بودن خداوند سبحان است و آن پنج محل عبارتاند از * ( ذلِكَ نَتْلُوه عَلَيْكَ مِنَ الآياتِ وَالذِّكْرِ الْحَكِيمِ ) * آل عمران : 58 * ( يس وَالْقُرْآنِ الْحَكِيمِ ) * يس : 1 و آيهء اوّل سورهء يونس و آيهء دوّم سورهء لقمان و آيهء چهارم سورهء زخرف در الميزان ذيل آيهء اوّل يس ، حكمت را بمعنى حقائق معارف و فروعات آن گرفته و گويد كه : قرآن حكيم است زيرا كه حكمت و حقائق معارف در آن مستقر است .\r\nبه نظر ميايد كه : قرآن مجيد را در اطلاق اين صفت يك شخص عاقل و محكم كار فرض كنيم همانطور كه شخص را در اثر حكمت كردار و محكم كار بودنش حكيم ميگوئيم هكذا قرآن در تعاليم خود مثل يك شخص محكم كار است و اطلاق حكيم بر قرآن و يك شخص دانا بنا بر آنچه گفته شد يكسان است .\r\nقرآن حكيم است يعنى از روى تشخيص دستور ميدهد و محكم كار و حكمت كردار است .\r\nو آن يك محل كه حكيم وصف امر آمده اين آيه است * ( فِيها يُفْرَقُ كُلُّ أَمْرٍ حَكِيمٍ ) * دخان : 4 مىشود گفت : حكيم در اين آيه بمعنى مفعول و محكم كارى شده است معنى آيه چنين مىشود : در آنشب هر امريكه از روى تشخيص و محكم كارى است از هم جدا ميشوند .\r\n","description":"","footnote":"","page_name":" 164 ","page_number":166},
  {"content":"\r\nدر الميزان بقرينهء « يفرق » حكيم را بسيط و آنچه اجزائش مشخص نيست ، معنى مىكند نظير آنكه در آيهء * ( أُحْكِمَتْ آياتُه ثُمَّ فُصِّلَتْ ) * گفته شد .\r\nباستثناى شش مورد فوق ، كلمهء حكيم 91 بار وصف خداوند متعال آمده است مثل * ( إِنَّكَ أَنْتَ الْعَلِيمُ الْحَكِيمُ ) * بقره : 32 - * ( لا إِله إِلَّا هُوَ الْعَزِيزُ الْحَكِيمُ ) * آل عمران :\r\n6 - * ( وَالله عَلِيمٌ حَكِيمٌ ) * نساء :\r\n26 .\r\n\r\n\r\n\r\nمحكم :\r\n* ( هُوَ الَّذِي أَنْزَلَ عَلَيْكَ الْكِتابَ مِنْه آياتٌ مُحْكَماتٌ هُنَّ أُمُّ الْكِتابِ وَأُخَرُ مُتَشابِهاتٌ ) * آل عمران : 7 از مقابلهء محكمات با متشابهات بدست ميايد : محكمات آياتى است كه در آنها تشابه نيست بلكه يك صورت دارند و معناى آنها روشن و واضح است . براى تفصيل بيشتر به « امّ » رجوع شود .\r\n* ( فَإِذا أُنْزِلَتْ سُورَةٌ مُحْكَمَةٌ وَذُكِرَ فِيهَا الْقِتالُ رَأَيْتَ الَّذِينَ فِي قُلُوبِهِمْ مَرَضٌ يَنْظُرُونَ إِلَيْكَ . . . ) * محمد : 20 ظاهرا مراد از سورهء محكمه آنست كه دستورهاى آن كاملا روشن و واضح الدلالة باشد و جنگ را بدون شبهه توصيه كند .\r\n\r\n\r\n\r\nحلف :\r\n( بكسر اوّل و فتح آن ) سوگند . * ( ذلِكَ كَفَّارَةُ أَيْمانِكُمْ إِذا حَلَفْتُمْ . . . ) * مائده : 89 آنست كفّارهء سوگندهاى شما چون سوگند خورديد و شكستيد .\r\nدر اقرب و مفردات گويد :\r\nحلف سوگندى است كه با آن پيمان گرفته مىشود سپس در هر سوگند به كار ميرود .\r\n* ( وَلا تُطِعْ كُلَّ حَلَّافٍ مَهِينٍ قلم : 10 حلَّاف كسى است كه زياد قسم مىخورد .\r\nسوگند خوردن از نظر اسلام خوب نيست و سوگند دروغ حرام و سوگند راست مكروه است مگر آنكه احقاق حق بسته به آن باشد و حتى وارد است كه شخص در صورت امكان خسارت را قبول كند و سوگند نخورد و اگر كسى سوگندى خورد و آن را شكست بايد كفّاره بدهد و\r\n","description":"","footnote":"","page_name":" 165 ","page_number":167},
  {"content":"\r\nكفّارهء آن طبق آيهء 89 مائده اطعام ده نفر فقير يا لباس ده نفر و يا يك بنده آزاد كردن است و در صورت عدم تمكَّن بايد سه روز روزه بگيرد .\r\n\r\n\r\n\r\nحلق :\r\nگلو . راغب در مفردات گويد : اصل حلق بمعنى گلو است و گويند : « حلقه » يعنى گلوى او را بريد سپس در قطع مو ( تراشيدن ) به كار رفته است . * ( وَلا تَحْلِقُوا رُؤُسَكُمْ حَتَّى يَبْلُغَ الْهَدْيُ مَحِلَّه . . . ) * بقره : 196 سر خود را نتراشيد ( و از احرام خارج نشويد ) تا قربانى به محل خود برسد . آيه در بارهء كسى است كه محصور شده و قربانى را بوسيلهء ديگرى فرستاده است چنين كسى بايد بعد از اطلاع از ذبح قربانى سر بتراشد و از احرام خارج شود * ( لَتَدْخُلُنَّ الْمَسْجِدَ الْحَرامَ إِنْ شاءَ الله آمِنِينَ مُحَلِّقِينَ رُؤُسَكُمْ . . . ) * فتح : 27 .\r\nاز اين مادّهء فقط دو مورد فوق در قرآن يافت مىشود .\r\n\r\n\r\n\r\nحلقوم :\r\nگلو . در اقرب گويد : حلقوم بمعنى حلق است واو و ميم بر آن اضافه شده . * ( فَلَوْ لا إِذا بَلَغَتِ الْحُلْقُومَ وَأَنْتُمْ حِينَئِذٍ تَنْظُرُونَ ) * واقعه : 83 پس چرا وقتى جان بگلو رسيد و شما در آنوقت نظاره ميكنيد . اين كلمه فقط يك بار در قرآن به كار رفته است .\r\n\r\n\r\n\r\nحلّ :\r\n( بفتح اوّل ) باز كردن . ( صحاح - مفردات ) * ( وَاحْلُلْ عُقْدَةً مِنْ لِسانِي ) * طه : 27 گره از زبان من باز كن . حلول كه بمعنى نزول است اصل آن باز كردن بار وقت نزول است سپس در مجرّد نزول به كار رفته . مثل * ( وَمَنْ يَحْلِلْ عَلَيْه غَضَبِي فَقَدْ هَوى ) * طه : 81 هر كه غضب من بر او نازل شود حقّا كه سقوط كرده است .\r\nحلّ بكسر حاء بمعنى حلال استعاره از باز كردن گره ( معنى اصلى ) است مثل * ( هذا حَلالٌ وَهذا حَرامٌ ) * نحل : 116 ( از مفردات ) پس حلال آنست كه از ممنوعيّت باز شده است .\r\n","description":"","footnote":"","page_name":" 166 ","page_number":168},
  {"content":"\r\n* ( وَإِذا حَلَلْتُمْ فَاصْطادُوا . . . مائده : 2 منظور از * ( « حَلَلْتُمْ » ) * خروج از احرام است يعنى چون از احرام خارج شديد پس صيد كنيد ديگر شكار بر شما حرام نيست .\r\n* ( وَأَحَلَّ الله الْبَيْعَ وَحَرَّمَ الرِّبا . . . بقره : 275 احلال بمعنى حلال كردن و رفع ممنوعيّت است * ( وَحَلائِلُ أَبْنائِكُمُ الَّذِينَ مِنْ أَصْلابِكُمْ . . . نساء : 23 منظور از حليله ها ، زنان پسران صلبى است كه بر شخص حراماند .\r\nتَحلَّة * ( قَدْ فَرَضَ الله لَكُمْ تَحِلَّةَ أَيْمانِكُمْ . . . ) * تحريم : 2 تحلَّه و تحليل هر دو مصدراند ( مجمع ) يعنى خدا باز كردن سوگندها را براى شما معيّن كرده است گويند مراد از آن كفّارهء قسم است .\r\n\r\n\r\n\r\nحلم :\r\nبكسر اوّل بردبارى .\r\nضبط نفس ( مفردات ) قاموس آن را بردبارى و عقل گفته است . صحاح نيز آن را بردبارى گفته . راغب گويد :\r\nبعضى آن را عقل گفته‌اند ولى معناى اصلى آن عقل نيست بلكه عقل از مسبّبات آن است يعنى عقل از بردبارى است .\r\nمؤيّد قول راغب آيهء * ( فَبَشَّرْناه بِغُلامٍ حَلِيمٍ ) * صافات : 101 است اين آيه دربارهء اسمعيل است و چند آيه بعد از آن ، داستان ذبح اسمعيل آمده كه به پدرش گفت * ( سَتَجِدُنِي إِنْ شاءَ الله مِنَ الصَّابِرِينَ ) * و آنوقت معلوم شد كه اسمعيل واقعا حليم و بردبار است .\r\nايضا اگر حليم بمعنى عاقل باشد در آياتى نظير * ( وَالله عَلِيمٌ حَلِيمٌ ) * نساء : 12 بايد گفت معنى آن « و اللَّه عليم عاقل » است حال آنكه عاقل از اسماء حسنى نيست و حتى در دعاى جوشن كبير هم نيامده است با آنكه شامل هزار اسم مىباشد .\r\nايضا در نهج البلاغه خطبهء 14 هست : « خفّت عقولكم و سفهت حلومكم » از مقابله حلوم با عقول معلوم مىشود كه حلم غير از عقل است .\r\nحُلْم * ( وَإِذا بَلَغَ الأَطْفالُ مِنْكُمُ ) *\r\n","description":"","footnote":"","page_name":" 167 ","page_number":169},
  {"content":"\r\n* ( الْحُلُمَ فَلْيَسْتَأْذِنُوا ) * نور : 59 حلم ( بر وزن عنق و قفل ) چيزى است كه در خواب ديده شود ( قاموس ) در اقرب گويد : لكن غالبا در خواب پريشان و قبيح به كار ميرود چنان كه رؤيا در خواب خوب .\r\nمراد از حلم در آيه بلوغ اطفال است كه به آن احتلام نيز گويند معنى آيه چنين است : و چون كودكان ببلوغ رسيدند بايد اجازه بگيرند .\r\nراغب حلم را در آيهء شريفه از حلم ( بكسر اوّل ) گرفته و گويد :\r\nبلوغ حلم ، رسيدن بحالى است كه ميتواند حلم و بردبارى داشته باشد .\r\nاحْلام * ( أَمْ تَأْمُرُهُمْ أَحْلامُهُمْ بِهذا أَمْ هُمْ قَوْمٌ طاغُونَ ) * طور : 32 ممكن احلام جمع حلم بمعنى بردبارى و يا جمع حلم بمعنى خواب باشد در صورت اوّل منظور تأنّى و دقّت است يعنى يا دقّت و تفكَّرشان به اين ، امر مىكند يا قومى طغيانگراند و در صورت دوّم گويا منظور خيالات است زيرا خوابهاى پريشان نيز يكنوع خيالاند .\r\n* ( قالُوا أَضْغاثُ أَحْلامٍ وَما نَحْنُ بِتَأْوِيلِ الأَحْلامِ بِعالِمِينَ ) * يوسف :\r\n44 اضغاث مختلطهاست احلام جمع حلم بمعنى خوابهاى آشفته است چنان كه از اقرب نقل شد يعنى گفتند : خوابهاى در هم و برهم و آشفته است و ما بتعبير چنين خوابها واقف نيستيم . در اين آيه خوابهاى پريشان بدسته هاى علف و غيره تشبيه شده است .\r\n\r\n\r\n\r\nحليم :\r\nبردبار . اين كلمه از اسماء حسنى و صيغهء مبالغه است و معنى آن در بارهء خدا چنان كه طبرسى ذيل آيهء 225 بقره گويد : مهلت دهنده است * ( وَالله غَفُورٌ حَلِيمٌ ) * : خدا چاره ساز و مهلت دهنده است ، بگناهكاران مهلت ميدهد و در عذاب آنها عجله نميكند . نا گفته نماند مهلت دادن يكنوع بردبارى است . پس خدا حليم است يعنى در عقوبت عجله و در هر نادانى بنده ، غضب نميكند .\r\n","description":"","footnote":"","page_name":" 168 ","page_number":170},
  {"content":"\r\nحليم مجموعا 15 بار در قرآن شريف استعمال شده ، 11 بار در بارهء خداوند و چهار بار در بارهء ابراهيم ، اسمعيل ، و شعيب .\r\n* ( إِنَّ إِبْراهِيمَ لأَوَّاه حَلِيمٌ ) * توبه :\r\n114 - * ( إِنَّكَ لأَنْتَ الْحَلِيمُ الرَّشِيدُ ) * هود : 87 .\r\n\r\n\r\n\r\nحلى :\r\n( بر وزن فلس ) زيور جمع آن حلىّ ( بضمّ اوّل و كسر دوّم و بكسر اوّل و دوّم » است چنان كه در اقرب گفته است . * ( وَاتَّخَذَ قَوْمُ مُوسى مِنْ بَعْدِه مِنْ حُلِيِّهِمْ عِجْلًا . . . ) * اعراف : 148 قوم موسى بعد از وى از زينت آلات خود گوساله‌اى ساختند . * ( يُحَلَّوْنَ فِيها مِنْ أَساوِرَ مِنْ ذَهَبٍ . . . ) * كهف : 31 در بهشت زينت داده ميشوند با دستبندهاى مخصوص از طلاى بخصوصى .\r\nحليه نيز بمعنى زيور است * ( وَتَسْتَخْرِجُونَ حِلْيَةً . . . ) * فاطر : 12\r\n\r\n\r\n\r\nحاميم :\r\nكلمهء * ( حم ) * در اوّل هفت سوره از سوره هاى قرآن كريم واقع است و آنها عبارتاند از غافر ، فصّلت ، شورى ، زخرف دخان ، جاثيه ، و احقاف . و در اوّل شورى كلمهء * ( « عسق » ) * بر آن اضافه شده است .\r\nمفسّران دربارهء حروف مقطعه اقوال مختلف دارند و رواياتى نيز در اين باره نقل شده كه تنقيح آنها كار مفصّلى است . حبيب الله نوبخت نويسندهء كتاب ديوان دين معتقد است كه حروف مقطَّعه در اوائل سور عنوان مطالب آن سوره هاست البتّه مختصر و منحوت عنوان .\r\nبعقيدهء وى مطالب سوره هاى حم باستثناى سورهء شورى ، همه در بارهء حيات و موت است و « ح » در همهء آنها مختصر حيات و « م » مختصر و منحوت موت يا ممات است .\r\nآياتى چند از سوره ها را در بارهء حيات و موت شاهد آورده و از كشف الغمّهء اربلى نقل مىكند كه امير المؤمنين عليه السّلام در صفّين براى جنگجويان خود شعارى اختيار كرد و فرمود : هر كه يكنفر را بكشد\r\n","description":"","footnote":"","page_name":" 169 ","page_number":171},
  {"content":"\r\nبا فرياد بلند بگويد * ( « حم » ) * و شريح بن اوفى از ياران آنحضرت ، چون نيزهء خود را بسينهء محمد بن طلحه فرو برد فرياد كشيد : * ( « حم » ) * اين شعار بدان معنى بود كه : اينك حدّ فاصل ميان حيات و ممات . ديوان دين ص 414 - 419 .\r\nبنا بر قول ايشان * ( « عسق » ) * در سورهء شورى بايد اشاره به عيسى سليمان و قيامت باشد ولى در سورهء شورى از سليمان خبرى نيست و شايد « س » اشاره سماوات است كه مكرّر در آن سوره ياد شده است .\r\nدر الميزان اوّل سورهء شورى بعد از نقل احتمالات ميگويد :\r\nممكن است حدس زد كه ميان حروف مقطعه و مضامين سوره هائيكه با آنها شروع ميشوند ارتباط خاصّى باشد . و شايد اين سخن معنى آن روايت است كه اهل سنت از على عليه السّلام بنا بر نقل مجمع نقل كرده‌اند فرمود : براى هر كتاب صفوه و خالصى است و صفوهء اين كتاب حروف تهجّى است .\r\nنا گفته نماند بنا بر قول ديوان دين و الميزان ، ميان ق و مضامين اين سوره ارتباط خاصّى است زيرا ق مختصر قيامت و مضامين سورهء ق در باره قيامت است ولى كشف دكتر رشاد در بارهء مقطعات بسيار عالى و در * ( « عسق » ) * نقل شده است .\r\n\r\n\r\n\r\nحماء :\r\nلجن سياه بد بو .\r\nدر مفردات گويد : « طين اسود منتن » صحاح و اقرب گل سياه گفته‌اند ، كشّاف گل سياه متغير ، مجمع آن را جمع حماة و گل متغير بسياهى و در ذيل آيهء 86 كهف گل سياه بد بو گفته است . مجموع اين كلمات در كلمهء « لجن سياه بد بو » خلاصه مىشود .\r\n* ( وَلَقَدْ خَلَقْنَا الإِنْسانَ مِنْ صَلْصالٍ مِنْ حَمَإٍ مَسْنُونٍ ) * حجر :\r\n26 انسان را از گل خشك از گل سياه بد بو آفريديم . راجع بتفصيل بيشتر به « آدم » رجوع شود .\r\nاين كلمه سه بار در قرآن آمده است سورهء حجر ، آيات 26 - 28 - 33\r\n","description":"","footnote":"","page_name":" 170 ","page_number":172},
  {"content":"\r\nعينٌ حميئه * ( حَتَّى إِذا بَلَغَ مَغْرِبَ الشَّمْسِ وَجَدَها تَغْرُبُ فِي عَيْنٍ حَمِئَةٍ . . . ) * كهف : 86 * ( « عَيْنٍ حَمِئَةٍ » ) * يعنى چشمه ايكه در آن گل سياه هست ( مجمع - اقرب ) نا گفته نماند : كسى كه در خشكى است چنان ميداند كه آفتاب از زمين طلوع و در زمين غروب مىكند و كسى كه در درياست چنان مىبيند كه آن از دريا طلوع و در دريا فرو ميرود ، از آيهء شريفه بدست ميايد كه ذو القرنين به آخرين آبادى در مغرب رسيد كه پس از آن دريا بود و آفتاب در نظر بيننده در آبيكه در اثر لجن ، سياه به نظر ميامد و يا در آبيكه روى لجن را پوشانده بود ، غروب ميكرد لذا فرموده * ( « وَجَدَها تَغْرُبُ » ) * يعنى او چنان يافت نه اينكه واقع از آن قرار بود .\r\nطبق تحقيقات ابو الكلام آزاد محقق هندى ذو القرنين ( به نظر او كوروش كبير ) در سفر اوّل خود براى سر كوبى دولت ليدى به طرف غرب ( آسياى صغير ) حركت كرد و آفتاب را چنان ديد . ميگويد :\r\nاكنون نقشهء سواحل غربى آسياى صغير را برابر خود بگذاريم ، در اين نقشه مىبينيم كه بيشتر ساحل به خليجهاى كوچك منتهى مىشود مخصوصا در نواحى حدود « ازمير » كه دريا تقريبا صورت يك چشمهء بزرگ به خود ميگيرد .\r\nسارد ( پايتخت كشور ليدى ) در نزديكى ساحل غربى قرار داشت و چندان از شهر ازمير فعلى فاصله نداشت ، در اينجا ميتوانيم بگوئيم كوروش بعد از استيلاء بر سارد به نقطه‌اى از سواحل درياى اژه نزديك ازمير ميرسد و در آنجا متوجّه ميگردد كه دريا صورت چشمه‌اى به خود گرفته و آب نيز از گل و لاى ساحل تيره رنگ به نظر ميرسد . در حوالى غروب اگر كسى اينجا ايستاده باشد خواهد ديد كه قرص خورشيد چنان مىنمايد كه در آب محو مىشود ، اين آن چيزى است كه قرآن از آن تعبير به اين جمله مىنمايد * ( وَجَدَها تَغْرُبُ فِي عَيْنٍ حَمِئَةٍ ) * يعنى چنين ديد\r\n","description":"","footnote":"","page_name":" 171 ","page_number":173},
  {"content":"\r\nكه خورشيد در محلى كه آب آن تيره رنگ بود فرو ميرفت . مسلم است كه خورشيد در محلى معيّن غروب نميكند ولى اگر در سواحل دريا ايستاده باشيم ، در نتيجهء كرويّت زمين و انحناى سطح آب خواهيم ديد كه خورشيد هنگام غروب كم كم و آرام آرام در سينهء دريا جاى ميگيرد ( ذو القرنين ترجمهء باستانى پاريزى ص 93 ) .\r\n\r\n\r\n\r\nحمد :\r\nستايش . ثنا گوئى .\r\nستودن . * ( وَيُحِبُّونَ أَنْ يُحْمَدُوا بِما لَمْ يَفْعَلُوا . . . ) * آل عمران : 188 و دوست دارند براى كاريكه نكرده‌اند ستوده و مدح شوند . در نهج البلاغه خطبهء 220 آمده : « اطَّلَعَ الله عَلَيْهِمْ فيه فَرَضِىَ سَعْيَهُمْ وَحَمِدَ مَقامَهُمْ » خدا به آنها توجّه كرد . از سعىشان خشنود شد و مقامشان را ستود . و در حكمت 131 در بارهء دنيا فرموده : « فَذَمَّها رِجالٌ غَداةَ النَّدامَةِ وَحَمِدَها آخَروُنَ يَوْمَ الْقِيمَةِ » دنيا را مردانى در صباح پشيمانى ذمّ كردند و مردان ديگرى روز قيامت آن را ستودند . زيرا كه ديدند بوسيلهء آن صاحب بهشت شده‌اند .\r\nتدبّر در موارد استعمال نشان ميدهد كه : حمد به معناى ستودن ، ستايش ، ثنا گوئى ، مدح ، و تعريف كردن است .\r\nراغب در مفردات گويد :\r\nحمد خدا بمعنى ثنا گوئى اوست در مقابل فضيلت . حمد از مدح اخصّ و از شكر اعمّ است ، زيرا مدح در مقابل اختيارى و غير اختيارى مىشود مثلا شخص را در مقابل طول قامت و زيبائى اندام كه غير اختيارى است و همچنين در مقابل بذل مال و سخاوت و علم مدح ميكنند ولى حمد فقط در مقابل اختيارى است .\r\nو شكر تنها در مقابل نعمت و بذل به كار ميرود پس هر شكر حمد است ولى هر حمد شكر نيست و هر حمد مدح است ولى هر مدح حمد نيست .\r\n* ( الْحَمْدُ لِلَّه رَبِّ الْعالَمِينَ فاتحه : 2 اين تعبير شش بار در\r\n","description":"","footnote":"","page_name":" 172 ","page_number":174},
  {"content":"\r\nقرآن مجيد آمده است يونس : 10 صافّات 182 ، زمر 75 ، غافر 65 انعام 45 و هيجده بار * ( « الْحَمْدُ لِلَّه » ) * و چندين بار * ( « لَه الْحَمْدُ » ) * ذكر شده است .\r\nالف و لام در « الحمد » براى استغراق يا براى جنس است و لام در « للَّه » براى اختصاص و ملك است معنى آيهء چنين مىشود : جنس حمد يا هر حمد مخصوص خداست خدائى كه پروردگار همهء مخلوقات است .\r\nيعنى هر حمد و ستايش از هر كس در بارهء هر كس و هر چيز كه بوده باشد مخصوص خدا و از براى خداست مردم خواه خدا را حمد كنند ، خواه شخص ديگر و شىء ديگر را ، همهء آنها مال خدا و از آن خداست .\r\nالميزان در توضيح جنس و استغراق چنين گويد : خداوند ميفرمايد : * ( ذلِكُمُ الله رَبُّكُمْ خالِقُ كُلِّ شَيْءٍ ) * غافر : 62 با اين روشن مىكند كه هر چيز مخلوق خداست و نيز فرمايد * ( الَّذِي أَحْسَنَ كُلَّ شَيْءٍ خَلَقَه ) * سجده : 7 و با اين ثابت مىكند هر چيز از لحاظ خلقت و از لحاظ نسبت به خدا خوب است . . . اينها از جهت فعل و امّا از جهت اسم ، فرموده * ( الله لا إِله إِلَّا هُوَ لَه الأَسْماءُ الْحُسْنى ) * طه : 8 . . . پس خدا از حيث افعال و اسماء جميل و نيك است . . . و هر جميلى كه در مقابل آن حمد مىشود از اوست پس جنس حمد و هر حمد براى خداى سبحان است ( باختصار ) .\r\n* ( وَنَحْنُ نُسَبِّحُ بِحَمْدِكَ وَنُقَدِّسُ لَكَ ) * بقره : 30 * ( وَيُسَبِّحُ الرَّعْدُ بِحَمْدِه وَالْمَلائِكَةُ مِنْ خِيفَتِه . . . ) * رعد : 13 * ( وَإِنْ مِنْ شَيْءٍ إِلَّا يُسَبِّحُ بِحَمْدِه . . . ) * اسراء : 44 باء در « بحمده » در اين آيات و غيره چه بائى است و چه معنى دارد ؟\r\nطبرسى ذيل آيهء 52 سورهء اسراء گويد : با « به حمد » براى حال است . ايضا در كشاف ذيل آيهء 30 بقره گويد : بحمدك در موضع حال است .\r\n","description":"","footnote":"","page_name":" 173 ","page_number":175},
  {"content":"\r\nبنا بر اين معنى * ( نُسَبِّحُ بِحَمْدِكَ ) * آنست كه تو را تسبيح ميگوئيم در حالى كه حامديم . . * ( وَإِنْ مِنْ شَيْءٍ إِلَّا يُسَبِّحُ بِحَمْدِه ) * يعنى : هر چيز خدا را در حال حمد تسبيح ميگويد .\r\nبعيد نيست : باء بمعنى مع و مصاحبت باشد چنان كه در * ( ادْخُلُوها بِسَلامٍ ) * حجر : 46 * ( يا نُوحُ اهْبِطْ بِسَلامٍ مِنَّا ) * هود : 48 گفته‌اند .\r\nگر چه با حال از لحاظ معنى يكى است .\r\nاين معنى كاملا ساده و روان است و معنى آيات چنين مىشود :\r\nما تو را تسبيح و حمد ميگوئيم ، رعد خدا را تسبيح ميگويد و مىستايد - و هر چيز تسبيح خوان و حمد گوى خداست نا گفته نماند : تسبيح راجع بتنزيه خداوند و پاك دانستن او از نقائص است و حمد راجع به نعمتهاى خداوندى است پس * ( يُسَبِّحُ بِحَمْدِه ) * راجع بهر دو مطلب است و اينكه بعضى گفته‌اند حمد خدا تسبيح است و خدا را با حمد تسبيح كن درست نيست .\r\n* ( يَوْمَ يَدْعُوكُمْ فَتَسْتَجِيبُونَ بِحَمْدِه وَتَظُنُّونَ إِنْ لَبِثْتُمْ إِلَّا قَلِيلًا ) * اسراء : 52 آيهء شريفه مىفهماند كه روز قيامت بشر چون زنده شد اعاده و بعث را فعل جميل شمرده و خدا را در اين باره حمد خواهد كرد چون حقائق بر وى منكشف گشته و قيامت را از لحاظ حكمت خدائى واجب خواهد ديد ( از الميزان ) يعنى : روزى شما را ميخواند شما او را حمد گويان اجابت ميكنيد .\r\nمحمود : ستوده . * ( عَسى أَنْ يَبْعَثَكَ رَبُّكَ مَقاماً مَحْمُوداً ) * اسراء : 79 حميد : ممكن است بمعنى فاعل باشد يعنى ستاينده و ممكن است بمعنى مفعول باشد يعنى ستوده .\r\nو آن از اسماء حسنى است و هفده بار در قرآن مجيد آمده است * ( وَاعْلَمُوا أَنَّ الله غَنِيٌّ حَمِيدٌ ) * بقره : 267 بدانيد خدا بىنياز و ستوده است . يا بدانيد خدا بىنياز و ستاينده است و اعمال بنده را مىستايد . چنان كه در مجمع نقل\r\n","description":"","footnote":"","page_name":" 174 ","page_number":176},
  {"content":"\r\nشده است . ولى معناى اوّل بهتر به نظر ميرسد .\r\nمحمّد : راغب گويد محمود آنست كه ستوده شود ، محمّد آنست كه خصال پسنديده اش بسيار باشد . جوهرى گويد : « المحمّد : الَّذى كثرت خصاله المحمودة » اقرب الموارد نيز عين اين جمله را دارد . در مجمع ذيل آيهء 144 آل عمران گويد : محمّد يعنى جامع تمام محامد زيرا تمحيد در بارهء كمال محامد به كار ميرود .\r\nعلى هذا كلمهء محمّد بعنوان وصف به كسى اطلاق مىشود كه داراى محامد بوده باشد و تفعيل در آن بمعنى كثرت است و اين كلمه كه نام مبارك حضرت رسول صلَّى اللَّه عليه و آله و سلَّم است چهار بار در قرآن مجيد آمده است * ( وَما مُحَمَّدٌ إِلَّا رَسُولٌ قَدْ خَلَتْ مِنْ قَبْلِه الرُّسُلُ ) * آل عمران : 144 * ( ما كانَ مُحَمَّدٌ أَبا أَحَدٍ مِنْ رِجالِكُمْ ) * احزاب : 40 * ( وَآمَنُوا بِما نُزِّلَ عَلى مُحَمَّدٍ . . . ) * محمّد : 2 * ( مُحَمَّدٌ رَسُولُ الله . . . ) * فتح : 29 .\r\nمحمّد هر چند اسم و علم آنحضرت است ولى بنا بر صفاتيكه حقّ تعالى براى آنحضرت در قرآن مىشمارد و از جمله * ( وَإِنَّكَ لَعَلى خُلُقٍ عَظِيمٍ ) * * ( الله أَعْلَمُ حَيْثُ يَجْعَلُ رِسالَتَه ) * و غيره ، روشن مىشود كه در ذكر نام مبارك آنحضرت ، صفات محموده اش ملحوظ است .\r\nگر چه اين نام بوسيلهء خانواده اش در كودكى بوى نامگذارى شده است اللَّه اعلم .\r\n\r\n\r\n\r\nاحمد\r\n* ( وَإِذْ قالَ عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ الله إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ وَمُبَشِّراً بِرَسُولٍ يَأْتِي مِنْ بَعْدِي اسْمُه أَحْمَدُ فَلَمَّا جاءَهُمْ بِالْبَيِّناتِ قالُوا هذا سِحْرٌ مُبِينٌ ) * صفّ : 6 آيهء شريفه صريح است در اينكه حضرت عيسى آمدن حضرت رسول صلَّى اللَّه عليه و آله و سلَّم را خبر داده است در آيات ديگر نظير آيهء * ( الَّذِينَ يَتَّبِعُونَ الرَّسُولَ النَّبِيَّ الأُمِّيَّ الَّذِي يَجِدُونَه مَكْتُوباً عِنْدَهُمْ فِي التَّوْراةِ وَالإِنْجِيلِ . . . ) * اعراف : 157\r\n","description":"","footnote":"","page_name":" 175 ","page_number":177},
  {"content":"\r\nببودن خبر آنحضرت در تورات و انجيل تصريح شده است .\r\nنا گفته نماند روزيكه اين آيات نازل شد يهود و نصارى آنها را شنيدند و دم نزدند و اگر در تورات و انجيل اين مطالب و خبر آمدن آنحضرت نبود هرگز ساكت نمىشدند و فريادشان باعتراض بلند ميشد آنها هميشه در پى ايراد باسلام بودند .\r\nمحمد صادق فخر الاسلام رحمه اللَّه كه از دانشمندان نصارى بود و بشرف اسلام نايل گرديد و كتابهاى متعددى در بارهء اسلام نوشت در كتاب انيس الاعلام علت اسلام آوردن خود را چنين مينويسد . . .\r\nدر سنّ دوازده سالگى خواستم عقايد ملل و مذاهب مختلفهء نصارى را تحصيل نموده باشم بعد از تجسّس بسيار خدمت يكى از قسّيسين عظام از فرقهء كاتوليك رسيدم كه در علم و زهد و تقوى در ميان اهل ملَّت خود شهرت تمام داشت . و مردم در سئوالات دينى به دو مراجعه ميكردند من از او استفادهء علم ميكردم هر روز در حدود چهار صد يا پانصد نفر در پاى درس او حاضر ميشدند عده‌اى از زنان تارك دنيا نيز در درسها گرد ميامدند . از ميان همه بحقير محبّت خاصّى داشت ، كليدهاى مسكن و خزائن مأكل و شرب خود را بحقير سپرده بود مگر كليد يك خانهء كوچكى را كه بمنزلهء صندوقخانه بود ، حقير خيال ميكردم كه آنجا خزانهء اموال اوست و از اين جهت با خود ميگفتم كه او اهل دنياست . روزى وى را عارضه‌اى روى داده از مجلس درس تخلَّف نمود و بحقير گفت : اى فرزند روحانى تلامذه را بگوى كه من امروز حالت تدريس ندارم . حقير از نزد او بيرون آمده ديدم شاگردان مذاكره ميكنند صحبت ايشان بمعنى كلمهء فارقليط در سريانى و پرگلوطوس در يونانى كه يوحنّا صاحب انجيل چهارم آمدن او را در باب 14 و 15 و 16 از جناب عيسى عليه السّلام نقل نموده است كه آن جناب فرمودند\r\n","description":"","footnote":"","page_name":" 176 ","page_number":178},
  {"content":"\r\nبعد از من فارقليط خواهد آمد ، پس جدالشان به طول انجاميد هر كسى در اين باب رأى بخصوصى داشت و چون متفرّق گشتند حقير بنزد قسيّس برگشتم گفت : اى فرزند روحانى امروز در غيبت من چه مباحثه‌اى رخ داد ؟ ماجرى را بيان كردم . گفت : حق واقع ، خلاف همهء اين اقوال است . من خودم را بقدمهاى او انداخته و گفتم :\r\nاى پدر روحانى تو از همه كس بهتر ميدانى كه سعى من در تحصيل علم و تعصّبم در بارهء نصرانيّت تا چه حدّ است . چه مىشود اگر احسانى كرده معنى اين اسم شريف را بيان فرمائى ؟ شيخ مدرّس بشدت گريست بعد گفت اى فرزند روحانى به خدا تو در نزد من اعزّ ناسى اگر چه در تحصيل معنى اين اسم شريف فائدهء بزرگى است و ليكن به مجرد انتشار اين اسم متابعان مسيح مرا و تو را خواهند كشت . مگر اينكه عهد نمائى در حال حيات و ممات من اين معنى را اظهار نكنى يعنى اسم مرا نبرى . كه موجب صدمهء كلَّى است در حال حيات از براى من و بعد از من براى اقارب من .\r\nسوگند اكيد ياد كردم كه هرگز نام شما را اظهار نخواهم كرد .\r\nپس از اطمينان گفت : اى فرزند روحانى اين اسم از اسماء مباركهء پيغمبر مسلمين مىباشد يعنى بمعنى محمد و احمد است پس كليد آن خانهء كوچك سابق الذكر را به من داد و گفت :\r\nدر فلان صندوق را باز كن فلان و فلان كتاب را نزد من بياور من كتابها را آوردم اين دو كتاب قبل از ظهور حضرت ختمى مرتبت به خط يونانى و سريانى با قلم بر پوست نوشته شده بود و در دو كتاب لفظ فارقليط را بمعنى احمد و محمد ترجمه نموده بودند بعد گفت : اى فرزند روحانى بدانكه علماء و مفسّرين و مترجمين مسيحيّه قبل از ظهور حضرت محمد ، اختلافى نداشتند كه بمعنى احمد و محمد است .\r\nبعد از ظهور آن جناب ، قسّيسين و\r\n","description":"","footnote":"","page_name":" 177 ","page_number":179},
  {"content":"\r\nخلفاء تمامى تفاسير و كتب لغت و ترجمه ها را از براى بقاء رياست خود در تحصيل اموال و جلب منفعت دنيويّه و عناد و حسد و ساير اغراض نفسانيه تحريف و خراب نمودند و معنى ديگر از براى اين اسم شريف اختراع كردند كه آن معنى اصلا و قطعا مقصود صاحب انجيل نبوده و نيست . زيرا كه جناب عيسى آمدن فارقليط را مشروط و مقيّد مىنمايد برفتن خود و ميفرمايد : تا من نروم فارقليط نخواهد آمد و اينكه ميگويند : مقصود روح - القدس است درست نيست كه او با بودن جناب عيسى و حواريون از براى آن جناب و حواريون نازل شده بود . پس نزول روح القدس مشروط برفتن مسيح نبود . پس منظور از لفظ فارقليط نيست و نبود مگر احمد و محمد و معنى اين لفظ همين است .\r\nگفتم : در بارهء دين نصارى چه ميگوئيد ؟ گفت دين نصارى منسوخ است بسبب ظهور شرع شريف محمد ( ص ) و اين لفظ را سه مرتبه تكرار نمود .\r\nآنگاه مرحوم فخر الاسلام بقيهء ماجرى را شرح ميدهد كه احتياج بنقل آن نيست و روشن مىكند كه سبب اسلام آوردن وى همين قضيّه و كلمهء فارقليط بوده است . طالبين تفصيل به انيس الاعلام و مقدمهء رساله خلاصة الكلام آنمرحوم كه بقلم حاج ميرزا ابو الفضل زاهدى قمى نوشته شده رجوع كنند .\r\nبهتر است چند جمله از انجيل يوحنّا كه فعلا در دست است در اين باره نقل نمائيم :\r\nباب 14 بند 17 : و من از پدر سئوال ميكنم و تسلَّى دهندهء ديگر بشما عطا خواهد كرد تا هميشه با شما بماند .\r\nبند 26 : ليكن تسلَّى دهنده كه پدر او را باسم من مىفرستد او همه چيز را بشما تعليم خواهد داد و آنچه بشما گفتم به ياد شما خواهد آورد .\r\nبند 30 : بعد از اين بسيار با شما\r\n","description":"","footnote":"","page_name":" 178 ","page_number":180},
  {"content":"\r\nنخواهم گفت زيرا كه رئيس اين جهان ميايد و در من چيزى ندارد .\r\nباب 15 بند 26 : ليكن چون تسلَّى دهنده كه او را از جانب پدر نزد شما ميفرستم آيد او بر من شهادت خواهد داد .\r\nباب 16 بند 7 : رفتن من براى شما مفيد است زيرا اگر نروم تسلَّى دهنده نزد شما نخواهد آمد .\r\nبند 13 : و ليكن چون او آيد شما را بجميع راستى هدايت خواهد كرد زيرا كه از خود تكلَّم نميكند بلكه به آنچه شنيده است سخن خواهد گفت و از امور آينده بشما خبر خواهد داد او مرا جلال خواهد داد .\r\nپيداست كه اين سخنان از پيغمبر آينده خبر ميدهد جيمز هاكس در قاموس كتاب مقدس ذيل كلمهء تسلَّى دهنده گويد : تسلَّى دهنده كه در يونانى فارقليط گويند بمعنى آموزگار و شفيع و راحت آور است .\r\nترجمه كنندگان انجيل چون بكلمهء تسلَّى دهنده ميرسند از جانب خود ميگويند يعنى روح راستى ، يعنى روح القدس . پر روشن است كه اين يعنىها تفسير از جانب خودشان و براى اغفال كردن مردم و وارونه نشان دادن حقيقت است و الَّا چنان كه از مدرّس فخر الاسلام نقل شد و از كلمات بالا روشن گرديد حمل تسلَّى دهنده بر روح القدس غلط است مثلا آنجا كه ميگويد « اگر نروم تسلَّى دهنده نزد شما نخواهد آمد » چطور حمل بر روح القدس مىشود ؟ ! ! .\r\nآيا بتصديق انجيل چنان كه از مدرّس فخر الاسلام نقل شد روح - القدس ( جبرئيل ) در زمان آنحضرت نيامده و نازل نشده بود ؟ وانگهى جملاتى كه از باب 14 و 15 و 16 انجيل يوحنّا نقل شد به چيزى جز بر آينده قابل حمل است ؟\r\nو اينكه در بند 17 باب 14 گويد : تا هميشه با شما بماند اشاره بخاتميّت حضرت رسول اكرم صلَّى اللَّه عليه و آله و ابدى بودن شريعت\r\n","description":"","footnote":"","page_name":" 179 ","page_number":181},
  {"content":"\r\nآنحضرت است .\r\nدر خاتمه نا گفته نماند ممكن است مراد از احمد در آيهء * ( يَأْتِي مِنْ بَعْدِي اسْمُه أَحْمَدُ . . . ) * معناى وصفى باشد يعنى كسى كه در ستودن خدا از ديگران برتر است و يا كسى كه در ستوده بودن از ديگران بالاتر است . در اين صورت حضرت عيسى از صفت آنحضرت نيز خبر داده است چنان كه آيهء 157 سورهء اعراف وصف آنحضرت را از تورات و انجيل نقل مىكند * ( الرَّسُولَ النَّبِيَّ الأُمِّيَّ الَّذِي يَجِدُونَه مَكْتُوباً عِنْدَهُمْ فِي التَّوْراةِ وَالإِنْجِيلِ يَأْمُرُهُمْ بِالْمَعْرُوفِ وَيَنْهاهُمْ عَنِ الْمُنْكَرِ وَيُحِلُّ لَهُمُ الطَّيِّباتِ وَيُحَرِّمُ عَلَيْهِمُ الْخَبائِثَ وَيَضَعُ عَنْهُمْ إِصْرَهُمْ وَالأَغْلالَ الَّتِي كانَتْ عَلَيْهِمْ . . . ) * .\r\nو ممكن است مراد فقط اسم آنحضرت باشد چنان كه * ( « اسْمُه أَحْمَدُ » ) * قرينهء آن است در اين صورت بايد دانست كه محمد و احمد هر دو از نامهاى مشهور آنحضرت است حضرت ابو طالب صلوات اللَّه و سلامه عليه در اشعار خود در بارهء آنحضرت ميگويد :\r\nا لم تعلموا انّا وجدنا محمّدا رسولا كموسى خطَّ فى اوّل الكتب و لقد علمت بانّ دين محمّد من خير اديان البريّة دينا لقد اكرم الله النّبىّ محمّدا فاكرم خلق اللَّه فى النّاس احمد و شق له من اسمه ليجلَّه فذو العرش محمود و هذا محمّد لعمرى لقد كلَّفت و جدا باحمد و احببته حبّ الخليل المواصل ( الغدير ج 7 ص 332 - 340 ) چنان كه مىبينيم هر دو نام را در اشعار خود آورده است .\r\nدر مجمع البيان ذيل آيهء ما نحن فيه از يك شاعر نقل مىكند .\r\nصلَّى الا له و من يحفّ بعرشه و الطَّيّبون على المبارك احمد طبرسى و ابن كثير در تفسير خود از صحيح بخارى از حضرت رسول ( ص ) نقل ميكنند كه فرمود : براى من نامهائى است منم محمد ، منم احمد ، منم ماحى . . .\r\n","description":"","footnote":"","page_name":" 180 ","page_number":182},
  {"content":"\r\nدر تفسير صافى از كافى از امام صادق عليه السّلام نقل است كه عيسى بامّت خود فرمود : به زودى بعد از من پيغمبرى از اولاد اسمعيل ميايد كه نامش احمد است او مرا و شما را تصديق مىكند . . .\r\n\r\n\r\n\r\nحمار :\r\nخر . * ( مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً ) * جمعه : 5 جمع آن در قرآن حمر ( بر وزن عنق ) و حمير آمده است مثل * ( وَالْخَيْلَ وَالْبِغالَ وَالْحَمِيرَ لِتَرْكَبُوها . . . ) * نحل : 8 * ( كَأَنَّهُمْ حُمُرٌ مُسْتَنْفِرَةٌ فَرَّتْ مِنْ قَسْوَرَةٍ ) * مدّثر : 50 گوئى خران رم كرده‌اند كه از شير گريخته‌اند .\r\nنا گفته نماند : منظور از ذكر حمار و حمر ، فهماندن مطلب و تجسيم واقعيّت است و گرنه آنطور كه ما در مثل زدن بالاغ قصد تحقير حيوان و يا شخص را داريم در ميان عرب معمول نيست و حتى تشبيه بالاغ گاهى مدح و مراد از آن صبور و فرمانبردار بودن است .\r\nدر آيهء شريفه نيز نظر عدم فائدهء اهل تورات از تورات است چنان كه الاغ از بار كتاب استفاده نميكند ، همچنين در تشبيهء اعراض كنندگان از كلام حقّ به خران رم كرده . و ايضا در آيهء * ( إِنَّ أَنْكَرَ الأَصْواتِ لَصَوْتُ الْحَمِيرِ ) * لقمان : 19 بيان واقعيّت است و گرنه الاغ اهلى حيوان مطيعى است كه مورد استفادهء انسان است و در آيهء 8 نحل كه گذشت خداوند آن را از نعمتهاى خود شمرده و آن را در مقام امتنان آورده است .\r\nحُمْر * ( وَمِنَ الْجِبالِ جُدَدٌ بِيضٌ وَحُمْرٌ مُخْتَلِفٌ أَلْوانُها . . . ) * فاطر : 27 حمر در آيهء شريفه جمع احمر بمعنى سرخ است يعنى : و از كوه ها تكَّه هاى سفيد و سرخ برنگهاى گوناگون است .\r\n\r\n\r\n\r\nحمل :\r\n( بفتح اوّل ) برداشتن بار و بار . * ( فَأَنْفِقُوا عَلَيْهِنَّ حَتَّى يَضَعْنَ حَمْلَهُنَّ . . . ) * طلاق : 6 بر آنها خرجى دهيد تا بار خويش را بگذارند .\r\nحمل ( بكسر اوّل ) بار ظاهرى\r\n","description":"","footnote":"","page_name":" 181 ","page_number":183},
  {"content":"\r\nمثل باريكه بر دوش گيرند مثل * ( نَفْقِدُ صُواعَ الْمَلِكِ وَلِمَنْ جاءَ بِه حِمْلُ بَعِيرٍ وَأَنَا بِه زَعِيمٌ ) * يوسف : 72 پيمانهء پادشاه را ميجوئيم هر كه آن را بياورد براى اوست يك بار شتر و من به آن عهده دارم .\r\nراغب گويد : حمل يك معنى دارد و در چيزهاى بسيار به كار ميرود فعل آن در همه يكى است ولى در مصدر آن فرق گذاشته باشيائيكه در ظاهر حمل ميشوند مثل باريكه بر دوش گيرند حمل ( بكسر اوّل ) گفته‌اند و باشيائيكه در باطن حمل ميشوند مثل فرزند در شكم ، آب در ابر ، ميوه بر درخت ، حمل ( بفتح اوّل ) گفته‌اند .\r\nطبرسى ذيل آيهء 72 يوسف فرموده : حمل بكسر اوّل بار منفصل و بفتح اوّل بار متصل است . در صحاح از ابن سكَّيت نقل مىكند :\r\nحمل ( بفتح ) آنست كه در شكم و بر درخت باشد و حمل ( بكسر ) آنست كه بر سر يا بر دوش باشد .\r\nولى فعل آن در بار متصل و منفصل و معنوى يكسان است مثل * ( حَمَلَتْه أُمُّه كُرْهاً وَوَضَعَتْه كُرْهاً . . . ) * احقاف : 15 و مثل * ( وَقَدْ خابَ مَنْ حَمَلَ ظُلْماً ) * طه : 111 و مثل * ( إِنَّا لَمَّا طَغَى الْماءُ حَمَلْناكُمْ فِي الْجارِيَةِ . . . ) * حاقّه : 11 .\r\n* ( خالِدِينَ فِيه وَساءَ لَهُمْ يَوْمَ الْقِيامَةِ حِمْلًا ) * طه : 101 * ( وَإِنْ تَدْعُ مُثْقَلَةٌ إِلى حِمْلِها لا يُحْمَلْ مِنْه شَيْءٌ ) * فاطر : 18 .\r\nدر اين دو آيهء مراد از حمل ( بكسر اوّل ) بار گناه است ولى چرا حمل گفته شده بنا بر آنچه از اهل لغت نقل شد لازم بود حمل ( بفتح ) گفته شود زيرا گناه بار متصل و بار معنوى است ؟\r\nبايد دانست گناه بار منفصل و مانند بار بر دوش است گر چه در دنيا مجسّم و محسوس نيست ، آيات * ( لِيُرَوْا أَعْمالَهُمْ فَمَنْ يَعْمَلْ مِثْقالَ ذَرَّةٍ خَيْراً يَرَه وَمَنْ يَعْمَلْ مِثْقالَ ذَرَّةٍ شَرًّا يَرَه ) * زلزله : 7 8 - 9 * ( كَذلِكَ يُرِيهِمُ الله أَعْمالَهُمْ حَسَراتٍ عَلَيْهِمْ ) * بقره : 167 * ( يَوْمَ ) *\r\n","description":"","footnote":"","page_name":" 182 ","page_number":184},
  {"content":"\r\n* ( تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَما عَمِلَتْ مِنْ سُوءٍ ) * آل - عمران : 30 مجسّم و محسوس بودن آن را روشن مىكند على هذا بايد به آن حمل ( بكسر ) گفته شود چنان كه در قرآن مجيد آمده است .\r\nآيهء گذشته خود از دلائل روشن اين مسئله است و ما قبل آن چنين است * ( مَنْ أَعْرَضَ عَنْه فَإِنَّه يَحْمِلُ يَوْمَ الْقِيامَةِ وِزْراً . خالِدِينَ فِيه وَساءَ لَهُمْ يَوْمَ الْقِيامَةِ حِمْلًا ) * ضمير « فيه » به « وزر » راجع است يعنى آنها در آن وزر ابدىاند على هذا وزر يك موجود خارجى است . پس آن بار منفصل مىباشد .\r\nحاملات * ( وَالذَّارِياتِ ذَرْواً فَالْحامِلاتِ وِقْراً . فَالْجارِياتِ يُسْراً ) * ذاريات : 1 - 3 .\r\nدر ( ج ر ى ) گذشت كه مراد از حاملات ابرهاى حامل باران و بخار آباند و نيز از كتاب آغاز و انجام جهان نقل شد كه حاملات را باتمها حمل كرده است رجوع شود به « جرى » .\r\nتحميل : بار كردن . * ( مَثَلُ الَّذِينَ حُمِّلُوا التَّوْراةَ ) * جمعه : 5 يعنى تورات بر آنها بار شده و به آنها داده شده است * ( رَبَّنا وَلا تُحَمِّلْنا ما لا طاقَةَ لَنا بِه ) * بقره : 286 پروردگار ما آنچه را كه طاقت نداريم بر ما بار مكن حمولة : شتريكه بر آن بار نهند ، اسم جمع است و از لفظ خود مفرد ندارد ( مجمع ) * ( وَمِنَ الأَنْعامِ حَمُولَةً وَفَرْشاً كُلُوا مِمَّا رَزَقَكُمُ الله . . . ) * انعام : 142 و از چهار پايان بار بردار و كوچك از آنها بشما داد بخوريد از آنچه خدا روزى داده است .\r\n* ( وَكَأَيِّنْ مِنْ دَابَّةٍ لا تَحْمِلُ رِزْقَهَا الله يَرْزُقُها وَإِيَّاكُمْ ) * عنكبوت : 60 در الميزان فرموده : حمل رزق ذخيرهء آن است كه انسان و از حيوانات مورچه ، زنبور عسل و موش ذخيره مىكند .\r\nاحتمال : بمعنى حمل است ( اقرب ) * ( فَاحْتَمَلَ السَّيْلُ زَبَداً رابِياً ) * رعد : 17 * ( فَقَدِ احْتَمَلَ بُهْتاناً وَإِثْماً مُبِيناً ) * نساء : 112\r\n","description":"","footnote":"","page_name":" 183 ","page_number":185},
  {"content":"\r\nممكن است احتمال براى طلب يا مبالغه باشد كه اين دو از معناى افتعالاند . معنى دو آيه چنين مىشود :\r\nسيل بشدت كف بلندى برداشت - حقّا كه بهتان و گناه آشكار را بر خود بار كرده است .\r\n\r\n\r\n\r\nحمم :\r\nحميم : آب داغ .\r\nدر مجمع گويد : « الحميم الماء الحارّ » راغب گويد : « الحميم :\r\nالماء الشّديد الحرارة » * ( لَهُمْ شَرابٌ مِنْ حَمِيمٍ وَعَذابٌ أَلِيمٌ ) * انعام :\r\n70 .\r\nدر مفردات گويد : آب گرمى را كه از منبع خود خارج مىشود ، حمّه گويند . و بدين اعتبار به عرق انسان و حيوان حميم گفته مىشود .\r\nحمّام را به جهت آب گرم و يا به جهت اينكه سبب عرق كردن است حمّام گفته‌اند . علَّت اينكه تب را حمّى گفته‌اند آنست كه در آن حرارت زياد هست و يا سبب عرق كردن است . و بخويشاوند مهربان حميم گفته‌اند گوئى كه در حمايت قرابت خود حادّ و داغ مىشود .\r\n* ( فَما لَنا مِنْ شافِعِينَ وَلا صَدِيقٍ حَمِيمٍ ) * شعراء : 101 براى ما واسطه هائى نيست و نه دوست مهربانى هست .\r\nبنظرم حميم بمعنى مطلق مهربان باشد كه در حمايت طرف ، گرم و محكم است و احتياج بخويشاوند بودن نيست مثل آيهء گذشته كه در بارهء صديق است و مثل * ( ما لِلظَّالِمِينَ مِنْ حَمِيمٍ وَلا شَفِيعٍ يُطاعُ ) * غافر :\r\n18 .\r\nحميم بيست بار در قرآن مجيد به كار رفته شش مرتبه بمعنى مهربان و بقيّه بمعنى آب جوشان .\r\n\r\n\r\n\r\nيحموم :\r\nدود . * ( وَأَصْحابُ الشِّمالِ ما أَصْحابُ الشِّمالِ فِي سَمُومٍ وَحَمِيمٍ وَظِلٍّ مِنْ يَحْمُومٍ ) * واقعة :\r\n43 صحاح آن را دود و قاموس هر شىء سياه گفته است در اقرب دود و هر شىء سياه آمده ، راغب و طبرسى شىايكه از سوختن پيه بوجود آيد معنى كرده‌اند . راغب علَّت تسميه آن را حرارت شديد و يا سياهيى كه در آن هست احتمال ميدهد . معنى\r\n","description":"","footnote":"","page_name":" 184 ","page_number":186},
  {"content":"\r\nآيه چنين است : اصحاب شمال چه اصحاب شمال ؟ در آتشى نافذ و در آب جوشاناند . و در سايه‌اى از دود غليظ .\r\n\r\n\r\n\r\nحمى :\r\nحرارت شديد . در صحاح گويد : « حمى النهار و حمى التنّور : اشتدّ حرّهما و احميت الحديد فى النار فهو محمى » راغب گويد : آن حرارتى است كه از فلزات سرخ كرده و از بدن برخيزد .\r\n* ( يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَجُنُوبُهُمْ وَظُهُورُهُمْ . . . ) * توبه : 35 روزيكه به آنها در آتش جهنم حرارت داده شود و با آنها پيشانىها و پهلوها و پشتهايشان داغ كرده شود .\r\nحاميه * ( تَصْلى ناراً حامِيَةً ) * غاشية : 4 * ( وَما أَدْراكَ ما هِيَه نارٌ حامِيَةٌ ) * قارعه : 11 .\r\nحامية بنا بر آنچه گذشت بمعنى گرم و سوزنده است در نهج البلاغه خطبهء 188 در وصف آتش آخرت فرموده : مظلمة اقطارها . حامية قدورها . فظيعة امورها .\r\nامّا چرا نار ، با حامية توصيف شده ؟ شايد مراد شدّت و گدازنده بودن آتش است چنان كه آن را نهايت سوزنده بودن گفته‌اند .\r\n\r\n\r\n\r\nحام :\r\n* ( ما جَعَلَ الله مِنْ بَحِيرَةٍ وَلا سائِبَةٍ وَلا وَصِيلَةٍ وَلا حامٍ . . . ) * مائده : 103 آيه در بارهء بدعتهاى جاهليت و پوچ بودن آنهاست .\r\nدر رسوم جاهليت اگر ناقه‌اى پنج بار ميزائيد و آخرى نر بود گوش آن ناقه را شكافته و رها ميكردند به آن سوار نميشدند و ذبح نميكردند و از آب و چرا مانع نميشدند و شخص خسته اگر آن را در راه ميديد سوارش نميشد . نام آن بحيره بود .\r\nسائبه : آن بود كه كسى نذر ميكرد اگر مرضم شفا يابد يا مسافر از سفر باز گردد ناقهء من سائبه يعنى رها شده است سپس آن را مثل بحيره رها ميكردند .\r\nوصيله : گوسفند اگر بچهء ماده ميزائيد براى آنها بود و اگر بچهء نر ميزائيد آن را براى خدايان ذبح ميكردند و اگر در يك دفعه نر\r\n","description":"","footnote":"","page_name":" 185 ","page_number":187},
  {"content":"\r\nو ماده ميزائيد ميگفتند : ماده ببرادرش وصل است و بچهء نر را براى خدايان ذبح نميكردند .\r\nحام : شتر نرى كه از صلب آن ده شتر ميشد ميگفتند : پشت خود را قرق كرده ديگر سوار آن نميشدند و مثل بحيره آزاد ميكردند ( نقل از مجمع ) اقوال ديگرى نيز در مجمع و غيره نقل شده كه ذكر آنها لازم نيست .\r\n\r\n\r\n\r\nحميّة :\r\nخوددارى . امتناع غيرت . در مجمع گويد : چون كسى اهل غضب و امتناع باشد گويند : حميّت ناپسند دارد . بنا بر اين ، حميّت از خشم سر چشمه ميگيرد . در اقرب آن را از حمايت گرفته و گويد : بمعنى امتناع است كه سبب حمايت و طرفدارى است در نهايه امتناع و غيرت گفته است * ( إِذْ جَعَلَ الَّذِينَ كَفَرُوا فِي قُلُوبِهِمُ الْحَمِيَّةَ حَمِيَّةَ الْجاهِلِيَّةِ ) * فتح : 26 « اذ » اگر متعلق به * ( هُمُ الَّذِينَ كَفَرُوا وَصَدُّوكُمْ عَنِ الْمَسْجِدِ ) * باشد كه در آيهء ما قبل است معنى آيه چنين مىشود : شما را وقتى از مسجد الحرام منع كردند كه كفّار در دلهاى خود تكبّر و امتناع قرار دادند ، امتناع و تكبّر جاهليّت .\r\nنا گفته نماند : حميّت در صورتى مذموم است كه در بارهء باطل و نا حق باشد و اگر از براى حق باشد مرغوب و پسنديده است در نهج البلاغه خطبهء 39 هست : « أما دين يجمعكم و لا حميّة تحمشكم » آيا دينى نيست كه شما را جمع و حميّتى نيست كه شما را بغضب آورد . پيداست كه مراد حميت پسنديده است و قيد « حميّة الجاهليّة » نيز اين مطلب را روشن مىكند .\r\n\r\n\r\n\r\nحنث :\r\nگناه . ( مفردات ) * ( وَكانُوا يُصِرُّونَ عَلَى الْحِنْثِ الْعَظِيمِ ) * واقعه : 46 و بودند كه بر گناه بزرگ اصرار ميكردند . طبرسى آن را نقض عهد و از مجاهد و قتاده گناه نقل مىكند . در قاموس گناه و شكستن قسم و ميل بباطل و بالعكس گفته است .\r\nولى گناه با آيهء گذشته بهتر\r\n","description":"","footnote":"","page_name":" 186 ","page_number":188},
  {"content":"\r\nميسازد .\r\n* ( وَخُذْ بِيَدِكَ ضِغْثاً فَاضْرِبْ بِه وَلا تَحْنَثْ ) * ص 44 راجع بمعنى آيه رجوع شود به « ايّوب » اگر حنث را گناه گوئيم معنى آيه چنين مىشود :\r\nبدست خويش دسته‌اى تركه برگير و زنت را با آن بزن و در قسم يا عهد خود گناه مكن و اگر بمعنى نقض عهد باشد يعنى : با تركه بزن و نقض عهد نكن .\r\n\r\n\r\n\r\nحنجر :\r\nگلو . در اقرب گويد : « الحنجرة : الحلقوم » جمع آن حناجر است * ( وَإِذْ زاغَتِ الأَبْصارُ وَبَلَغَتِ الْقُلُوبُ الْحَناجِرَ . . . ) * احزاب : 10 رسيدن دلها بگلو كنايه از شدّت اضطراب و ترس است يعنى گوئى قلبها از جاى خود بالا آمده و بگلو رسيده‌اند .\r\nطبرسى آن را جوف حلقوم معنى كرده است * ( وَأَنْذِرْهُمْ يَوْمَ الآزِفَةِ إِذِ الْقُلُوبُ لَدَى الْحَناجِرِ . . . ) * غافر : 18 .\r\n\r\n\r\n\r\nحنذ :\r\nبريان كردن ( قاموس ) * ( قالَ سَلامٌ فَما لَبِثَ أَنْ جاءَ بِعِجْلٍ حَنِيذٍ ) * هود : 69 گفت سلام بر شما و درنگ نكرد كه گوسالهء بريان پيش آورد .\r\nراغب گويد : آن بريانى است كه ميان دو سنگ بريان كنند .\r\nطبرسى آن را مطلق بريان و از زجّاج بريان بوسيلهء سنگ تفته نقل كرده است .\r\nدر آيهء ديگر چنين آمده * ( فَراغَ إِلى أَهْلِه فَجاءَ بِعِجْلٍ سَمِينٍ ) * ذاريات : 26 .\r\n\r\n\r\n\r\nحنف :\r\n( بر وزن فرس ) ميل به حق : راغب گفته حنف ميل از ضلال باستقامت و جنف ميل از استقامت بضلال است . * ( ما كانَ إِبْراهِيمُ يَهُودِيًّا وَلا نَصْرانِيًّا وَلكِنْ كانَ حَنِيفاً مُسْلِماً ) * آل عمران : 67 ابراهيم نه يهودى بود و نه نصرانى بلكه مايل به حق و مسلمان بود .\r\nگويا منظور آنست كه ابراهيم كسى بود كه از قبول حق امتناع نداشت .\r\nو هر چه حق بود ميپذيرفت .\r\n* ( وَأَنْ أَقِمْ وَجْهَكَ لِلدِّينِ حَنِيفاً وَلا تَكُونَنَّ مِنَ الْمُشْرِكِينَ ) * يونس : 105\r\n","description":"","footnote":"","page_name":" 187 ","page_number":189},
  {"content":"\r\nتوجّه خود را براى دين كن حال آنكه مايل بحقى و از مشركان مباش .\r\nجمع آن حنفاء است مثل * ( وَما أُمِرُوا إِلَّا لِيَعْبُدُوا الله مُخْلِصِينَ لَه الدِّينَ حُنَفاءَ ) * بيّنة : 5 حنيف ده بار و حنفاء دو بار در قرآن آمده است .\r\nاحنف كسى است كه در پايش كجى بوده باشد طبرسى در ذيل آيهء 135 بقره آورده : گفته‌اند حنيف كسى است كه بر دين راست ، ثابت باشد ، ابن اثير در نهايه گويد :\r\nحنيف كسى است كه باسلام مايل و در آن ثابت باشد .\r\nنا گفته نماند : اين سخن حق است زيرا كه حنيف صفت مشبهه است و آن دلالت بر ثبوت دارد .\r\nابن اثير از رسول خدا ( ص ) نقل كرده كه فرمود : « بعثت بالحنيفيّة السّهلة السّمحة » مراد از حنيفيّة دين اسلام است كه به حق مايل و يا از يهوديت و نصرانيت بدين ابراهيم مايل است .\r\n\r\n\r\n\r\nحنك :\r\n( بر وزن فرس ) چانه . اعمّ از چانهء انسان و حيوان بمنقار كلاغ نيز حنك گويند ( مفردات ) * ( لَئِنْ أَخَّرْتَنِ إِلى يَوْمِ الْقِيامَةِ لأَحْتَنِكَنَّ ذُرِّيَّتَه إِلَّا قَلِيلًا ) * اسراء : 62 اگر مرا تا روز قيامت مهلت دهى فرزندان وى را جز اندكى مهار ميكنم .\r\nاحتناك بمعنى لگام زدن اسب است .\r\nممكن است مراد از آن در آيه مهار كردن و لگام زدن باشد و ممكن است مراد استيلا و غلبه باشد گويند :\r\n« احتنك الجراد الارض » ملخ با چانهء خود بر زمين مستولى شد و آن را خورد ( مفردات ) در اقرب الموارد هست : « احتنكه يعنى استولى عليه » در اين صورت مقصود آنست كه فرزندان او را جز اندكى اغوا ميكنم . بهر حال منظور اغواء و اضلال است . مثل آيهء * ( قالَ رَبِّ بِما أَغْوَيْتَنِي لأُزَيِّنَنَّ لَهُمْ فِي الأَرْضِ وَلأُغْوِيَنَّهُمْ أَجْمَعِينَ . إِلَّا عِبادَكَ مِنْهُمُ الْمُخْلَصِينَ ) * حجر : 39 - 40 .\r\nاز اين مادّهء فقط يك بار در\r\n","description":"","footnote":"","page_name":" 188 ","page_number":190},
  {"content":"\r\nقرآن آمده است .\r\n\r\n\r\n\r\nحنن :\r\nحنان : مهربانى ( مجمع ) * ( وَآتَيْناه الْحُكْمَ صَبِيًّا وَحَناناً مِنْ لَدُنَّا وَزَكاةً وَكانَ تَقِيًّا ) * مريم : 12 - 13 و در طفوليت او را از جانب خود حكم و مهربانى و پاكيزگى داديم و پرهيز كار بود .\r\nدر اقرب آمده : حنان بر وزن سحاب بمعنى مهربانى است عرب گويد : حنانك يا ربّ و حنانيك يا ربّ يعنى رحمت و مهربانى تو را ميخواهم اى پروردگار . در مجمع از ابو عبيده نقل است كه اين كلمه بيشتر بلفظ تثنيه به كار ميرود ابن اثير در نهايه گويد : حنانيك يا ربّ يعنى « ارحمنى رحمة بعد رحمة » و آن از مصادر تثنيه است كه فعلش ظاهر نميشود مثل لبيّك و سعديك .\r\nحنّان : صيغهء مبالغه و از اسماء حسنى است يا حنّان يا منّان : اى بسيار مهربان و اى بسيار عطاء كننده .\r\nنا گفته نماند : اصل حنين بمعنى شوق و شدت گريه است چنان كه قاموس گفته است و مهربانى معناى لازم آن است لذا حنين بمعنى ناله ، مهربانى و شوق به كار ميرود .\r\nدر نهج البلاغه خطبهء 52 فرمايد :\r\n« فو الله لو حننتم حنين الولَّه العجال . . . لكان قليلا فيما أرجو لكم من ثوابه » .\r\nمحمد عبده در شرح آن گويد :\r\nهر ماده كه فرزند خود را از دست بدهد واله و والهه است . عجال بكسر عين شترهائىاند كه بچه هايشان را از دست داده‌اند . بهر حال منظور از حنين در اين جمله ناله است .\r\nو در حكمت 9 همان كتاب هست :\r\n« و ان عشتم حنّوا اليكم » كه مراد شوق يا مهربانى است .\r\n\r\n\r\n\r\nحنين :\r\n( بر وزن حسين ) * ( لَقَدْ نَصَرَكُمُ الله فِي مَواطِنَ كَثِيرَةٍ وَيَوْمَ حُنَيْنٍ إِذْ أَعْجَبَتْكُمْ كَثْرَتُكُمْ ) * توبه : 25 حنين چنان كه در مجمع و قاموس گفته ، بيابانى است ما بين طائف و مكَّه كه جنگ معروف حنين در آن اتفاق افتاد و قبيلهء\r\n","description":"","footnote":"","page_name":" 189 ","page_number":191},
  {"content":"\r\nهوازن و ثقيف بر سر مسلمانان ريخته و آنها را شكست دادند .\r\nمسلمين رو بفرار گذاشتند سپس خداوند به حضرت رسول يارى كرد و آنحضرت استقامت ورزيد و فرار نكرد بالاخره مسلمانان فاتح شدند . طبرسى از اصحاب تفسير و سير نقل كرده كه حضرت رسول ( ص ) بعد از فتح مكَّه بجنگ آنها شتافت قرآن مجيد در بارهء آن جنگ چنين گفته : حقا كه خدا شما را در جاهاى بسيار يارى كرد مخصوصا روز حنين آندم كه بسيار بودنتان شما را بشگفت آورده بود ، امّا كارى برايتان نساخت و زمين با همه فراخى بر شما تنگ شد ، و عاقبت رو بفرار گذاشتيد ، سپس خدا آرامش خويش را بر پيغمبرش و بر مؤمنان نازل كرد و سپاهيانى فرود آورد ( ملائكه ) كه نديديد و كفّار را عذاب كرد كه سزاى كافران همين است ( توبه : 25 - 26 ) .\r\nدكتر محمد حميد اللَّه در كتاب خود كه بنام رسول اكرم ( ص ) در ميدان جنگ بتوسط آقاى سيد - غلامرضا سعيدى ترجمه شده در بارهء محل حنين بسيار گفتگو كرده است طالبين به آنجا رجوع كنند .\r\n\r\n\r\n\r\nحوب :\r\nگناه . * ( وَلا تَأْكُلُوا أَمْوالَهُمْ إِلى أَمْوالِكُمْ إِنَّه كانَ حُوباً كَبِيراً ) * نساء : 2 اموال يتامى را با اموال خود با هم نخوريد كه گناه بزرگى است در نهج البلاغه خطبهء 212 هست : « و استفتح التّوبة و اماط الحوبة » باب توبه را باز كرد و گناه را از خود كنار نمود .\r\nنا گفته نماند حوب بفتح اوّل و ضمّ آن هر دو بمعنى گناه آمده است ( اقرب ) .\r\nابن اثير گويد حوب بمعنى حاجت آمده در دعا هست : « اليك ارفع حوبتى يعنى حاجتى » ولى ممكن است اين نيز بمعنى گناه باشد يعنى گناه خود را بسوى تو مياورم تا به بخشائى و نيز گويد : ابو ايّوب خواست زن خود را طلاق دهد حضرت فرمود : « انّ طلاق امّ ايّوب\r\n","description":"","footnote":"","page_name":" 190 ","page_number":192},
  {"content":"\r\nلحوب » يعنى طلاق مادر ايّوب گناه است .\r\nاين كلمه فقط يك بار در قرآن آمده است .\r\n\r\n\r\n\r\nحوت :\r\nماهى . * ( فَالْتَقَمَه الْحُوتُ وَهُوَ مُلِيمٌ ) * صافات : 142 جمع آن حيتان است * ( إِذْ تَأْتِيهِمْ حِيتانُهُمْ يَوْمَ سَبْتِهِمْ شُرَّعاً ) * اعراف : 163 آنگاه كه ماهىهايشان روز استراحت آشكارا ميامدند . در قصّهء حضرت موسى و عالم هست : * ( فَإِنِّي نَسِيتُ الْحُوتَ وَما أَنْسانِيه إِلَّا الشَّيْطانُ ) * كهف : 63 .\r\nنا گفته نماند از موارد استعمال آن در قرآن بدست ميايد كه حوت بر ماهى بزرگ و كوچك هر دو گفته مىشود مثل ماهى يونس و ماهى موسى و جوانش . راجع بماهى يونس در « يونس » انشاء الله بحث خواهد شد در اقرب الموارد ميگويد : اغلب استعمال حوت در ماهى بزرگ است .\r\n\r\n\r\n\r\nحاجة :\r\nنياز . احتياج .\r\nراغب گويد : حاجت ، نياز بشىء است با دوست داشتن آن . * ( وَلِتَبْلُغُوا عَلَيْها حاجَةً فِي صُدُورِكُمْ ) * غافر :\r\n80 و تا سوار بر آنها بحاجت و مقصدى كه در دل داريد برسيد .\r\nبايد دانست كه حاجت اسم مصدر بمعنى محتاج اليه و خواسته است و مصدر آن حوج ميايد چنان كه از اقرب مستفاد مىشود ولى قول راغب مفيد مصدريّت است مىشود گفت كه مصدر و اسم هر دو آمده است چنان كه مفهوم * ( وَلا يَجِدُونَ فِي صُدُورِهِمْ حاجَةً مِمَّا أُوتُوا ) * حشر :\r\n9 مصدر بودن است .\r\n\r\n\r\n\r\nحوذ :\r\nراندن سريع و احاطه ( قاموس ) طبرسى ذيل آيهء 141 نساء گويد : استحواذ تسلَّط و غلبه است . و آن لازم راندن و احاطه است . * ( اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ الله . . . ) * مجادله : 19 شيطان بر آنها مسلَّط شد و ياد خدا را فراموششان كرد . * ( وَإِنْ كانَ لِلْكافِرِينَ نَصِيبٌ قالُوا أَ لَمْ نَسْتَحْوِذْ عَلَيْكُمْ وَنَمْنَعْكُمْ مِنَ الْمُؤْمِنِينَ ) * نساء : 141 آيه در بارهء منافقان است كه\r\n","description":"","footnote":"","page_name":" 191 ","page_number":193},
  {"content":"\r\nدر صورت غلبهء كفّار بر اهل ايمان ، بكفّار ميگفتند : آيا بر شما در رأى غلبه نكرديم ؟ و از گرويدن بمؤمنين باز نداشتيم ؟ پس در اين فتح ما را نيز بهره‌اى بايد باشد يا ما بر شما منّت داريم .\r\n\r\n\r\n\r\nحور :\r\nرجوع . * ( إِنَّه ظَنَّ أَنْ لَنْ يَحُورَ ) * انشقاق : 14 او گمان كرد كه هرگز بر نخواهد گشت .\r\nطبرسى گويد : « الحور : الرجوع حار يحور ، اذا رجع و كلَّمته فما حار جوابا اى ما ردّ جوابا » و نيز گويد : محور را از آن محور گويند كه چرخ بدور آن ميچرخد تا به محل اوّلى برگردد .\r\nعلى هذا بگفتگو از آن محاوره گويند كه طرفين كلام خود را به يكديگر بر ميگردانند * ( وَالله يَسْمَعُ تَحاوُرَكُما ) * مجادله : 1 خدا گفتگوى شما را مىشنود .\r\nراغب آن را تردّد گفته و محاوره و محور را از آن گرفته است و حيرت را نيز تردّد دانسته است قول او با مجمع چندان فرقى ندارد در نهايه شواهدى از موارد استعمال آن نقل شده كه قول مجمع را تأييد مىكند همچنين آيهء انشقاق كه گذشت و با تردّد جور در نميايد .\r\nحور عين\r\n\r\nزنان بهشتى\r\n* ( كَذلِكَ وَزَوَّجْناهُمْ بِحُورٍ عِينٍ ) * دخان : 54 * ( حُورٌ مَقْصُوراتٌ فِي الْخِيامِ ) * رحمن : 72 .\r\nحور جمع حوراء و آن بمعنى زن سفيد بدن و سيمين تن است عين جمع عيناء و آن زنى است كه حدقهء چشمش بزرگ باشد كه سبب مزيد زيبائى است ( مجمع ) .\r\nقرآن كريم در بارهء زنان بهشتى توصيف بخصوصى دارد كه ذيلا اشاره مىشود :\r\n1 - * ( وَلَهُمْ فِيها أَزْواجٌ مُطَهَّرَةٌ وَهُمْ فِيها خالِدُونَ ) * بقره : 25 * ( وَأَزْواجٌ مُطَهَّرَةٌ وَرِضْوانٌ مِنَ الله ) * آل عمران : 15 * ( لَهُمْ فِيها أَزْواجٌ مُطَهَّرَةٌ . . . ) * نساء : 57 .\r\n2 - * ( كَذلِكَ وَزَوَّجْناهُمْ بِحُورٍ عِينٍ ) * دخان : 54 * ( وَزَوَّجْناهُمْ بِحُورٍ عِينٍ ) * طور : 20 * ( وَحُورٌ ) *\r\n","description":"","footnote":"","page_name":" 192 ","page_number":194},
  {"content":"\r\n* ( عِينٌ كَأَمْثالِ اللُّؤْلُؤِ الْمَكْنُونِ ) * واقعه : 22 .\r\n3 - * ( فِيهِنَّ قاصِراتُ الطَّرْفِ لَمْ يَطْمِثْهُنَّ إِنْسٌ قَبْلَهُمْ وَلا جَانٌّ ) * . . .\r\n* ( كَأَنَّهُنَّ الْياقُوتُ وَالْمَرْجانُ ) * رحمن : 56 - 58 .\r\n4 - * ( فِيهِنَّ خَيْراتٌ حِسانٌ ) * . . .\r\n* ( حُورٌ مَقْصُوراتٌ فِي الْخِيامِ ) * . . . * ( لَمْ يَطْمِثْهُنَّ إِنْسٌ قَبْلَهُمْ وَلا جَانٌّ ) * رحمن : 70 - 74 .\r\n5 - * ( وَعِنْدَهُمْ قاصِراتُ الطَّرْفِ عِينٌ . كَأَنَّهُنَّ بَيْضٌ مَكْنُونٌ ) * صافات : 48 * ( وَعِنْدَهُمْ قاصِراتُ الطَّرْفِ أَتْرابٌ ) * ص 52 * ( إِنَّا أَنْشَأْناهُنَّ إِنْشاءً فَجَعَلْناهُنَّ أَبْكاراً عُرُباً أَتْراباً ) * واقعه : 35 - 37 * ( وَكَواعِبَ أَتْراباً ) * نباء 33 .\r\nطهارت در آيات * ( أَزْواجٌ مُطَهَّرَةٌ ) * مطلق و شامل همه نوع پاكى است يعنى آنها در ظاهر و باطن از حيث اخلاق و خلقت و كثافات و پليديها و چيزهاى تنفّر آور به تمام معنى پاك و مطهّراند .\r\nو جملهء * ( كَأَمْثالِ اللُّؤْلُؤِ الْمَكْنُونِ ) * نيز مؤيّد اين مطلب است زيرا مرواريد نهفته از كهنه شدن و تغيير رنگ مصون است و صفا و طراوت خود را از دست نميدهد .\r\n* ( قاصِراتُ الطَّرْفِ ) * قاصر لازم و متعدى هر دو آمده است به نظر ميايد كه در اينجا لازم به كار رفته است يعنى زنانى كه نگاهشان كوتاه و منحصر بشوهرانشان است و احتمال دارد كه قدرت نگاه به ديگران ندارند و اگر متعدى باشد معنى اين است زنانى كه نگاه خود خود را منحصر بشوهران خود كرده‌اند و لازمه اش آن است كه به غير شوهران خود علاقه و محبّت ندارند بعقيدهء الميزان قصر عين كنايه است از نگاه كردن با ناز و كرشمه است كه حوريان بهشتى بشوهران خويش با ناز و عشوه نگاه ميكنند . اين مطلب در مجمع به صورت قول نقل شده است .\r\n* ( كَأَنَّهُنَّ الْياقُوتُ وَالْمَرْجانُ ) * گويا مراد آنست كه قيافهء آنها صفا و طراوت ياقوت و مرجان را دارد\r\n","description":"","footnote":"","page_name":" 193 ","page_number":195},
  {"content":"\r\nو شايد مراد از « * ( بَيْضٌ مَكْنُونٌ ) * - . . . * ( لُؤْلُؤٌ مَكْنُونٌ ) * » نيز صفا و زيبائى و پاكى آنهاست .\r\n* ( خَيْراتٌ حِسانٌ ) * شايد مراد از خيرات اخلاق خوب باشد يعنى نيك خويان خوب رويان .\r\n* ( لَمْ يَطْمِثْهُنَّ إِنْسٌ قَبْلَهُمْ وَلا جَانٌّ ) * طمث بمعنى خون حيض و بكارت است چون زن قاعده و يا ازالهء بكارت شود گويند « طمثت المرئة » يعنى : پيش از شوهران نه انسى و نه جنّى با آنها نزديكى نكرده و ازالهء بكارت ننموده است .\r\n* ( « أَتْرابٌ » ) * جمع ترب بمعنى همسال است ظاهرا مراد آنست كه با شوهرانشان همسالاند و احتمال دارد كه مراد از آن همتائى باشد يعنى از حيث سنّ و سال و قيافه و زيبائى و غيره با شوهران خود همتا هستند . رجوع شود به « ترب » « * ( أَبْكاراً ) * . . . ، * ( عُرُباً ) * ، . . . * ( كَواعِبَ ) * » گفته‌اند مراد از ابكار آن است كه هميشه باكره‌اند در صافى روايتى بدين مضمون از امام صادق عليه السّلام نقل است . « عرب » « مثل عنق » جمع عروبة و آن زنى است كه الفت و عشق و محبت خود را به شوهر اظهار ميدارد پس عرب يعنى مهربانان نسبت بشوهران . * ( « كَواعِبَ » ) * جمع كاعب و آن دخترى است كه پستانهايش بر آمده باشد يعنى : نار پستانها .\r\nخلاصهء آنچه در وصف ازواج بهشتى گفته شد بدين قرار است .\r\n1 - پاكان و پاك نهادان .\r\n2 - سيمين تنان .\r\n3 - بزرگ چشمان .\r\n4 - ياقوت و مرجان و مرواريد صفتان .\r\n5 - نيكو خويان و زيبا رويان .\r\n6 - همسالان با شوهران .\r\n7 - نگاه دوختگان بشوهران خود يا نگاه كنندگان با ناز و كرشمه .\r\n8 - هميشه دوشيزگان .\r\n9 - مهربانان بشوهران خود .\r\n10 - نار پستانها .\r\n11 - زنانى كه احدى به آنها دست نزده است .\r\n","description":"","footnote":"","page_name":" 194 ","page_number":196},
  {"content":"\r\nدر روايات اهل بيت عليه السّلام در وصف حوريان بهشتى اوصاف و احوال ديگرى هست كه از بحث اين كتاب خارج است .\r\n\r\n\r\n\r\nحواريّون :\r\nجمع حوارىّ و آن از حور بمعنى سفيدى است ( مجمع ) ياران مخصوص را حوارىّ گويند كه گويا قلوبشان در يارى كردن پاك و مانند جامهء سفيد است .\r\nاين كلمه در قرآن كريم فقط در ياران خاصّ حضرت عيسى به كار رفته است ولى در روايات در ياران مخصوص حضرت رسول و ائمهء اطهار عليهم السلام نيز استعمال شده است * ( قالَ الْحَوارِيُّونَ نَحْنُ أَنْصارُ الله آمَنَّا بِالله . . . ) * آل عمران : 52 اين لفظ مجموعا پنج بار در قرآن آمده است : مائده 111 و 112 ، وصف 14 .\r\nنا گفته نماند در مفردات راغب و مجمع البيان و غيره در علَّت اين تسميه وجوهى نقل شده كه بعيد به نظر ميرسد .\r\n\r\n\r\n\r\nحوز :\r\nجمع كردن . ضمّ كردن . حيّز : مكان ( اقرب ) * ( وَمَنْ يُوَلِّهِمْ يَوْمَئِذٍ دُبُرَه إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ الله . . . ) * انفال : 16 متحيّز بمعنى موضع گيرنده است و اصل آن چنان كه در اقرب و غيره گفته از حوز است . و حيازت نيز از همين مادّه مىباشد گوئى موضع گيرنده مكان را به خود ضمّ مىكند كه معنى اصلى آن است .\r\nغرض آيه آن است كه مسلمان در حال جنگ نميتواند پشت بدشمن كند و عقب نشيند مگر آنكه منظورش از عقب نشينى حمله و جنگ و يا موضع گرفتن در نزد دستهء ديگر باشد معنى آيه چنين مىشود : هر كه به آنها پشت كند حقّا كه قرين غضب خداست مگر آنكه براى حمله و جنگ منحرف شود و يا نزد دستهء ديگر موضع گيرد .\r\nاين كلمه تنها يك بار در قرآن يافته است .\r\n\r\n\r\n\r\nحوش :\r\n* ( وَقُلْنَ حاشَ لِلَّه ما ) *\r\n","description":"","footnote":"","page_name":" 195 ","page_number":197},
  {"content":"\r\n* ( هذا بَشَراً إِنْ هذا إِلَّا مَلَكٌ كَرِيمٌ ) * - . . . * ( قُلْنَ حاشَ لِلَّه ما عَلِمْنا عَلَيْه مِنْ سُوءٍ ) * يوسف : 31 و 51 .\r\nحاش و حاشا هر دو كلمهء استثناء است ( أقرب ) در الميزان گويد : از ادب مليّيون است كه چون خواهند كسى را تبرئه كنند ، ابتدا خدا را تبرئه و تنزيه ميكنند سپس آنكس را كه اراده كرده‌اند ، زنان مصر چون خواستند يوسف را تنزيه كنند و بگويند : ما هذا بشرا ، ابتدا خدا را تنزيه كردند و گفتند :\r\nحاش للَّه : پاكيزه است خدا ، مثل آيهء * ( ما يَكُونُ لَنا أَنْ نَتَكَلَّمَ بِهذا سُبْحانَكَ هذا بُهْتانٌ عَظِيمٌ ) * نور : 16 كه پيش از آنكه شخص مورد نظر را تبرئه كند خدا را تنزيه كرده است .\r\nدر كشّاف نيز قريب به اين مضمون گفته است گر چه توضيح آن بروشنى الميزان نيست . طبرسى در مجمع در بارهء آيهء اوّلى گويد :\r\nيعنى يوسف دور است از اين اتّهام زيرا كه از خدا ميترسد و اين قول بيشتر مفسّرين است كه گفته‌اند :\r\nاين كلمه تنزيه يوسف از اتّهام است .\r\nبنا بر اين لام « للَّه » براى علت و حاش بمعنى فعل است و در آيهء دوّم گفته : معاذ اللَّه ما در يوسف بدى ندانسته‌ايم . مخفى نماند قول الميزان از هر حيث قانع كننده است .\r\nمعنى آيه ها چنين مىشود : گفتند : از خدا بدور ، اين بشر نيست اين فرشتهء بزرگوارى است - گفتند :\r\nسبحان اللَّه ما بر يوسف بدى ندانسته ايم\r\n\r\n\r\n\r\nحوط :\r\nفرا گرفتن . در قاموس گويد : حوط ، حيطه و حياطة بمعنى حفظ ، صيانت و مراقبت است . راغب گويد : حائط ديوارى است كه مكان مخصوصى را فرا گيرد ، احاطه در اجسام به كار ميرود مثل فلان چيز را احاطه كردم و نيز در حفظ استعمال مىشود مثل * ( إِنَّه بِكُلِّ شَيْءٍ مُحِيطٌ ) * : خدا حافظ و نگهدارندهء هر چيز است و نيز بمعنى علم ميايد نحو * ( إِنَّ الله بِما يَعْمَلُونَ مُحِيطٌ ) * * ( وَأَنَّ الله قَدْ أَحاطَ بِكُلِّ شَيْءٍ عِلْماً ) * ( باختصار ) .\r\n","description":"","footnote":"","page_name":" 196 ","page_number":198},
  {"content":"\r\nنا گفته نماند معنى اصلى همان فرا گرفتن و احاطه است و آن با علم و نگهدارى و مراقبت و بلائى كه شخص را فرا ميگيرد سازگار است .\r\n* ( وَأَنَّ الله قَدْ أَحاطَ بِكُلِّ شَيْءٍ عِلْماً ) * طلاق : 12 حقّا كه خدا در دانائى هر چيز را فرا گرفته است .\r\nنظير * ( وَأَحاطَ بِما لَدَيْهِمْ ) * جنّ :\r\n28 * ( وَقَدْ أَحَطْنا بِما لَدَيْه خُبْراً ) * كهف : 91 .\r\n* ( بَلى مَنْ كَسَبَ سَيِّئَةً وَأَحاطَتْ بِه خَطِيئَتُه فَأُولئِكَ أَصْحابُ النَّارِ . . . ) * بقره : 81 بلى هر كه بدى را كسب كند و گناهش او را فرا گيرد آنها ياران آتشاند .\r\nظاهر آيه آنست كه عمل مثل هاله اطراف انسان را فرا ميگيرد و راهى براى ورود رحمت و هدايت بقلبش باقى نميگذارد ، اعمال كه به صورت نيرو از عامل خارج ميشوند از او جدا نميگردند بلكه حتى بر روى قلب زنگار ميشوند چنان كه فرموده * ( بَلْ رانَ عَلى قُلُوبِهِمْ ما كانُوا يَكْسِبُونَ ) * مطففين : 14 .\r\nدر سورهء يس ، احاطه اعمال به صورت زنجيرها و سدّها ذكر شده است * ( إِنَّا جَعَلْنا فِي أَعْناقِهِمْ أَغْلالًا فَهِيَ إِلَى الأَذْقانِ فَهُمْ مُقْمَحُونَ وَجَعَلْنا مِنْ بَيْنِ أَيْدِيهِمْ سَدًّا وَمِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ ) * يس : 8 - 9 زنجيرهائيكه در گردن تا چانه رسيده‌اند و سدّ بخصوصى كه از جلو و پشت سر ، آنها را پوشيده است جز واقعيت اعمال بد نيستند .\r\n* ( وَأُحِيطَ بِثَمَرِه فَأَصْبَحَ يُقَلِّبُ كَفَّيْه عَلى ما أَنْفَقَ فِيها كهف : 42 * ( لَتَأْتُنَّنِي بِه إِلَّا أَنْ يُحاطَ بِكُمْ ) * يوسف : 66 .\r\nمراد از « احيط » و « يحاط » احاطه و فرا گرفتن بلا است و تقدير چنين است : « احيط البلاء بثمره - ان يحاط البلاء بكم » معنى دو آيه چنين مىشود : ميوه اش با بلا احاطه شد پس دو دست خويش را بحسرت براى مالى كه خرج كرده بود بهم مىماليد .\r\nحتما بايد او را بياوريد مگر آنكه\r\n","description":"","footnote":"","page_name":" 197 ","page_number":199},
  {"content":"\r\nبا پيش آمدى احاطه شويد .\r\n* ( يَسْتَعْجِلُونَكَ بِالْعَذابِ وَإِنَّ جَهَنَّمَ لَمُحِيطَةٌ بِالْكافِرِينَ ) * عنكبوت : 54 عذاب را بعجله از تو ميخواهند حال آنكه جهنّم كافران را فرا گرفته است .\r\nآيهء شريفه مبيّن آنست كه جهنّم در حال حاضر كفّار را فرا گرفته است ولى متوجّه آن نيستند همانطور كه برق در ابر و آتش در سنگ پنهان است و ما متوجّه نيستيم هكذا جهنّم در اين زندگى مخفى است و اهل كفر را فرا گرفته ولى متوجّه آن نيستند .\r\nنظير اين ، آيات * ( إِنَّ الأَبْرارَ لَفِي نَعِيمٍ وَإِنَّ الْفُجَّارَ لَفِي جَحِيمٍ . ) *\r\n* ( يَصْلَوْنَها يَوْمَ الدِّينِ . وَما هُمْ عَنْها بِغائِبِينَ ) * انفطار : 13 - 16 است بنا بر آنكه جمله هاى اسميّه دلالت بر حال و استمرار دارند .\r\nمُحيط * ( وَالله مُحِيطٌ بِالْكافِرِينَ ) * بقره : 19 * ( أَلا إِنَّه بِكُلِّ شَيْءٍ مُحِيطٌ ) * فصلت : 54 * ( إِنَّ رَبِّي بِما تَعْمَلُونَ مُحِيطٌ ) * هود : 92 * ( وَكانَ الله بِكُلِّ شَيْءٍ مُحِيطاً ) * نساء : 126 .\r\nمحيط : از اسماء الله الحسنى است يعنى احاطه كننده . فرا گيرنده كه با علم و حفظ قابل جمع است و مىشود آن را فرا گيرنده ، عالم ، و حافظ معنى كرد * ( إِنَّ الله بِما يَعْمَلُونَ مُحِيطٌ ) * خدا آنچه را كه ميكنند فرا گرفته و عالم و نگهدارنده است .\r\nو چون محيط در جاى حافظ به كار رود قهرا شدت حفظ و تمام علم را ميفهماند زيرا معنى اصلى كلمه فرا گيرنده است در مجمع ذيل آيهء 126 نساء گفته : معنى محيط بالشىء آنست كه من جميع الجهات به آن داناست .\r\nدر خاتمه بايد دانست كه افعال و مشتقات اين مادّهء در قرآن كريم همه از باب افعال به كار رفته است و كلمهء محيط مجموعا يازده بار آمده است هشت بار دربارهء خدا ، دو بار در خصوص جهنّم ، و يك دفعه در مورد عذاب .\r\n\r\n\r\n\r\nحول :\r\nتغيّر و انفصال .\r\nراغب گويد : اصل حول تغيّر شىء\r\n","description":"","footnote":"","page_name":" 198 ","page_number":200},
  {"content":"\r\nو انفصال آن از ديگرى است .\r\nباعتبار تغيّر گويند : « حال الشىء يحول » و باعتبار انفصال گويند : « حال بينى و بينك » سال را از آن حول گويند كه متغيّر است و انقلاب و دوران دارد . جانب و طرف شىء را حول گويند كه ميتواند به آن متحوّل شود و برگردد . حال انسان و غير انسان همان امور متغيّره است در نفس و جسم و مال ( مثل صحت ، شادى ، ثروت و . . . ) حول انسان نيروى اوست در يكى از امور فوق كه متحوّل و متغيّر است . ( باختصار ) طبرسى ذيل آيه 232 بقره گويد :\r\nحول بمعنى سال است و آن از انقلاب مأخوذ است گوئى : « حال الشىء عمّا كان عليه » شىء از حال خود منقلب شد و گفته‌اند كه از انتقال اخذ شده كه گوئى : تحوّل عن المكان : از مكان منتقل شد .\r\nحال كه معنى اصلى و مفردات آن معلوم شد لازم است به چند آيه اشاره شود .\r\n* ( وَاعْلَمُوا أَنَّ الله يَحُولُ بَيْنَ الْمَرْءِ وَقَلْبِه وَأَنَّه إِلَيْه تُحْشَرُونَ ) * انفال : 24 بدانيد كه خدا ميان شخص و قلبش حائل و فاصله مىشود چون خدا مالك انسان و هر چيز است قادر است كه شخص چيزى را اراده كند و خدا او را منصرف نمايد و فكر و اراده اش را عوض كند .\r\n* ( وَلَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ . . . ) * آل عمران : 159 اگر خشن و سنگدل ميبودى از دور تو پراكنده ميشدند .\r\nاينجاست كه حول بمعنى دور و اطراف آمده و علَّت اين تسميه چنان كه گذشت آنست كه شخص ميتواند بجانب خود منتقل شود .\r\nهمچنين آيهء * ( وَتَرَى الْمَلائِكَةَ حَافِّينَ مِنْ حَوْلِ الْعَرْشِ . . . ) * زمر : 75 و غيره . * ( وَالَّذِينَ يُتَوَفَّوْنَ مِنْكُمْ وَيَذَرُونَ أَزْواجاً وَصِيَّةً لأَزْواجِهِمْ مَتاعاً إِلَى الْحَوْلِ غَيْرَ إِخْراجٍ فَإِنْ خَرَجْنَ فَلا ) *\r\n","description":"","footnote":"","page_name":" 199 ","page_number":201},
  {"content":"\r\n* ( جُناحَ عَلَيْكُمْ فِي ما فَعَلْنَ فِي أَنْفُسِهِنَّ مِنْ مَعْرُوفٍ وَالله عَزِيزٌ حَكِيمٌ ) * بقره :\r\n240 .\r\n« وصيّة » مفعول فعل مقدّر است يعنى « ليوصوا وصيّة » معنى آيه چنين مىشود : آنان كه از دنيا ميروند و زنانى از خود ميگذارند :\r\nبراى زنان خويش متاعى تا يكسال وصيّت كنند آنگاه ورثه زنان را از خانه متوفّى خارج ننمايند و اگر خودشان خارج شوند براى شما گناهى نيست . . .\r\nگفته‌اند : اين حكم پيش از تشريع عدّهء وفات وارد بود و آيات ارث كه براى زنان هشت يك و چهار يك معين كرد همچنين عدّهء وفات كه چهار ماه و ده روز تعيين شد ، اين حكم را نسخ كرده است .\r\nدر تفسير عياشى نقل كرده كه راوى از امام عليه السّلام از حكم اين پرسيد . فرمود : اين آيه منسوخ است بآيهء * ( يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَعَشْراً ) * و نيز بآيهء ميراث .\r\nو ايضا نظير آن را از ابو بصير نقل مىكند .\r\nاز فيض كاشانى ره در توضيح روايت نقل كرده‌اند كه : تربّص يك ساله با آيهء عدّهء وفات و نفقهء يك ساله با آيهء ارث نسخ شده است و آيهء عدّهء وفات هر چند قبل از اين آيه واقع است ولى از حيث نزول بعد از اين آيه است . ( آيهء عدّهء وفات 234 بقره است ) .\r\nنا گفته نماند اگر شيعه و اهل سنت بمنسوخ بودن آيه تصريح نكرده بودند و رواياتى در اين زمينه نقل نميشد ممكن بود كه گفته شود : اين آيه مطلب ديگرى را مىرساند و آن اين است كه شخص ميتواند وصيّت كند زنش پس از فوت او يكسال از خانه خارج نشود و از مال شوهر در اين مدّت ارتزاق نمايد و ورثه قدرت اخراج او را در آن مدّت ندارند و اگر خودش بماند و خارج شود و ازدواج نمايد بر ورثه حرجى نيست .\r\nطبرسى در ذيل آيه فرموده :\r\n","description":"","footnote":"","page_name":" 200 ","page_number":202},
  {"content":"\r\nعلماء اتفاق كرده‌اند كه اين آيه منسوخ است و امام صادق عليه السّلام فرموده : در جاهليت چون مردى از دنيا ميرفت از اصل مال بزن او يكسال تمام انفاق ميشد سپس بدون ميراث اخراج ميگرديد پس آيه ربع و ثمن آن را نسخ كرد و بزن از نصيب خودش داده مىشود و نيز از آنحضرت نقل است كه : اين آيه را آيهء * ( يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَعَشْراً ) * و آيهء مواريث نسخ كرده است .\r\nدر المنار آنچه را كه به نظر ما آمده از ابو مسلم نقل كرده و از فخر رازى نقل مىكند كه قول ابو مسلم را پسنديده و نسخ را نفى كرده است .\r\nاحتمال ديگرى به نظر نگارنده ميرسد و آن اين است كه امام عليه السّلام فرموده : وجوب حكم اين آيه بوسيلهء آيه ارث و عدّهء وفات نسخ شده است ولى جواز و بهتر بودن آن در صورتى كه مرد وصيّت كند و زن عمل نمايد از بين نرفته است .\r\nدر هر حال بايد دانست كه مضمون اين آيه مدّتى حكم زنان اسلامى بوده است .\r\n* ( وَالْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ . . . ) * بقره : 233 مادران فرزندان خود را دو سال تمام شير ميدهند اين براى كسى است كه بخواهد شير دادن را تمام و كامل كند .\r\nيعنى اگر مادران نخواهند شير تمام بدهند مىتوانند كمتر از دو سال بدهند .\r\nمحقق در شرايع فرموده :\r\nنهايت رضاع دو سال است و جايز است به بيست و يك ماه اكتفا شود و كمتر از آن جايز نيست و اگر كسر كند بر فرزند جور كرده است ولى مىشود يك ماه دو ماه از دو سال زياد شير بدهد .\r\nاين فتوى مضمون رواياتى است كه از اهل بيت عليهم السلام نقل شده از آن جمله سماعة از امام\r\n","description":"","footnote":"","page_name":" 201 ","page_number":203},
  {"content":"\r\nصادق عليه السّلام نقل كرده فرموده : شير دادن بيست و يك ماه است . هر چه از آن ناقص گردد بر طفل ظلم است .\r\nدر حديث ديگرى از آنحضرت نقل است : واجب در رضاع بيست يك ماه است هر چه از آن نقص شود از شير دهنده است ( نه از شريعت ) و اگر بخواهد شير تمام بدهد دو سال كامل است ( وسائل كتاب نكاح ابواب احكام اولاد باب 70 ) .\r\nنا گفته نماند : غرض از تفصيل اين بحث ، جمع ما بين اين آيه و آيهء * ( حَمَلَتْه أُمُّه كُرْهاً وَوَضَعَتْه كُرْهاً وَحَمْلُه وَفِصالُه ثَلاثُونَ شَهْراً ) * احقاف : 15 است . اين آيه مدت حمل و رضاع را سى ماه معيّن مىكند . و با حذف دو سال اقلّ مدّت حمل شش ماه مىشود .\r\nشيخ مفيد در ارشاد نقل مىكند :\r\nزنى را پيش عمر آوردند كه در شش ماه زائيده بود . عمر خواست او را سنگسار كند « به خيال آنكه زنا كرده چون لازم بود در 9 ماه بزايد ) امير المؤمنين عليه السّلام بعمر گفت : اگر اين زن به حكم كتاب خدا مخاصمه كند بر تو غالب آيد . خدا فرمايد :\r\n* ( وَحَمْلُه وَفِصالُه ثَلاثُونَ شَهْراً ) * و فرمايد : * ( وَالْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ ) * چون زن دو سال تمام شير دهد و شير دادن و باز كردن از شير سى ماه باشد مدّت حمل او شش ماه خواهد بود . عمر چون اين بشنيد زن را رها كرد . با اين حكم ( اقل مدّت حمل ) ثابت شد صحابه و تابعين بدان عمل كردند و فعلا نيز چنين است ( ارشاد فصل قضاياى آنحضرت در زمان عمر ) .\r\nعلَّامهء امينى اين نادره را در ج 6 الغدير ص 96 ببعد در سه صورت از كتب اهل سنت نقل كرده است و در همانجاست كه عمر گفت :\r\n« لو لا على لهلك عمر » .\r\nامام عليه السّلام از جمع اين دو آيه اقلّ مدّت حمل را بيان فرموده است . استفادهء ديگرى كه مىشود از جمع دو آيهء فوق كرد آنست كه بگوئيم مراد از سى ماه ، در آيه\r\n","description":"","footnote":"","page_name":" 202 ","page_number":204},
  {"content":"\r\nمجموع دوران رضاع واجب و اكثر مدّت حمل است .\r\nاكثر مدّت حمل نه ماه و رضاع واجب بيست يك ماه است و جمعا سى ماه مىشود و ميتوان گفت كه هر دو مطلب در آيتين ملحوظ است .\r\nالنهايه استفادهء امام صلوات اللَّه عليه از منطوق آيه و آنچه ما گفتيم از مفهوم آيه است .\r\nحول ( بر وزن عنب ) اسم فعل است بمعنى انتقال چنان كه در اقرب گفته * ( خالِدِينَ فِيها لا يَبْغُونَ عَنْها حِوَلًا ) * كهف : 108 در بهشت هميشگىاند و انتقال از آن را نميخواهند .\r\nاينكه فرموده : مايل بانتقال نميشوند دليل آنست كه در زندگى بهشتى خستگى و ملالت نيست در زندگى دنيا هر قدر كه عالى و مرفّه باشد لذّت يكنواخت خسته كننده و ملال آور است ولى زندگى آخرت و بهشت ملالى ندارد بلكه هميشه تازه و دلپسند است . آيهء فوق در نوبت خود دقيق و قابل دقّت است كدام لذّات و كدام عيش دنيوى است كه انسان از ادامهء آن خسته نشود و يكنواخت بودنش از رونق نياندازد ؟ .\r\nحيلة بمعنى چاره است كه شخص در تدبير كارش به آن منتقل مىشود و آن يكنوع تغيّر و انفصال از حال اوّلى است * ( لا يَسْتَطِيعُونَ حِيلَةً وَلا يَهْتَدُونَ سَبِيلًا ) * نساء : 98 نه بعلاجى قادراند و نه براهى راه مييابند .\r\nتحويل : بمعنى انتقال و نقل هر دو آمده است * ( فَلا يَمْلِكُونَ كَشْفَ الضُّرِّ عَنْكُمْ وَلا تَحْوِيلًا ) * اسراء :\r\n56 قادر نيستند ضرر را از شما بدور كنند و نه به ديگرى انتقال دهند .\r\n« تحويل » در اين آيه متعدى به كار رفته است .\r\n* ( فَلَنْ تَجِدَ لِسُنَّتِ الله تَبْدِيلًا وَلَنْ تَجِدَ لِسُنَّتِ الله تَحْوِيلًا ) * فاطر : 43 .\r\nمىشود كه تحويل در آيه لازم و بمعنى انتقال باشد يعنى بروش خدا هرگز تبديلى و انتقالى نخواهى يافت\r\n","description":"","footnote":"","page_name":" 203 ","page_number":205},
  {"content":"\r\nتبديل چنان كه الميزان گويد آنست كه عافيت و نعمت بجاى عذاب گذاشته شود و تحويل آنست كه عذاب ( مثلا ) از قوم مستحق به غير مستحق انتقال يابد . رجوع شود به « سنّة » در اقرب الموارد گفته :\r\nتحويل لازم و متعدى هر دو آمده است .\r\n\r\n\r\n\r\nحوايا :\r\nروده ها . و آن جمع حويّه است ( مفردات ) نا گفته نماند : حوى بمعنى جمع كردن است در اقرب گويد : « حواه يعنى جمعه و ملكه و احرزه » .\r\nو چون روده در شكم جمع شده و مستدير است لذا به آن حويّه و حوايا گفته‌اند ( استفاده از مجمع ) .\r\n* ( وَعَلَى الَّذِينَ هادُوا حَرَّمْنا كُلَّ ذِي ظُفُرٍ وَمِنَ الْبَقَرِ وَالْغَنَمِ حَرَّمْنا عَلَيْهِمْ شُحُومَهُما إِلَّا ما حَمَلَتْ ظُهُورُهُما أَوِ الْحَوايا أَوْ مَا اخْتَلَطَ بِعَظْمٍ ذلِكَ جَزَيْناهُمْ بِبَغْيِهِمْ وَإِنَّا لَصادِقُونَ ) * انعام : 146 يعنى : بر يهود هر ناخندارى را حرام كرديم و از گاو و گوسفند نيز پيه را بر ايشان حرام كرديم جز آنچه بر پشت آن دو و يا بر روده ها باشد يا به استخوان پيوسته باشد . اين تحريم بجرم سركشى آنها بود و ما راستگو هستيم .\r\nآيهء شريفه روشن مىكند كه اشياء فوق در نتيجه تجاوز كارى بر يهود حرام شده است چنان كه آيهء * ( فَبِظُلْمٍ مِنَ الَّذِينَ هادُوا حَرَّمْنا عَلَيْهِمْ طَيِّباتٍ أُحِلَّتْ لَهُمْ . . . ) * نساء : 160 در اين مضمون صريح است .\r\nدر سفر لاويان از تورات فعلى باب 11 گوشتهاى حلال و حرام يهود نقل شده و شايد بتوان از آن در تفسير آيه شريفه استفاده كرد .\r\nمقدارى از آنها از محرّمات اسلامى و بعضى از محلَّلات آن ، از جمله گوشت شتر را حرام و نجس دانسته است .\r\nو ظاهرا چون يهود انكار ميكردند . كه اين تحريم در شريعت موسى براى مجازات بوده باشد و اين محرّمات از اوّل حرام بوده‌اند قرآن در ردّ آن فرمود :\r\n","description":"","footnote":"","page_name":" 204 ","page_number":206},
  {"content":"\r\n* ( كُلُّ الطَّعامِ كانَ حِلاًّ لِبَنِي إِسْرائِيلَ إِلَّا ما حَرَّمَ إِسْرائِيلُ عَلى نَفْسِه ) * . . .\r\n* ( فَأْتُوا بِالتَّوْراةِ فَاتْلُوها إِنْ كُنْتُمْ صادِقِينَ ) * آل عمران : 93 .\r\n\r\n\r\n\r\nحوا :\r\n* ( وَالَّذِي أَخْرَجَ الْمَرْعى فَجَعَلَه غُثاءً أَحْوى ) * اعلى : 5 در مجمع گويد : احوى يعنى سياهتر حوّه : سياهى . راغب نيز احوى را شديد السواد گفته است بهر حال منظور از آن تيره رنگ است يعنى :\r\nآنكه چراگاه را رويانيد و آن را خشك و تيره تر كرد . مىشود گفت كه غثاء راجع بعلف و احوى راجع به زمين چراگاه است يعنى علف آن را خشك و زمين آن را كه سبز بود تيره تر كرد .\r\n\r\n\r\n\r\nحيث :\r\nظرف مكان و مبنىّ بر ضمّ است و لازم الاضافه و مضاف اليه آن پيوسته جمله است بعضى ادعا كرده كه مضاف اليه آن گاهى مفرد ميايد و بقول را جز استدلال كرده است : « اما ترى حيث سهيل طالعا . . . » ولى جمهور اين مطلب را انكار نموده و گفته‌اند : سهيل مرفوع و مبتداء و خبر آن محذوف است ( اقرب ) .\r\n* ( وَاقْتُلُوهُمْ حَيْثُ ثَقِفْتُمُوهُمْ ) * بقره : 191 * ( ثُمَّ أَفِيضُوا مِنْ حَيْثُ أَفاضَ النَّاسُ وَاسْتَغْفِرُوا الله ) * بقره :\r\n199 .\r\nحيث بجملهء فعليه و اسميه هر دو اضافه مىشود ولى در قرآن مجيد مضاف اليه آن همه جمله فعليّه است .\r\nو چون ماء كافّه بر آن لاحق شود معناى شرط ميدهد و جازم دو است ( اقرب ) مثل * ( وَحَيْثُ ما كُنْتُمْ فَوَلُّوا وُجُوهَكُمْ شَطْرَه ) * بقره : 150 در قرآن مجيد فقط دو فقره « حيث ما » آمده است بقره : 144 و 150 و بقيّه « حيث » و بيست نه بار به كار رفته است .\r\n\r\n\r\n\r\nحيد :\r\n* ( وَجاءَتْ سَكْرَةُ الْمَوْتِ بِالْحَقِّ ذلِكَ ما كُنْتَ مِنْه تَحِيدُ ) * ق : 19 حيد بمعنى كنار شدن و عدول است مثل « حاد عن الطريق حيدا :\r\nمال عنه و عدل » .\r\nدر نهج البلاغه خطبهء 189 در\r\n","description":"","footnote":"","page_name":" 205 ","page_number":207},
  {"content":"\r\nوصف دنيا فرموده : « و العنود الصّدود و الحيود ، الميود » حيود صيغهء مبالغه از حيد است يعنى : دنيا بسيار لجوج و مانع و بسيار كنار شونده و مضطرب است . معنى آيه چنين است : بيهوشى مرگ بحقّ آمد آن چيزى است كه از آن ميگريختى و متنفّر بودى . اين كلمه بيشتر از يك بار در كلام اللَّه مجيد نيست .\r\n\r\n\r\n\r\nحيران :\r\nسرگردان . * ( وَنُرَدُّ عَلى أَعْقابِنا بَعْدَ إِذْ هَدانَا الله كَالَّذِي اسْتَهْوَتْه الشَّياطِينُ فِي الأَرْضِ حَيْرانَ ) * انعام : 71 « حار الرجل فى امره يحار : جهل وجه الصواب » راغب آن را مردّد بودن در كارها گفته كه همان سرگردانى است .\r\nيعنى : آيا بعد از آنكه خدا هدايتمان كرده عقبگرد كنيم ؟ مانند كسى كه شياطين او را در حال حيرت بسقوط و هلاك خوانده است .\r\nكلمهء حيران در قرآن فقط يك بار يافت مىشود .\r\n\r\n\r\n\r\nحيص :\r\nعدول . كنار شدن .\r\n« حاص عنه حيصا عدل و حاد » على هذا اين كلمه معنى و و زنا مثل حيد است كه گذشت . محيص اسم مكان بمعنى فرارگاه و محل كنار شدن است و آن در قرآن پنج بار آمده است * ( سَواءٌ عَلَيْنا أَ جَزِعْنا أَمْ صَبَرْنا ما لَنا مِنْ مَحِيصٍ ) * ابراهيم :\r\n21 برابر است بر ما خواه ناله كنيم يا صبور باشيم ما را فرارگاهى از عذاب نيست .\r\n\r\n\r\n\r\nحيض :\r\nخون قاعدگى ( مفردات - المنار ) * ( وَيَسْئَلُونَكَ عَنِ الْمَحِيضِ قُلْ هُوَ أَذىً فَاعْتَزِلُوا النِّساءَ فِي الْمَحِيضِ وَلا تَقْرَبُوهُنَّ حَتَّى يَطْهُرْنَ . . . ) * بقره : 222 .\r\nدر مفردات گويد : محيض بمعنى حيض و وقت حيض و مكان حيض است . ابن اثير در نهايه گفته :\r\nمحيض ، مصدر و اسم زمان و اسم مكان و بمعنى خون حيض استعمال مىشود .\r\nبهتر است محيض اوّل را در آيه بمعنى خون و محيض دوّم را بمعنى زمان بگيريم معنى آيه چنين مىشود\r\n","description":"","footnote":"","page_name":" 206 ","page_number":208},
  {"content":"\r\nترا از خون قاعدگى ميپرسند بگو :\r\nآن يكنوع آزار است ، از زنان در وقت حيض كنار شويد و با آنان مقاربت نكنيد تا پاك شوند .\r\nو اگر محيض اوّل بمعنى مصدر باشد معنى چنين است ترا از قاعده بودن ميپرسند بگو آن آزارى است الخ .\r\n* ( « يَسْئَلُونَكَ » ) * نشان ميدهد كه قاعدگى و مباشرت با زنان در آن حال مورد اختلاف و گفتگو بوده تا كار بسئوال از آنحضرت كشيده است و ضمنا مطلب داراى اهميت بوده تا قرآن مجيد ببحث از آن پرداخته است .\r\nدر تورات فعلى راجع بزنان در حال قاعده بودن احكامى سخت و غير قابل تحمل نقل شده است در سفر لاويان باب 15 گويد : هر بستريكه زن حائض در آن بخوابد نجس است همچنين هر چه زن روى آن به نشيند نجس است هر كه بستر حائض را دست زند بايد لباس خود را بشويد و با آب غسل كند و تا شب نجس است .\r\nو اگر زن حائض به چيزى دست زند آنچيز تا شام نجس است و اگر مرد در آنحال با وى همبستر شود تا هفت روز نجس خواهد بود . . .\r\nدر المنار گويد : نقل است كه نصارى امر حيض را سهل ميگرفتند و ايضا در المنار و مجمع هست كه مردم جاهليت با زن حائض مثل يهود در يك جا نمىنشستند و طعام نميخوردند .\r\nاين امور سبب گرديده كه مردم نظر اسلام را از حضرت رسول ( ص ) در بارهء حيض بپرسند و آيهء شريفه در جواب آنها آمده است .\r\nنا گفته نماند اسلام در بارهء حائض حكم كرده كه مرد را حرام است با زن خود در حال حيض جماع كند و غير از آن ساير لذّتها حلال است و آنچه از تورات و رسوم جاهليت نقل شد همه از نظر اسلام پوچ و بى معنى است و نيز زن در ايام عادت بايد نماز نخواند و روزه نگيرد و روزه را بعدا قضا نمايد\r\n","description":"","footnote":"","page_name":" 207 ","page_number":209},
  {"content":"\r\nو فروعات مختصر ديگرى هم دارد كه نقل آنها را لزومى نيست .\r\nبدين طريق متوجهء ميشويم كه لازم بوده قرآن مجيد اين مطلب را مطرح كند و رسومات ناهنجار جاهليت و يهود را لغو نمايد تا در اين باره كمكى بزنان شود .\r\n* ( وَاللَّائِي يَئِسْنَ مِنَ الْمَحِيضِ مِنْ نِسائِكُمْ إِنِ ارْتَبْتُمْ فَعِدَّتُهُنَّ ثَلاثَةُ أَشْهُرٍ وَاللَّائِي لَمْ يَحِضْنَ ) * طلاق : 4 آيهء شريفه در بيان عدهء طلاق است كه اگر در يائسه بودن زن شكّ شود و يا زن جوان باشد ولى بعلَّتى قاعده نشود هر دو بايد بعد از طلاق ، سه ماه عدّه نگاه دارند .\r\nيعنى زنانى كه از قاعدگى مأيوساند اگر در يائسه بودن بترديد افتاديد و همچنين زنانى كه قاعده نميشوند ، عدّهء آنها سه ماه است .\r\n\r\n\r\n\r\nحيف :\r\n* ( أَمْ يَخافُونَ أَنْ يَحِيفَ الله عَلَيْهِمْ وَرَسُولُه ) * نور : 50 حيف بمعنى ميل در حكم است ( مفردات ) كه آن را حكم جور گويند . « حاف عليه حيفا : جار و ظلم » .\r\nدر نهج حكمت 261 فرموده :\r\n« . . . ان كانت الرّعايا قبلى لتشكو حيف رعاتها و انّنى اليوم لاشكو حيف رعيّتى » رعيّتها پيش از من از ظلم زمامداران شكايت ميكردند ولى من امروز از ستم رعيّتم شكايت دارم .\r\nمعنى آيه چنين است : يا ميترسند كه خدا و رسول بر آنها ستم كند .\r\n\r\n\r\n\r\nحيق :\r\nاحاطه . فرا گرفتن .\r\n* ( وَحاقَ بِآلِ فِرْعَوْنَ سُوءُ الْعَذابِ ) * غافر : 45 آل فرعون را عذاب بد فرا گرفت در اقرب الموارد هست « حاق به حيقا : احاطه به » * ( وَلا يَحِيقُ الْمَكْرُ السَّيِّئُ إِلَّا بِأَهْلِه ) * فاطر : 43 حيلهء بد احاطه نميكند و نميرسد مگر اهل آن را .\r\nراغب گويد : گفته‌اند اصل آن حقّ است قاف اوّل به يا قلب شده است .\r\nبنا بر اين بايد معنى ثبوت و لزوم در آن ملحوظ باشد چنان كه در اقرب هست « حاق بهم الامر :\r\n","description":"","footnote":"","page_name":" 208 ","page_number":210},
  {"content":"\r\nلزمهم و وجب عليهم » .\r\nدر قرآن مجيد فعل ماضى آن 9 بار و فعل مضارعش يك بار آمده و همه با باء متعدّى شده است و افعال ماضى همه در بارهء عذابهائى است كه منكرين انبياء را محو و نابود كرد و در گرفتارى موقّتى به كار نرفته است و شايد مراد از احاطه در * ( « لا يَحِيقُ الْمَكْرُ السَّيِّئُ » ) * هم احاطهء هميشگى باشد كه با معنى ثبوت و لزوم مناسب است .\r\n\r\n\r\n\r\nحين :\r\nوقت . ( صحاح ) * ( وَلَكُمْ فِي الأَرْضِ مُسْتَقَرٌّ وَمَتاعٌ إِلى حِينٍ ) * بقره : 36 شما را در زمين تا وقتى قرارگاه و متاع هست * ( وَإِنْ تَسْئَلُوا عَنْها حِينَ يُنَزَّلُ الْقُرْآنُ تُبْدَ لَكُمْ . . . ) * مائده : 101 اگر وقت نزول قرآن از آنها بپرسيد بر شما آشكار و روشن مىشود .\r\nراغب گويد : حين ، وقت رسيدن و حصول شىء است و آن مبهم است و با مضاف اليه معلوم ميگردد . بعد گويد : بمعنى مدت و سال و آن و مطلق زمان ميايد .\r\nنا گفته نماند آنها همه از مصاديق وقتاند .\r\nدر آيهء * ( هَلْ أَتى عَلَى الإِنْسانِ حِينٌ مِنَ الدَّهْرِ . . . ) * انسان : 1 گفته‌اند :\r\nحين بمعنى مدّت است .\r\nدر اقرب گويد : حين بمعنى وقت مبهم است بهر زمان صلاحيت دارد كوتاه باشد يا دراز . ولى در مجمع ذيل آيهء 36 بقره گفته : بيشتر در زمان دراز به كار ميرود .\r\nاين كلمه در قرآن مجيد 34 بار آمده است و يك بار به صورت حينئذ * ( وَأَنْتُمْ حِينَئِذٍ تَنْظُرُونَ ) * واقعه : 84 كه بمعنى « حين اذ كان كذا » است و نيز باسم و فعل هر دو اضافه شده و مقطوع الاضافه نيز آمده مثل * ( وَالصَّابِرِينَ فِي الْبَأْساءِ وَالضَّرَّاءِ وَحِينَ الْبَأْسِ ) * بقره : 177 * ( وَلَكُمْ فِيها جَمالٌ حِينَ تُرِيحُونَ وَحِينَ تَسْرَحُونَ ) * نحل : 6 * ( فَذَرْهُمْ فِي غَمْرَتِهِمْ حَتَّى حِينٍ ) * مؤمنون :\r\n54 .\r\n* ( كَمْ أَهْلَكْنا مِنْ قَبْلِهِمْ مِنْ قَرْنٍ فَنادَوْا وَلاتَ حِينَ مَناصٍ ) * ص : 3\r\n","description":"","footnote":"","page_name":" 209 ","page_number":211},
  {"content":"\r\nگفته‌اند لات همان لا است كه تاء به آن لاحق شده و بمعنى ليس است و اسم آن محذوف و حين خبر آنست يعنى : « ليس الحين حين مناص » آنوقت وقت نجات نيست معنى آيه چنين مىشود : چه بسيار مردمانى كه پيش از آنها هلاك كرديم هنگام هلاكت ناله و استغاثه كردند ولى آنوقت مهلت و نجات نيست .\r\n\r\n\r\n\r\nحى :\r\nزنده . * ( وَتُخْرِجُ الْحَيَّ مِنَ الْمَيِّتِ وَتُخْرِجُ الْمَيِّتَ مِنَ الْحَيِّ . . . ) * آل عمران : 27 زنده را از مرده و مرده را از زنده خارج ميكنى .\r\nدر صحاح گويد : حياة ضدّ موت و حىّ ضدّ ميّت است نا گفته نماند : حيات در كلام الله مجيد به حيات عادى انسان و حيوان و نبات ، و بحيات دينى و ايمانى گفته شده مثل * ( وَأَوْصانِي بِالصَّلاةِ وَالزَّكاةِ ما دُمْتُ حَيًّا ) * مريم : 31 و نحو * ( وَجَعَلْنا مِنَ الْماءِ كُلَّ شَيْءٍ حَيٍّ ) * انبياء : 30 و نحو * ( أَ وَمَنْ كانَ مَيْتاً فَأَحْيَيْناه وَجَعَلْنا لَه نُوراً يَمْشِي بِه فِي النَّاسِ ) * انعام : 122 كه در اين آيه مراد از « احييناه » حيات دينى و بصيرت است .\r\nو نيز بحيات آخرت اطلاق شده مثل * ( يَقُولُ يا لَيْتَنِي قَدَّمْتُ لِحَياتِي ) * فجر : 24 و هكذا بآدم فهيم و عاقل حىّ گفته شده * ( لِيُنْذِرَ مَنْ كانَ حَيًّا وَيَحِقَّ الْقَوْلُ عَلَى الْكافِرِينَ ) * يس : 70 اينك چند آيه را بررسى ميكنيم :\r\n* ( وَالله أَنْزَلَ مِنَ السَّماءِ ماءً فَأَحْيا بِه الأَرْضَ بَعْدَ مَوْتِها إِنَّ فِي ذلِكَ لَآيَةً لِقَوْمٍ يَسْمَعُونَ ) * نحل :\r\n65 .\r\nدر اين آيه مثل چند آيه ديگر زنده شدن زمين مورد نظر است .\r\nممكن است بگوئيد زنده شدن زمين همان روئيدن تخمها و دانه هاى درون زمين است ولى با مراجعه بآيهء ديگر خواهيم ديد كه زمين قطع نظر از دانه ها شخصا زنده مىشود گر چه بر ما محسوس نيست در سورهء حجّ آيهء 5 چنين است * ( . . . وَتَرَى الأَرْضَ هامِدَةً فَإِذا أَنْزَلْنا عَلَيْهَا الْماءَ ) *\r\n","description":"","footnote":"","page_name":" 210 ","page_number":212},
  {"content":"\r\n* ( اهْتَزَّتْ وَرَبَتْ وَأَنْبَتَتْ مِنْ كُلِّ زَوْجٍ بَهِيجٍ ) * حج : 6 اهتزاز بمعنى جنبش و حركت و * ( « رَبَتْ » ) * بمعنى بالا آمدن مثل آمدن خمير است على هذا خاك شخصا حركت مىكند و مثل خمير ميآيد يعنى : زمين را خشك و افسرده بينى و چون آب بر آن نازل كرديم بجنبد و بر آيد و از همه گياهان بهجت انگيز ميروياند .\r\n* ( مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الأَرْضِ فَكَأَنَّما قَتَلَ النَّاسَ جَمِيعاً وَمَنْ أَحْياها فَكَأَنَّما أَحْيَا النَّاسَ جَمِيعاً ) * مائده : 32 .\r\nبه نظر ميايد : اين آيه مانند تسبيب و دلالت بر كار است مثلا گوئيم آنكه ابتدا هواپيما را طرح ريزى كرد گويا همهء هواپيماها را او ساخته است و آنكه بر تأسيس بيمارستان دلالت كرده گويا همهء بيمارستانها را او ساخته است .\r\nهكذا چون قتل عدوانى يكفرد زير بناى قتلهاى ديگر و احياء يكفرد پايهء احياهاى ديگر است لذا گوئيم هر كه يكفرد را كشت مثل آنست كه همه را كشته الخ .\r\nو يا منظور آنست كه افراد بشر از نظر خداى سبحان به حكم يك پيكرند قاتل يكنفر مثل قاتل همه و محيى يكى مانند احيا كنندهء همه است .\r\nيَسْتحيُون * ( يَسُومُونَكُمْ سُوءَ الْعَذابِ يُقَتِّلُونَ أَبْناءَكُمْ وَيَسْتَحْيُونَ نِساءَكُمْ . . . ) * اعراف : 141 استحياء طلب حيات و بمعنى زنده نگاه داشتن و آن را خواستن است آيه در بارهء بيان مصيبت بنى اسرائيل است كه فرعون براى جلوگيرى از تولَّد حضرت موسى پسران آنها را سر ميبريد معنى آيه چنين است :\r\nعذاب بد را بشما تحميل ميكردند و آن اين بود كه پسرانتان را ميكشتند و زنانتان را زنده نگه ميداشتند و زنده ماندن آنها را طالب بودند ، شايد از آنجهت كه خدمتكار فرعونيان باشند . بعضى گفته‌اند : ممكن است مراد از بين بردن عفت زنان باشد يعنى كارى ميكردند كه سبب زوال حياء آنها بود ولى از كلمهء * ( يُقَتِّلُونَ ) *\r\n","description":"","footnote":"","page_name":" 211 ","page_number":213},
  {"content":"\r\nوَ * ( يُذَبِّحُونَ ) * كه هميشه قبل از اين كلمه آمده است مانع از اين حمل مىباشد .\r\n* ( إِنَّ الله فالِقُ الْحَبِّ وَالنَّوى يُخْرِجُ الْحَيَّ مِنَ الْمَيِّتِ وَمُخْرِجُ الْمَيِّتِ مِنَ الْحَيِّ ذلِكُمُ الله فَأَنَّى تُؤْفَكُونَ ) * انعام : 95 نا گفته نماند زنده آنست كه چهار عمل جذب ، دفع ، حركت و توليد مثل داشته باشد مثل انسان و حيوان و علف زنده . و اگر داراى اين خواصّ نباشد مرده است .\r\nدانه و تخم تا زير خاك نرفته است مرده و بى حركت است و سلَّول خفته‌اى ميان آن هست ولى چون زير خاك رفت در اثر حرارت و رطوبت به حركت ميايد و زنده شده رشد مىنمايد و چون بگياه مبدّل گرديد دانه ها و تخمهاى خود را كه در نوبت خود مرده‌اند به زمين ميريزد و بدين شكل زنده از مرده و بالعكس بيرون ميايد و اين عمل از اسرار عجيب خلقت و در جهان دائمى است ، زنده شدن و روئيدن انسانها از زمين در روز قيامت به آن تشبيه شده است * ( يُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ وَيُحْيِ الأَرْضَ بَعْدَ مَوْتِها وَكَذلِكَ تُخْرَجُونَ ) * روم : 19 .\r\nمعنى آيهء اوّل چنين است :\r\nخدا شكافندهء دانه و هسته است زنده را از مرده خارج مىكند و بيرون آورندهء مرده از زنده است آن است خدا پس بكجا ميرويد ؟ ! .\r\n* ( وَلَكُمْ فِي الْقِصاصِ حَياةٌ يا أُولِي الأَلْبابِ لَعَلَّكُمْ تَتَّقُونَ ) * بقره : 179 آيهء عجيبى است در بيان موقعيّت قصاص . كوتاهترين جمله در جاهليّت در اين باره آن بود كه ميگفتند : « القتل انفى للقتل » ولى قرآن با اين كلمه * ( فِي الْقِصاصِ حَياةٌ ) * آن را از رونق انداخت .\r\nنا گفته نماند اگر قاتل در مقابل قتل كشته شود ديگران بقتل مردم جرى نميشوند و آن سبب محفوظ ماندن خونهاست لذا قرآن فرمود :\r\nاى خردمندان در قصاص حيات هست .\r\n","description":"","footnote":"","page_name":" 212 ","page_number":214},
  {"content":"\r\nحَيوان * ( وَما هذِه الْحَياةُ الدُّنْيا إِلَّا لَهْوٌ وَلَعِبٌ وَإِنَّ الدَّارَ الآخِرَةَ لَهِيَ الْحَيَوانُ لَوْ كانُوا يَعْلَمُونَ ) * عنكبوت : 64 .\r\nدر مجمع از ابو عبيده نقل مىكند كه حيوان ( بر وزن قمران ) و حيات هر دو بيك معنى است قاموس نيز چنين گويد . يعنى :\r\nاين زندگى دنيا فقط مشغوليّت و بازيچه است و خانهء آخرت آن زندگى حقيقى است ايكاش ميدانستند .\r\nدر اقرب نقل است كه مراد از آن حياتى است كه مرگ در پى ندارد .\r\n* ( الله لا إِله إِلَّا هُوَ الْحَيُّ الْقَيُّومُ ) * بقره : 255 - آل عمران : 2 * ( وَعَنَتِ الْوُجُوه لِلْحَيِّ الْقَيُّومِ ) * طه : 111 * ( وَتَوَكَّلْ عَلَى الْحَيِّ الَّذِي لا يَمُوتُ ) * فرقان : 58 * ( هُوَ الْحَيُّ لا إِله إِلَّا هُوَ ) * غافر : 65 .\r\nحىّ از اسماء حسنى است و آن صفت مشبهه است و دلالت بر دوام و ثبات دارد . حيات خداوند عين ذات اوست ، حيات همهء موجودات از خداست و از آنها قابل انفكاك است ولى حيات خدا از خدا قابل انفكاك نيست . دليل اين مطلب قيد * ( الَّذِي لا يَمُوتُ ) * است كه گذشت يعنى : زنده ايكه هرگز مرگ ندارد و آيهء * ( هُوَ الْحَيُّ لا إِله إِلَّا هُوَ ) * كه قصر حقيقى است يعنى زندهء واقعى و حقيقى فقط او است و زندگى ساير موجودات عارضى و از جانب غير است و حكم هلاكت بر آنها عموميّت دارد * ( كُلُّ شَيْءٍ هالِكٌ إِلَّا وَجْهَه ) * قصص : 88 .\r\nاگر گويند : چه ميگوئيد در خلود قيامت كه اهل بهشت و جهنّم زنده بودنشان ابدى است ؟\r\nگوئيم : ابديّت و خلودشان از جانب خداست نه عين وجودشان .\r\nتَحيَّة * ( وَإِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها أَوْ رُدُّوها إِنَّ الله كانَ عَلى كُلِّ شَيْءٍ حَسِيباً ) * نساء : 86 .\r\nتحيّت : هر دعا و ثنا و تعارفى است كه شخص در روبرو شدن با شخص ديگر بر زبان مياورد و آن\r\n","description":"","footnote":"","page_name":" 213 ","page_number":215},
  {"content":"\r\nدر اصل . مصدر حيّاك اللَّه است ( المنار ) .\r\nنظر باصل مادّه ، معناى زنده ماندن و زنده نگه داشتن ميدهد چنان كه مجمع آن را سلام كردن و بقا گفته و راغب گويد : آن از حيات است و سپس دعا بر حيات را تحيّت گفته‌اند . در اقرب ميگويد : « حيّاه اللَّه تحيّة » يعنى خدا عمر او را زياد كند .\r\nعلى هذا تحيّت اعمّ از سلام كردن است و سلام كردن از مصاديق آن مىباشد چنان كه در مجمع ذيل آيهء فوق از امام باقر و صادق عليهما السلام نقل شده كه تحيّت سلام كردن و ساير نيكىهاست .\r\nو روايت هست : كنيزى طاقهء ريحانى پيش امام حسين صلوات اللَّه عليه آورد ، حضرت او را آزاد كرد ، گفتند : يك طاقه ريحان چه ارزشى دارد تا او را آزاد كنى ؟\r\nفرمود : خدا ما را چنين ادب فرموده آنگاه امام عليه السّلام آيهء * ( وَإِذا حُيِّيتُمْ . . . ) * را خواند و فرمود :\r\nبهتر از هديّهء او آزاد كردنش بود و از آيهء * ( . . . تَحِيَّتُهُمْ فِيها سَلامٌ ) * ابراهيم : 23 نيز روشن مىشود كه سلام كردن از مصاديق تحيّت است .\r\nمعنى آيهء اوّل چنين است :\r\nچون بشما از كسى تحيّتى شد ، تحيّتى بهتر از آن يا مثل آن را برگردانيد خدا بر همه چيز حسابگر است .\r\nاگر سلام كردن را مصداق آيه بگيريم معنى آنست چون كسى بشما سلام عليكم گفت در مقابل سلام - عليكم و يا سلام عليكم و رحمة الله بگوئيد و اگر نيكوئى ديگرى و يا دعائى را مصداق بدانيم مراد آن مىشود كه با مثل آن يا با بهتر از آن تلافى كنيد .\r\n* ( فَإِذا دَخَلْتُمْ بُيُوتاً فَسَلِّمُوا عَلى أَنْفُسِكُمْ تَحِيَّةً مِنْ عِنْدِ الله مُبارَكَةً طَيِّبَةً . . . ) * نور : 61 چون به خانه ها وارد شديد بر خودتان سلام كنيد آن تحيّتى است از جانب خدا مبارك و پاكيزه است .\r\n","description":"","footnote":"","page_name":" 214 ","page_number":216},
  {"content":"\r\nدر مجمع از حضرت صادق عليه السّلام نقل است كه آن ، سلام شخص بر اهل بيت است و آنها جواب ميدهند و آن سلام شماست بر خودتان * ( تَحِيَّةً مِنْ عِنْدِ الله ) * مشعر آنست كه سلام كردن بجاى تحيّاتيكه در جاهليت بود تشريع شده است .\r\n\r\n\r\n\r\nحياء :\r\nشرم . * ( . . . إِنَّ ذلِكُمْ كانَ يُؤْذِي النَّبِيَّ فَيَسْتَحْيِي مِنْكُمْ وَالله لا يَسْتَحْيِي مِنَ الْحَقِّ . . . ) * احزاب :\r\n53 آن كار پيغمبر را آزار ميدهد و از شما شرم ميدارد ولى خدا از گفتن حق شرم نميدارد . همچنين است آيهء 26 بقره .\r\n\r\n\r\n\r\nيحيى :\r\nعليه السّلام از انبياء بنى - اسرائيل : پسر زكريّا است ، نام مباركش پنج بار در قرآن مجيد آمده است .\r\nاو در اثر دعاى پدرش كه از خدا فرزند خواست متولَّد گرديد ولادتش خارق عادت بود زيرا زكريّا در آنموقع پير و ناتوان بود و زنش فرتوت و از اوّل نازا بود * ( قالَ رَبِّ أَنَّى يَكُونُ لِي غُلامٌ وَقَدْ بَلَغَنِيَ الْكِبَرُ وَامْرَأَتِي عاقِرٌ قالَ كَذلِكَ الله يَفْعَلُ ما يَشاءُ ) * آل عمران : 40 همچنين است آيهء 7 مريم .\r\nاو مصدّق و بشارت دهندهء عيسى بود و پيشواى قوم خود و پارسا و پيغمبر خدا و از شايستگان و صلحا بود * ( . . . أَنَّ الله يُبَشِّرُكَ بِيَحْيى مُصَدِّقاً بِكَلِمَةٍ مِنَ الله وَسَيِّداً وَحَصُوراً وَنَبِيًّا مِنَ الصَّالِحِينَ ) * آل عمران :\r\n39 بعضى از بزرگان در تفسير خود « حصور » را كنار گيرنده از زنان گفته است ولى چنان كه در « حصر » گذشت معناى پارسائى بهتر است و خوددارى از زنان بمعنى عدم تزويج حسن نيست .\r\nخدا به او دستور داد كه كتاب را محكم گيرد و در كودكى بوى فهم و درك داد ، و مهربانى و عاطفهء مخصوصى عنايت فرمود ، او پاك و متّقى بود و به پدر و مادرش نيكوئى ميكرد و ستمكار و عصيانگر نبود .\r\nسلام بر او روزيكه به دنيا آمد ، روزيكه از دنيا رفت و روزيكه سر از قبر بر ميدارد . * ( يا يَحْيى ) *\r\n","description":"","footnote":"","page_name":" 215 ","page_number":217},
  {"content":"\r\n* ( خُذِ الْكِتابَ بِقُوَّةٍ وَآتَيْناه الْحُكْمَ صَبِيًّا وَحَناناً مِنْ لَدُنَّا وَزَكاةً وَكانَ تَقِيًّا . وَبَرًّا بِوالِدَيْه وَلَمْ يَكُنْ جَبَّاراً عَصِيًّا . وَسَلامٌ عَلَيْه يَوْمَ وُلِدَ وَيَوْمَ يَمُوتُ وَيَوْمَ يُبْعَثُ حَيًّا ) * مريم :\r\n12 - 15 .\r\nاو همچون پدرش زكريّا و عيسى و الياس از نيكو كاران و از عباد اللَّه الصالحين بود * ( وَزَكَرِيَّا وَيَحْيى وَعِيسى وَإِلْياسَ كُلٌّ مِنَ الصَّالِحِينَ ) * انعام : 85 .\r\nقرآن مجيد در بارهء شهادت او چيزى نگفته است . در بارهء قتل وى نوشته‌اند كه : هيروديس حاكم فلسطين عاشق هيروديا دختر برادرش شد و تصميم گرفت با وى ازدواج كند اقوام و خويشان به اين كار راضى بودند ، اين خبر بيحيى رسيد يحيى اعلام كرد كه اين نكاح حرام و باطل و بر خلاف دستور تورات است و شروع بمبارزه كرد . فتواى او دهان به دهان به همه رسيد .\r\nهيروديا پس از شنيدن اين مطلب طورى دل هيروديس را ربود كه او را وادار بقتل يحيى كرد .\r\nبدستور او حضرت يحيى را سر بريدند و سرش را پيش هيروديس و معشوقه اش آوردند .\r\n\r\n\r\n\r\nحيّه :\r\nمار . * ( قالَ أَلْقِها يا مُوسى . فَأَلْقاها فَإِذا هِيَ حَيَّةٌ تَسْعى ) * طه : 20 فرمود اى موسى آن را ( عصا ) بيانداز آن را انداخت در دم مارى شد كه بتندى حركت ميكرد .\r\nدر « ثعبان » گذشت كه چرا راجع بعصاى موسى گاهى ثعبان گفته شده و گاهى حيّه و گاهى جانّ و الحمد للَّه و هو خير ختام .\r\n","description":"","footnote":"","page_name":" 216 ","page_number":218},
  {"content":"\r\n\r\n\r\nخ\r\n\r\n\r\nخاء :\r\nهفتمين حرف از حروف الفباى عربى است . جزء كلمه واقع مىشود ، به تنهائى معنائى ندارد . در حساب ابجد ششصد است .\r\n\r\n\r\n\r\nخبء :\r\nپوشيده . نهان ( اقرب ) راغب گويد : هر ذخيره شدهء پوشيده را خبأ گويند « خباء الشّىء خبأ :\r\nستره » .\r\nاين كلمه در اصل مصدر است كه به معناى مفعول ميايد در نهج - البلاغه حكمت 5 آمده : « و المسالمة خبأ العيوب » : تسالم پوشيدن عيبهاست . و در حكمت 148 هست : « المرء مخبوء تحت لسانه » مرد زير زبانش پنهان است يعنى چون سخن گويد قدرش معلوم مىشود .\r\n* ( أَلَّا يَسْجُدُوا لِلَّه الَّذِي يُخْرِجُ الْخَبْءَ فِي السَّماواتِ وَالأَرْضِ وَيَعْلَمُ ما تُخْفُونَ وَما تُعْلِنُونَ ) * نمل : 25 شيطان اعمالشان را بر آنان آراسته تا خدائى را كه در آسمانها و زمين نهان را آشكار مىكند و آنچه پنهان ميكنيد و آشكار ميداريد ميداند ، سجده نكنند .\r\nاين ترجمه بنا بر آنست كه « الَّا » را در اوّل آيه مشدّد بخوانيم .\r\nظاهر قرآن آنست كه اين آيه سخن هدهد است كه خطاب بسليمان در بارهء قوم سباء گفته است ولى كلمه‌اى عجيب و قابل دقّت است .\r\nنهان را آشكار مىكند يعنى چه ؟\r\nنا گفته نماند : برق در ميان ذرّات ابر و عسل و شير در گلها و علفها نهان است خداوند بوسيلهء تخليهء الكتريكى برق نهان را از ميان ابرها آشكار مىكند و بوسيلهء زنبور عسل و گاو ، عسل و شير نهان\r\n","description":"","footnote":"","page_name":" 217 ","page_number":219},
  {"content":"\r\nرا ظاهر ميسازد .\r\nو ايضا تمام حبوبات و ميوه ها و غيره در گازهاى هوا و املاح دريا و خاك و آب ، پنهان و نهاناند خداوند بوسيله گلها و گياهان و درختان آنها را هر سال باندازهء معيّن آشكار ميسازد و در اختيار مردم قرار ميدهد و نيز نسلهاى آيندهء بشر و حيوانات و حشرات همه در عالم مخفى و مستوراند و بتدريج آشكار ميشوند و بوجود خود ادامه ميدهند .\r\nسبحان اللَّه چه واقعيّتى است ؟ ! ! درك هدهد چه درك عجيبى است ؟ ! و شايد معنى آيهء * ( وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ ) * حجر : 21 همين باشد .\r\n\r\n\r\n\r\nخبت :\r\n( بر وزن فلس ) زمين هموار . ( مفردات ) در مجمع زمين هموار وسيع گفته است . راغب گويد : سپس اخبات بمعنى نرمى و تواضع به كار رفته است * ( إِنَّ الَّذِينَ آمَنُوا وَعَمِلُوا الصَّالِحاتِ وَأَخْبَتُوا إِلى رَبِّهِمْ أُولئِكَ أَصْحابُ الْجَنَّةِ . . . ) * هود : 23 .\r\nدر مجمع گويد : اخبات بمعنى اطمينان است . گويا مراد از اطمينان حتمى دانستن وعدهء خداست .\r\nمعنى آيه چنين است : آنان كه ايمان آوردند و اعمال نيك انجام دادند و به خدا مطمئن شدند ، ياران بهشتاند . * ( فَيُؤْمِنُوا بِه فَتُخْبِتَ لَه قُلُوبُهُمْ ) * حج : 54 تا به آن ايمان آورند و دلشان بدان مطمئن باشد .\r\n* ( فَإِلهُكُمْ إِله واحِدٌ فَلَه أَسْلِمُوا وَبَشِّرِ الْمُخْبِتِينَ ) * حج : 34 معبود شما يگانه است به او تسليم شويد و متواضعان را بشارت بده .\r\n\r\n\r\n\r\nخبث :\r\n( بر وزن قفل ) نا پاكى .\r\nپليدى . « خبث خبثا : ضدّ طاب » * ( وَالْبَلَدُ الطَّيِّبُ يَخْرُجُ نَباتُه بِإِذْنِ رَبِّه وَالَّذِي خَبُثَ لا يَخْرُجُ إِلَّا نَكِداً ) * اعراف : 58 سر زمين پاك روئيدنيش باذن پروردگارش ميرويد و سرزمينيكه پليد و نا پاك است نباتش نميرويد مگر كم . راغب ، خبيث را ناپسند معنى كرده نا پسنديى كه\r\n","description":"","footnote":"","page_name":" 218 ","page_number":220},
  {"content":"\r\nدر اثر پليدى است .\r\nدر مجمع ذيل آيهء 267 :\r\nبقره گويد : خبيث بمعنى پليد است و خبث نقره و آهن همان است كه بعد از گداختن از نقره و آهن جدا مىشود ، اصل آن ردائت ( پليدى ) است .\r\nعلى هذا خبيث آن است كه نا پاك ، پليد و تنفّر آور باشد اعمّ از انسان و كلام و قانون و طعام و غيره و ضدّ آن طيّب است كه بمعنى پاك و دلچسب است .\r\n* ( « الْخَبِيثاتُ لِلْخَبِيثِينَ » وَالْخَبِيثُونَ لِلْخَبِيثاتِ وَالطَّيِّباتُ لِلطَّيِّبِينَ وَالطَّيِّبُونَ لِلطَّيِّباتِ أُولئِكَ مُبَرَّؤُنَ مِمَّا يَقُولُونَ لَهُمْ مَغْفِرَةٌ وَرِزْقٌ كَرِيمٌ نور : 26 مراد از خبيثات و خبيثين زنان و مردان نا پاك است .\r\nآيهء شريفه بعد از آيات زنا و لعان و افك واقع شده گويا مراد آنست كه مردان و زنان پاك به حكم ايمان از اين نسبتها بدوراند و براى آنها مغفرت و روزى خوش آيند هست . بقيّهء سخن در « طيّب » است .\r\nو اينكه فرموده : زنان پاك براى مردان پاك و زنان نا پاك براى مردان نا پاكاند گويا منظور انس و تمايل و الفت است زيرا ميان پاكان يكنوع كشش معنوى هست كه به يكديگر تمايل ميكنند چنان كه نا پاكان نيز چنيناند . كند همجنس با همجنس پرواز .\r\nدر مجمع از امام باقر و صادق صلوات اللَّه عليهما نقل است كه فرمودند : اين آيه نظير آيهء * ( الزَّانِي لا يَنْكِحُ إِلَّا زانِيَةً أَوْ مُشْرِكَةً وَالزَّانِيَةُ لا يَنْكِحُها إِلَّا زانٍ أَوْ مُشْرِكٌ ) * است از قرآن مجيد بدست ميايد اهل ايمان و عمل ، طيّب و اهل كفر و فساد خبيثاند . و فرق خبيث و طيّب در انسان ، با ايمان و عمل و عدم آن دو است .\r\nخبائث * ( وَيُحِلُّ لَهُمُ الطَّيِّباتِ وَيُحَرِّمُ عَلَيْهِمُ الْخَبائِثَ ) * اعراف : 157 طيّبات هر چيز پاك و دلچسب و خبائث هر چيز پليد و تنفّر آور است .\r\n","description":"","footnote":"","page_name":" 219 ","page_number":221},
  {"content":"\r\nآيهء شريفه در وصف حضرت رسول صلَّى اللَّه عليه و آله و سلَّم است و دليل آنست كه هر پاكيزه در اسلام حلال و هر پليد حرام است ، ظاهرا در خارج از نصّهاى خاصّ كه مبيّن حلال و حراماند مىشود بعموم آيه استناد كرد بعبارت ديگر در چيزهائى كه راجع به آنها حكم بخصوصى نرسيده مىشود از اين آيه حكم استنباط نمود بقيّهء مطلب را در لفظ « طيّب » مطالعه كنيد .\r\n* ( وَمَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ اجْتُثَّتْ مِنْ فَوْقِ الأَرْضِ ما لَها مِنْ قَرارٍ ابراهيم : 26 كلمهء خبيثه را كلمهء كفر و شرك گفته‌اند چنان كه كلمهء طيّبه را در آيهء ما قبل كلمهء توحيد . ولى مىشود گفت : مراد از آن عموم شرك و قانونهاى غير طبيعى و كلمات نا حق باشد و مراد از كلمهء طيّبه خلاف آن . رجوع شود به « طيّب » .\r\n\r\n\r\n\r\nخبر :\r\n( بر وزن قفل ) دانستن و علم بشىء . « خبر الشىء خبرا :\r\nعلمه » و خبر ( بر وزن فرس ) آنچه نقل و حكايت مىشود ( اقرب ) * ( كَذلِكَ وَقَدْ أَحَطْنا بِما لَدَيْه خُبْراً ) * كهف :\r\n91 آنچه را نزد او بود احاطه كرديم و دانستيم * ( وَكَيْفَ تَصْبِرُ عَلى ما لَمْ تُحِطْ بِه خُبْراً ) * كهف : 68 چگونه شكيبا ميشوى در آنچه دانش تو احاطه نكرده است .\r\n* ( إِذْ قالَ مُوسى لأَهْلِه إِنِّي آنَسْتُ ناراً سَآتِيكُمْ مِنْها بِخَبَرٍ . . . ) * نمل :\r\n7 موسى بخانواده اش گفت : من آتشى ديدم به زودى از آن براى شما خبرى مياورم .\r\nراغب گويد : خبر ( بفتح اوّل و دوّم ) علم باشياء است از طريق اخبار و حكايت و گفته‌اند :\r\nخبره دانستن باطن كار است .\r\nخبير : دانا و آن از اسماء حسنى است و چهل پنج بار در قرآن مجيد آمده است * ( إِنَّ الله خَبِيرٌ بِما تَعْمَلُونَ ) * مائده : 8 * ( وَهُوَ الْقاهِرُ فَوْقَ عِبادِه وَهُوَ الْحَكِيمُ الْخَبِيرُ ) * انعام : 18 در الميزان فرموده : خبير از خبره مأخوذ است و آن بمعنى علم بجزئيّات است و آن اخصّ از\r\n","description":"","footnote":"","page_name":" 220 ","page_number":222},
  {"content":"\r\nعليم است .\r\n* ( وَلا يُنَبِّئُكَ مِثْلُ خَبِيرٍ ) * فاطر : 14 فاعل * ( « يُنَبِّئُكَ » ) * محذوف است و * ( « مِثْلُ خَبِيرٍ » ) * جاى آن را گرفته است و شايد فاعل آن « احدى باشد يعنى : احدى به تو مثل مخبر دانا خبر نميدهد در الميزان تقدير آن را چنين گفته : خبر نميدهد ترا از حقيقت امر مخبرى مثل مخبر دانا .\r\n\r\n\r\n\r\nخبز :\r\nنان . * ( وَقالَ الآخَرُ إِنِّي أَرانِي أَحْمِلُ فَوْقَ رَأْسِي خُبْزاً ) * يوسف : 36 و ديگرى گفت من خودم را مىبينم كه بالاى سرم نان حمل ميكنم . اين لفظ تنها يك بار در قرآن يافت مىشود . در دعاى حضرت رسول ( ص ) در بارهء نان هست : « اللَّهمّ بارك لنا فى الخبز و لا تفرّق بيننا و بينه فلو لا الخبز ما صمنا و لا صلَّينا و لا ادّينا فرائض ربّنا » ( سفينة البحار : خبز ) :\r\nخدايا نان ما را بركت ده ، ميان ما و آن جدائى نيانداز ، اگر نان نبود روزه نميگرفتيم ، نماز نميخوانديم ، واجبات خدا را ادا نميكرديم .\r\n\r\n\r\n\r\nخبط :\r\nضرب شديد . « خبطه بخبطه : ضربه شديدا » ( قاموس ) راغب آن را نا هموار زدن گفته مثل زدن درخت بعصا و زدن شتر پايش را به زمين . مجمع نيز چنين گفته است .\r\nدر نهايه در بارهء مكَّه و مدينه نقل شده : « نهى ان يخبط شجرها » نهى فرمود از اينكه درخت مكَّه و مدينه با عصا تكان داده شود و گويد : خبط شجر آنست كه درخت را با عصا بزنى تا برگش بريزد .\r\nدر اقرب هست « تخبّطه : ضربه شديدا » * ( الَّذِينَ يَأْكُلُونَ الرِّبا لا يَقُومُونَ إِلَّا كَما يَقُومُ الَّذِي يَتَخَبَّطُه الشَّيْطانُ مِنَ الْمَسِّ ذلِكَ بِأَنَّهُمْ قالُوا إِنَّمَا الْبَيْعُ مِثْلُ الرِّبا وَأَحَلَّ الله الْبَيْعَ وَحَرَّمَ الرِّبا . . . ) * بقره :\r\n275 .\r\nمسّ در آيه بمعنى جنون و و ممسوس بمعنى مجنون است ( كشّاف ) راغب گويد : آن كنايه از جنون است * ( « مِنَ الْمَسِّ » ) *\r\n","description":"","footnote":"","page_name":" 221 ","page_number":223},
  {"content":"\r\nمتعلق به * ( « يَتَخَبَّطُه » ) * است و « من » براى بيان است ( مجمع ) .\r\nمعنى آيه چنين مىشود : كسانى كه ربا ميخورند بر نميخيزند ( زندگى نميكنند ) مگر مانند كسى كه شيطان به او ديوانگى و اختلال حواسّ رسانده باشد . زيرا آنها ميگويند بيع مثل رباست حال آنكه خدا بيع را حلال و ربا را حرام كرده است .\r\nارباب تفاسير * ( « لا يَقُومُونَ » ) * را بمعنى برخاستن از قبر در روز حشر گرفته و گفته‌اند : ربا خواران ديوانه از قبر سر بر ميدارند ولى قيد * ( ذلِكَ بِأَنَّهُمْ قالُوا . . . ) * مانع از اين معنى است .\r\nدر المنار و الميزان آن را قيام زندگى گرفته يعنى : ايستادن چنين مردان در زندگى مثل شخص ديوانه است زيرا طريق متعادل زندگى آنست كه معاوضه براى رفع حاجت باشد مثل معاوضهء پول با نان و شخصيكه پول را با پول با اضافه معاوضه مىكند از طريق زندگى متعادل خارج شده و مثل ديوانه است .\r\nو امّا مؤثّر بودن شيطان در جنون . در المنار پس از نقض و اثبات احتمال داده كه مراد از شيطان در آيه ميكرب باشد و پيداست كه ميكرب علت پيدايش بسيارى از امراض است و گويد : اين سخن را در تأويل روايتى كه نقل شده : « الطاعون من وخز الجنّ » يعنى طاعون از ضربت جنّ است ، گفته‌ايم . به نظر الميزان : اشعار آيه بر اينكه در بعضى از ديوانگان جنّ را شأنى هست ، يقينى است .\r\nنگارنده : احتمال المنار را قريب ميدانم ، شيطان بمعنى شرير و موذى است و در غير ابليس نيز به كار رفته است مثل * ( وَإِذا خَلَوْا إِلى شَياطِينِهِمْ . . . ) * بقره : 14 * ( وَكَذلِكَ جَعَلْنا لِكُلِّ نَبِيٍّ عَدُوًّا شَياطِينَ الإِنْسِ وَالْجِنِّ . . . ) * انعام : 112 .\r\nبنا بر اين شايد مراد از شيطان ميكرب باشد و در « ايّوب » در بارهء آيهء * ( مَسَّنِيَ الشَّيْطانُ بِنُصْبٍ وَعَذابٍ ) * نيز احتمال داديم كه وسوسه است نه اينكه شيطان سبب بيمارى\r\n","description":"","footnote":"","page_name":" 222 ","page_number":224},
  {"content":"\r\nاو بود .\r\nولى از انصاف نبايد گذشت كه :\r\nظهور * ( « يَتَخَبَّطُه الشَّيْطانُ مِنَ الْمَسِّ » ) * در ابليس و جنّ است و اللَّه العالم .\r\nو امّا آنچه زمخشرى و بيضاوى گفته كه اين سخن بنا بر معمول عرب است كه در بارهء جنّ چنين عقيده داشتند . سخنى بىپايه و باطل است زيرا قرآن مجيد اين مطلب را به صورت قبول نقل مىكند اگر رسوم عرب در نظر بود هرگز چنان در قالب قبول نمياورد .\r\n\r\n\r\n\r\nخبل :\r\nفساد ( صحاح ) خبال نيز بمعنى فساد است چنان كه راغب گفته * ( لا تَتَّخِذُوا بِطانَةً مِنْ دُونِكُمْ لا يَأْلُونَكُمْ خَبالًا ) * آل عمران : 118 از غير خودتان همراز مگيريد كه در فساد شما كوتاهى نميكنند * ( لَوْ خَرَجُوا فِيكُمْ ما زادُوكُمْ إِلَّا خَبالًا ) * توبه : 47 اگر منافقان با شما بجنگ بيرون ميشدند شما را فقط تباهى ميافزودند .\r\nنا گفته نماند همراز بودن كافر و رفيق بودن منافق در جنگ ، سبب اعوجاج فكر است زيرا آنها هميشه با وسوسه ها و سخنان باطل ، افكار را پريشان ميكنند . پس خبال هر تباهى نيست بلكه تباهى و فساد فكرى است . لذاست كه راغب در معنى آن گفته : آن فسادى است كه بر حيوان عارض مىشود و موجب اضطراب ميگردد مثل جنون يا مرضى كه در فكر و عقل مؤثر است در اقرب گفته خبال بمعنى فساد است كه در افعال و ابدان و عقول باشد . خبل را افساد نيز گفته‌اند .\r\nاين كلمه فقط در دو آيهء فوق آمده است .\r\n\r\n\r\n\r\nخبو :\r\n( بر وزن فلس ) خاموش شدن . « خبت النار و الحرب خبوا : سكنت و خمدت » .\r\n* ( مَأْواهُمْ جَهَنَّمُ كُلَّما خَبَتْ زِدْناهُمْ سَعِيراً ) * اسراء : 97 هر وقت كه شعله اش فرو نشيند شعله‌اى بر آنها بيافزائيم .\r\nراغب گويد خبو آتش ، فرو نشستن شعلهء آن است كه پرده‌اى از خاكستر روى آن را ميپوشاند و\r\n","description":"","footnote":"","page_name":" 223 ","page_number":225},
  {"content":"\r\nاصل خباء بمعنى پرده‌اى است كه با آن چيزى را مىپوشانند .\r\nدر نهج خطبهء 196 در وصف قرآن فرموده : « و سراجا لا يخبو توقّده » چراغيكه نورش فرو نمىنشيند .\r\nاحتمال دارد مراد از آيهء شريفه آن باشد كه : شعلهء آتش آخرت هرگز فرو نمينشيند و احتمال دارد كه كاسته مىشود ولى خدا ناقص آن را جبران و بلكه اضافه مىكند .\r\nاين كلمه فقط يك بار در كلام الله آمده است .\r\n\r\n\r\n\r\nختر :\r\nغدر . حيله ( نهايه ) در مجمع و اقرب بدترين حيله گفته است .\r\n* ( وَما يَجْحَدُ بِآياتِنا إِلَّا كُلُّ خَتَّارٍ كَفُورٍ ) * لقمان : 32 آيات ما را تكذيب نميكند مگر هر عهد شكن كفران پيشه ، ظاهرا مراد حيله در عهد شكنى است .\r\nدر حديث آمده : « ما ختر قوم بالعهد الَّا سلَّط الله عليهم العدوّ » ( نهايه ) هيچ مردمى پيمان شكنى نكردند مگر آنكه خدا دشمن را بر آنها مسلَّط كرد .\r\nاين كلمه تنها يك دفعه در قرآن آمده است .\r\n\r\n\r\n\r\nختم :\r\nمهر زدن . گاهى بنفسه متعدى مىشود و گاهى به « على » ( اقرب ) * ( وَأَضَلَّه الله عَلى عِلْمٍ وَخَتَمَ عَلى سَمْعِه وَقَلْبِه ) * جاثيه : 23 در آيهء ديگرى بجاى ختم ، طبع آمده است * ( أُولئِكَ الَّذِينَ طَبَعَ الله عَلى قُلُوبِهِمْ وَسَمْعِهِمْ وَأَبْصارِهِمْ ) * نحل : 108 * ( كَذلِكَ نَطْبَعُ عَلى قُلُوبِ الْمُعْتَدِينَ ) * يونس : 74 .\r\n* ( خَتَمَ الله عَلى قُلُوبِهِمْ وَعَلى سَمْعِهِمْ وَعَلى أَبْصارِهِمْ غِشاوَةٌ وَلَهُمْ عَذابٌ عَظِيمٌ ) * بقره : 7 ظنّ قوى آنست كه * ( « غِشاوَةٌ » ) * مبتداى مؤخّر و * ( « عَلى سَمْعِهِمْ » ) * خبر مقدّم و * ( « عَلى أَبْصارِهِمْ » ) * معطوف بر * ( « عَلى سَمْعِهِمْ » ) * باشد . معنى آيه اين مىشود : خدا بدلهاى آنها مهر زده و بر گوشها و چشمهاى آنان پردهء بخصوصى هست و آنها راست عذاب بزرگ .\r\n","description":"","footnote":"","page_name":" 224 ","page_number":226},
  {"content":"\r\nنا گفته نماند در اين صورت جملهء بعدى دليل * ( خَتَمَ الله عَلى قُلُوبِهِمْ ) * است يعنى بر دلهايشان مهر زده چون بر گوش و چشم پرده دادند پيداست كه اگر گوش از شنيدن حق و چشم از ديدن آيات حق در پرده باشد ، قلب مهر زده مىشود .\r\nعلى هذا اين آيه نظير آيهء * ( قُلْ أَ رَأَيْتُمْ إِنْ أَخَذَ الله سَمْعَكُمْ وَأَبْصارَكُمْ وَخَتَمَ عَلى قُلُوبِكُمْ . . . ) * انعام : 46 است كه مهر فقط براى قلب است و چون گوش و چشم مأخوذ شده دل ممهور ميگردد .\r\nدر آيهء ديگرى مهر براى قلب و گوش و پرده براى چشم ذكر شده است . * ( أَ فَرَأَيْتَ مَنِ اتَّخَذَ إِلهَه هَواه وَأَضَلَّه الله عَلى عِلْمٍ وَخَتَمَ عَلى سَمْعِه وَقَلْبِه وَجَعَلَ عَلى بَصَرِه غِشاوَةً ) * جاثيه : 23 .\r\nبه نظر ميايد علت اين تعبير جملهء * ( أَضَلَّه الله عَلى عِلْمٍ ) * باشد چون دانستن نوعا بوسيله شنيدن است كسى كه دانسته گمراه باشد قلب و گوش او هر دو ممهور است . و اگر گوشش مهر نداشت با وجود دانستن گمراه نميشد . لذاست كه غشاوه فقط براى چشم آمده است .\r\n* ( يُسْقَوْنَ مِنْ رَحِيقٍ مَخْتُومٍ خِتامُه مِسْكٌ وَفِي ذلِكَ فَلْيَتَنافَسِ الْمُتَنافِسُونَ مطففين : 25 - 26 .\r\nرحيق : خمر مخصوصى است .\r\nمجمع آن را شراب خالص گفته است . ختام را طبرسى و راغب ما يختم به و آخر طعم گفته‌اند يعنى طعم آخر آن طعم مشك مخصوصى است . بعضىها آن را مهر گفته‌اند على هذا معنى آيه اين است : از شراب خالص مهر خورده نوشانده ميشوند مهر آن نوعى مشك است پس رغبت كنندگان در آن همچشمى كنند .\r\nخاتم * ( ما كانَ مُحَمَّدٌ أَبا أَحَدٍ مِنْ رِجالِكُمْ وَلكِنْ رَسُولَ الله وَخاتَمَ النَّبِيِّينَ وَكانَ الله بِكُلِّ شَيْءٍ عَلِيماً ) * احزاب : 40 .\r\nنا گفته نماند : پايان دادن و به آخر رسيدن يكى از معانى ختم\r\n","description":"","footnote":"","page_name":" 225 ","page_number":227},
  {"content":"\r\nاست « ختمت القرآن » يعنى قرائت قرآن به آخر رساندم ( راغب ) .\r\nاين از آنجهت است كه پايان دادن يك شىء نوعى مهر زدن است .\r\nخاتم را در آيهء شريفه فقط عاصم بفتح تا خوانده بقيّهء قرّاء بكسر تاء خوانده‌اند و آن بنا بر قرائت كسر بمعنى ختم كننده و تمام كننده است زيرا كه پيغمبران را ختم كرده و به آخر رسانده است . و بنا بر قرائت فتح بمعنى آخر النبيّين است ( مجمع ) در صحاح : گويد : « ختمت القرآن » يعنى بآخرش رسيدم . اختتام ضدّ افتتاح است . خاتم بكسر تاء و فتح آن هر دو بيك معنى است خاتمهء شىء يعنى آخر آن .\r\nدر اقرب و قاموس خاتم ( بكسر تاء و فتح آن ) انگشتر و آخر قوم و عاقبت شىء و غيره آمده است . در كشّاف و تفسير بيضاوى و غيره نيز بمعنى آخر الانبياء آمده است .\r\nنا گفته نماند : انگشتر را از آنجهت خاتم گفته‌اند كه نامه را با آن ختم و مهر ميكرده‌اند چنان كه در نهايه در بارهء خاتم سلطان گفته است كه براى ختم نامه احتياج بخاتم دارد .\r\nجرجى زيدان در تاريخ تمدن اسلام ج 1 ص 22 ( ترجمه ) ذيل كلمهء خاتم گويد : همين كه پيغمبر ( ص ) در صدد نامه نوشتن بشاهنشاه ايران و امپراطور روم بر آمد بحضرتش ياد آور شدند كه اگر نامه بى مهر باشد ايرانيان آن را نمىپذيرند پيغمبر مهرى از نقره تهيه فرموده كه روى آن جملهء محمد رسول الله نقش شده بود .\r\nبعضىها ندانسته و نفهميده گفته‌اند : خاتم بمعنى انگشتر است و چون انگشتر زينت انگشت است لذا خاتم النبيّين بمعنى زينت پيغمبران است و از آيهء شريفه آخرين پيامبر بودن آنحضرت مستفاد نيست .\r\nچه قدر احمقانه است كه آيه را چنين تفسير كنيم با آنكه اطلاق لفظ خاتم بانگشتر چنان كه گفته شد\r\n","description":"","footnote":"","page_name":" 226 ","page_number":228},
  {"content":"\r\nبراى آن بود كه نامه را با آن ختم و مهر ميكردند .\r\nصدر آيهء شريفه در بارهء ازدواج حضرت رسول ( ص ) با دختر عمهء خودش زينب است . زيد كه پسر خواندهء آنحضرت بود زينب را بزنى گرفت و پس از طلاق دادن ، حضرت او را تزويج نمود ، مردم سر و صدا راه انداختند كه آنحضرت زن پسرش را به عقد نكاح خود در آورده است .\r\nو چون زيد بن حارثه پسر خواندهء آنحضرت بود و به حكم * ( وَما جَعَلَ أَدْعِياءَكُمْ أَبْناءَكُمْ ) * احزاب : 4 پسر خوانده پسر نيست و ازدواج با زن او حرام نمىباشد قرآن فرمود : محمد پدر هيچ يك از مردان شما نيست ، تا ازدواج او با زن زيد مانعى نداشته باشد .\r\nدر كشّاف و الميزان گويد :\r\nامّا قاسم و طيّب و طاهر و ابراهيم كه پسران آنحضرت بودند پيش از حدّ بلوغ از دنيا رفتند و * ( « رِجالِكُمْ » ) * به آنها شامل نيست همچنين حسنين عليهما السلام كه آنحضرت قبل از بلوغ آنها از دنيا رفت و از * ( « رِجالِكُمْ » ) * در وقت نزول آيه خارج بودند . مراد از آيه آنست كه آنحضرت پدر هيچ يك از مردان شما نيست نه اينكه پدر كودكان هم نيست .\r\nمعنى آيه چنين مىشود : محمد پدر هيچ يك از مردان شما نيست ( و زيد يكى از مردان است پدر او هم نيست و ازدواج با زن زيد براى او بلا مانع است ) .\r\nو ليكن او رسول خدا و آخر پيامبران است و با او نبوّت بپايان رسيده و خدا بهر چيز داناست آنچه فرموده از روى علم و حكمت است . در بارهء اينكه خاتم نبيّين مستلزم خاتم رسولين نيز هست رجوع شود به « رسل » .\r\n\r\nخاتميّت آنحضرت\r\nاگر گويند : چرا آنحضرت خاتم پيغمبران است و چرا بعد از وى پيغمبرى نخواهد آمد ؟ .\r\nگوئيم : علَّت خاتميّت آنحضرت\r\n","description":"","footnote":"","page_name":" 227 ","page_number":229},
  {"content":"\r\nدو چيز است يكى آنكه : احكام و دين آنحضرت با تمام ترقّى و پيشرفت و تمام مراحل زندگى قابل تطبيق است و جامعيّت آن از لحاظ جهان بينى و جهاندارى و تأمين احتياجات فرد و اجتماع و مادّى و معنوى بحدّى است كه ديگر احتياج بقانون جديد و پيغمبر جديد نيست .\r\nبقول يكى از متفكَّرين : اگر پنجاه نفر دانشمند ممتاز از ممالك جهان انتخاب كرده و همه گونه وسائل در اختيارشان بگذاريم و بگوئيم : پنجاه سال بنشينيد و مشاوره كنيد تا قانونى كه شامل تمام شئونات زندگى بشرى باشد تنظيم نمائيد . اين دانشمندان در عرض اين مدت نميتوانند قانونى بجامعيّت اسلام اعمّ از آنكه مطابق با واقع باشد يا نه تدوين نمايند .\r\nاين سخن حق است و هر كه بفقه اسلام مخصوصا از نظر ائمّهء اهل بيت عليهم السلام وارد باشد واقعيّت اين ادّعا برايش روشن خواهد شد .\r\nديگرى آنكه حضرت رسول صلَّى اللَّه عليه و آله و سلَّم در روزگارى مبعوث شد كه بشريت بحدّ بلوغ و رشد رسيده بود و ميتوانست با در دست داشتن برنامهء اسلام و با راهنمائى عقل و فهم خود زندگى كند و پيش برود در اين صورت آمدن پيغمبر جديد لغو و باطل خواهد بود .\r\nتوضيح اينكه : پدر و مادر و استاد تا مدّتى كودك را تربيت ميكنند و راهنمائىهاى لازم را بجاى مياورند و چون بحدّ رشد و درك رسيد گويند : تو ديگر به قدر كفايت فهم و درك دارى و ميتوانى با فهم و عقل خود و راهنمائيهائيكه كرده‌ايم به تنهائى زندگى كنى ديگر احتياج به پدر و مادر و مربّى ندارى برو زندگى كن كار بد و خوبت هر دو ديگر بپاى تو است و به كسى مربوط نيست .\r\nبشريت نيز در چنين حالى قرار داشت ميتوانست از فهم و عقل و\r\n","description":"","footnote":"","page_name":" 228 ","page_number":230},
  {"content":"\r\nقوانين خدا استفاده كرده بزندگى ادامه دهد ديگر حاجتى بكتاب جديد و پيامبر جديد نداشت .\r\nدر مجمع ذيل آيهء شريفه ميگويد :\r\nاين حديث از جابر به صحت رسيده كه رسول خدا صلَّى اللَّه عليه و آله و سلَّم فرمود : مثل من در ميان انبياء مثل كسى است كه خانه‌اى بنا كرده و در كمال و زيبائى آن كوشيد فقط جاى خشتى باقى ماند هر كه به آن خانه وارد ميشد و تماشا ميكرد ميگفت : اين خانه چه زيباست مگر جاى اين خشت ، فرمود : من بجاى همان خشت هستم . انبياء با من به آخر رسيدند اين حديث را بخارى و مسلم نقل كرده‌اند .\r\n\r\n\r\n\r\nخدد :\r\nخدّ بمعنى رخسار و چهره است * ( وَلا تُصَعِّرْ خَدَّكَ لِلنَّاسِ وَلا تَمْشِ فِي الأَرْضِ مَرَحاً ) * لقمان :\r\n18 راغب گويد : دو خدّ انسان همان است كه از راست و چپ بينى او را احاطه نموده است .\r\nقاموس حدّ آن دو را زير چشم تا گوشهء لب و آن قسمت از صورت كه بينى را از چپ و راست احاطه مىكند ، معيّن كرده است معنى آيه چنين مىشود : از مردم روى نگردان ( بمردم بى اعتنا مباش و تحقير مكن ) و در زمين بتكبّر و شادمانى گام مزن .\r\n* ( قُتِلَ أَصْحابُ الأُخْدُودِ . . . بروج : 4 اصحاب گودال هلاك شدند . بقول راغب : خدّ و اخدود بمعنى گودالى است مستطيل و عميق و جمع آن اخاديد است در صحاح نيز اخدود را چنين معنى كرده است ولى قيد عميق ندارد . قاموس گويد :\r\nخدّ بمعنى حفره و اخدود بمعنى جدول است .\r\nبه نظر راغب اصل آن بمعنى رخسار و استعمالش در گودال استعاره است . در نهج البلاغه خطبهء 67 هست « اضرع اللَّه خدودكم » :\r\nخدا چهره هايتان را ذليل كند و در خطبهء 163 در صفت طيور آمده « الَّتى اسكنها اخاديد الارض » آنهائيكه در گودالهاى زمينى اسكان داده است .\r\n","description":"","footnote":"","page_name":" 229 ","page_number":231},
  {"content":"\r\n\r\nاصحاب اخدود\r\nقصّهء اصحاب اخدود در قرآن مجيد چنين آمده است * ( قُتِلَ أَصْحابُ الأُخْدُودِ . النَّارِ ذاتِ الْوَقُودِ . إِذْ هُمْ عَلَيْها قُعُودٌ وَهُمْ عَلى ما يَفْعَلُونَ بِالْمُؤْمِنِينَ شُهُودٌ . وَما نَقَمُوا مِنْهُمْ إِلَّا أَنْ يُؤْمِنُوا بِالله الْعَزِيزِ الْحَمِيدِ ) * بروج : 4 - 8 اهل گودال هلاك شدند كه اهل آتش مشتعل و هيزمدار بودند آنها بر بالاى گودال نشسته بودند . و بر شكنجه ايكه بمؤمنان ميكردند ناظر بودند . از آنها انتقام نكشيدند مگر براى آنچه بخداى توانا و ستوده ايمان آورده بودند .\r\nظاهر آيات نشان ميدهد كه واقعه‌اى در كار بوده است و عدّه‌اى روى طرفدارى از ايمان و توحيد شكنجه ديده و در گودال آتش انداخته شده‌اند و ستمگران شكنجه ده ناظر شكنجهء آنها بوده‌اند و مؤمنان در اين باره تقصيرى نداشته‌اند و دين آنها دين حقّ بوده است .\r\nدر تفسير برهان از على بن ابراهيم نقل شده : در يمن پادشاهى بود بنام ذونواس كه در دين يهوديت متعصّب بود . بوى خبر دادند كه در « نجران » عدّه‌اى بر دين نصرانيّتاند و بعيساى مسيح عقيده دارند . ذونواس براى از بين بردن آنها لشگرى بنجران كشيد و وادارشان كرد تا از دين خود بر گردند . آنها بوى اهميّت نداده و در دين خود پا فشارى كردند .\r\nذونواس دستور داد خندقى حفر كرده و در آن هيزم فراوان ريختند و آتش در آن افروختند و نصارى را در آغوش آتش افكندند .\r\nدر اين نقل هست كه عده‌اى را هم با شمشير كشتند . ولى قرآن مجيد فقط بجريان سوختگان نظر دارد .\r\nآنچه از على بن ابراهيم نقل شد مطابق همان است كه اهل تاريخ در حالات ذونواس نقل كرده‌اند مراجعه و دقّت در آيات سورهء بروج نشان ميدهد كه اين قضيّه در قرآن مجيد بدان مناسبت ذكر شده كه كفّار مكَّه در صدر اسلام مسلمانان را\r\n","description":"","footnote":"","page_name":" 230 ","page_number":232},
  {"content":"\r\nاذيت ميكردند و شكنجه ميدادند و عدّه‌اى از آنها « المُعذّبين فى اللَّه » لقب يافتند و آنگاه قرآن مجيد تهديد مىكند كه اين كار باعث خشم خداوندى و عذاب اليم است .\r\n\r\n\r\n\r\nخدع :\r\nحيله كردن . فريب دادن . در قاموس گويد : « خدعه خدعا : ختله و اراد به المكروه من حيث لا يعلم » و خديعه نيز بمعنى حيله است .\r\n* ( وَإِنْ يُرِيدُوا أَنْ يَخْدَعُوكَ فَإِنَّ حَسْبَكَ الله ) * انفال : 62 هر گاه بخواهند فريبت دهند خدا برايت كافى است . * ( يُخادِعُونَ الله وَالَّذِينَ آمَنُوا وَما يَخْدَعُونَ إِلَّا أَنْفُسَهُمْ وَما يَشْعُرُونَ ) * بقره : 9 .\r\nطبرسى فرموده : يخادعون در آيه بين الاثنين نيست زيرا مفاعله گاهى يكطرفى ميايد مثل « عافاه اللَّه و عاقبت اللَّصّ » در اقرب - الموارد گويد : مخادعه مثل خدع است .\r\nنا گفته نماند : مفاعله اغلب براى بين الاثنين است و گاهى براى تكثير ميايد چنان كه در مقدّمهء المنجد گفته است . به نظر ميايد مفاعله در آيهء فوق براى كثرت باشد يعنى :\r\nمنافقان شديدا با خدا خدعه ميكنند .\r\n* ( إِنَّ الْمُنافِقِينَ يُخادِعُونَ الله وَهُوَ خادِعُهُمْ ) * نساء : 142 حقّا كه منافقان خدا را فريب ميدهند خدا فريب دهندهء آنهاست .\r\nاگر گويند : آيا مىشود به خدا نسبت مخادعه داد ؟ آيا مىشود گفت كه خدا فريب ميدهد ؟ .\r\nگوئيم : اين تعبير و نظير آن در قرآن بسيار است مثل * ( وَمَكَرُوا وَمَكَرَ الله وَالله خَيْرُ الْماكِرِينَ ) * آل - عمران : 54 * ( وَقَدْ مَكَرَ الَّذِينَ مِنْ قَبْلِهِمْ فَلِلَّه الْمَكْرُ جَمِيعاً ) * رعد : 42 * ( وَمَكَرُوا مَكْراً وَمَكَرْنا مَكْراً وَهُمْ لا يَشْعُرُونَ ) * نمل : 50 * ( وَيَمْكُرُونَ وَيَمْكُرُ الله وَالله خَيْرُ الْماكِرِينَ ) * انفال : 30 .\r\nمكر ابتدائى مذموم و از صفات ناپسند است ولى مكر در مقابل مكر ممدوح و قابل ستايش است مثلا كسى كه ميخواهد شخصى را بخواب\r\n","description":"","footnote":"","page_name":" 231 ","page_number":233},
  {"content":"\r\nدهد و پول او را بدزدد اين شخص متوجّه شده جاى پول را عوض مىكند . تصميم اوّلى مذموم و قبيح است ولى حيلهء شخص دوم كه در واقع چاره جوئى در مقابل حيله است ممدوح مىباشد .\r\nآنچه در آيات فوق قابل دقّت است ، اين است كه مكر و مخادعهء خدا در مقام ثانى آمده على هذا مكر پسنديده است و مذموم نيست .\r\nخدا به كسى حيله نميكند و كسى را فريب نميدهد ، فريب دادن و حيله كردن در اثر جهل و نقصان است و خدا از آن دو بدور است ولى كسى كه از هدايت خدا اعراض مىكند خود را مورد غضب خداوند قرار ميدهد و گرفتار سخط حق تعالى مىشود و اين عبارت ديگر ، مكر خدائى است .\r\nهمچنانكه در جاى رطوبى نشستن موجب درد پا و روماتيسم است همانطور شقاوت و بدبختى معلول بى اعتنائى بحقّ است و چون اين عليّت و معلوليّت ساختهء خدا و مخلوق خداست لذا ميگوئيم كه خدا به او مكر كرد ولى واقع اين است كه باثر قبيح عمل خود گرفتار شد در اثر حسابى كه خدا قرار داده بود .\r\n\r\n\r\n\r\nخدن :\r\n( بر وزن حبر ) رفيق .\r\n( قاموس ) جمع اخدان است بمذكر و مؤنّث هر دو اطلاق مىشود راغب گويد : آن بمعنى رفيق است و اكثر در كسى استعمال مىشود كه از روى شهوت رفيق مىشود .\r\n* ( وَآتُوهُنَّ أُجُورَهُنَّ بِالْمَعْرُوفِ مُحْصَناتٍ غَيْرَ مُسافِحاتٍ وَلا مُتَّخِذاتِ أَخْدانٍ ) * نساء : 25 اجرت آنها را بطور متعارف بدهيد در حالى كه عفيفاند و زنا كار و رفيقگير نيستند .\r\nمقصود زنانى هستند كه براى خود رفيقى اتّخاذ كرده و با او زنا ميكردند . بعضىها گفته‌اند : مراد از سفاح زناى آشكار و از اتّخاذ رفيق زناى مخفى است . و چون سفاح با اتّخاذ خدن مقابل است اين قول قريب به نظر ميرسد . در مجمع\r\n","description":"","footnote":"","page_name":" 232 ","page_number":234},
  {"content":"\r\nاز ابن عباس نقل كرده كه عدّه‌اى از اهل جاهليت زناى آشكار را حرام ميدانستند ولى زناى سرّى را جايز مىشمردند . خدا از هر دو نهى فرموده .\r\nنا گفته نماند : اخدان دو بار در قرآن مجيد آمده يكى آيهء فوق كه در بارهء زنان است و ديگر آيهء 5 مائده كه دربارهء مردان رفيقه گير است . و نيز نا گفته نماند : خدين بر وزن امير از اين ماده بمعنى رفيق آمده است در نهج البلاغه خطبهء 124 در بارهء بعضى از آشنايان فرموده :\r\n« فشرّ حدين و الأم خليل » يعنى بدترين رفيق و پستترين دوست است .\r\n\r\n\r\n\r\nخذل :\r\nرها كردن . يارى نكردن . « خذله خذلا و خذلانا :\r\nترك نصرته و اعانته » به نظر راغب خذلان آنست كه به يارى دوستى اميدوار باشى و او تو را رها كند .\r\n* ( وَإِنْ يَخْذُلْكُمْ فَمَنْ ذَا الَّذِي يَنْصُرُكُمْ مِنْ بَعْدِه ) * آل عمران : 160 اگر خدا شما را رها كند و يارى ندهد پس كيست كه بعد از او شما را نصرت دهد ؟\r\nخذول * ( وَكانَ الشَّيْطانُ لِلإِنْسانِ خَذُولًا ) * فرقان : 29 خذول صيغهء مبالغه است يعنى شيطان بسيار رها كننده و خوار كنندهء انسان است . اميدوار مىكند و خوار ميگرداند . * ( فَتَقْعُدَ مَذْمُوماً مَخْذُولًا ) * اسراء : 22 .\r\nاين كلمه تنها سه بار در قرآن مجيد آمده است نهج البلاغه در حكمت 17 دربارهء آنان كه در جنگ امام را يارى نكردند و در خانه هاى خود نشستند فرموده : « خذلوا الحقّ و لم ينصروا الباطل » حق را رها كردند و باطل را نيز يارى ننمودند\r\n\r\n\r\n\r\nخرب :\r\n( بر وزن فلس ) و خراب بمعنى ويران شدن و ويران كردن است . در اقرب الموارد آن را از باب ضرب يضرب متعدّى و از باب علم يعلم لازم گفته است .\r\nخرّب و اخرب هر دو بمعنى خراب كردن است .\r\n* ( وَمَنْ أَظْلَمُ مِمَّنْ مَنَعَ مَساجِدَ الله أَنْ يُذْكَرَ فِيهَا اسْمُه وَسَعى فِي خَرابِها . . . ) * بقره : 114 كيست\r\n","description":"","footnote":"","page_name":" 233 ","page_number":235},
  {"content":"\r\nستمكارتر از آنكه مانع از ياد خدا در مساجد باشد و در خرابى آنها بكوشد . خراب در آيه ممكن است بمعنى ويران شدن و ويران كردن باشد . صدر آيه ميفهماند كه خراب شدن مسجد ، خالى ماندن آن است گر چه حمل بويران شدن نيز جايز است .\r\n* ( يُخْرِبُونَ بُيُوتَهُمْ بِأَيْدِيهِمْ وَأَيْدِي الْمُؤْمِنِينَ ) * حشر : 2 اين آيه در بارهء بيرون راندن عدّه‌اى از يهود از اطراف مدينه است كه خانه هاى خود را از داخل خراب ميكردند تا بعد از رفتن براى اهل اسلام مورد استفاده نشود و مسلمانان از خارج ويران ميكردند تا راه باز كرده گرفتارشان كنند . چون خود سبب اين كار بودند لذا فرموده :\r\nخانه هاى خود را بدست خود و بدست مسلمانان خراب ميكردند .\r\n\r\n\r\n\r\nخروج :\r\nبيرون شدن . آشكار شدن . * ( وَلَوْ أَرادُوا الْخُرُوجَ لأَعَدُّوا لَه عُدَّةً . . . ) * توبه : 46 اگر ببيرون رفتن از براى جهاد مايل ميبودند وسيلهء آن را فراهم ميكردند .\r\nاخراج و خروج در خارج شدن و خارج كردن معمولى مثل خارج شدن از منزل و در ظاهر شدن مثل خروج ميوه از درخت و نظائر آن به كار رفته است ولى معنى اوّلى كه همان آشكار شدن باشد در همه جا ملحوظ است و در آيات * ( قالَ اخْرُجْ مِنْها مَذْؤُماً مَدْحُوراً ) * اعراف : 18 * ( فَاخْرُجْ مِنْها فَإِنَّكَ رَجِيمٌ ) * حجر : 34 * ( فَاخْرُجْ إِنَّكَ مِنَ الصَّاغِرِينَ ) * اعراف : 13 شايد منظور ، خروج از مقام و مرتبه باشد .\r\nخَرْج در آيهء * ( فَهَلْ نَجْعَلُ لَكَ خَرْجاً عَلى أَنْ تَجْعَلَ بَيْنَنا وَبَيْنَهُمْ سَدًّا ) * كهف : 94 بمعنى مزد و اجرت است و چون آيات بعدى حكايت مىكند كه ذو القرنين از آنها كارگر و تكَّه هاى آهن و سرب خواست و در جواب آيهء فوق گفت :\r\n* ( ما مَكَّنِّي فِيه رَبِّي خَيْرٌ . . . ) * لذا پيداست كه غرض آنها از خرج مزد و اجرت بوده است نه وسائل\r\n","description":"","footnote":"","page_name":" 234 ","page_number":236},
  {"content":"\r\nسدّ .\r\nو چون مزد از مال اجرت دهنده خارج مىشود و يا به صورت مزد آشكار و جدا مىشود به آن خرج گفته‌اند . همچنين است خراج ولى راغب گويد : خرج اعمّ از خراج است و خراج اغلب به حق الارض گفته مىشود .\r\nخراج * ( أَمْ تَسْأَلُهُمْ خَرْجاً فَخَراجُ رَبِّكَ خَيْرٌ وَهُوَ خَيْرُ الرَّازِقِينَ ) * مؤمنون :\r\n72 .\r\nدر مجمع گويد : اصل خراج و خرج هر دو يكى است و آن غلَّه‌اى است كه بر سبيل وظيفه اخراج مىشود و از آن است خراج ارض .\r\nمنظور از خراج در آيه بقرينهء * ( « خَيْرُ الرَّازِقِينَ » ) * رزق است معنى چنين مىشود : يا از آنها مزدى و اجرتى ميخواهى و از اين جهت قبول رسالت بر ايشان گران است رازق تو خداست روزى پروردگارت بهتر است و او بهترين روزى دهندگان مىباشد .\r\nدر آيات قرآن در بارهء پيامبران و مخصوصا حضرت رسول صلَّى اللَّه عليه و آله تكرار شده كه آنها بر رسالت مزدى نميخواهند * ( قُلْ لا أَسْئَلُكُمْ عَلَيْه أَجْراً . . . ) * انعام : 90 - شورى : 23 .\r\n\r\n\r\n\r\nخردل :\r\nعلى است كه تخمهاى سياه و بسيار ريز دارد .\r\nدر المنجد گويد : « نبات له حبّ صغير جدّا اسود » اقرب الموارد آن را خود دانه گفته است . خردل هم فارسى است و هم عربى چنان كه اقرب تصريح مىكند و خردل فارسى تخمى مخصوص و تخم تره تيزك است در برهان قاطع زير كلمهء سپندان گويد : خردل فارسى است و آن تخمى است دوائى و تخم تره تيزك را نيز گفته‌اند و به عربى حبّ الرشاد خوانند .\r\nبهر حال اين كلمه در قرآن مجيد دو بار به كار رفته انبياء 47 و لقمان 16 و در هر دو منظور نشان دادن كوچكى عمل است * ( وَنَضَعُ الْمَوازِينَ الْقِسْطَ لِيَوْمِ الْقِيامَةِ ) * . . . * ( وَإِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَكَفى بِنا حاسِبِينَ ) * انبياء : 47\r\n","description":"","footnote":"","page_name":" 235 ","page_number":237},
  {"content":"\r\nبراى روز قيامت ميزانهاى عدل را مىنهيم عمل هر چند هموزن دانهء خردلى باشد آن را مياريم كفايت كن بر حسابگرى ما .\r\nغرض آنست كه عمل خوب و بد آدمى هر چند باندازهء دانه خردل باشد از علم خدا مستور نيست و مورد ثواب و عقاب است .\r\n\r\n\r\n\r\nخرر :\r\nخرّ ( بر وزن فلس ) و خرور ( بر وزن عقول ) بمعنى سقوط توأم با صدا است ( مفردات ) خرير صداى جريان آب و باد و غيره است . ديگران خرور را مطلق سقوط و افتادن گفته‌اند .\r\nعلى هذا در آياتى نظير * ( فَخَرَّ عَلَيْهِمُ السَّقْفُ مِنْ فَوْقِهِمْ ) * نحل :\r\n26 * ( فَلَمَّا خَرَّ تَبَيَّنَتِ الْجِنُّ أَنْ لَوْ كانُوا يَعْلَمُونَ الْغَيْبَ ما لَبِثُوا فِي الْعَذابِ الْمُهِينِ ) * سباء : 14 * ( فَكَأَنَّما خَرَّ مِنَ السَّماءِ . . . ) * حج : 31 مراد سقوط توأم با صدا است .\r\nو در آيهء * ( وَخَرَّ مُوسى صَعِقاً ) * اعراف : 143 موسى بيهوش افتاد گويا منظور افتادن در حال صيحه است .\r\nو در آيهء * ( إِذا تُتْلى عَلَيْهِمْ آياتُ الرَّحْمنِ خَرُّوا سُجَّداً وَبُكِيًّا ) * مريم : 58 و نظير آن ، بعقيدهء راغب به كار رفتن * ( « خَرُّوا » ) * براى تنبيه به دو امر است يكى افتادن و ديگر صدا بتسبيح . و كلمهء * ( سَبَّحُوا بِحَمْدِ رَبِّهِمْ ) * بعد از * ( خَرُّوا سُجَّداً ) * سجده : 15 اشاره به آنست كه خرير و صدايشان فقط تسبيح و تحميد بوده است .\r\n\r\n\r\n\r\nخرص :\r\nسخن گفتن از روى حدس و تخمين . در مجمع دروغ گفتن معنى كرده است .\r\nدروغ گفتن و هر سخن كه از روى ظنّ باشد ( قاموس ) « خرص خرصا : كذب - خرص فيه : حدس » ( اقرب ) .\r\n* ( إِنْ تَتَّبِعُونَ إِلَّا الظَّنَّ وَإِنْ أَنْتُمْ إِلَّا تَخْرُصُونَ ) * انعام : 148 * ( إِنْ يَتَّبِعُونَ إِلَّا الظَّنَّ وَإِنْ هُمْ إِلَّا يَخْرُصُونَ ) * انعام : 116 .\r\nبه نظر ميايد كه منظور از « تخرصون » تخمين و حدس باشد در اين صورت * ( إِنْ هُمْ إِلَّا يَخْرُصُونَ ) * عبارت\r\n","description":"","footnote":"","page_name":" 236 ","page_number":238},
  {"content":"\r\nاخرى * ( إِنْ يَتَّبِعُونَ إِلَّا الظَّنَّ ) * مىباشد يعنى : فقط از گمان پيروى ميكنند و فقط روى تخمين و حدس سخن ميگويند . شايد ظنّ نسبت بعقيده و خرص نسبت بقول است .\r\nما قبل آيهء اوّل در اين است كه مشركان ميگفتند : مشرك بودن و حرام دانستن ما بعضى چيزها را خواست خداست و اگر او نميخواست چنين نميشديم . آنوقت خدا در جواب ميگويد : * ( قُلْ هَلْ عِنْدَكُمْ مِنْ عِلْمٍ فَتُخْرِجُوه لَنا إِنْ تَتَّبِعُونَ إِلَّا الظَّنَّ . . . ) * على هذا * ( إِنْ تَتَّبِعُونَ إِلَّا الظَّنَّ ) * راجع بعقيده و * ( إِنْ أَنْتُمْ إِلَّا تَخْرُصُونَ ) * راجع بقول است و خلاصه آنكه عقيده ءتان روى ظنّ و سخنتان روى تخمين است ما قبل آيهء اوّل نيز مؤيد اين احتمال است .\r\nآيهء ذيل دلالتش روشنتر از آيهء قبل است * ( وَقالُوا لَوْ شاءَ الرَّحْمنُ ما عَبَدْناهُمْ ما لَهُمْ بِذلِكَ مِنْ عِلْمٍ إِنْ هُمْ إِلَّا يَخْرُصُونَ ) * زخرف : 20 پيدا است كه سخن از روى حدس مقابل سخن از روى علم است .\r\n* ( قُتِلَ الْخَرَّاصُونَ الَّذِينَ هُمْ فِي غَمْرَةٍ ساهُونَ . يَسْئَلُونَ أَيَّانَ يَوْمُ الدِّينِ ذاريات : 10 - 12 خرّاصون را كذّابون معنى كرده‌اند يعنى دروغگويان هلاك شدند آنان كه در ورطه‌اى غافل و خطا كار مانده‌اند ميپرسند : روز جزا كى ميرسد ؟ .\r\nولى تدبّر در آيات ما قبل و ما بعد نشان ميدهد كه مراد از آن سخن گويان از روى حدس و تخميناند كه دربارهء قيامت شكّ كرده و از روى حدس سخن ميگفتند .\r\n\r\n\r\n\r\nخرطوم :\r\nبينى ( قاموس - اقرب - صحاح ) * ( سَنَسِمُه عَلَى الْخُرْطُومِ ) * قلم : 16 حتما روى بينى او علامت ميگذاريم گويا منظور از علامت ، عار و ننگى است كه هميشگى باشد مثل داغى روى بينى .\r\nاز مفردات بدست ميايد كه خرطوم در اصل بينى فيل است و هر گاه در بينى انسان به كار رود مراد قبيح شمردن است گر چه عبارت مفردات تا حدّى\r\n","description":"","footnote":"","page_name":" 237 ","page_number":239},
  {"content":"\r\nمشوّش است . زمخشرى نيز استعمال آن را دالّ بر استخفاف گرفته است :\r\nخراطيم قوم بمعنى بزرگان قوم به كار رفته و نيز خرطوم بمعنى خمر آمده است ( صحاح ) اين كلمه در كلام اللَّه مجيد فقط يك بار استعمال گرديده است .\r\n\r\n\r\n\r\nخرق :\r\nشكافتن . قاموس پاره كردن و شكافتن و غيره گفته است . در مجمع شكافتن آمده است .\r\n* ( حَتَّى إِذا رَكِبا فِي السَّفِينَةِ خَرَقَها قالَ أَ خَرَقْتَها لِتُغْرِقَ أَهْلَها . . . ) * كهف : 71 تا وقتى كه در كشتى سوار شدند كشتى را بشكست ( بشكافت ) موسى گفت : كشتى را شكافتى تا اهل آن را غرق كنى ؟ ! ! .\r\n* ( وَجَعَلُوا لِلَّه شُرَكاءَ الْجِنَّ وَخَلَقَهُمْ وَخَرَقُوا لَه بَنِينَ وَبَناتٍ بِغَيْرِ عِلْمٍ ) * انعام : 100 جنّ را شريكان خدا قرار دادند حال آنكه جنّ را خدا آفريده است و بدروغ بى آنكه بدانند براى خدا پسران و دختران ساختند .\r\nخرق بمعنى دروغ ساختن و افتراء نيز آمده است در قاموس هست : « خرق الكذب : صنعه » در معنى خرق قيد فساد لازم نيست چنان كه راغب گفته بلكه اعمّ است زيرا در آيهء اوّل * ( « خَرَقَها » ) * كه حكايت عمل آن عالم است از روى فساد نبود بلكه * ( « أَ خَرَقْتَها » ) * كه كلام موسى است توأم با فساد است زيرا موسى چنان فهميد .\r\nهمچنين در نهج البلاغه خطبهء 106 در بارهء علم خدا آمده : « خرق علمه باطن غيب السّترات » يعنى علم خدا باطن پوشيده ها را شكافته است . پيداست كه در اينجا و امثال آن قيد بدون رويّه و قيد فساد جارى نيست ولى در خطبهء 107 « خرقت الشّهوات عقله » قيد فساد و بى تدبّرى جارى است .\r\n* ( وَلا تَمْشِ فِي الأَرْضِ مَرَحاً إِنَّكَ لَنْ تَخْرِقَ الأَرْضَ ) * اسراء : 37 در زمين بتكبر راه مرو ، هرگز زمين را نتوانى شكافت .\r\n\r\n\r\n\r\nخزن :\r\n( بر وزن فلس ) حفظ\r\n","description":"","footnote":"","page_name":" 238 ","page_number":240},
  {"content":"\r\nشىء و ذخيره كردن آن در خزانه .\r\n( مفردات ) و خزانه ( بكسر اوّل ) مكان حفظ شىء است چنان كه در اقرب آمده و جمع خزانه خزائن است در قاموس و مجمع نيز بمعنى حفظ و نگهدارى آمده كه توأم با ذخيره كردن مىباشد .\r\n* ( فَأَنْزَلْنا مِنَ السَّماءِ ماءً فَأَسْقَيْناكُمُوه وَما أَنْتُمْ لَه بِخازِنِينَ ) * حجر :\r\n22 خازنين بنا بر آنچه گفته شد بمعنى حافظين است يعنى از آسمان آب نازل كرديم و شما را با آن سيراب نموديم و شما نگهدارندهء آن نيستيد بلكه حافظ و ذخيره كنندهء آن مائيم كه از آسمان نازل كرده و در قعر زمين ذخيره و حفظ ميكنيم .\r\nخَزَنة * ( وَقالَ الَّذِينَ فِي النَّارِ لِخَزَنَةِ جَهَنَّمَ ادْعُوا رَبَّكُمْ يُخَفِّفْ عَنَّا يَوْماً مِنَ الْعَذابِ ) * غافر : 49 خزنة جمع خازن بمعنى حافظ و نگهبان است خزنهء جهنّم مأموران و نگهبانان آن ميباشند چنان كه اين كلمه در باره مأموران بهشت نيز آمده است * ( وَقالَ لَهُمْ خَزَنَتُها سَلامٌ عَلَيْكُمْ طِبْتُمْ فَادْخُلُوها خالِدِينَ ) * زمر : 73 .\r\n* ( قُلْ لَوْ أَنْتُمْ تَمْلِكُونَ خَزائِنَ رَحْمَةِ رَبِّي إِذاً لأَمْسَكْتُمْ خَشْيَةَ الإِنْفاقِ . . . اسراء : 100 * ( وَلِلَّه خَزائِنُ السَّماواتِ وَالأَرْضِ وَلكِنَّ الْمُنافِقِينَ لا يَفْقَهُونَ ) * منافقون : 7 * ( وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ ) * حجر : 21 .\r\nمراد از اين خزائن چيست ؟\r\nقهرا مكانهائى است كه چيزهاى بىشمار در آن ذخيره شده و نگهدارى مىشود .\r\nنا گفته نماند : آنچه از انسان و حيوان و ساير جنبندگان و آنچه از اشجار و ميوه ها و حبوبات تا به حال به دنيا آمده و بعدا خواهند آمد همه به صورت موادّ اوّليه در هوا و گازها و آبها و املاح دريا و خاكها موجود بوده و هستند و خداوند در هر زمان و هر قدر كه بخواهد ، موادّ اوّليه را بهم آميخته و به صورت انسان و حيوان و خوراك و نباتات و غيره بوجود مياورد .\r\n","description":"","footnote":"","page_name":" 239 ","page_number":241},
  {"content":"\r\nعلى هذا در يك مقياس كوچك ميتوان گفت : نور بيكران خورشيد طبقات جوّ ، درياهاى وسيع ، خاكهاى بىحدّ و حصر خزائن خدا و خزائن رحمت خدا هستند . موادّ جنبندگان بىشمار و ميوه ها و غيره در آنجاها نگاهدارى مىشود و بمشيّت خدا بوجود ميايند .\r\nآنوقت اگر تمام موادّ و نيروهاى عالم را در نظر بگيريم و بگوئيم : آنها خزائن خدايند ، مطلب روشن خواهد شد * ( وَلِلَّه خَزائِنُ السَّماواتِ وَالأَرْضِ ) * * ( وَإِنْ مِنْ شَيْءٍ إِلَّا عِنْدَنا خَزائِنُه ) * .\r\nامروز ثابت شده كه انواع پرتوها كه از كهكشانها و مخصوصا از خورشيد به زمين ميرسند و اشعهء كيهانى و غيره ، در حوادث زمين دخالت تمام دارند . آنها همه خزائن رحمت خدايند . و هر چه نازل مىشود از آنها و موادّ اوّليه نازل مىشود . سبحان اللَّه و الحمد للَّه و لا حول و لا قوّة الَّا باللَّه . شايد معنى خزائن غير از اينها باشد و اللَّه العالم رجوع به « خبء » * ( قالَ اجْعَلْنِي عَلى خَزائِنِ الأَرْضِ إِنِّي حَفِيظٌ عَلِيمٌ ) * يوسف : 55 خزائن ارض ظاهرا انبارهاى مصر بود كه يوسف از پادشاه مصر خواست آنها را بوى واگذار كند تا جمع و تقسيم ارزاق اهل مصر را به عهده بگيرد مخصوصا جمع - آورى هفت سال اوّل و تقسيم هفت سال قحط .\r\n\r\n\r\n\r\nخزى :\r\nخوارى . اصل آن ذلَّتى است كه شرمسارى مياورد ( اقرب ) * ( لَهُمْ فِي الدُّنْيا خِزْيٌ وَلَهُمْ فِي الآخِرَةِ عَذابٌ عَظِيمٌ ) * بقره : 114 براى آنهاست در دنيا خوارى مخصوص و در آخرت عذابى بزرگ .\r\nو اين همان است كه گاهى بلفظ هون آمده است مثل * ( أَ يُمْسِكُه عَلى هُونٍ أَمْ يَدُسُّه فِي التُّرابِ ) * نحل : 59 آيا با خوارى و زبونى آندختر را نگاه دارد يا در خاك مدفونش كند و مثل * ( وَمَنْ يُهِنِ الله فَما لَه مِنْ مُكْرِمٍ . . . ) * حج : 18 هر\r\n","description":"","footnote":"","page_name":" 240 ","page_number":242},
  {"content":"\r\nكه خدا خوارش كند محترم دارنده‌اى نخواهد داشت .\r\nخزى گاهى بمعنى شرم آمده و مصدر آن خزايهء ( بكسر اوّل ) است چنان كه در اقرب و مفردات تصريح كرده ، در نهج البلاغه خطبهء 104 آمده : « و احشرنا فى زمرته غير خزايا و لا نادمين » خزايا جمع خزيان بمعنى شرمنده و خجل است يعنى : ما را در زمرهء آنحضرت در حالى كه شرمنده و پشيمان نيستيم محشور فرما .\r\nولى در قرآن مجيد پيوسته بمعنى خوارى به كار رفته است و فقط در آيهء * ( وَلا تُخْزُونِ فِي ضَيْفِي أَ لَيْسَ مِنْكُمْ رَجُلٌ رَشِيدٌ ) * هود :\r\n78 شايد بمعنى شرمندگى باشد يعنى : مرا در بارهء ميهمانم شرمنده و خجل نكنيد آيا در ميان شما مرد كاملى نيست ؟ و نيز در آيهء * ( قالَ إِنَّ هؤُلاءِ ضَيْفِي فَلا تَفْضَحُونِ وَاتَّقُوا الله وَلا تُخْزُونِ ) * حجر : 69 و در آيهء * ( فَلَمَّا جاءَ أَمْرُنا نَجَّيْنا صالِحاً وَالَّذِينَ آمَنُوا مَعَه بِرَحْمَةٍ مِنَّا وَمِنْ خِزْيِ يَوْمِئِذٍ ) * هود : 66 شايد مراد از خزى عذاب و يا زبونى باشد كه ناشى از عذاب است .\r\nافعال اين مادّه در قرآن از ثلاثى مجرّد و باب افعال هر دو به كار رفته است مثل * ( . . . فَنَتَّبِعَ آياتِكَ مِنْ قَبْلِ أَنْ نَذِلَّ وَنَخْزى ) * طه : 134 و مثل * ( رَبَّنا إِنَّكَ مَنْ تُدْخِلِ النَّارَ فَقَدْ أَخْزَيْتَه ) * آل عمران : 192 و نيز اسم تفضيل و اسم فاعل آمده است نحو * ( وَلَعَذابُ الآخِرَةِ أَخْزى وَهُمْ لا يُنْصَرُونَ ) * فصلت : 16 و نحو * ( وَأَنَّ الله مُخْزِي الْكافِرِينَ ) * توبه : 2 .\r\nو اينكه خزى را فضيحت و عذاب و عار و غيره گفته‌اند همهء آنها اسباب خزى و زبونىاند .\r\n\r\n\r\n\r\nخسأ :\r\nطرد شدن و طرد كردن .\r\nلازم و متعدى آمده است گويند :\r\n« خسأت الكلب فخسأ » يعنى سگ را طرد و دور كردم پس دور شد ( اقرب - مفردات ) * ( قالَ اخْسَؤُا فِيها وَلا تُكَلِّمُونِ ) * مؤمنون : 108\r\n","description":"","footnote":"","page_name":" 241 ","page_number":243},
  {"content":"\r\nگفت دور شويد و با من سخن نگوئيد . * ( فَقُلْنا لَهُمْ كُونُوا قِرَدَةً خاسِئِينَ ) * بقره : 65 * ( قُلْنا لَهُمْ كُونُوا قِرَدَةً خاسِئِينَ ) * اعراف : 166 خاسئين را رانده شده و دور شدگان گفته‌اند . يعنى : به آنها گفتيم :\r\nبوزينگان مطرود شويد .\r\nنا گفته نماند در اين ماده معنى حقارت و خوارى نيز ملحوظ است چنان كه در كشّاف و مفردات گفته است .\r\nخاسئاً * ( ثُمَّ ارْجِعِ الْبَصَرَ كَرَّتَيْنِ يَنْقَلِبْ إِلَيْكَ الْبَصَرُ خاسِئاً وَهُوَ حَسِيرٌ ) * ملك : 4 خاسئا را خسته معنى كرده‌اند و شايد منظور آنست كه چشم دور مانده و زبون شده است يعنى : دوباره نظر را بگردان چشم دور مانده از هدف به تو باز گردد و وا مانده باشد .\r\nنا گفته نماند : چنان كه در مفردات و اقرب و صحاح و غيره است استعمال اوّلى اين كلمه را در بارهء راندن سگ گفته‌اند و حتى بعضى از مترجمين معاصر ، آيهء اوّل را اينطور ترجمه كرده است : اى سگان بدوزخ شويد . . . .\r\nولى اين سخن از ادب قرآن بدور است ، و اين ماده هر چند در راندن سگ به كار رفته ولى معنى آن همان طرد با حقارت و خوارى است ، چنان كه موارد استعمال آن در قرآن نيز در بارهء سگ نيست .\r\n\r\n\r\n\r\nخسر :\r\nكم شدن و كم كردن همچنين است خسران ( قاموس ) در مجمع ذيل آيهء 27 بقره ، خسران را نقصان رأس المال و از بين رفتن آن گفته است ( زيان ) و خسر بر وزن فلس ، فرس ، قفل و عنق آمده است ( اقرب ) ولى در قرآن مجيد فقط بر وزن قفل به كار رفته است مثل * ( وَالْعَصْرِ إِنَّ الإِنْسانَ لَفِي خُسْرٍ ) * عصر : 1 * ( وَكانَ عاقِبَةُ أَمْرِها خُسْراً ) * طلاق : 9 امّا خسار :\r\nدر مجمع ذيل آيهء 27 بقره آن را هلاكت ، در صحاح ضلالت و هلاكت در قاموس ضلالت و زيان نقل شده است .\r\nعلى هذا معنى * ( وَلا يَزِيدُ الظَّالِمِينَ ) *\r\n","description":"","footnote":"","page_name":" 242 ","page_number":244},
  {"content":"\r\n* ( إِلَّا خَساراً ) * اسراء : 82 آنست كه : قرآن ظالمان را جز هلاكت و ضلالت نميافزايد .\r\nنا گفته نماند : فعل خسر از باب علم يعلم در قرآن مجيد هم لازم آمده و هم متعدى . مثل * ( قَدْ خَسِرَ الَّذِينَ كَذَّبُوا بِلِقاءِ الله . . . ) * انعام : 31 آنان كه لقاء اللَّه را تكذيب كردند حقّا كه بزيان افتادند و مثل * ( الَّذِينَ خَسِرُوا أَنْفُسَهُمْ فَهُمْ لا يُؤْمِنُونَ ) * انعام : 12 آنان كه خود را بزيان انداختند ايمان نمياورند .\r\nبايد دانست كه : خسر ، خسران و خسار يك معنى بيشتر ندارد و آن نقصان و كم شدن است چنان كه صريح آيهء * ( وَلا تُخْسِرُوا الْمِيزانَ ) * رحمن : 9 و آيهء * ( وَإِذا كالُوهُمْ أَوْ وَزَنُوهُمْ يُخْسِرُونَ ) * مطففين : 3 است و اينكه ضلالت و هلاكت را از معانى آن شمرده‌اند بدانجهت است كه ضلالت و هلاكت يكنوع نقصان و زيان است .\r\n* ( وَمِنَ النَّاسِ مَنْ يَعْبُدُ الله عَلى حَرْفٍ فَإِنْ أَصابَه خَيْرٌ اطْمَأَنَّ بِه وَإِنْ أَصابَتْه فِتْنَةٌ انْقَلَبَ عَلى وَجْهِه خَسِرَ الدُّنْيا وَالآخِرَةَ ذلِكَ هُوَ الْخُسْرانُ الْمُبِينُ ) * حجّ : 11 .\r\nدر قرآن مجيد فقط اين آيه است كه * ( خَسِرَ الدُّنْيا وَالآخِرَةَ ) * آمده است و اين بدانجهت است كه شخص متلوّن در دنيا نفاقش در اثر پيش آمدها روشن شده و مشتش باز مىشود و حيثيّت و اعتبارش از بين ميرود و خوار و بيقدر ميگردد و نيز در آخرت خاسر و ذليل خواهد بود . راجع به اين آيه ، مطلبى در « حرف » گذشت .\r\n* ( فَاعْبُدُوا ما شِئْتُمْ مِنْ دُونِه قُلْ إِنَّ الْخاسِرِينَ الَّذِينَ خَسِرُوا أَنْفُسَهُمْ وَأَهْلِيهِمْ يَوْمَ الْقِيامَةِ أَلا ذلِكَ هُوَ الْخُسْرانُ الْمُبِينُ ) * زمر : 15 نظير اين آيه ، آيهء 45 شورى است كه فرموده * ( وَتَراهُمْ يُعْرَضُونَ عَلَيْها خاشِعِينَ مِنَ الذُّلِّ يَنْظُرُونَ مِنْ طَرْفٍ خَفِيٍّ . وَقالَ الَّذِينَ آمَنُوا إِنَّ الْخاسِرِينَ الَّذِينَ خَسِرُوا أَنْفُسَهُمْ وَأَهْلِيهِمْ يَوْمَ الْقِيامَةِ أَلا إِنَّ الظَّالِمِينَ فِي عَذابٍ مُقِيمٍ ) *\r\n","description":"","footnote":"","page_name":" 243 ","page_number":245},
  {"content":"\r\nمنظور از اين سخن كه :\r\nزيانكاران و هلاكت يافتگان ، خود و اهل خويش را در روز قيامت بزيان انداخته‌اند ، يعنى چه ؟ ! .\r\nزيانكار فقط خودش را به هلاكت مياندازد اين چه ربطى باهل دارد ؟ ! . آنوقت چرا فقط در قيامت بزيان مياندازد حال آنكه عمل و رفتار و تلقين او در دنيا نيز در بارهء اهلش اثر دارد ؟ .\r\nگفته‌اند : چون زيانكاران ضلالت خود را بر اهل بيت و خواصّ خويش تحميل ميكنند بدين علَّت آنها را نيز خاسر ميكنند .\r\nولى اين كلَّيت ندارد و * ( إِنَّ الْخاسِرِينَ . . . ) * جمع محلَّى بالف و لام مفيد كليّت است يعنى همهء خاسرين چنيناند . احتمال نزديك بيقين آنست كه مراد از * ( « أَهْلِيهِمْ » ) * اهل آخرت است كه از عمل بوجود ميايد چنان كه باحتمال قوى مراد از اهل در آيه * ( . . . يُحاسَبُ حِساباً يَسِيراً وَيَنْقَلِبُ إِلى أَهْلِه مَسْرُوراً ) * انشقاق : 9 اهل عمل است . اهليكه از عمل انسان توليد شده ، و ربطى باهل اين دنيا ندارد . در اين صورت چون زيانكاران عمل صالح ندارند در آخرت اهل ندارند . يعنى اهل خود را هلاك كرده و از بين برده‌اند .\r\nبه نظر ميايد : منظور از « خسروا - خسران » از بين بردن تمام رأس المال و زيان كلَّى است ، يعنى نه از نفوسشان سرمايه‌اى مانده و نه اهلى براى آنها بوجود آمده است .\r\nو « خسران » در آيه متعدى است در الميزان ، بعد از ذكر قول اوّل احتمال فوق را نقل و پسنديده است و در مجمع آن را به حسن كه يكى از مفسران است نسبت ميدهد و از ابن عباس نقل مىكند : براى هر كس در بهشت منزلى و اهلى هست ، هر كه اطاعت خدا كرد به او داده مىشود و هر كه نافرمانى نمود به آتش ميرود و منزل و اهلش باهل طاعت تحويل ميگردد و اين است معنى * ( أُولئِكَ هُمُ الْوارِثُونَ ) * اين سخن با آيهء ما نحن فيه قابل تطبيق است .\r\nخُسْر * ( وَالْعَصْرِ إِنَّ الإِنْسانَ لَفِي خُسْرٍ ) *\r\n","description":"","footnote":"","page_name":" 244 ","page_number":246},
  {"content":"\r\n* ( إِلَّا الَّذِينَ آمَنُوا وَعَمِلُوا الصَّالِحاتِ وَتَواصَوْا بِالْحَقِّ وَتَواصَوْا بِالصَّبْرِ ) * عصر .\r\nبه نظر ميايد مراد از « خسر » كم شدن معمولى و از بين رفتن عمر است و اين يك حساب طبيعى است . هر كسى با دنيا آمدن عمر و زندگانيش شروع مىشود و با مردن پايان مييابد . گذشت زمان بتدريج از عمر آدمى ميكاهد . على هذا همه در نقصان و كم شدناند .\r\nاگر گوئى : اين حكم شامل همه است ، صالح و طالح هر دو چنيناند پس چرا اهل ايمان و نيكو كاران استثنا شده‌اند ؟\r\nگوئيم : قرآن مجيد دنيا و آخرت را يك جا حساب مىكند و آن دو را از هم جدا نميداند . در اين صورت اگر دو دانهء گندم را كه يكى بريان شده و سلول زنده اش مرده و يكى عادى است در زمين بكاريم هر دو مىپوسند و تلخ ميگردند ولى اوّلى فقط ميپوسد و چيزى از آن باقى نمىماند ، امّا دوّمى در حال پوسيدن و تلخ شدن جوانه مىزند ، ريشه ميدواند ، سر از خاك بيرون مىكند و به چيز ديگر كه عالى و قوى و پر بركت است تبديل ميگردد .\r\nحساب مؤمن و كافر همين است كافر فقط تباه و تمام مىشود بتدريج زندگانى و مهلت خود را از دست ميدهد ولى مؤمن در حال كم شدن بشىء ديگر كه عالى و قابل بقاست تبديل ميگردد البته با توأم بودن حساب دنيا و آخرت .\r\nخساراً * ( وَنُنَزِّلُ مِنَ الْقُرْآنِ ما هُوَ شِفاءٌ وَرَحْمَةٌ لِلْمُؤْمِنِينَ وَلا يَزِيدُ الظَّالِمِينَ إِلَّا خَساراً ) * اسراء : 82 « خسار » مجموعا سه بار در قرآن مجيد آمده است يكى آيهء فوق و ديگرى * ( وَلا يَزِيدُ الْكافِرِينَ كُفْرُهُمْ إِلَّا خَساراً ) * فاطر : 39 و سوّمى آيهء 21 از سورهء نوح . و همه با ضلالت تطبيق مىشود .\r\nآيهء اوّل كه در بارهء قرآن است حاكى از آنست كه قرآن نسبت بمؤمنان رحمت و شفاى دردهاى درونى و بيرونى است ولى\r\n","description":"","footnote":"","page_name":" 245 ","page_number":247},
  {"content":"\r\nبراى كفّار موجب فزونى ضلالت و تباهى است . آنها قرآن را ميشنوند و به آن اعتنا نميكنند و حجّت بر ايشان تمام مىشود و آن سبب زيادت خسار است . در دنيا همه چيز از جهتى خير و بمناسبتى شرّ است همچنين است قرآن مجيد نسبت به اشخاص ستمگر شرّ مىباشد .\r\nخاسِرَه * ( أَ إِنَّا لَمَرْدُودُونَ فِي الْحافِرَةِ ) * . . .\r\n* ( قالُوا تِلْكَ إِذاً كَرَّةٌ خاسِرَةٌ ) * نازعات : 12 حافرة چنان كه در « حفر » گذشت بمعنى خلقت اوّل است .\r\nكفّار كه آيات قيامت را مىشنيدند ميگفتند : يعنى چه بميريم ، خاك شويم ، باز بخلقت اوّل برگرديم ؟ ! اين برگشت زيانبار و بى فايده است . حالا كه اينطور است چرا مىميريم ؟ ! . « * ( كَرَّةٌ خاسِرَةٌ ) * : اى غير نافعة » ( اقرب ) بعضى گمان كرده‌اند : مراد از * ( « كَرَّةٌ خاسِرَةٌ » ) * آن است كه كفّار عذاب را تصديق ميكردند و ميگفتند : اگر زنده شديم بدبخت خواهيم بود . ولى به نظر ما اين سخن صحيح نيست زيرا آنها عذاب اخروى را باور نداشتند .\r\nبلكه بظنّ قوى مراد آنست كه در اوّل گفتيم . معنى آيه چنين مىشود :\r\nميگويند : آيا ما پس از پوسيدن بخلقت اوّل مردود و باز گردانده خواهيم شد . . . اين عودت و رجعت زيانبار و بىحاصل است .\r\nاخسرون * ( لا جَرَمَ أَنَّهُمْ فِي الآخِرَةِ هُمُ الأَخْسَرُونَ ) * هود : 22 اخسرون اسم تفضيل است و حكايت از آن دارد كه در روز قيامت بعضىها خاسر و بعضىها اخسراند . مىشود گفت كه اهل عذاب همه اخسراند چنان كه در « احسن » گذشت ولى از قرآن مجيد پيداست كه اهل عذاب در عذاب متفاوتاند مثل * ( إِنَّ الْمُنافِقِينَ فِي الدَّرْكِ الأَسْفَلِ مِنَ النَّارِ ) * نساء :\r\n145 لذا بهتر است بگوئيم : اسم تفضيل داراى مفهوم است .\r\n* ( فَما تَزِيدُونَنِي غَيْرَ تَخْسِيرٍ ) * هود : 63 مرا جز بخسران انداختن و تباه كردن نميافزائيد .\r\n\r\n\r\n\r\nخسف :\r\nفرو رفتن و فرو بردن .\r\n« خسفه اللَّه و خسف هو » خدا او را\r\n","description":"","footnote":"","page_name":" 246 ","page_number":248},
  {"content":"\r\nبه زمين فرو برد و او به زمين فرو رفت ( راغب ) در مجمع ميگويد « خسف اللَّه به الارض » خدا او را از زمين نا پديد كرد على هذا به ماه گرفتن از آنجهت خسوف گويند كه نور ماه در نظر بيننده غائب و زائل مىشود .\r\nدر حديث آمده كه امام كاظم عليه السّلام فرمود : چون ابراهيم پسر رسول خدا صلَّى اللَّه عليه و آله فوت كرد ، در فوت وى سه سنت ( دستور و حكم ) بر قرار شد يكى آنكه چون او مرد آفتاب گرفت ، مردم گفتند : در اثر فوت فرزند رسول خدا صلَّى اللَّه عليه و آله آفتاب گرفت . حضرت بمنبر تشريف برد و خدا را حمد و ثنا گفت پس از آن فرمود : « ايّها النَّاس انّ الشَّمس و القمر آيتان من آيات الله ، تجريان بامره ، مطيعان له ، لا تنكسفان لموت احد و لا لحياته ، فاذا انكسفتا او واحدة منهما فصلَّوا ثمّ نزل فصلَّى بالنَّاس صلاة الكسوف » ( وسائل ابواب صلاة الكسوف باب 1 ) .\r\nظاهرا بگرفتن آفتاب و ماه از باب تغليب كسوف اطلاق شده چنان كه در نهايه و مفردات حديثى نقل است كه در آن بهر دو از باب تغليب خسوف اطلاق گرديده است .\r\n* ( فَخَسَفْنا بِه وَبِدارِه الأَرْضَ ) * . . .\r\n* ( لَوْ لا أَنْ مَنَّ الله عَلَيْنا لَخَسَفَ بِنا . . . ) * قصص : 81 - 82 قارون و خانه اش را به زمين فرو برديم . . . اگر خدا بر ما منّت نميگذاشت ما را نيز فرو ميبرد .\r\n* ( إِنْ نَشَأْ نَخْسِفْ بِهِمُ الأَرْضَ . . . ) * سباء : 9 * ( أَ فَأَمِنْتُمْ أَنْ يَخْسِفَ بِكُمْ جانِبَ الْبَرِّ . . . ) * اسراء : 68 * ( فَإِذا بَرِقَ الْبَصَرُ وَخَسَفَ الْقَمَرُ وَجُمِعَ الشَّمْسُ وَالْقَمَرُ يَقُولُ الإِنْسانُ يَوْمَئِذٍ أَيْنَ الْمَفَرُّ ) * قيامة :\r\n8 .\r\nچون بموجب * ( إِذَا الشَّمْسُ كُوِّرَتْ ) * تكوير : 1 آفتاب خاموش شود نور ماه نا پديد ميگردد و ماه ميگيرد و غير مرئى مىشود و شايد از * ( « جُمِعَ الشَّمْسُ وَالْقَمَرُ » ) * منظور پيوستن ماه بآفتاب باشد آنوقت اين آيه بيان * ( « خَسَفَ الْقَمَرُ » ) * است\r\n","description":"","footnote":"","page_name":" 247 ","page_number":249},
  {"content":"\r\nيعنى ماه در آفتاب نا پديد ميگردد .\r\nنا گفته نماند : تصوّر فرو رفتن در زمين كه قارون بدان دچار شد و كفّار با آن تهديد شده‌اند ، بسيار طبيعى و آسان است زمين بدستور خدا زلزله مىكند و در اثر آن دهان گشوده هر چه را خدا خواست در خود فرو ميبرد .\r\nاين ماده در قرآن مجيد مجموعا هشت بار به كار رفته و فقط با « باء » متعدى شده است .\r\n\r\n\r\n\r\nخشب :\r\n( بر وزن فرس ) چوب ضخيم ( اقرب ) جمع آن خشب . ( بر وزن عنق ) است * ( وَإِنْ يَقُولُوا تَسْمَعْ لِقَوْلِهِمْ كَأَنَّهُمْ خُشُبٌ مُسَنَّدَةٌ ) * منافقون : 4 هر گاه سخن گويند بسخنشان گوش فرا دهى گوئى آنها چوبهاى تكيه داده بديواراند .\r\nآيه در بارهء منافقان است .\r\nبراى تو خالى بودن و عدم ايمان به چوب ضخيم تشبيه شده‌اند زيرا فقط قيافه و هيكل و زبان چرب دارند نه قلب روشن و درون پاك .\r\nو ممكن است مراد از اين تشبيه نا فهمى باشد يعنى حرف حق را در آنها اثرى نيست و مانند چوباند راغب ميگويد : اين كلمه را در بارهء شخص بىشرم مياورند .\r\nولى از صدر آيه * ( وَإِذا رَأَيْتَهُمْ تُعْجِبُكَ أَجْسامُهُمْ . . . ) * بدست ميايد كه در وجه شبه همان تو خالى بودن در نظر است .\r\n\r\n\r\n\r\nخشع :\r\nخشوع بمعنى تذلَّل و تواضع است « خشع له خشوعا :\r\nذلّ و تطأمن فهو خاشع . . . » ( اقرب ) راغب ميگويد : خشوع بمعنى ضراعة و تذلَّل است و اكثر استعمال آن در جوارح است چنان كه اكثر استعمال ضراعة در تذلَّل و تواضع قلبى است .\r\nدر مجمع ذيل آيهء 45 بقره آمده : خشوع و تذلَّل و اخبات نظير هماند و ضدّ خشوع تكبّر و خود پسندى است و خشوع و خضوع قريب المعنىاند مگر آنكه خضوع در تواضع بدنى و اقرار به خدمت و\r\n","description":"","footnote":"","page_name":" 248 ","page_number":250},
  {"content":"\r\nخشوع در تواضع صدا و چشم است و اصل مادّهء از نرمى و آسانى است .\r\nراغب در مادّهء خضع ، خضوع و خشوع را در معنى يكى دانسته و ميان آن دو فرقى قائل نيست .\r\nجوهرى نيز در صحاح چنين گفته است . در قاموس از جملهء معانى آن ، سكون و فروتنى شمرده شده است .\r\nنا گفته نماند : آنچه مسلم است اين است كه خشوع بمعنى تذلَّل و تواضع است و آن با سكوت و آرامى و اطاعت و سر به زير انداختن قابل جمع و تطبيق است . و امّا راجع به تذلَّل قلبى يا جوارحى و بعبارت ديگر راجع بتذلَّل درونى و بيرونى ، بنا بر تصريح قرآن در هر دو به كار ميرود و رفته است .\r\nمثل * ( أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ الله وَما نَزَلَ مِنَ الْحَقِّ . . . ) * حديد : 16 آيا براى مؤمنان وقت آن نرسيده كه دلهايشان به ياد خدا و آن حقى كه نازل شده خاشع و متواضع شود .\r\nدر اين كريمه چنان كه مىبينيم خشوع در تواضع قلبى به كار رفته است .\r\n* ( وَخَشَعَتِ الأَصْواتُ لِلرَّحْمنِ فَلا تَسْمَعُ إِلَّا هَمْساً ) * طه : 108 صداها براى مذلَّت در پيشگاه خدا ، بيفتد و آرام مىشود و جز صداى حفيف نشنوى . * ( خاشِعَةً أَبْصارُهُمْ تَرْهَقُهُمْ ذِلَّةٌ ) * قلم : 43 * ( وُجُوه يَوْمَئِذٍ خاشِعَةٌ ) * غاشية : 2 و در اين سه آيه در تواضع و تذلَّل بيرونى استعمال شده است .\r\n* ( وَتَراهُمْ يُعْرَضُونَ عَلَيْها خاشِعِينَ مِنَ الذُّلِّ يَنْظُرُونَ مِنْ طَرْفٍ خَفِيٍّ . . . ) * شورى : 45 * ( « مِنَ الذُّلِّ » ) * بيان * ( « خاشِعِينَ » ) * است يعنى اين خشوع و فروتنى در اثر ذلَّت و زبونى است معنى آيه چنين مىشود :\r\nآنها را مىبينى به عذاب نزديكشان كنند در حالى كه از ذلَّت آراماند و از گوشهء چشم مينگرند .\r\nنا گفته نماند : خشوع در قرآن\r\n","description":"","footnote":"","page_name":" 249 ","page_number":251},
  {"content":"\r\nصفت موجودات جامد نيز آمده مثل * ( لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَه خاشِعاً مُتَصَدِّعاً مِنْ خَشْيَةِ الله . . . ) * حشر : 21 و مثل * ( وَمِنْ آياتِه أَنَّكَ تَرَى الأَرْضَ خاشِعَةً فَإِذا أَنْزَلْنا عَلَيْهَا الْماءَ اهْتَزَّتْ وَرَبَتْ . . . ) * فصلت : 39 .\r\nآيهء اوّل مىفهماند كه كوهها نسبت به خدا با شعور و دركاند و اگر قرآن به آنها نازل ميشد از ترس خدا فروتنى و اطاعت ميكردند چنان كه در آيهء * ( وَإِنَّ مِنْها لَما يَهْبِطُ مِنْ خَشْيَةِ الله . . . ) * بقره : 74 نسبت خشيت به سنگ داده شده است . و در آيهء دوّم منظور از خشوع آرام و بيحركت بودن است يعنى : از جملهء نشانه هاى خدا آنست كه زمين را آرام و بىحركت مىبينى و چون آب بر آن نازل كرديم حركت مىكند و ميايد . . .\r\n\r\n\r\n\r\nخشية :\r\nترس شديد . در اقرب الموارد از كليّات ابو البقاء نقل شده : خشيت از خوف شديدتر است چون اين كلمه مأخوذ است از « شجرة خاشية » و آن درختى را گويند كه بالكليّه بخشكد و خوف بمعنى نقصان و از « ناقة خوفاء » ( شتر مريض ) اخذ شده كه مريض است ولى از بين نرفته . و خشيت در صورتى گفته مىشود كه شىء مخوف داراى عظمت باشد ولى خوف از ضعف خائف است .\r\nاينكه گويد : خوف از ضعف نفس خائف است ، مورد تصديق قرآن نيست بلكه آن جبن است و خوف در بسيارى از موارد قرآن مجيد ممدوح آمده است مثل ، * ( وَلِمَنْ خافَ مَقامَ رَبِّه جَنَّتانِ ) * رحمن :\r\n46 * ( إِنِّي أَخافُ الله رَبَّ الْعالَمِينَ ) * مائده : 28 .\r\nدر مفردات ميگويد : خشية ترسى است آميخته با تعظيم . و اكثرا با علم بچيزيكه از آن ميترسند توأم است ، و لذا علماء به آن مخصوص شده در آيهء * ( إِنَّما يَخْشَى الله مِنْ عِبادِه الْعُلَماءُ ) * فاطر : 28 .\r\nولى قول راغب كليّت ندارد مثلا در جاهائى از قبيل * ( . . . وَتِجارَةٌ ) *\r\n","description":"","footnote":"","page_name":" 250 ","page_number":252},
  {"content":"\r\n* ( تَخْشَوْنَ كَسادَها ) * توبه : 24 و * ( إِذاً لأَمْسَكْتُمْ خَشْيَةَ الإِنْفاقِ . . . ) * اسراء : 100 تعظيم معنائى ندارد و در بعضى جاها كه تعظيم استفاده مىشود مربوط بمضاف اليه آن است مثل خشية الربّ ، خشية القيامة ، خشية العذاب . نه خود خشيت .\r\nبهتر است آن را ترس شديد بدانيم چنان كه نقل شد . و يا بيم توأم با پرهيز چنان كه از مصاديق آن فهميده مىشود .\r\n* ( وَأَمَّا الْغُلامُ فَكانَ أَبَواه مُؤْمِنَيْنِ فَخَشِينا أَنْ يُرْهِقَهُما طُغْياناً وَكُفْراً . . . ) * كهف : 80 جوهرى از اخفش نقل كرده كه « خشينا » بمعنى كراهت است مجمع البيان نيز آن را از بعضى نقل كرده است . ولى اگر آن ، در قرآن سخن خدا باشد مطابق گفتگوهاى بشر آمده يعنى : پسر ، والدينش مؤمن بودند بيم آن داشتيم كه پدر و مادرش را بطغيان و كفر در كشد و اگر از كلام خضر باشد مطلب سهل و عادى است .\r\n* ( فَقُولا لَه قَوْلًا لَيِّناً لَعَلَّه يَتَذَكَّرُ أَوْ يَخْشى ) * طه : 44 تذكَّر قبول تذكير و ايمان به آن است و خشيت از مقدمات قبول مىباشد يعنى : به زبان خوش با او سخن گوئيد شايد ايمان بياورد و يا لا اقلّ بترسد و نزديك بايمان باشد بعض آنچه را كه ميگوئيد بپذيرد .\r\n* ( إِنَّ الَّذِينَ يَخْشَوْنَ رَبَّهُمْ بِالْغَيْبِ لَهُمْ مَغْفِرَةٌ وَأَجْرٌ كَبِيرٌ ) * ملك : 12 خشية بغيب در عدّه‌اى از آيات به كار رفته مثل آيهء فوق و آيهء 33 ق و 11 يس ، رجوع شود به « غيب » * ( وَإِنَّ مِنَ الْحِجارَةِ لَما يَتَفَجَّرُ مِنْه الأَنْهارُ وَإِنَّ مِنْها لَما يَشَّقَّقُ فَيَخْرُجُ مِنْه الْماءُ وَإِنَّ مِنْها لَما يَهْبِطُ مِنْ خَشْيَةِ الله . . . ) * بقره : 74 بعض سنگها نهرها از آن بشكافد و بعضى از آنها شكافته شده و از آن آب بيرون ميايد و بعضى از آنها از ترس خدا فرود افتد . . .\r\nدر اين آيه ، بسنگها نسبت خشيت داده شده كه از افعال ذى شعور است همانطور كه در آيهء * ( لَرَأَيْتَه خاشِعاً مُتَصَدِّعاً مِنْ خَشْيَةِ الله ) * حشر :\r\n","description":"","footnote":"","page_name":" 251 ","page_number":253},
  {"content":"\r\n21 نسبت خشوع بكوهها داده شده است .\r\nنا گفته نماند : افتادن سنگها ، در اثر زلزله يا جارى شدن سيلابها از كوهها و يا در اثر يخ بستن قطرات باران ميان شكاف سنگهاست كه در اثر ازدياد حجم ، سبب شكافته شدن و فرو ريختن آنها ميگردد ولى چرا اين فرو ريختن ، هبوط بسبب ترس از خدا ناميده شده است ؟ ! .\r\nالميزان در علَّت اين تسميه ميگويد : چون تمام سببها منتهى بخداى سبحان است . افتادن سنگها پيروى از دستور خداست . آنها دستور خدا را مىفهمند چنان كه فرموده * ( وَإِنْ مِنْ شَيْءٍ إِلَّا يُسَبِّحُ بِحَمْدِه وَلكِنْ لا تَفْقَهُونَ تَسْبِيحَهُمْ ) * اسراء : 44 و فرموده * ( كُلٌّ لَه قانِتُونَ ) * بقره : 116 انفعال شعورى همان خشيت است پس آنها از خوف خدا فرود ميافتند و آيه مثل * ( وَيُسَبِّحُ الرَّعْدُ بِحَمْدِه وَالْمَلائِكَةُ مِنْ خِيفَتِه ) * رعد : 13 است . . . خلاصه .\r\nاين آيه و آيات ديگر روشن مىكند كه كوهها شعور دارند .\r\n* ( إِنَّ الَّذِينَ هُمْ مِنْ خَشْيَةِ رَبِّهِمْ مُشْفِقُونَ ) * مؤمنون : 57 در بارهء اين آيه و آيهء 28 سورهء انبياء به « شفق » رجوع شود .\r\n\r\n\r\n\r\nخصص :\r\nاختصاص بمعنى ويژه شدن است . در مجمع ذيل آيهء 105 بقره ميگويد : اختصاص به چيزى ، آنست كه در آن تنها باشد و ضدّ آن اشتراك است . راغب نيز چنين گفته است .\r\n* ( وَالله يَخْتَصُّ بِرَحْمَتِه مَنْ يَشاءُ وَالله ذُو الْفَضْلِ الْعَظِيمِ ) * بقره : 105 اختصاص چنان كه در اقرب الموارد تصريح مىكند لازم و متعدى هر دو آمده است و در آيهء فوق متعدى به كار رفته يعنى : خدا هر كه را خواهد برحمت خويش مخصوص مىكند . همچنين است آيهء 74 آل - عمران .\r\nخاصة * ( وَاتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً ) * انفال : 25 « خاصّة » ضدّ عامّه و در بارهء چيزى است كه بفردى يا بقومى مخصوص باشد\r\n","description":"","footnote":"","page_name":" 252 ","page_number":254},
  {"content":"\r\nو آن در آيهء فوق ، مفعول مطلق و يا حال است از * ( الَّذِينَ ظَلَمُوا ) * و تاء آن گفته‌اند براى تأنيث و گفته‌اند براى مبالغه است مثل راوية ( اقرب ) يعنى : بترسيد از فتنه ايكه تنها بر ستمگران نميرسد بلكه عموم را فرا ميگيرد .\r\nخصاصة * ( وَيُؤْثِرُونَ عَلى أَنْفُسِهِمْ وَلَوْ كانَ بِهِمْ خَصاصَةٌ ) * حشر : 9 خصاصه بمعنى فقر و احتياج است طبرسى فرمايد : اصل آن از اختصاص است گويا انسان در شىء محتاج اليه منفرد و مخصوص مىشود . و گويند اصل آن بمعنى شكاف و روزنه است مثل « القمر بدا من خصاص الغيم » يعنى ماه از شكاف ابر آشكار شد .\r\nدر اقرب گويد : خصاص هر خلل و خرقى است كه در درب و پرده و غيره باشد و مفرد آن خصاصه است . معنى آيه چنين مىشود : ديگران را بر نفس خود ترجيح ميدهند و اختيار ميكنند هر چند خود محتاج و فقير باشند .\r\nمادّهء خصص در قرآن كريم فقط در چهار محل فوق آمده است .\r\n\r\n\r\n\r\nخصف :\r\nچسباندن . قرار دادن * ( وَطَفِقا يَخْصِفانِ عَلَيْهِما مِنْ وَرَقِ الْجَنَّةِ ) * اعراف : 22 - طه :\r\n121 شروع كردند بر دو عورت خويش از برگهاى باغ بچسبانند و قرار دهند تا عورتشان مستور گردد .\r\nطبرسى فرمايد : اصل خصف ضمّ و جمع كردن است در اقرب الموارد آمده : « خصف العريان الورق على بدنه : الصقه و اطبقه عليه ورقة ورقة ليستتر به و فى القرآن * ( وَطَفِقا يَخْصِفانِ عَلَيْهِما مِنْ وَرَقِ الْجَنَّةِ ) * .\r\nاين كلمه فقط در دو محلّ فوق در قرآن مجيد آمده است .\r\nدر نهج البلاغه خطبهء 158 در وصف حضرت رسول صلَّى اللَّه عليه و آله فرموده « يخصف بيده نعله و يرقع بيده ثوبه » : با دست خود كفش خويش را ميدوخت و لباس خويش را وصله مىزد و حديث « خاصف النعل » كه آنحضرت در بارهء على عليه السّلام فرمود مشهور است\r\n","description":"","footnote":"","page_name":" 253 ","page_number":255},
  {"content":"\r\nابو سعيد خدرى نقل كرده رسول خدا فرمود از شما كسى است كه روى تأويل قرآن ميجنگد چنان كه من روى تنزيل جهاد كردم . ابو بكر گفت : او منم ؟ فرمود نه . عمر گفت : او منم ؟ فرمود : « لا و لكنّه خاصف النعل » متوجّه شديم ديديم على ( ع ) كفش آنحضرت را وصله مىزند .\r\n\r\n\r\n\r\nخصم :\r\nدشمن . * ( وَهَلْ أَتاكَ نَبَأُ الْخَصْمِ إِذْ تَسَوَّرُوا الْمِحْرابَ ) * ص : 21 آيا خبر دشمنان را دانسته‌اى ؟\r\nآنگاه كه از محراب بالا رفتند .\r\n« خصم » مصدر و صفت هر دو آمده و نيز در واحد و جمع به كار رفته است چنان كه در آيهء فوق منظور از آن جمع است . و همچنين است در آيهء * ( هذانِ خَصْمانِ اخْتَصَمُوا فِي رَبِّهِمْ ) * حج : 19 كه مراد دو گروه مؤمن و كافر است .\r\nاختصام و تخاصم هر دو بمعنى مخاصمه است ( اقرب ) * ( لا تَخْتَصِمُوا لَدَيَّ وَقَدْ قَدَّمْتُ إِلَيْكُمْ بِالْوَعِيدِ ) * ق : 28 * ( إِنَّ ذلِكَ لَحَقٌّ تَخاصُمُ أَهْلِ النَّارِ ) * ص : 64 « يخصّمون » در آيهء * ( ما يَنْظُرُونَ إِلَّا صَيْحَةً واحِدَةً تَأْخُذُهُمْ وَهُمْ يَخِصِّمُونَ ) * يس : 49 در اصل « يَخْتَصِمُونَ » بود تاء بصاد بدل شده و در آن ادغام گرديده است .\r\nخصام در * ( وَهُوَ أَلَدُّ الْخِصامِ ) * بقره : 204 بقول زجّاج جمع خصم است و فعل ( بفتح اوّل و سكون دوّم ) اگر صفت باشد بر وزن فعال ( بكسر اوّل ) جمع بسته مىشود مثل صعب و صعاب و از خليل نقل شده كه آن مصدر است بمعنى مخاصمه ( مجمع البيان ) ولى در آيهء * ( وَهُوَ فِي الْخِصامِ غَيْرُ مُبِينٍ ) * زخرف : 18 يقينا مصدر و بمعنى مخاصمه است خصم ( بر وزن كتف ) و خصوم ( بفتح اوّل ) بمعنى مخاصم و مجادل است مثل * ( . . . بَلْ هُمْ قَوْمٌ خَصِمُونَ ) * زخرف : 58 بلكه آنها مردمى مخاصمه گراند .\r\nخَصيم . بمعنى كثير المخاصمه مىباشد * ( فَإِذا هُوَ خَصِيمٌ مُبِينٌ ) * نحل : 4 .\r\n* ( قُلْ هُوَ نَبَأٌ عَظِيمٌ أَنْتُمْ عَنْه ) *\r\n","description":"","footnote":"","page_name":" 254 ","page_number":256},
  {"content":"\r\n* ( مُعْرِضُونَ . ما كانَ لِي مِنْ عِلْمٍ بِالْمَلإِ الأَعْلى إِذْ يَخْتَصِمُونَ . إِنْ يُوحى إِلَيَّ إِلَّا أَنَّما أَنَا نَذِيرٌ مُبِينٌ ) * ص 67 - 70 به نظر ميايد : مراد از اختصام ملاء اعلى همان مناقشه ملائكه در باره خلقت آدم و خلافت او در روى زمين و مخالفت ابليس لعين است . مناقشه ايكه با خدا كردند و يا مناقشه ايكه ميان خودشان بود چنان كه آيات بعدى در بارهء خلقت و خلافت آدم و مخالفت شيطان و قرينهء اختصام فوق مىباشد .\r\nيعنى : من به اينها دانا نبودم و خدا وحى كرده است . و شما اى كفّار مكَّه از آن اعراض ميكنيد و به آن اهميت نميدهيد .\r\n* ( أَمِ اتَّخَذَ مِمَّا يَخْلُقُ بَناتٍ وَأَصْفاكُمْ بِالْبَنِينَ وَإِذا بُشِّرَ أَحَدُهُمْ بِما ضَرَبَ لِلرَّحْمنِ مَثَلًا ظَلَّ وَجْهُه مُسْوَدًّا وَهُوَ كَظِيمٌ . أَ وَمَنْ يُنَشَّؤُا فِي الْحِلْيَةِ وَهُوَ فِي الْخِصامِ غَيْرُ مُبِينٍ ) * زخرف : 16 - 18 يا از آنچه ميافريند دخترانى اخذ كرده و شما را با پسران برگزيده است ؟ و چون يكيشان را به چيزى ( دخترى ) كه به خدا نسبت داده بشارت دهند چهره اش سياه و دلش پر از غصّه ميگردد . آيا آنكه در زيور بزرگ مىشود و در مخاصمه آشكار كنندهء دليل نيست ؟ .\r\nآيهء سوّم را چنين معنى كرده‌اند : آيا و براى خدا قرار دادند يا آيا خدا اتخاذ كرده براى فرزندى ، دخترانى را كه در زيور تربيت و بزرگ ميشوند و در موقع مخاصمه بتقرير حجت و دليل خويش قدرت ندارند ؟ .\r\nبعقيده الميزان اين سخن بيان واقع است زيرا زن طبعا از حيث عاطفه از مرد قوى و از حيث تعقل از مرد ضعيف است و مرد به عكس زن مىباشد و شاهد واضح عاطفه اش همان علاقهء شديد او بزيور و ضعف او در تقرير دليل خويش است .\r\nممكن است بگوئيم : اين سخن قول مشركان است كه در موقع بشارت به دختر ميگفتند : آيا بشارت ميدهيد دخترى را كه . . . و اگر از\r\n","description":"","footnote":"","page_name":" 255 ","page_number":257},
  {"content":"\r\nكلام خدا باشد بيان واقع است چنان كه الميزان گفته .\r\n\r\n\r\n\r\nخضد :\r\nخم كردن شاخهء نرم * ( وَأَصْحابُ الْيَمِينِ ما أَصْحابُ الْيَمِينِ فِي سِدْرٍ مَخْضُودٍ وَطَلْحٍ مَنْضُودٍ ) * واقعه : 28 اصحاب يمين چه اصحاب يمين در كنار درخت سدر مخصوصىاند كه شاخه اش از كثرت ميوه خم شده و درخت مخصوصى كه ميوهء آن بالاى هم ديگر است .\r\nدر مجمع البيان ميگويد : اصل خضد خم كردن چوب نرم است .\r\nدر نهايه آورده : اصل خضد شكستن شىء نرم است بطوريكه از محل جدا نشود و گاهى بمعنى قطع باشد در صحاح نيز : خم كردن گفته است در قاموس و اقرب يكى از معانى آن را : شكستن بدون جدا شدن از محل گفته است .\r\nعلى هذا مراد از * ( « مَخْضُودٍ » ) * در آيهء شريفه خم شده از كثرت ميوه است .\r\nراغب آن را بمعنى قطع گرفته و مخضود را مكسور الشوك ( بى خار ) معنى كرده است . در مجمع با آنكه اصل خضد را خم كردن گفته ولى مخضود را درختى كه خارش قطع شده ( بى خار ) تفسير نموده . كشاف نيز آن را درختى كه خار ندارد معنى كرده .\r\nبيضاوى احتمال داده كه مراد بىخار و يا خم شده از كثرت بار باشد . احتمال دوّم در كشاف از مجاهد نقل شده است و محمد عبده در نهج البلاغه خطبهء 103 كه در وصف دنيا فرموده « قد صار حرامها عند اقوام بمنزلة السّدر المخضود » نيز هر دو احتمال را داده است .\r\nاين كلمه در كلام الله مجيد فقط يك دفعه آمده است .\r\n\r\n\r\n\r\nخضرة :\r\nسبز بودن * ( أَ لَمْ تَرَ أَنَّ الله أَنْزَلَ مِنَ السَّماءِ ماءً فَتُصْبِحُ الأَرْضُ مُخْضَرَّةً ) * حجّ : 63 آيا نديدى كه خدا از آسمان آب مىباراند و زمين سبز مىشود . خضر ( بر وزن كتف ) بمعنى اخضر و سبز است و مراد از آن در آيهء * ( فَأَخْرَجْنا مِنْه خَضِراً نُخْرِجُ مِنْه حَبًّا مُتَراكِباً . . . ) *\r\n","description":"","footnote":"","page_name":" 256 ","page_number":258},
  {"content":"\r\nانعام : 99 كشت است يعنى : از آن آب زرع رويانديم و از زرع دانه هاى رويهم سوار شده بيرون آورديم .\r\nخضر ( بر وزن قفل ) جمع اخضر است مثل * ( وَسَبْعَ سُنْبُلاتٍ خُضْرٍ وَأُخَرَ يابِساتٍ ) * يوسف : 46 و مثل * ( عالِيَهُمْ ثِيابُ سُندُسٍ خُضْرٌ وَإِسْتَبْرَقٌ . . . ) * انسان : 21 و مثل * ( مُتَّكِئِينَ عَلى رَفْرَفٍ خُضْرٍ . . . ) * رحمن : 76 .\r\n* ( الَّذِي جَعَلَ لَكُمْ مِنَ الشَّجَرِ الأَخْضَرِ ناراً فَإِذا أَنْتُمْ مِنْه تُوقِدُونَ ) * يس : 80 خدائى كه از درخت سبز براى شما آتشى پديد آورد كه از آن ميافروزيد .\r\nنا گفته نماند : در هر درخت سبز آتش نهفته است بطوريكه اگر دو چوبتر بهم سائيده شوند ميسوزند و آتش ميگيرند . آتش سوزى جنگلها كه در « عصر » خواهد آمد بواسطهء بهم سائيده شدن درختان جنگلى در اثر گرد بادهاست . ولى چون الف و لام « الشجر » در آيهء شريفه براى عهد ذهنى است لذا از آن درخت معلومى در نظر است .\r\nنقل كرده‌اند : درخت مرخ ( بر وزن فلس ) و درخت عفار ( بر وزن مدار ) دو درختاند كه با سائيدن به يكديگر آتش ميگيرند و مشتعل ميگردند .\r\nو از كلمهء * ( فَإِذا أَنْتُمْ مِنْه تُوقِدُونَ ) * روشن مىشود كه عربها با سائيدن آن دو به يكديگر آتش ميافروخته‌اند .\r\nلذا بايد گفت مراد از « الشجر » همان دو درخت است . در آيهء شريفه از اين مطلب ، تقويب معاد در نظر است يعنى : خدائى كه از درخت سبز و تر آتش سوزان خارج مىكند ، ميتواند از استخوان پوسيده آدم زنده بيرون آورد .\r\nدر قاموس ميگويد : مرخ درختى است كه زود مشتعل مىشود و عفار درختى است كه با آن آتش ميافروزند .\r\n\r\n\r\n\r\nخضع :\r\nخضوع چنان كه در اقرب و قاموس گويد بمعنى :\r\nتواضع ، سر به زير انداختن و آرامى\r\n","description":"","footnote":"","page_name":" 257 ","page_number":259},
  {"content":"\r\nاست . صحاح نيز آن را فروتنى و سر به زير انداختن گفته است . راغب ميان آن و خشوع كه گذشت فرقى نميداند .\r\n* ( فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِه مَرَضٌ وَقُلْنَ قَوْلًا مَعْرُوفاً ) * احزاب : 32 آيهء در بارهء زنان حضرت رسول صلَّى اللَّه عليه و آله است خضوع را در آيه نازك و نرم سخن گفتن معنى كرده‌اند كه همان سخن گفتن با ناز و عشوه است . و آن يكنوع تواضع در سخن است . يعنى : در سخن گفتن نرمى ( و ناز ) نكنيد تا مريض القلب در شما طمع كند و سخن بطور متعارف گوئيد .\r\n* ( إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ ) * شعراء : 4 خضوع اعناق سر به زير افتادن آنهاست در اثر زبونى و خوارى ، ولى از آيهء ما قبل استفاده مىشود كه از آن طاعت و فرمانبرى مراد است ، در اقرب الموارد آمده :\r\nچون خضع با لام متعدى شود بمعنى اطاعت آيد « خضع له : انقاد » در نهج البلاغه خطبهء 184 آمده « خضعت الاشياء له و ذلَّت مستكينة لعظمته » ولى در جملهء « ما اقبح الخضوع عند الحاجة و الجفاء عند الغنى » نهج البلاغه نامه 31 ، مقصود از خضوع تواضع و فروتنى است .\r\nدر خاتمه مخفى نماند كه در قرآن مجيد : اين مادّه بيشتر از دو مورد فوق نيامده است .\r\n\r\n\r\n\r\nخطأ :\r\nاشتباه . نا گفته نماند :\r\nخطا و اشتباه سه قسم است . اوّل آنكه كارى ناشايست را از روى عمد و بىاعتنائى انجام دهند ، اين گونه خطا مسئوليّت آور و مورد باز خواست است و آن مثل جهالت عمدى است كه در « جهل » گذشت مثل * ( وَلا تَقْتُلُوا أَوْلادَكُمْ خَشْيَةَ إِمْلاقٍ نَحْنُ نَرْزُقُهُمْ وَإِيَّاكُمْ إِنَّ قَتْلَهُمْ كانَ خِطْأً كَبِيراً ) * اسراء : 31 پيداست كه مشركان فرزندان خويش را از روى عمد و اراده ميكشتند و علَّت خطا بودن همان ناشايست بودن آن عمل است .\r\n« خطاء » در آيهء شريفه بكسر\r\n","description":"","footnote":"","page_name":" 258 ","page_number":260},
  {"content":"\r\nخاء و فتح آن هر دو خوانده شده است . و آن را بكسر اوّل ، گناه معنى كرده‌اند در قاموس گويد :\r\nآن بمعنى گناه يا گناه عمدى است در مجمع آمده : « خطئ يخطاء خطاء » آنگاه گويند كه گناه از روى عمد باشد و خاطئ نيز از آن است يعنى آنكه از روى عمد خطا كار است راغب نيز در مفردات چنين گفته است .\r\nتمام گناهان كه از آنها بخطا و خطيئه و خطايا تعبير شده همه از اين قبيلاند مثل * ( بَلى مَنْ كَسَبَ سَيِّئَةً وَأَحاطَتْ بِه خَطِيئَتُه فَأُولئِكَ أَصْحابُ النَّارِ ) * بقره : 81 * ( مِمَّا خَطِيئاتِهِمْ أُغْرِقُوا فَأُدْخِلُوا ناراً ) * نوح : 25 * ( آمَنَّا بِرَبِّنا لِيَغْفِرَ لَنا خَطايانا . . . ) * طه : 73 .\r\nدوّم آنكه كار شايسته‌اى اراده كند ولى خلاف آن واقع شود مثل آنكه ميخواست پرنده‌اى شكار كند اشتباها انسانى را كشت . اين خطا قابل عفو و غير مسئول است و فاعل آن را مخطىء گويند نه خاطئ مثل * ( وَلَيْسَ عَلَيْكُمْ جُناحٌ فِيما أَخْطَأْتُمْ بِه وَلكِنْ ما تَعَمَّدَتْ قُلُوبُكُمْ وَكانَ الله غَفُوراً رَحِيماً ) * احزاب : 5 و مثل * ( وَما كانَ لِمُؤْمِنٍ أَنْ يَقْتُلَ مُؤْمِناً إِلَّا خَطَأً وَمَنْ قَتَلَ مُؤْمِناً خَطَأً فَتَحْرِيرُ رَقَبَةٍ . . . ) * نساء : 92 .\r\nخطاء و اخطاء هر دو بيك معنى است ( اقرب ) .\r\nسوّم آنكه كار خلافى را اراده كند و اشتباها كار خوبى را انجام دهد . اين گونه شخص در بارهء اراده اش مذموم بوده و دربارهء فعلش نيز ممدوح نيست . راجع به اين شقّ در قرآن مصداقى نيامده است .\r\nقسم اوّل چنان كه گفته شد خطاى مسئول است و در قسم دوّم اراده صواب و فعل خطا و در قسم سوّم به عكس است . در تعيين اين سه قسم از مفردات استفاده شده است . در اقرب الموارد هست :\r\nگفته‌اند : خطا بر سه معنى است گناه ، ضدّ عمد و ضدّ صواب و در معنى اخير اكثر با مدّ آيد . * ( بَلى مَنْ كَسَبَ سَيِّئَةً وَأَحاطَتْ ) *\r\n","description":"","footnote":"","page_name":" 259 ","page_number":261},
  {"content":"\r\n* ( بِه خَطِيئَتُه فَأُولئِكَ أَصْحابُ النَّارِ هُمْ فِيها خالِدُونَ ) * بقره : 81 توجيه اين آيه در « حوط » گذشت .\r\n* ( رَبَّنا لا تُؤاخِذْنا إِنْ نَسِينا أَوْ أَخْطَأْنا . . . ) * بقره : 286 اگر مراد از آيه خطا بمعنى دوّم باشد صريح است كه بعضى از نسيانها و خطاها مؤاخذه دارد مثل اينكه نسيان و خطا در اثر اهمال و بىاعتنائى باشد در اين صورت هر چند عامل در موقع نسيان و خطا غير مختار است ولى سبب آن دو اختيارى است در بارهء شخص مجرم آمده كه روز قيامت ميگويد : خدايا چرا مرا كور محشور كردى خطاب رسد * ( كَذلِكَ أَتَتْكَ آياتُنا فَنَسِيتَها . . . ) * طه : 126 گر چه مراد از نسيان در اين آيه بىاعتنائى و ترك عمل است . المنار در بارهء آيهء ما نحن فيه توجيه متقنى دارد كه قابل توجّه است .\r\nخاطئون و خاطئين پنج بار در قرآن مجيد آمده و همه در بارهء كسانى است كه عمدا خطا و گناه كرده‌اند مثل * ( إِنَّ فِرْعَوْنَ وَهامانَ وَجُنُودَهُما كانُوا خاطِئِينَ ) * قصص : 8 و در سابق گفتيم : كه خاطئ بگناهكار اطلاق مىشود و مخطىء بخطا كنندهء معذور . خاطئه مؤنّث خاطئ است مثل * ( ناصِيَةٍ كاذِبَةٍ خاطِئَةٍ ) * علق : 16 و در آيه * ( وَجاءَ فِرْعَوْنُ وَمَنْ قَبْلَه وَالْمُؤْتَفِكاتُ بِالْخاطِئَةِ ) * حاقّه : 9 بمعنى گناه است چنان كه راغب گفته . در مجمع آن را مصدر گرفته و اسم مصدر معنى كرده است و در اقرب ميگويد :\r\nمصدر است مثل عاقبت .\r\nخطيئة * ( وَمَنْ يَكْسِبْ خَطِيئَةً أَوْ إِثْماً ثُمَّ يَرْمِ بِه بَرِيئاً فَقَدِ احْتَمَلَ بُهْتاناً وَإِثْماً مُبِيناً ) * نساء : 112 هر كه خطا يا گناهى كند و آن را به گردن بيگناهى افكند ، بهتانى و گناهى آشكار بدوش گرفته است .\r\nبه نظر ميايد كه مراد از خطيئة شقّ دوّم خطاست كه خطاى معذور و غير مسئول است . راغب نيز چنين معتقد است . در اين صورت ترديد ميان خطيئة و اثم كاملا روشن است در الميزان خطيئة را بمعنى معصيت\r\n","description":"","footnote":"","page_name":" 260 ","page_number":262},
  {"content":"\r\nگرفته معصيتيكه و بال آن از موردش تجاوز نميكند مثل ترك روزه و خوردن خون ، و اثم را بمعنى گناهى گرفته كه و بال آن مستمرّ است مثل قتل نفس و سرقت . و در اين باره تحقيق شايانى كرده است .\r\nولى بايد دانست كه ذيل آيه در بارهء نسبت گناه به ديگرى است * ( « ثُمَّ يَرْمِ بِه بَرِيئاً » ) * نسبت ترك روزه و خوردن خون مثلا به ديگرى ، با مساق آيه چندان جور در نميآيد .\r\nبهتر آنست كه خطيئه را بمعنى خطاى معذور بگيريم چنان كه گفتيم آنوقت معنى آيه كاملا طبيعى و مطابق فهم مىشود يعنى : هر كه خطائى مرتكب شود مثلا كسى را باشتباه بكشد و يا گناهى مرتكب شود مثلا پولى بدزدد سپس آن را به گردن بيگناهى افكند گناهى بزرگ متحمل شده است .\r\nكلمهء خطيئة بطور مفرد فقط سه بار در قرآن مجيد آمده يكى آيهء 81 بقره كه گذشت و ديگرى آيهء 82 شعراء و سوّمى آيهء ما نحن فيه . اوّلى حتما در بارهء گناه و دوّمى محتمل است و سوّمى بنا بر آنكه گفته شد بمعنى خطاى معذور است .\r\nفقط اين اشكال ميماند كه آيا خطيئه بر خطاى محض اطلاق مىشود و يا به آن فقط خطا گفته مىشود چنان كه فرموده * ( وَمَنْ قَتَلَ مُؤْمِناً خَطَأً ) * .\r\n\r\n\r\n\r\nخطب :\r\n( بر وزن فلس ) روبرو سخن گفتن . خطب ، مخاطبه و تخاطب بمعنى مراجعه در كلام است و از همين است خطبه ( بكسر اوّل و ضمّ آن ) لكن خطبه ( بضمّ ) مختص موعظه است و خطبه ( بكسر ) مخصوص خواستگارى زن . و اصل خطبه ( بكسر اوّل ) حالتى است كه خواستگار در آنحالت است مثل جلسة و قعدة ، وصف دوّمى فقط خاطب ميايد ( يعنى خواستگار ) و وصف اوّلى خاطب و خطيب است . و خطب ( بر وزن فلس ) بمعنى امر عظيم است كه در آن\r\n","description":"","footnote":"","page_name":" 261 ","page_number":263},
  {"content":"\r\nتخاطب بسيار مىشود . ( مفردات ) .\r\nدر مجمع ميگويد : خطب كار بزرگى است كه شخص در بارهء آن رفيق خود را خطاب مىكند گويند اين خطب جليل است . در اقرب ميگويد : خطب بمعنى شأن و شغل است بزرگ باشد يا كوچك و از آن است اين جمله « هذا خطب يسير و خطب جليل » .\r\n* ( وَإِذا خاطَبَهُمُ الْجاهِلُونَ قالُوا سَلاماً فرقان : 63 * ( وَلا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ ) * مؤمنون : 27 مخاطبه چون با « فى » متعدى شود معنى مراجعه ميدهد يعنى در بارهء ظالمان به من مراجعه نكن و برگشتن عذاب را مخواه .\r\n* ( قالَ فَما خَطْبُكَ يا سامِرِيُّ طه : 95 * ( قالَ ما خَطْبُكُنَّ إِذْ راوَدْتُنَّ يُوسُفَ عَنْ نَفْسِه ) * يوسف : 51 خطب در اين آيات بمعنى امر است و عظمت نيز از آن استفاده مىشود چنان كه از طبرسى و راغب نقل شد در نهج البلاغه هست « الحمد لله و ان اتى الدّهر بالخطب الفادح » خطبهء : 35 « هلمّ الخطب فى ابن ابى سفيان » خطبهء : 160 از اين جملات نيز بدست ميايد كه محلّ استعمال خطب امر عظيم است و آنچه از اقرب نقل شد شايد نادر باشد .\r\nفَصْلُ الخطاب * ( وَآتَيْناه الْحِكْمَةَ وَفَصْلَ الْخِطابِ ) * ص : 20 * ( فَقالَ أَكْفِلْنِيها وَعَزَّنِي فِي الْخِطابِ ) * ص : 23 .\r\nنا گفته نماند اگر فصل بمعنى فاصل باشد معنى آنست كه بداود حكمت و كلام فاصل بين الحقّ و الباطل داديم و اگر به معناى مصدر باشد معنى چنين است : به او فهم و تشخيص كلام داديم و اين با قضاوت و غيره ميسازد لذا از ابن مسعود قضاوت و فهم نقل شده . معنى آيهء دوّم چنين است : گفت مرا بر آن كفيل كن و آن را به من ده و مرا در سخن گفتن مغلوب كرد .\r\nخِطْبَة * ( وَلا جُناحَ عَلَيْكُمْ فِيما عَرَّضْتُمْ بِه مِنْ خِطْبَةِ النِّساءِ أَوْ أَكْنَنْتُمْ فِي أَنْفُسِكُمْ . . . ) * بقره : 235 گناهى\r\n","description":"","footnote":"","page_name":" 262 ","page_number":264},
  {"content":"\r\nبر شما نيست آنچه در بارهء خواستگارى زنان به اشاره گوئيد يا در دل خويش نهان كنيد . مراد از خطبه در آيه ، خواستگارى است .\r\n\r\n\r\n\r\nخطَّ :\r\nنوشتن و نوشته .\r\n« خطَّ بالقلم و غيره : كتب » * ( وَما كُنْتَ تَتْلُوا مِنْ قَبْلِه مِنْ كِتابٍ وَلا تَخُطُّه بِيَمِينِكَ إِذاً لَارْتابَ الْمُبْطِلُونَ ) * عنكبوت : 48 پيش از نزول قرآن كتابى نميخواندى و نه بدست خويش كتابى مينوشتى و گر نه اهل باطل از كار قرآن به شك در ميشدند .\r\nدر نهج البلاغه خطبهء 123 هست « و هذا القرآن انّما هو خطَّ مستور بين الدّفّتين . . . » اين قرآن فقط خطَّى است نوشته ميان دو جلد . و در خطبهء 145 در بارهء مردم راجع به قرآن فرموده « و لا يعرفون الَّا خطَّه و زبره » نميشناسند مگر خط قرآن و نوشتن آن را .\r\nنا گفته نماند خطَّه بمعنى راه و خط هندسى و غيره آمده است ولى در قرآن مجيد فقط در معانى نوشتن به كار رفته است .\r\nبايد دانست كه آيهء شريفه فقط دلالت دارد كه آنحضرت قبل از نزول وحى خواندن و نوشتن نداشت ولى راجع ببعد از نزول وحى ساكت است بعضى از روايات حاكى از آنست كه آنحضرت بعد از نزول وحى مينوشته است مثلا باتفاق شيعه و اهل سنت آن بزرگوار در اواخر عمر خود فرمود : دوات و شانهء گوسفند بياوريد چيزى براى شما بنويسم تا بعد از من اختلاف نكنيد .\r\nنميدانم در كجا ديده‌ام كه آنحضرت سورهء قدر يا قسمتى از آن را با انگشت خود در زمين نوشت بابا بكر و عمر فرمود بخوانيد .\r\nوانگهى آيهء شريفه از آنحضرت راجع بقبل از نزول وحى سلب قدرت نميكند فقط ميگويد : پيش از نزول قرآن اين دو كار نميكردى .\r\n\r\n\r\n\r\nخطف :\r\nربودن . راغب ميگويد : خطف و اختطاف بسرعت اخذ كردن است . در اقرب آمده « خطفه خطفا : استلبه بسرعة » .\r\n","description":"","footnote":"","page_name":" 263 ","page_number":265},
  {"content":"\r\n* ( يَكادُ الْبَرْقُ يَخْطَفُ أَبْصارَهُمْ . . . ) * بقره : 20 نزديك است برق چشمهايشان را بربايد . چون برق زدن بسرعت انجام ميگيرد لذا « يخطف » آمده است گوئى برق ، چشم را مىربايد . * ( وَقالُوا إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا . . . ) * قصص :\r\n57 گفتند : اگر از هدايت پيروى بكنيم از شهر خويش ربوده ميشويم ديگران با قتل و غارت و اسارت ما را از بين مىبرند .\r\n* ( أَ وَلَمْ يَرَوْا أَنَّا جَعَلْنا حَرَماً آمِناً وَيُتَخَطَّفُ النَّاسُ مِنْ حَوْلِهِمْ أَ فَبِالْباطِلِ يُؤْمِنُونَ وَبِنِعْمَةِ الله يَكْفُرُونَ ) * عنكبوت : 67 عادت عرب قتل و غارت و دزدى بود ولى اهل مكَّه باحترام كعبه از اين گرفتاريها در امان بودند . غارتگران اطراف حرم را غارت ميكردند ولى بحرم جسارت روا نداشتند ، آيهء شريفه در مقام تذكَّر اين موهبت ميگويد :\r\nآيا ندانستند كه ما حرم را محلّ امن قرار داديم و مردم از اطراف اهل مكَّه بوسيلهء غارتگران ربوده ميشوند با اينحال آيا اينها به باطل و بتان ايمان آورده و بنعمت خدا كفر ميورزند ؟ ! * ( إِلَّا مَنْ خَطِفَ الْخَطْفَةَ فَأَتْبَعَه شِهابٌ ثاقِبٌ صافات : 10 « خطفة » مصدر است بمعنى ربودن يعنى مگر آنكس كه بربايد ربودن معهود پس شهاب نافذى از پى او شود . بيضاوى ميگويد : چون مراد از خطفه استراق سمع از ملائكه است لذا با الف و لام آمده است .\r\nبهتر است بگوئيم تاء « خطفة » براى قلَّت و الف و لام آن براى عهد است يعنى بربايد ربودن مختصر از ملاء اعلى را . . .\r\n\r\n\r\n\r\nخطو :\r\nخطوه ( بضمّ اوّل ) فاصلهء ميان دو پا در راه رفتن است .\r\nو بفتح اوّل يك دفعه گام برداشتن است ( مجمع - مفردات - قاموس ) و جمع آن در اوّلى خطوات ( بضمّ اوّل و دوّم ) و در دوّمى بفتح اوّل بر وزن ضربات است ( قاموس ) .\r\n* ( يا أَيُّهَا النَّاسُ كُلُوا مِمَّا فِي الأَرْضِ حَلالًا طَيِّباً وَلا تَتَّبِعُوا خُطُواتِ ) *\r\n","description":"","footnote":"","page_name":" 264 ","page_number":266},
  {"content":"\r\n* ( الشَّيْطانِ إِنَّه لَكُمْ عَدُوٌّ مُبِينٌ ) * بقره :\r\n168 تابع شدن به خطوات شيطان پيروى از او و پا گذاشتن در جاى پاى او است و بالاخره مراد ، تبعيت از وساوس و دغدغه هاى او مىباشد .\r\nدر مجمع از امام باقر و صادق عليهما السلام مروى است كه از جملهء خطوات شيطان قسم بطلاق ، نذر در معاصى ، و هر سوگند به غير خداست .\r\nتبعيّت واقعى در راه رفتن آنست كه تابع پاى خويش را در جاى پاى متبوع بگذارد و مانند او راه رود ، هر كه در زندگى تابع وساوس شيطان باشد پا در جاى پاى او گذاشته و در هر دو جهان بدبخت خواهد شد .\r\nاين كلمه به صورت جمع در پنج محل از قرآن مجيد آمده است :\r\nبقرهء : 168 و 208 - انعام : 142 نور : 21 و منظور آنست كه آدمى در مسير زندگى تابع هوى و تسويلات شيطانى نشده و از راه و منطق صحيح كه بوسيلهء پيغمبران پاك عرضه شده پيروى نمايد .\r\n\r\n\r\n\r\nخفت :\r\n( مثل فلس ) آهسته سخن گفتن خفوت بضمّ اوّل بمعنى ساكت و آرام شدن است در مصباح گفته « خفت الرجل بصوته » يعنى صدايش را بلند نكرد و « خافت بقرائته مخافة » قرائت را با آواز بلند نخواند . * ( وَلا تَجْهَرْ بِصَلاتِكَ وَلا تُخافِتْ بِها وَابْتَغِ بَيْنَ ذلِكَ سَبِيلًا . . . ) * اسراء : 110 نمازت را با صداى بلند و با صداى بسيار آهسته مخوان و ميان اين دو راهى برگزين .\r\nتفصيل اين آيه در « جهر » گذشت به نظر ما مراد از * ( « لا تَجْهَرْ » ) * فرياد و مراد از * ( « تُخافِتْ » ) * بسيار آهسته است كه خود نماز خوان نيز نشنود .\r\n* ( يَتَخافَتُونَ بَيْنَهُمْ إِنْ لَبِثْتُمْ إِلَّا عَشْراً طه : 103 ميان خويش آهسته سخن گويند كه توقف نكرديد مگر ده روز . * ( فَانْطَلَقُوا وَهُمْ يَتَخافَتُونَ أَنْ لا يَدْخُلَنَّهَا الْيَوْمَ عَلَيْكُمْ مِسْكِينٌ ) * قلم : 23 به راه افتادند در حالى كه به آرامى ميگفتند : امروز فقيرى در آن باغ پيش شما نيايد .\r\n","description":"","footnote":"","page_name":" 265 ","page_number":267},
  {"content":"\r\n\r\n\r\n\r\nخفض :\r\nفرو آوردن . راغب ميگويد : خفض ضدّ رفع است و نيز بمعنى راحتى و سير آرام مىباشد .\r\n* ( وَاخْفِضْ لَهُما جَناحَ الذُّلِّ مِنَ الرَّحْمَةِ . . . ) * اسراء : 24 براى آن دو بال تواضع را فرود آور . راجع به اين آيه در « جناح » مفصلا صحبت شد .\r\n* ( وَاخْفِضْ جَناحَكَ لِلْمُؤْمِنِينَ ) * حجر : 88 مراد از خفض جناح تواضع و فروتنى و مهربانى با مؤمنان است كه آنحضرت بدان مأمور بود .\r\n* ( خافِضَةٌ رافِعَةٌ واقعه : 3 اين آيه در وصف قيامت است يعنى فرود آورنده و بالا برنده است .\r\nبه نظر ابن عباس مراد آنست كه قيامت مردمى را فرود ميآورد و مردمى را بالا ميبرد . و از حسن مفسّر نقل است كه : قومى را به آتش فرو برد و ديگران را به بهشت بالا كند . طبرسى ميگويد جامع اين دو قول آنست كه : قيامت مردمى را كه در دنيا عزيز و بلند مرتبه بودند پائين ميبرد و با بردن به آتش ذليل ميگرداند و مردم ديگر را كه در دنيا ذليل بودند با ورود به بهشت عزيز و بلند مرتبه مىنمايد .\r\nمىشود گفت كه مراد آنست قيامت زير و رو كننده است زيرا ما بعد آن آيه چنين است * ( إِذا رُجَّتِ الأَرْضُ رَجًّا وَبُسَّتِ الْجِبالُ بَسًّا فَكانَتْ هَباءً مُنْبَثًّا ) * و آن چنان كه مىبينيد از در هم ريختن و زير و رو شدن حكايت دارد .\r\n\r\n\r\n\r\nخفف :\r\nخفّ ( بر وزن فلس ) و خفّت ( بكسر اوّل و فتح آن ) بمعنى سبكى است ( اقرب ) راغب ميگويد : خفيف در مقابل ثقيل است . تخفيف بمعنى سبك كردن است « خفّفه تخفيفا : ضدّ ثقّله » مثل * ( . . . ذلِكَ تَخْفِيفٌ مِنْ رَبِّكُمْ وَرَحْمَةٌ . . . ) * بقره : 178 آن تخفيف و مرحمتى از پروردگار شماست . و مثل * ( فَلا يُخَفَّفُ عَنْهُمُ الْعَذابُ ) * بقره : 86 .\r\nخفاف در آيهء * ( انْفِرُوا خِفافاً وَثِقالًا وَجاهِدُوا بِأَمْوالِكُمْ وَأَنْفُسِكُمْ ) *\r\n","description":"","footnote":"","page_name":" 266 ","page_number":268},
  {"content":"\r\n* ( فِي سَبِيلِ الله ) * توبه : 41 جمع خفيف چنان كه ثقال جمع ثقيل است يعنى سبكباران و سنگينباران بجنگ بيرون رويد و در راه خدا با اموال و جانها جهاد كنيد . مراد از ثقيل بودن چنان كه گفته‌اند ، وجود موانع از بيرون رفتن است امثال اولاد ، نبودن زاد و راحله ، كثرت مشغله و غيره و مراد از سبك بودن عدم وجود موانع است .\r\nاستخفاف طلب سبكى است * ( فَاسْتَخَفَّ قَوْمَه فَأَطاعُوه . . . ) * زخرف : 54 معنى تحت اللفظى آنست كه از قوم خويش طلب سبكى كرد كه بر وى اطاعت كنند و با در نظر گرفتن آيات ما قبل كه فرعون بمردم گفت : آيا حكومت مصر از من نيست ؟ آيا اين نهرها در زير درختان كاخ من جارى نيست ؟\r\nروشن مىشود كه منظور آنست : قوم خويش را بر سبكبارى در طاعت وادار كرد پس از وى اطاعت نمودند .\r\n* ( تَسْتَخِفُّونَها يَوْمَ ظَعْنِكُمْ وَيَوْمَ إِقامَتِكُمْ . . . ) * نحل : 80 آنها را سبك مىشماريد در روز كوچ و در روز اقامت . * ( وَلا يَسْتَخِفَّنَّكَ الَّذِينَ لا يُوقِنُونَ ) * روم : 60 آنان كه ايمان ندارند تو را به سبكسرى وا ندارند استخفاف در آيهء اوّل و سوّم در مقام ذم به كار رفته است كه عبارت از سبكسرى و عدم تصميم و بى ارادگى است .\r\n* ( وَمَنْ خَفَّتْ مَوازِينُه فَأُولئِكَ الَّذِينَ خَسِرُوا أَنْفُسَهُمْ . . . اعراف : 9 جملهء * ( خَفَّتْ مَوازِينُه ) * در سورهء مؤمنون 103 و قارعه 8 نيز آمده است و مراد از آن سبك بودن ميزانهاست ، در « وزن » خواهد آمد كه ظاهرا وزن فقط براى اعمال نيك است و سيئات توزين ندارند بلكه سبب سبكى حسناتاند .\r\n\r\n\r\n\r\nخفى :\r\nخفاء : پنهانى . نهانى .\r\n* ( إِنَّ الله لا يَخْفى عَلَيْه شَيْءٌ فِي الأَرْضِ وَلا فِي السَّماءِ ) * آل عمران : 5 چيزى در آسمان و زمين بر خدا نهان و پوشيده نمىماند .\r\nنا گفته نماند : فعل اين مادّه\r\n","description":"","footnote":"","page_name":" 267 ","page_number":269},
  {"content":"\r\nاز باب ضرب يضرب متعدى و بمعنى ظاهر كردن و پنهان نمودن هر دو آمده و آن از اضداد است چنان كه در اقرب الموارد تصريح كرده و از باب علم يعلم لازم و بمعنى پنهانى به كار رفته است . ولى ثلاثىهاى آن در قرآن همه از باب علم يعلم و به معناى پنهان و پوشيدگى آمده است .\r\nاخفاء : پنهان كردن مقابل اعلان و ابداء است مثل * ( وَأَنَا أَعْلَمُ بِما أَخْفَيْتُمْ وَما أَعْلَنْتُمْ ) * ممتحنه :\r\n1 و نحو * ( إِنْ تُبْدُوا ما فِي أَنْفُسِكُمْ أَوْ تُخْفُوه يُحاسِبْكُمْ بِه الله . . . ) * بقره :\r\n284 .\r\nدر اقرب الموارد اخفاء را بمعنى ازالهء خفاء گرفته و گويد :\r\nمعنى آيهء * ( إِنَّ السَّاعَةَ آتِيَةٌ أَكادُ أُخْفِيها . . . ) * طه : 15 آنست كه نزديك است پردهء آن را زايل كنم و آن را آشكار نمايم اين قول در مجمع از ابو عبيده نيز نقل شده است .\r\nولى قاموس و نهايه و مفردات اخفاء را بمعنى پنهان داشتن گفته‌اند و تمام موارد استعمال آن در قرآن مجيد از باب افعال بمعنى پنهان كردن آمده است بعيد به نظر ميرسد كه آيهء فوق بر خلاف آيات ديگر بمعنى اظهار باشد . گر چه در مجمع البيان اخفاء را بمعنى اظهار و پوشيدن هر دو گفته است .\r\nاستخفاء : طلب پنهان كردن است ( مفردات ) * ( يَسْتَخْفُونَ مِنَ النَّاسِ وَلا يَسْتَخْفُونَ مِنَ الله وَهُوَ مَعَهُمْ . . . ) * نساء : 108 يعنى ميخواهند خود را از مردم مخفى كنند ولى نميخواهند از خدا پنهان دارند حال آنكه خدا با آنهاست .\r\n* ( أَلا إِنَّهُمْ يَثْنُونَ صُدُورَهُمْ لِيَسْتَخْفُوا مِنْه . . . ) * هود : 5 بدان آنها سينه هايشان را بر ميگردانند تا خود را از شنيدن قرآن مخفى بدارند توضيح اين آيه در « ثنى » گذشت * ( سَواءٌ مِنْكُمْ مَنْ ) * . . . * ( هُوَ مُسْتَخْفٍ بِاللَّيْلِ وَسارِبٌ بِالنَّهارِ ) * رعد : 10 يعنى آنكه در شب خود را پنهان مىكند يا در روز آشكارا راه رونده است .\r\n","description":"","footnote":"","page_name":" 268 ","page_number":270},
  {"content":"\r\nخافيه : بمعنى پوشيده و شىء پنهان است ( اقرب ) * ( يَوْمَئِذٍ تُعْرَضُونَ لا تَخْفى مِنْكُمْ خافِيَةٌ ) * حاقّه : 18 آن روز آشكار ميشويد و هيچ نهانى كه از شماست ، پنهان نميماند .\r\nو آن در آيهء شريفه بمعنى اسم فاعل است .\r\nخفيه : بضمّ اوّل مصدر است بمعنى پنهانى . * ( ادْعُوا رَبَّكُمْ تَضَرُّعاً وَخُفْيَةً إِنَّه لا يُحِبُّ الْمُعْتَدِينَ ) * اعراف : 55 يعنى پروردگار خود را بخوانيد با تضرّع و پنهانى . در الميزان احتمال داده كه مراد از تضرّع ، آشكارا و از خفيه پنهانى باشد و چون آشكارا بودن مناسب عبوديت نيست لذا بجاى آن ، تضرع آمده است .\r\nنا گفته نماند خواندن خدا آشكارا و با صدا اشكال ندارد چنان كه از روايات و اعمال اولياء عليهم السلام مشهود است ، فقط با صداى بلند و فرياد منهىّ است چنان كه مضمون آيهء * ( وَاذْكُرْ رَبَّكَ فِي نَفْسِكَ تَضَرُّعاً وَخِيفَةً وَدُونَ الْجَهْرِ مِنَ الْقَوْلِ بِالْغُدُوِّ وَالآصالِ ) * اعراف : 205 است و در « جهر » گذشت كه مراد از آن به نظر نگارنده فرياد است .\r\nاخْفى * ( وَإِنْ تَجْهَرْ بِالْقَوْلِ فَإِنَّه يَعْلَمُ السِّرَّ وَأَخْفى ) * طه : 7 اگر سخن آشكار گوئى او نهان و نهانتر را ميداند .\r\nجهر بقول آنست كه ما فى الضمير را آشكار كنى و سرّ همان حديث مكتوم در نفس است و اخفى اسم تفضيل است و مخفىتر از سرّ بعقيدهء الميزان آنست كه بر خود انسان نيز مخفى باشد يعنى خدا ، سخن آشكار و سرّ نهان و سرّيكه حتى بر خود شخص پوشيده است ميداند . در مجمع از صادقين عليهما السلام نقل شده : سرّ آنست كه در دل پنهان كرده‌اى و اخفى آنست كه بخاطرت رسيده سپس فراموش كرده‌اى .\r\nقول الميزان نزديك به اين سخن است .\r\nو در اين خصوص اقوال ديگرى نيز هست كه چندان مفيد نيستند .\r\n","description":"","footnote":"","page_name":" 269 ","page_number":271},
  {"content":"\r\n\r\n\r\n\r\nخلد :\r\n( بضمّ اوّل ) هميشه بودن . مكث طويل . همچنين است خلود . راغب گويد : خود آنست كه شىء از عروض فساد بدور بوده و در يك حالت باقى ماند و نيز هر آنچه تغيير و فساد دير عارضش شود عرب آن را با خلود توصيف مىكند و بسنگهائى كه ديك را روى آن ميگذارند خوالد گويند نه براى هميشه بودن بلكه براى مكث طويل و زياد پايدار بودن . معنى دوّم را اقرب الموارد عينا از كليّات ابو البقا نقل كرده است و نيز گفته به آنكه با كثرت سنّ جوان مانده گويند : « خلد خلودا » .\r\nطبرسى ذيل آيهء 25 بقره فرموده :\r\n« الخلود هو الدوام . . . » در قاموس گفته : خلد و خلود بمعنى دوام و بقا است و نيز در بارهء جوان ماندن و سنگهاى ديك كه گفته شد خلود را نقل كرده است . اقرب الموارد نيز قدم بقدم در پى قاموس است .\r\nكشّاف ذيل آيهء 25 بقره گفته :\r\n« الخلد : الثبات الدائم و البقاء اللازم الذى لا ينقطع » در جوامع الجامع عين عبارت كشّاف را آورده است .\r\nوجود استثنا در آيات * ( خالِدِينَ فِيها ) * . . . * ( إِلَّا ما شاءَ رَبُّكَ ) * هود :\r\n107 و 108 * ( خالِدِينَ فِيها إِلَّا ما شاءَ الله ) * انعام : 128 نشان ميدهد كه خلود بمعنى دوام و هميشگى است و گرنه استثنا جا نداشت .\r\nولى در آيات * ( خالِدِينَ فِيها أَبَداً ) * نساء : 57 و 123 و 169 مائده : 119 در صورتى مفيد هميشگى است كه « ابدا » صرفا براى تأكيد باشد چنان كه بقرينهء آيات ديگر تأكيد است نه تأسيس . در آيهء * ( وَما جَعَلْنا لِبَشَرٍ مِنْ قَبْلِكَ الْخُلْدَ أَ فَإِنْ مِتَّ فَهُمُ الْخالِدُونَ ) * انبياء : 34 به نظر ميايد مراد از خلد عمر دنيا باشد نه هميشگى .\r\nخلود : فقط يك بار در قرآن آمده * ( ادْخُلُوها بِسَلامٍ ذلِكَ يَوْمُ الْخُلُودِ ) * ق : 34 .\r\nولى خلد بضمّ اوّل شش بار به كار رفته است * ( ذُوقُوا عَذابَ ) *\r\n","description":"","footnote":"","page_name":" 270 ","page_number":272},
  {"content":"\r\n* ( الْخُلْدِ ) * يونس : 52 ايضا * ( شَجَرَةِ الْخُلْدِ ) * طه : 120 * ( جَنَّةُ الْخُلْدِ ) * فرقان : 15 - * ( دارُ الْخُلْدِ ) * فصلت : 28 و نظير آنها .\r\n« خلد اليه و اخلد اليه » بمعنى ميل و ركون است * ( وَلَوْ شِئْنا لَرَفَعْناه بِها وَلكِنَّه أَخْلَدَ إِلَى الأَرْضِ وَاتَّبَعَ هَواه ) * اعراف : 176 مجمع آن را چسبيدن به زمين فرموده يعنى : اگر ميخواستيم او را بوسيلهء آن آيات و الا ميكرديم ليكن او به زمين چسبيد و به دنيا ميل كرد و از هواى نفس پيروى نمود .\r\n* ( وَمَنْ يَقْتُلْ مُؤْمِناً مُتَعَمِّداً فَجَزاؤُه جَهَنَّمُ خالِداً فِيها وَغَضِبَ الله عَلَيْه وَلَعَنَه وَأَعَدَّ لَه عَذاباً عَظِيماً ) * نساء : 93 ظهور آيه در آنست كه قاتل مؤمن مخلَّد در آتش است و لو داراى ايمان باشد آيا واقعا كسى كه مؤمنى را از روى عمد بكشد و خودش مؤمن و معتقد به خدا باشد در عذاب مخلَّد خواهد بود يا بالاخره پس از معذّب شدن نجات خواهد يافت ؟ .\r\nدر الميزان ميگويد : خداوند در خصوص قاتل عمدى مؤمن تغليظ فرموده و به آتش جاويدان تهديد كرده است ولى دانستى كه آيهء * ( إِنَّ الله لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ ) * نساء : 48 و آيهء * ( إِنَّ الله يَغْفِرُ الذُّنُوبَ جَمِيعاً ) * زمر : 53 صلاحيت دارند كه قيد اين آيه واقع شوند . اين آيه وعدهء آتش ابدى داده ولى در حتميّت صريح نيست و ممكن است بوسيلهء توبه و يا شفاعت بخشوده شود .\r\nدر مجمع در اين باره بتفصيل سخن گفته و از جمله نقل كرده كه آيهء * ( إِنَّ الله لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ ) * بعد از آيهء ما نحن فيه نازل شده . ( يعنى آن براى آيهء * ( وَمَنْ يَقْتُلْ . . . ) * قيد است .\r\nو از ابو مجدز نقل مىكند كه شرطى در ذيل آيه منظور كرده يعنى جزاى قاتل مؤمن آتش ابدى است اگر خداوند مجازات كند . اين قول\r\n","description":"","footnote":"","page_name":" 271 ","page_number":273},
  {"content":"\r\nاز ابو صالح نيز نقل شده و عيّاشى آن را از امام صادق عليه السّلام روايت كرده است و نيز مرفوعا از حضرت رسول صلَّى اللَّه عليه و آله نقل نموده كه فرموده : آن جزاى اوست اگر مجازات كند .\r\nنا گفته نماند قاتل اگر توبه كند و كفّاره دهد و آن دو ماه روزه و آزاد كردن يك بنده و اطعام شصت فقير ( كفّارهء جمع ) است و خود را در اختيار اولياء مقتول قرار بدهد كه اگر خواستند بكشند و اگر خواستند عفو كنند در اين صورت گناه او قابل غفران است و اگر بدون توبه از دنيا رفت عذابش همان است كه آيه بيان كرده ولى احتمال غفران خدا را نميتوان انكار كرد و شرطيكه در بالا نقل شد بقوّت خود باقى است و الله العالم . و از آيهء 275 بقره كه در بارهء اكل ربا وعدهء عذاب ابد داده شده ، روشن مىشود كه اكل ربا بدان صورت توأم با كفر است و اگر توأم با كفر نباشد مثل آيهء فوق مىباشد .\r\nقابل دقّت\r\nآيات زير در بارهء خلود اهل بهشت و آتش كاملا جاى دقّت و تدبّر است ما اوّل آيات را نقل سپس آنها را بررسى ميكنيم .\r\n1 - * ( يَوْمَ يَأْتِ لا تَكَلَّمُ نَفْسٌ إِلَّا بِإِذْنِه فَمِنْهُمْ شَقِيٌّ وَسَعِيدٌ فَأَمَّا الَّذِينَ شَقُوا فَفِي النَّارِ لَهُمْ فِيها زَفِيرٌ وَشَهِيقٌ . خالِدِينَ فِيها ما دامَتِ السَّماواتُ وَالأَرْضُ إِلَّا ما شاءَ رَبُّكَ إِنَّ رَبَّكَ فَعَّالٌ لِما يُرِيدُ ) * هود :\r\n105 - 107 .\r\n2 - * ( وَأَمَّا الَّذِينَ سُعِدُوا فَفِي الْجَنَّةِ خالِدِينَ فِيها ما دامَتِ السَّماواتُ وَالأَرْضُ إِلَّا ما شاءَ رَبُّكَ عَطاءً غَيْرَ مَجْذُوذٍ ) * هود : 108 .\r\n3 - * ( قالَ النَّارُ مَثْواكُمْ خالِدِينَ فِيها إِلَّا ما شاءَ الله إِنَّ رَبَّكَ حَكِيمٌ عَلِيمٌ ) * انعام : 128 .\r\n4 - * ( إِنَّ جَهَنَّمَ كانَتْ مِرْصاداً لِلطَّاغِينَ مَآباً لابِثِينَ فِيها أَحْقاباً ) * نباء : 21 - 23 .\r\nآيهء اوّل در خلود اهل آتش\r\n","description":"","footnote":"","page_name":" 272 ","page_number":274},
  {"content":"\r\nصريح است ولى * ( « إِلَّا ما شاءَ رَبُّكَ » ) * آن را از قوّت مياندازد يعنى آنها در آتش مخلَّداند مگر در وقتى كه خدا بيرون شدن را بخواهد و جملهء * ( إِنَّ رَبَّكَ فَعَّالٌ لِما يُرِيدُ ) * به نظر ميآيد كه اين استثناء واقع شدنى است ( و اللَّه العالم ) بر خلاف ذيل آيهء دوّم كه پس از استثناء فرموده : * ( عَطاءً غَيْرَ مَجْذُوذٍ ) * يعنى بهشت آنها عطائى غير قابل قطع است ، اين مىرساند كه استثناء در آيهء دوّم فقط براى اين است كه خدا مسلوب القدرهء نيست و اهل بهشت گر چه مخلَّد اند امّا خدا در هر حال قادر است كه بيرونشان كند . ولى ذيل آيهء اوّل چنان كه گفته شد غير از اين است .\r\nآيهء سوّم مطلق و شامل همهء اهل آتش است ولى پس از وعدهء خلود ميگويد : * ( إِلَّا ما شاءَ الله إِنَّ رَبَّكَ حَكِيمٌ عَلِيمٌ ) * يعنى در آتش مخلَّداند آنوقت خطاب را متوجه حضرت رسول ( ص ) كرده فرمايد : مگر وقتى كه خدا بخواهد خارج شوند و آمدن دو اسم حكيم و عليم كه حكايت از حكمت و دانائى خدا دارند مىرساند كه استثناء واقع شدنى است و اللَّه العالم .\r\nآيهء چهارم گر چه در بارهء مطلق طاغيان است ولى آيات ذيل نشان ميدهد كه مراد از « الطاغين » كفّار و مكذّبين آيات حق و معاداند كه در بيان علَّت آن فرموده :\r\n* ( إِنَّهُمْ كانُوا لا يَرْجُونَ حِساباً وَكَذَّبُوا بِآياتِنا كِذَّاباً ) * .\r\nو « احقاب » چنان كه در « حقب » گذشت بمعنى مدّتهاى زياد و زمانهاى مفصّل است نتيجه اين مىشود كه مكذّبين معاد مدّتهاى زياد و سالهاى متمادى در آتش خواهند بود نه هميشه و اللَّه اعلم .\r\nنا گفته نماند : اگر مراد از آيهء چهارم و از استثناها آن باشد كه گفته شد در اين صورت آياتيكه در بارهء خلود اهل عذاباند همه با اين آيات مقيّد ميشوند و در بارهء آنها بايد گفت : اهل آتش مخلَّداند مگر آنكه خدا بخواهد .\r\n","description":"","footnote":"","page_name":" 273 ","page_number":275},
  {"content":"\r\nدر بارهء اين استثناها وجوه متعدّدى گفته‌اند كه قويتر از همه دو وجه است .\r\nاوّل آنكه : اين استثناها صرفا براى اثبات قدرت خداست يعنى اهل بهشت و آتش هر دو مخلَّداند ولى اين خلود طورى نيست كه خدا در مقابل آن مسلوب القدرة باشد خدا هر وقت خواست خارجشان مىكند امّا نخواهد كرد .\r\nولى چنان كه گفتيم جملهء * ( إِنَّ رَبَّكَ حَكِيمٌ عَلِيمٌ ) * - . . . * ( إِنَّ رَبَّكَ فَعَّالٌ لِما يُرِيدُ ) * مانع از اين حمل است و لا اقلّ آن را مخدوش مىكند ولى جملهء * ( عَطاءً غَيْرَ مَجْذُوذٍ ) * نشان ميدهد كه استثناء در آيهء دوّم براى اثبات قدرت است و صريح آن ميگويد كه اين عطا قطع شدنى نيست .\r\nدوّم آنكه : آيهء اوّل ( و قهرا آيهء سوّم ) در بارهء بعضى از اهل آتش است كه پس از مدّتى از آتش آزاد خواهند شد و استثنا در جاى خود واقع است در تفسير برهان در حدود 11 روايت نقل كرده كه آيه در بارهء آنهائى است كه پس از مدتى خلاص خواهند شد . از جمله امام صادق عليه السّلام بحمران فرمود : « هذه فى الذين يخرجون من النار » و عمر بن ابان گويد : از عبد صالح ( ظاهرا امام كاظم عليه السّلام ) شنيدم در بارهء اهل آتش ميفرمود « يدخلون النار بذنوبهم و يخرجون بعفو اللَّه » اين روايت تا حدّى از اوّلى اعمّ است .\r\nابن كثير در تفسير خويش گويد :\r\nمفسّران در بارهء استثنا آيهء اوّل اقوال زيادى دارند آنگاه قول ابن عباس و حسن را نقل مىكند كه گفته‌اند : استثنا در بارهء گناهكاران اهل توحيد است كه در اثر شفاعت و رحمت خدا از آتش خارج ميشوند و حتّى كسى كه فقط در روزى از روزگار لا إله الَّا اللَّه گفته در آتش نمىماند هر چند اصلا عمل خوبى انجام نداده است در اين باره روايت صحيح و مستفيض از حضرت رسول صلَّى اللَّه عليه و آله نقل شده است .\r\nنا گفته نماند : زمخشرى اين\r\n","description":"","footnote":"","page_name":" 274 ","page_number":276},
  {"content":"\r\nاندازه را هم قبول نميكند بلكه عقيده دارد حتى مرتكبين كبائر از اهل توحيد نيز مخلَّد در ناراند .\r\nدر تفسير المنار ذيل آيهء اوّل تفصيلا سخن گفته و اقوال و توجيهات بسيارى نقل كرده است از جمله گفته : در حديث مرفوعى از جابر نقل شده كه رسول خدا صلَّى اللَّه عليه و آله آيهء اوّل را قرائت كرد تا رسيد به * ( إِلَّا ما شاءَ رَبُّكَ ) * فرمود اگر خدا بخواهد كسانى از اشقيا را از آتش خارج كرده داخل بهشت كند ، مىكند .\r\nاز ابو سعيد خدرى و يا از كس ديگرى نقل كرده كه گفته : آيهء * ( إِلَّا ما شاءَ رَبُّكَ إِنَّ رَبَّكَ فَعَّالٌ لِما يُرِيدُ ) * بر تمام آيات خلود حاكم است هر جا كه كلمهء « خالدين » بيايد اين استثنا در آنجا ملحوظ است .\r\nآنگاه ميگويد : اين عقوبت به اختيار خدا واقع مىشود و بسته بخواست اوست ، اگر بخواهد همهء عذاب يا مقدارى از آن را بر دارد بر ميدارد كه ارادهء او در هر چيز نافذ است . ولى آيا ميخواهد يا نه اين چيزى است كه فقط خدا ميداند و آنچه در روايات آمده قول ما را تأييد مىكند كه امر موكول بخداست .\r\nدر ص 83 ج 8 گويد : اشقيا در تبديل فطرت توحيد مستمرّ شدند تا فطرت آنها تغيير يافت و چون آيات خدا مؤثّر نشد ، در تطهير فطرت محتاج عقوباتى بالاتر از عقوبات دنيا شدند . آن خبث و نجاست فقط با آتش آخرت قابل زوال است و چون موجب عذاب كه همان نجاست ذات باشد با سوختن و عذاب از بين رفت ، عذاب از بين ميرود و مقتضاى رحمت بلا معارض ميماند . تمام شد .\r\nنگارنده گويد : مرادش از اين تقريب عدم خلود كفّار در آتش است .\r\nدر الميزان ذيل آيهء سوّم فرموده : استثنا براى اثبات قدرت خداست و ميتواند آنها را خارج\r\n","description":"","footnote":"","page_name":" 275 ","page_number":277},
  {"content":"\r\nكند هر چند خارج نخواهد كرد و در ذيل آيهء اوّل فرموده : آتشيان مانند بهشتيان مخلَّداند و به هيچ وجه از آن خارج نميشوند ولى اين ابديّت موجب مسلوب القدرة بودن خدا نيست .\r\nنگارنده گويد : ما حق داريم در بارهء آيات خداوند فكر و تدبّر كنيم و آنها را به يكديگر برگردانده و استنتاج نمائيم . در بارهء خلود اهل عذاب و اينكه استثناها فقط براى اثبات قدرت است و يا عملى خواهد شد حقيقت پيش خدا است و آنچه در علم خداست به آن تسليم هستيم .\r\nچند مسئله\r\nدر اينجا بايد سه مسئله را بررسى نمائيم .\r\n1 - خلود و جاودانى بودن يعنى چه و چطور متصوّر است موجودى هميشه در يك حال باشد و تغيير و فسادى در آن راه نيابد ؟ .\r\n2 - آيا خلود در آتش و بهشت تدريجا عادت مىشود و حالت اوّليه خود را از دست ميدهد يا نه ؟\r\nبعبارت ديگر آيا جهنّمىها در اثر گذشت زمان از احساس عذاب خلاص نميشوند ؟ آيا بهشتىها در اثر لذّت يكنواخت احساس حظَّ را از دست نميدهند ؟ .\r\n3 - آيا خلود در آتش براى كفّار ظلم نيست ؟ كسانى كه مثلا شصت سال كفر ورزيده و آيات خدا را تكذيب كرده و عمر خود را در كارهاى بد باتمام رسانده‌اند آيا عذاب ابدى در حق آنها رواست ؟\r\nدر بارهء مطلب اوّل بايد دانست : موجودات مادّى در اين دنيا از حيث كميّت ثابت و از حيث كيفيّت در تغيير و تبدّلاند . كميّت و وزن و اندازهء مادّه ثابت و بى كم و كاست است ولى از لحاظ كيفيّت ، اشياء جهان پيوسته در تغيير و تبدّل و فنا و فساد و زوالاند و هيچ وقت در وضعى و حالى ثابت و پايدار نمىمانند . از طرف ديگر در دنياى ما اصلى بنام اصل كهولت ( آنتروپى ) بر تمام موادّ و نيروها\r\n","description":"","footnote":"","page_name":" 276 ","page_number":278},
  {"content":"\r\nحكم فرماست ، هر موجودى كه به حالت خود رها شده و امدادى بدان نرسد بطور تدريج بسوى هموارى و پيرى و سكون ميرود ، علت فساد و مرگ در عالم همين است ، اگر اين اصل در جهان نبود اصل بقا و ثبات در عالم حكومت ميكرد و ما در اين زندگى مخلَّد ميشديم و از مرگ و فنا اثرى نبود .\r\nدر زندگى آخرت اصل كهولت از موادّ برداشته مىشود و برداشته شدن آن عبارت اخراى خلود و هميشگى است و بزرگترين مرز فارق ميان دنيا و آخرت وجود كهولت و عدم آنست ، آقاى مهندس بازرگان در كتاب ذرّهء بىانتها ص 85 ميگويد : جريانها و قوانينى كه در اين دنيا بر موادّ و انرژيها حكومت دارد تماما ناشى يا منطبق بر دو اصل ترموديناميك است 1 اصل بقاء و ثبات كميّتها - 2 آنتروپى يا كهولت يعنى اصل انحطاط كيفيّتها و ضعف و زوال ارزشها . . . با برداشتن آنتروپى ( پيرى و كهولت ) خصوصيّات و مشخّصات آخرت ظاهر مىشود و لازمهء همهء آنها لغو آنتروپى است بطوريكه كهولت و آنتروپى را ميتوان مرز و فارق دنيا و آخرت دانست .\r\nو خلاصه در آخرت با ارادهء نافذ و مؤثّر خدا ، اصل كهولت و پيرى از موجودات برداشته مىشود و هر چيز مخلَّد مىشود و كلمهء فنا و زوال و پيرى از قاموس موجودات حذف ميگردد . اين مطلب حتمى است گر چه تصوّر آن براى ما مشكل است .\r\nراجع بمطلب دوّم بايد دانست :\r\nبا برداشته شدن اصل كهولت از اشياء همه چيز هميشه تازه و جوان خواهد بود و گذشت ايّام ، سعادت را به عادت و سيرى و عذاب را براحتى تبديل نخواهد كرد .\r\nقرآن در اين باره چنين فرموده :\r\n* ( خالِدِينَ فِيها لا يُخَفَّفُ عَنْهُمُ الْعَذابُ وَلا هُمْ يُنْظَرُونَ ) * بقره : 162 و\r\n","description":"","footnote":"","page_name":" 277 ","page_number":279},
  {"content":"\r\nآل عمران : 88 وعدهء عدم تخفيف عذاب دلالت دارد بر اينكه شكنجه و عذاب آنها هميشه تازه و پيوسته ناراحت كننده است و نيز فرموده * ( إِنَّ الَّذِينَ كَفَرُوا بِآياتِنا سَوْفَ نُصْلِيهِمْ ناراً كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ . . . ) * نساء : 56 توضيح * ( نَضِجَتْ جُلُودُهُمْ ) * در « جلد » گذشت يعنى هر وقت پوستهاى آنها پخت و بىحسّ شد ، پوستهاى ديگرى را بر آنها عوض ميگيريم تا عذاب را بچشند . آيهء شريفه در اثبات مطلب كاملا روشن است .\r\nهمچنين است آيات * ( فَلا يُخَفَّفُ عَنْهُمُ الْعَذابُ وَلا هُمْ يُنْصَرُونَ ) * بقره : 86 * ( وَإِذا رَأَى الَّذِينَ ظَلَمُوا الْعَذابَ فَلا يُخَفَّفُ عَنْهُمْ وَلا هُمْ يُنْظَرُونَ ) * نحل : 85 * ( وَقالَ الَّذِينَ فِي النَّارِ لِخَزَنَةِ جَهَنَّمَ ادْعُوا رَبَّكُمْ يُخَفِّفْ عَنَّا يَوْماً مِنَ الْعَذابِ ) * غافر : 49 و روشنتر از اينها آيهء * ( وَالَّذِينَ كَفَرُوا لَهُمْ نارُ جَهَنَّمَ لا يُقْضى عَلَيْهِمْ فَيَمُوتُوا وَلا يُخَفَّفُ عَنْهُمْ مِنْ عَذابِها كَذلِكَ نَجْزِي كُلَّ كَفُورٍ ) * فاطر : 36 است . كه مرگ و راحتى و تخفيف را از اهل عذاب نفى مىكند .\r\nدر بارهء اهل بهشت آمده * ( خالِدِينَ فِيها لا يَبْغُونَ عَنْها حِوَلًا ) * كهف : 108 يعنى در بهشت هميشگى اند و انتقال از آن را طالب نيستند و از آن سير نميشوند . * ( لا يَسْمَعُونَ حَسِيسَها وَهُمْ فِي مَا اشْتَهَتْ أَنْفُسُهُمْ خالِدُونَ ) * انبياء : 102 صداى آتش را نمىشنوند و در آنچه نفسشان ميل دارد دائمىاند .\r\nگر چه درك اين حقيقت براى ما مشكل است ولى نميتوان اوضاع عالم آخرت را از اين جهان قياس گرفت . و قوانين هر دو را يكى دانست .\r\nو امّا راجع بمطلب سوّم :\r\nعذاب و شكنجه و گرفتارى آخرت صورت واقعى عصيان و مخالفت دنيا است و آن لازم و دائم است توضيح آنكه : اعمال خوب و بد آدمى ، اجزاء بدن اوست كه\r\n","description":"","footnote":"","page_name":" 278 ","page_number":280},
  {"content":"\r\nبه شكل نيرو از بدن وى بيرون ميريزد و همان نيروها بنا بر حقيقت بقاء اعمال در عالم باقى مىمانند و ذرّه‌اى از آنها كاسته نميشود . آن نيروها در آخرت به خود آدم بر ميگردند و اى بسا اعمال چشم در جاى چشم و اعمال دست در جاى دست و هكذا مىنشيند و به همان اعضا تبديل مىشود . و چشم و گوش و غيره كه از آنها تشكيل شده هميشه در عذاب يا در رحمت خواهد بود مثلا زبانى كه از ميليونها لا إله الَّا اللَّه تشكيل يافته هميشه راحت و هميشه گويا و هميشه شاد خواهد بود و زبانيكه از غيبت و بهتان و دشنام و غيره فراهم آمده هميشه در عذاب خواهد بود . همانطور كه شورى از نمك ، ترى از آب ، چربى از روغن جدا شدنى نيست اين گونه اعضاء نيز كه از اعمال نيك و بد بوجود آمده‌اند چون ذات و اصل خميرهء آنها همان رحمت يا عذاب است همواره در عذاب و يا در رحمت خواهند بود قرآن مجيد فرموده * ( لا تَعْتَذِرُوا الْيَوْمَ إِنَّما تُجْزَوْنَ ما كُنْتُمْ تَعْمَلُونَ ) * تحريم : 7 امروز عذر مياريد فقط آنچه را كه ميكرديد سزا داده ميشويد ، يعنى اينها عين همان اعمال است كه بخودتان باز گشته است . آيات قرآن در بيان اين حقيقت يكى دو تا نيست بلكه آيات زيادى در اين زمينه آمده است .\r\nآقاى محمد امين رضوى سلدوزى در كتاب تجسم عمل يا تبدّل نيرو بماده ص 42 ذيل عنوان انسانى كه از لذت و يا از رنج ساخته مىشود اين مطلب را بطور واضح شرح داده است . كسانى را كه در اين زمينه خواهان تحقيق و توضيح بيشتراند مطالعهء همان كتاب را توصيه ميكنم كه در اين باره كتابى كم نظير و يا بىنظير است .\r\nدر عين حال بايد آيات چهارگانهء گذشته و توضيحاتى را كه داده شد از نظر دور نداشت و حقيقت كار را به خدا موكول كرد .\r\n\r\n\r\n\r\nخلص :\r\nخلوص بمعنى صاف\r\n","description":"","footnote":"","page_name":" 279 ","page_number":281},
  {"content":"\r\nشدن و بىخلط شدن است . طبرسى ذيل آيهء 94 بقره ميگويد : اصل خلوص آنست كه شىء از هر آلودگى صاف باشد راغب ميگويد : خالص مثل صاف است با اين فرق كه خالص آنست كه آميختگى آن از بين رفته باشد ولى صاف گاهى به آن گويند كه اصلا آميختگى ندارد .\r\n* ( فَلَمَّا اسْتَيْأَسُوا مِنْه خَلَصُوا نَجِيًّا ) * يوسف : 80 يعنى چون از ديگران خالص شدند و فقط خودشان ماندند كه برادر بودند و از اهل مصر جدا شدند . معنى آيه چنين مىشود :\r\nچون برادران يوسف از يوسف كه برادرشان را رها كند مأيوس شدند از مردم كنار گشتند در حالى كه ميان خود بنجوى و گفتگو مشغول بودند .\r\n* ( نُسْقِيكُمْ مِمَّا فِي بُطُونِه مِنْ بَيْنِ فَرْثٍ وَدَمٍ لَبَناً خالِصاً ) * نحل : 66 مىنوشانيم بشما از آنچه در شكم حيوانات هست از ميان گياه خورده شده و خون ، شير خالص را كه به خون و گياه آميخته است .\r\nنا گفته نماند سرگين را تا وقتى كه در شكمبه است ، فرث گويند لذا بهتر است آن را گياه جويده ترجمه كنيم .\r\n* ( أَلا لِلَّه الدِّينُ الْخالِصُ . . . ) * زمر : 3 بدان دين خالص و پاك شده از شرك براى خداست و خداوند فقط عبادت خالص را مىپذيرد نه عبادت توأم با شرك و نه عبادت غير خدا را ( الميزان ) * ( إِنَّا أَخْلَصْناهُمْ بِخالِصَةٍ ذِكْرَى الدَّارِ ص : 46 در الميزان ميگويد : « خالصة » صفت موصوف محذوفى است و « باء » براى سببيّت است يعنى : ما آنها را خالص كرديم بسبب خصلت خالصى كه تذكَّر و ياد آورى دار آخرت باشد .\r\nاخلاص دين براى خدا ، آنست كه دين را از شرك بت پرستان و تثليث نصارى و تشبيه يهود و مطلق غير خدا ، خالص و پاك و صاف كنيم . صيغه هاى ماضى و اسم فاعل آن همه راجع به اين معنى است .\r\n","description":"","footnote":"","page_name":" 280 ","page_number":282},
  {"content":"\r\nمثل * ( وَأَخْلَصُوا دِينَهُمْ لِلَّه . . . ) * نساء : 146 * ( فَاعْبُدِ الله مُخْلِصاً لَه الدِّينَ ) * زمر : 2 * ( وَنَحْنُ لَه مُخْلِصُونَ ) * بقره : 139 * ( وَادْعُوه مُخْلِصِينَ لَه الدِّينَ ) * اعراف : 29 و مخلص چهار بار ، مخلصون يك بار ، مخلصين هفت بار در قرآن مجيد آمده و همه در بارهء اخلاص ديناند .\r\nامّا مخلص و مخلصين بصيغهء اسم مفعول بمعنى آنست كه خدا او را براى خود خالص كرده است و غير خدا را در آن نصيبى نيست چنان كه شيطان در بارهء آنها ميگويد :\r\nكه باغواء آنها راهى ندارم مثل * ( وَلأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ ) * حجر : 39 - 40 مخلصين هشت بار در قرآن مجيد تكرار شده است * ( وَاذْكُرْ فِي الْكِتابِ مُوسى إِنَّه كانَ مُخْلَصاً وَكانَ رَسُولًا نَبِيًّا ) * مريم : 51 موسى را در كتاب ياد كن كه او بندهء خالص شده بود و غير خدا را در او راهى نبود و پيامبر فرستاده بود . همچنين است * ( إِنَّه مِنْ عِبادِنَا الْمُخْلَصِينَ ) * يوسف : 24 و غيره . مخلصين ابتدا با پيامبران تطبيق ميشوند كه خدا آنها را برگزيده و انتخاب كرده و مخصوص خدايند ، شيطان و هواى نفس را در آنها راهى نيست چنان كه در بارهء آنها فرموده * ( إِنَّ الله اصْطَفى آدَمَ وَنُوحاً وَآلَ إِبْراهِيمَ ) * آل عمران : 33 * ( قُلِ الْحَمْدُ لِلَّه وَسَلامٌ عَلى عِبادِه الَّذِينَ اصْطَفى . . . ) * نمل : 59 * ( وَإِنَّهُمْ عِنْدَنا لَمِنَ الْمُصْطَفَيْنَ الأَخْيارِ ) * ص 47 .\r\nبندگانىاند پاك ، منزّه ، بى عيب ، سارع در خيرات ، عابد ، نيكو كار .\r\nگذشته از پيامبران و ائمه عليهم السلام ممكن است پاكانى در اثر ايمان قوى و اعمال نيك همواره رضاى خدا را هدف خويش قرار دهند و خدا نيز آنها را مخصوص خود قرار دهد و از بندگان خالص كرده باشد و غير خدا را در آنها نصيبى نباشد .\r\n\r\n\r\n\r\nخلط :\r\nآميختن . راغب\r\n","description":"","footnote":"","page_name":" 281 ","page_number":283},
  {"content":"\r\nميگويد : خلط آنست كه ميان اجزاء دو چيز يا بيشتر را جمع كنند اعمّ از آنكه هر دو مايع باشند يا جامد يا يكى مايع و ديگرى جامد و آن از مزج اعمّ است . اقرب الموارد ميگويد : مزج آميختنى است كه جدا كردن آن ممكن نباشد مثل آميختن مايعات . و خلط اعمّ از آن است .\r\nعلى هذا مزج اخصّ و خلط اعمّ است ولى طبرسى در مجمع ذيل آيهء 220 بقره ميگويد : مخالطه آميخته شدنى است كه جدا شدن آن ممكن نباشد .\r\nنا گفته نماند قول راغب و اقرب الموارد كه خلط را اعمّ گفته‌اند با استعمال قرآن بهتر ميسازد .\r\n* ( وَيَسْئَلُونَكَ عَنِ الْيَتامى قُلْ إِصْلاحٌ لَهُمْ خَيْرٌ وَإِنْ تُخالِطُوهُمْ فَإِخْوانُكُمْ . . . ) * بقره : 220 منظور از مخالطه چنان كه طبرسى گفته آميختن مال يتيم با مال خود است يعنى : تو را از يتامى ميپرسند بگو : اصلاح براى آنها ( اصلاح اموال ) خوب است و اگر اموال آنها را با اموال خود آميختيد آنها برادران شمايند . مخالطه را معاشرت نيز گفته‌اند .\r\n* ( وَآخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَآخَرَ سَيِّئاً . . . ) * توبه : 102 و ديگران كه بگناهان خويش اعتراف كرده عمل شايسته‌اى را با عمل بد ديگر آميخته‌اند .\r\nيعنى هم عمل صالح و هم عمل طالح انجام داده‌اند .\r\nاختلاط * ( وَاضْرِبْ لَهُمْ مَثَلَ الْحَياةِ الدُّنْيا كَماءٍ أَنْزَلْناه مِنَ السَّماءِ فَاخْتَلَطَ بِه نَباتُ الأَرْضِ . . . ) * كهف : 45 اختلاط بمعنى امتزاج و آميخته شدن است ، تا آب نباشد املاح زمين و گازهاى هوا قابل امتزاج نيست آب باران است كه آميخته با گازهاى مخصوص از هوا به زمين ميريزد و آنگاه املاح خاك را حلّ كرده و قابل تغذيه گياه مىكند .\r\nگمان ميكنم منظور از نبات در آيه موادّى است كه گياه را تشكيل ميدهند و آنها بواسطهء آب بهم آميخته\r\n","description":"","footnote":"","page_name":" 282 ","page_number":284},
  {"content":"\r\nو ممتزج ميشوند و به صورت گياه در ميايند . على هذا باء در « به » براى سببيّت است . ممكن است باء را براى تعديه گرفت يعنى گياه زمين با آب آميخته شد .\r\nخُلَطاء * ( وَإِنَّ كَثِيراً مِنَ الْخُلَطاءِ لَيَبْغِي بَعْضُهُمْ عَلى بَعْضٍ إِلَّا الَّذِينَ آمَنُوا وَعَمِلُوا الصَّالِحاتِ . . . ) * ص : 24 خلطاء جمع خليط و آن بمعنى رفيق و همسايه و شريك است مراد از آن در آيهء شريفه شركاء است كه مال خود را با مال شريك خود مىآميزند .\r\n\r\n\r\n\r\nخلع :\r\nبر كندن . * ( إِنِّي أَنَا رَبُّكَ فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً ) * طه : 12 منم پروردگار تو پا پوش خود را بر كن كه تو در وادى پاك طوى هستى .\r\nبعقيدهء الميزان وادى سينا در اثر خطاب خدا و مقام قرب و موطن حضور و مناجات ، مقدس شد و شرط ادب آن بود كه موسى در آنجا بىكفش باشد لذا امر بخلع نعل شد ، مقدّس بودن كعبهء شريف و مساجد و مشاهد مشرّفه همه از اين باب است ، شرافت مكان بسبب عبادت مخصوص و يا واقعهء محترمى است كه در آن تشريع و يا در آنجا واقع شده و گرنه ميان اجزاء زمان و مكان تفاضلى نيست .\r\nاين سخن قوى و صحيح است و صدر آيه * ( إِنِّي أَنَا رَبُّكَ ) * و آيهء ما قبل * ( نُودِيَ يا مُوسى ) * و آيات ما بعد ، شاهد آناند در مجمع از كعب و عكرمه نقل كرده :\r\nعلت اين خطاب آن بود كه كفش موسى از پوست ميتهء خر بود و در وجه سوّم از وجوه چهارگانه ميگويد : علَّت اين دستور آنست كه پا برهنه بودن علامت تواضع و فروتنى است و لذا بزرگان سلف پا برهنه طواف ميكردند و آن را از اصمّ نقل مىكند . اين وجه نيز قابل قبول و طبع پسند است .\r\nآنچه از بعض صوفيّه نقل شده كه مراد از آن تمكَّن و استقامت است بىمدرك و خالى از اعتبار مىباشد .\r\n","description":"","footnote":"","page_name":" 283 ","page_number":285},
  {"content":"\r\nاين كلمه فقط يك بار در كلام حق آمده است .\r\n\r\n\r\n\r\nخلف :\r\n( بر وزن فلس ) پس .\r\nپشت سر . راغب ميگويد : خلف ضدّ قدّام است * ( فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً . . . ) * يونس : 92 امروز پيكر تو را نجات ميدهيم و از آب بيرون ميافكنيم تا از براى كسانى كه از پس تواند عبرتى باشى رجوع شود به « فرعون » .\r\n* ( اتَّقُوا ما بَيْنَ أَيْدِيكُمْ وَما خَلْفَكُمْ ) * يس : 45 خلف در اين آيه و غيره بمعنى پس و پشت سر است . در تمام مشتقّات آن اين معنى ملحوظ مىباشد .\r\nايضا خلف ( بر وزن فلس ) وصف است بمعنى جانشين بد و آخر ماندهء بد ، مثل * ( فَخَلَفَ مِنْ بَعْدِهِمْ خَلْفٌ وَرِثُوا الْكِتابَ يَأْخُذُونَ عَرَضَ هذَا الأَدْنى ) * اعراف : 169 * ( فَخَلَفَ مِنْ بَعْدِهِمْ خَلْفٌ أَضاعُوا الصَّلاةَ وَاتَّبَعُوا الشَّهَواتِ ) * مريم : 59 ابن اثير در نهايه ميگويد : خلف بتحريك و سكون هر كسى است كه پس از رفتن ديگرى در آيد ليكن بفتح اوّل و دوّم در جانشين خوب و بفتح اوّل و سكون دوّم در جانشين بد به كار ميرود گويند خلف صدق و خلف سوء قول طبرسى و راغب نظير قول نهايه مىباشد .\r\nخلف : ( بر وزن قفل ) بمعنى مخالفت در وعده و وفا نكردن به آن است و فعل آن همه از باب افعال به كار رفته مثل * ( إِنَّ الله وَعَدَكُمْ وَعْدَ الْحَقِّ وَوَعَدْتُكُمْ فَأَخْلَفْتُكُمْ ) * ابراهيم : 22 و نحو * ( فَلا تَحْسَبَنَّ الله مُخْلِفَ وَعْدِه رُسُلَه . . . ) * ابراهيم : 47 .\r\nخِلفة : بكسر اوّل و سكون ثانى در جائى گفته مىشود كه يكى از پى ديگرى در آيد ( مفردات ) مثل * ( وَهُوَ الَّذِي جَعَلَ اللَّيْلَ وَالنَّهارَ خِلْفَةً لِمَنْ أَرادَ أَنْ يَذَّكَّرَ أَوْ أَرادَ شُكُوراً ) * فرقان : 62 او كسى است كه شب و روز را در پى هم قرار داده براى كسى كه متذكَّر باشد يا شكر گذارد در اقرب گويد : اسم\r\n","description":"","footnote":"","page_name":" 284 ","page_number":286},
  {"content":"\r\nاست از جانشين گذاشتن يا جانشين شدن . در مجمع نقل شده : شب خلفهء روز و روز خلفهء شب است زيرا يكى از آنديگرى جانشين مىشود :\r\nخلاف : مصدر باب مفاعله بمعنى مخالفت و ناسازگارى است و به گمان ابو عبيده بمعنى بعد ( پس ) است * ( فَرِحَ الْمُخَلَّفُونَ بِمَقْعَدِهِمْ خِلافَ رَسُولِ الله ) * توبه : 81 باز گذاشتگان بقعودشان بر خلاف رسول خدا شاد شدند * ( وَإِذاً لا يَلْبَثُونَ خِلافَكَ إِلَّا قَلِيلًا ) * اسراء :\r\n76 آنگاه در مخالفت تو جز اندكى توقّف نميكنند . بنا بر قول ابو عبيده معنى آن در هر دو آيه پس است يعنى از پس تو جز اندكى نمانند هكذا آيهء اوّل .\r\n* ( لأُقَطِّعَنَّ أَيْدِيَكُمْ وَأَرْجُلَكُمْ مِنْ خِلافٍ ) * اعراف : 124 قطع از خلاف آنست كه مثلا دست راست را با پاى چپ و يا بالعكس ببرند اين سخن فرعون است نسبت بساحران كه بموسى ايمان آوردند در سورهء طه : 71 - شعراء : 49 نيز آمده است .\r\nخالف : بمعنى مانده مثل ترك شده است ( مفردات ) * ( فَاقْعُدُوا مَعَ الْخالِفِينَ ) * توبه : 83 بنشينيد با بازماندگان . ( مثل زنان و اطفال كه مىمانند و بجهاد بيرون نميشوند ) .\r\nخالفه : بمعنى عمود آخر خيمه است و گاهى از زنان بمناسبت ماندن در خانه و خارج نشدن بجنگ خوالف تعبير ميكنند ( مفردات ) * ( رَضُوا بِأَنْ يَكُونُوا مَعَ الْخَوالِفِ ) * توبه : 87 و 93 راضى شدند كه با زنان باز مانده ، باشند طبرسى از زجاج نقل مىكند : زنانرا خوالف گويند بعلَّت تخلَّف از جهاد ولى جايز است كه جمع خالفه باشد و در مردان استعمال شود خالف و خالفه آنست كه نانجيب باشد در دو محل جمع فاعل فواعل آمده مثل فارس فوارس و هالك هوالك .\r\nمعنى آيه بعقيدهء طبرسى آنست :\r\nراضى شدند اينكه با زنان و اطفال و مريضان و باز نشستگان باشند .\r\n","description":"","footnote":"","page_name":" 285 ","page_number":287},
  {"content":"\r\nخوالف فقط دو بار در قرآن آمده است .\r\nمخلَّف : ( بصيغهء مفعول ) كسى است كه ترك شده و باز گذاشته شود * ( سَيَقُولُ لَكَ الْمُخَلَّفُونَ مِنَ الأَعْرابِ شَغَلَتْنا أَمْوالُنا وَأَهْلُونا . . . ) * فتح : 11 باز گذاشتگان از اعراب باديه نشين خواهند گفت كه : اموال و اهل ، ما را از خروج بجهاد مشغول كردند . * ( وَعَلَى الثَّلاثَةِ الَّذِينَ خُلِّفُوا . . . ) * توبه : 118 * ( قُلْ لِلْمُخَلَّفِينَ مِنَ الأَعْرابِ . . . ) * فتح : 16 .\r\nخليفه بمعنى نائب و جانشين است در مفردات و اقرب ميگويد :\r\nخلافت نيابت از غير است در اثر غيبت منوب عنه و يا براى مرگش و يا براى عاجز بودنش و يا براى شرافت نائب و از اين قبيل است كه خداوند اولياء خويش را در ارض خليفه كرده يعنى براى شرافت اولياء مثل * ( هُوَ الَّذِي جَعَلَكُمْ خَلائِفَ الأَرْضِ ) * انعام : 165 .\r\nراغب ميگويد : خلائف جمع خليفه و خلفاء جمع خليف است مثل * ( « جَعَلَكُمْ خُلَفاءَ مِنْ بَعْدِ قَوْمِ نُوحٍ » ) * نا گفته نماند اين سخن بنا بر قاعدهء جمع است و گرنه مؤنّث و مذكَّر در آن حساب نيست در بارهء حضرت داود آمده * ( جَعَلْناكَ خَلِيفَةً فِي الأَرْضِ ) * ص : 26 در اقرب الموارد ميگويد : خلفاء و خلائف هر دو جمع خليفه است . خلفاء مذكَّر است گويند : « ثلاثة خلفاء » ولى در خلائف تذكير و تأنيث هر دو جايز است گفته مىشود : « ثلاثة خلائف و ثلث خلائف » و هر دو ( خلائف و خلفاء ) لغت فصيحاند شاهد قول اقرب آنست كه هر دو در قرآن مجيد آمده است .\r\nاختلاف و ناسازگارى آنست كه هر يك راهى غير از راه ديگرى بگيرد در فعل يا در قول و چون اختلاف در قول گاهى منجرّ بتنازع مىشود لذا اختلاف بمعنى نزاع و مجادله ميايد بطور استعاره ( مفردات ) اقرب ميگويد اختلاف ضدّ اتّفاق\r\n","description":"","footnote":"","page_name":" 286 ","page_number":288},
  {"content":"\r\nاست * ( فَاخْتَلَفَ الأَحْزابُ مِنْ بَيْنِهِمْ ) * مريم : 37 * ( وَمَا اخْتَلَفَ الَّذِينَ أُوتُوا الْكِتابَ إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ . . . ) * آل عمران :\r\n19 .\r\nاختلاف شب و روز : پى در پى هم بودن آن دو است * ( إِنَّ فِي اخْتِلافِ اللَّيْلِ وَالنَّهارِ وَما خَلَقَ الله فِي السَّماواتِ وَالأَرْضِ لَآياتٍ لِقَوْمٍ يَتَّقُونَ ) * يونس : 6 اين جمله پنج بار در قرآن مجيد آمده است .\r\nاستخلاف : جانشين گذاشتن است و معنى طلب در آن ملحوظ است * ( إِنْ يَشَأْ يُذْهِبْكُمْ وَيَسْتَخْلِفْ مِنْ بَعْدِكُمْ ما يَشاءُ ) * انعام : 133 اگر بخواهد شما را ميبرد و از پس شما آنكه بخواهد جانشين مىكند .\r\n\r\nبشر خليفة اللَّه است\r\n* ( وَإِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً قالُوا أَ تَجْعَلُ فِيها مَنْ يُفْسِدُ فِيها وَيَسْفِكُ الدِّماءَ وَنَحْنُ نُسَبِّحُ بِحَمْدِكَ وَنُقَدِّسُ لَكَ قالَ إِنِّي أَعْلَمُ ما لا تَعْلَمُونَ ) * بقره : 30 .\r\nدر آيهء شريفه صحبت از يكنفر نيست و گرنه در جواب خدا ملائكه نميگفتند * ( مَنْ يُفْسِدُ فِيها وَيَسْفِكُ الدِّماءَ ) * فساد و سفك دماء در صورت كثرت انسان تحقّق پذير است در الميزان گفته : خلافت بر آدم عليه السّلام منحصر نيست بلكه اولادش نيز در آن شريكاند بىآنكه اختصاصى در بين باشد و مراد از تعليم اسماء وديعه گذاشتن اين علم در انسان است بطوريكه آثار آن تدريجا و دائما از انسان ظاهر مىشود .\r\nدر المنار ج 1 ص 258 ميگويد :\r\nظاهر ( و اللَّه اعلم ) آنست كه مراد از خليفه آدم و مجموع ذرّيّهء اوست . و در ص : 260 ميگويد :\r\nانسان ضعيف خلق شده ولى داراى حسّ و شعور است و با آن دو در كائنات تصرّف مىكند و آنها را زير سلطهء خود ميكشد لذا داراى اين همه اختراعات عجيبه شده و در آينده به جائى خواهد رسيد كه نميتوان حساب كرد .\r\nپس انسان با اين قوّه و موهبت\r\n","description":"","footnote":"","page_name":" 287 ","page_number":289},
  {"content":"\r\nاز حيث استعداد و آرزو و علم و عمل غير محدود است . خداوند اين مواهب را به او داده تا بواسطهء او اسرار خلقت آشكار گردد . خدا او را با اين مواهب خليفه و جانشين خود در زمين قرار داده و او عجائب صنع خدا و اسرار خلقت خدا و بدايع حكمت او را آشكار مىسازد ( خلاصهء سخن المنار ) .\r\nتوضيح سخن آنست كه خداوند داراى اسماء حسنى و صفات علياست و بشر در تمامى آنها خليفه و جانشين خدا در زمين است و در تمام شئون خويش كارهاى خدا را حكايت مىكند و مظهر اسماء و صفات حق است النهايه كمال و اتمّ آن صفات در خداست و به انسان مقدارى از آنها عطا شده است و اين خلافت شامل تمام انسان است اعمّ از نيك و بد ، مؤمن و كافر ، بد كار و نيكو كار .\r\nمثلا خالق ، رازق ، عليم ، قادر ، سميع ، بصير ، رحيم ، حكيم ، غفور و . . . از اسماء حق تعالى است . بشر در تمام اين صفات و اسماء جانشين خداست .\r\nخدا همه را خلق كرده بشر نيز مثلا ساختمان ، كارخانه و غيره را خلق مىكند و با قدرت خدا دادى آنها را بوجود مياورد ، و به اولاد خود روزى فراهم مياورد ، داناست ، قدرت دارد ، مىشنود ، مىبيند ، مهربان ، محكم كار ، چاره ساز و مدبّر است . اينها همه جانشينى از حضرت حق تعالى است .\r\nعلى هذا در بارهء امامان و مخصوصا در بارهء امير المؤمنين عليه السّلام مثلا ميخوانيم كه : مظهر صفات حقاند يعنى در اظهار صفات خدا از ديگران ما فوقاند و اگر گفتيم :\r\nعلى عليه السّلام يد اللَّه است يعنى دست او مانند خدا و بجانشينى خدا قوى و كارساز و نجات دهنده است گر چه مىشود گفت انسانها همه يد اللَّه‌اند ولى نه مثل آنحضرت و خلاصه آنكه : بشر خدا صفت است و جانشين خداست . اصل نيروها و صفات كه بشر داراست از خدا\r\n","description":"","footnote":"","page_name":" 288 ","page_number":290},
  {"content":"\r\nمىباشد منتهى بدكاران جانشينان بد و نيكو كاران جانشينان خوباند .\r\nدر آياتى نظير * ( وَهُوَ الَّذِي جَعَلَكُمْ خَلائِفَ الأَرْضِ وَرَفَعَ بَعْضَكُمْ فَوْقَ بَعْضٍ دَرَجاتٍ لِيَبْلُوَكُمْ فِي ما آتاكُمْ إِنَّ رَبَّكَ سَرِيعُ الْعِقابِ ) * انعام : 165 * ( هُوَ الَّذِي جَعَلَكُمْ خَلائِفَ فِي الأَرْضِ فَمَنْ كَفَرَ فَعَلَيْه كُفْرُه وَلا يَزِيدُ الْكافِرِينَ كُفْرُهُمْ عِنْدَ رَبِّهِمْ إِلَّا مَقْتاً . . . ) * فاطر : 39 منظور باحتمال قوى خليفة اللَّه بودن انسان است و كافر نيز خليفهء خداست امّا كفر او در پيش خدا رسوايش خواهد كرد .\r\nولى در آياتى مثل * ( جَعَلْناكُمْ خَلائِفَ فِي الأَرْضِ مِنْ بَعْدِهِمْ . . . ) * يونس : 14 * ( وَاذْكُرُوا إِذْ جَعَلَكُمْ خُلَفاءَ مِنْ بَعْدِ قَوْمِ نُوحٍ . . . ) * اعراف : 69 ظاهرا جانشين شدن از گذشتگان است نه خليفة اللَّه بودن و همچنين است آيهء 74 اعراف ولى شايد منظور از آيهء 74 يونس و 62 نمل خليفة اللَّه بودن باشد .\r\nدر خاتمه نا گفته نماند معناى خليفة اللَّه بودن آنست كه بشر در آينده از حيث صنعت و كار و عمل هر چه بيشتر خدا صفت خواهد بود و مظهر بيشتر آن در زندگى بهشتى است كه انسان با اراده كار خواهد كرد و اين مطلب را در كتاب معاد از نظر قرآن و علم توضيح داده‌ام بايد منتظر ترقيّات عجيب بشر در دنيا بود كه اين موجود مرموز و خليفة اللَّه چه كارهائى انجام خواهد داد و ظهور آن كارها دليل خليفة اللَّه و مظهر صفات حق بودن است و در عين حال معرّف كمال قدرت خداست .\r\n* ( يا داوُدُ إِنَّا جَعَلْناكَ خَلِيفَةً فِي الأَرْضِ فَاحْكُمْ بَيْنَ النَّاسِ بِالْحَقِّ . . . ) * ص : 26 به نظر ميايد مراد از اين خلافت ، خلافت حكومت و قضاوت است و آن اخصّ از خلافت سابق است كه دربارهء انسان گفته شد زيرا جانشينى داود فقط در بعضى از اسماء حسنى بود .\r\nالميزان آن را مصداق خلافت سابق گرفته و ميگويد : بآيهء * ( إِنِّي جاعِلٌ فِي الأَرْضِ خَلِيفَةً ) * بقره : 30 منطبق است . نا گفته نماند آيه در بارهء\r\n","description":"","footnote":"","page_name":" 289 ","page_number":291},
  {"content":"\r\nخلافت داود است . بعضى گفته‌اند : مراد جانشين بودن از پيامبران سابق است ولى آن خلاف ظاهر آيه است .\r\n\r\nاختلاف ممدوح و مذموم\r\n* ( وَلَوْ شاءَ رَبُّكَ لَجَعَلَ النَّاسَ أُمَّةً واحِدَةً وَلا يَزالُونَ مُخْتَلِفِينَ إِلَّا مَنْ رَحِمَ رَبُّكَ وَلِذلِكَ خَلَقَهُمْ وَتَمَّتْ كَلِمَةُ رَبِّكَ لأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ ) * هود : 117 - 118 .\r\nاين دو آيه از چند جهت قابل بررسى است :\r\n1 - مراد از « مختلفين » اختلاف در دين است يا اختلاف در سلائق ، سنن ، ذوقيّات ، آداب ، مقاصد ، اعمال و غيره ؟\r\n2 - * ( إِلَّا مَنْ رَحِمَ رَبُّكَ ) * استثنا است از جملهء * ( لا يَزالُونَ مُخْتَلِفِينَ ) * يا از معنى لازم آن ؟\r\n3 - مشار اليه « لذلك » رحمت است يا اختلاف كه هر دو از كلام سابق مستفاداند بعبارت ديگر مراد آنست كه خدا مردم را براى اختلاف آفريده يا رحمت ؟ و يا مشار اليه آن مضمون كلام سابق است كه هم اختلاف و هم رحمت بوده باشد .\r\n4 - آيا مراد از * ( لَجَعَلَ النَّاسَ . . . ) * جعل اجبارى است يا اختيارى ؟ .\r\nراجع بمطلب اوّل مىشود گفت : با ملاحظهء آيات ديگر مراد از اختلاف ، اختلاف در دين است چنان كه فرموده : * ( لِكُلٍّ جَعَلْنا مِنْكُمْ شِرْعَةً وَمِنْهاجاً وَلَوْ شاءَ الله لَجَعَلَكُمْ أُمَّةً واحِدَةً ) * مائده : 48 آيه روشن است در اينكه مراد از امّت واحده امّتى است كه داراى يك دين و يك آئين باشد . ولى در آيهء 93 نحل و 8 شورى ظاهرا مراد اتحاد در نيكو كارى است .\r\nعلى هذا مراد از * ( لَجَعَلَ النَّاسَ ) * جعل اجبارى است و چون خدا جعل اجبارى را نخواسته و ميخواهد مردم به اختيار خويش دين حقّ را بپذيرند لذا پيوسته در دين اختلاف خواهند داشت * ( وَلا يَزالُونَ مُخْتَلِفِينَ ) * .\r\nاختلاف در دين اگر از روى\r\n","description":"","footnote":"","page_name":" 290 ","page_number":292},
  {"content":"\r\nطلب واقع و تحرّى حقيقت باشد قهرا در پيشگاه خدا عذر موجّه است ولى در اين صورت اختلاف در اصول اصلا يا بوجود نميايد و يا خيلى كم و جزئى خواهد بود كه اگر طالبان در طلب حقيقت باشند با كمترين تلاش و تفكَّر حقّ روشن خواهد شد . امّا اگر اختلاف از روى عناد و لجاجت باشد پيش خدا موجب مسئوليت و عذاب خواهد بود و نوعا اختلافات دينى در اثر لجاجت و اختلاف عمدى است پس از روشن شدن واقع .\r\nچنان كه فرموده : * ( وَمَا اخْتَلَفَ فِيه إِلَّا الَّذِينَ أُوتُوه مِنْ بَعْدِ ما جاءَتْهُمُ الْبَيِّناتُ بَغْياً بَيْنَهُمْ . . . ) * بقره : 213 و نيز فرموده * ( إِنَّ الدِّينَ عِنْدَ الله الإِسْلامُ وَمَا اخْتَلَفَ الَّذِينَ أُوتُوا الْكِتابَ إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ . . . ) * آل عمران : 19 و ايضا فرموده * ( لِمَ تَلْبِسُونَ الْحَقَّ بِالْباطِلِ وَتَكْتُمُونَ الْحَقَّ وَأَنْتُمْ تَعْلَمُونَ ) * آل عمران : 71 ايضا آيهء 32 روم - 105 آل عمران - 14 :\r\nشورى .\r\nچنان كه مىبينيم در اين آيات اختلاف عمدى و از روى علم و موجب آن عناد مىباشد نه مخفى ماندن حقيقت ، اين اختلاف مبغوض خداست و در مقام بر كندن آن دعوت باتفاق كرده و فرموده :\r\n* ( أَنْ أَقِيمُوا الدِّينَ وَلا تَتَفَرَّقُوا فِيه . . . ) * شورى : 13 * ( يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَبَيْنَكُمْ ) * آل عمران : 64 .\r\nو امّا اختلاف در سنن ، آداب ، روحيات ، سلائق و غيره از ضرورت عالم و مورد تصديق قرآن است و در غير آنصورت دنيا پيشرفت و ترقّى نميكرد ولى چنان كه گفته شد اين اختلاف مورد نظر آيهء ما نحن فيه نيست .\r\nراجع بمطلب دوّم : بنا بر آنچه گذشت * ( إِلَّا مَنْ رَحِمَ رَبُّكَ ) * استثنا است از * ( « مُخْتَلِفِينَ » ) * يعنى مگر آنكسيكه خدايت رحم كند تابع حقّ باشد و اختلاف نكند . در اين صورت * ( مَنْ رَحِمَ رَبُّكَ ) * مصداق همان\r\n","description":"","footnote":"","page_name":" 291 ","page_number":293},
  {"content":"\r\n* ( فَهَدَى الله الَّذِينَ آمَنُوا ) * خواهد بود كه در آيهء * ( وَمَا اخْتَلَفَ فِيه إِلَّا الَّذِينَ أُوتُوه مِنْ بَعْدِ ما جاءَتْهُمُ الْبَيِّناتُ بَغْياً بَيْنَهُمْ فَهَدَى الله الَّذِينَ آمَنُوا لِمَا اخْتَلَفُوا فِيه مِنَ الْحَقِّ ) * بقره : 213 آمده است .\r\nراجع بمطلب سوّم : بنا بر تحقيق فوق * ( « لِذلِكَ » ) * راجع برحمت است نه باختلاف كه اختلاف دينى مورد رضاى خدا نيست و علَّت خلقت نميتواند باشد . رجوع اشاره به * ( « مُخْتَلِفِينَ » ) * در صورتى صحيح بود كه مراد از اختلاف ، اختلاف سلائق و روحيّات باشد كه عامل مهمّ پيشرفت بشر است .\r\nو اينكه رحمت مؤنّث است در آنصورت لازم بود « لتلك خلقهم » گفته شود بايد دانست رحمت مؤنّث حقيق نيست لذا آمده * ( قالَ هذا رَحْمَةٌ مِنْ رَبِّي ) * كهف : 98 * ( إِنَّ رَحْمَتَ الله قَرِيبٌ مِنَ الْمُحْسِنِينَ ) * اعراف : 56 و نه فرموده : « هذه - قريبة » .\r\n\r\n\r\n\r\nخلق :\r\n( مثل فلس ) آفريدن و آفريده . نا گفته نماند اصل خلق بمعنى اندازه گيرى و تقدير است و چون آفريدن توأم با اندازه گيرى است لذا خلق را آفريده و آفريدن معنى ميكنند . راغب ميگويد : اصل خلق بمعنى اندازه گيرى درست مىباشد ( التقدير المستقيم ) و در ابداع شىء . . . و ايجاد آن به كار ميرود . . .\r\nدر قاموس گفته خلق بمعنى تقدير است طبرسى ذيل آيهء 29 بقره ميگويد : « اصل الخلق التقدير » همچنين است قول ابن اثير در نهايه .\r\nامّا خلق بمعنى آفريدن مثل * ( أَلا لَه الْخَلْقُ وَالأَمْرُ ) * اعراف : 54 بدان آفريدن و دستور مال خداست و آن بدين معنى بيشتر از چهل بار در قرآن آمده است . * ( يَتَفَكَّرُونَ فِي خَلْقِ السَّماواتِ وَالأَرْضِ ) * آل - عمران : 191 * ( ما خَلْقُكُمْ وَلا بَعْثُكُمْ إِلَّا كَنَفْسٍ واحِدَةٍ ) * لقمان : 28 .\r\nامّا خلق بمعنى آفريده ( مخلوق ) نحو * ( أَ إِذا كُنَّا عِظاماً وَرُفاتاً أَ إِنَّا لَمَبْعُوثُونَ خَلْقاً جَدِيداً ) * اسراء : 49\r\n","description":"","footnote":"","page_name":" 292 ","page_number":294},
  {"content":"\r\n* ( إِنْ يَشَأْ يُذْهِبْكُمْ وَيَأْتِ بِخَلْقٍ جَدِيدٍ ) * ابراهيم : 19 و ساير آيات خلق در قرآن كريم اغلب نزديك به تمام در كار خدا استعمال شده ولى بعضا در كار آدمى نيز به كار رفته چنان كه در بارهء حضرت عيسى آمده * ( وَإِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي ) * مائده : 110 و مثل * ( فَتَبارَكَ الله أَحْسَنُ الْخالِقِينَ ) * مؤمنون : 14 .\r\nنا گفته نماند : اين خلقت تصرف در خلق اللَّه است يعنى مثلا از خاك و چوب خانه درست كردن و گرنه خالق اصلى خداست لا غير چنان كه فرموده * ( هَلْ مِنْ خالِقٍ غَيْرُ الله . . . ) * فاطر : 3 .\r\n\r\nخلق\r\n( بر وزن قفل و عنق ) بمعنى عادت و طبع و مروّت و دين است چنان كه در قاموس و اقرب گفته * ( وَإِنَّكَ لَعَلى خُلُقٍ عَظِيمٍ ) * ن :\r\n4 حقّا كه تو بر خلق عظيمى استوارى راغب ميگويد : خلق ( بر وزن فلس و قفل ) در اصل يكىاند اوّلى مخصوص هيئت و اشكال و صور ظاهرى است و دوّمى مخصوص به قوا و صفات است كه با بصيرت قابل درك مىباشد .\r\n\r\nخلاق :\r\nبمعنى نصيب خوب است ( مجمع ) قاموس و اقرب قيد وافر را نيز دارند راغب آن را فضيلتى كه با اخلاق خوب بدست ميايد معنى مىكند * ( أُولئِكَ لا خَلاقَ لَهُمْ فِي الآخِرَةِ ) * آل عمران : 77 آنان بهره‌اى در آخرت ندارند . اين كلمه شش بار در قرآن مجيد آمده است خلَّاق : صيغهء مبالغه و از اسماء حسنى است و دو بار در قرآن آمده :\r\nحجر 86 - يس 81 .\r\n\r\nاختلاق :\r\nبمعنى كذب و افتراء است طبرسى فرموده : خلق ، اختلاق ، فرى ، افتراء در معنى قريب هماند . راغب گفته : هر جا كه خلق در وصف كلام به كار رود معناى كذب ميدهد * ( ما سَمِعْنا بِهذا فِي الْمِلَّةِ الآخِرَةِ إِنْ هذا إِلَّا اخْتِلاقٌ ) * ص : 7 ما اين چنين سخنى در ملَّت آخر نشنيده‌ايم اين جز دروغ نيست .\r\n","description":"","footnote":"","page_name":" 293 ","page_number":295},
  {"content":"\r\nدر بارهء آيهء * ( إِنْ هذا إِلَّا خُلُقُ الأَوَّلِينَ ) * شعراء : 137 گفته‌اند : نيست اين مگر دروغ و افتراء پيشينيان .\r\nطبرسى فرموده : عدّه‌اى آن را بفتح خاء خوانده‌اند و ديگران بضمّ خاء و لام . ابو على گفته : خلق الاوّلين يعنى عادت پيشينيان و دروغ آنها طبرسى خودش آن را كذب معنى كرده يعنى قوم عاد بهود گفتند :\r\nسخنان تو همان دروغ گذشتگان است . بعضى گفته‌اند : مراد آنست كه : اين كار ما و اين بناء و مصانع ، عادت پيشينيان ماست .\r\n* ( وَخَلَقَ كُلَّ شَيْءٍ فَقَدَّرَه تَقْدِيراً فرقان : 2 آيهء شريفه دليل آن آنست كه مخلوقات بطور كلَّى آفريده خدااند و غير از او خالق بالاستقلال وجود ندارد بر خلاف قول ثنويّه كه مبدء عالم را دو تا دانسته و شرور و ظلمت را مخلوق اهريمن ميدانند . نظير اين آيه است آيات * ( لا إِله إِلَّا هُوَ خالِقُ كُلِّ شَيْءٍ فَاعْبُدُوه ) * انعام : 102 * ( قُلِ الله خالِقُ كُلِّ شَيْءٍ ) * رعد : 16 همچنين است آيهء 62 زمر و 62 غافر . و اين مطلب در بحث لفظ جلالهء « اللَّه » گذشت .\r\n* ( الَّذِي خَلَقَ الْمَوْتَ وَالْحَياةَ لِيَبْلُوَكُمْ أَيُّكُمْ أَحْسَنُ عَمَلًا ) * ملك : 2 اين آيه روشن مىكند كه مرگ همچون زندگى مخلوق و آفريده است و عدم صرف نيست .\r\n* ( إِنَّما تَعْبُدُونَ مِنْ دُونِ الله أَوْثاناً وَتَخْلُقُونَ إِفْكاً ) * عنكبوت :\r\n17 گويا مراد از * ( تَخْلُقُونَ إِفْكاً ) * آن است كه : بدروغ اينها را معبود ميخوانيد اينها معبود نيستند و لا يضرّ و لا ينفعاند مثل * ( إِنْ هِيَ إِلَّا أَسْماءٌ سَمَّيْتُمُوها أَنْتُمْ وَآباؤُكُمْ ما أَنْزَلَ الله بِها مِنْ سُلْطانٍ ) * نجم : 23 معنى آيه چنين مىشود : غير از خدا بتهائى را مىپرستيد و آنها را بدروغ معبود ميخوانيد و دروغ ميسازيد .\r\nدر اين آيه دروغ سازى خلق الافك خوانده شده است . چنان كه در آيهء * ( لَمْ يُخْلَقْ مِثْلُها فِي الْبِلادِ ) * فجر :\r\n8 از ساختن بناى ارم خلق تعبير شده است .\r\n","description":"","footnote":"","page_name":" 294 ","page_number":296},
  {"content":"\r\n* ( وَلَآمُرَنَّهُمْ فَلَيُغَيِّرُنَّ خَلْقَ الله ) * نساء : 119 مراد از خلق اللَّه گفته‌اند :\r\nدين خدا و امر خداست يعنى آنها را امر ميكنم دين خدا و دستور خدا را تغيير ميدهند اين سخن از امام صادق عليه السّلام نقل شده و قدماء مفسّرين مثل ابن عباس و غيره نيز چنين گفته‌اند . و مؤيّد آن قول خداوند است كه فرموده : * ( فَأَقِمْ وَجْهَكَ لِلدِّينِ حَنِيفاً فِطْرَتَ الله الَّتِي فَطَرَ النَّاسَ عَلَيْها لا تَبْدِيلَ لِخَلْقِ الله ذلِكَ الدِّينُ الْقَيِّمُ ) * روم : 30 كه بدين فطرة اللَّه و خلق اللَّه اطلاق شده و مراد از آيهء سابق تحليل حرام و تحريم حلال است ( مجمع ) بعضىها آن را خصىّ و اخته كردن چهارپايان گفته‌اند .\r\nدر الميزان ميگويد : تغيير خلق اللَّه منطبق مىشود بر اخته كردن و انواع مثله و لواط و سحق و بعيد نيست كه مراد از تغيير خلق اللَّه خروج از حكم فطرت و ترك دين حقّ باشد خدا فرموده * ( فَأَقِمْ وَجْهَكَ لِلدِّينِ حَنِيفاً . . . ) * عياشى از امام باقر عليه السّلام نقل كرده كه مراد از آن امر اللَّه است و در حديث ديگر از آنحضرت دين اللَّه نقل كرده است .\r\nنا گفته نماند : ما قبل جملهء فوق در بارهء بريدن و شكافتن گوشهاى چهار پايان است اگر مراد از تغيير خلق اللَّه تغيير دين باشد و صدر آيه در اضلال مطلق است بايد گفت :\r\nذكر خصوص گوش بريدن ميان دو عموم از بابت اهميت آن بدعت است كه در ميان اهل جاهليت متعارف بود .\r\n* ( هُوَ الله الْخالِقُ الْبارِئُ الْمُصَوِّرُ لَه الأَسْماءُ الْحُسْنى ) * حشر : 24 بنا بر آنچه در « برء » گذشت معنى آيه چنين مىشود : اوست خداى اندازه گير ، آفريننده ، صورت ده ، براى اوست نامهاى نيكوتر .\r\nمُخَلَّقاً * ( فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ مِنْ مُضْغَةٍ مُخَلَّقَةٍ وَغَيْرِ مُخَلَّقَةٍ لِنُبَيِّنَ لَكُمْ ) * حجّ : 5 مخلَّقه و غير مخلَّقه را تام الخلقة و غير تام الخلقة گفته‌اند و نيز صورت گرفته و غير صورت\r\n","description":"","footnote":"","page_name":" 295 ","page_number":297},
  {"content":"\r\nگرفته گفته‌اند . ( مجمع ) كشّاف بىعيب گفته در ج 6 كافى ص 12 از امام باقر عليهم السّلام نقل است :\r\nمخلَّقه آنهائى است كه خدا در صلب آدم عليهم السّلام خلق و اخذ ميثاق كرده . . .\r\nو آنها هماناند كه به دنيا ميايند . . .\r\nامّا غير مخلَّقه هر انسان است كه در صلب آدم خلقش نكرده . . . و آنها عبارتند از نطفه هاى عزل شده و بچه هاى سقط شده قبل از ولوج روح .\r\n\r\n\r\n\r\nخلل :\r\n( بر وزن فرس ) گشادگى ميان دو چيز . جمع آن خلال است ( مفردات - مجمع ) * ( فَتَرَى الْوَدْقَ يَخْرُجُ مِنْ خِلالِه ) * نور : 43 مىبينى باران را كه از ميان ابرها خارج مىشود .\r\n\r\nخلال\r\nمصدر باب مفاعله نيز آمده چنان كه خواهد آمد و نيز مفرد به كار رفته بمعنى وسط چنان كه ابن اثير در نهايه گفته است * ( وَلأَوْضَعُوا خِلالَكُمْ يَبْغُونَكُمُ الْفِتْنَةَ ) * توبه : 47 ميان شما اراجيف مىساختند و فتنه جوئى ميكردند * ( فَجاسُوا خِلالَ الدِّيارِ . . . ) * اسراء : 5 كاوش ميكنند ميان خانه ها را .\r\n\r\nخلَّة :\r\nبضمّ اوّل بمعنى مودّت و دوستى است طبرسى آن را مودّت خالص گفته است راغب در وجه آن سه علَّت ذكر كرده يكى آنكه دوستى و مودّت در وسط نفس قرار دارد و يا آنكه نفس را ميشكافد و در آن اثر ميگذارد مثل تير در هدف . و يا اينكه احتياج به آن مودّت زياد است ( بنا بر آنكه معناى خلَّت ( احتياج ) در آن منظور باشد وجه اوّل را ابن اثير نيز در نهايه گفته است .\r\n* ( يَوْمٌ لا بَيْعٌ فِيه وَلا خُلَّةٌ وَلا شَفاعَةٌ ) * بقره : 254 روزيكه در آن خريد و فروش ، دوستى و شفاعت نيست . * ( يَوْمٌ لا بَيْعٌ فِيه وَلا خِلالٌ ) * ابراهيم : 31 خلال در آيهء شريفه مصدر باب مفاعله و بمعنى دوستى است .\r\n\r\nخليل :\r\nدوست * ( يا وَيْلَتى لَيْتَنِي لَمْ أَتَّخِذْ فُلاناً خَلِيلًا ) * فرقان : 28 * ( وَاتَّخَذَ الله إِبْراهِيمَ خَلِيلًا ) *\r\n","description":"","footnote":"","page_name":" 296 ","page_number":298},
  {"content":"\r\nنساء : 125 جمع خليل اخلَّاء است مثل * ( الأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ ) * زخرف : 67 دوستان در آن روز بعضى به بعضى دشمناند مگر پرهيز كاران .\r\n\r\n\r\n\r\nخلوّ :\r\nخلاء و خلوّ بمعنى خالى شدن است ( اقرب ) ايضا خلوّ بمعنى گذشتن زمان به كار ميرود راغب ميگويد : خلوّ در زمان و مكان هر دو استعمال مىشود ليكن چون از خالى شدن زمان ، گذشتن آن به نظر آمده لذا اهل لغت « خلا الزمان » را : زمان گذشت معنى كرده‌اند .\r\nاستعمالات قرآن مجيد همه از اين قبيل است مثل * ( وَإِنْ مِنْ أُمَّةٍ إِلَّا خَلا فِيها نَذِيرٌ ) * فاطر : 24 هيچ امّتى نيست مگر آنكه در آن انذار كننده‌اى گذشته است . * ( تِلْكَ أُمَّةٌ قَدْ خَلَتْ . . . ) * بقره : 134 * ( وَما مُحَمَّدٌ إِلَّا رَسُولٌ قَدْ خَلَتْ مِنْ قَبْلِه الرُّسُلُ ) * آل عمران : 144 * ( سُنَّةَ الله فِي الَّذِينَ خَلَوْا مِنْ قَبْلُ ) * احزاب :\r\n38 .\r\n* ( وَإِذا خَلَوْا إِلى شَياطِينِهِمْ قالُوا إِنَّا مَعَكُمْ بقره : 14 خلوت را از آنجهت خلوت گويند كه از اغيار خالى است « خلا اليه » يعنى در خلوت به او رسيد . على هذا معنى آيه چنين مىشود : و چون در خلوت بشياطين خود رسيدند ميگويند ما با شمائيم . * ( وَإِذا خَلَوْا عَضُّوا عَلَيْكُمُ الأَنامِلَ مِنَ الْغَيْظِ ) * آل عمران : 119 و چون خلوت كنند سر انگشتان را از خشم بر شما بدندان گزند .\r\n* ( اقْتُلُوا يُوسُفَ أَوِ اطْرَحُوه أَرْضاً يَخْلُ لَكُمْ وَجْه أَبِيكُمْ . . . ) * يوسف : 9 يوسف را بكشيد و يا به زمين نا معلومى بياندازيد تا توجّه پدرتان براى شما خالى از حبّ يوسف و خالص باشد .\r\nتخليه : ترك كردن . گوئى در ترك كردن ، شخص از ترك شده خالى و كنار مىشود راغب اصل آن را ترك كردن در جاى خالى گفته است * ( فَإِنْ تابُوا وَأَقامُوا الصَّلاةَ وَآتَوُا الزَّكاةَ فَخَلُّوا سَبِيلَهُمْ . . . ) * توبه : 5\r\n","description":"","footnote":"","page_name":" 297 ","page_number":299},
  {"content":"\r\nتخلَّى : خالى شدن * ( وَأَلْقَتْ ما فِيها وَتَخَلَّتْ ) * انشقاق : 4 ايّام خالية : روزهاى گذشته * ( كُلُوا وَاشْرَبُوا هَنِيئاً بِما أَسْلَفْتُمْ فِي الأَيَّامِ الْخالِيَةِ ) * حاقه : 24 .\r\n* ( وَإِنْ مِنْ أُمَّةٍ إِلَّا خَلا فِيها نَذِيرٌ ) * فاطر : 24 اين آيه روشن مىكند كه هيچ امّتى از امّتها بدون پيغمبر نبوده و در تمام آنها پيامبرانى از جانب خدا آمده‌اند .\r\nتوضيح آنكه : چون در امّتى پيامبرى از جانب خدا مبعوث شود بعد از گذشتن او دينش در اثر مرور زمان آلوده بشرك و كفر و بت پرستى مىشود لذا گفته‌اند ريشهء شرك و بت پرستىها توحيد است و هر جا كه آن دو بوده باشد بايد پى برد كه ابتدا پيامبرى بوده است در تاريخ امريكا ديده‌ام : كاشفين آن چون وارد مملكت « پرو » شدند در آنجا معبد آفتاب يافتند حتى مردم آنجا ميگفتند : اين تازه واردها پسران آفتاباند . بايد از اين دريافت كه در آنجا نيز پيامبرانى وجود داشته است .\r\nبطور كلَّى با دقت در اين آيه و تحقيق در تاريخ امّتها ميتوان بوجود پيامبران در آنها پى برد و عموم موهبت الهى را در آنها كشف كرد . گر چه در ممالك غرب پيغمبرى سراغ نداريم و تمام پيامبران امثال نوح ، ابراهيم ، موسى ، عيسى ، محمد صلوات اللَّه عليهم از اهل شرقاند ولى اگر در سابقهء آنها دقّت شود حتما پيامبرانى در ميان آنها بوده است . قرآن ميفرمايد : بعضى از پيامبران را بر تو حكايت كرديم و برخى را حكايت ننموديم * ( مِنْهُمْ مَنْ قَصَصْنا عَلَيْكَ وَمِنْهُمْ مَنْ لَمْ نَقْصُصْ عَلَيْكَ . . . ) * غافر : 78 .\r\n\r\n\r\n\r\nخمد :\r\nخمود : فرو نشستن زبانه آتش است « خمدت النار خمودا : طفىء لهبها » ( مفردات ) و آن در انسان كنايه از مرگ است * ( فَما زالَتْ تِلْكَ دَعْواهُمْ حَتَّى جَعَلْناهُمْ حَصِيداً خامِدِينَ ) * انبياء : 15 ادّعايشان پيوسته چنين بود تا درو شده بيجانشان كرديم .\r\n","description":"","footnote":"","page_name":" 298 ","page_number":300},
  {"content":"\r\n* ( إِنْ كانَتْ إِلَّا صَيْحَةً واحِدَةً فَإِذا هُمْ خامِدُونَ ) * يس : 29 در نهج البلاغه خطبهء 196 در وصف قرآن فرموده « وَفُرْقاناً لا يُخْمَدُ بُرْهانُه وَتِبْياناً لا تُهْدَمُ ارْكانُه » .\r\n\r\n\r\n\r\nخمر :\r\nپوشاندن . طبرسى گويد : اصل خمر بمعنى ستر و پوشاندن است . راغب ميگويد :\r\nاصل خمر بمعنى پوشانيدن شىء است و به آنچه با آن چيزى را مىپوشانند خمار گويند ولى در تعارف ، خمار مخصوص شده به آنچه زن سر خود را با آن مىپوشاند و جمع آن خمر ( بر وزن عنق ) است * ( وَلْيَضْرِبْنَ بِخُمُرِهِنَّ عَلى جُيُوبِهِنَّ ) * نور : 31 روسريهاى خود بر گريبانهاى خويش بزنند معنى اين آيه در « جيب » گذشت .\r\nبه شراب از آنجهت خمر گويند كه عقل را مىپوشاند و زايل مىكند چنان كه در مفردات و قاموس گفته است .\r\n* ( يَسْئَلُونَكَ عَنِ الْخَمْرِ وَالْمَيْسِرِ قُلْ فِيهِما إِثْمٌ كَبِيرٌ وَمَنافِعُ لِلنَّاسِ ) * بقره : 219 همچنين است آيهء 90 و 91 مائده .\r\n* ( قالَ أَحَدُهُما إِنِّي أَرانِي أَعْصِرُ خَمْراً ) * يوسف 36 طبرسى در اين آيه مضاف مقدر كرده و گويد اصل آن « اعصر عنب خمر » است و از زجّاج و ابن انبارى نقل كرده كه خمر باعتبار ما يؤل اليه است و بعضى گفته‌اند كه عرب انگور را خمر مينامند . الميزان عقيده دارد كه عنب باعتبار ما يؤل خمر خوانده شده .\r\nاحتمال ديگرى كه به نظر نگارنده ميرسد آنست كه « خمرا » مفعول له باشد يعنى : براى شراب درست كردن ميفشارم . در اقرب گويد :\r\nخمر در آيه بمعنى انگور است .\r\n[ شراب بهشت 
  ] * ( وَأَنْهارٌ مِنْ خَمْرٍ لَذَّةٍ لِلشَّارِبِينَ ) * محمد : 15 اين آيه در بارهء شراب بهشت است آن هم نهر نهر ، آيا خمر بهشتى مست كننده و مزيل عقل است ؟\r\nشايد از * ( « لَذَّةٍ لِلشَّارِبِينَ » ) * فهميده شود كه خمر بهشت مثل خمر دنيا\r\n","description":"","footnote":"","page_name":" 299 ","page_number":301},
  {"content":"\r\nنيست بلكه آن لذّت خالص است و ضررى از قبيل ازالهء عقل و درد سر و تهوّع ندارد چنان كه خمر دنيا چنين است طبرسى رحمه اللَّه از آيه چنين فهميده است .\r\nدر سورهء صافّات آيه 45 - 47 در بارهء شراب بهشتى آمده * ( يُطافُ عَلَيْهِمْ بِكَأْسٍ مِنْ مَعِينٍ . بَيْضاءَ لَذَّةٍ لِلشَّارِبِينَ لا فِيها غَوْلٌ وَلا هُمْ عَنْها يُنْزَفُونَ ) * طبرسى فرموده : * ( لا فِيها غَوْلٌ ) * يعنى شراب بهشت عقل آنها را اغتيال نميكند و نميبرد الخ . ولى چنان كه در « غول » خواهد آمد ظاهرا مراد از آن سر درد است .\r\nو هكذا آيه * ( وَكَأْسٍ مِنْ مَعِينٍ لا يُصَدَّعُونَ عَنْها وَلا يُنْزِفُونَ ) * واقعه : 19 .\r\nنا گفته نماند نزف الماء آنگاه گويند كه كسى آب چاه را تماما بكشد و بئر نزوف چاهى است كه آبش كشيده شده باشد و به مست نزيف گويند زيرا عقلش نزف و نزع شده است ( مفردات ) .\r\nعلى هذا شكى نمىماند كه مراد از * ( « يُنْزَفُونَ » ) * در دو آيهء زايل شدن عقل است يعنى : در خمر بهشتى هلاك شدن نيست و نه از آن عقل باخته ميشوند ( صافات 47 ) از آن بسر درد نميافتند و عقل نمىبازند ( واقعه 18 ) اختلاف قرائت « ينزفون » در « نزف » ديده شود .\r\n[ خمر شراب مخصوص نيست 
  ] طبرسى رحمه اللَّه فرموده : خمر هر شراب مست كننده و آميزنده با عقل و پوشانندهء آن است و آنچه كثير آن مست كننده باشد قليل آن نيز خمر است . اين همان است كه از روايات اصحاب ما ظاهر است و مذهب شافعى نيز چنين است ولى بعضى گفته‌اند : خمر عصير انگور است آنگاه كه به جوش آيد و شديد شود .\r\nراغب در مفردات گويد :\r\nخمر در نزد بعضى نام هر مست كننده است و در نزد بعضى نام شرابى است كه از انگور و خرما گرفته شود چون از حضرت رسول ( صلَّى اللَّه عليه و آله ) روايت شده : « خمر از اين\r\n","description":"","footnote":"","page_name":" 300 ","page_number":302},
  {"content":"\r\nدو درخت خرما و انگور است . . . » در قاموس ميگويد : خمر آنست كه مستى آورد و از انگور باشد و يا اعمّ از انگور و غير آن ولى عموم اصّح است زيرا خمر تحريم شد در حالى كه در مدينه شراب انگور نبود و شراب آنها از خرماى تر و خرماى خشك بود .\r\nدر الميزان فرموده : خمر بنا بر آنچه از لغت بدست ميايد هر مايعى است كه براى مست كردن درست شده باشد عرب از اقسام آن فقط شراب انگور و خرما و جو را ميدانست . مردم بتدريج در اقسام آن اضافه كردند تا امروز كه داراى انواع زياد است . بحسب درجات مست كردن و همهء آنها خمر است .\r\n[ جريان تحريم خمر 
  ] نا گفته نماند : نظر اسلام در تحريم شراب ، مست كردن آن است و هر آنچه مست كننده باشد خمر و حرام است چنان كه از مجمع و قاموس و الميزان نقل شد و در بارهء آب جو روايت شده « الفقّاع خمر استصغره الناس » يعنى آبجو خمر است ولى مردم آن را كوچك شمرده‌اند .\r\nراجع به ترتيب آيات خمر بايد دانست كه لحن آيات تا حدّى با هم متفاوت است و مىشود از آنها استفاده كرد كه قرآن كريم با زمينه سازى و مقدّمه چينى و بالاخره با آماده كردن مردم آن را حرام كرده است ، ولى در اصل شريعت اسلام و تمام اديان مطلقا حرام است و غير معقول است كه بگوئيم خداوند آن را در دينى و يا در زمانى حلال كرده است ، چيزى كه مزيل عقل است امكان ندارد در دين خدا حلال شده باشد . اينك آيات را نقل ميكنيم :\r\n1 - * ( يَسْئَلُونَكَ عَنِ الْخَمْرِ وَالْمَيْسِرِ قُلْ فِيهِما إِثْمٌ كَبِيرٌ وَمَنافِعُ لِلنَّاسِ وَإِثْمُهُما أَكْبَرُ مِنْ نَفْعِهِما . . . ) * بقره : 219 .\r\nلحن اين آيه چندان تند نيست .\r\nفقط حاكى از آنست كه ضرر قمار\r\n","description":"","footnote":"","page_name":" 301 ","page_number":303},
  {"content":"\r\nو شراب از فائده آنها بيشتر است گر چه با مقايسهء آيهء * ( قُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَما بَطَنَ وَالإِثْمَ وَالْبَغْيَ بِغَيْرِ الْحَقِّ . . . ) * اعراف : 33 حرمت خمر از آيه استفاده مىشود زيرا اين آيه مكَّى است و روشن مىكند كه « اثم » تحريم شده است و آيهء بقره مدنى است و بوجود اثم در خمر تصريح مىكند على هذا اثم حرام و در نتيجه خمر حرام است و حضرت موسى بن جعفر عليه السلام چنان كه خواهد آمد براى مهدى عباسى چنين استدلال فرموده است .\r\n2 - * ( يا أَيُّهَا الَّذِينَ آمَنُوا لا تَقْرَبُوا الصَّلاةَ وَأَنْتُمْ سُكارى حَتَّى تَعْلَمُوا ما تَقُولُونَ . . . ) * نساء : 43 يعنى شما كه ايمان آورده‌ايد در حال مستى به نماز نيايستيد تا بدانيد چه ميگوئيد . اين آيه نيز در مدينه نازل شده و فقط از مستى در حال نماز نهى مىكند و به نظر ميايد كه مسلمين هنوز از شراب دست نكشيده بودند كه در بعضى حالات از آن نهى شدند . چنان كه نقل شده بعضى از صحابه بعد از نزول اين آيه باز شراب ميخوردند چنان كه خواهد آمد .\r\n3 - * ( يا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالأَنْصابُ وَالأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوه لَعَلَّكُمْ تُفْلِحُونَ . إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَالْبَغْضاءَ فِي الْخَمْرِ وَالْمَيْسِرِ وَيَصُدَّكُمْ عَنْ ذِكْرِ الله وَعَنِ الصَّلاةِ فَهَلْ أَنْتُمْ مُنْتَهُونَ ) * مائده : 90 - 91 .\r\nاين دو آيه مدنى است و صريح در نهىاند ، جملهء * ( « فَاجْتَنِبُوه » ) * و * ( فَهَلْ أَنْتُمْ مُنْتَهُونَ ) * روشن مىكند كه ديگر كسى حق ندارد به آن نزديك شود و ايضا چنان كه در الميزان گفته : * ( فَهَلْ أَنْتُمْ مُنْتَهُونَ ) * ميفهماند كه تا آنزمان آن را ترك نكرده بودند .\r\nدر الميزان ذيل آيهء 90 مائده ميگويد : از زمخشرى در ربيع الابرار نقل شده گويد : در بارهء خمر سه آيه نازل شد : * ( يَسْئَلُونَكَ عَنِ ) *\r\n","description":"","footnote":"","page_name":" 302 ","page_number":304},
  {"content":"\r\n* ( الْخَمْرِ وَالْمَيْسِرِ ) * بعد از اين آيه بعضى از مسلمانان شرب خمر ميكردند و بعضى ترك نمودند تا اينكه مردى شراب خورد و داخل نماز شد و پريشان گفت آيهء * ( يا أَيُّهَا الَّذِينَ آمَنُوا لا تَقْرَبُوا الصَّلاةَ وَأَنْتُمْ سُكارى ) * نازل گرديد سپس بعضى شراب خوردند حتى عمر بن الخطاب نيز خورد و با استخوان شترى سر عبد الرحمن بن عوف را بشكست و بعد نشست و شروع كرد بنوحه خواندن بر كشتگان جنگ بدر از مشركان و شعر اسود بن يغفر را در نوحهء خود ميخواند و آن اين است :\r\nو كايّن بالقليب قليب بدر من القنيات و الشّرب الكرام و كايّن بالقليب قليب بدر من السّرى المكامل بالسّنام ا يوعدنا ابن كبشة ان نحيّى و كيف حياة اصداء و هام ا يعجزان يردّ الموت عنّى و ينشرنى اذا بليت عظامى الا من مبلغ الرّحمن عنّى بانّى تارك شهر الصّيام فقل للَّه : يمنعنى شرابى و قل للَّه : يمنعنى طعامى اين ماجرى برسول خدا صلَّى اللَّه عليه و آله رسيد خارج شد در حالى كه علامت خشم در چهره اش نمايان بود و رداى خويش را ميكشيد چيزى كه در دست داشت بالا برد تا عمر را بزند عمر گفت : به خدا پناه ميبرم از غضب خدا و رسولش . پس خدا نازل فرمود : * ( إِنَّما يُرِيدُ الشَّيْطانُ ) * - تا - * ( فَهَلْ أَنْتُمْ مُنْتَهُونَ ) * عمر گفت :\r\nبس كرديم .\r\nو نيز در الميزان ج 6 ص 144 از كافى و تهذيب از امام باقر عليه السّلام نقل كرده : خداوند هيچ پيامبرى نفرستاد مگر آنكه در علم خدا بود كه اگر دين او كامل شود خمر را در دين او تحريم كند . خمر پيوسته حرام بوده است مردم فقط از خصلتى بخصلتى نقل ميشوند و اگر همهء احكام دين يك بار بر مردم حمل ميشد بدين نميرسيدند راوى گفت : امام عليه السّلام فرمود كسى ارفاق كننده تر از خدا نيست و از رفق خداست كه\r\n","description":"","footnote":"","page_name":" 303 ","page_number":305},
  {"content":"\r\nمردم را از خصلتى بخصلتى نقل مىكند و اگر همهء احكام يك دفعه بر مردم بار ميشد به هلاكت ميافتادند .\r\nنا گفته نماند اين همان است كه گفتيم از آيات بدست ميايد :\r\nقرآن مجيد راجع بتحريم خمر زمينه سازى كرده و مردم را بتدريج آماده نموده است و گرنه در اصل دين شراب همواره حرام بوده است .\r\nايضا در الميزان ج 2 ص 207 از كافى از على بن يقطين نقل شده :\r\nمهدى عباسى از حضرت موسى بن جعفر عليه السّلام پرسيد : آيا شراب در كتاب خدا حرام است مردم فقط نهى شدنش را ميدانند حرام بودنش را نميدانند ؟ امام عليه السّلام فرمود :\r\nبلكه آن حرام است . گفت در كدام محلّ از كتاب خدا تحريم شده است يا ابا الحسن ؟ فرمود : قول خدا * ( إِنَّما حَرَّمَ رَبِّيَ الْفَواحِشَ ما ظَهَرَ مِنْها وَما بَطَنَ وَالإِثْمَ وَالْبَغْيَ بِغَيْرِ الْحَقِّ ) * تا فرمود امّا اثم ، آن بعينه خمر است خدا در محلّ ديگر فرموده : * ( يَسْئَلُونَكَ عَنِ الْخَمْرِ وَالْمَيْسِرِ قُلْ فِيهِما إِثْمٌ كَبِيرٌ وَمَنافِعُ لِلنَّاسِ وَإِثْمُهُما أَكْبَرُ مِنْ نَفْعِهِما ) * فامّا اثم در كتاب خدا آن شراب و قمار است و اثم آنها از نفعشان بيشتر است چنان كه خدا فرموده .\r\nمهدى گفت : اى على بن يقطين اين فتواى هاشميّه است به او گفتم :\r\nراست گفتى يا امير المؤمنين حمد خدائى راست كه اين علم را از شما اهل بيت خارج نكرده است .\r\nگويد : پس به خدا قسم مهدى صبر نكرد تا گفت : راست گفتى اى رافضى .\r\nدر خاتمه نا گفته نماند كه تمام اقسام شراب ، حرام و مورد غضب خداست حضرت رسول ده نفر را در بارهء آن لعنت كرده كه از آن جمله است : كارنده انگور براى شراب ، نگهبان آن ، فشارندهء آن ، نوشنده آن ، ساقى و حامل آن ، كسى كه بسوى او حمل شده ، فروشنده و خريدار و خورندهء قيمت آن .\r\nاينكه مسيحيان و ارباب ساير\r\n","description":"","footnote":"","page_name":" 304 ","page_number":306},
  {"content":"\r\nاديان آن را حلال ميدانند مربوط باصل اديان آسمانى نيست چنان كه قبلا گفته شد . و راجع بحرمت شراب در شريعت تورات و انجيل براى نمونه رجوع شود به انجيل لوقا باب اوّل بند 15 - امثال سليمان باب 20 بند 1 و باب 23 بند 29 - 35 - كتاب اشعياء باب 5 بند 22 و باب 28 بند 1 - 7 و باب 56 بند 12 - كتاب يوشع باب 4 بند 11 .\r\n\r\n\r\n\r\nخمس :\r\nپنج * ( وَيَقُولُونَ خَمْسَةٌ سادِسُهُمْ كَلْبُهُمْ ) * كهف : 22 و ميگويند پنج نفراند ششم آنها سگشان است . خامس : پنجم * ( وَالْخامِسَةَ أَنَّ غَضَبَ الله عَلَيْها إِنْ كانَ مِنَ الصَّادِقِينَ ) * نور : 9 خمسين : پنجاه * ( فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً ) * عنكبوت : 14 .\r\n* ( تَعْرُجُ الْمَلائِكَةُ وَالرُّوحُ إِلَيْه فِي يَوْمٍ كانَ مِقْدارُه خَمْسِينَ أَلْفَ سَنَةٍ فَاصْبِرْ صَبْراً جَمِيلًا ) * معارج : 4 راجع به اين آيه در « عرج » بحث شده است .\r\nخُمْس * ( وَاعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّه خُمُسَه وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ إِنْ كُنْتُمْ آمَنْتُمْ بِالله وَما أَنْزَلْنا عَلى عَبْدِنا يَوْمَ الْفُرْقانِ ) * انفال : 41 .\r\nخمس بر وزن عنق پنج يك و يك پنجم است و آيه صريح است در اينكه يك پنجم غنائم مال خدا و فرق پنجگانهء ديگر است اين آيه از چند جهت قابل دقّت است :\r\nاوّل آنكه اهل سنّت عقيده دارند كه خمس منحصر بغنائم جنگى است زيرا در آيه لفظ « غنمتم » آمده است و ايضا در بارهء غنائم جنگ بدر است چنان كه از خود آيه و از ما قبل و ما بعدش روشن است .\r\nولى بايد دانست : غنيمت فقط بمعنى غنائم جنگى نيست در اقرب الموارد آن را غنائم جنگى و هر چيزى كه بدست آيد . . . معنى كرده . در المنجد آن را غنائم جنگى و هر فائده ديگر گفته است . در نهج البلاغه نامه 45 فرموده « فو اللَّه\r\n","description":"","footnote":"","page_name":" 305 ","page_number":307},
  {"content":"\r\nما كنزت من دنياكم تبرا و لا ادّخرت من غنائمها وفرا » به خدا از دنياى شما ريزه زرى و ريزه نقره‌اى خزانه نكردم و از غنائم آن مالى نياندوختم پيداست كه مراد از غنائم اموال و فايده هاى دنيا است نه غنائم جنگى طبرسى رحمه اللَّه كه قول او از لحاظ لغت سند كامل است فرموده :\r\nدر عرف لغت بهر فائده غنم و غنيمت اطلاق مىشود . و نيز در آيهء * ( فَعِنْدَ الله مَغانِمُ كَثِيرَةٌ ) * نساء : 94 مراد از مغانم بهره ها و فائده هاست المنار و طبرسى آن را فواضل و نعمتهاى و رزق گفته است .\r\nراغب در مفردات گفته : غنم بر وزن فرس معروف است . . . و غنم ( بر وزن قفل ) رسيدن بگوسفند و بدست آوردن آن است سپس در هر چيزى كه از دشمن و غيره بدست آيد به كار رفته است .\r\nاز اينجاست كه اهل بيت عليهم السلام آن را هر فائده گرفته‌اند در كافى از سماعة منقول است كه از ابو الحسن عليه السّلام از خمس پرسيدم فرموده : آن در هر چيزى است كه مردم فائده برده‌اند كم باشد يا زياد .\r\nوانگهى در مورد آيه گر چه جنگ بدر است ولى مورد مخصّص آيه نيست بلكه غنائم جنگ بدر سبب صدور اين حكم كلَّى شده است .\r\nبموجب روايات اهل بيت عليهم السلام خمس به هفت چيز راجع است غنائم جنگى ، ارباح مكاسب ، كنز ، معادن ، مال مخلوط به حرام ، زمينيكه كافر ذمّى از مسلمانى بخرد ، جواهريكه بواسطهء غوّاصى بدست آيد .\r\nدوّم « ذى القربى » در آيه مفرد است و يك مصداق بيشتر ندارد يعنى كسى كه با حضرت رسول قرابت دارد و آن با امام و جانشين پيغمبر كه شيعه عقيده دارد تطبيق مىشود در هر عصر امام و جانشين آنحضرت فقط يكنفر مىشود .\r\nسوّم آنكه * ( فَلِلَّه وَلِلرَّسُولِ وَلِذِي الْقُرْبى ) * هر سه با لام كه مفيد\r\n","description":"","footnote":"","page_name":" 306 ","page_number":308},
  {"content":"\r\nاختصاص و ملكيّت است آمده و * ( الْيَتامى وَالْمَساكِينِ وَابْنِ السَّبِيلِ ) * بدون لام آمده و عطف به * ( لِذِي الْقُرْبى ) * اند و اين روشن مىكند كه اين فرق سه گانه داخل در ذى القربىاند و بواسطهء ذى القربى بودن از خمس سهم مىبرند و اين همان است كه ائمّه عليهم السلام فرموده‌اند : مراد از اين سه گروه ، يتامى و مساكين و ابن سبيل سادات بنى هاشماند .\r\nراجع بآيهء شريفه مطالب ديگرى هست كه در فقه شيعه بايد ديد .\r\n\r\n\r\n\r\nخمص :\r\nگرسنگى ( نهايه ) * ( فَمَنِ اضْطُرَّ فِي مَخْمَصَةٍ غَيْرَ مُتَجانِفٍ لإِثْمٍ فَإِنَّ الله غَفُورٌ رَحِيمٌ ) * مائده :\r\n3 هر كه در گرسنگى مضطرّ به خوردن ميته و غيره شود در حالى كه بگناه بى ميل است خدا آمرزنده و مهربان است ناگفته نماند : اصل خمس فرو رفتن و لاغرى شكم از گرسنگى و كاستن ورم زخم و نظير آن است گرسنگى را از آن مخمصه گويند كه سبب لاغرى شكم و فرو رفتن آن مىشود راغب مخمصه را گرسنگى كه باعث لاغرى شكم مىشود گفته ايضا در مجمع البيان اخمص قدم آنقسمت از باطن پا است كه به زمين نميرسد در اثر فرو رفتگى . در نهج - البلاغه خطبهء 119 در بارهء مؤمنان فرموده « مره العيون من البكاء خمص البطون من الصّيام » مره و خمص بر وزن عنق جمع امره و اخمص است يعنى آزرده چشماند از گريه و شكم لاغراند از روزه و در وصف حضرت رسول صلَّى اللَّه عليه و آله در خطبهء 158 فرموده « خرج من الدّنيا خميصا » از دنيا شكم خالى بيرون رفت .\r\nكلمهء مخمصه فقط دو بار در قرآن مجيد آمده : مائدهء 3 ، توبه 120 .\r\n\r\n\r\n\r\nخمط :\r\nتلخ و درختى كه خار ندارد * ( وَبَدَّلْناهُمْ بِجَنَّتَيْهِمْ جَنَّتَيْنِ ذَواتَيْ أُكُلٍ خَمْطٍ وَأَثْلٍ وَشَيْءٍ مِنْ سِدْرٍ قَلِيلٍ ) * سباء : 16 راغب گويد :\r\nخمط درختى است كه خار ندارد گفته‌اند كه آن درخت مسواك است طبرسى چند معنى براى آن نقل\r\n","description":"","footnote":"","page_name":" 307 ","page_number":309},
  {"content":"\r\nكرده از جمله گويد : گفته شده آن هر درختى است كه خار ندارد در قاموس گويد : خمط هر چيز ترش يا تلخ است و هر گياهى است كه طعم تلخ دارد . و از جمله هر درخت بى خار و درخت مسواك و غيره گفته است .\r\nنا گفته نماند : به نظر ميايد كه خمط در آيهء شريفه بمعنى تلخ باشد و آن صفت « اكل » است و « اثل و شىء » عطف به « اكل » است يعنى : دو تا باغ آنها را به دو باغيكه ميوهء تلخ و شوره گز و اندكى كنار داشت مبدّل كرديم .\r\nممكن است بگوئيم : خمط بمعنى درخت مسواك است و خمط واثل هر دو بيان « اكل » است يعنى دو باغ ميوه دار كه درخت آنها مسواك و شوره گز بود ولى اين درست نيست زيرا شوره گز اصلا داراى ميوه نيست . اين كلمه تنها يك بار در قرآن آمده است .\r\n\r\n\r\n\r\nخنزير :\r\nخوك . * ( حُرِّمَتْ عَلَيْكُمُ الْمَيْتَةُ وَالدَّمُ وَلَحْمُ الْخِنْزِيرِ . . . ) * مائده : 3 جمع آن خنازير است * ( وَجَعَلَ مِنْهُمُ الْقِرَدَةَ وَالْخَنازِيرَ . . . ) * مائده : 60 راجع بآيهء اخير رجوع شود به « مسخ » كلمهء خنزير چهار بار در قرآن مجيد آمده است و كلمهء خنازير يك بار . گوشت خوك بتصريح قرآن حرام و قابل خوردن نيست .\r\n\r\n\r\n\r\nخنس :\r\nكنار رفتن . واپس ماندن . پنهان شدن . * ( فَلا أُقْسِمُ بِالْخُنَّسِ الْجَوارِ الْكُنَّسِ وَاللَّيْلِ إِذا عَسْعَسَ وَالصُّبْحِ إِذا تَنَفَّسَ إِنَّه لَقَوْلُ رَسُولٍ كَرِيمٍ ) * تكوير : 15 - 19 .\r\nمعناى اوّلى خنس و خنوس در قاموس و صحاح و تفسير بيضاوى و كشّاف ذيل سورهء ناس ، تاخّر و واپس ماندن ذكر شده است .\r\nدر نهايه آن را انقباض و كنار رفتن گفته و از ابن عباس نقل كرده كه محضر رسول خدا صلَّى اللَّه عليه و آله رفتم ميخواست نماز بخواند مرا پيش روى خود نشاند « فلمّا اقبل على صلوته انخنست » يعنى چون شروع به نماز كرد كنار شدم . راغب نيز\r\n","description":"","footnote":"","page_name":" 308 ","page_number":310},
  {"content":"\r\nانقباض و تأخير انداختن گفته است در اقرب الموارد ، رجوع ، كنار شدن ، واپس ماندن و انقباض آمده است .\r\nدر مجمع البيان ميگويد : خمس و كنس هر دو در اصل بمعنى ستر و پوشاندن است شيطان را خنّاس گويند كه هنگام ياد خدا كنار ميرود و پنهان ميگردد كناس بضمّ كاف خانه‌اى است كه پرندهء وحشى براى خود اتّخاذ كرده و در آن مخفى مىشود و در تفسير سورهء النّاس فرموده : خنوس پنهان شدن بعد از ظهور است .\r\nخلاصه آنكه : خنس و خنوس بمعنى كنار رفتن ، واپس ماندن و پنهان شدن است و اين معانى قريب بهماند . كنس نيز بمعنى نهان شدن است در بارهء آهو كه در نهانگاه خود پنهان مىشود گويند : « كنس الظَّبىء اذا تغيّب و استتر فى كناسه » ( نهايه » « عسعس اللَّيل » يعنى شب روى آورد و شب رفت در دو ضدّ به كار رفته است ( مجمع ) .\r\nنا گفته نماند * ( « الْجَوارِ الْكُنَّسِ » ) * صفت * ( « بِالْخُنَّسِ » ) * است و در نتيجه هر سه بموصوفهائى دلالت دارند كه داراى هر سه صفتاند . موصوفاتيكه كه واپس شونده و داراى انقباض و نهان شونده‌اند و نيز در جريان و حركتاند و اين اوصاف لازم و ذاتى آنها است نه آنى و زمانى .\r\nستارگان بىشمار آسمان چنان كه دانشمندان ميگويند چنيناند آنها پيوسته در حال تحوّل و انقلاباند ، سوخت خويش را تمام ميكنند بعضى در نيمه راه زندگىاند بعضى در آخر عمر و بعضى در ابتداى تشكيل : لذا آنها را بگروههاى مختلف از قبيل ستارگان تپنده ( كه قشر ظاهر آنها مانند ضربان نبض آهسته و منظَّم است ) غولهاى آبى ، غولهاى سرخ ، كوتوله هاى سرخ ، كوتوله هاى سفيد كه مواد آنها پيوسته در انفعال و تبدّل است و در بارهء كوتوله هاى سفيد گفته‌اند كه در مراحل آخر زندگى هستند .\r\n","description":"","footnote":"","page_name":" 309 ","page_number":311},
  {"content":"\r\nاز طرف ديگر آمدن و رفتن دائمى شب و روشن شدن روز حكايت از تحوّل و انقلاب دائمى جهان دارد .\r\nدر اوّل سورهء تكوير از تكوير و خاموش شدن آفتاب و از منكدر و تيره شدن نجوم و تبخير درياها و غيره سخن رفته پس از آن به خنّس و كنّس قسم ياد شده كه اين سخنان از فرشتهء وحى است نه ساختهء پيامبر ( ص ) بنا بر اين به نظر ميايد كه اين اوصاف در بارهء ستارگان و خورشيدهاى بىشمار جهان است كه پيوسته در حال انقلاباند و حكايت از انهدام عالم دارند معنى آيهء شريفه چنين مىشود : پس نه ، قسم به واپس شوندگان روان و نهان شونده و بشب كه ميايد و ميرود و بصبح كه ميدمد و گسترش مييابد كه اين سخنان قول فرشتهء بزرگوار است .\r\nاينكه مفسّران آنها را سيّارات و عموم ستارگان گرفته و گفته‌اند :\r\nدر شب آشكار ميشوند و در روز غائب ميگردند . به نظر ميايد كه اين سخن خيلى سطحى است و اين اوصاف در بارهء غايب شدن در روز و برگشتن در شب نيست و اين چندان دلالت بقيامت ندارد . ولى ما هم اگر در زمان گذشته مىبوديم مانند آنها رحمهم اللَّه ميگفتيم زيرا گذشت زمان و ترقّى علم در نماياندن مفاهيم عاليهء قرآن سهم بسزائى دارد .\r\n* ( الْخَنَّاسِ الَّذِي يُوَسْوِسُ فِي صُدُورِ النَّاسِ النّاس : 4 در بارهء خنّاس گفته‌اند نام شيطان است كه چون خدا ياد شود منقبض و نهان ميگردد . ولى نا گفته نماند : خنّاس در آيهء شريفهء صفت وسواس است * ( قُلْ أَعُوذُ بِرَبِّ النَّاسِ ) * . . . * ( مِنْ شَرِّ الْوَسْواسِ الْخَنَّاسِ الَّذِي يُوَسْوِسُ فِي صُدُورِ النَّاسِ ) * وسوسه در سينه و قلب آدمى است و بسيار بسيار مخفى و نهان است كه آدمى كمتر وجود آن را حسّ مىكند . لذا بايد گفت خنّاس بمعنى سخت نهان و صفت وسوسه است نه صفت شيطان\r\n","description":"","footnote":"","page_name":" 310 ","page_number":312},
  {"content":"\r\nآرى در ذيل سوره فرموده كه اين وسوسه از جنّ و مردم بقلب آدمى راه پيدا مىكند . معنى آيات چنين است : بگو پناه ميبرم بپروردگار مردم . . . از شرّ وسوسه كه بسيار نهان و پوشيده است و در سينه هاى مردم رفت و آمد مىكند . و وسواس اسم وسوسه و جمع آن وساوس است و صفت نيست .\r\n\r\n\r\n\r\nخنق :\r\nخفه كردن . * ( حُرِّمَتْ عَلَيْكُمُ الْمَيْتَةُ وَالدَّمُ وَلَحْمُ الْخِنْزِيرِ وَما أُهِلَّ لِغَيْرِ الله بِه وَالْمُنْخَنِقَةُ . . . ) * مائده : 3 منخنقه حيوانى است كه آن را خفه كنند و گوشت آن از محرّمات است و فقط يك بار در قرآن مجيد آمده است خناق بضم اوّل مرضى است كه در گلو پيدا مىشود ( ديفترى ) و بكسر آن ريسمان و نحو آنست كه با آن حيوانى و يا انسانى را خفه ميكنند .\r\n\r\n\r\n\r\nخوار :\r\nصداى گاو . راغب ميگويد : خوار مخصوص بصداى گاو است و گاهى بطور استعاره بصداى شتر گفته مىشود * ( وَاتَّخَذَ قَوْمُ مُوسى مِنْ بَعْدِه مِنْ حُلِيِّهِمْ عِجْلًا جَسَداً لَه خُوارٌ ) * اعراف : 148 قوم بعد از رفتن وى از زيورهاى خود گوساله ايكه پيكر بود بساختند كه صداى گوساله داشت . اين كلمه فقط دو بار در قرآن مجيد آمده است : اعراف 148 - طه 88 . در نهج البلاغه خطبهء 199 در بارهء قوم ثمود فرموده « خارت ارضهم بالخسفة خوار السّكَّة المحماة فى الارض الخوّارة » صداى زمين بهنگام لرزه بصداى گاو تشبيه شده است سكَّهء محماة يعنى گاو آهن آب داده . ارض خوّاره زمين نرم است .\r\n\r\n\r\n\r\nخوض :\r\nداخل شدن در آب ( قاموس ) راغب ميگويد : خوض وارد شدن در آب و رفتن در آن است و بطور استعاره بوارد شدن در امور ، اطلاق مىشود و اكثر موارد آن در قرآن محلَّى است كه ورود در آن مذموم است . * ( فَوَيْلٌ يَوْمَئِذٍ لِلْمُكَذِّبِينَ الَّذِينَ هُمْ فِي خَوْضٍ يَلْعَبُونَ ) * طور : 12 طبرسى در ذيل\r\n","description":"","footnote":"","page_name":" 311 ","page_number":313},
  {"content":"\r\nاين آيه ميگويد : خوض وارد شدن در آبست با قدم ، دخول در قول به آن تشبيه شده است .\r\nيعنى آن روز واى بر مكذّبين آنان كه در حديث باطل بازى ميكنند و سخن باطل ميگويند * ( قُلِ الله ثُمَّ ذَرْهُمْ فِي خَوْضِهِمْ يَلْعَبُونَ ) * انعام :\r\n91 بگو خدا ، سپس بگذار در باطلشان كه وارد شده‌اند سرگرم باشند .\r\n* ( فَلا تَقْعُدُوا مَعَهُمْ حَتَّى يَخُوضُوا فِي حَدِيثٍ غَيْرِه نساء : 140 * ( وَكُنَّا نَخُوضُ مَعَ الْخائِضِينَ ) * مدثّر : 45 با آنان كه بباطل وارد شده بودند بباطل وارد ميشديم . * ( وَخُضْتُمْ كَالَّذِي خاضُوا ) * توبه : 69 « الَّذى » صفت خوض است كه از « خضتم » استفاده مىشود يعنى وارد شديد مثل ورود آنان كه بباطل وارد شدند . طبرسى اين را از يونس و اخفش نقل كرده است .\r\nنا گفته نماند اين كلمه در قرآن كريم در ورود به آب اصلا به كار نرفته و در همه جا ، موارد آن خوض در باطل است . در نهج البلاغه خطبهء 192 در وصف حضرت رسول صلَّى اللَّه عليه و آله فرموده « خاض الى رضوان اللَّه كلّ غمرة و تجرّع فيه كلّ شدّة » .\r\n\r\n\r\n\r\nخوف :\r\nترس . راغب ميگويد : خوف توقّع مكروهى است از روى علامت مظنون يا معلوم چنان كه رجاء و طمع توقّع محبوبى است از روى آن دو .\r\n* ( فَمَنْ تَبِعَ هُدايَ فَلا خَوْفٌ عَلَيْهِمْ وَلا هُمْ يَحْزَنُونَ ) * بقره : 38 .\r\n\r\nتخويف\r\nبمعنى ترساندن است * ( ذلِكَ يُخَوِّفُ الله بِه عِبادَه ) * زمر :\r\n16 * ( إِنَّما ذلِكُمُ الشَّيْطانُ يُخَوِّفُ أَوْلِياءَه ) * آل عمران : 175 خيفة :\r\nحالتى است كه از خوف به انسان عارض مىشود و در جاى خوف به كار ميرود ( راغب ) * ( فَأَوْجَسَ فِي نَفْسِه خِيفَةً مُوسى ) * طه : 67 موسى در نفس خويش احساس خوف كرد .\r\n\r\nتخوّف\r\nبمعنى ظهور خوف است ( راغب ) * ( أَوْ يَأْخُذَهُمْ فِي تَقَلُّبِهِمْ فَما هُمْ بِمُعْجِزِينَ أَوْ يَأْخُذَهُمْ ) *\r\n","description":"","footnote":"","page_name":" 312 ","page_number":314},
  {"content":"\r\n* ( عَلى تَخَوُّفٍ فَإِنَّ رَبَّكُمْ لَرَؤُفٌ رَحِيمٌ ) * نحل : 46 - 47 اخذ بتخوّف آنست كه كسى را با ظهور خوف بگيرند خداوند يك دفعه غفلتا انسان را گرفتار مىكند مثل زلزله و سكته و دفعهء ديگر با ظهور خوف مثل سرطان مثلا « نعوذ باللَّه منه » كه شخص ميداند اين مرض او را از بين خواهد بود با علم به مردن و ترس از آن بتدريج از بين ميرود و يا مثل كسى كه ميداند او را اعدام خواهند كرد چنين شخصى با ظهور خوف گرفتار مىشود معنى آيه چنين مىشود : يا آنها را در حال تلاش گرفتار كند ، آنها عاجز كنندهء خدا نيستند و يا آنها در حال خوف و در حالى كه مىترسند و ميلرزند گرفتار نمايد . . .\r\nنا گفته نماند : خوف يكى از صفات نيك است و انسان را از بدبختىهاى دنيا و آخرت نجات ميدهد مثل خوف از خدا ، خوف از عذاب آخرت ، خوف از ذلَّت دنيا و آخرت و غيره ، در قرآن كريم در اين گونه موارد به كار رفته است و از صفات و شعار بندگان خداست بخلاف جبن كه از ضعف نفس ناشى است و از علامات نقص است . * ( وَأَمَّا مَنْ خافَ مَقامَ رَبِّه وَنَهَى النَّفْسَ عَنِ الْهَوى فَإِنَّ الْجَنَّةَ هِيَ الْمَأْوى ) * ( نازعات 40 - 41 ) .\r\n\r\n\r\n\r\nخول :\r\n( بر وزن فرس ) عطيّه در قاموس و اقرب ميگويد : خول هر عطيّه‌اى است كه خدا از نعمتها و غلامان و كنيزان و غير به تو داده است . * ( وَتَرَكْتُمْ ما خَوَّلْناكُمْ وَراءَ ظُهُورِكُمْ ) * انعام : 94 يعنى : آنچه را كه بشما عطا كرده بوديم در پشت سر گذاشتيد . * ( ثُمَّ إِذا خَوَّلَه نِعْمَةً مِنْه نَسِيَ ما كانَ يَدْعُوا إِلَيْه مِنْ قَبْلُ ) * زمر : 8 يعنى : پس چون نعمتى به دو عطا كرد دعاى قبلى خويش را فراموش مىكند .\r\nطبرسى گفته : تخويل بمعنى اعطاء است و اصل آن تمليك عطيّه است چنان كه تمويل بمعنى تمليك مال است .\r\nنا گفته نماند : خول بر وزن\r\n","description":"","footnote":"","page_name":" 313 ","page_number":315},
  {"content":"\r\nفرس جمع خولىّ بمعنى غلام نيز آمده است در نهج البلاغه نامه 62 فرموده . من ناراحتم از اينكه سفيهان و بد كاران والى اين امّت شوند « فيتّخذوا مال الله دولا و عباده خولا » دول بر وزن صرد بمعنى گرداندن مال ميان چند نفر است و خول بمعنى بندگان و بردگان است يعنى : مال خدا را ميان خود بگردانند و به بندگان خدا ندهند و بندگان خدا را بردگان خود بدانند در اينجا نيز معناى عطيّه ملحوظ است يعنى خيال كنند كه خدا مردم را به آنها برده عطا كرده است .\r\nو حديث مشهور در بارهء بنى - اميّه كه از حضرت رسول صلَّى اللَّه عليه و آله نقل شده از همين مادّه است و آن چنين است « اذا بلغ بنو ابى العاص ثلثين رجلا اتّخذوا مال اللَّه دولا و دين اللَّه دخلا و عباد اللَّه خولا » .\r\n\r\n\r\n\r\nخال :\r\nبمعنى دائى و جمع آن اخوال است مثل * ( وَبَناتِ خالِكَ وَبَناتِ خالاتِكَ ) * احزاب : 50 و * ( أَوْ بُيُوتِ أَخْوالِكُمْ أَوْ بُيُوتِ خالاتِكُمْ ) * نور : 61 .\r\nو خاله : خواهر مادر است و جمع آن خالات است كه گذشت\r\n\r\n\r\n\r\nخون :\r\nخيانت مقابل امانت است . و اصل آن چنان كه در مجمع ذيل آيهء 186 بقره گفته بمعنى منع حق است راغب ميگويد : خيانت و نفاق هر دو يكى است ولى خيانت نسبت بعهد و امانت و نفاق نسبت بدين گفته مىشود سپس با هم ميشوند . پس خيانت مخالفت حق است با نقض عهد در نهان .\r\nعلى هذا خيانت بمعنى منع حق و مخالفت با حقّ است . * ( وَإِنْ يُرِيدُوا خِيانَتَكَ فَقَدْ خانُوا الله مِنْ قَبْلُ . . . ) * انفال : 71 مراد از خيانت در اينجا نقض عهد و مخالفت حق است كه اسيران مثلا ميخواستند پس از آزادى باز بجنگ آنحضرت بيايند يعنى اگر بخواهند با تو خيانت و حيله و نقض عهد كنند از پيش به خدا خيانت كرده و مخالفت با حق كرده‌اند پس خدا بدامشان انداخت .\r\n","description":"","footnote":"","page_name":" 314 ","page_number":316},
  {"content":"\r\n* ( لا تَخُونُوا الله وَالرَّسُولَ وَتَخُونُوا أَماناتِكُمْ وَأَنْتُمْ تَعْلَمُونَ ) * انفال : 27 با خدا و رسول مخالفت نكنيد و در امانات خود نيز خيانت ننمائيد .\r\n* ( عَلِمَ الله أَنَّكُمْ كُنْتُمْ تَخْتانُونَ أَنْفُسَكُمْ فَتابَ عَلَيْكُمْ وَعَفا عَنْكُمْ بقره : 187 * ( وَلا تُجادِلْ عَنِ الَّذِينَ يَخْتانُونَ أَنْفُسَهُمْ إِنَّ الله لا يُحِبُّ مَنْ كانَ خَوَّاناً أَثِيماً ) * نساء : 107 .\r\nاختنان بعقيدهء طبرسى و قاموس و صحاح بمعنى خيانت است در اقرب ميگويد اختنان همان خيانت است الَّا اينكه اختنان از خيانت ابلغ و رساتر است :\r\nراغب ميگويد : آن تحرّك ميل انسان بخيانت است نه خود خيانت . بعقيدهء راغب معنى آيهء اوّل چنين است : خدا دانست كه ميخواستيد بنفس خويش خيانت كنيد همچنين است آيهء دوّم .\r\nولى كلمهء * ( فَتابَ عَلَيْكُمْ وَعَفا عَنْكُمْ ) * نشان ميدهد كه آنها خيانت ميكرده‌اند نه اينكه ميل بخيانت داشتند و همچنين آيهء دوّم ميگويد از كسانى كه بر خويشتن خيانت ميكنند دفاع مكن . نه اينكه ميل بخيانت دارند گر چه آن نيز معناى صحيح است يعنى آنان كه در فكر خيانت بخويشاند از آنان دفاع منما .\r\nبهتر است بگوئيم كه افتعال در اينجا بمعنى مبالغه است چنان كه از اقرب الموارد نقل شد و مبالغه بنا بر آنكه در المنجد گفته شده يكى از معانى افتعال است . در اين صورت ميتوان گفت كه مراد از مبالغه در خيانت ، ادامهء آن است .\r\n* ( وَلا تَكُنْ لِلْخائِنِينَ خَصِيماً نساء : 105 براى خائنان مدافع و طرفگير مباش و اگر گوئيم « لام » براى انتفاع است معنى كاملا روشن مىشود يعنى بنفع خائنان مخاصمه و دفاع مكن .\r\n* ( كانَتا تَحْتَ عَبْدَيْنِ مِنْ عِبادِنا صالِحَيْنِ فَخانَتاهُما تحريم : 10 مراد از خيانت بعقيده سدّى كفر است ، بعضى نفاق گفته‌اند ،\r\n","description":"","footnote":"","page_name":" 315 ","page_number":317},
  {"content":"\r\nضحاك گويد نمّامى و افشاء سرّ بر مشركان است ولى بهتر است گفته شود مراد نقض عهد و مخالفت با حقّ است يعنى زن نوح و زن لوط با آن دو نسبت بحقّ و دين مخالفت كردند و ايمان نياوردند .\r\n\r\nخوّان :\r\nصيغهء مبالغه است يعنى بسيار خائن يا هميشه خائن * ( إِنَّ الله لا يُحِبُّ كُلَّ خَوَّانٍ كَفُورٍ ) * حج : 38 .\r\n\r\nخائنه\r\nدر آيهء * ( يَعْلَمُ خائِنَةَ الأَعْيُنِ وَما تُخْفِي الصُّدُورُ ) * غافر :\r\n19 ممكن است مصدر باشد يعنى :\r\nخيانت چشمها را ميداند و آن نگاه حرام است . طبرسى فرموده : خائنه مصدر است مثل خيانت چنان كه كاذبه و لاغيه بمعنى كذب و لغو است بعضى گفته‌اند از قبيل اضافه صفت بسوى موصوف است يعنى « يعلم الاعين الخائنة منهم » و در آيهء * ( وَلا تَزالُ تَطَّلِعُ عَلى خائِنَةٍ مِنْهُمْ ) * مائده : 13 راغب ، جماعة مقدر كرده يعنى « على جماعة خائنة » ولى طبرسى آن را بمعنى خيانت گرفته و گفته : وزن فاعله در مصادر زياد است مثل عافية ، طاغيه ، كاذبه .\r\nقول مجمع به نظر اقرب ميرسد .\r\n\r\n\r\n\r\nخوى :\r\nسقوط . خالى شدن در مجمع و مفردات ميگويد : اصل خواء خالى شدن است گويند « خوى بطنه من الطعام » شكمش از طعام خالى شد . ولى ديگران سقوط و انهدام نيز گفته‌اند در قاموس گفته « خوت الدار : تهدّمت و خوت و خويت : خلت من اهلها و ارض خاوية اى خالية » همچنين است قول صحاح و اقرب .\r\n\r\nخاويه\r\n* ( أَوْ كَالَّذِي مَرَّ عَلى قَرْيَةٍ وَهِيَ خاوِيَةٌ عَلى عُرُوشِها ) * بقره : 259 فكر ميكنم كه خاويه در آيه بمعنى ساقطه باشد گر چه در مجمع خاليه گفته است يعنى : يا مانند آنكه بر دهكده‌اى گذر كرد و آن بر سقفهاى خود منهدم شده بود گويا اوّل سقفها افتاده و بعد ديوارها بر روى سقفها افتاده بود . در نهج خطبهء 98 هست :\r\n« كمثل نجوم السّماء اذا خوى نجم طلع نجم » * ( فَتِلْكَ بُيُوتُهُمْ خاوِيَةً ) *\r\n","description":"","footnote":"","page_name":" 316 ","page_number":318},
  {"content":"\r\n* ( بِما ظَلَمُوا ) * نمل : 52 خاويه بمعنى خاليه و يا ساقط است ولى خالى بودن بهتر به نظر ميرسد زيرا ستم خانه را خالى و بى صاحب ميگذارد .\r\n* ( فَتَرَى الْقَوْمَ فِيها صَرْعى كَأَنَّهُمْ أَعْجازُ نَخْلٍ خاوِيَةٍ ) * حاقّه : 7 قوم را در آن محل مىبينى كه افتاده‌اند گوئى تنه هاى نخل سقوط كرده‌اند .\r\nنا گفته نماند خاويه در قرآن مجيد پنج بار آمده است و مادّه آن واوى و يائى هر دو به كار رفته و مصدر واوى آن خوّ ، و مصدر يائىاش خوى و خواء است ( اقرب ) .\r\n\r\n\r\n\r\nخيبة :\r\nنا اميدى . خسران .\r\nمحروم شدن . در نهايه ميگويد :\r\nخيبة بمعنى خسران و حرمان است .\r\nقاموس آن را نوميدى و زيان و حرمان گفته است . * ( وَقَدْ خابَ مَنِ افْتَرى ) * طه : 61 از رحمت خدا نوميد شد و يا به ضرر افتاد آنكه دروغ بست * ( فَيَنْقَلِبُوا خائِبِينَ ) * آل - عمران : 127 پس نوميد يا زيان ديده برگردند .\r\n\r\n\r\n\r\nخير :\r\nدلپسند . مرغوب .\r\nراغب ميگويد : خير آنست كه همه بدان رغبت كنند مثل عقل . . . مقابل آن شرّ است . در قاموس گفته « الخير ما يرغب فيه الكلّ كالعقل و العدل مثلا » .\r\nنا گفته نماند معنى كامل خير همين است و در تمام موارد آن معتبر مىباشد . به مال دنيا از آنجهت خير گويند كه مرغوب و مورد ميل است مثل * ( إِنْ تَرَكَ خَيْراً ) * بقره :\r\n180 يعنى اگر مالى بگذارد . به چيز خوب خير گويند زيرا دلپسند است و آدمى بدان ميل مىكند نظير * ( وَمَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً ) * بقره : 269 چون حكمت مرغوب و دلپسند است لذا بدان خير اطلاق شده است . در آيه * ( وَتُعِزُّ مَنْ تَشاءُ وَتُذِلُّ مَنْ تَشاءُ بِيَدِكَ الْخَيْرُ ) * آل عمران :\r\n26 ظاهرا خير بمعنى اختيار است يعنى اختيار اين كارها در دست تو است .\r\n\r\nاختيار\r\nبر گزيدن و انتخاب را اختيار گوئيم زيرا شىء برگزيده نسبت به\r\n","description":"","footnote":"","page_name":" 317 ","page_number":319},
  {"content":"\r\nبر گزيننده دلپسند و مرغوب است نحو * ( وَلَقَدِ اخْتَرْناهُمْ عَلى عِلْمٍ عَلَى الْعالَمِينَ ) * دخان : 32 روى علميكه داريم آنانرا بر مردم برگزيديم * ( وَأَنَا اخْتَرْتُكَ فَاسْتَمِعْ لِما يُوحى ) * طه :\r\n13 .\r\nاخيار : جمع خير است يعنى نيكان * ( وَإِنَّهُمْ عِنْدَنا لَمِنَ الْمُصْطَفَيْنَ الأَخْيارِ ) * ص : 47 آنها در نزد ما از برگزيدگان و نيكاناند .\r\nخيره ( بكسر اوّل و فتح دوّم ) اسم مصدر است بمعنى اختيار مثل * ( وَرَبُّكَ يَخْلُقُ ما يَشاءُ وَيَخْتارُ ، ما كانَ لَهُمُ الْخِيَرَةُ ) * قصص : 68 يعنى پروردگارت آنچه كه ميخواهد ميافريند و آنچه كه ميخواهد در مقام تشريع حكم اختيار مىكند براى مردم حق اختيار در مقابل خدا نيست آيهء شريفه بمضمون آيهء ذيل شبيه است * ( وَما كانَ لِمُؤْمِنٍ وَلا مُؤْمِنَةٍ إِذا قَضَى الله وَرَسُولُه أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ ) * احزاب :\r\n36 و گاهى خيره بمعنى برگزيده آيد مثل « مُحَمَّدٌ صلَّى اللَّه عليه و آله خيرة الله من خلقه » ( مجمع ) .\r\nخَيْرَة ( بفتح اوّل و سكون دوّم و فتح سوّم ) يعنى كثير الخير و برتر هر چيز ، جمع آن خيرات است ( اقرب ) * ( وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ وَيُسارِعُونَ فِي الْخَيْراتِ ) * آل عمران : 114 منظور از خيرات كارهاى پر فائده است * ( فِيهِنَّ خَيْراتٌ حِسانٌ ) * رحمن : 70 مراد از خيرات زنان فاضله بهشتى اند بعضى گفته‌اند اصل آن مشدّد بوده مخفف شده است .\r\nتخيّر : فكر ميكنم بمعنى اختيار بعد از اختيار باشد مثل تجرّع كه جرعه جرعه نوشيدن است على هذا معنى آيهء * ( وَفاكِهَةٍ مِمَّا يَتَخَيَّرُونَ ) * واقعه : 20 آنست كه براى آنهاست ميوه از آنچه پى در پى اختيار و ميل ميكنند همچنين است * ( إِنَّ لَكُمْ فِيه لَما تَخَيَّرُونَ ) * قلم : 38 .\r\nنا گفته نماند : خير هم اسم تفضيل و هم اسم به كار رفته است در قرآن مجيد بيشتر اسم استعمال شده و گاهى اسم تفضيل به كار رفته\r\n","description":"","footnote":"","page_name":" 318 ","page_number":320},
  {"content":"\r\nاست . مثل * ( ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها ) * بقره : 106 و نحو * ( وَتَزَوَّدُوا فَإِنَّ خَيْرَ الزَّادِ التَّقْوى ) * بقره : 197 بايد ميان آن دو با بودن « من » تفضيل فرق گذاشت باز ناگفته نماند كه راغب از بعضى علماء نقل كرده : بمال آنوقت خير اطلاق مىشود كه بسيار و پاك باشد از على عليه السّلام نقل است كه به منزل يكى از موالى خود رفت او گفت : يا امير المؤمنين آيا وصيّت نكنم ؟\r\nفرمود نه چون خدا فرموده * ( إِنْ تَرَكَ خَيْراً ) * و تو مال زياد ندارى و بر همين قول است آيهء * ( وَإِنَّه لِحُبِّ الْخَيْرِ لَشَدِيدٌ ) * عاديات : 8 بشر در دوستى مال كثير محكم است .\r\n\r\n\r\n\r\nخيط :\r\nرشته . نخ . * ( حَتَّى يَتَبَيَّنَ لَكُمُ الْخَيْطُ الأَبْيَضُ مِنَ الْخَيْطِ الأَسْوَدِ مِنَ الْفَجْرِ ) * بقره : 187 مراد از رشتهء سفيد ، سفيدى صبح و از خيط اسود تاريكى شب است طبرسى در وجه اين تشبيه فرموده :\r\nاندازه‌اى از صبح كه خوردن با آن حرام مىشود شبيه بنخ است و باندازهء آن تاريكى شب از بين ميرود و از عدىّ بن حاتم نقل شده كه دو نخ سفيد و سياه در دست گذاشتم و به آنها نگاه ميكردم در اثر تاريكى از همديگر تشخيص داده نميشدند ( خيال ميكرد منظور از آيه آنست كه هوا بحدّى روشن شود تا سفيد و سياه تميز داده شوند ) حضرت رسول صلَّى اللَّه عليه و آله مرا ديد خنديد تا دندانهايش آشكار شد پس فرمود :\r\nپسر حاتم آن سفيدى روز و سياهى شب است .\r\n* ( حَتَّى يَلِجَ الْجَمَلُ فِي سَمِّ الْخِياطِ اعراف : 40 خياط بمعنى سوزن است معنى آيه در « جمل » گذشت .\r\n\r\n\r\n\r\nخيل :\r\n( بر وزن علم و فلس ) گمان . « خال الشىء : ظنّه » ( اقرب ) * ( فَإِذا حِبالُهُمْ وَعِصِيُّهُمْ يُخَيَّلُ إِلَيْه مِنْ سِحْرِهِمْ أَنَّها تَسْعى ) * طه : 66 آنگاه رشته ها و عصاهاى آنها از سحرشان ، بموسى گمان\r\n","description":"","footnote":"","page_name":" 319 ","page_number":321},
  {"content":"\r\nميرفت كه بشتاب حركت ميكنند .\r\nخيلاء بمعنى تكبّر از روى خيال و فرض است و مختال بمعنى متكبّر از همين است * ( إِنَّ الله لا يُحِبُّ كُلَّ مُخْتالٍ فَخُورٍ ) * لقمان : 18 فخور كسى است كه مناقب خود را مىشمارد و برخ مردم ميكشد .\r\nولى تكبّر خود پسندى در نفس است .\r\nاين كلمه در قرآن مجيد سه بار به كار رفته و در هر سه با لفظ فخور توأم است گوئى تكبّر از فخور بودن قابل انفكاك نيست .\r\n* ( وَالْخَيْلَ وَالْبِغالَ وَالْحَمِيرَ لِتَرْكَبُوها نحل : 8 خيل بمعنى اسبان است و از لفظ خود مفرد ندارد بعقيدهء راغب اسبان را از آنجهت خيل گفته‌اند كه هر كه به آن سوار شود در خود احساس تكبّر مىكند و بعقيدهء طبرسى علَّت اين تسميه آن است كه اسب در راه رفتن متكبّر است .\r\nدر مفردات ميگويد : خيل در اصل بمعنى اسبان و سواران است و در قول خداوند * ( وَمِنْ رِباطِ الْخَيْلِ ) * انفال : 60 هر دو مراد است و نيز در هر يك منفردا استعمال مىشود چنان كه روايت شده « يا خيل اللَّه اركبى » اى لشگر خدا سوار شو كه مراد سواران است و مثل قول آنحضرت « عفوت لكم عن صدقة الخيل » زكات اسبان را نسبت بشما عفو كردم كه مراد اسبان است .\r\nنا گفته نماند كلمهء « يا خيل اللَّه اركبى » سخن حضرت رسول صلَّى اللَّه عليه و آله است كه چنان دستور ميداد ابن سعد عليه و على اتباعه لعائن اللَّه ، اين جمله را در كربلا بلشگريان منحوس خود گفت .\r\nو خيل در آيهء * ( وَأَجْلِبْ عَلَيْهِمْ بِخَيْلِكَ وَرَجِلِكَ ) * اسراء : 64 اسبان و سواران هر دو مراداند گر چه سواران شيطان نحوهء ديگراند و در « جلب » گذشت ولى در آيهء * ( « وَمِنْ رِباطِ الْخَيْلِ » ) * ظاهرا فقط اسبان مراد است و كلمهء « رباط » كه بمعنى بستن است مانع از ارادهء سواران است ولى در نهج البلاغه مواردى هست كه از خيل ، اسبان\r\n","description":"","footnote":"","page_name":" 320 ","page_number":322},
  {"content":"\r\nو سواران هر دو اراده شده مثل « هذا اخو غامد و قد وردت خيله الانبار . . . و أزال خيلكم عن مسالحها » ( خطبهء 27 ) .\r\n\r\n\r\n\r\nخيمه :\r\nچادر . طبرسى فرموده : خيمه هر خانه‌اى است كه از پارچه درست كنند و بر ستونها و ميخ تكيه كند . ولى در صحاح و اقرب گويد : خيمه خانه‌اى است كه از شاخه هاى درختان ساخته مىشود و قاموس هر دو را ذكر كرده است * ( حُورٌ مَقْصُوراتٌ فِي الْخِيامِ ) * رحمن : 72 به نظر ميايد كه مراد از مقصورات ، مخصوصات باشد يعنى زنان سفيد بدن كه بشوهران خود مخصوصاند و در خيمه هاى بهشتىاند رجوع شود به « حور » .\r\nبا مراجعه بآيات قرآن مجيد بدست ميايد كه حوريان بهشت هم در ساختمانهاى بهشتى و هم در خيمه هاى بهشتى جا دارند . و الحمد للَّه و هو خير ختام\r\n","description":"","footnote":"","page_name":" 321 ","page_number":323},
  {"content":"\r\n\r\n\r\nد\r\n\r\n\r\nدال :\r\nهشتمين حرف از الفباى عربى و دهمين حرف از الفباى فارسى است و جزء كلمه واقع مىشود ، به تنهائى معنائى ندارد و در حساب ابجد چهار است .\r\n\r\n\r\n\r\nدأب :\r\nعادت و شأن و تلاش طبرسى فرموده : دأب بمعنى عادت است « دأب يدأب » آنگاه گويند كه كسى به چيزى عادت كند و در آن مستمرّ باشد * ( كَدَأْبِ آلِ فِرْعَوْنَ وَالَّذِينَ مِنْ قَبْلِهِمْ كَذَّبُوا بِآياتِنا ) * آل عمران : 11 يعنى عادت و طريقهء اين كفّار مانند عادت آل فرعون و پيشينيان است كه آيات ما را تكذيب كردند . * ( تَزْرَعُونَ سَبْعَ سِنِينَ دَأَباً ) * يوسف : 47 هفت سال به عادت خود زراعت ميكنيد * ( وَسَخَّرَ لَكُمُ الشَّمْسَ وَالْقَمَرَ دائِبَيْنِ وَسَخَّرَ لَكُمُ اللَّيْلَ وَالنَّهارَ ابراهيم :\r\n33 مراد از دائبين آنست كه در سير و وضع خود مستمرّاند و به آن عادت دارند يعنى : آفتاب و ماه را به خدمت شما گماشت كه هميشه روانند . در نهج البلاغه آمده « الشَّمس و القمر دائبان فى مرضاته » خطبهء :\r\n88 محمد عبده آن را تلاش معنى كرده است كه بشب و روز دائبان گويند كه در رفتن و آمدن عادت دارند كلمهء دأب پنج بار و دائبين يك بار در قرآن مجيد آمده است .\r\n* ( . . . إِنِّي أَخافُ عَلَيْكُمْ مِثْلَ يَوْمِ الأَحْزابِ مِثْلَ دَأْبِ قَوْمِ نُوحٍ وَعادٍ وَثَمُودَ وَالَّذِينَ مِنْ بَعْدِهِمْ وَمَا الله يُرِيدُ ظُلْماً لِلْعِبادِ غافر : 31 .\r\nدر قاموس و صحاح دأب را عادت و شأن معنى كرده و در نهايه ميگويد : دأب بمعنى عادت و كار است و اصل آن بمعنى تلاش و\r\n","description":"","footnote":"","page_name":" 322 ","page_number":324},
  {"content":"\r\nزحمت است .\r\nفكر ميكنم كه معنى دأب در آيهء فوق همان شأن و قضيّه باشد يعنى : من بر شما از نظير روز احزاب مىترسم كه مثل واقعهء قوم نوح و عاد و ثمود . . . ، بسر شما آيد .\r\nمجمع آن را در آيه عادت خدا گرفته يعنى مثل عادت خدا در بارهء قوم نوح و عاد بيضاوى كلمهء جزاء مقدّر كرده يعنى « مثل جزاء عادت قوم نوح . . . » ولى آنچه ما گفتيم بهتر است .\r\n\r\n\r\n\r\nدبّ :\r\nدبّ و دبيب بمعنى راه رفتن آرام و حركت خفيف است در حيوان به كار ميرود و در حشرات بيشتر استعمال مىشود ( مفردات ) قاموس نيز راه رفتن آرام گفته است در صحاح گويد :\r\nهر راه رونده بر روى زمين دابّه است .\r\nاينكه دابّه را جنبنده گفته‌اند باعتبار حركت و راه رفتن است .\r\nدر قرآن مجيد در بارهء تمام جنبندگان اعمّ از انسان و حيوان و غيره به كار رفته است مثل * ( وَالله خَلَقَ كُلَّ دَابَّةٍ مِنْ ماءٍ ) * نور : 45 .\r\n\r\nدواب\r\nجمع دابّة است . در بعضى موارد از آن تمام حركت كنندگان مراد است مثل * ( إِنَّ شَرَّ الدَّوَابِّ عِنْدَ الله الصُّمُّ الْبُكْمُ الَّذِينَ لا يَعْقِلُونَ ) * انفال : 22 يعنى بدترين جنبندگان در نزد خدا اين كفّار كر و لالاند كه نمىفهمند و آيهء * ( إِنَّ شَرَّ الدَّوَابِّ عِنْدَ الله الَّذِينَ كَفَرُوا فَهُمْ لا يُؤْمِنُونَ ) * انفال : 55 بطور قطع به انسان شامل است .\r\nو در بعضى از موارد مراد از آن غير انسان و غير چهار پايان سه گانه ( بقر و غنم و شتر ) است نحو * ( وَمِنَ النَّاسِ وَالدَّوَابِّ وَالأَنْعامِ مُخْتَلِفٌ أَلْوانُه ) * فاطر : 28 .\r\n* ( وَإِذا وَقَعَ الْقَوْلُ عَلَيْهِمْ أَخْرَجْنا لَهُمْ دَابَّةً مِنَ الأَرْضِ تُكَلِّمُهُمْ أَنَّ النَّاسَ كانُوا بِآياتِنا لا يُوقِنُونَ ) * نمل : 82 :\r\nاز اين آيه بدست ميايد كه در\r\n","description":"","footnote":"","page_name":" 323 ","page_number":325},
  {"content":"\r\nآينده جنبنده‌اى از زمين خارج شده و با مردم سخن خواهد گفت و كلمهء « انّ » در آخر آيه بفتح الف است و لام علَّت در آن مقدّر مىباشد و بعضى آن را بكسر الف خوانده‌اند : در آنصورت احتياج بتقدير نيست و در هر دو صورت ، علَّت مطلب قبلى است يعنى دابّه را خارج ميكنيم و با ايشان سخن ميگويد زيرا كه مردم بآيات ما ايمان نمياورند و خروج دابّه براى آن است كه ايمان بياورند و حق براى آنها روشن شود ( گر چه از عذاب رها نخواهند شد ) .\r\nاگر اين دابّه انسان باشد بيرون آمدن او خرق عادت ولى سخن گفتن او قهرا عادى خواهد بود و اگر حيوان باشد كلامش مثل خودش خارق عادت است .\r\nدر بارهء اين دابّه سخن بسيار گفته‌اند عدّه‌اى گويند از شرايط قيامت و از مقدّمات آن است در الميزان ميگويد : در كلام خدا چيزى كه بيان و تفسير اين آيه باشد پيدا نيست و آن كدام است و چه صفت دارد و كى خارج مىشود و چه سخن ميگويد ؟ بلكه سياق آيه بهترين دليل است كه قصد از آن مبهم گوئى است و آن كلامى است مرموز .\r\nنا گفته نماند در بعضى روايات بعلى عليه السّلام و امام زمان عليه السّلام تفسير شده ولى روايات ديگرى كه ضدّ آنهاست نيز نقل شده است . ما بعد آيهء فوق در قرآن چنين است * ( وَيَوْمَ نَحْشُرُ مِنْ كُلِّ أُمَّةٍ فَوْجاً مِمَّنْ يُكَذِّبُ بِآياتِنا فَهُمْ يُوزَعُونَ . حَتَّى إِذا جاؤُ قالَ أَ كَذَّبْتُمْ بِآياتِي وَلَمْ تُحِيطُوا بِها عِلْماً أَمَّا ذا كُنْتُمْ تَعْمَلُونَ . ) *\r\n* ( وَوَقَعَ الْقَوْلُ عَلَيْهِمْ بِما ظَلَمُوا فَهُمْ لا يَنْطِقُونَ ) * .\r\nبه نظر ميايد كه مراد از * ( « وَقَعَ الْقَوْلُ » ) * در اينجا همان * ( « وَقَعَ الْقَوْلُ » ) * در آيهء اوّل باشد و اين آيات صريح در وقوع قيامت نيستند به نظر ميايد كه آيات فوق از يك تحوّل عجيبى در آينده خبر ميدهد و شايد مراد عصر امام زمان عليه السّلام باشد :\r\n","description":"","footnote":"","page_name":" 324 ","page_number":326},
  {"content":"\r\nفريد وجدى در دائرة المعارف مادّهء دبب در بارهء دابّه بعضى از آنچه را كه در بالا نقل شد و احتمالات ديگر نيز نقل كرده و آنگاه * ( « تُكَلِّمُهُمْ » ) * را در آيه كه بمعنى سخن گفتن است با تخفيف بمعنى زخم زدن گرفته و احتمال داده كه در آينده چنين حشره‌اى پيدا شده و تكثير گشته و مردم را اذيّت خواهد داد و نيز دابّه را اسم جنس گرفته است ولى سخنش با اوّل و آخر آيه چنان كه گفته شد جور در نميايد و طبرسى قرائت * ( « تُكَلِّمُهُمْ » ) * را بفتح تاء و تخفيف لام شاذّ دانسته است .\r\n* ( وَلَوْ يُؤاخِذُ الله النَّاسَ بِظُلْمِهِمْ ما تَرَكَ عَلَيْها مِنْ دَابَّةٍ وَلكِنْ يُؤَخِّرُهُمْ إِلى أَجَلٍ مُسَمًّى . . . ) * نحل : 61 همچنين است آيهء 45 سورهء فاطر .\r\nمضمون هر دو آيه آنست كه هر گاه خدا ميخواست مردم را با اعمال بد آنها مؤاخذه كند هيچ جنبنده‌اى در روى زمين نمىماند .\r\nگفته‌اند : پيامبران و اوصياء معصوماند چون آنها ظالم نيستند پس لازم بود آنها بمانند در اين صورت به حكم كلَّى * ( ما تَرَكَ عَلَيْها مِنْ دَابَّةٍ ) * خدشه وارد مىشود يعنى اگر خدا ميخواست همه را مؤاخذه كند باز عدّه‌اى در روى زمين مىماندند زيرا گناه ندارند . وانگهى اگر دابّه شامل غير انسان باشد آنها چه تقصيرى دارند تا در اثر عقوبت انسان آنها هم از بين بروند ؟ .\r\nدر الميزان ميگويد اگر خدا مؤاخذه ميكرد اكثر مردم در اثر ظلم از بين ميرفتند و معصومين نيز در اثر هلاك پدرانشان به دنيا نميامدند و آنگاه در نقل و ردّ اشكالها مفصّل بحث كرده است . و نيز گفته بعيد نيست كه مراد از دابّه انسان باشد .\r\nبه نظر نگارنده هيچ يك از دو اشكال وارد نيست و آيهء شريفه در صدد بيان مهلت خداوند نسبت بمردم است و منظور از دابّه انسان و عموم عقوبت نسبت بگناهكاران است يعنى اگر خدا ميخواست مردم\r\n","description":"","footnote":"","page_name":" 325 ","page_number":327},
  {"content":"\r\nرا مهلت ندهد و در اثر گناهان بفوريّت موأخذه كند لازم بود احدى از مجرمين را در روى زمين نگذارد و ليكن سنّت خدا بر مهلت جارى است * ( وَلكِنْ يُؤَخِّرُهُمْ إِلى أَجَلٍ مُسَمًّى ) * اين است آنكه با ذهن خالى از آيه بدست ميايد .\r\n\r\n\r\n\r\nدبر :\r\n( بر وزن عنق ) عقب .\r\nمقابل جلو . * ( وَاسْتَبَقَا الْبابَ وَقَدَّتْ قَمِيصَه مِنْ دُبُرٍ ) * يوسف : 25 يعنى از پى هم به طرف در دويدند و او پيراهن يوسف را از عقب دريد راغب ميگويد : دبر شىء خلاف قبل آن است و بطور كنايه به دو عضو مخصوص ( آلت تناسلى و مقعد ) گفته مىشود . پس قبل و دبر در اصل بمعنى جلو و عقباند و آن دو جزء يك شىءاند مثل جلو پيراهن و عقب آن و گاهى كنار از شىءاند مثل اينكه بگوئيم زيد در جلو من و يا در عقب من است مثال اوّلى از قرآن نحو * ( وَمَنْ يُوَلِّهِمْ يَوْمَئِذٍ دُبُرَه إِلَّا مُتَحَرِّفاً لِقِتالٍ . . . ) * انفال : 16 و آيهء 25 يوسف كه گذشت . و مثال دوّم نحو * ( وَأَدْبارَ السُّجُودِ ) * ق : 40 .\r\nو بيشتر استعمال آن در قرآن در قسم اوّل است در الميزان فرموده كه استعمال آن در قسم دوّم بطور توسّع و مجاز است ( ج 7 ص 92 ) .\r\nجمع دبر ادبار است مثل * ( فَلا تُوَلُّوهُمُ الأَدْبارَ ) * انفال : 15 * ( يَضْرِبُونَ وُجُوهَهُمْ وَأَدْبارَهُمْ ) * انفال : 50 .\r\nاز دبر بمناسبت معناى اوّلى افعالى مشتقّ شده مثل ادبر ، تدبّر ، ادّبّر . همچنين است مدبر و دابر و ادبار .\r\n* ( تَدْعُوا مَنْ أَدْبَرَ وَتَوَلَّى ) * معارج : 17 ميخواند كسى را كه به حق پشت كرده و اعراض نموده است * ( ثُمَّ اسْتَوى عَلَى الْعَرْشِ يُدَبِّرُ الأَمْرَ . . . ) * يونس : 3 سپس بر عرش تسلَّط يافت امر را تدبير مىكند .\r\nتدبير امر ، افتادن بدنبال آن است يعنى در پى كار خود است و آن را دنبال مىكند .\r\n","description":"","footnote":"","page_name":" 326 ","page_number":328},
  {"content":"\r\n* ( أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها ) * محمد : 24 در اقرب الموارد ميگويد : « تدبّر الامر » يعنى به عواقب آن نظر كرد و در آن فكر نمود و تأمّل كرد يعنى آيا در قرآن تفكَّر و تدبّر نميكنند يا بر قلوب قفلها است .\r\nهمچنين است * ( أَ فَلَمْ يَدَّبَّرُوا الْقَوْلَ . . . ) * مؤمنون : 68 كه در اصل « يتدبّروا » است .\r\n* ( ثُمَّ وَلَّيْتُمْ مُدْبِرِينَ . . . ) * توبه : 25 يعنى : برگشتيد در حال پشت كردن .\r\n* ( وَمِنَ اللَّيْلِ فَسَبِّحْه وَإِدْبارَ النُّجُومِ طور : 49 .\r\nادبار مصدر است بعضى آن را ادبار بفتح اوّل خوانده‌اند يعنى مقدارى از شب را تسبيح خدا كن و نيز در وقت پشت كردن نجوم كه با سفيدى فجر بتدريج پشت كرده و ناپديد ميشوند . اوّلى به نماز شب و نيز به نماز مغرب و عشاء و دوّمى بنافله صبح تفسير شده چنان كه از صادقين عليهما السلام منقول است و همچنين به نماز صبح تفسير كرده‌اند ( مجمع ) .\r\n* ( فَقُطِعَ دابِرُ الْقَوْمِ الَّذِينَ ظَلَمُوا . . . انعام : 45 دابر القوم بمعنى آخر القوم و آن كسى است كه در آخر آنها ميايد . اصمعى گفته دابر بمعنى ريشه است قطع اللَّه دابره يعنى خدا ريشه و اصل او را قطع كرد معنى آيه چنين مىشود : آخر قوم ستمگر قطع گرديد يعنى طورى مستأصل شدند كه كسى از آنها باقى نماند .\r\n\r\nمُدَبِّرات\r\n* ( وَالنَّازِعاتِ غَرْقاً وَالنَّاشِطاتِ نَشْطاً وَالسَّابِحاتِ سَبْحاً . فَالسَّابِقاتِ سَبْقاً . فَالْمُدَبِّراتِ أَمْراً ) * نازعات 1 - 5 ترجمهء آيات در ذيل خواهد آمد .\r\nبسيار بسيار بعيد است كه مراد از نازعات و . . . ملائكه باشند زيرا جمعيكه با الف و تاء بسته مىشود يا صفت مؤنّث حقيقى است و ملائكه بطور حتم مؤنّث حقيقى نيستند و قرآن با آن قول مبارزه\r\n","description":"","footnote":"","page_name":" 327 ","page_number":329},
  {"content":"\r\nكرده است . و يا صفت مذكَّر لا يعقل است مثل مرفوعات ، منصوبات ، مجرورات ، و ايّام خاليات و يقينى است كه ملائكه اولو العقلاند . بنا بر اين آنچه گفته‌اند مراد از آنها ملائكه است قابل قبول نيست . و خبر قطعى و يقينى نيز در اين باره نداريم .\r\nترجمهء الفاظ آيات از اين قرار است نزع : كندن و قلع كردن .\r\nغرق : سختى . نشط : جذب و خروج .\r\nسبح : شنا كردن . مدبّرات : تدبير كنندگان .\r\nنا گفته نماند در جريان امور عالم عواملى در كار است كه بوسيلهء آنها امور عالم تدبير مىشود مثلا دانهء گندم كه كاشته شد نيروى جذب موادّ را بسوى آن جذب مىكند * ( « وَالنَّازِعاتِ » ) * موادّ نيز در اثر انفعال بسوى آن كشيده ميشوند و از مخزن خود خارج ميگردند * ( « وَالنَّاشِطاتِ » ) * آنگاه موادّيكه از زمين و هوا جذب شده ريشه و ساقه درست كرده و در آن روان ميشوند * ( « وَالسَّابِحاتِ » ) * و بسوى مقصد و بارورى پيش ميروند * ( « فَالسَّابِقاتِ » ) * و آنگاه بوسيلهء همان نيروها دانه ها در دسترس قرار ميگيرند * ( « فَالْمُدَبِّراتِ » ) * .\r\nيا مثلا بادها از بالاى اقيانوسها هواهاى مرطوب را كه همان ابرها هستند قلع ميكنند و ابرها نيز قلع ميشوند و به راه ميافتند و سپس در بالاى جوّ شنا كنان به طرف خشكيها پيش ميروند و باران مىبارد و تدبير امر مىشود .\r\nپس مىشود گفت : كه مراد از اين اوصاف نيروها و موادّ عالم است كه در تحت شرايط مخصوص بامر خدا جابجا ميشوند و تدبير امر ميكنند .\r\nدر كتاب آغاز و انجام جهان ص 87 ببعد اين اوصاف را باتمهاى مادهء عالم تفسير نموده و در بارهء آن بتفصيل سخن گفته است و نيز ميگويد معناى آيات كريمهء مذكوره خيلى مبهم است و در آنها روشن نشده است كه مقصود از آنها\r\n","description":"","footnote":"","page_name":" 328 ","page_number":330},
  {"content":"\r\nچيست ؟ و پيداست كه گويندهء آنها ( تبارك و تعالى ) هم نميخواسته است معناى اين گفتارها بر هر كسى در هر دوره‌اى معلوم باشد . گاهى مىشود كه گوينده عمدا و دانسته مقصودش را ابهام آميز و مرموز بيان كند . . .\r\nمطلب ايشان با ما بعد آيات كه راجع بحدوث قيامت است كاملا درست در ميايد و اين تغيير و تحوّل آمدن قيامت را نشان ميدهد يعنى روزيكه اين نظم و اين تحوّلات به آخر رسيد زمين ميلرزد و نظام از بين ميرود .\r\nو خلاصه آنكه : نيروهاى عالم ميكشند و موادّ كشيده ميشوند و به راه ميافتند و در راه مقصود خداوندى پيش ميروند و تدبير امر ميكنند . و نتيجهء نزع و نشط و سبح عبارت است از پيش رفتن در مقصود و رسيدن به آن . معنى آيات چنين مىشود : قسم بآنهائيكه به سختى ميكنند و آنهائيكه به طرز مخصوصى كنده و رها ميشوند و آنهائيكه بطور مرموز شنا ميكنند پس آنهائيكه پيش ميروند و بعد تدبير امر ميكنند .\r\n\r\n\r\n\r\nدثر :\r\nدثار ( بكسر اوّل ) لباسى است كه روى لباسها بر تن كنند . و لباسى است كه شخص در خواب آن را به روى خود ميكشد ( اقرب ) * ( يا أَيُّهَا الْمُدَّثِّرُ قُمْ فَأَنْذِرْ ) * مدّثّر 1 يعنى اى جامه بخويش پيچيده بر خيز و انذار كن . گويند وقت نزول آيه آنحضرت لباسى بر خود پيچيده و استراحت كرده بود و اصل آن متدثّر و ثاء در دال ادغام شده است اين كلمه تنها يك بار در قرآن آمده است .\r\n\r\n\r\n\r\nدحر :\r\nطرد . راندن بقهر « دحره دحرا و دحورا : طرده و ابعده و دفعه » * ( قالَ اخْرُجْ مِنْها مَذْؤُماً مَدْحُوراً ) * اعراف : 18 گفت از آنجا بيرون شو در حالى كه مذموم و مطرود از رحمت هستى .\r\n* ( وَيُقْذَفُونَ مِنْ كُلِّ جانِبٍ دُحُوراً ) * صافات : 9 دحور چنان كه گفته شد مصدر است بمعنى طرد و آن در آيه شريفه مصدر فعل مقدّر\r\n","description":"","footnote":"","page_name":" 329 ","page_number":331},
  {"content":"\r\nاست يعنى « يدحرون دحورا » ( مجمع ) ممكن است مثل « قعدت جلوسا » باشد معناى آيه چنين است : طرد ميشوند از هر طرف طرد بخصوصى در نهج البلاغه خطبهء 149 فرموده « و استعينه على مداحر الشّيطان » از خدا يارى ميخواهم بر اعماليكه شيطان را طرد و دفع ميكنند در نهايه ميگويد : دحر دفع كردنست بقهر و براى اذلال و اهانت ، قول مجمع نيز چنين است .\r\n\r\n\r\n\r\nدحض :\r\nلغزيدن . سقوط .\r\nمجمع ذيل آيهء 141 صافات آن را سقوط معنى كرده و گويد اصل دحض محلّ لغزش است كه راه رونده در آن ميافتد . در صحاح مكان دحض را ( بر وزن فلس و فرس ) مكان لغزنده گفته در نهج - البلاغه خطبهء 147 هست « و ان تدحض القدم . . . » يعنى اگر قدم لغزيد .\r\nآنان كه دحض را زوال و بطلان گفته‌اند بمناسبت معناى اصلى آن است .\r\n* ( وَجادَلُوا بِالْباطِلِ لِيُدْحِضُوا بِه الْحَقَّ ) * غافر : 5 بباطل مجادله كردند تا حق را بدان ساقط كنند و از بين ببرند .\r\n* ( إِذْ أَبَقَ إِلَى الْفُلْكِ الْمَشْحُونِ فَساهَمَ فَكانَ مِنَ الْمُدْحَضِينَ ) * صافات 140 - 141 آنگاه كه در حال قهر به طرف كشتى پر رفت با آنها قرعه كشيد و از افتادگان شد « مدحضين » نشان ميدهد كه به دريا انداختگان چند نفر بودند و يونس عليه السّلام يكى از آنها بود و گرنه گفته ميشد « فكان مدحضا » .\r\n* ( وَالَّذِينَ يُحَاجُّونَ فِي الله مِنْ بَعْدِ ما اسْتُجِيبَ لَه حُجَّتُهُمْ داحِضَةٌ عِنْدَ رَبِّهِمْ وَعَلَيْهِمْ غَضَبٌ وَلَهُمْ عَذابٌ شَدِيدٌ ) * شورى : 16 * ( حُجَّتُهُمْ داحِضَةٌ ) * يعنى دليل آنها ساقط و باطل و غير قابل قبول است معنى اين آيه در « حجّ » گذشت .\r\n\r\n\r\n\r\nدحو :\r\n* ( وَالأَرْضَ بَعْدَ ذلِكَ دَحاها . أَخْرَجَ مِنْها ماءَها وَمَرْعاها ) * نازعات : 30 - 31 .\r\nطبرسى فرموده : دحو و دحى هر دو بمعنى بسط و گستردن است .\r\n","description":"","footnote":"","page_name":" 330 ","page_number":332},
  {"content":"\r\nدر صحاح گستردن و غلطانيدن گفته است . قاموس و اقرب نيز گستردن و بزرگ شدن شكم و استرسال آن به پائين و غلطاندن گفته‌اند . راغب آن را بمعنى از جاى كندن ميداند . در نهج البلاغه خطبهء 70 آمده « اللَّهمّ داحى المدحوّات و داعم المسموكات » يعنى اى خدائى كه گسترندهء گسترده هائى و بر پا كنندهء بالا رفته هائى منظور از مسموكات آسمانهاست * ( « رَفَعَ سَمْكَها فَسَوَّاها » ) * و اگر دحو بمعنى غلطاندن باشد معنى آنست : خدائى كه غلطانندهء غلطنده ها هستى . و بالا برندهء آسمانها ميباشى . و در خطبهء 89 آمده « و سكنت الارض مدحوّة فى لجّة تيّاره » زمين به حالت گسترده در دريائى موّاج و روان آرام گرفت .\r\nاگر مراد از دحو در آيهء شريفه گسترش باشد معنى آنست كه زمين را پس از آسمان بگسترد و اگر بمعنى غلطاندن باشد مثل غلطاندن سنگ و سنگريزه در اين صورت با حركت وضعى و انتقالى زمين تطبيق مىشود يعنى : زمين را بعد از آسمان بگردش و چرخش در آورد .\r\nدر كتاب آغاز و انجام جهان ص 39 با استفاده از معنائيكه اقرب الموارد براى دحو ذكر كرده ، ميگويد زمين از پهلوى خورشيد مانند شكمى كه بزرگ شود و به پائين آويزان گردد بيرون آمد و اندك اندك بزرگ شد و از خورشيد آويخته گرديد و بالاخره از آن جدا و پرتاب شد و مانند سنگريزه ايكه از بالاى كوه بغلطد با حركت وضعى و انتقالى بچرخش در آمد ( باختصار ) .\r\nبه نظر نگارنده ، گستردن بهتر ميايد رجوع شود به « سماء » .\r\n\r\n\r\n\r\nدخر :\r\nذلَّت . خوارى .\r\nداخر : خوار و ذليل * ( إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ ) * غافر : 60 آنان كه از عبادت من استكبار و خوددارى ميكنند . حتما بخوارى وارد جهنّم ميشوند از صدر آيه روشن مىشود\r\n","description":"","footnote":"","page_name":" 331 ","page_number":333},
  {"content":"\r\nكه مراد از عبادت در آيه ، دعا و تضرع بدرگاه خداست . صدر آيه چنين است * ( وَقالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ . . . ) * .\r\nدر نهج خطبهء 63 آمده « و لكن خلائق مربوبون و عباد داخرون » نا گفته نماند : اين كلمه با خضوع و فرمانبرى نيز مىسازد مثل * ( أَ وَلَمْ يَرَوْا إِلى ما خَلَقَ الله مِنْ شَيْءٍ يَتَفَيَّؤُا ظِلالُه عَنِ الْيَمِينِ وَالشَّمائِلِ سُجَّداً لِلَّه وَهُمْ داخِرُونَ ) * نحل : 48 مراد از داخرون در آيه همان خضوع و فرمانبرى است كه سايه ها از دستور خداوند پيروى كرده و نقل مكان ميكنند داخرون فقط چهار بار در قرآن آمده است .\r\n\r\n\r\n\r\nدخول :\r\nداخل شدن . ضدّ خروج . اگر گويند : چرا آن را ورود ترجمه نكرديم ؟ گوئيم :\r\nورود با دخول فرق دارد چنان كه در « ورد » خواهد آمد انشاء اللَّه .\r\nو آن در زمان و مكان و اعمال به كار ميرود نحو * ( وَمَنْ دَخَلَه كانَ آمِناً ) * آل عمران : 97 * ( وَدَخَلَ مَعَه السِّجْنَ فَتَيانِ ) * يوسف : 36 .\r\nو نحو * ( وَلَمَّا يَدْخُلِ الإِيمانُ فِي قُلُوبِكُمْ ) * حجرات : 14 * ( وَرَأَيْتَ النَّاسَ يَدْخُلُونَ فِي دِينِ الله أَفْواجاً ) * نصر : 2 * ( يا أَيُّهَا الَّذِينَ آمَنُوا ادْخُلُوا فِي السِّلْمِ كَافَّةً ) * بقره : 208 و نيز گفته مىشود : بسنّ شصت مثلا داخل شدم . و ماه يا سال فلان داخل شد .\r\n* ( مِنْ نِسائِكُمُ اللَّاتِي دَخَلْتُمْ بِهِنَّ نساء : 23 دخول در اين آيه و نظير آن كنايه از مقاربت است .\r\nمدخل ( بضمّ ميم و فتح خاء ) مصدر است از باب افعال گفته مىشود : « ادخله ادخالا و مدخلا » و نيز اسم مكان است بمعنى محل دخول طبرسى رحمه اللَّه در ذيل آيه 59 حج فرموده مصدر و اسم مكان بودن هر دو صحيح است و مدخل بفتح ميم مصدر ثلاثى است و نيز اسم مكان از ثلاثى است . ( اقرب ) .\r\n* ( وَقُلْ رَبِّ أَدْخِلْنِي مُدْخَلَ صِدْقٍ وَأَخْرِجْنِي مُخْرَجَ صِدْقٍ وَاجْعَلْ لِي ) *\r\n","description":"","footnote":"","page_name":" 332 ","page_number":334},
  {"content":"\r\n* ( مِنْ لَدُنْكَ سُلْطاناً نَصِيراً ) * اسراء :\r\n80 .\r\nمدخل و مخرج هر دو مصدراند يعنى خدايا مرا داخل كن دخول راست و خارج كن خروج راست و از جانب خويش مرا تسلط يارى دهنده عطا فرما .\r\nشايد مراد آن است كه توفيق ده بهر كارى از روى صدق و راستى وارد شوم و براستى و بهره خارج گردم .\r\nندخلكم در آيهء * ( إِنْ تَجْتَنِبُوا كَبائِرَ ما تُنْهَوْنَ عَنْه نُكَفِّرْ عَنْكُمْ سَيِّئاتِكُمْ وَنُدْخِلْكُمْ مُدْخَلًا كَرِيماً ) * ظاهرا اسم مكان و مراد از آن شايد بهشت و شايد اعمّ باشد يعنى اگر از گناهان بزرگ كه نهى شده‌ايد اجتناب كنيد شما را بجاى محترم و دلپسندى داخل ميكنيم .\r\nادّخال از باب افتعال وارد شدن به زور و تلاش است ( راغب ) * ( لَوْ يَجِدُونَ مَلْجَأً أَوْ مَغاراتٍ أَوْ مُدَّخَلًا لَوَلَّوْا إِلَيْه وَهُمْ يَجْمَحُونَ ) * توبه : 57 يعنى : اگر پناهگاهى يا غارهائى يا راه فرارى پيدا ميكردند بسرعت بدان روى ميكردند . به نظر ميايد كه مراد از مدخل راه فرار باشد كه شخص به آن داخل شده و فرار مىكند . طبرسى نيز قريب به آن گفته است .\r\nدخل : ( بر وزن فرس ) كنايه از فساد و عداوت نهانى است ( راغب ) فساديكه بعقل و بدن داخل مىشود ، حيله و مكر ( اقرب ) چيزى كه از روى فساد و تباهى داخل شود و گفته شده دغل و مكر است ( مجمع ) .\r\n* ( وَلا تَتَّخِذُوا أَيْمانَكُمْ دَخَلًا بَيْنَكُمْ ) * نحل : 94 يعنى سوگندهاى خويش را مايهء فساد و فريب در ميان خود قرار ندهيد اين كلمه فقط دو بار در قرآن يافته است نحل : 92 94 .\r\n\r\n\r\n\r\nدخن :\r\nدخان يعنى دود * ( ثُمَّ اسْتَوى إِلَى السَّماءِ وَهِيَ دُخانٌ فَقالَ لَها وَلِلأَرْضِ ائْتِيا ) * فصّلت : 11 ظاهرا مراد از دخان همان گازهاى غليظ است كه از زمين در وقت\r\n","description":"","footnote":"","page_name":" 333 ","page_number":335},
  {"content":"\r\nسرد شدن برخاسته و بتدريج رقيق شده و طبقات جوّ را تشكيل داده است . مشروح اين سخن در « ارض » گذشت .\r\n* ( فَارْتَقِبْ يَوْمَ تَأْتِي السَّماءُ بِدُخانٍ مُبِينٍ يَغْشَى النَّاسَ هذا عَذابٌ أَلِيمٌ . رَبَّنَا اكْشِفْ عَنَّا الْعَذابَ إِنَّا مُؤْمِنُونَ . أَنَّى لَهُمُ الذِّكْرى وَقَدْ جاءَهُمْ رَسُولٌ مُبِينٌ . ثُمَّ تَوَلَّوْا عَنْه وَقالُوا مُعَلَّمٌ مَجْنُونٌ إِنَّا كاشِفُوا الْعَذابِ قَلِيلًا إِنَّكُمْ عائِدُونَ . يَوْمَ نَبْطِشُ الْبَطْشَةَ الْكُبْرى إِنَّا مُنْتَقِمُونَ ) * دخان 10 - 16 .\r\nآمدن اين دخان در ظاهر آيات پيش از قيامت است زيرا فقط در آيهء اخير صحبت از قيامت است و آن بطشهء كبرى است ممكن است مراد از دخان بمب اتم باشد و در آينده جنگ اتمى در گيرد دخان در آيه نكره است يعنى دودى مخصوص ، نيروى اتمى و اشعّهء آن پس از انفجار به صورت دود هوا را پر مىكند .\r\nآنوقت مردم بدرگاه خدا التماس ميآورند كه ما را نجات بده ولى اين بيدارى و ناله بىاثر خواهد بود زيرا پيامبران و مخصوصا حضرت ختمى مرتبت ( ص ) آمدند و مردم را به صلح و برادرى خواندند ولى مردم آنها را بىدليل دانسته و پى ماديّات رفتند تا كار بدانجا كشيد سپس بقيّهء مردم كه از عذاب و مرگ رسته‌اند بتدريج روزهاى مصيبت را فراموش كرده بسوى طغيان ميروند * ( إِنَّا كاشِفُوا الْعَذابِ قَلِيلًا إِنَّكُمْ عائِدُونَ ) * .\r\nبعضى دخان را بگرسنگى معنى نموده و آيات را مخصوص اهل مكَّه كرده و گفته‌اند كه حضرت رسول صلَّى اللَّه عليه و آله بر آنها نفرين كرد بقحطى گرفتار شده و پيش آنحضرت آمده وعده كردند در صورت دفع بلايا ايمان بياورند . و بعضى آن را از مقدمات و علائم قيامت دانسته‌اند و اللَّه اعلم . كلمهء دخان فقط دو بار در كلام اللَّه مجيد آمده است .\r\n\r\n\r\n\r\nدرء :\r\nدفع كردن . « درأه درءا : دفعه » * ( وَيَدْرَؤُنَ بِالْحَسَنَةِ ) *\r\n","description":"","footnote":"","page_name":" 334 ","page_number":336},
  {"content":"\r\n* ( السَّيِّئَةَ ) * رعد : 22 بد را با خوب دفع ميكنند * ( قُلْ فَادْرَؤُا عَنْ أَنْفُسِكُمُ الْمَوْتَ ) * آل عمران : 168 بگو مرگ را از خويش دفع كنيد .\r\n* ( وَيَدْرَؤُا عَنْهَا الْعَذابَ أَنْ تَشْهَدَ أَرْبَعَ شَهاداتٍ بِالله إِنَّه لَمِنَ الْكاذِبِينَ ) * نور : 8 * ( أَنْ تَشْهَدَ ) * فاعل يَدْرَؤُ است و « العذاب » مفعول آن است يعنى : گواهى زن بر كذب مرد ، عذاب را از او دفع مىكند .\r\n* ( وَإِذْ قَتَلْتُمْ نَفْساً فَادَّارَأْتُمْ فِيها وَالله مُخْرِجٌ ما كُنْتُمْ تَكْتُمُونَ بقره : 72 ادّارئتم يعنى اختلاف كرديد و يكديگر را دفع نموديد طبرسى در ذيل آيه آن را اختلاف معنى كرده و گويد اصل آن دفع است و از آنست حديث « ادرؤا الحدود بالشبهات »\r\n\r\n\r\n\r\nدرج :\r\nدرجه بمعنى مرتبه و منزلت است . راغب ميگويد :\r\nدرجه مثل منزلت است ليكن بمنزلت آنگاه درجه ميگويند كه بلندى در آن منظور باشد مثل پلَّهء نردبان و طبقه هاى ساختمان . طبرسى آن را منزلت گفته و گويد : معنى « درجته الى كذا » آنست كه او را درجه درجه بالا بردم .\r\nدرج بمعنى راه رفتن و مردن نيز آمده است در مثل گفته‌اند « هو اكذب من دبّ و درج » او دروغگوترين زنده ها و مرده هاست در نهج خطبهء 163 در وصف طاوس فرموده « إذا درج الى الانثى نشره من طيّه » يعنى چون بسوى مادهء خويش رود دم خويش را پس از بستن باز مىكند .\r\nاستدراج * ( وَالَّذِينَ كَذَّبُوا بِآياتِنا سَنَسْتَدْرِجُهُمْ مِنْ حَيْثُ لا يَعْلَمُونَ ) * اعراف : 182 استدراج آنست كه شخص بتدريج و درجه درجه گرفته شود شخص بد كار در كفر و طغيان خويش مشغول لذّت و كامرانى است ولى بىخبر است كه بتدريج استعداد هدايت را از دست ميدهد و عمرش كوتاه و كوتاهتر مىشود تا بالاخره فرصت از دستش ميرود .\r\nاز حسين بن على صلوات اللَّه عليهما در تحف العقول نقل شده\r\n","description":"","footnote":"","page_name":" 335 ","page_number":337},
  {"content":"\r\nفرمود : استدراج از خداوند سبحان آنست كه نعمت بنده را فراوان كند و توفيق شكر را از او سلب نمايد . طبرسى فرموده : استدراج اصل آن از درجه است و آن اين است كه كم كم گرفته شود مثل بالا رفتن از پله ها .\r\nدرجه * ( وَلَهُنَّ مِثْلُ الَّذِي عَلَيْهِنَّ بِالْمَعْرُوفِ وَلِلرِّجالِ عَلَيْهِنَّ دَرَجَةٌ ) * بقره : 228 براى زنان است از معروف نظير آنچه بر عهدهء آنهاست و مردان را بر آنها برترى و منزلت است . نا گفته نماند مردان طورى آفريده شده‌اند كه اكثرا در قدرت تعقل و تفكر و ارادهء امور از زنان برتراند آيهء شريفه با اظهار حقوق دو جانبه از اين حقيقت پرده بر ميدارد .\r\n* ( أُولئِكَ أَعْظَمُ دَرَجَةً مِنَ الَّذِينَ أَنْفَقُوا مِنْ بَعْدُ ) * حديد : 10 مراد از درجه در آيه فضيلت و برترى مقام است .\r\nدرجات در قرآن مجيد هم بمعنى منزلت و عظمت آمده و هم بمعنى مراتب در بلندى مثل * ( مِنْهُمْ مَنْ كَلَّمَ الله وَرَفَعَ بَعْضَهُمْ دَرَجاتٍ ) * بقره : 253 آيه در بارهء پيامبران و برترى آنها نسبت به يكديگر است مثل * ( تِلْكَ الرُّسُلُ فَضَّلْنا بَعْضَهُمْ عَلى بَعْضٍ ) * كه صدر همان آيه است پيداست كه مراد از درجات برترى و فضيلت معنوى است .\r\nو نحو * ( وَلِكُلٍّ دَرَجاتٌ مِمَّا عَمِلُوا ) * احقاف : 19 * ( فَأُولئِكَ لَهُمُ الدَّرَجاتُ الْعُلى ) * طه : 75 كه مراد ظاهرا مرتبه هاى مادّى است .\r\n* ( هُمْ دَرَجاتٌ عِنْدَ الله وَالله بَصِيرٌ بِما يَعْمَلُونَ ) * آل عمران : 163 نا گفته نماند نظير اين آيه ، آيهء 4 انفال است كه فرموده * ( لَهُمْ دَرَجاتٌ عِنْدَ رَبِّهِمْ وَمَغْفِرَةٌ وَرِزْقٌ كَرِيمٌ ) * و آيهء * ( وَلِكُلٍّ دَرَجاتٌ مِمَّا عَمِلُوا وَما رَبُّكَ بِغافِلٍ عَمَّا يَعْمَلُونَ ) * انعام :\r\n132 .\r\nما قبل آيهء اوّل چنين است :\r\nآيا آنكه تابع رضاى خداست مثل كسى است كه قرين غضب خداست آنها صاحبان درجاتاند نزد خدا .\r\n","description":"","footnote":"","page_name":" 336 ","page_number":338},
  {"content":"\r\nطبرسى رحمه اللَّه فرموده : كلمهء « ذو » در آن مقدر است يعنى « هم ذو درجات » و مراد از « هم » مجموع دو فريق فوقاند . در المنار درجات را ذو درجات گفته و گويد اطلاق درجات بمقام كفّار از باب تغليب است و گرنه مال آنها دركات است .\r\nاحتمال ديگر آنست كه بگوئيم درجات در مكانهاى آنها نيست بلكه در وجود آنهاست مانند كسى كه چند زبان ميداند و چند صنعت بلد است و از يك مرض عذاب مىبيند و يا از چند مرض . و شايد مراد درجه درجه بودن خود وجود و ابدان است و در اين احتمال مؤمن از چند جهت راحتى و كامرانى را مىبيند و كفّار بر عكس او .\r\n\r\n\r\n\r\nدرر :\r\n* ( يُرْسِلِ السَّماءَ عَلَيْكُمْ مِدْراراً ) * نوح : 11 اصل درّ مثل ( فلس ) بمعنى شير است ( راغب - طبرسى ذيل آيهء 6 انعام ) در نهج خطبهء 228 در بارهء طالبان دنيا فرموده « الَّذين احتلبوا درّتها و اصابوا غرّتها » آنان كه شير آن را دوشيدند و اغفالش را دريافتند .\r\nدرّ بمعنى كثرت نيز آمده است « درّ اللبن » يعنى شير زياد شد و معنى للَّه درّه آنست كه خير او براى خداست سپس آن را در مقام تعجب گفته‌اند ( اقرب ) .\r\nمدرار در آيهء شريفه بمعنى فراوان و مراد از سماء باران است يعنى :\r\nتا باران را بر شما فراوان و پر فايده نازل كند . اين تعبير فقط در آيهء گذشته و آيهء 6 انعام و 52 هود است . راغب گويد : اطلاق آن بر باران بطور استعاره است طبرسى فرموده : مدرار صيغهء مبالغه است « ديمة مدرار » ببارانى گفته مىشود كه فراوان و دانه هايش درشت باشد .\r\n\r\n\r\n\r\nدُرّى\r\n* ( الزُّجاجَةُ كَأَنَّها كَوْكَبٌ دُرِّيٌّ ) * نور : 35 كوكب درّى بمعنى ستارهء درخشان است اين استعمال براى آنست كه ستاره را در درخشان و سفيد و با صفا بودن بدرّ كه لؤلؤ مخصوصى است تشبيه\r\n","description":"","footnote":"","page_name":" 337 ","page_number":339},
  {"content":"\r\nكرده‌اند ( اقرب ) .\r\n\r\n\r\n\r\nدرس :\r\nپيوسته خواندن .\r\nطبرسى در ذيل آيهء 105 انعام فرموده : درس بمعنى استمرار تلاوت است . بكهنه شدن اثر « درس الاثر » گويند زيرا كه با گذشت زمان كهنه شده است . پس يك بار خواندن درس نيست * ( وَكَذلِكَ نُصَرِّفُ الآياتِ وَلِيَقُولُوا دَرَسْتَ وَلِنُبَيِّنَه لِقَوْمٍ يَعْلَمُونَ ) * انعام : 105 يعنى همين طور آيات را در قالبهاى مختلف بيان ميكنيم براى اغراض بخصوصى و تا بگويند آن را درس خوانده و آموخته‌اى و تا آن را بر اهل دانش روشن كنيم لام در « ليقولوا » براى غايت است يعنى تصريف آيات براى عللى است و در نتيجه اهل كفر از تصريف سوء استفاده كرده و خواهند گفت كه از ديگران آموخته‌اى .\r\nبعضىها آن را « درست » بصيغهء مجهول و مؤنّث غائب خوانده‌اند يعنى تا بگويند : اين سخنان كهنه شده و از گفتار گذشتگان است و نيز « دراست » بفتح تاء خوانده‌اند .\r\n* ( بِما كُنْتُمْ تُعَلِّمُونَ الْكِتابَ وَبِما كُنْتُمْ تَدْرُسُونَ ) * آل عمران : 79 كه كتاب را تعليم ميكرديد و مىخوانديد . * ( أَنْ تَقُولُوا إِنَّما أُنْزِلَ الْكِتابُ عَلى طائِفَتَيْنِ مِنْ قَبْلِنا وَإِنْ كُنَّا عَنْ دِراسَتِهِمْ لَغافِلِينَ ) * انعام : 156 خطاب باهل مكَّه است مراد از طائفتين ، يهود و نصارىاند يعنى : اين قرآن را نازل كرديم مبادا بگوئيد كتاب فقط به دو طائفهء پيش از ما نازل شد و ما از خواندن آنها غافل بوديم .\r\n\r\nادريس :\r\nعليه السّلام يكى از پيامبران مشهور و نام مباركش فقط دو بار در كلام اللَّه آمده است * ( وَاذْكُرْ فِي الْكِتابِ إِدْرِيسَ إِنَّه كانَ صِدِّيقاً نَبِيًّا . وَرَفَعْناه مَكاناً عَلِيًّا ) * مريم : 56 * ( وَإِسْماعِيلَ وَإِدْرِيسَ وَذَا الْكِفْلِ كُلٌّ مِنَ الصَّابِرِينَ ) * انبياء : 85 .\r\nدر آيهء دوّم توصيف شده كه او از صابران بود و در آيهء اوّل از نبوت و صدّيق بودن او سخن رفته است . امّا مراد از * ( رَفَعْناه ) *\r\n","description":"","footnote":"","page_name":" 338 ","page_number":340},
  {"content":"\r\n* ( مَكاناً عَلِيًّا ) * چيست ؟ آيا مكان بمعنى مكان معنوى و مقام است ؟\r\nيعنى او را بمقام و منزلت برترى رسانديم و يا او را به مكان بلندى كه جز آسمانها نيست بالا برديم ( علىّ در علوّ مقام و علوّ مكان هر دو آمده است ) .\r\nدر الميزان آمده : گفته‌اند چنان كه در حديث وارد است خدا او را ببعضى از آسمانها برد و در آنجا قبض روح كرد و آن نشان دادن خرق عادت و قدرت بالغهء خدائى است و براى ادريس مزيّت است .\r\nدر بعضى روايات هست كه او زنده است در تفسير برهان از حضرت رسول صلَّى اللَّه عليه و آله نقل شده كه در معراج در آسمان چهارم مردى ديدم به جبرئيل گفتم : او كيست گفت او ادريس است به او سلام كردم و او بر من سلام كرد من بر او از خدا مغفرت خواستم او هم بر من استغفار كرد .\r\nدر سفينة البحار از امام صادق عليه السّلام نقل شده كه در بارهء مسجد سهله فرموده : آن جاى خانهء ادريس است كه در آن جامه مىدوخت .\r\nدر مجمع البيان فرموده : او جدّ پدر نوح است و اسم او در توراة اخنوخ است گفته شده او را در اثر كثرت درس كتب ادريس گفتند و او اوّل كسى است كه با قلم نوشت و لباس دوخت و گفته شده : خدا به او علم نجوم و حساب و هيئت آموخت و اينها معجزهء او بود .\r\nنا گفته نماند روايات در بارهء آسمان رفتن او زياد است و در اين باره به بحار ، تفسير برهان تفسير الدر المنثور و غيره رجوع شود . و اين در صورت ثبوت عجب نيست كه خداوند كسى را به آسمان ببرد و در آنجا قبض روح كند چنان كه اگر يكنفر از مردان فضائى امريكا كه به ماه رفتند در آنجا مىمرد عجب نبود و يا خدا ادريس را بيكى از كرات كه زندگى در آن ميسّر است ببرد و زنده نگاه\r\n","description":"","footnote":"","page_name":" 339 ","page_number":341},
  {"content":"\r\nدارد عجبى نخواهد بود .\r\nاينكه طبرسى فرموده نام او در تورات اخنوخ است در تورات سفر پيدايش باب پنجم از بند 18 ببعد مينويسد : يا رد صد و شصت دو سال زندگى كرد و خنوخ را به دنيا آورد و از خنوخ متوشالخ به دنيا آمد . سپس پسر متوشالخ را لمك نام ميبرد و گويد از لمك نوح به دنيا آمد . آنگاه ميگويد : خنوخ با خدا راه رفت و ناپديد شد زيرا خدا او را بر گرفت . ( باختصار ) اين سخنان مؤيّد همان است كه از مجمع نقل شد كه او پدر جدّ نوح و نام وى در تورات اخنوخ است و جملهء « با خدا راه رفت و ناپديد شد و خدا او را بر گرفت » روشن كنندهء همان مطلب آسمان رفتن اوست در بارهء ديگران ميگويد مرد و در بارهء او ميگويد :\r\nناياب شد كه خدا او را گرفت .\r\nو نيز در رسالهء يهودا بند 14 و 15 از شخصى بنام خنوخ ياد شده و نيز در سفر پيدايش باب چهارم از او نام رفته است و مستر هاكس در قاموس خود از او ياد كرده و گويد مانند ايليا طعم مرگ را نچشيد .\r\nدر دائرة المعارف وجدى رفتن او به آسمان چهارم از كعب الاحبار نقل و ردّ شده است .\r\nنا گفته نماند آيهء * ( وَرَفَعْناه مَكاناً عَلِيًّا ) * بمطلبيكه در بارهء او گفته شده اشعار دارد و اللَّه اعلم .\r\n\r\n\r\n\r\nدرك :\r\n( بر وزن فرس ) رسيدن و ادراك بمعنى رسيدن به چيزى است ( قاموس ) * ( حَتَّى إِذا أَدْرَكَه الْغَرَقُ قالَ آمَنْتُ . . . ) * يونس : 90 تا چون غرق به او رسيد گفت ايمان آوردم . * ( لَا الشَّمْسُ يَنْبَغِي لَها أَنْ تُدْرِكَ الْقَمَرَ . . . ) * يس : 40 بر آفتاب نيست كه به ماه برسد .\r\nادراك لازم نيز آمده است مثل « ادراك الصبىّ » يعنى بچه بالغ شد ولى موارد استعمال آن در قرآن همه متعدى است .\r\nدرك ( بر وزن فرس و فلس ) بمعنى رحمت و آخرين قعر است\r\n","description":"","footnote":"","page_name":" 340 ","page_number":342},
  {"content":"\r\nمثل ته دريا ( قاموس - اقرب ) * ( إِنَّ الْمُنافِقِينَ فِي الدَّرْكِ الأَسْفَلِ مِنَ النَّارِ ) * نساء : 145 يعنى منافقين در پائينترين ته آتش هستند . راغب ميگويد : درك مانند درج است ليكن درج باعتبار صعود و درك باعتبار پائينى گفته مىشود از همين جاست كه گفته‌اند : درجات بهشت و دركات آتش .\r\n* ( فَاضْرِبْ لَهُمْ طَرِيقاً فِي الْبَحْرِ يَبَساً . لا تَخافُ دَرَكاً وَلا تَخْشى ) * طه : 77 درك بر وزن فرس بمعنى زحمت است چنان كه گذشت يعنى :\r\nدر دريا راه خشكى براى آنها بزن و آماده كن از زحمت دريا و راه رفتن در آن نخواهى ترسيد و از رسيدن فرعون بيمى نخواهى داشت ممكن است مراد از درك رسيدن فرعون باشد و از * ( « وَلا تَخْشى » ) * خوف گذشتن از دريا . يعنى اى موسى در دريا راهى بزن و نترس از رسيدن فرعون و بيم نكن از ورود به دريا .\r\nنا گفته نماند زحمت را از آن درك گفته‌اند كه شخص را درك مىكند و به او لاحق مىشود .\r\nتدارك : بمعنى تلاحق و رسيدن به يكديگر است گويند « تدارك القوم » يعنى آخر آنها باوّلشان رسيد ( اقرب ) راغب گفته : اغلب استعمال آن در يارى و نعمت است مثل * ( لَوْ لا أَنْ تَدارَكَه نِعْمَةٌ مِنْ رَبِّه لَنُبِذَ بِالْعَراءِ وَهُوَ مَذْمُومٌ ) * قلم : 49 .\r\nنا گفته نماند : تفاعل گاهى بمعنى مجرّد ميايد مثل * ( فَتَعالَى الله الْمَلِكُ الْحَقُّ ) * به نظر ميايد كه در آيهء شريفه نيز بمعنى مجرد باشد يعنى اگر نعمتى از جانب خدا او را درك نميكرد ، ملامت شده ببيابان انداخته ميشد .\r\n* ( حَتَّى إِذَا ادَّارَكُوا فِيها جَمِيعاً قالَتْ أُخْراهُمْ لأُولاهُمْ رَبَّنا هؤُلاءِ أَضَلُّونا . . . اعراف : 38 .\r\n« ادّاركوا » در اصل تداركو است تاء در دال ادغام شده و براى حذر از ابتداء بساكن همزهء وصل آمده است يعنى : چون همه در آنجا به يكديگر رسيدند و آخريها باوّليها\r\n","description":"","footnote":"","page_name":" 341 ","page_number":343},
  {"content":"\r\nلاحق شدند ، آخريها در بارهء اوّليها گويند : خدايا اينها ما را گمراه كردند .\r\n* ( بَلِ ادَّارَكَ عِلْمُهُمْ فِي الآخِرَةِ بَلْ هُمْ فِي شَكٍّ مِنْها بَلْ هُمْ مِنْها عَمُونَ ) * نمل : 66 علمشان در بارهء آخرت قطع شده .\r\nدر الميزان ميگويد : تدارك آنست كه اجزاء شىء پشت سر هم آيند تا چيزى از آنها باقى نماند و معنى « تدارك علمهم فى الآخرة » آنست كه علم خويش را در غير آخرت صرف كرده‌اند و براى درك آخرت علمى نمانده است نظير قول خدا : بگذر از آنان كه از ذكر ما اعراض كرده جز زندگى دنيا اراده ننموده‌اند اين است درك آنها از علم ( و فقط زندگى دنيا را درك ميكنند ) * ( « ذلِكَ مَبْلَغُهُمْ مِنَ الْعِلْمِ » ) * .\r\nو در بارهء تكرار « بل » گفته است * ( بَلِ ادَّارَكَ عِلْمُهُمْ فِي الآخِرَةِ ) * يعنى در بارهء آن علم ندارند گوئى بگوششان نرسيده است * ( بَلْ هُمْ فِي شَكٍّ مِنْها ) * يعنى خبر آن را شنيده‌اند ليكن شكّ كرده و يقين ننموده‌اند * ( بَلْ هُمْ مِنْها عَمُونَ ) * يعنى عدم اعتقاد آنها از خودشان نيست بلكه خدا كورشان كرده است .\r\nنا گفته نماند با ملاحظهء آيات قبلى بايد گفت مراد از « ادّراك » تكامل اسباب علم است يعنى : بلكه اسباب دانش آنها در بارهء آخرت كامل است ولى توجّه به آنها نكرده و در شكّاند ، نه بلكه از ديدن آخرت كوراند كه توجّهى باسباب علم آن ندارند .\r\nبعضىها گفته‌اند : علم آنها در آخرت به يكديگر رسد و بآخرت يقين پيدا ميكنند . ولى اين خلاف ظاهر است .\r\n\r\n\r\n\r\nدرهم :\r\nنقرهء سكَّه دار كه با آن معامله ميكنند ( راغب ) در اقرب آمده : معرّب است و اصل آن يونانى مىباشد * ( وَشَرَوْه بِثَمَنٍ بَخْسٍ دَراهِمَ مَعْدُودَةٍ ) * يوسف :\r\n20 او را به قيمت كم كه درهمى چند بود فروختند . اين كلمه تنها يك بار در كلام اللَّه مجيد آمده است .\r\n","description":"","footnote":"","page_name":" 342 ","page_number":344},
  {"content":"\r\n\r\n\r\n\r\nدرى :\r\n( مثل فلس ) معرفت .\r\nدانستن . راغب ميگويد : دراية معرفتى است كه با نوعى از تدبير بدست آيد . در اقرب مطلق دانستن گفته و قول راغب را بطور « قيل » نقل كرده است . * ( وَما تَدْرِي نَفْسٌ ما ذا تَكْسِبُ غَداً ) * لقمان : 34 هيچ كس نميداند فردا چه خواهد كرد .\r\n* ( سَأُصْلِيه سَقَرَ وَما أَدْراكَ ما سَقَرُ ) * مدّثر : 27 حتما او را بسقر وارد ميكنم چه تو را دانا كرد كه سقر چيست ؟ . معنى * ( ما أَدْراكَ ) * آن است كه گفتيم ولى اگر « تو چه ميدانى » نيز ترجمه شود درست است . در اقرب ميگويد « * ( ما أَدْراكَ ) * و * ( ما يُدْرِيكَ ) * » يعنى نميدانى * ( وَما يُدْرِيكَ لَعَلَّ السَّاعَةَ تَكُونُ قَرِيباً ) * احزاب : 63 .\r\n* ( قُلْ لَوْ شاءَ الله ما تَلَوْتُه عَلَيْكُمْ وَلا أَدْراكُمْ بِه ) * يونس : 16 فاعل « ادراكم » خداست يعنى : بگو اگر خدا ميخواست من قرآن را بر شما تلاوت نميكردم و خدا آن را بر شما نمىفهماند .\r\n\r\n\r\n\r\nدسر :\r\n( بر وزن عنق ) جمع دسار بمعنى مسمار است ( مفردات - اقرب ) * ( وَحَمَلْناه عَلى ذاتِ أَلْواحٍ وَدُسُرٍ ) * قمر : 13 نوح را بر كشتى كه از الواح و مسمارها ساخته بود حمل كرديم . در نهج البلاغه خطبهء اوّل فرموده « فسوّى منه سبع سموات . . . به غير عمد يدعمها و لا دسار ينظمها » .\r\nدر مجمع گفته : گويند اصل دسر بمعنى دفع است « دسره بالرمح » يعنى او را با نيزه دفع كرد راغب نيز چنين عقيده دارد و حديثى نقل كرده كه « ليس فى العنبر زكات انّما هو شىء دسره البحر » در عنبر زكات نيست زيرا آن چيزى است كه دريا دفع كرده و بيرون انداخته است اين حديث در اقرب و مجمع و غيره نيز نقل شده و در نهايه آن را از ابن عباس نقل مىكند .\r\nاين كلمه تنها يك بار در قرآن آمده است .\r\n\r\n\r\n\r\nدسّ :\r\nپنهان كردن . « دسست الشىء فى التراب » يعنى آن را در\r\n","description":"","footnote":"","page_name":" 343 ","page_number":345},
  {"content":"\r\nخاك پنهان كردم ( مجمع - صحاح ) * ( أَ يُمْسِكُه عَلى هُونٍ أَمْ يَدُسُّه فِي التُّرابِ ) * نحل : 59 آيا او را با خفّت و خوارى نگاه دارد و يا در خاك پنهان كند .\r\n\r\n\r\n\r\nدسو :\r\nنا پاكى . ( مجمع - اقرب ) * ( قَدْ أَفْلَحَ مَنْ زَكَّاها وَقَدْ خابَ مَنْ دَسَّاها ) * شمس : 10 حقّا كه رستگار شد آنكه نفس خويش را پاك گردانيد و بخسران افتاد آنكه آن را ناپاك و فاسد كرد . در اقرب آمده « دسا يدسو دسوا : نقيض زكى يزكو » اين كلمه مانند كلمهء سابق يك دفعه در قرآن به كار رفته است .\r\n\r\n\r\n\r\nدعّ :\r\n* ( فَذلِكَ الَّذِي يَدُعُّ الْيَتِيمَ ) * ماعون : 2 * ( يَوْمَ يُدَعُّونَ إِلى نارِ جَهَنَّمَ دَعًّا ) * طور : 13 دعّ بمعنى دفع شديد است ( راغب ) « دعّه دعّا : دفعه دفعا عنيفا » و از اساس البلاغه نقل شده « دعّ اليتيم » يعنى يتيم را بظلم و جفا دفع كرد و از خود راند .\r\nمعنى آيهء اوّل چنين است : مكذّب بدين كسى است كه يتيم را بقهر از خود ميراند و به درد او نميرسد و معنى آيهء دوّم آنست كه : بشدّت تمام به آتش جهنم دفع و انداخته ميشوند مثل تنه زدن و انداختن كسى .\r\n\r\n\r\n\r\nدعو :\r\nدعاء بمعنى خواندن و حاجت خواستن و استمداد است و گاهى مطلق خواندن از آن منظور است مثل * ( فَلَمْ يَزِدْهُمْ دُعائِي إِلَّا فِراراً ) * نوح : 6 و گاهى مراد همان در خواست و استمداد است مثل * ( الْحَمْدُ لِلَّه الَّذِي وَهَبَ لِي عَلَى الْكِبَرِ إِسْماعِيلَ وَإِسْحاقَ إِنَّ رَبِّي لَسَمِيعُ الدُّعاءِ ) * ابراهيم : 39 دعوة نيز بمعنى خواندن مىباشد .\r\n* ( وَإِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي . . . ) * بقره : 186 * ( وَقالَ رَبُّكُمُ ادْعُونِي أَسْتَجِبْ لَكُمْ ) * غافر : 60 .\r\nاز اين دو آيه روشن مىشود كه هر كه خدا را بخواند خدا حتما اجابت خواهد كرد و اينكه بيشتر\r\n","description":"","footnote":"","page_name":" 344 ","page_number":346},
  {"content":"\r\nدعاها باجابت نميرسد يا از آن است كه اجابت آن صلاح بنده نيست ، خدا ميداند و بنده نميداند در اين صورت دعا ، دعا نيست كه قبول شود بلكه نفرين است .\r\nو يا آنست كه اخلاص در دعا نيست چون خدا فرموده « اذا دعانى - ادعونى » تا انسان قطع از علائق مادّى نكند و خدا را با اخلاص نخواند خدا را نخوانده است بلكه در حين دعوت به جاهاى ديگر نيز تكيه نموده است وقتى كه انسان خود را مضطرّ ديد و از هر درى نا اميد گرديد و فقط به خدا روى آورد حتما اجابت خواهد شد * ( أَمَّنْ يُجِيبُ الْمُضْطَرَّ إِذا دَعاه وَيَكْشِفُ السُّوءَ ) * نمل : 62 مراد از اضطرار آنست كه راه علاج را از هر سو بسته ببيند . كلمهء مضطرّ روشنگر اخلاص در دعاست و آن در مقام ياء متكلَّم ، در دو آيهء فوق است مطلبيكه نبايد از نظر دور داشت تلاش بعد از دعا و در وقت دعاست بيشتر مردم فكر ميكنند كه اثر دعا بايد من حيث لا يحتسب باشد و ما كارى نكنيم و دعا بطور خرق عادت و يا نزديك به آن مستجاب باشد نه بلكه بايد پس از دعا و در حين آن تلاش كرد و در پى وسيله بود تا خدا مقصود را بر آورد * ( « وَابْتَغُوا إِلَيْه الْوَسِيلَةَ . . . » ) * .\r\nگذشته از اينها اثر دعا نسبت به بنده ضرورى و غير قابل انفكاك است زيرا ياد آورى خدا و توجه بدرگاهش و استمداد از كبريائيش سبب قرب است و اين اثر پيوسته هست . در بارهء شرائط و اوقات و فضيلت دعا مطالبى است كه بايد در كتب اخبار از جمله كافى و وسائل ديده شود .\r\n* ( أَنْ دَعَوْا لِلرَّحْمنِ وَلَداً وَما يَنْبَغِي لِلرَّحْمنِ أَنْ يَتَّخِذَ وَلَداً مريم : 91 .\r\nبيضاوى و زمخشرى گفته‌اند « دعوا » ممكن است از « دعا » بمعنى نام نهاد باشد و ممكن است از « دعا » بمعنى نسبت داد باشد .\r\nراغب گفته است دعا گاهى در جاى\r\n","description":"","footnote":"","page_name":" 345 ","page_number":347},
  {"content":"\r\nتسميه ميايد مثل « دعوت ابنى هذا زيدا » يعنى او را زيد ناميدم .\r\nفكر ميكنم كه « دعوا » در آيهء فوق بمعنى نسبت باشد يعنى : اينكه به خدا نسبت فرزند دادند و اين بمعنى دعاء نزديك است طبرسى بطور ترديد : خواندن و ناميدن گفته است .\r\n* ( فَلا تَهِنُوا وَتَدْعُوا إِلَى السَّلْمِ وَأَنْتُمُ الأَعْلَوْنَ وَالله مَعَكُمْ . . . ) * محمد : 35 سست نباشيد و كفّار را بمسالمت نخوانيد شما پيروز هستيد ، خدا با شماست . به نظر ميايد مراد آنست كه در اثر سستى آنها را به صلح نخوانيد و گر نه اسلام دين صلح و مسالمت است * ( وَالصُّلْحُ خَيْرٌ ) * نساء : 128 .\r\nتَدَّعُون * ( وَلَكُمْ فِيها ما تَشْتَهِي أَنْفُسُكُمْ وَلَكُمْ فِيها ما تَدَّعُونَ ) * فصلت :\r\n31 * ( وَقِيلَ هذَا الَّذِي كُنْتُمْ بِه تَدَّعُونَ ) * ملك : 27 .\r\nتدّعون از باب افتعال بمعنى خواستن است باحتمال قوى مراد از آن مبالغه است يعنى بشدّت ميخواستيد و لذا آن را تمنّى و آرزو گفته‌اند معنى دو آيه چنين مىشود : براى شما در بهشت هست آنچه دلتان ميخواهد و آنچه آرزو ميكنيد و گفته مىشود : اين همان عذاب است كه بشدت ميخواستيد و ميگفتيد :\r\n* ( مَتى هذَا الْوَعْدُ إِنْ كُنْتُمْ صادِقِينَ ) * .\r\nدُعاء * ( وَمَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ إِلَّا دُعاءً وَنِداءً صُمٌّ بُكْمٌ عُمْيٌ فَهُمْ لا يَعْقِلُونَ ) * بقره :\r\n171 .\r\nاز مجمع البيان بدست ميايد كه دعا مطلق خواندن و نداء خواندن با صداى بلند است على هذا نداء از دعا اخصّ است . راغب ميگويد :\r\nدعا مثل نداء است مگر آنكه نداء گاهى فقط خواندن است بدون ذكر اسم ولى دعا بيشتر با ذكر اسم مىشود مثل : اى زيد و در باب نون گفته : نداء بلند كردن صدا و اظهار آنست و گاهى به مجرد صدا اطلاق مىشود .\r\nبه نظر ميايد فرقيكه از مجمع\r\n","description":"","footnote":"","page_name":" 346 ","page_number":348},
  {"content":"\r\nنقل شد بهتر و قانع كننده تر باشد نعيق و نعق صداى چوپان است كه براى راندن گوسفندان بلند مىكند .\r\nمعنى آيهء شريفه چنين به نظر ميايد : مثل كفّار با پيامبران ( كه سخن آنها را مىشنوند و اعتنا نميكنند ) مانند چوپانى است كه آنچه را جز خواندن و آواز نمىشنود صدا كند كر و لال و كوراند و در نتيجه نميفهمند .\r\nدر بارهء اين آيه توجيهات مختلف گفته‌اند در تفسير جلالين جمله‌اى تقدير كرده و گفته : « مثل الذين كفروا مع من يدعوهم الى الهدى » يعنى حكايت و مثل كفّار با پيامبرانشان مانند چوپانى است كه . . . اين توجيه از نظر نگارنده كاملا مقبول و بجا است .\r\n* ( لا تَجْعَلُوا دُعاءَ الرَّسُولِ بَيْنَكُمْ كَدُعاءِ بَعْضِكُمْ بَعْضاً قَدْ يَعْلَمُ الله الَّذِينَ يَتَسَلَّلُونَ مِنْكُمْ لِواذاً فَلْيَحْذَرِ الَّذِينَ يُخالِفُونَ عَنْ أَمْرِه . . . ) * نور : 63 .\r\nجملهء * ( يُخالِفُونَ عَنْ أَمْرِه ) * قرينه است كه مراد از * ( دُعاءَ الرَّسُولِ ) * دعوت آنحضرت و فرمان دادنش به چيزى است و فاعل « دعاء » « الرسول » است يعنى دعوت و فرمان دادن آنحضرت را مانند خواندن بعضى بعضى را نشماريد ، خدا از كسانى كه در پناه يكديگر بطور مخفى خارج ميشوند آگاه است آنان كه از دستور حضرتش مخالفت ميكنند بر حذر باشند .\r\nبعضى گفته‌اند : مراد آنست كه آنحضرت را در وقت خطاب مثل افراد ديگر نخوانيد بلكه با احترام و ادب بگوئيد : يا رسول اللَّه ، يا نبىّ اللَّه . در اين صورت الرسول مفعول « دعاء » است .\r\nبعضى گفته‌اند دعاء و نفرين آنحضرت را مثل دعاى خود مپنداريد بلكه دعاى او مستجاب است اگر او را بغضب آوريد و براى شما نفرين كند كار شما ضايع خواهد بود .\r\nولى آنچه ما گفتيم از اين دو وجه بهتر است .\r\nملاحظهء آيهء ما قبل كه در بارهء\r\n","description":"","footnote":"","page_name":" 347 ","page_number":349},
  {"content":"\r\nاجازه خواستن از رسول خدا در تخلَّف از امر اجتماعى است مؤيّد ما است .\r\n* ( لا جَرَمَ أَنَّما تَدْعُونَنِي إِلَيْه لَيْسَ لَه دَعْوَةٌ فِي الدُّنْيا وَلا فِي الآخِرَةِ ) * غافر : 43 .\r\nدر الميزان آيه را چنين معنى مىكند : آنچه مرا بسوى آن ميخوانيد دعوتى در دنيا و آخرت ندارد نه در دنيا پيامبرى از جانب بتها مبعوث شده و نه در آخرت كسى به آنها رجوع خواهد كرد .\r\n* ( فَما كانَ دَعْواهُمْ إِذْ جاءَهُمْ بَأْسُنا إِلَّا أَنْ قالُوا إِنَّا كُنَّا ظالِمِينَ اعراف : 5 دعوى چنان كه در مفردات و اقرب گفته بمعنى دعا و ادّعاء است و آن در قرآن مجيد چهار بار آمده و ظاهرا مراد همان خواندن و ندا است . يعنى آنگاه كه عذاب ما آمد دعوى و گفتارشان اين بود كه : ما ستمكاران بوديم .\r\nاز قرآن كريم بدست ميايد كه آن در نداى شادى و اندوه هر دو آمده است .\r\n* ( قُلْ ما يَعْبَؤُا بِكُمْ رَبِّي لَوْ لا دُعاؤُكُمْ فَقَدْ كَذَّبْتُمْ فَسَوْفَ يَكُونُ لِزاماً ) * فرقان : 77 عبء بمعنى قدر و منزلت است در مجمع و الميزان اختيار كرده كه ضمير « كم » مفعول « دعاء » است يعنى بگو پروردگارم براى شما اعتنا نميكند و قدرى نمينهد ، وجود و عدم شما براى او يكسان است شما حق را تكذيب كرديد آن تكذيب هميشه ملازم شما است ولى شما را ميخواند تا از تكذيب برگرديد و يا حجّت بر شما تمام شود .\r\nولى باحتمال قوى « كم » فاعل « دعاء » است يعنى خدايم بر شما قدرى نمينهد اگر دعا و عبادتتان نباشد ولى شما تكذيب كرديد و اين تكذيب و يا عدم اعتناى خدا بر شما هميشگى خواهد بود . ممكن است فاعل « يكون » همان عدم قدر باشد ولى هيچ يك از دو احتمال مرا قانع نكرد .\r\nدعىّ : پسر خوانده . * ( وَما جَعَلَ أَدْعِياءَكُمْ أَبْناءَكُمْ ذلِكُمْ قَوْلُكُمْ بِأَفْواهِكُمْ ) * احزاب : 4 خدا پسر خوانده ها را پسران شما\r\n","description":"","footnote":"","page_name":" 348 ","page_number":350},
  {"content":"\r\nقرار نداده اين فقط سخن شماست .\r\nدر جاهليّت پسر خوانده را پسر دانسته و توارث و عدم نكاح زن يكديگر در ميان آنها رسمى بود ولى قرآن اين رويّه را لغو كرد .\r\n* ( لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً ) * احزاب : 37 .\r\nآيهء شريفه در بارهء زيد بن حارثه است كه در « زيد » خواهد آمد انشاء اللَّه .\r\n\r\n\r\n\r\nدفء :\r\nنتاج . بعضى آن را حرارت يا آنچه وسيله حرارت و گرمى است مانند لباس معنى كرده‌اند .\r\nراغب گويد : آن خلاف سردى است و بوسيلهء گرما نيز گفته مىشود .\r\nطبرسى فرموده : دفء آنست كه بوسيلهء آن گرم شوى . وصف آن دفىء است .\r\n* ( وَالأَنْعامَ خَلَقَها ، لَكُمْ فِيها دِفْءٌ وَمَنافِعُ وَمِنْها تَأْكُلُونَ ) * نحل : 5 يعنى شتر و گاو و گوسفند را آفريد : براى شما در آنها نتاج و يا وسيله گرمى ) و ساير منافع است و از آنها ميخوريد .\r\nدر صحاح ميگويد : دفء بچه زادن شتر و شير و ساير منافع آنست در نهايه نيز چنين گفته است در قاموس آن را يكى از معانى دفء شمرده است : به نظر ميايد كه مراد از دفء در آيهء شريفه فقط نتاج و بچه دادن انعام ثلثه است . زيرا اگر دفء را حرارت و يا وسيلهء حرارت بدانيم ، لباس تهيه شده از آنها فقط وسيله گرمى و حرارت خواهد بود حال آنكه قرآن فرموده * ( وَجَعَلَ لَكُمْ سَرابِيلَ تَقِيكُمُ الْحَرَّ . . . ) * نحل : 81 در اينجا از لباسى كه وسيله خنكى است و از حرارت مانع است ، سخن رفته و در آيهء 80 اين سوره آمده * ( وَجَعَلَ لَكُمْ مِنْ جُلُودِ الأَنْعامِ بُيُوتاً تَسْتَخِفُّونَها يَوْمَ ظَعْنِكُمْ وَيَوْمَ إِقامَتِكُمْ وَمِنْ أَصْوافِها وَأَوْبارِها وَأَشْعارِها أَثاثاً وَمَتاعاً إِلى حِينٍ ) * در اينجا نيز از پشم و كرك و موى حيوانات سخن رفته على هذا بهتر است دفء را در آيه\r\n","description":"","footnote":"","page_name":" 349 ","page_number":351},
  {"content":"\r\nبمعنى نتاج بگيريم .\r\nاين كلمه در كلام الله فقط يك بار آمده است .\r\n\r\n\r\n\r\nدفع :\r\nدادن . كنار كردن .\r\nحمايت نمودن . دفع چون با « الى » متعدى شود بمعنى دادن است مثل * ( « فَادْفَعُوا إِلَيْهِمْ أَمْوالَهُمْ . . . » ) * نساء : 6 و چون با « عن » متعدى شود بمعنى حمايت و يارى آيد نحو * ( « إِنَّ الله يُدافِعُ عَنِ الَّذِينَ آمَنُوا » ) * حج : 38 خدا از مؤمنين حتما دفاع و حمايت مىكند ، مفاعله در آيه ظاهرا براى مبالغه است .\r\nو چون بنفسه متعدى شود بمعنى كنار و دور كردن آيد مثل * ( « ادْفَعْ بِالَّتِي هِيَ أَحْسَنُ ، السَّيِّئَةَ » ) * مؤمنون : 96 سيّئة مفعول « ادفع » است يعنى بدى را با طريق نيكو دفع كن .\r\nو نحو * ( « وَلَوْ لا دَفْعُ الله النَّاسَ بَعْضَهُمْ بِبَعْضٍ » ) * حجّ : 40 .\r\nاين سه مطلب از مفردات راغب و اقرب الموارد استفاده شده است .\r\n* ( « فَهَزَمُوهُمْ بِإِذْنِ الله وَقَتَلَ داوُدُ جالُوتَ ) * . . . * ( وَلَوْ لا دَفْعُ الله النَّاسَ بَعْضَهُمْ بِبَعْضٍ لَفَسَدَتِ الأَرْضُ وَلكِنَّ الله ذُو فَضْلٍ عَلَى الْعالَمِينَ » ) * بقره :\r\n251 نظير اين آيهء شريفه آيهء ذيل است * ( « وَلَوْ لا دَفْعُ الله النَّاسَ بَعْضَهُمْ بِبَعْضٍ لَهُدِّمَتْ صَوامِعُ وَبِيَعٌ وَصَلَواتٌ وَمَساجِدُ يُذْكَرُ فِيهَا اسْمُ الله كَثِيراً وَلَيَنْصُرَنَّ الله مَنْ يَنْصُرُه إِنَّ الله لَقَوِيٌّ عَزِيزٌ » ) * حج : 40 .\r\nاز هر دو آيه به خوبى روشن است كه اگر دست ستمكاران هميشه باز بود و خدا آنها را با نيكان و يا با بدان مثل خود از بين نمىبرد و سر جاى خودشان نمىنشاند فساد عالم را ميگرفت و حتى آثار پيامبران از بين ميرفت ولى با كودتاها و ترورها و جنگها ستمگران از بين ميروند و نيكو كاران و يا ستمكاران ديگر جاى آنها را ميگيرند و از كار آنها بيزارى ميكنند و اين باعث بقاء جامعه ها مىشود صدر هر دو آيه در بارهء يارى خداست نسبت بمؤمنان در مقابل كفّار ، ولى مطلب هر دو آيهء قاعدهء كلَّى است .\r\n","description":"","footnote":"","page_name":" 350 ","page_number":352},
  {"content":"\r\nصدر آيهء دوّم و نيز آيهء 39 در سورهء حجّ مطالعه شود .\r\nتوضيح آيهء اخير در « بيع » گذشت .\r\n\r\n\r\n\r\nدفق :\r\nجهيدن . دافق : جهنده راغب آن را جريان شديد گفته كه همان جهيدن است * ( « فَلْيَنْظُرِ الإِنْسانُ مِمَّ خُلِقَ . خُلِقَ مِنْ ماءٍ دافِقٍ » ) * طارق : 6 معنى اين آيهء بطور تفصيل در « ترب » گذشت . اين كلمه در قرآن فقط يك بار آمده است .\r\n\r\n\r\n\r\nدكّ :\r\n( بر وزن فلس ) كوبيدن .\r\nزمين نرم . در صحاح ميگويد :\r\nدكّ بمعنى كوبيدن است و « دككت الشّىء دكَّا » آنوقت گويند كه آن را بكوبى و با زمين يكسان كنى . راغب ميگويد : دكّ بمعنى زمين نرم و هموار است . قاموس آن را كوبيدن و منهدم كردن گفته و گويد : دكَّة و دكَّان بنائى است كه سطح زمين آن را براى نشستن هموار كنند .\r\nدر نهج البلاغه خطبهء 107 در بارهء قيامت فرموده « و دك بعضها بعضا من هيبة جلالته » يعنى بعضى از زمين بعضى ديگر را كوبيد و هموار كرد از ترس جلالت خدا .\r\nعلى هذا دكّ هم مصدر آمده و هم اسم ، اقرب الموارد نيز چنين گفته است .\r\n* ( « كَلَّا إِذا دُكَّتِ الأَرْضُ دَكًّا دَكًّا » ) * فجر : 21 * ( « وَحُمِلَتِ الأَرْضُ وَالْجِبالُ فَدُكَّتا دَكَّةً واحِدَةً » ) * حاقّه : 14 .\r\nدر اين دو آيهء دكّ مصدر استعمال شده است يعنى آنگاه كه زمين به سختى كوبيده و نرم شد .\r\nممكن است هموار شدن نيز منظور باشد زيرا در آيهء * ( « يَنْسِفُها رَبِّي نَسْفاً فَيَذَرُها قاعاً صَفْصَفاً . لا تَرى فِيها عِوَجاً وَلا أَمْتاً » ) * كه در « امت » گذشت دلالت بر هموارى زمين دارد .\r\nاين آيات از تحوّل عجيب زمين در آيندهء قيامت حكايت ميكنند كه در « ارض » گذشت .\r\n* ( « فَإِذا جاءَ وَعْدُ رَبِّي جَعَلَه دَكَّاءَ وَكانَ وَعْدُ رَبِّي حَقًّا » ) * كهف : 98\r\n","description":"","footnote":"","page_name":" 351 ","page_number":353},
  {"content":"\r\nآيهء در بارهء سدّ ذو القرنين است كه در « قرن » انشاء الله خواهد آمد يعنى چون وعدهء پروردگارم آيد آن را كوبيده و نرم مىكند وعدهء پروردگارم حقّ و حتمى است .\r\nدر الميزان ج 13 ص 428 فرموده :\r\nآنچه مىبينم . . . دكَّاء از دكّ بمعنى ذلَّت است در لسان العرب گفته : « جبل دكّ : ذليل » مراد از دكّ سدّ ذلت آنست كه اعتنائى به آن نشود . زيرا وسائل ارتباط آن را بى اثر كرده است .\r\nدكّ و دكَّاء هر دو بيك معنى است و بقصر و مدّ هر دو خوانده شده است طبرسى رحمه الله ذيل آيهء * ( « فَلَمَّا تَجَلَّى رَبُّه لِلْجَبَلِ جَعَلَه دَكًّا وَخَرَّ مُوسى صَعِقاً » ) * اعراف : 143 كه توضيح آن در « جلو » گذشت گفته است دكَّا در اين آيهء و در سورهء كهف هم با مدّ و هم با قصر خوانده شده .\r\nدكَّا و دكَّاء در هر دو آيهء اسم و بمعنى كوبيده شده و نرم شده است و شايد دكاء بر شدّت نرم شدن دلالت داشته باشد چنان كه دكَّا در آيهء 21 فجر حاكى از شدّت است .\r\n\r\n\r\n\r\nدلوك :\r\n( بر وزن سلوك ) ميل . * ( « أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ وَقُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً » ) * اسراء :\r\n78 راغب ميگويد دلوك شمس بمعنى ميل بغروب است . صحاح آن را زوال گفته است و مراد از زوال ميل و انحراف خورشيد از وسط آسمان به طرف مغرب است و عبارت اخراى وقت ظهر مىباشد .\r\nقاموس آن را غروب ، زرد شدن ، ميل و زوال از كبد سماء گفته است .\r\nطبرسى آن را ظهر معنى كرده و از ثعلب نقل مىكند كه معنى آن ميل است . ابن اثير در نهايه گفته اصل دلوك بمعنى ميل است و از دلوك شمس زايل شدن آن از وسط آسمان قصد مىشود و گاهى غروب آفتاب مراد است .\r\nدر روايات اهل بيت عليهم - السلام دلوك شمس بزوال يعنى ظهر\r\n","description":"","footnote":"","page_name":" 352 ","page_number":354},
  {"content":"\r\nو غسق الليل به نصف شب تفسير شده است چنان كه خواهد آمد .\r\nبنا بر آنچه گذشت دلوك بمعنى ميل و آن مايل شدن آفتاب از وسط آسمان نسبت بمحيط و محلّ هر مردم است ( بعبارت ديگر : ظهر ) لام در * ( « لِدُلُوكِ الشَّمْسِ » ) * باحتمال قوى بمعنى عند و حين است يعنى « عند دلوك الشّمس و حين دلوك الشمس » و دليل آن * ( « إِلى غَسَقِ اللَّيْلِ » ) * است و « الى » دلالت بر انتها دارد على هذا لام در لدلوك براى ابتدا است . و نيز بيضاوى و زمخشرى نقل كرده‌اند كه رسول خدا صلَّى الله عليه و آله فرمود « اتانى جبرئيل لدلوك الشّمس حين زالت فصلَّى بى الظَّهر » در اين حديث كلمهء « حين زالت » عبارت اخراى دلوك شمس است .\r\nغسق كه در آيهء شريفه آمده .\r\nبمعنى ظهور تاريكى شب است چنان كه در مجمع گفته و يا بمعنى ظلمت شديد است چنان كه راغب گفته است ولى در روايات اهل بيت عليهم السلام چنان كه گفته شد به نصف شب تفسير شده است و * ( « قُرْآنَ الْفَجْرِ » ) * در آخر آيهء در روايات به نماز صبح تفسير گرديده است .\r\nعلى هذا آيهء شريفه اوقات نمازهاى پنجگانه را بيان مىكند از ظهر تا انتصاف شب . وقت نماز ظهر و عصر و مغرب و عشاء ، و وقت نماز صبح بعد از فجر است .\r\nو در بارهء مشهود بودن آن روايت شده كه ملائكهء شب و روز در آن حاضر ميشوند . در الميزان ميگويد :\r\nروايات فريقين در حضور ملائكهء شب و روز در نماز صبح نزديك بتواتر است .\r\nدر تفسير عيّاشى از زرارة نقل شده كه از امام باقر عليه السلام پرسيدم از نمازهاى واجبى ؟ فرمود : پنج نماز است در شب و روز . گفتم :\r\nخدا آنها را معين كرده و در كتابش به پيامبرش بيان نموده است ؟\r\nفرمود : آرى خدا به پيغمبرش صلَّى الله عليه و آله فرموده * ( « أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ » ) * دلوك\r\n","description":"","footnote":"","page_name":" 353 ","page_number":355},
  {"content":"\r\nزوال آنست ، ما بين دلوك تا غسق ليل چهار نماز هست . آنها را معيّن و آشكار و با وقت كرده است . غسق ليل نصف شدن آنست و فرموده * ( « وَقُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً » ) * و اين پنجمى است .\r\nو در ذيل روايت زرارة و حمران و محمد بن مسلم از امام باقر و صادق عليهما السلام نقل شده كه فرموده * ( « قُرْآنَ الْفَجْرِ » ) * نماز صبح است و اينكه فرموده * ( « كانَ مَشْهُوداً » ) * از آنست كه ملائكهء شب و روز در آن حاضر ميشوند . در تفسير عياشى مجموعا 9 حديث در بارهء اين آيهء نقل گرديده و در وسائل كتاب الصلاة ابواب المواقيت از اين روايات و نظائر آنها نقل شده است .\r\nظاهرا مراد از ملائكة شب و روز ملائكه‌اى هستند كه در شب و روز اعمال مردم را مينويسند و وقت نماز صبح موقع رفتن ملائكة شب و آمدن ملائكهء روز است لذا هر دو فريق در نماز صبح حاضر ميشوند .\r\nكلمهء دلوك در كلام الله فقط يك بار آمده است .\r\n\r\n\r\n\r\nدلل :\r\nدلالت بمعنى نشان دادن و ارشاد است . راغب گويد :\r\nدلالت آنست كه با آن بمعرفت و شناختن چيزى برسند مثل دلالت لفظ بر معنى . . . * ( « ما دَلَّهُمْ عَلى مَوْتِه إِلَّا دَابَّةُ الأَرْضِ . . . » ) * سباء : 14 يعنى مردم را بر مرگ سليمان دلالت نكرد مگر حشرهء زمين . * ( « هَلْ أَدُلُّكُمْ عَلى أَهْلِ بَيْتٍ يَكْفُلُونَه لَكُمْ . . . » ) * قصص : 12 .\r\n* ( « أَ لَمْ تَرَ إِلى رَبِّكَ كَيْفَ مَدَّ الظِّلَّ وَلَوْ شاءَ لَجَعَلَه ساكِناً ثُمَّ جَعَلْنَا الشَّمْسَ عَلَيْه دَلِيلًا ثُمَّ قَبَضْناه إِلَيْنا قَبْضاً يَسِيراً » ) * فرقان : 45 - 46 .\r\nشمس دليل و نشان دهندهء سايه است زيرا اگر شمس نبود وجود سايه معلوم نميشد به نظر ميايد مراد از * ( « مَدَّ الظِّلَّ » ) * وجود شب است كه عبارت از امتداد سايه و شدّت آن است و مراد از قبض\r\n","description":"","footnote":"","page_name":" 354 ","page_number":356},
  {"content":"\r\nسايه طلوع فجر و آمدن خورشيد و روز است كه سايه و تاريك به آسانى قبض شده و زايل ميگردد و اگر خدا ميخواست سايهء ممتدّ را همانطور نگاه ميداشت و بشر در ظلمت مىماند چنان كه فرموده * ( « قُلْ أَ رَأَيْتُمْ إِنْ جَعَلَ الله عَلَيْكُمُ اللَّيْلَ سَرْمَداً إِلى يَوْمِ الْقِيامَةِ مَنْ إِله غَيْرُ الله يَأْتِيكُمْ بِضِياءٍ » ) * قصص : 71 اين آيهء با آيات بعدى چنان كه الميزان گفته تمثيل است براى هدايت مردم و احاطهء ضلالت ، و امتداد سايه و اينكه اگر خدا ميخواست آن را ساكن و بى حركت ميكرد مثال شمول و احاطهء ضلالت ، وجود آفتاب كه سايه را از بين مىبرد ، آمدن پيامبران است .\r\nمعنى دو آيهء چنين مىشود :\r\nآيا توجّه نكردى به كار پروردگارت كه چطور سايه را امتداد داد و اگر ميخواست در همانحال باقى ميگذاشت . سپس آفتاب را دليل و نشان دهندهء سايه كرد سپس آن را به آسانى بسوى خود گرفتيم و معدومش كرديم .\r\n\r\n\r\n\r\nدلو :\r\nظرف آبكشى و وارد كردن آن بچاه . * ( « وَجاءَتْ سَيَّارَةٌ فَأَرْسَلُوا وارِدَهُمْ فَأَدْلى دَلْوَه قالَ يا بُشْرى هذا غُلامٌ » ) * يوسف : 19 طبرسى فرموده : وارد آن را گويند كه براى آب آوردن از رفقا جلو افتاده است و « ادليت الدّلو » يعنى دلو را بچاه فرستادم تا از آب پر شود و « دلوت الدّلو » يعنى آن را از چاه كشيدم .\r\nراغب عكس آن را گفته است يعنى « ادليت » بمعنى خارج كردم و « دلوت » بمعنى فرستادم است .\r\nنا گفته نماند قول راغب در آيهء شريفه بهتر به نظر ميرسد زيرا آنشخص پس از خارج كردن دلو يوسف را ديد و گفت : مژده گانى كه اين غلامى است . نه وقت فرستادن دلو .\r\nيعنى : كاروانى بيامد و آبدار خويش را بفرستادند چون دلو خود را بيرون كشيد گفت اى مژدگانى كه اين غلاميست .\r\n","description":"","footnote":"","page_name":" 355 ","page_number":357},
  {"content":"\r\nولى در آيات ديگر سخن مجمع البيان درست در ميايد .\r\n* ( « فَدَلَّاهُما بِغُرُورٍ فَلَمَّا ذاقَا الشَّجَرَةَ بَدَتْ لَهُما سَوْآتُهُما » اعراف : 22 در اقرب الموارد ميگويد « دلَّى فلانا من سطح بحبل : اى ارسله » يعنى فلانى را با ريسمان از بلندى به پائين فرستاد شاعر ميگويد « هما دلَّتانى من ثمانين قامة » يعنى آن دو نفر مرا از هشتاد قامتى به زير فرستادند .\r\nعلى هذا معناى « دلَّاهما » آنست كه لغزش و سقوط داد آنها را . ظاهرا مراد از آن ساقط كردن از اراده و تصميم باشد يعنى از تصميمشان كه ميخواستند نخورند بر انداخت و خوردند . معنى آيهء چنين مىشود : پس بفريبى آنها را ساقط كرد چون از شجره خوردند سوأتشان بر آنها آشكار گرديد .\r\nتُدلوا * ( « وَلا تَأْكُلُوا أَمْوالَكُمْ بَيْنَكُمْ بِالْباطِلِ وَتُدْلُوا بِها إِلَى الْحُكَّامِ لِتَأْكُلُوا فَرِيقاً مِنْ أَمْوالِ النَّاسِ بِالإِثْمِ » ) * بقره : 188 « تدلوا » عطف است به « تأكلوا » و تقدير آن چنين است « و لا تدلَّوا بها الى الحكَّام » و مراد از آن در آيهء مطلق نزديك كردن و دادن است . يعنى اموال خود را بناحق مخوريد و آنها را بقاضيان بطور رشوه ندهيد كه تا قسمتى از مال مردم را بباطل بخوريد .\r\nتَدلَّى * ( « عَلَّمَه شَدِيدُ الْقُوى ذُو مِرَّةٍ فَاسْتَوى وَهُوَ بِالأُفُقِ الأَعْلى . ثُمَّ دَنا فَتَدَلَّى فَكانَ قابَ قَوْسَيْنِ أَوْ أَدْنى . ) *\r\n* ( فَأَوْحى إِلى عَبْدِه ما أَوْحى » ) * ( نجم 5 - 10 ) مرّه يعنى قوّه . افق يعنى ناحيهء ، تدلَّى : كشيده شدن و آويزان شدن به طرف پائين است . از زجّاج نقل شده كه « دنا و تدلَّى » هر دو بمعنى نزديك شدن است « دنا » يعنى نزديك شد « تدلَّى » يعنى نزديكتر شد ، قاب بمعنى مقدار و اندازه است . قوسين يعنى دو كمان .\r\nمراد از شديد القوى و ذو مرّه به ظاهر جبرئيل است و اين آيات كيفيّت وحى را بيان مىكند يعنى :\r\n","description":"","footnote":"","page_name":" 356 ","page_number":358},
  {"content":"\r\nآنحضرت را صاحب نيروهاى محكم تعليم داده است . توانا است پس استوار و نمايان شد در حالى كه در ناحيهء بالاتر بود ، آنگاه نزديك و نزديكتر شد . كه بفاصلهء دو كمان يا نزديكتر بود پس بندهء خدا را وحى كرد آنچه وحى كرد .\r\nنا گفته نماند بموجب آيهء * ( « وَما كانَ لِبَشَرٍ أَنْ يُكَلِّمَه الله إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِه ما يَشاءُ إِنَّه عَلِيٌّ حَكِيمٌ » ) * شورى : 51 وحى خداى نسبت به پيامبران سه قسم است يكى وحى و القاء بقلب . ديگرى سخن گفتن از پس پرده كه خدا صدا خلق مىكند و پيغمبر مىشنود مثل حضرت موسى . و سوّمى فرستادن فرشته است و وحى بوسيلهء او . آيات سورهء نجم قسم سوّم را در بارهء حضرت رسول صلَّى الله عليه و آله بيان مىكند .\r\n\r\n\r\n\r\nدمدم :\r\n* ( « فَدَمْدَمَ عَلَيْهِمْ رَبُّهُمْ بِذَنْبِهِمْ فَسَوَّاها » ) * شمس : 14 در صحاح ميگويد « دمدمت الشىء » يعنى آن را به زمين چسباندم قاموس دمدمه را غضب معنى كرده . در كشّاف گويد « اطبق عليهم العذاب » و خلاصه اگر دمدمه بمعنى غضب باشد معنى آيهء چنين مىشود : خدا بر آنها بسبب گناهشان خشم گرفت و ديارشان را با زمين يكسان كرد ، اين معنى قريب به نظر ميايد . اين كلمه در كلام الله فقط يك بار آمده است .\r\n\r\n\r\n\r\nدمر :\r\nهلاك شدن . * ( « دَمَّرَ الله عَلَيْهِمْ وَلِلْكافِرِينَ أَمْثالُها » ) * محمد : 10 در صحاح ميگويد : دمار بمعنى هلاكت است « دمّره و دمّر عليه » هر دو بيك معنى است .\r\nطبرسى تدمير را هلاك كردن و راغب ادخال هلاكت در شىء گفته است در اقرب گفته « دمر دمورا و دمارا » يعنى هلاك شد و « دمرهم و عليهم » يعنى آنها را هلاك كرد .\r\nدر نهج البلاغه خطبهء 88 در صفت خدا فرموده « قاهر من عازّه و مدّمر من شاقّه » يعنى غالب است بر كسى كه بفكر شراكت با اوست و هلاك كنندهء كسى است كه با او\r\n","description":"","footnote":"","page_name":" 357 ","page_number":359},
  {"content":"\r\nمخالفت كرد .\r\n* ( « وَدَمَّرْنا ما كانَ يَصْنَعُ فِرْعَوْنُ وَقَوْمُه » ) * اعراف : 137 آنچه فرعون و قومش ميساختند هلاك و نابود كرديم * ( « ثُمَّ دَمَّرْنَا الآخَرِينَ » ) * شعراء : 172 * ( « فَدَمَّرْناها تَدْمِيراً » ) * اسراء : 16 تدمير در تمام اين آيات بمعنى هلاك كردن است و چنان كه ملاحظه مىشود هم در انسان و هم در غير او به كار رفته است .\r\nروشن شد كه « دمّر » هم بنفسه و هم با « على » متعدى مىشود بنا بر اين معنى آيهء اوّلى آنست كه :\r\nخدا هلاكشان كرد و بر كفّار نظير آن است . راغب ميگويد در اين آيهء مفعول دمّر محذوف است در اين صورت بايد تقدير آن چنين باشد « دمّر الله عليهم ما اختص بهم » زمخشرى نيز مانند راغب گفته است .\r\n\r\n\r\n\r\nدمع :\r\nاشك چشم . و جارى شدن اشك . مصدر و اسم هر دو آمده است ( مفردات - اقرب ) * ( « تَرى أَعْيُنَهُمْ تَفِيضُ مِنَ الدَّمْعِ مِمَّا عَرَفُوا مِنَ الْحَقِّ » ) * مائده : 83 * ( « تَوَلَّوْا وَأَعْيُنُهُمْ تَفِيضُ مِنَ الدَّمْعِ » ) * توبه : 92 فيض بمعنى امتلاء و پر شدن و نيز بمعنى جريان پس از پر شدن آمده است چنان كه در اقرب گفته در مجمع ذيل آيهء اوّل ميگويد :\r\n« فيض العين من الدّمع » پر شدن آنست از اشك و در ذيل آية دوّم فرموده : فيض جارى شدن بسبب امتلا است .\r\nعلى هذا اگر « تفيض » را در دو آيهء بمعنى پر شدن بگيريم معنى چنين مىشود : مىبينى چشمشان از اشك پر مىشود و اگر بمعنى جريان باشد معنى آنست : مىبينى چشمشان اشك مىريزد ولى ترجمهء تحت اللفظى آنست كه چشمشان از اشك جارى مىشود ممكن است اين تركيب مجازى باشد مثل « فاض الوادى » و « جرى الميزاب » كه بمعنى آب از دره و آب از ناودان جارى شد است و اين تركيب قهرا براى مبالغه است گوئى چشم از كثرت اشك جارى است چنان كه بيضاوى\r\n","description":"","footnote":"","page_name":" 358 ","page_number":360},
  {"content":"\r\nو زمخشرى گفته است .\r\nدر كشّاف ذيل آيهء اوّل ميگويد :\r\nيعنى پر مىشود از اشك تا جارى شود زيرا فيض پر شدن ظرف و ريختن از جوانب آن است و در ذيل آيهء دوّم ميگويد : من بيانيّه است اين مثل « تفيض دمعا » است و « من الدمع » تميز است و اين رساتر است از اينكه گفته شود : اشك جارى است زيرا گوئى چشم خودش اشك روان است .\r\n\r\n\r\n\r\nدمغ :\r\n* ( « بَلْ نَقْذِفُ بِالْحَقِّ عَلَى الْباطِلِ فَيَدْمَغُه فَإِذا هُوَ زاهِقٌ . . . » ) * انبياء : 18 .\r\nراغب ميگويد : دمغ بمعنى شكستن مغز سر است « يدمغه » يعنى مخ آن را ميشكند . جوهرى در صحاح گفته « دمغه دمغا » يعنى او را زخم زد و زخم بمغزش رسيد .\r\nدر قاموس و اقرب نيز چنين گفته است . دامغه زخمى است كه عمق آن تا دماغ يعنى مغز رسيده باشد .\r\nمعنى آيهء چنين مىشود : حق را بر روى باطل مىنهيم كه مغز آن را ميشكند آنگاه مىبينى كه باطل پوچ و ناچيز است مراد از آيهء آن است كه حق باطل را ابطال مىكند ولى اين تعبير عاليترين تعبير است كه بگوئيم : حق مغز باطل را ميشكافد و ميشكند آنگاه پس از شكافته شدن مىبينى كه باطل ناچيز است . و قذف بمعنى انداختن و گذاشتن هر دو آمده است . اين كلمه در كلام الله يك بار بيشتر نيامده .\r\n\r\n\r\n\r\nدم :\r\nخون . اصل آن دمى است و بعضى دمو گفته‌اند ( اقرب ) * ( « إِنَّما حَرَّمَ عَلَيْكُمُ الْمَيْتَةَ وَالدَّمَ وَلَحْمَ الْخِنْزِيرِ . . . » ) * بقره : 173 جمع آن دماء است مثل * ( « أَ تَجْعَلُ فِيها مَنْ يُفْسِدُ فِيها وَيَسْفِكُ الدِّماءَ . . . ) * بقره : 30 .\r\nكلمهء دم هفت بار و دماء سه بار در قرآن مجيد آمده است و خوردن خون بصريح آيات قرآن حرام و آن يكى از معجزات نه گانهء حضرت موسى است كه در « جراد » و « تسع » گذشت و انشاء الله در حالات حضرت موسى گفته\r\n","description":"","footnote":"","page_name":" 359 ","page_number":361},
  {"content":"\r\nخواهد شد .\r\n\r\n\r\n\r\nدينار :\r\n* ( وَمِنْهُمْ مَنْ إِنْ تَأْمَنْه بِدِينارٍ لا يُؤَدِّه إِلَيْكَ إِلَّا ما دُمْتَ عَلَيْه قائِماً ) * آل عمران : 75 .\r\nطبرسى فرموده : اصل آن دننار است نون اوّل براى كثرت استعمال و سهولت تلفّظ ، بياء قلب شده راغب نيز چنين گفته است .\r\nدر قاموس گويد : علَّت قلب آنست كه بمصادر مثل كذّاب ( بكسر اوّل ) ملتبس نشود در اقرب گفته : دينار قسمتى از پولهاى قديمى است و فارسى معرّب و اصل آن دنّار است بدليل آنكه جمع آن دنانير ميايد .\r\nآية الله يزدى در عروة الوثقى در زكات نقدين فرموده : دينار يكمثقال شرعى طلاست و آن سه ربع مثقال صيرفى است .\r\nبه نظر ميايد مراد از آن در آيهء شريفه پول اندك است نه دينار شرعى . يعنى از اهل كتاب بعضى هست كه اگر او را بر يك دينار امين كنى به تو ردّ نميكند مگر آنكه پيوسته بطلب بر او ايستاده باشى اين كلمه فقط يك بار در قرآن يافته است .\r\n\r\n\r\n\r\nدنى :\r\nدنو يعنى نزديك شدن * ( « ثُمَّ دَنا فَتَدَلَّى » ) * نجم : 8 يعنى پس نزديك و نزديكتر شد . اسم فاعل آن دان و دانية است مثل * ( وَجَنَى الْجَنَّتَيْنِ دانٍ ) * رحمن :\r\n54 يعنى ميوهء هر دو بهشت ( به آنها ) نزديك و در دسترس است . و نحو * ( فِي جَنَّةٍ عالِيَةٍ قُطُوفُها دانِيَةٌ » ) * حاقّة : 23 يعنى ميوه هاى آن نزديك است ( نسبت باهل بهشت ) * ( « يُدْنِينَ عَلَيْهِنَّ مِنْ جَلَابِيبِهِنَّ » ) * احزاب : 59 يعنى جلبابهاى خويش را به خود نزديك كنند .\r\nادنى : نا گفته نماند : ادنى ممكن است اسم تفضيل باشد از دنى و دناءة كه بمعنى پستى و خسّت است . در اين صورت معنى آن پستتر و خسيستر است . و نيز از دنوّ ميايد كه بمعنى نزديكتر است . آيهء زيرا از قسم اوّل است * ( « قالَ أَ تَسْتَبْدِلُونَ الَّذِي هُوَ أَدْنى بِالَّذِي هُوَ خَيْرٌ . . . » ) * بقره\r\n","description":"","footnote":"","page_name":" 360 ","page_number":362},
  {"content":"\r\n61 يعنى گفت آيا ميخواهيد عوض بگيريد آنچه را پستتر است با آنچه بهتر است دانشمندان ميگويند :\r\nپروتئين حيوانى بر پروتئين نباتى برترى دارد و از هر حيث براى سوخت و جذب بدن سازگار است و پروتئين نباتى به تنهائى كافى نيست . شايد علَّت همين است كه منّ و سلوى در آيه خير و حبوبات و خيار ادنى خوانده شده است و شايد علَّت ادنى بودن خواسته هاى آنها است كه پى اسباب شهوانى بودند بر خلاف من و سلوى كه غذاى ساده‌اى بود و به شهوترانى سوق نميكرد . ممكن است آيهء * ( « وَرِثُوا الْكِتابَ يَأْخُذُونَ عَرَضَ هذَا الأَدْنى » ) * اعراف : 169 نيز به همين معنى باشد يعنى ميگيرند متاع اين زندگى را كه نسبت بزندگى آخرت پستتر و نا چيزتر است .\r\nآن در آيات ديگر بمعنى نزديكتر است مثل * ( « ذلِكَ أَدْنى أَنْ يَأْتُوا بِالشَّهادَةِ عَلى وَجْهِها » ) * مائده : 108 يعنى اين نزديكتر است به آنكه گواهى را بطور صحيح ادا كنيد . * ( « غُلِبَتِ الرُّومُ فِي أَدْنَى الأَرْضِ . . . » ) * روم : 3 ما بين روم و ايرانيان در نواحى شام كه نزديك به حجاز بود جنگ در گرفت روميان مغلوب شدند ظاهرا مراد از * ( « أَدْنَى الأَرْضِ » ) * نزديكترين محلّ به حجاز است در الميزان گفته : ظاهرا مراد از ارض ، ارض حجاز و لام آن براى عهد است .\r\n* ( « وَلَنُذِيقَنَّهُمْ مِنَ الْعَذابِ الأَدْنى دُونَ الْعَذابِ الأَكْبَرِ لَعَلَّهُمْ يَرْجِعُونَ » ) * سجده : 21 عذاب ادنى عذاب دنيوى است كه براى انذار و تنبيه است و آن بآدميان نزديكتر است و عذاب اكبر ظاهرا عذاب اخروى است .\r\n* ( « ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ وَلا خَمْسَةٍ إِلَّا هُوَ سادِسُهُمْ وَلا أَدْنى مِنْ ذلِكَ وَلا أَكْثَرَ إِلَّا هُوَ مَعَهُمْ » ) * مجادله : 7 ادنى در اين آيه بمعنى اقلّ به كار رفته و با اكثر مقابل افتاده است . يعنى هيچ راز گوئى سه كس نيست مگر آنكه خدا چهارم آنهاست و نه پنج كس مگر آنكه\r\n","description":"","footnote":"","page_name":" 361 ","page_number":363},
  {"content":"\r\nخدا ششم آنهاست و نه كمتر از آن و نه بيشتر از آن مگر آنكه خدا با آنهاست .\r\nدنيا : دنيا مؤنّث ادنى است اگر آن را از دنىء و دناءت بگيريم بمعنى پستتر و اگر از دنوّ به حساب آوريم بمعنى نزديكتر است و آن پيوسته وصف است و احتياج بموصوف دارد مثل حيات دنيا ، عذاب دنيا ، سعادت دنيا .\r\nو زندگى دنيا را دنيا ميگوئيم يا از اين جهت كه نسبت بزندگى آخرت پستتر و نا چيزتر است و يا از اين حيث كه اين زندگى از زندگى آخرت بما نزديكتر است .\r\nاز آيات شريفه استفاده مىشود كه آن به معناى دوّم است و اصل آن دنوّ مىباشد زيرا كه در آيات زيادى با آخرت مقابل افتاده است مثل * ( « أُولئِكَ الَّذِينَ اشْتَرَوُا الْحَياةَ الدُّنْيا بِالآخِرَةِ » ) * بقره : 86 * ( « رَبَّنا آتِنا فِي الدُّنْيا حَسَنَةً وَفِي الآخِرَةِ حَسَنَةً » ) * بقره : 201 * ( « حَبِطَتْ أَعْمالُهُمْ فِي الدُّنْيا وَالآخِرَةِ » ) * آل عمران : 22 * ( « قُلْ مَتاعُ الدُّنْيا قَلِيلٌ وَالآخِرَةُ خَيْرٌ لِمَنِ اتَّقى » ) * نساء : 77 .\r\nكلمهء دنيا بنا بر تعداد المعجم المفهرس صد و پانزده بار در قرآن مجيد تكرار شده است و در تمام آنها صفت زندگى كنونى است مگر در چهار محل كه صفت آسمان و كنار بيابان آمده است .\r\nمثل * ( « إِذْ أَنْتُمْ بِالْعُدْوَةِ الدُّنْيا وَهُمْ بِالْعُدْوَةِ الْقُصْوى وَالرَّكْبُ أَسْفَلَ مِنْكُمْ » ) * انفال : 42 . عدوه بمعنى حاشيه و كنار بيابان است و قصوى مؤنّث اقصى است ، يعنى آنگاه كه شما مسلمين در نزديكترين حاشيهء وادى بمدينه بوديد و آنها در دورترين كنار آن ، و كاروان ابو سفيان پائينتر از شما بود .\r\n* ( « إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ » ) * صافات : 6 يعنى ما آسمان نزديكتر را مزيّن گردانديم با زينتى كه كواكب باشد . همچنين است آيهء 12 سورهء فصّلت و 5 سورهء ملك .\r\nدر اين آيات كلمهء دنيا قطعا\r\n","description":"","footnote":"","page_name":" 362 ","page_number":364},
  {"content":"\r\nبمعنى نزديكتر است . در بعضى از آيات مثل * ( « مَنْ كانَ يُرِيدُ حَرْثَ الدُّنْيا » ) * شورى : 20 كه حيات ذكر نشده در تقدير مىباشد يعنى « حرث الحياة الدّنيا » .\r\nجوهرى در صحاح گفته :\r\nدنيا به علت نزديك بودنش دنيا ناميده شده در قاموس و اقرب گفته :\r\nدنيا نقيض آخرت است . در نهايه ميگويد دنيا اسم اين زندگى است كه آخرت از آن دور است .\r\n\r\n\r\n\r\nدهر :\r\nزمان . چنان كه در صحاح و قاموس گفته است . ابن اثير و اقرب الموارد آن را زمان طويل گفته‌اند ، مجمع گذشتن شب و روز گفته كه همان زمان باشد .\r\nراغب ميگويد : دهر در اصل نام مدّت عالم است از اوّل تا آخر سپس هر مدّت كثير را دهر گفته‌اند و آن بر خلاف زمان است كه زمان بر قليل و كثير گفته مىشود .\r\nدر نهج البلاغه خطبهء 32 آمده « اصبحنا فى دهر عنود . . . » يعنى در زمانى عنود و چموش واقع شديم .\r\nنا گفته نماند دهر را زمان مطلق معنى كردن بهتر است چنان كه از صحاح و قاموس و مجمع نقل شد * ( « وَقالُوا ما هِيَ إِلَّا حَياتُنَا الدُّنْيا نَمُوتُ وَنَحْيا وَما يُهْلِكُنا إِلَّا الدَّهْرُ . . . » ) * جاثيه : 24 يعنى گفتند نيست زندگى مگر فقط اين زندگى ما ، مىميريم و عده‌اى متولَّد ميشوند و ما را فانى و هلاك نميكند مگر گذشت زمان و توالى شب و روز .\r\n* ( « هَلْ أَتى عَلَى الإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً » ) * انسان : 1 آيا آمد بر انسان مدّتى از روزگار كه چيزى ياد شده نبود .\r\nبه نظر ميايد كه الف و لام الدّهر در هر دو آيه براى عهد است يعنى دهر معلوم در مجمع البيان ذيل آيهء اوّل نقل شده در حديث از حضرت رسول صلَّى اللَّه عليه و آله روايت است « لا تَسُبُّوا الدَّهْرَ فَانَّ الله هُوَ الدَّهْرُ » يعنى :\r\nزمانه را فحش ندهيد زيرا كه خدا همان زمان است .\r\nاين حديث در نهايه بدين صورت\r\n","description":"","footnote":"","page_name":" 363 ","page_number":365},
  {"content":"\r\nآمده « لا تسبّوا الدّهر فانّ الدّهر هو الله » در كشّاف نيز عين عبارت مجمع البيان نقل شده است . طبرسى فرموده : تأويل حديث آنست كه اهل جاهليّت حوادث و بلاها را بده نسبت داده و ميگفتند زمانه چنين و چنان كرد حضرت فرمود :\r\nفاعل اين كارها خداست ، فاعل آنها را سبّ نكنيد . بعضى گفته‌اند :\r\nمقصود آنست : دهر را فحش ندهيد زيرا گرداننده و مدبّر دهر خداست ولى وجه اوّل بهتر است زيرا كلام عرب پر است از اينكه نسبت افعال خدا را بدهر ميدادند اصمعى گويد :\r\nيك اعرابى كسى را مذمت ميكرد گفت « هو اكثر ذنوبا من الدّهر » .\r\nدر نهايه وجه دوّم را گفته است و ميگويد : معنى حديث آنست كه اگر شما زمانه را بد گوئيد آن به خدا ميرسد زيرا آورندهء اين حوادث خداست و نيز گفته در روايت ديگر آمده « فان الله هو الدهر » .\r\nدر الميزان ذيل آيهء اوّل از درّ منثور از ابو هريره حديثى نقل شده كه مؤيّد وجه ثانى است حضرت رسول صلَّى الله عليه و آله فرمود : خدا فرموده : ابن آدم آنگاه كه دهر را سبّ مىكند نگويد زيانكار باد دهر زيرا دهر منم ، شب و روز را ميفرستم و چون بخواهم نگاه ميدارم .\r\nدر تفسير ابن كثير چند روايت در همين مضمون نقل شده است .\r\nنا گفته نماند روايت فوق در جامع الصغير سيوطى باب لا و در مجمع البحرين نيز نقل شده است .\r\nدر قاموس ميگويد : دهر گاهى از اسماء حسنى شمرده مىشود . بگمانم علَّت اين سخن همان حديث فوق باشد كه فكر كرده دهر از نامهاى خداوندى است .\r\n\r\n\r\n\r\nدهق :\r\nپر كردن . * ( « إِنَّ لِلْمُتَّقِينَ مَفازاً . حَدائِقَ وَأَعْناباً . وَكَواعِبَ أَتْراباً . وَكَأْساً دِهاقاً » ) * نباء : 31 - 34 دهق چنان كه طبرسى و راغب گفته بمعنى پر كردن است « دهق الكأس دهقا : ملاءها » دهاق در آيهء شريفه ظاهرا مصدر به معناى مفعول است يعنى كاسهء پر شده و بقول\r\n","description":"","footnote":"","page_name":" 364 ","page_number":366},
  {"content":"\r\nبعضى پيمانهء مالا مال .\r\nدر نهج البلاغه خطبهء 81 آمده « انشأه فى ظلمات الارحام . . . نطفة دهاقا » محمد عبده آن را ريخته معنى كرده و گفته : گاهى دهاق در اينجا به ( پر شده ) تفسير مىشود يعنى نطفه ايكه از سلَّولهاى زنده پر شده است . در نهايه آن را بشدّت ريخته .\r\nشده گفته است كه با جهنده موافق مىشود ، دهق بمعنى ريختن و خالى كردن نيز آمده .\r\nاين كلمه در قرآن مجيد فقط يك بار آمده است .\r\n\r\n\r\n\r\nدهم :\r\n* ( « وَلِمَنْ خافَ مَقامَ رَبِّه جَنَّتانِ ) * . . . * ( وَمِنْ دُونِهِما جَنَّتانِ ) * . . . * ( مُدْهامَّتانِ فَبِأَيِّ آلاءِ رَبِّكُما تُكَذِّبانِ » ) * رحمن : 64 مدهامّتان تثنيهء مدهامّة است و اصل آن از دهمة بمعنى سياهى است گويند « ادهامّ الزرع » يعنى كشت سياه شد و چون خضروات برسند رنگ آنها بسياهى مىزند و سياه مىنمايد اين كلمه در قرآن وصف جنّتان در آيهء سابق است و معنى چنين مىشود : نزديك آن دو بهشت و يا پائينتر از آن دو ، دو بهشت ديگرى هست كه از انبوهى درختان سياه مىنمايد ، اين كلمه فقط يك بار در كلام الله آمده است و ليله دهماء بمعنى شب تاريك است .\r\n\r\n\r\n\r\nدهن :\r\nروغن . * ( « وَشَجَرَةً تَخْرُجُ مِنْ طُورِ سَيْناءَ تَنْبُتُ بِالدُّهْنِ وَصِبْغٍ لِلآكِلِينَ » ) * مؤمنون : 20 شجرة معطوف است به « جنّات » در آيهء سابق و مراد از آن درخت زيتون است . « تنبت » بضمّ اوّل و فتح آن از باب افعال و نصر ينصر هر دو خوانده شده است ، صبغ بمعنى خورش است يعنى بوسيلهء آب باران درختى بوجود آورديم كه در طور سينا ميرويد و روغن و براى خورندگان خورش ميروياند و آن اشاره باستفادهء گوناگون از روغن زيتون است .\r\nادهان * ( « فَلا تُطِعِ الْمُكَذِّبِينَ وَدُّوا لَوْ تُدْهِنُ فَيُدْهِنُونَ » ) * قلم : 9 ادهان در اصل مثل تدهين بمعنى روغن مالى كردن است ولى از آن مدارا\r\n","description":"","footnote":"","page_name":" 365 ","page_number":367},
  {"content":"\r\nو نرمى اراده مىشود ( راغب ) يعنى تكذيب كنندگان را اطاعت مكن كه آرزو دارند نرمى كنى و نرمى كنند و آنها در تكذيبشان و در دشمنى خدا و رسول باشند ولى با تو خوش باشند و تو هم با آنها خوش باشى تو روغن مالى كنى و آنها روغن مالى كنند و حق نا ديده گرفته شود .\r\nالدِّهان * ( « فَإِذَا انْشَقَّتِ السَّماءُ فَكانَتْ وَرْدَةً كَالدِّهانِ » ) * رحمن : 37 وردة واحد ورد و آن بمعنى مطلق گل است طبرسى فرموده : اسب ورد آنست كه رنگش سفيد مايل بسرخى يا زردى باشد و گفته شده گل و آن هر چند مختلف است ولى اغلب سرخ رنگ مىباشد .\r\nدهان بر وزن كتاب معناى اوّلى آن بنا بر آنچه صحاح و قاموس و اقرب گفته ، چرم سرخ است در مجمع و مصباح آن را جمع دهن بمعنى روغن دانسته است و نيز بمعنى ته ماندهء روغن جوشان آمده است . نا گفته نماند به نظر ميايد كه مراد از ورده گل سرخ و از دهان ته ماندهء روغن جوشان باشد و آسمان در اثر شكافته شدن و تخليهء نيروها سرخ و مانند ته ماندهء روغن ، داغ باشد .\r\nدر آيات ديگر آمده * ( « يَوْمَ تَكُونُ السَّماءُ كَالْمُهْلِ » ) * معارج : 8 مهل بمعنى مس يا آهن گداخته و مذاب و ته ماندهء روغن جوشان و غيره آمده است .\r\n* ( « أَ فَبِهذَا الْحَدِيثِ أَنْتُمْ مُدْهِنُونَ » واقعه : 81 مدهنون به نظر ميايد بمعنى بى اعتنايان است كه بى اعتنائى نوعى از نرمى و روغن مالى و جدّى نگرفتن است يعنى آيا به اين قرآن بىاعتنائيد و آن را جدّى تلقى نميكنيد ؟\r\nچنان كه تفسير جلالين آن را « متهاونون » گفته است .\r\n\r\n\r\n\r\nدهى :\r\n* ( « بَلِ السَّاعَةُ مَوْعِدُهُمْ وَالسَّاعَةُ أَدْهى وَأَمَرُّ » ) * قمر : 46 داهيه بمعنى امر عظيم و امر نا پسند است طبرسى فرمايد : داهيه بلائى است كه آن را چاره‌اى نباشد يعنى : بلكه قيامت وعدگاه آنهاست\r\n","description":"","footnote":"","page_name":" 366 ","page_number":368},
  {"content":"\r\nو آن بليّهء بزرگتر و تلختر است .\r\nاين كلمه يك بار در قرآن آمده .\r\nاست .\r\n\r\n\r\n\r\nداود :\r\nعليه السلام از انبياء بنى - اسرائيل ، پدر سليمان ، نام مباركش شانزده بار در كلام الله مجيد ذكر شده است . و كتابى داشته بنام زبور * ( « وَآتَيْنا داوُدَ زَبُوراً » ) * نساء : 163 * ( « وَلَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الأَرْضَ يَرِثُها عِبادِيَ الصَّالِحُونَ » ) * انبياء : 105 با ملاحظهء اين دو آيهء ميدانيم كه زبور كتاب بوده است .\r\nاحوال او در قرآن مجيد بشرح زير است .\r\n1 - او در جوانى از لشگريان طالوت بود و در ميدان جنگ فرمانده دشمن را كه جالوت نام داشت بكشت . خدا به او پادشاهى و حكمت داد و از آنچه ميخواست بوى تعليم كرد * ( « فَهَزَمُوهُمْ بِإِذْنِ الله وَقَتَلَ داوُدُ جالُوتَ وَآتاه الله الْمُلْكَ وَالْحِكْمَةَ وَعَلَّمَه مِمَّا يَشاءُ » ) * بقره : 251 . 2 - بهنگام ذكر خدا كوهها و پرندگان با او هم آواز ميشدند كه در « اوب » گذشت و خدا آهن را بر او نرم كرد و دستور داد كه از آهن زره هاى وسيع بسازد و حلقهء زره را با اندازه و يك شكل گرداند و عمل صالح بكند كه خدا به عمل مردم آگاه است . * ( « وَلَقَدْ آتَيْنا داوُدَ مِنَّا فَضْلًا يا جِبالُ أَوِّبِي مَعَه وَالطَّيْرَ وَأَلَنَّا لَه الْحَدِيدَ . أَنِ اعْمَلْ سابِغاتٍ وَقَدِّرْ فِي السَّرْدِ وَاعْمَلُوا صالِحاً إِنِّي بِما تَعْمَلُونَ بَصِيرٌ » ) * سباء : 10 .\r\n3 - خدا او را در حكومت و قضاوت در زمين خليفه و جانشين خويش كرد كه در « خلف » گذشت و دستور داد كه در ميان مردم به حق قضاوت كند و تابع هواى نفس نشود . * ( « يا داوُدُ إِنَّا جَعَلْناكَ خَلِيفَةً فِي الأَرْضِ فَاحْكُمْ بَيْنَ النَّاسِ بِالْحَقِّ وَلا تَتَّبِعِ الْهَوى . . . » ) * ص :\r\n26 .\r\n4 - او بندهء خدا و در بندگى خدا و حكومت و علم و جنگ\r\n","description":"","footnote":"","page_name":" 367 ","page_number":369},
  {"content":"\r\nنيرومند بود و به خدا بيشتر متوجّه ميشد و بدرگاهش مىناليد ، خدا كوهها و پرندگان را مسخّر كرد كه در تسبيح با او هم آواز شوند و پادشاهى او را محكم گردانيد و به او حكمت و فصل خطاب عطا نمود . * ( « وَاذْكُرْ عَبْدَنا داوُدَ ذَا الأَيْدِ إِنَّه أَوَّابٌ . إِنَّا سَخَّرْنَا الْجِبالَ مَعَه يُسَبِّحْنَ بِالْعَشِيِّ وَالإِشْراقِ . وَالطَّيْرَ مَحْشُورَةً كُلٌّ لَه أَوَّابٌ . وَشَدَدْنا مُلْكَه وَآتَيْناه الْحِكْمَةَ وَفَصْلَ الْخِطابِ » ) * ص 17 - 20 .\r\n5 - خداوند كتابى بنام زبور به او داده بود كه در ابتدا نقل كرديم .\r\n6 - كفّار بنى اسرائيل به زبان او و عيسى بن مريم لعنت شدند كه نا فرمانى كرده و طغيان ميورزيدند * ( « لُعِنَ الَّذِينَ كَفَرُوا مِنْ بَنِي إِسْرائِيلَ عَلى لِسانِ داوُدَ وَعِيسَى ابْنِ مَرْيَمَ ذلِكَ بِما عَصَوْا وَكانُوا يَعْتَدُونَ » ) * مائده : 78 .\r\n7 - او از افضل انبياء بود و صاحب كتاب بود * ( « وَلَقَدْ فَضَّلْنا بَعْضَ النَّبِيِّينَ عَلى بَعْضٍ وَآتَيْنا داوُدَ زَبُوراً » ) * اسراء : 55 .\r\n8 - دو واقعه در قرآن مجيد يكى در بارهء او و سليمان ، ديگرى در بارهء خود او آمده كه ذيلا بررسى ميكنيم .\r\n1 - * ( « وَداوُدَ وَسُلَيْمانَ إِذْ يَحْكُمانِ فِي الْحَرْثِ إِذْ نَفَشَتْ فِيه غَنَمُ الْقَوْمِ وَكُنَّا لِحُكْمِهِمْ شاهِدِينَ . ) *\r\n* ( فَفَهَّمْناها سُلَيْمانَ وَكُلاًّ آتَيْنا حُكْماً وَعِلْماً وَسَخَّرْنا مَعَ داوُدَ الْجِبالَ يُسَبِّحْنَ وَالطَّيْرَ وَكُنَّا فاعِلِينَ وَعَلَّمْناه صَنْعَةَ لَبُوسٍ لَكُمْ لِتُحْصِنَكُمْ مِنْ بَأْسِكُمْ فَهَلْ أَنْتُمْ شاكِرُونَ » ) * ( انبياء : 78 - 80 ) .\r\nنفش بقول طبرسى آنست كه گوسفند و شتر در شب وارد زرعى شوند و در آن بدون چوپان بچرند ، كه گوسفندان گروهى شب هنگام در زرع ديگران چريدند .\r\nاز آيهء شريفه بدست ميايد كه اين قضاوت در يك واقعه بوده و الميزان احتمال داده كه سليمان به حكم مشاور داود وارد قضاوت ميشده\r\n","description":"","footnote":"","page_name":" 368 ","page_number":370},
  {"content":"\r\nو گر نه حكم از آن داود بود و شايد مشاوره از آنجهت بود كه زمينهء خلافت و جانشينى سليمان فراهم گردد و از فقيه از جميل بن درّاج از زراره از حضرت باقر عليه السلام نقل كرده كه فرمود . . . : هر دو حكم نكردند بلكه مناظره و تبادل نظر ميكردند كه سليمان آن را فهميد .\r\nدر روايات شيعه و اهل سنت آمده كه داود حكم كرد گوسفندان از آن صاحب زرع باشد ولى سليمان حكم كرد كه خسارت در آنسال از شير و پشم و نتاج گوسفندان پرداخت گردد .\r\nنگارنده فكر ميكنم كه هر دو در بارهء حكم مشاوره ميكرده و داود رأى داده كه گوسفندان يا بعضى از آنها در عوض خسارت داده شوند ولى سليمان رأى داده كه از منافع آنها مستهلك گردد و داود نيز رأى او را پسنديده و حكم كرده است . و صلاح در اين بوده كه حكم مطابق رأى سليمان باشد زيرا در آنصورت هم صاحب زرع خسارت خويش را ميگرفت و هم گوسفندان در دست صاحبان خود مىماندند .\r\nدر تفسير صافى و الميزان از تفسير قمى از امام صادق عليه السلام نقل شده كه خلاصهء آن چنين است حكم داود نيز مثل سليمان بود و فقط خواست به بنى اسرائيل بفهماند كه سليمان وصىّ و جانشين اوست و در حكم اختلاف نكردند و اگر اختلاف ميكردند ميفرمود : « وَكُنَّا لِحُكْمِهِما شاهِدينَ » .\r\nاز روايت بدست ميايد كه معنى آيهء آنست : داود و سليمان در بارهء حرث حكم ميكردند و داود حكم را ميدانست . خداوند آن را بسليمان نيز فهماند تا بنى اسرائيل بدانند كه او وصىّ داود است .\r\nواقعهء دوّم * ( « وَهَلْ أَتاكَ نَبَأُ الْخَصْمِ إِذْ تَسَوَّرُوا الْمِحْرابَ إِذْ دَخَلُوا عَلى داوُدَ فَفَزِعَ مِنْهُمْ قالُوا لا تَخَفْ خَصْمانِ بَغى بَعْضُنا عَلى بَعْضٍ فَاحْكُمْ بَيْنَنا بِالْحَقِّ وَلا تُشْطِطْ وَاهْدِنا إِلى سَواءِ الصِّراطِ ) *\r\n","description":"","footnote":"","page_name":" 369 ","page_number":371},
  {"content":"\r\n* ( إِنَّ هذا أَخِي لَه تِسْعٌ وَتِسْعُونَ نَعْجَةً وَلِيَ نَعْجَةٌ واحِدَةٌ فَقالَ أَكْفِلْنِيها وَعَزَّنِي فِي الْخِطابِ . قالَ لَقَدْ ظَلَمَكَ بِسُؤالِ نَعْجَتِكَ إِلى نِعاجِه وَإِنَّ كَثِيراً مِنَ الْخُلَطاءِ لَيَبْغِي بَعْضُهُمْ عَلى بَعْضٍ إِلَّا الَّذِينَ آمَنُوا وَعَمِلُوا الصَّالِحاتِ وَقَلِيلٌ ما هُمْ وَظَنَّ داوُدُ أَنَّما فَتَنَّاه فَاسْتَغْفَرَ رَبَّه وَخَرَّ راكِعاً وَأَنابَ فَغَفَرْنا لَه ذلِكَ وَإِنَّ لَه عِنْدَنا لَزُلْفى وَحُسْنَ مَآبٍ . يا داوُدُ إِنَّا جَعَلْناكَ خَلِيفَةً فِي الأَرْضِ فَاحْكُمْ بَيْنَ النَّاسِ بِالْحَقِّ . . . » ) * ص : 21 - 26 .\r\nيعنى : آيا خبر و داستان خصومت كه اهل دعوى بر غرفهء داود بالا رفتند به تو رسيده است ؟\r\nچون بر داود وارد شدند از ايشان بترسيد ، گفتند : مترس دو صاحب دعواست كه بعضى از ما بر بعضى تجاوز كرده ميان ما حكم كن و جور مكن و ما را به راه راست رهبرى كن . اين برادر من است نود و نه ميش دارد ، من فقط يك ميش دارم ميگويد ، آن را به من ده و كفيلم گردان و در گفتار بر من غلبه كرده . داود گفت : حقّا كه در خواستن ميش تو كه بر ميشهاى خود ضميمه كند با تو ستم كرده است و بسيارى از شريكان بهمديگر ستم ميكنند مگر آنان كه ايمان آورده و اعمال صالحه انجام داده‌اند و آنها كماند ، داود بدانست كه امتحانش كرده‌ايم ، از پروردگار خويش آمرزش خواست .\r\nو به ركوع افتاد وبرگشت .\r\nاين حادثه را بر او بخشيديم و براى او نزد ما تقرّب و باز گشت خوبى هست . اى داود ما تو را در زمين جانشين كرديم ميان مردم به حق داورى كن .\r\nاز اين آيات چند مطلب بدست ميايد .\r\n1 - اهل مخاصمه دو نفر بوده‌اند ولى چند نفر نيز با آنها آمده‌اند زيرا * ( « تَسَوَّرُوا » ) * و * ( « دَخَلُوا » ) * جمعاند و هيچ مانعى ندارد كه آنها چند نفر را همراه آورده باشند .\r\n2 - اهل دعوى بر غرفهء داود بالا رفته و از محل معمولى وارد نشده‌اند و داود از آنوضع بهراس\r\n","description":"","footnote":"","page_name":" 370 ","page_number":372},
  {"content":"\r\nافتاده است . مىشود گفت كه دربانان اجازهء ورود نداده‌اند و يا موقع ورود ديگران بمحضر او نبوده و در بسته بود و اهل دعوى چاره‌اى نداشته‌اند جز آنكه از ديوار بالا بروند و اگر محراب بمعنى معبد باشد ، اين احتمال قوى مىشود كه وقت عبادت و مناجات داود بوده نه وقت پذيرائى .\r\nدر قصص قرآن نوشتهء محمد احمد جاد المولى ترجمهء آقاى سيد محمد باقر موسوى در جملهء * ( « تَسَوَّرُوا الْمِحْرابَ » ) * دو احتمال داده يكى آنكه از ديوار بالا رفتند و ديگرى آنكه در اطرف داود چون ديوار حلقه زدند يعنى حلقه زدند گوئى در اطراف داود در محراب ديوارى تشكيل داده‌اند .\r\nدر اين صورت ترس داود ظاهرا از بى موقع وارد شدن آنهاست .\r\n3 - ظاهر آنست كه اهل دعوى مردم عادى بوده‌اند نه ملك يكى از بزرگان فرمايد : اكثر مفسّران بپيروى از روايات گفته‌اند اهل دعوى كه بر داود وارد شدند چند نفر ملك بوده‌اند خدا آنها را فرستاد و خواست داود را امتحان كند . . .\r\nبعد فرموده : خصوصيات قصّه مثل بالا رفتن بر ديوار و ورود غير عادى كه او را ترساندند ، و كذا توجّه داود كه اين امتحان خدائى است نه قضيّهء عادى و سپس فرمود :\r\nميان مردم به حق داورى كن و پيرو هواى نفس مباش و ظهورش در آنست كه خدا امتحانش كرده تا او را در خلافت و قضاوت محكم و متوجّه كند . همهء اينها مؤيّداند كه وارد شدگان ملك بوده و به صورت بشر در آمده‌اند ، على هذا قصّه تمثّل است كه چند نفر ملك در صورت اهل دعوى ممثّل شده و قضاوت خواسته‌اند و حكم داود كه گفت :\r\n* ( « لَقَدْ ظَلَمَكَ . . . » ) * اگر حكم منجز باشد حكمى است در ظرف تمثّل مثل آنكه آنها را در خواب ديده و آن حكم را كرده است و معلوم است كه در ظرف تمثّل تكليف نيست مانند عالم رؤيا ، تكليف\r\n","description":"","footnote":"","page_name":" 371 ","page_number":373},
  {"content":"\r\nفقط در عالم شهود و مادّه است و در عالم شهود واقعه‌اى اتفاق نيافتاده و نه در آن اهل خصومت و ميش و ميشها بوده است . آنگاه خطاى داود را مثل خطاى آدم در بهشت قبل از آمدن زمان تكليف دانسته است .\r\nنا گفته نماند در جواب اين مطلب مىشود گفت : چرا ملكها آنطور وارد شده و پيامبر خدا را ترسانده‌اند ؟ ! و چرا قضيّهء ميش و ميشها را جعل كرده‌اند در حالى كه واقعيّت نداشته آيا آن يك دروغ حسابى نبود ؟ ! ! آيا خدا نميتوانست آنحضرت را با وضع ديگرى كه در نظر شنونده طبيعى باشد امتحان كند ؟ .\r\nاگر روايات متواتر و قطعى داشته باشيم كه اهل دعوى ملك بوده‌اند ناچار قبول ميكنيم و گر نه حمل بر معناى عادى از هر چيز بهتر است و روايات متواتر از كجا ميتوان يافت در تفسير برهان فقط دو روايت در اين باره آمده است آن هم لازم است در اسنادش دقّت و تحقيق شود . وانگهى مطلب را مثل قضيّهء آدم دانستن و بخواب تشبيه كردن و نظير قضاوت در خواب دانستن و . . . به نظر نگارنده بسيار ضعيف است و قضيّه را از مسير اصلى منحرف مىكند . و ظاهر آيات با آن سازگار نيست و همان نيكوست كه آيات را در ظهور اوّلى بگذاريم كه قبلا گفته شد .\r\n4 - اشكال مسئله در آن است كه حضرت داود بى آنكه بسخن مدّعى عليه گوش بدهد و از او توضيح بخواهد و يا از مدّعى شاهد بطلبد فورى قضاوت كرده و گفته * ( « لَقَدْ ظَلَمَكَ بِسُؤالِ نَعْجَتِكَ إِلى نِعاجِه » ) * و چون پيامبران معصوماند چنين كارى از داود سر نمىزد پس آنها ملك بوده و قضاوت امتحانى و در عالم تمثّل ملك بوده است .\r\nولى اينكه حضرت داود در سخن گفتن بدون تحقيق از مدّعى عليه و طلب شهود از مدّعى ، عجله كرد حتمى است و بدنبال آن استغفار\r\n","description":"","footnote":"","page_name":" 372 ","page_number":374},
  {"content":"\r\nكرد و ركوع نمود و به خدا برگشت و دانست كه اين واقعه و سخن گفتن به صورت امتحان در آمد در اينها نيز نبايد ترديد كرد .\r\nامّا آيات نميگويد كه او قضاوت نا حق كرد و اهل دعوى پس از قضاوت او به راه خود رفتند بلكه فقط گفت : برادرت با تو ستم كرده است و شايد بعد از گفتن اين سخن كه در حال تأثر گفته فورا متوجّه شده و استغفار كرده و آنوقت شروع بتحقيق نموده و قضاوت به حق كرده است . و دانسته كه آن عجله يك امتحانى بود كه پيش آمد و فورا آن را با استغفار جبران نموده است اين عجله در سخن گفتن چندان مهمّ نيست مخصوصا آنگاه كه امتحان خدائى در بين بوده باشد نظير اين كار را در حالات حضرت موسى عليه السّلام در قرآن كريم ميخوانيم :\r\n* ( « وَلَمَّا رَجَعَ مُوسى إِلى قَوْمِه غَضْبانَ أَسِفاً . قالَ بِئْسَما خَلَفْتُمُونِي مِنْ بَعْدِي أَ عَجِلْتُمْ أَمْرَ رَبِّكُمْ وَأَلْقَى الأَلْواحَ وَأَخَذَ بِرَأْسِ أَخِيه يَجُرُّه إِلَيْه قالَ ابْنَ أُمَّ إِنَّ الْقَوْمَ اسْتَضْعَفُونِي وَكادُوا يَقْتُلُونَنِي فَلا تُشْمِتْ بِيَ الأَعْداءَ وَلا تَجْعَلْنِي مَعَ الْقَوْمِ الظَّالِمِينَ . قالَ رَبِّ اغْفِرْ لِي وَلأَخِي وَأَدْخِلْنا فِي رَحْمَتِكَ وَأَنْتَ أَرْحَمُ الرَّاحِمِينَ » ) * اعراف : 150 - 151 آيه صريح است در اينكه موسى از موى سر برادرش گرفت و او را بسوى خود ميكشيد به گمان اينكه در كار خويش كوتاهى كرده تا جريان گوساله پيش آمده است چنان كه در سورهء طه آمده كه به هارون گفت : « چه چيز تو را مانع شد آنگاه كه ديدى گمراه شدند از من پيروى كنى آيا مخالفت فرمان من كردى ؟ هارون گفت . . . ترسيدم كه بگوئى ميان بنى اسرائيل اختلاف افكندى و قول مرا رعايت ننمودى » در آيهء فوق نيز گفت : پسر مادرم قوم مرا ضعيف كردند و نزديك بود بكشندم مرا در رديف ستمگران قرار مده .\r\nموسى پس از شنيدن عذر هارون گفت : پروردگارا مرا و برادرم را ببخش و برحمت خويش\r\n","description":"","footnote":"","page_name":" 373 ","page_number":375},
  {"content":"\r\nداخل كن تو ارحم الراحمينى .\r\nموضوع استغفار نشان ميدهد كه عجله‌اى در كار بوده و موسى متوجّه شده كه نمىبايست عجله نمايد لذا آن را جبران كرده است در الميزان ذيل اين آيه فرموده :\r\nظاهر سياق آيه و آنچه در سورهء طه است نشان ميدهد كه موسى بر هارون نيز خشم گرفته به گمان آنكه در جريان گوساله و منع بنى اسرائيل و در اين فكر كه مقاومت صلاح نيست كوتاهى كرده است . اين مقدار اختلاف سليقه و كار ميان دو پيغمبر معصوم دليلى بر منع آن نيست عصمت فقط در احكام خدائى است نه در سليقه ها و راههاى زندگى .\r\nهكذا گرفتن موسى موى سر هارون را . . . تأديب در امر ارشادى است نه عقوبت در امر مولوى هر چند حق با هارون بود و لذا چون هارون مطلب را گفت موسى او را معذور داشت و گفت * ( « رَبِّ اغْفِرْ لِي وَلأَخِي ) * الخ » . نگارنده گويد : چه مانعى دارد جريان داود را نيز مانند جريان موسى بدانيم كه عجله در سخن گفتن كرد بعد استغفار نمود . بعيد نيست كه گفته شود عجلهء داود در اثر فزعى بود كه از ورود خصم پيش آمده و گر نه عجله نميكرد و شايد در نقل * ( « فَفَزِعَ مِنْهُمْ قالُوا لا تَخَفْ » ) * خدا خواسته است علَّت عجلهء داود را روشن فرمايد و اين گونه استغفارها در كلمات انبياء عظام يافت مىشود در حالات حضرت ابراهيم عليه السلام آمده * ( « وَالَّذِي أَطْمَعُ أَنْ يَغْفِرَ لِي خَطِيئَتِي يَوْمَ الدِّينِ » ) * شعراء : 82 .\r\nتوجّه\r\nطبرسى در مجمع ميگويد :\r\nگفته‌اند داود بسيار نماز ميخواند گفت : خدايا ابراهيم را بر من فضيلت داده و او را خليل خويش گرفته‌اى هكذا موسى را كه با او سخن گفته‌اى ، ندا آمد ما آنها را امتحان كرده‌ايم بچيزيكه تو را امتحان ننموديم اگر بخواهى امتحانت كنم گفت امتحانم فرما . داود روزى\r\n","description":"","footnote":"","page_name":" 374 ","page_number":376},
  {"content":"\r\nدر محراب خود بود كه كبوترى در آن افتاد ، داود خواست آن را بگيرد ، پريد بروزنهء محراب ، داود در دنبال آن بروزنه رفت ، از آنجا نگاه كرد ديد زن اوريا پسر حيّان غسل مىكند به او عشق ورزيد خواست تزويجش كند ، اوريا را بدنبال بعضى از لشگريان فرستاد و گفت كه در پيش تابوت سكينه باشد . اوريا كشته شد و چون عدّهء وفات منقضى گرديد داود زن او را گرفت و با او هم بستر شد و از او سليمان به دنيا آمد .\r\nداود روزى در محراب مشغول خواندن ذكر بود ديد دو نفر وارد شدند و طرح دعواى ميش و ميشها را كردند داود گفت : او با تو ستم كرده است . . .\r\nيكى از آن دو به ديگرى نگاه كرد و خنديد داود بدانست كه آن دو ملكاند و خدا به شكل دو خصم فرستاده تا در بارهء گناهش مغلوبش كنند داود توبه كرد و آنقدر گريست كه از اشك چشمش علف روئيد . نگارنده گويد : به نظر ميايد منظور از اين جريان آن بود كه :\r\nداود تو با اينهمه زنها كه دارى چرا زن اوريا را هم گرفتى و او را بكشتن دادى ؟ ! ميشها بجاى زنان داود و ميش بجاى زن اورياست .\r\nطبرسى پس از نقل اين قضيّه فرموده : اين سخن بى شك فاسد و نا صحيح است اين عمل بر خلاف عدالت است چطور رواست پيامبران خدا كه امناء وحى و سفراء خدا بين خلق و خدايند در صفت كسى باشند كه ، شهادتش مورد قبول نيست و در وصفى باشند كه شنيدنش تنفر آور است انبياء الله از آن پاكاند از امير المؤمنين عليه السلام روايت شده كه فرمود : اگر مردى پيش من آيد و بگويد : داود زن اوريا را بزنى گرفت . او را دو حدّ خواهم زد يكى حدّ براى نبوّت كه به پيامبر خدا چنين نسبت داده و ديگرى حدّ براى اسلام .\r\nنا گفته نماند اصل افسانه در تورات است و در كتاب دوّم\r\n","description":"","footnote":"","page_name":" 375 ","page_number":377},
  {"content":"\r\nسموئيل باب يازدهم و دوازدهم اين افسانه بقدرى شرم آور نقل شده كه سبب حيرت هر بيننده است يا للعجب نويسندهء تورات به پيامبران خدا با چه نظرى مينگريسته است .\r\nآنچه در تورات آمده كار يكنفر ستمگر عيّاش است . نه كار يك پيغمبر ، در بند 4 و 5 باب يازدهم آن كتاب ميگويد : داود بمحض ديدن زن اوريا كسانى فرستاد او را گرفته و آوردند ، داود بلا فاصله با او همبستر شد و زن حامله گرديد و حمل خود را به اطلاع داود رسانيد .\r\n( العياذ با لله ) .\r\nهاكس امريكائى در قاموس خود ذيل كلمهء داود ميگويد : بگناهان قبيح افتاد مثل ديگران در آن زمان زنان متعدّد ميداشت . . . گناهان او در ماجراى اوريا و بت شبع بسيار قوى بود . رجوع شود بكلمهء « تورات » در اين كتاب .\r\nراستى اگر قرآن مجيد نبود قدس و پاكى پيامبران را از كجا بدست مياورديم . قرآن حامى پيامبران خدا و حافظ نام پاك و عمل پاك آنهاست اوّل اين فصل را مطالعه كنيد آنگاه فرق قرآن و تورات را به نظر آوريد گر چه اين مقايسه از ساحت قرآن بدور است ببين تفاوت ره . . . .\r\nدر صافى بعد از نقل حديث على عليه السلام در بارهء دو حدّ زدن ميگويد :\r\nروايت شده كه آنحضرت فرمود :\r\nهر كه حديث داود را آنطور كه داستانسرايان ميگويند ، بگويد صد و شصت تازيانه به او خواهم زد .\r\nمجلسى رحمه الله در بحار ج 14 ص 29 طبع جديد از زيد شحّام از امام صادق عليه السلام نقل مىكند كه فرمود : اگر كسى را بگيرم كه ميگويد داود دست خود را بر آن زن نهاد ، او را دو حدّ ميزنم يكى براى تهمت بپيامبر خدا و ديگرى براى نسبتيكه به او داده . سپس فرموده اهل سنت نظير اين سخن را از امير المؤمنين عليه السلام نقل كرده‌اند .\r\n\r\n\r\n\r\nدور :\r\nگردش . در اقرب الموارد ميگويد : دور بمعنى حركت\r\n","description":"","footnote":"","page_name":" 376 ","page_number":378},
  {"content":"\r\nو بر گشتن شىء بجاى اوّلى است * ( « يَنْظُرُونَ إِلَيْكَ تَدُورُ أَعْيُنُهُمْ كَالَّذِي يُغْشى عَلَيْه مِنَ الْمَوْتِ » ) * احزاب :\r\n19 يعنى سوى تو مينگرند ديدگانشان هميگردد مانند كسى كه از مرگ بيهوش شده است * ( « تِجارَةً حاضِرَةً تُدِيرُونَها بَيْنَكُمْ » ) * بقره : 282 داد و ستد حاضرى كه ميان خود ميگردانيد .\r\nدار : بمعنى خانه است راغب در وجه آن گويد : خانه را بدان اعتبار دار گفته‌اند كه ديوار آن گرديده تا باوّل آن رسيده است * ( « فَخَسَفْنا بِه وَبِدارِه الأَرْضَ . . . » ) * قصص : 81 يعنى او و خانه اش را به زمين فرو برديم . دار گاهى بمعنى شهر آمده است و شايد آيهء * ( « فَقالَ تَمَتَّعُوا فِي دارِكُمْ ثَلاثَةَ أَيَّامٍ . . . » ) * هود : 65 بمعنى شهر باشد يعنى در شهر خويش سه روز متمتّع شويد .\r\nجمع دار در قرآن مجيد ديار آمده است * ( « وَأَوْرَثَكُمْ أَرْضَهُمْ وَدِيارَهُمْ وَأَمْوالَهُمْ » ) * احزاب : 27 از بهشت به دار السَّلام و دار المُتَّقين و از جهنم به دار البوار و از آخرت بنام دار الآخرة و دار الخلد و دار القرار . تعبير شده است .\r\nولى دار الدُّنيا در قرآن مجيد به كار نرفته .\r\nديّار : بمعنى ساكن دار است راغب گويد : مبالغه نيست و گر نه گفته ميشد دوّار * ( « رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً » ) * نوح :\r\n26 طبرسى گويد : ديّار بر وزن فيعال از دوران و اصل آن ديوار است و او بياء قلب شده و ادغام گرديده است و آنگاه ديّار را بمعنى نازل دار گفته است يعنى : خداى من در روى اين زمين احدى را كه ساكن خانه باشد زنده مگذار .\r\nدائره : بمعنى گردنده است و مراد از آن اغلب حادثه و بلائى است كه در دنيا ميگردد و به انسان ميرسد جمع آن در قرآن دوائر است * ( « وَيَتَرَبَّصُ بِكُمُ الدَّوائِرَ عَلَيْهِمْ دائِرَةُ السَّوْءِ . . . » ) * توبه : 98 حوادث نا گوار را بشما انتظار ميكشد بر آنهاست حادثهء بد .\r\n","description":"","footnote":"","page_name":" 377 ","page_number":379},
  {"content":"\r\n* ( « فَتَرَى الَّذِينَ فِي قُلُوبِهِمْ مَرَضٌ يُسارِعُونَ فِيهِمْ يَقُولُونَ نَخْشى أَنْ تُصِيبَنا دائِرَةٌ . . . » ) * مائده : 52 .\r\nطبرسى فرموده مراد از دائره در آيه دولت و اقتدار و حكومت است كه در دنيا ميگردد و از قومى بقومى منتقل مىشود يعنى مريض القلبها در دوستى دشمنان اسلام شتاب ميكنند و ميگويند از آن بيم داريم كه بما دائره‌اى برسد و حكومت بدست دشمنان اسلام بيافتد كه محتاج بكمك آنها شويم . و يا بر ما بلائى روى آورد كه در رفع آن بكفّار نيازمند گرديم .\r\n\r\n\r\n\r\nدول :\r\nگرديدن . در اقرب آمده « دال الايّام دولة : دارت » يعنى ايّام گردش كرد * ( « وَتِلْكَ الأَيَّامُ نُداوِلُها بَيْنَ النَّاسِ » ) * آل عمران : 140 يعنى آن ايّام را ميان مردم ميگردانيم گاهى بقومى و گاهى بقوم ديگرى ميدهيم .\r\n* ( « كَيْ لا يَكُونَ دُولَةً بَيْنَ الأَغْنِياءِ مِنْكُمْ » ) * حشر : 7 طبرسى در ذيل آيهء اوّل ميگويد : دولة بضمّ دال و فتح آن دو لغت است و گفته شده بضمّ دال در مال و بفتح آن در جنگ استعمال مىشود . راغب به عكس گفته است و نيز گفته گويند دولة بفتح دال همان شىء است كه ميان مردم ميگردد و بضمّ دال مصدر است .\r\nطبرسى و زمخشرى دولة را در آيه اسم گرفته‌اند يعنى فىء را اين طور تقسيم ميكنيم تا آن مالى نباشد كه ميان توانگران شما دست بدست شود و به فقراء و نيازمندان چيزى نرسد بيضاوى نيز اسم گرفته و ايضا زمخشرى و بيضاوى احتمال داده‌اند كه مصدر باشد .\r\nاز اين مادّه فقط دو كلمهء فوق در قرآن آمده است .\r\n\r\n\r\n\r\nدوم :\r\nدوام بمعنى ثبوت و امتداد است چنان كه در اقرب آمده ، در صحاح و مفردات گويد : اصل دوام بمعنى سكون و آرامى است گويند « دام الشىء و دام الماء » يعنى شىء آرام شد و آب ايستاد در حديث آمده « نهى ان يبول\r\n","description":"","footnote":"","page_name":" 378 ","page_number":380},
  {"content":"\r\nالانسان فى الماء الدائم » يعنى نهى شده انسان در آب ايستاده بول كند . و گويند « ادمت القدر و دوّمتها » يعنى با ريختن آب غليان ديك را آرام كردم .\r\nراغب گويد از همين است كه گوئيم « دام الشىء » يعنى زمان بر آن ممتد و زياد شد .\r\n* ( « وَأَوْصانِي بِالصَّلاةِ وَالزَّكاةِ ما دُمْتُ حَيًّا » ) * مريم : 31 نماز و زكات را تا زنده‌ام بر من توصيه كرد .\r\n* ( « قالُوا يا مُوسى إِنَّا لَنْ نَدْخُلَها أَبَداً ما دامُوا فِيها » ) * مائده : 24 * ( « مَثَلُ الْجَنَّةِ الَّتِي وُعِدَ الْمُتَّقُونَ تَجْرِي مِنْ تَحْتِهَا الأَنْهارُ أُكُلُها دائِمٌ » ) * رعد : 35 .\r\n\r\n\r\n\r\nدون :\r\nغير . حقير . ناقص از ديگرى و بمعنى پائين ، فوق ، جلو ، عقب نيز به كار رفته است .\r\n* ( « وَما لَكُمْ مِنْ دُونِ الله مِنْ وَلِيٍّ وَلا نَصِيرٍ » ) * بقره : 107 * ( « إِنَّ الله لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ » ) * نساء : 48 در آيهء اوّل بمعنى غير است و در آيهء دوّم شايد بمعنى غير و يا بمعنى حقير و پائين باشد يعنى : پائين از شرك و يا غير از شرك را مىبخشد .\r\n* ( « وَأَنَّا مِنَّا الصَّالِحُونَ وَمِنَّا دُونَ ذلِكَ كُنَّا طَرائِقَ قِدَداً » ) * جنّ :\r\n11 دون در اين آيه مىشود بمعنى غير و يا بمعنى پائين و پست باشد يعنى بعض از ما صالح و بعض غير او و پائين از اواند فرقه هاى مختلف هستيم .\r\n* ( « فَاتَّخَذَتْ مِنْ دُونِهِمْ حِجاباً » ) * مريم : 17 * ( « وَوَجَدَ مِنْ دُونِهِمُ امْرَأَتَيْنِ تَذُودانِ » ) * قصص : 23 * ( « وَمِنْ دُونِهِما جَنَّتانِ » ) * رحمن : 62 .\r\nممكن است مراد از « دونهما » معناى پائين در رتبه باشد يعنى دو بهشت ديگر كه از حيث وضع پائينتر از آن دو است . در صحاح دون بمعنى قرب آمده است و مىشود گفت كه در آيه بمعنى قرب است يعنى نزديك آن دو ، دو بهشت ديگرى هست .\r\n\r\n\r\n\r\nدين :\r\nبفتح اوّل قرض .\r\n* ( « مِنْ بَعْدِ وَصِيَّةٍ يُوصِي بِها أَوْ دَيْنٍ . . . » ) * نساء : 11 * ( « إِذا تَدايَنْتُمْ بِدَيْنٍ ) *\r\n","description":"","footnote":"","page_name":" 379 ","page_number":381},
  {"content":"\r\n* ( إِلى أَجَلٍ مُسَمًّى فَاكْتُبُوه . . . » ) * بقره : 282 .\r\nطبرسى فرموده تداين بمعنى قرض دادن و قرض گرفتن است يعنى : چون به يكديگر قرض داديد و گرفتيد آن را بنويسيد و گويد :\r\nگفته‌اند كلمهء دين بعد از تداينتم براى تاكيد است و يا چون تداينتم بمعنى مجازات نيز آمده ( از دين بكسر اوّل ) كلمهء دين براى معيّن كردن معنى است يعنى مراد قرض دادن و گرفتن است نه مجازات .\r\nدين : بكسر اوّل جزا . طاعت .\r\nاين دو معنى از جملهء معناى دين است كه در صحاح و قاموس و مجمع و مفردات نقل شده و در مجمع از امام باقر عليه السلام روايت كرده كه دين بمعنى حساب است * ( « مالِكِ يَوْمِ الدِّينِ » ) * يعنى صاحب روز حساب است . در قاموس ديّان را محاسب و جزا دهنده گفته است .\r\nراغب ميگويد : شريعت را باعتبار طاعت و فرمانبرى دين گويند و آن مانند ملَّت و طريقه است ليكن انقياد و طاعت در آن ملحوظ مىباشد .\r\nطبرسى در ذيل آيهء 19 آل - عمران ميگويد : طاعت و انقياد را دين گفته‌اند زيرا كه طاعت براى جزاست ( يعنى خداوند بطاعت پاداش خواهد داد ) قول طبرسى در وجه تسميه از قول راغب بهتر است .\r\nعلى هذا شريعت را از آنجهت دين گفته‌اند كه در آن طاعت و پاداش هست .\r\nنا گفته نماند اين كلمه در قرآن مجيد بمعنى جزا و شريعت و طاعت آمده است و از آن ملَّت نيز تعبير شده است مثلا در آيهء * ( « قُلْ إِنَّنِي هَدانِي رَبِّي إِلى صِراطٍ مُسْتَقِيمٍ دِيناً قِيَماً مِلَّةَ إِبْراهِيمَ حَنِيفاً » ) * انعام : 161 بشريعت اسلام دين و ملَّت هر دو گفته شده است . همچنين است آيهء * ( « . . . وَما جَعَلَ عَلَيْكُمْ فِي الدِّينِ مِنْ حَرَجٍ مِلَّةَ أَبِيكُمْ إِبْراهِيمَ هُوَ سَمَّاكُمُ الْمُسْلِمِينَ » ) * حج : 78 .\r\nجاهائى كه « دين » بمعنى جزا آمده مثل * ( « مالِكِ يَوْمِ الدِّينِ » ) * فاتحه : 4 * ( « أَ إِذا مِتْنا وَكُنَّا تُراباً وَعِظاماً ) *\r\n","description":"","footnote":"","page_name":" 380 ","page_number":382},
  {"content":"\r\n* ( أَ إِنَّا لَمَدِينُونَ » ) * صافات : 53 * ( « فَلَوْ لا إِنْ كُنْتُمْ غَيْرَ مَدِينِينَ تَرْجِعُونَها إِنْ كُنْتُمْ صادِقِينَ » ) * واقعه : 87 * ( « وَإِنَّ عَلَيْكَ اللَّعْنَةَ إِلى يَوْمِ الدِّينِ » ) * حجر : 35 * ( « إِنَّما تُوعَدُونَ لَصادِقٌ وَإِنَّ الدِّينَ لَواقِعٌ » ) * ذاريات : 6 در اين گونه موارد ميتوان دين را بمعنى حساب نيز دانست و آن با جزا متقارب است .\r\nو مواردى كه دين بمعنى قانون و شريعت است مثل * ( « لا إِكْراه فِي الدِّينِ قَدْ تَبَيَّنَ الرُّشْدُ مِنَ الْغَيِّ » ) * بقره : 256 * ( « هُوَ الَّذِي أَرْسَلَ رَسُولَه بِالْهُدى وَدِينِ الْحَقِّ » ) * توبه : 33 .\r\nو جاهائى كه بمعنى طاعت و بندگى آمده مثل * ( « دَعَوُا الله مُخْلِصِينَ لَه الدِّينَ » ) * يونس : 22 - عنكبوت :\r\n65 - لقمان : 32 * ( « أُمِرْتُ أَنْ أَعْبُدَ الله مُخْلِصاً لَه الدِّينَ » ) * زمر : 11 دين در اين گونه موارد بمعنى اطاعت و بندگى است و آيهء اخير در اين معنى كاملا روشن است و كلمهء اعبد قرينهء آن مىباشد .\r\n* ( « إِنَّ الدِّينَ عِنْدَ الله الإِسْلامُ » ) * آل عمران : 19 منظور از آيه چنان كه گفته‌اند فقط دين اسلام نيست بلكه تمام اديانى است كه بوسيلهء پيامبران عرضه شده يعنى همهء اديان يكى است و يك سخن گفته‌اند و آن تسليم شدن به حق و خداست و اختلاف مختصرى كه اديان داشته‌اند در اثر اختلاف زمان و اختلاف رشد و استعداد بشر است و گر نه همه تسليم به حق را گفته‌اند . فرق ميان دين و شريعت در « شرع » ديده شود .\r\n* ( « ما كانَ لِيَأْخُذَ أَخاه فِي دِينِ الْمَلِكِ . . . » ) * يوسف : 76 يعنى يوسف نمىتوانست در قانون پادشاه مصر برادر خويش را بگيرد و پيش خود نگاه دارد .\r\n\r\nو الحمد لله و هو خير ختام .\r\n\r\n","description":"","footnote":"","page_name":" 381 ","page_number":383}
  ]