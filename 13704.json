[
  {"content":"\r\n\r\n\r\nجلد سوم\r\n\r\nتتمهء كتاب نكاح\r\n\r\n14 / 01 / 1378 شنبه درس شمارهء ( 88 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه به طرح مجدد « 1 » مسألهء 35 پرداخته ، ضمن توضيح نكاتى در اين مسأله و طرح برخى از نواقص عبارت مصنّف - قدس سرّه - اين سؤال را عنوان مىكنيم كه آيا چهار عنوانى كه در اين چهار مسأله از حرمت نظر به نامحرم يا لمس او استناد شده ، چهار عنوان مستقل مىباشند يا مىتوان آنها را تحت يك عنوان واحد « اهم و مهم » جاى داد ؟ در اينجا جهات مستقل بودن اين عناوين را ذكر مىكنيم . در ادامه به تناسب ، اين بحث را عنوان مىكنيم كه آيا علت استثناء مقام معالجه ، ادلهء خاصه است و يا مىتوان به ادلهء عامهء رفع اضطرار هم تمسك نمود ؟\r\nدر اينجا اين اشكال را بررسى مىكنيم كه آيا مىتوان براى رفع اضطرار بيمار ، از ادلهء عمومى اضطرار ، جواز نظر يا لمس پزشك را كه خود در مقام اضطرار قرار ندارد ، نتيجه گرفت ؟\r\n* * * \r\nالف ) بررسى مسألهء 35 :\r\n\r\n1 ) متن مسأله\r\n« يستثنى من عدم جواز النظر من الاجنبىّ و الاجنبيّة مواضع ، منها مقام المعالجة و ما يتوقف « 2 » عليه من معرفة نبض العروق و الكسر و الجرح ، و الفصد و الحجامة و نحو ذلك اذا لم يمكن بالمماثل ، بل يجوز المس و اللمس حينئذ ، منها : مقام الضرورة ، كما اذا توقف\r\n\r\n\r\n","description":"","footnote":"\r\n( 1 ) - اين جلسه ، نخستين جلسهء بحث سال 78 است ، از اين رو ، استاد - مد ظلّه - پاره‌اى از مباحث گذشته را مجدداً طرح كرده ، نكاتى به مطالب مذكور در سال قبل مىافزايند .\r\n( 2 ) - در برخى نسخ ، يتوقف - با ياء - ذكر شده ، ولى در نسخهء اصل مصنّف ، تتوقف - با تاء - ذكر شده كه اين هم صحيح است ، زيرا فاعل آن ضميرى است كه به معالجه بازمىگردد . ( استاد مد ظله )\r\n","page_name":" 737 ","page_number":1},
  {"content":"\r\n\r\nالاستنقاذ من الغرق أو الحرق أو نحوهما عليه أو على المس ، منها : معارضة كل ما هو أهم فى نظر الشارع مراعاته من مراعاة حرمة النظر او اللمس ، منها : مقام الشهادة تحملًا و أداءً مع دعاء الضرورة . . . » .\r\n\r\n2 ) توضيح مسأله\r\nمصنّف در اينجا مواردى را كه از حرمت نظر به نامحرم استثناء شده ، برشمرده است ، تذكر چند نكته در توضيح عبارت مفيد است :\r\nنكته اوّل : « و الكسر و الجرح » عطف به نبض العروق است يعنى معالجه گاه متوقف بر معرفت نبض عروق و كسر و جرح مىباشد ، ولى « و الفصد و الحجامة » عطف به معرفة است يعنى و گاه معالجة متوقف بر خود فصد و حجامت مىباشد .\r\nنكته دوم : در عبارت « اذا لم يمكن بالمماثل » چنانچه محشيان اشاره كرده‌اند ، بايد « أو المحرم » افزوده شود ، زيرا با بودن طبيب محرم نيز نمىتوان به طبيب نامحرم مراجعه كرد .\r\nنكتهء سوم : اين كه با بودن مماثل و محارم نمىتوان به نامحرم مراجعه كرد ، در جايى است كه علاج متوقف بر نگاه يا لمسى باشد كه بر مماثل و محارم اختياراً جايز باشد ، يعنى نگاه به غير از عورت مراد است . در اينجا وجه تقييد واضح است ، زيرا با بودن مماثل و محارم ، اضطرارى در كار نيست تا سبب گردد كه حكم اولى شرعى كه حرمت نظر به نامحرم و لمس او است ، اجرا نگردد .\r\nحال اگر معالجه متوقف بر نظر به عورت يا لمس آن باشد كه براى مماثل و محارم هم اختياراً جايز نيست ، آيا در مقام معالجه ، نظر و لمس محارم و مماثل بر نظر و لمس نامحرم مقدم است و تا محارم و مماثل در كار است ، نمىتوان به نامحرم رجوع كرد ؟ مسأله چندان روشن نيست ، ولى از مجموع روايات مانند روايات باب غسل اموات كه در مقام اضطرار ، محارم را مقدم داشته و تا مماثل وجود دارد ،\r\n\r\n","description":"","footnote":"","page_name":" 738 ","page_number":2},
  {"content":"\r\n\r\nاجازهء تغسيل غير مماثل را نداده ، و نيز از تناسب حكم و موضوع ، استفاده مىگردد كه در اينجا هم محرم و مماثل مقدم است ، عرف در اينجا مفسدهء نوعى نظر يا لمس محرم و مماثل را كمتر از نظر يا لمس نامحرم مىداند ، و همين امر سبب مىگردد كه تا محرم و مماثل وجود داشته باشد ، رجوع به نامحرم جايز نباشد .\r\nنكتهء چهارم : ايشان يكى از موارد استثناء را « معارضة كل ما هو أهم . . . . » دانسته كه تعبير معارضه بر طبق استعمال لغوى ذكر شده و بهتر بود كه تعبير مزاحمة ذكر مىشد كه با اصطلاح اصول تزاحم هماهنگ باشد ، همانطور كه اين را مرحوم آقاى خوئى رحمه الله متذكر شده‌اند .\r\nنكتهء پنجم : ايشان « مزاحمة كل ما هو أهم » را ملاك جواز نظر دانسته‌اند ، اين تعبير مسامحه‌آميز است . زيرا مزاحمة با مساوى هم مجوز نظر است ، بلكه اگر اهميت شىء مزاحم ، اندكى كمتر باشد به گونه‌اى كه ما به التفاوت ، لازم الاستيفاء نباشد ، باز نظر جايز خواهد بود ، همانطور كه مرحوم آخوند رحمه الله در كفايه در بحث اجزاء اوامر اضطرارى فرموده‌اند كه اگر امر اضطرارى وافى به تمام مصلحت امر اختيارى باشد ، مجزى است ، همچنين اگر وافى به مقدارى باشد كه ما به التفاوت الزام‌آور نباشد ، امر اضطرارى ، اجزاء در پى دارد . در بحث تزاحم هم مسأله همينطور است كه اگر مقدار كسرى امر مزاحم اندك باشد و ذاتاً لازم المراعاة نباشد ، تخيير در كار است .\r\nآنچه در اينجا بايد بحث كنيم ، نسبت عناوين استثناء شده با هم است كه ذيلًا به آن مىپردازيم .\r\n\r\n3 ) نسبت عناوين استثناء شده و طرح يك سؤال :\r\nمصنّف قدس سرّه در اينجا چهار عنوان را استثناء كرده است : 1 - مقام معالجه 2 - مقام ضرورت 3 - صورت مزاحمت 4 - مقام شهادت . در اينجا اين سؤال مطرح است كه آيا نمىتوان تمام اين عناوين را مصاديق يك عنوان جامع بدانيم كه آن مسألهء اهم و\r\n\r\n","description":"","footnote":"","page_name":" 739 ","page_number":3},
  {"content":"\r\n\r\nمهم است و ساير عناوين را به اين عنوان واحد ارجاع دهيم ؟ در اين صورت ، چرا چهار عنوان ذكر شده است ؟ اگر ذكر عناوين مختلف به جهت پيروى از نص يا كلمات فقهاء باشد ، باز بهتر است كه ملاك واحد جامع را ذكر كرده و عناوين منصوص مانند معالجه و شهادت را به عنوان امثله آن آورد ، تا جميع نكات لازم محفوظ بماند . بنابراين ، ذكر چهار عنوان مستقل و غير مرتبط به هم چه وجهى دارد ؟\r\n\r\n4 ) پاسخ سؤال\r\nدر پاسخ اين سؤال ، نخست فرق صورت اول و صورت سوم را توضيح مىدهيم ، كلام ما اين است كه مراد از صورت سوم استثناء شده ( معارضة كل ما هو أهم . . . ) ، همان باب تزاحم مطرح در كتب اصولى است ، اين باب در جايى است كه دو عمل خارجى مصلحت دار ، در مقام امتثال با يكديگر سازگار نباشند و امكان امتثال هر دو با هم نباشد ، طبعاً اهم فداى مهم مىشود يا تخيير در كار است . ولى تمام صورت‌هاى مزاحمت ، مربوط به تزاحم افعال خارجى متعلق به احكام شرعى نيست ، گاه در نفس حكم شرعى تزاحم مىباشد ، مثلًا در حديث معروف نبوى « لو لا أن أشق على امتى لأمرتهم بالسواك » ، عدم الزام به مسواك به اين خاطر نيست كه مسواك كردن با مطلوب ديگر شارع تزاحم دارد ، زيرا در مورد مسواك هيچ‌گونه مفسده‌اى در كار نيست و ملازم با ترك هيچ مصلحتى نيست ، بلكه كسر و انكسار و تزاحم در حكم شرعى مىباشد ، يعنى شارع هنگامى كه مىخواهد حكمى صادر كند ، علاوه بر مصالح و مفاسد متعلق ، مىبايد نفس مصلحت و مفسدهء خود حكم را هم در نظر بگيرد ، البته در نفس مسواك كردن مصلحت تامه وجود دارد ولى چون ملزم بودن مردم به مسواك كردن و متعهد بودن آنان به اين كار ، خود مفسده دارد ، شارع الزام را برداشته است .\r\n\r\n","description":"","footnote":"","page_name":" 740 ","page_number":4},
  {"content":"\r\n\r\nيادآورى اين تمثيل مفيد است كه انسان وسواسى ، در نمازهاى واجب به سختى تكبير مىگويد يا غسل و وضوى واجب را به دشوارى انجام مىدهد ، ولى همين شخص در نماز مستحب ، به راحتى تكبيرة الاحرام مىگويد يا به سرعت وضو و غسل خود را انجام مىدهد با اينكه نفس كار تغييرى نكرده است و تنها حكم شرعى تفاوت كرده است ، سرّ قضيه اين است كه همين مكلف بودن و مسئول بودن ، اثر خاصى بر اعصاب مىگذارد كه منشأ دشوارى عمل به تكليف مىشود .\r\nبنابراين ، گاه شارع چون در ملزم بودن مردم ، مفسده مىبيند ، امر لزومى را برمىدارد . در صورت اوّل كه مقام معالجه باشد ، تزاحم در حكم شارع است و در افعال خارجى نيست ، براى توضيح اين امر ، ذكر دو نكته مفيد است :\r\nنكتهء اوّل : بيمارى گاه در حدى است كه بيمار ملزم به معالجه مىباشد مثلًا به فساد الابدان منجر گردد قهراً تزاحم در افعال خارجى پيش مىآيد ، لزوم معالجه با حرمت نظر و لمس تزاحم مىكند و قهراً نظر يا لمس جايز مىگردد . ولى گاه بيمارى در اين حد نيست ، بلكه تنها تحمل بيمارى حرجى است ، در اين صورت نيز نظر به اجنبى در هنگام معالجه مجاز خواهد بود ، در حالى كه با تحمل بيمارى و عدم معالجه هيچ مصلحتى بر زمين نمىماند ، قهراً تزاحم نمىتواند در افعال خارجى باشد بلكه تزاحم در حكم شرعى است .\r\nنكتهء دوم : شكى نيست كه تكليف حرجى را شرع لازم ندانسته و آن را رفع نموده است ، حال اين سؤال مطرح است كه آيا رفع حرج ، رخصت يا عزيمت است ، يعنى تكليف حرجى گرچه لازم نيست ، اما آيا انسان مىتواند آن را مرتكب شود يا انجام تكليف حرجى ممنوع است ؟ مرحوم آقاى نائينى رحمه الله رفع حرج را از باب عزيمت مىدانند ، ولى نظر صحيح كه علماء ديگر به آن قائل هستند ، اين است كه رفع حرج از باب رخصت است ، پس تحمل حرج محرّم نيست .\r\nبا توجه به اين امر ، اگر مبناى مرحوم آقاى نائينى رحمه الله را بپذيريم قهراً موارد معالجه\r\n\r\n","description":"","footnote":"","page_name":" 741 ","page_number":5},
  {"content":"\r\n\r\nاز باب تزاحم در افعال خارجى بوده و اشكال ما باقى مىماند ، ولى بنابر نظر صحيح در موارد معالجه ، آنجا كه ضرر اساسى نباشد و تنها حرج باشد ، در افعال خارجى تزاحم نيست ، بلكه تزاحم در حكم شارع است ، شارع ملاحظه كرده است كه الزام به ترك نظر يا لمس در صورت معالجه ، مكلّف را به حرج و سختى مبتلا مىسازد ، براى رعايت مصلحت تسهيل ، الزام خود را برداشته است .\r\n\r\nفرق صورت اول و صورت دوم :\r\nدر صورت اول و مقام معالجه ، خود طبيب مضطر نيست به خلاف صورت دوم كه خود انسان مضطر است ، در توضيح اين امر مىگوييم كه اگر خطر اساسى مانند مرگ در كار نباشد و تنها حرج و سختى بسيار در كار باشد در اينجا بر طبيب لازم نيست كه بيمار را معالجه كند ، پس براى او ضرورتى در كار نيست ، بلكه تنها اين بيمار است كه به جهت حرج و ضرورت خود با عنايت به ادلهء رفع حرج و رفع اضطرار مىتواند به پزشك مراجعه كند ، ولى پزشك در صورت عدم معالجه در حرج و ضرورت قرار نمىگيرد و معالجه براى رفع ضرورت بيمار است .\r\nدر اينجا مناسب است پيش از ادامهء پاسخ به سؤال فوق دليل استثناء طبيب را بررسى كنيم .\r\n\r\nب ) دليل استثناء مقام معالجه :\r\nگفتيم كه نظر طبيب به جهت رفع اضطرار خود نيست ، بنابراين ، بايد بحث كنيم كه دليل جواز نظر طبيب چيست ؟ آيا روايات خاصه مانند صحيحهء ابو حمزه ثمالى دليل اين امر است يا قواعد عامه هم بر آن دلالت مىكند ؟ بنابر نقل تقريرات بحث مرحوم حاج شيخ رحمه الله ، ايشان جواز نظر و لمس طبيب را بر طبق قاعده مىدانند ولى مرحوم آقاى خوئى رحمه الله آن را بر طبق قاعده نمىدانند و نكته‌اى را هم ذكر مىكنند كه پيشتر مورد توجه مرحوم آقاى حائرى رحمه الله واقع شده و پاسخ آن را گوشزد نموده‌اند .\r\n\r\n","description":"","footnote":"","page_name":" 742 ","page_number":6},
  {"content":"\r\n\r\n\r\n1 ) كلام مرحوم آقاى خوئى قدس سرّه :\r\nايشان مىفرمايند كه قطع نظر از صحيحهء ابو حمزه ثمالى ، با ادلهء رفع اضطرار نمىتوان جواز نظر طبيب را ثابت كرد ، چون تعبير اين ادله چنين است « ليس شىء ممّا حرم اللَّه الا قد أحله لمن اضطر اليه » ، و بنابراين تعبير ، محرمات فقط براى شخص مضطر جايز گشته ، پس فقط زن مىتواند بدن خود را به طبيب نشان دهد ، و به استناد ادلهء اضطرار ، طبيب نمىتواند به او نگاه كند .\r\nان قلت : پيشتر در ذيل بحث از آيه  « لا يُبْدِينَ زِينَتَهُنَّ إِلَّا لِبُعُولَتِهِنَّ أَوْ . . . »  گفته شد كه جواز ابداء زن ملازم با جواز نظر مرد مىباشد ، پس وقتى زن مضطر گشت و جواز ابداء زينت به طبيب پيدا كرد قهراً طبيب هم بايد بتواند نگاه كند ، پس كلام شما در اينجا با كلام گذشته ناسازگار است .\r\nقلت : در مسألهء قبل ، ملازمه بين جواز ابداء به عنوان اولى و جواز نظر به عنوان اولى را قائل شديم ، ولى اين امر نمىرساند كه اگر ابداء براى زن به عناوين ثانويه و از باب دفع افسد به فاسد و مانند آن و به جهت ضرورت مجاز شد ، در مورد طبيب هم بايد نظر جايز باشد ، بلكه چون عنوان ثانوى مانند ضرورت ، فقط براى زن ثابت است ، حكم جواز هم فقط براى او است .\r\nايشان سپس شاهدى نقضى در باب اكراه ذكر مىكنند :\r\nمثال اوّل : اگر مانند كشف حجاب زمان رضا خان ، كسى را به ابداء وجه اكراه كردند ، آيا مىتوان قائل شد كه ديگران هم مىتوانند نگاه كنند ؟\r\nمثال دوم ( مثال واضح‌تر ) : آيا اگر زن مكره به زنا شد ، مرد مىتواند به صرف اكراه زن با او زنا كند ؟ روشن است كه اين امر معقول نيست . « 1 »\r\n\r\n\r\n","description":"","footnote":"\r\n( 1 ) - عبارت مرحوم آقاى خوئى رحمه الله چنين است : « انّ هذه العناوين [ كالاكراه و الاضطرار 
  ] انما ترفع الحكم فيمن يتحقق فيه تلك العنوان اما غيره فلا ، و كذا لا يعقل الحكم بجواز النظر الى المرأة لو اكرهت على رفع سترها و ابداء زينتها و أوضح من ذلك ما لو اكرهت المرأة على الزنا و نحوه أ فهل يحتمل الحكم بالجواز للرجل ايضاً نظراً الى انّها مكرهة ؟ ( مستند العروة الوثقى ) در اينجا مناسب است اين توضيح را بيفزاييم كه اگر در جايى رفع اكراه از شخص مكره بر كسى لازم باشد ، قهراً دربارهء او فى نفسه مسأله اهم و مهم پيش مىآيد و چه بسا انجام كار حرام لازم يا جايز گردد ، در توضيح اين مطلب مىگوييم كه اكراه كنندهء به زن بگويد كه اگر تو با فلان شخص زنا نكنى ، من تو را مىكشم ؟ از آنجا كه حفظ نفس اين زن بر آن شخص هم لازم است ، پس براى او هم مسأله دفع افسد به فاسد پيش مىآيد يعنى بر او لازم است كه با اين زن زنا كند تا نفس او را حفظ نموده باشد ، چون مصلحت حفظ نفس اهم از مفسدهء زنا است ، و اگر هر دو مصلحت مساوى داشته باشند ، حكم تخيير خواهد بود ، كلام مرحوم آقاى خوئى رحمه الله در اين گونه موارد نيست كه رفع اكراه ذاتاً لازم باشد ، بلكه در صورتى است كه مكره تنها به حرج مىافتد كه قهراً انجام كار براى او جايز مىگردد ولى رفع حرج از مكره بر عهدهء شخص ديگرى نيست . ايشان مىفرمايند : مجرد حرجى بودن كار براى مكره ، مجوز نمىشود كه ديگرى هم دست به عمل محرّم ذاتى بزند .\r\n","page_name":" 743 ","page_number":7},
  {"content":"\r\n\r\nخلاصه ، ملازمه‌اى كه بين جواز اختيارى ابداء و جواز اختيارى نظر قائل بوديم ، نبايد جواز ابداء به مناط ضرورت را به آن قياس كرد .\r\n\r\n2 ) پاسخ استاد ( مدّ ظلّه ) به شاهد نقضى مرحوم آقاى خوئى قدس سرّه :\r\nپيش از بررسى اصل كلام ايشان ، مناسب است دربارهء شاهد نقضى ايشان سخن بگوييم ، به نظر ما تمسك به بحث اكراه مفيد فايده نيست ، چون در برخى صورت‌ها حكم در باب اكراه واضح است ولى ربطى به محل بحث ندارد ، و در جايى كه به بحث جارى مربوط است ، حكم صورت اكراه هم روشن نيست .\r\nدر توضيح مىگوييم كه مراد شما از اينكه براى غير مكره جوازى نيست ، چه كسى است ؟ آيا مراد شخص مكره ( به كسر راء ) مىباشد كه اگر مردى زنى را به گناه وادار كند ، خود او نمىتواند به استناد اكراه زن ، با او گناه انجام دهد و عمل خود را هم جايز بشمرد ، حرمت اين امر مسلم و واضح است . همچنين اگر مراد كسى است كه كار او تأثيرى در رفع اكراه ندارد ، مثلًا كسى زنى را به كشف حجاب مجبور كرده ، مردى به زن نگاه مىكند بدون اينكه نگاه او در رفع اكراه زن نقش داشته باشد ، در اين صورت هم حرمت روشن است ولى به بحث جارى مربوط نيست ، زيرا خود طبيب كه اضطرار را براى مريض پديد نياورده و رفع اضطرار هم با فعل وى بيگانه\r\n\r\n","description":"","footnote":"","page_name":" 744 ","page_number":8},
  {"content":"\r\n\r\nنيست ، بلكه براى از بين رفتن اضطرار مريض ، پزشك بايد معالجه كند ، اگر در اين صورت هم شما در باب اكراه بخواهيد قائل به حرمت شويد و جواز را غير معقول بدانيد ، مسأله روشن نيست ، چه مانعى دارد اگر شارع براى بر طرف ساختن اكراه شخص اكراه شده ، به شخص ديگر هم اجازه دهد كه فعل محرّم ذاتى را مرتكب شود تا اكراه از مكره بر طرف گردد ؟ البته ما نمىگوييم كه حتماً شارع چنين اجازه‌اى داده است ، بلكه كلام ما اين است كه اجازهء شارع به اين معناى گسترده ، هم در باب اضطرار و هم در باب اكراه از جهت ثبوتى معقول است و از جهت اثباتى هم مىبايد هر دو بررسى گردد و بحث اكراه واضح‌تر از بحث اضطرار نيست تا از حكم بحث اول ، حكم بحث دوم روشن گردد ، به خصوص نكته‌اى در مثال طبيب وجود دارد كه حكم مسأله را از جهت قواعد روشن‌تر مىگرداند و آن نكته عموم ابتلاء به اين مسأله مىباشد ، هيچ بعدى ندارد كه شارع براى بر طرف ساختن دشوارى و حرج عمومى جامعه ، اجازه نظر يا لمس را به طبقهء خاص پزشكان داده باشد ، پس نامعقول خواندن و كلمهء « لا يعقل » به كار بردن وجهى ندارد .\r\n\r\n3 ) كلام مرحوم آية اللَّه حائرى قدس سرّه :\r\nمرحوم حاج شيخ در پاسخ اين اشكال كه با اينكه طبيب مضطر نيست بلكه بيمار اضطرار دارد ، ادلهء تجويز اضطرار چگونه مىتواند نظر طبيب را شامل شود ؟\r\nمىفرمايد : ادلهء اضطرار در هنگامى فقط شامل شخص مضطر شده و حكم شخص ديگر را شامل نمىشود كه با جعل حكم جواز براى مضطر ، مشكله حل شود و اضطرار بر طرف گردد ، اما اگر رفع اضطرار بر تجويز فعل محرّم براى شخص غير مضطر نيز متوقف باشد ، در اينجا به دليل اقتضاء ( و صوناً لكلام الحكيم عن اللغوية ) حكم مىكنيم كه دربارهء شخص ديگر هم تحريم برداشته شده است ، ايشان فرموده‌اند شارع نخواسته مردم در اضطرار باشند و يك عمر در سختى بيمارى قرار داشته باشند ، براى بر طرف شدن سختى بيمارى ، شارع اجازهء مراجعه به طبيب و\r\n\r\n","description":"","footnote":"","page_name":" 745 ","page_number":9},
  {"content":"\r\n\r\nاجازهء نظر طبيب را صادر كرده ، چون از بين رفتن مبغوض شارع ، هم به مراجعه بيمار و هم به معالجه طبيب وابسته است . پس هم تجويز كار مربوط به بيمار و هم تجويز كار مربوط به طبيب لازم است ، چون با صرف مراجعه كه مشكل حل نمىشود ، پس مقتضاى خود حديث ، رفع اضطرار تجويز نگاه يا لمس پزشك است .\r\nان قلت : لازمهء اين كلام اين است كه طبيب ملزم به معالجه باشد تا مشكل بيمار حل شود ، ولى علماء فرموده‌اند كه حديث رفع ، اثبات تكليف نمىكند و كسى معالجه را بر طبيب واجب نمىداند مگر بيمارى در حدى باشد كه بدون معالجه ترس مرگ و مانند آن در كار باشد كه لازم است ، ولى در مراحل پايين‌تر كه تحمل بيمارى براى بيمار فقط حرجى است ، كسى رفع حرج بيمار را بر پزشك لازم نمىداند ، ولى لازمهء كلام شما لزوم است .\r\nقلت : اين اشكال وارد نيست ، چون شارع با تشريع حكم نخواسته اضطرار بيمار بالفعل بر طرف شود ، براى خاطر اينكه اگر بر طبيب هم معالجه را لازم مىگرداند و بر بيمار هم مراجعه را واجب مىنمود ، رفع اضطرار الزاماً تحقق پيدا نمىكرد و ممكن بود بيمار يا طبيب عصيان كنند و بيمار مراجعه نكند يا پزشك مداوا نكند ، در نتيجه اضطرار رفع نشود ، پس مراد ما از اينكه شارع مىخواهد اضطرار را رفع كند ، اين است كه قانون شرع نبايد منشأ بقاء اضطرار مريض گردد ، يعنى از ناحيهء شارع فشارى براى عدم مراجعهء بيمار و عدم معالجهء پزشك در كار نيست ، پس اگر اضطرارى باشد مستند به حكم شارع نيست .\r\nادامهء بررسى مسأله را در جلسهء بعد خواهيم آورد .\r\n« * و السلام * »\r\n\r\n","description":"","footnote":"","page_name":" 746 ","page_number":10},
  {"content":"\r\n\r\n\r\n15 / 1 / 1378 يكشنبه درس شمارهء ( 89 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در جلسه گذشته ، دربارهء جواز نظر به نامحرم در مقام معالجه بود . در اين جلسه ، به تكرار استدلال مرحوم آقاى حائرى ( ره ) در اين باره پرداخته شده است كه اضطرار زن براى معالجه باعث نمىشود كه طبابت بر طبيب لازم باشد بلكه فقط حكم ترخيصى رفع اضطرار جعل شده است . استاد ضمن نقد استدلال ايشان ، با بيان متفاوتى حكم طبيب را يك حكم ترخيصى مىدانند . سپس به بحث دربارهء شمول حديث رفع نسبت به غير مضطرين مىپردازند و در پايان دربارهء حديث ابو حمزه ثمالى كه به جواز نظر طبيب در صورت اضطرار زن مريض حكم كرده بود ، بحث مىكنند .\r\n* * * \r\nالف ) استدلال مرحوم آقاى حائرى ( ره ) بر عدم الزام طبيب در معالجه ، و جواب استاد مد ظله :\r\n\r\n1 ) الزام طبيب بىفايده است\r\nسؤال اين بود كه اگر زنى به معالجه مضطر باشد و به طبيب مراجعه كند ، آيا بر طبيب لازم است كه در جهت رفع اضطرار مريض قدم بردارد يا آنكه حكم طبيب در معالجهء مريض يك حكم ترخيصى است ؟ مرحوم آقاى حائرى فرمودند كه اگر بگوييم شارع نمىخواهد مريض در حال اضطرار باقى بماند ، اين توهم پيش مىآيد كه شارع براى رفع اضطرار او ، طبيب را به معالجه ملزم مىكند . ولى اين توهم فاسد است ، زيرا تشريع با تكوين ملازمه‌اى ندارد ، و الزام طبيب اضطرار مريض را رفع\r\n\r\n","description":"","footnote":"","page_name":" 747 ","page_number":11},
  {"content":"\r\n\r\nنمىكند ، زيرا اگر بر مريض واجب باشد كه به طبيب مراجعه كند و بر طبيب هم واجب باشد كه مريض را معالجه كند ، بازهم در عالم تكوين ممكن است نه مريض مراجعه كند و نه طبيب معالجه كند . پس الزام شارع هيچ فايده‌اى براى رفع اضطرار ندارد تا به اين وسيله ، شارع اضطرار مريض را دفع كند .\r\nبنابراين ، همانگونه كه در جلسهء قبل نيز اشاره شده است ، شارع فقط منعى را كه از طرف خودش بر سر راه معالجه وجود داشت ، برمىدارد و زن را مجاز به مراجعه به طبيب ، و طبيب را مجاز در معالجه مىكند .\r\n\r\n2 ) نيازى به الزام طبيب نيست\r\nاگر لازم باشد كه شارع مقدس كارى كند تا رفع اضطرار مريض شود ، كافى است كه منع خود را از مريض و طبيب بردارد ، زيرا هم در مريض و هم در طبيب به طور طبيعى مقتضى رفع اضطرار وجود دارد و اگر شارع رفع مانع كند ، كافى است تا طبيب به معالجه بپردازد ، پس نيازى به الزام طبيب از سوى شارع نيست .\r\n\r\n3 ) نقد كلام مرحوم آقاى حائرى ( ره )\r\nدر نقد اولين استدلال ايشان چنين بيان مىكنيم كه گرچه ملازمه‌اى بين تكوين و تشريع نيست ، ولى اگر هدف شارع رفع اضطرار از مريض است و مىخواهد مردم در زحمت نباشند ، كافى نيست كه موانع را رفع كند بلكه بايد دستورى دهد تا با اجراى آن دستور ، مشكل مضطر بر طرف شود ، و با ترخيص چنين كارى انجام نمىشود و شارع بايد از سوى خودش تشريع را كامل كند و طبيب را موظف كند گرچه طبيب به وظيفهء خود عمل نكند .\r\nو در نقد استدلال دوم ايشان چنين مىگوئيم كه اگر شارع مىخواهد كارى كند كه اضطرار در خارج رفع شود و از ناحيهء او همهء كارها براى رفع مشكل مريض انجام\r\n\r\n","description":"","footnote":"","page_name":" 748 ","page_number":12},
  {"content":"\r\n\r\nشده باشد ، در اين صورت ، وجود مقتضى در افراد ، مجوّز حكم ترخيصى شارع نمىشود ، زيرا اگر شارع بخواهد كارى در خارج انجام يا ترك شود و به همين جهت لازم باشد به وجوب يا حرمت كارى حكم كند ، وجود مقتضى در افراد باعث نمىشود تا شارع از حكم خود رفع يد كند . مثلًا اگر مىخواهد ظلم واقع نشود بايد حكم به حرمت آن كند و اينكه در خارج هيچ كسى ظلم نكند ، موجب نمىشود تا شارع ظلم را جايز كند . يا اگر مىخواهد كسى با مادر خود در كنار خانهء كعبه در ايام متبركه زنا نكند ، بايد آن را حرام كند و اينكه چنين چيزى واقع نمىشود يا مقتضى آن در افراد نيست ، باعث حكم ترخيصى از سوى شارع نمىشود .\r\n\r\n4 ) نظر استاد - مد ظلّه - دربارهء حكم ترخيصى طبيب\r\nبه نظر مىرسد كه حديث رفع اقتضا نمىكند كه افراد براى رفع اضطرار ملزم باشند ، زيرا حديث رفع يك حكم ارفاقى و امتنانى است و ارفاق اقتضا نمىكند كه در مورد مضطر ، غير از اضطرارى كه دارد و بارى بر روى دوش او است و به همين جهت شارع حكم خود را برداشته ، بار ديگرى از سوى شارع بر دوش او قرار گيرد ، و الزام شارع نسبت به مريض يا طبيب مخالف مقتضاى حديث است .\r\nالبته آنچه مورد بحث است ، اضطرار است كه اضطرار هم با ضرر و هم با حرج و هم با اينكه منجر به فساد ابدان شود ، سازگار است . بارها تكرار كرده‌ايم كه اگر اضطرار به حد فساد ابدان نرسيده باشد ، لازم نيست كسى آن را رفع كند ، و در مورد فساد ابدان دليل داريم كه واجب است نفس را از فساد حفظ كنيم .\r\n\r\n5 ) آيا اضطرار مريض براى رفع حكم از طبيب كافى است ؟\r\nمرحوم آقاى حائرى در اين بحث به حديث رفع ، و مرحوم آقاى خويى به حديث « ليس شىء ممّا حرم اللّه الّا و قد أحلّه لمن اضطرّ اليه » « 1 » تمسك كرده‌اند . سؤال اين است كه آيا اضطرار زن به معالجه موجب مىشود كه حكم حرمت نظر نسبت به\r\n\r\n\r\n","description":"","footnote":"\r\n( 1 ) - وسائل الشيعة 5 : 483 ، الصلاة ، ابواب القيام ، باب 1 ، حديث 7 .\r\n","page_name":" 749 ","page_number":13},
  {"content":"\r\n\r\nطبيب رفع شود ؟ به نظر مىرسد مفاد حديث رفع فقط اين است كه مؤاخذه را از شخصى كه مضطر شده ، رفع مىكند و به ديگران نظر ندارد . زيرا رفع گاهى به ماهيات متعلق مىشود ، در اين صورت ، به معنى رفع وجوب و الزام است ، مثلًا اگر بگويند نماز از حائض رفع شده است يعنى واجب نيست ، ماليات را رفع كرديم يعنى وجوب آن را برداشتيم . و گاهى رفع به وقايع خارجى متعلق مىشود ، در اين صورت ، به اين معنى است كه حكم عدم بر آن واقعهء خارجى مىكند و شما را مرتكب آن عمل به حساب نمىآورد يا مثلًا مؤاخذه را رفع مىكند . در اين قسمت از حديث كه « رفع ما اضطروا اليه » است وقتى كسى مضطر به ارتكاب شرب خمر شده ، رفع به ماهيت تعلّق نمىگيرد كه شرب خمر رفع شده باشد ، زيرا شرب خمر واجب نبود تا رفع شده باشد بلكه منظور مؤاخذه است ، چنانچه مرحوم شيخ انصارى و مرحوم آقاى حائرى نيز همين معنى را قبول دارند . وقتى مقصود از حديث رفع مؤاخذه است ، ظهورى بيش از اين ندارد كه مؤاخذه را نسبت به شخص مضطر رفع مىكند ، و نسبت به طبيب ظهورى ندارد .\r\nاز سوى ديگر بيان شد كه دلالت اقتضا نيز در اينجا مطرح نيست تا عقل حكم كند كه اگر شارع مراجعه به طبيب را بر مريض جايز شمرده است ، پس بر طبيب نيز معالجه جايز است ، زيرا تكوين با تشريع ملازمه‌اى ندارد و وقتى گروهى از اطباء به معالجه مىپردازند ، كافى است كه شارع رجوع مريض را جايز بداند .\r\nاما به نظر مىرسد كه متفاهم عرفى از حكم به جواز رجوع مريض به طبيب اين است كه براى طبيب نيز معالجه جايز است ، و اگر شارع در صدد حرمت معالجه براى طبيب باشد ، لازم است كه بيان كند و طبيب را نهى كند .\r\n\r\nب ) بحثى دربارهء روايت ابو حمزهء ثمالى\r\n\r\n1 ) متن روايت\r\nعن أبى حمزة الثمالى عن أبى جعفر ( ع ) ، قال : سألته عن المرأة المسلمة يصيبها البلاء في\r\n\r\n","description":"","footnote":"","page_name":" 750 ","page_number":14},
  {"content":"\r\n\r\nجسدها امّا كسر و امّا جرح في مكان لا يصلح النظر اليه ، يكون الرجل أرفق بعلاجه من النساء ، أ يصلح له النظر اليها ؟ قال : اذا اضطرت اليه فليعالجها ان شاءت « 1 » .\r\n\r\n2 ) مقصود از « فليعالجها » ترخيص در معالجه است .\r\nدر حديث آمده است « فليعالجها » ، اين سؤال مطرح مىشود كه آيا علاج بر طبيب لازم است ؟ مرحوم آقاى حائرى مىفرمايد كه اين امر در مقام رفع توهم حظر است و يك حكم ترخيصى است . اين فرمايش صحيح است ، زيرا سؤال دربارهء جواز نظر است و چون نظر مقدمه براى معالجه بوده ، ابو حمزه مىپرسد كه آيا نظر به اجنبيه در اين مقام جايز است تا علاج جايز باشد يا آنكه نظر حرام است و علاج نيز حرام است ؟ حضرت در پاسخ مىفرمايند كه اگر اضطرار بود ، علاج كند و اين امر فقط جواز علاج را مىفهماند .\r\n\r\n3 ) بحثى پيرامون معناى أرفق\r\nدو احتمال در معناى « أرفق » مطرح مىشود : يكى اينكه معالجه اصلًا مشكل نيست و زن يا مرد معالجه كند ، فرقى ندارد و فقط معالجه نزد مرد بهتر و راحت‌تر است .\r\nاين احتمال در اين روايت مطرح نيست ، زيرا هرگز ابو حمزه چنين سؤالى نمىكند كه يك حرام ذاتى و يك حلال ممكن است انجام شود ، آيا به واسطه آنكه حرام راحت‌تر است ، جايز است مرتكب حرام شود ، مثلًا علاج هم به وسيلهء شرب خمر و هم سكنجبين ممكن است ، ولى شرب خمر راحت‌تر است ، آيا اين موجب مىشود كه شرب خمر حلال شود ؟\r\nپس مقصود ابو حمزهء ثمالى اين است كه در معالجه توسط طبيب زن ، يك نوع مشكل و حرجى وجود دارد ، چنانچه در بعضى نسخه‌هاى غير صحيح نيز در سؤال ، كلمهء اضطرار درج شده بود ، البته آن نسخه‌ها صحيح نبود ولى از مقام ابو\r\n\r\n\r\n","description":"","footnote":"\r\n( 1 ) - وسائل الشيعة 20 : 233 ، النكاح ، ابواب المقدمات ، باب 130 ، حديث 1 .\r\n","page_name":" 751 ","page_number":15},
  {"content":"\r\n\r\nحمزه اين را مىفهميم كه سؤال چيست .\r\n\r\n4 ) مرجع ضمير « اضطرت اليه »\r\nدر مرجع ضمير « اليه » سه احتمال وجود دارد ؛ اول ، اضطرار به معالجه است كه براى زن مشكل باشد اگر معالجه نكند و معنا چنين است كه اگر زن مضطر به معالجه باشد ، جايز است به مرد مراجعه كند .\r\nدوم ، اضطرار به مراجعهء به مرد است كه زن مجبور باشد به مرد مراجعه كند .\r\nسوم ، اضطرار به نظر است ، زيرا در سؤال درج شده بود كه آيا نظر به زن جايز است يا خير ، حضرت مىفرمايند اگر معالجه متوقف بر نظر است ، جايز است .\r\nبه نظر مىرسد با توجه به معناى أرفق كه بيان شد ، هيچ فرقى ميان اين سه احتمال وجود نداشته باشد ، توضيح آن در جلسهء آينده خواهد آمد .\r\n« * و السلام * »\r\n\r\n","description":"","footnote":"","page_name":" 752 ","page_number":16},
  {"content":"\r\n\r\n\r\n17 / 1 / 1378 سه شنبه درس شمارهء ( 90 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات گذشته ، توضيحاتى پيرامون مستثنيات حرمت نظر به اجنبى ارائه كرديم و بعضى از مستثنيات مثل مقام معالجه را توضيح داديم و بيانات بعضى از بزرگان مانند مرحوم آقاى حاج شيخ ( ره ) و مرحوم آقاى خوئى ( ره ) را بررسى كرديم ، اينك در ادامهء بحث به بعضى ديگر از مستثنيات در عبارت صاحب عروة مىپردازيم و ادلّهء آنها را مورد بحث قرار مىدهيم .\r\n* * * \r\nالف ) توضيحى دربارهء معناى روايت ابو حمزهء ثمالى :\r\nدر توضيح روايت ابو حمزهء ثمالى و ضمير « اذا اضطرت اليه » سه احتمال مطرح كرديم ، احتمال اول اينكه به « معالجه » بازگردد ، احتمال ديگر اينكه به « معالجهء مرد اجنبى » بازگردد و احتمال سوم اينكه به « نظر » بازگشت كند . به نظر مىرسد كه هر كدام از سه احتمال باشد ، مفاد و معناى روايت يكسان خواهد بود .\r\nدر بعضى از نسخ « اذا اضطرت اليه » در سؤال سائل درج شده كه سائل سؤال مىكند طبيب مرد نسبت به طبيب زن براى اين بيمار ارفق است و زن در مراجعه به طبيب مرد اضطرار دارد ، آيا مىتواند مراجعه كند يا نه ؟ چه در سؤال درج شده باشد ، و چه فقط در جواب امام ( ع ) درج شده باشد كه نسخهء اصح همين است ، بازهم مفاد و معنا يكى است . چون از مقام ابو حمزهء ثمالى بعيد است كه سؤالش تنها در اين فرض باشد كه مراجعه به طبيب مرد براى او راحت‌تر است و هيچ‌گونه اضطرارى نيست ، آيا مىتواند مراجعه كند در حالى كه طبيب زن هم مىتواند او را\r\n\r\n","description":"","footnote":"","page_name":" 753 ","page_number":17},
  {"content":"\r\n\r\nبه راحتى معالجه كند ؟ در چنين فرضى عدم جواز مراجعه امر روشنى است و نيازمند سؤال شخصيتى چون ابو حمزهء ثمالى نيست و چنين فرض و سؤالى اصلًا به ذهن نمىآيد ، مثل اينكه طبيبى بتواند بيمارى را با شراب يا سكنجبين معالجه كند به طورى كه در هيچ‌يك تألمى نباشد و تنها درمان با شراب قدرى راحت‌تر باشد ، در چنين موردى جاى سؤال از جواز درمان با شراب نيست ، چون عدم جواز كاملًا روشن است . از سؤال ابو حمزه برمىآيد كه ضرورت و حرجى در كار است و سؤال مىكند آيا اين گونه ضرورت‌ها مجوّز نظر به نامحرم مىشود يا نه ؟\r\nپس ، درج اين فقره در سؤال يا جواب تأثيرى در معناى روايت ندارد ، اگر در سؤال درج شده باشد و در پاسخ حضرت نيز تكرار گردد ، نظير استفتائاتى است كه امروزه از فقها مىشود و در پاسخ نوشته مىشود كه در مفروض سؤال حكم چنين است . در اينجا نيز همان فرض اضطرار را پاسخ مىدهد ، چنانچه در سؤال هم درج نشده باشد و احياناً كلام سائل معناى خلاف ظاهرى هم داشته باشد ، با ذكر « اذا اضطرت اليه » در پاسخ ، ملاك جوازِ نظر به صورت روشن بيان شده است . پس ، مراد از ارفقيت ، ارفقيت لزومى است .\r\nاما اينكه حضرت مستقيماً پاسخ سائل را نداده‌اند كه آيا نظر جايز است يا نه ، بلكه فرموده‌اند : « اذا اضطرت اليه فليعالجها ان شاءت » ، دو احتمال در اينجا وجود دارد :\r\nاحتمال اول : حضرت نخواسته‌اند دربارهء مسأله صراحتاً پاسخ دهند و بگويند اضطرار مجوّز معالجه است ، بلكه اگر معالجه لوازمى دارد ، جواب از ملزوم ، جواب از لازم نيز هست يعنى چنانچه معالجه را جايز شمردند ، هر چه را كه معالجه متوقف بر آن است نيز جايز خواهد بود ، مثلًا اگر معالجه بر نظر يا لمس توقف داشت ، با تجويز معالجه ، نظر و لمس نيز جايز خواهد بود . و چون مورد سؤال دربارهء نظر است ، اگر معالجه متوقف بر نظر بود ، جايز است و اگر متوقف بر نظر نبود ، نظر جايز\r\n\r\n","description":"","footnote":"","page_name":" 754 ","page_number":18},
  {"content":"\r\n\r\nنخواهد بود .\r\nاحتمال دوم : حضرت در مقام تقييد مورد سؤال نبوده‌اند ، بلكه سؤال از ابتدا در فرضى است كه معالجه متوقف بر نظر است لذا سؤال مىكند ، البته حضرت به صورت كلى پاسخ مىدهند به طورى كه لمس را هم شامل مىشود .\r\nاگر ضمير « اليه » به « نظر » بازگردد ، سؤال و جواب مستقيماً دربارهء نظر خواهد بود ، سؤال اين است آيا در صورتى كه علاج مستلزم نظر باشد ، نظر جايز است يا نه ؟\r\nحضرت مىفرمايند : اگر در نظر ، اضطرار داشته باشد ، معالجه بلا اشكال است و چون معالجه مستلزم نظر است ، نظر نيز بلا اشكال خواهد بود .\r\nچنين تعابيرى هم مانعى ندارد كه گفته شود : اگر زن اضطرار پيدا كند كه طبيب به او نگاه كند ، مثل اينكه طبيب مرد علاج مىكند ولى زن مضطر و محتاج است كه به او مراجعه نمايد .\r\n\r\n1 ) بيان آقاى حاج شيخ ( ره )\r\nمرحوم آقاى حاج شيخ ( ره ) به حسب آنچه در تقريرات آمده ، مىفرمايند : اگر نظر كردن طبيب براى معالجه باشد ، هر چند سبب تحريم و التذاذ او شود ، مانعى ندارد . در باب ختنه كردن گفته‌اند چنانچه به واسطهء نگاه التذاذى براى طبيب حاصل شود ، اگر قصدش ختنه كردن باشد ، بلا مانع است ، در اينجا نيز ايشان مىفرمايند ، بلا مانع است . نوعاً اگر طبيب جوان باشد و زن هم از قواعد نباشد و بد قيافه و تهوع‌آور هم نباشد ، براى شخص طبيب ممكن است تحريك و التذاذى رخ دهد ، مع ذلك ايشان مىفرمايند مانعى ندارد ، چرا كه در غير اين صورت ، تجويز مراجعهء بيمار به طبيب لغو خواهد بود . شارع بر اساس مصالح كلى و از باب دفع افسد به فاسد ، على رغم آنكه ممكن است تحريكى براى طبيب باشد ، معالجه را اجازه داده است ، چرا كه در غير اين صورت ، اطباء بايد مطبّ خود را تعطيل كنند .\r\n\r\n","description":"","footnote":"","page_name":" 755 ","page_number":19},
  {"content":"\r\n\r\n\r\n2 ) حاشيهء استاد مد ظله بر كلام مرحوم آقاى حاج شيخ ( ره )\r\nبه نظر مىرسد كه فرمايش ايشان به يك حاشيه نياز دارد و آن اينكه با وجود اطباى پير كه توانايى طبابت دارند و تحريكى براى آنها رخ نمىدهد ، طبيب جوان مجاز به معالجه نيست ، با وجود من به الكفايه ، نوبت به كسى كه در معرض شهوت قرار مىگيرد ، نمىرسد . چون از روايت استفاده مىشود كه اضطرار منشأ جواز معالجه است و در اينجا اضطرارى نيست .\r\n\r\nب ) استثناى دوم ، مقام ضرورت :\r\n\r\n1 ) متن عروة :\r\n« و منها مقام الضرورة كما اذا توقف الاستنقاذ من الغرق أو الحرق أو نحوهما عليه أو على المس » .\r\n\r\n2 ) توضيح متن :\r\nظاهر اين جمله اين است كه قسمى را در عداد مقسم قرار داده ، چون ظاهر مثال‌هايى كه زده‌اند مثل استنقاذ از غرق شدن و آتش ، از مصاديق و موارد اهم و مهم است ، چون در نظر شارع نجات جان شخص از نگاه به نامحرم اهم است ، آن را اجازه مىدهد و لو بر نگاه به نامحرم يا لمس او توقف داشته باشد . ولى مىتوان اين عبارت را بر خلاف ظاهر حمل كرد و مراد از ضرورت را « اضطرار » دانست . يعنى شخص اضطرار پيدا كند كه براى نجات خود از غرق شدن يا آتش ، نامحرمى را نگاه كند يا لمس نمايد و با توسل به او خود را نجات دهد . اگر عبارت را اينطور معنا كنيم ، در كنار « ما هو اهم فى نظر الشارع مراعاته » يا « مقام المعالجه » ، قسم ديگرى خواهد بود ، چون در مقام معارضه بين اهم و مهم ، واجبى را فداى واجب ديگرى مىكنند ، اما در باب اضطرار يا حرج لازم نيست حرج به حدى برسد كه واجب المراعات و واجب الدفع باشد هر چند در باب غرق و حرق واجب است ، ولى ضابطهء كلى اضطرار ، حرج است هر چند به مقدارى نباشد كه دفع آن واجب باشد . البته اين معنا\r\n\r\n","description":"","footnote":"","page_name":" 756 ","page_number":20},
  {"content":"\r\n\r\nو احتمال بر خلاف ظاهر عبارت مرحوم سيد ( ره ) است .\r\n\r\nج ) استثناى سوم ، تزاحم با اهم :\r\n\r\n1 ) متن عروة :\r\n« و منها معارضة كل ما هو أهم فى نظر الشارع مراعاته من مراعاة حرمة النظر أو اللمس » .\r\n\r\n2 ) توضيح متن :\r\nدر جلسات گذشته عرض كرديم كه اين تعبير همراه با نوعى مسامحه است ، چون آنچه مجوز نظر به نامحرم است ، حتماً مزاحمت با اهم نيست ، بلكه چنانچه با مساوى خود نيز تزاحم پيدا كند ، حتى اگر حرمت نظر به نامحرم بر عنوان مزاحم خود بچربد ولى به مقدار الزام‌آور نباشد ، بازهم جواز نظر ثابت است . اين فقره از كلام مرحوم سيد ( ره ) ، چندان بحثى ندارد و روشن است . البته تشخيص اهم و مهم ، در پاره‌اى از موارد كه محتاج اجتهاد و تخصّص است ، به تشخيص مجتهد بستگى دارد ، ولى مواردى چون قتل نفس در شريعت كه شخص هر چند متخصص و مجتهد نباشد ، اهميت آن را تشخيص مىدهد ، نيازى به مراجعه به مجتهد نيست ، چون در مسائل قطعى كه شخص حجت دارد ، نيازى به تقليد نيست .\r\n\r\nد ) استثناى چهارم ، مقام شهادت :\r\n\r\n1 ) متن عروة :\r\n« و منها مقام الشهادة تحملًا أو أداءً مع دعاء الضرورة و ليس منها ما عن العلامة من جواز النظر الى الزانيين لتحمل الشهادة فالأقوى عدم الجواز ، و كذا ليس منها النظر الى الفرج للشهادة على الولادة أو الثدى للشهادة على الرضاع و ان لم يمكن اثباتها بالنساء و ان استجوده الشهيد الثانى » .\r\n\r\n2 ) توضيح متن :\r\nممكن است اين مورد عطف به مورد اهم و مهم باشد ، يعنى يكى از مواردى كه\r\n\r\n","description":"","footnote":"","page_name":" 757 ","page_number":21},
  {"content":"\r\n\r\nاهم است ، چنانچه ضرورت اقتضاء كند ، مقام شهادت است ولى چون در نصوص وارد شده ، اختصاصاً ذكر كرده‌اند ، در چنين مواردى قاعده اين است كه ابتدا يك ضابطهء كلى را بيان كنند و مصاديق و مواردش را ذكر نمايند و مواردى هم كه در نصوص نيست با تعابيرى چون « و نحوه » عبور كنند . خلاصه ، در مقابل اهم و مهم يا ضرورت ذكر كردن ، چندان مناسب نيست كه در وسائل به صورت سه روايت نقل شده است .\r\n\r\n3 ) دليل مسأله :\r\nدليل اين مطلب دو روايت در مسأله است .\r\n\r\nروايت اول :\r\nشيخ باسناده عن احمد بن محمد عن اخيه جعفر بن عيسى عن ابن يقطين عن ابى الحسن الاول عليه السلام .\r\nدر نسخ مختلفى از تهذيب مثل نسخه‌اى كه با نسخهء شهيد ثانى مقابله شده ، و نسخ متعارف تهذيب ، سند به همين صورتى است كه نقل شد ، ولى در بعضى از نسخ سند چنين است : « عن اخيه جعفر بن محمد بن عيسى » صاحب وسائل آن را از يك نسخه نقل مىكند ، استبصار هم مطابق همين نسخه است ، ولى هر دو نسخه اشتباه است ، نسخهء صحيح همان است كه نقل شد ، هر چند در نسخهء كافى نيز خطايى وجود دارد . در كافى مىنويسد : « محمد بن يحيى عن محمد بن احمد عن محمد بن عيسى عن اخيه جعفر بن عيسى عن ابن يقطين » .\r\nمحمد بن يحيى ، محمد بن يحيى عطار است و ثقه مىباشد ، محمد بن احمد نيز محمد بن احمد بن يحيى صاحب نوادر الحكمة است كه ثقه مىباشد ، محمد بن عيسى نيز محمد بن عيسى يقطينى است كه طبق تحقيق ثقه است ، برادرش جعفر بن عيسى نيز ثقه است . در كافى نسخهء ما « عن اخيه جعفر بن عيسى بن يقطين » دارد كه اشتباه است و بايد « عن ابن يقطين » باشد ، چون جعفر بن عيسى ، ابن عبيد است و ابن يقطين نيست . تهذيبين موافق با آن نسخه‌اى از كافى است كه وسائل از\r\n\r\n","description":"","footnote":"","page_name":" 758 ","page_number":22},
  {"content":"\r\n\r\nاو نقل كرده است . خلاصه ، « عن ابن يقطين » صحيح است .\r\nتفاوتى كه وجود دارد ، اين است كه كافى از محمد بن يحيى عن محمد بن احمد عن محمد بن عيسى نقل كرده ، ولى تهذيب از احمد بن محمد نقل كرده كه احمد بن محمد بن عيسى است ، لذا عبارت را بايد اين گونه تصحيح كرد : « احمد بن محمد عن محمد بن عيسى » ، كه « عن محمد بن عيسى » سقط شده و بايد ضميمه شود . به هر حال ، روايت صحيحه است .\r\n\r\nمتن روايت :\r\n« قال : لا بأس بالشهادة على اقرار المرأة و ليست بمسفرة اذا عرفت بعينها أو حضر من يعرفها فامّا اذا كانت لا تعرف بعينها و لا يحضر من يعرفها فلا يجوز للشهود أن يشهدوا عليها و على اقرارها دون أن تسفر و ينظرون اليها » .\r\nكسى كه مىخواهد بر اساس اقرار زنى ، شهادت بدهد ، ولى صورت زن باز نيست ، اگر او را مىشناسد ، يا فرد مورد اعتمادى هست كه مىتواند او را بشناسد و به شاهد بگويد ، مىتواند شهادت بدهد و مانعى ندارد . اما اگر او را نمىشناسد يا كسى هم نيست كه آن زن را بشناسد و معرفى كند ، شاهد نمىتواند بدون آنكه زن صورتش را باز كند تا شاهد او را ببيند و به او نگاه كند ، شهادت دهد .\r\nگرچه در روايت معلوم نشد كه آن زن اجنبيه است يا نه ؟ اما فرد ظاهرش اجنبيه است و نمىتوان آن را خارج كرد ، پس ، به حسب اين روايت ، براى تحمل يا اداء شهادت كه اين بايد در جاى خود بحث شود ، شخص مىتواند به صورت زن اجنبيه نگاه كند .\r\nعبارت صدوق تفاوتى با نقل شيخ و كلينى دارد ، در نقل صدوق آمده : « فلا يجوز عندهم أن يشهدوا للشهود على اقرارها » ، ولى احتمال اقوى كه عبارت سليس هم باشد ، همان نقل مرحوم شيخ ( ره ) و مرحوم كلينى ( ره ) است ، چون ممكن است مراد از « عندهم » ، عند المسلمين باشد و ممكن است عند اصحاب العصمه باشد ، به هر حال ، اگر كسى نباشد كه آن زن را بشناسد و شاهد بتواند به حرف او اعتماد كند و\r\n\r\n","description":"","footnote":"","page_name":" 759 ","page_number":23},
  {"content":"\r\n\r\nخودش هم نشناسد ، مىتواند به صورت او نگاه كند .\r\n\r\n4 ) آيا روايت ناظر به مقام تحمل شهادت است يا اداى شهادت ؟\r\nعبارت « لا بأس بالشهادة على اقرار المرأه و ليست بمسفرة » را دو گونه مىتوان معنا كرد :\r\nاول اينكه : مراد تحمل شهادت باشد ، يعنى كسى براى استماع اقرار زن كه صورتش باز نيست ولى شناخته شده است ، حاضر مىشود ، چنين تحمل شهادتى بلا مانع است . ولى اشكال اين معنا اين است كه بر خلاف ظاهر استعمالات است ، چون معمولًا اداى شهادت و كلمهء شَهَدَ بدون « على » استعمال مىشود مثل : شهد المجلس ، شهده ، و در مورد بحث ، شهد اقرار المرأه ، استعمال مىشود ، ولى با « على » معمولًا در مقام اداء شهادت استعمال مىشود .\r\nبراى اينكه مطابق ظاهر لفظ معنا شود ، بايد اينطور معنا كرد كه مرد مىگويد من اقرارى كه قبلًا از زن شنيده‌ام و هنگام اقرار او شاهد بودم ، گواهى مىدهم ، پس ، مقام تحمل شهادت نيست بلكه اداى شهادت است منتها اداى شهادت نسبت به اقرار كه قبلًا رخ داده و محكمه نيز به آن ترتيب اثر مىدهد .\r\nاحتمال دوّم : به اقرار زن شهادت مىدهد منتها زن هنگام اقرار صورتش پوشيده نبوده و الآن در هنگام اداى شهادت ، صورتش پوشيده است . روايت مىگويد :\r\nشاهد مىتواند چنين شهادتى بدهد هر چند زن در محكمه حضور نداشته باشد ولى هنگام اقرار ، مسفره نبوده است .\r\nاحتمال اول هر چند بر خلاف ظاهر بود ، اما مطابق روايت محمد بن حسن الصفار است كه دربارهء تحمل شهادت مىباشد ، كه اين را در جلسات آينده بحث خواهيم كرد .\r\n« * و السلام * »\r\n\r\n","description":"","footnote":"","page_name":" 760 ","page_number":24},
  {"content":"\r\n\r\n\r\n18 / 1 / 1378 چهار شنبه درس شمارهء ( 91 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در جلسات گذشته پيرامون مستثنيات حرمت نظر به اجنبيه بود ، يكى از مستثنيات ، نگاه كردن به نامحرم در مقام تحمل يا اداى شهادت است .\r\nبراى جواز به دو صحيحهء صفّار و على بن يقطين استدلال شده است ، در اين جلسه ، به بررسى دلالت اين دو صحيحه مىپردازيم و نتيجه‌گيرى مىكنيم .\r\nسپس مستثنياتى را كه در كلام مرحوم سيد ( ره ) آمده است ، جمع‌بندى كرده ، و در ادامه ، مستثنى بودن سه مورد ديگر را بررسى مىنمائيم ؛ 1 - النظر الى الزانيين لتحمل الشهادة 2 - النظر الى الفرج للشهادة على الولادة 3 - النظر الى الثدى للشهادة على الرضاع ، و در پايان به اين نتيجه مىرسيم كه اين سه مورد مستثنى نيست مگر در صورتى كه ضرورتى پيش آيد كه به عنوان ثانوئى حلال مىگردد .\r\n* * * \r\nالف ) رواياتِ جواز نظر در مقام اداء شهادت :\r\n\r\n1 ) روايت اول : صحيحهء على بن يقطين\r\nكافى : « محمد بن يحيى عن احمد بن محمد عن محمد بن عيسى عن اخيه جعفر بن عيسى [ عن 
  ] اخيه ابن يقطين عن أبى الحسن الاول عليه السلام قال : لا بأس بالشهادة على اقرار المرأة و ليست بمسفرة اذا عرفت بعينها او حضر من يعرفها فأما ان لا تعرف بعينها و لا يحضر من يعرفها فلا يجوز للشهود ان يشهدوا عليها و على اقرارها دون ان تسفر و ينظروا اليها « 1 » » .\r\n\r\n\r\n","description":"","footnote":"\r\n( 1 ) كافى 7 / 400 ، تهذيب 6 / 255 ، استبصار 3 / 19 ، وسائل الشيعة 27 / 401 .\r\n","page_name":" 761 ","page_number":25},
  {"content":"\r\n\r\nاين روايت در كافى و تهذيب و استبصار نقل شده است و صدوق در فقيه « 1 » فقط صدر اين روايت را تا عبارت « حضر من يعرفها » آورده است و بعد از آن مىفرمايد : « و لا يجوز عندهم ان يشهد الشهود على اقرارها دون ان تسفر و ينظرون اليها » ، و ظاهراً اين عبارت كلام صدوق است و نقل صدوق در كلام مرحوم آقاى خوئى ( ره ) به عنوان روايتى مستقل از روايت كافى آورده شده است .\r\nاز نظر سند ، روايت صحيحه است و از اين روايت استفاده مىشود كه اگر در مقام اداء شهادت بر اقرار زن ، راهى براى شناسائى زن نباشد ، او بايد صورت خود را باز بگذارد و شهود با نگاه كردن به صورت زن شهادت بدهند . و معلوم مىشود كه اگر اثبات حقى متوقف بر نگاه به صورت زن باشد ، بر زن لازم است كه صورت خود را باز بگذارد و شهود هم بايد نگاه كرده ، شهادت بدهند . پس ، مقام اداء شهادت از حرمت نظر به نامحرم « مستثنى » است .\r\nملحق كردن مقام تحمل شهادت نيز به اين بستگى دارد كه بگوئيم به حسب فهم عرفى ، خصوصيتى براى اداء شهادت نيست و به جهت مقدميت براى احقاق حق تجويز شده است ، بنابراين ، در مقام تحمل شهادت نيز نظر به صورت زن مستثنى است .\r\n\r\n2 ) روايت دوم : صحيحهء صفّار\r\nتهذيب : « محمد بن الحسن الصفار قال : كتبت الى الفقيه عليه السلام فى رجل اراد ان يشهد على امرأة ليس لها بمحرم هل يجوز ان يشهد عليها و هى من وراء الستر و يسمع كلامها اذا شهد رجلان عدلان انها فلانة بنت فلان التى تشهدك و هذا كلامها ، او لا يجوز له الشهادة عليها حتى تبرز و يثبتها بعينها ؟ فوقّع عليه السلام : تنقّب و تظهر للشهود ان شاء الله « 2 » » .\r\n\r\n\r\n","description":"","footnote":"\r\n( 1 ) فقيه 3 / 67 .\r\n( 2 ) در مبانى العروة مرحوم آقاى خوئى ره : « التى تشهد بهذا كلامه » آمده كه صحيح نمىباشد .\r\nتهذيب 6 / 255 ، استبصار 3 / 19 ، وسائل 27 / 401 .\r\n","page_name":" 762 ","page_number":26},
  {"content":"\r\n\r\nدر برخى از نسخ تهذيب « تظهر للشهود » دارد اما تعبير « تظهر للشهادة » بهتر است ، زيرا در روايات ، شهود متعدد فرض نشده است .\r\nروايت مىفرمايد زنى قبلًا در حضور شهود كارى را انجام داده ، مثلًا مالى را وقف يا هبه كرده يا براى كسى وصيتى نموده ، الان شاهد مىخواهد شهادت بدهد كه اين خانم چنين وصيت يا وقف يا هبه‌اى كرده است ، آيا مىتواند در حالى كه زن پشت پرده قرار گفته و دو شاهد او را معرفى مىكنند ، در مورد او شهادت بدهد يا بايد زن از پس پرده بيرون بيايد و شاهد او را ببيند و شهادت بدهد ؟ حضرت مىفرمايند : شهادت بر زنى كه پشت پرده است ، صحيح نمىباشد بلكه بايد با نقاب در صحنه دادگاه حاضر شود ، يعنى بايد لا اقل چشم‌هايش باز باشد تا شناخته شود .\r\nان قلت : شاهدى كه مىخواهد شهادت بدهد بايد آن زن را بشناسد و قبلًا او را ديده باشد ، و ما اگر نگاه به صورت را جايز ندانيم ، شاهد با تحمل شهادت از عدالت مىافتد و شهادت او مسموع نيست .\r\nقلت : بسيار متعارف است كه مرد عادل چون با زنى نامحرم زياد مراوده دارد ، مثلًا همسايهء او است يا نسبت نزديك فاميلى دارد ، بارها تصادفاً نگاهش به او افتاده و او را مىشناسد . خلاصه ، شناسائى با عدالت منافات ندارد .\r\nاز روايت صفّار استفاده مىشود كه در مقام احقاق حق ، زن بايد نقاب زده ، چشمهايش را باز بگذارد و مرد نامحرم مىتواند به او نگاه كند و شهادت بدهد ، پس يكى از مستثنيات حرمت نظر ، مقام اداء شهادت است . و چنانچه قبلًا گذشت ، مستثنا بودن مقام تحمل شهادت بستگى به الغاء خصوصيت دارد .\r\n\r\n3 ) بررسى دلالت صحيحهء على بن يقطين و صحيحهء صفّار\r\nاستدلال به اين دو روايت براى استثناى مقام شهادت ، مبتنى بر اين مبنا است كه در مسألهء پوشش بدن و نظر به نامحرم ، وجه را مستثنى ندانيم ، اما اگر بگوييم\r\n\r\n","description":"","footnote":"","page_name":" 763 ","page_number":27},
  {"content":"\r\n\r\nپوشاندن وجه ذاتاً واجب نيست ، اين دو روايت هيچ‌گونه دلالتى بر استثناء ندارد ، چون هر چند وجه و كفين مستثنى است ولى زن به خاطر حجب و حيائش نمىخواهد بدون پوشش در صحنهء دادگاه حاضر شود ، در عين حال ، حضرت مىفرمايند لا اقل بايد براى شناسائى ، به مقدار چشمهايش را باز بگذارد و در دادگاه حاضر شود .\r\nاز صحيحهء صفّار استفاده مىشود كه براى اداى شهادت ، بايد لا اقل چشم‌ها باز باشد هر چند راهى ديگر براى معرفى او باشد . و صحيحهء على بن يقطين دلالت دارد كه اگر راهى ديگر براى معرفى زن نباشد ، بايد با صورت باز به دادگاه بيايد و شهود با نگاه به او شهادت بدهند .\r\nبنابراين ، پوشاندن و باز گذاشتن صورت و چشمى كه بذاته جايز بود ، بازگذاشتن آن به خاطر شهادت دادن لازم مىشود و با استثناى مقام شهادت از حرمت نظر به اجنبيه ارتباطى ندارد « 1 » .\r\nاما اگر بگوييم پوشش وجه و كفين ذاتاً واجب است ، از آنجا كه در صحيحهء على بن يقطين صريحاً فرموده كه شهادت بر زنى كه در پس پرده است و او را شهود معرفى مىكنند ، كافى است ، معلوم مىشود در مقام شهادت ، ضرورتى براى كشف وجه و كفين نيست و در همين فرض عدم ضرورت ، صحيحهء صفار دستور با نقاب\r\n\r\n\r\n","description":"","footnote":"\r\n( 1 ) به نظر مختار ، صحيحهء صفار دليل است كه وجه و كفين در غير مقام شهادت نيز مستثنى است ، زيرا صحيحهء على بن يقطين تصريح كرده كه اگر شهودى باشند كه زن را در دادگاه معرفى كنند ، كافى است و لازم نيست كه با صورت باز در دادگاه حاضر شود ، و در اين صورت ، براى بازگذاشتن صورت ضرورتى نيست ، بنابراين ، صحيحهء صفار به قرينهء صحيحهء على بن يقطين دلالت مىكند كه بدون اينكه ضرورتى پيش آيد ، زن صورت خود را در مقام شهادت باز مىگذارد ، و اگر وجه و كفين ذاتاً مستثنى نباشد ، بازگذاشتن بدون ضرورت بر خلاف قواعد است و احتراز از مخالفت قواعد اقتضاء مىكند كه وجه و كفين ذاتاً مستثنى باشد . به عبارت ديگر ، بسيار بعيد است كه ذاتاً پوشاندن صورت واجب ، و نگاه به آن حرام باشد ، و بدون آنكه ضرورتى پيش آيد ، كشف صورت و نگاه به آن جايز و بلكه مستحب شود ، و از اينكه بدون پيش آمدن ضرورت و عنوان ثانوى مزاحم ، كشف صورت و نگاه به آن مستحب شده ، معلوم مىشود ذاتاً مفسدهء تحريميه در آن نبوده است . پس ، روايت صفار به قرينه صراحت صحيحهء على بن يقطين دليل آن است كه كشف صورت و نگاه به آن ذاتاً جايز است .\r\n","page_name":" 764 ","page_number":28},
  {"content":"\r\n\r\nحاضر شدن را داده كه به قرينهء روايت على بن يقطين ، امر آن استحبابى است .\r\nبنابراين ، مانند استثناء مقام معالجه ، يكى از مواردى كه زن مىتواند و بلكه بهتر است كه لا اقل چشم‌هاى خود را باز بگذارد و مرد نيز مىتواند و بلكه بهتر است كه به او نگاه كند ، مقام شهادت است هر چند ضرورتى نباشد .\r\n\r\n4 ) تهافتى در كلام مرحوم آقاى خوئى ره\r\nمرحوم آقاى خوئى ره مىفرمايند كه مقتضاى نصوص اين است كه مقام شهادت ، و لو ضرورتى نباشد ، از حرمت نظر مستثنى باشد .\r\n« امّا بملاحظة تلك النصوص فلا وجه للتقييد بذلك [ / أى بالضرورة 
  ] فانها مطلقة و غير مقيدة بالضرورة فيكون الحكم بالجواز فى المقام من باب تخصيص عمومات عدم جواز النظر الى الاجنبية « 1 » » .\r\nاين فرمايش كاملًا متين است لكن در صفحهء 63 همين كتاب در ذيل صحيحهء صفّار فرموده‌اند : « يختص ذلك ( / اى جواز كشف ما فوق الانف ) بالشهادات حيث تقتضى الضرورة ، التعرف على المرأة و ذلك يحصل بالنظر الى عينيها و من هنا حكم من لا يرى جواز النظر الى المرأة فى نفسه ، بالجواز فى مقام الشهادة » .\r\nاين كلام اولًا ، مناقض فرمايش ايشان در صفحهء 82 است ، و ثانياً ، فى نفسه قابل خدشه است ، زيرا دستور « تنقّب و تظهر للشهود » كه در صحيحهء صفّار آمده ، به قرينهء روايت ابن يقطين مربوط به موردى است كه هيچ‌گونه ضرورتى براى كشف وجه و نگاه به آن نيست .\r\n\r\n5 ) نتيجهء بحث\r\nبر اساس مبناى مختار كه وجه و كفين را ذاتاً مستثنى مىدانيم ، نوبت به استثناى مقام شهادت نمىرسد . بلى ، پوشاندن غير وجه و كفين لازم است و در صورت\r\n\r\n\r\n","description":"","footnote":"\r\n( 1 ) كتاب النكاح مبانى العروة - 1 / 82 ) .\r\n","page_name":" 765 ","page_number":29},
  {"content":"\r\n\r\nتزاحم با شهادت اهمّ ، اگر ضرورتى براى چنين شهادتى پيش بيايد ، جايز مىشود .\r\n\r\nب ) دفاع از مرحوم سيّد در ذكر مستثنيات حرمت نظر :\r\nدر جلسات گذشته « 1 » گفته شد كه مرحوم سيد ( ره ) چهار عنوان را از حرمت نظر به اجنبيه استثناء كرده‌اند ؛ 1 - مقام المعالجه 2 - مقام الضرورة 3 - معارضة كل ما هو اهم فى نظر الشارع مراعاته من مراعاة حرمة النظر و اللمس 4 - مقام الشهادة ، و چون بازگشت همهء اين مستثنيات به تقديم اهم بر مهم است ، به شكل مستقل ذكر كردن آنها مسامحى است .\r\n\r\n1 ) توجيه كلام مرحوم سيد توسط استاد « مد ظله »\r\nولى به نظر مىرسد كلام ايشان را به گونه‌اى بتوانيم توجيه كنيم كه اشكال قبلى پاسخ داده شود . عناوينى كه ايشان مستثنى مىدانند عبارتند از ؛ الف : مقام المعالجه ، اين مورد بعنوانه الخاص مستثنى است ، چون اولًا ، اختصاص به صورت ضرورت ندارد و موارد حرج را نيز شامل مىشود ، و ثانياً ، از ناحيهء طبيب براى معالجه هيچ‌گونه ضرورتى نيست . ب : مقام الضرورة ، از مثالهائى كه زده‌اند معلوم مىشود كه منظورشان مواردى است كه يك نوع ضرورت عرفى و عقلائى باشد مانند استنقاذ از غرق و حرق كه عموم بشر اين موارد را جزء ضروريات مىشمرند ، چون اگر نجات داده نشوند فتنه‌اى ايجاد مىشود . ج : معارضهء با اهم ، يعنى مواردى كه ضرورت شرعى دارد ، هر چند ضرورت عرفى نداشته باشد . د : مقام الشهادة ، اين قسم ، ذكر خاص بعد العام و از مصاديق ضرورت شرعى است ، و وجه اختصاص به ذكرش اين است كه برخى از فقهاء برخى از موارد را بعنوانه الخاص از حرمت نظر مستثنا مىدانند هر چند ضرورتى نباشد ، و مرحوم سيد مقدمتاً براى نقد آن موارد مىفرمايند كه مواردى كه از نظر شرعى اهم بودن آن اثبات شود ، نگاه به اجنبيه در\r\n\r\n\r\n","description":"","footnote":"\r\n( 1 ) جلسهء 88 .\r\n","page_name":" 766 ","page_number":30},
  {"content":"\r\n\r\nمقام شهادت جايز است ، ولى در موارد اثبات زنا و اثبات تولد و اثبات رضاع ضرورتى نيست .\r\n\r\n2 ) عبارت كامل ذيل كلام مرحوم سيد در عروة\r\nمرحوم سيد ( ره ) مىفرمايند : « و ليس منها ما عن العلامة من جواز النظر الى الزانيين لتحمل الشهادة فالاقوى عدم الجواز و كذا ليس منها النظر الى الفرج للشهادة على الولادة او الثدى للشهادة على الرضاع و ان لم يمكن اثباتها بالنساء و ان استجوده الشهيد الثانى ( ره ) » .\r\nدر تعبير مرحوم سيد ( ره ) كه مىفرمايند « و ان لم يمكن اثباتها بالنساء » ، عبارت كامل‌تر در مورد نظر به ثدى « و ان لم يمكن اثباتها بالنساء و لا بالمحارم » است كه اگر با شهادت محارم هم مشكلهء نسبت‌هاى رضاعى حل مىشود ، نوبت به نگاه نامحرم نمىرسد .\r\n\r\nج ) ادلهء جواز نظر به زانيه حين الزنا براى شهادت دادن به زنا\r\n\r\n1 ) دليل اول : تعطيل حدود\r\nگفته شده كه اثبات زنا متوقف بر شهادت عدول است و اگر نگاه كردن عمل زنا مطلقاً و حتى براى كسى كه مىخواهد بعداً شهادت بدهد ، حرام باشد ، هيچ عادلى بر زنا نظر نمىكند و مگر در موارد نادر « 1 » ، راهى براى اثبات زنا نيست و در نتيجه ، حدود الهى تقريباً تعطيل مىشود .\r\n\r\n2 ) نظر استاد مد ظلّه\r\nاگر زناى واقعى ، تمام موضوع براى مطلوبيت اجراى حدود باشد ، اين استدلال صحيح است ، يعنى اگر دو نفر زنا كردند و خودشان اقرار نكردند و شخص ديگرى\r\n\r\n\r\n","description":"","footnote":"\r\n( 1 ) برخى از موارد عبارتند از : 1 - خود زناكار اقرار كند 2 - شاهد عادل تصادفاً نگاهش بيفتد 3 - شاهد در زمان تحمل شهادت ، مقلد كسى باشد كه نگاه را جايز بداند يا فتواى خودش جواز نظر باشد 4 - شاهد مكره يا مضطر به تحمل شهادت باشد 5 - شاهد عند التحمل صغير باشد 6 - شاهد معصيةً نگاه كرده و بعداً توبه كرده باشد . ولى مجموعهء همهء اين موارد ، موارد كمى است .\r\n","page_name":" 767 ","page_number":31},
  {"content":"\r\n\r\nهم اطلاع پيدا نكرد و در نتيجه ، بر آنها حد جارى نشد ، با اجرا نشدن حد در اين شرايط نيز استدلال تعطيل حدود تمام است . و به عبارتى ديگر ، اگر مصلحتى كه در اجراى حدود الهى هست ، به نحو مطلق بود و مشروط به اثبات شدن نبود ، در صورتى كه عمل موجب حدّ تحقق يابد ولى در محكمه شرعى اثبات نشود ، مصلحت لازم المراعات شرعى زمين مانده است .\r\nاما اگر بگوييم كه موضوع وجوب اجراى حد ، واقع زنا نيست ، بلكه اجراى حدود در مورد زانى ، بعد الاثبات مصلحت ملزمه پيدا مىكند و چنانچه زنا ثابت نشود ، هيچ مصلحت ملزمه‌اى به جهت اجرا نشدن حد ، فوت نشده است ، در اين صورت تعطيل حدود مانعى ندارد . و به بيانى ديگر ، اگر قائل شويم كه اجراى حدود واجب مشروط است و مصلحت اجراى حدود ، مصلحتى مشروط است و اجراى حد فقط در صورت اثبات مصلحت پيدا مىكند ، در صورتى كه عمل حرامى محقق شود ولى در محكمهء شرعى به اثبات نرسد و در نتيجه حد جارى نشود ، هيچ‌گونه مفسده‌اى محقق نشده است و تعطيل حدود ثابت نشده ، تالى فاسدى ندارد .\r\nو به حسب روايات بعيد هم نيست كه علم قاضى يا شهادت بينه يا اقرار ، در تحقق مصلحتِ اجراى حدّ دخالت داشته باشد و واقع زنا ، تمام موضوع براى مطلوبيت اجراى حد نباشد بلكه واقع زنا جزئى از موضوع ، و طرق اثبات ، جزئى ديگر از موضوعِ لزوم اجراى حد باشد ، و لذا در روايات هست كه حضرات معصومين عليهم السلام در مورد كسى كه اقرار به زنا كرده است ، مكرر تشكيك مىكنند و تلاش مىكنند كه از اقرارش بازگردد و زنا ثابت نشود . خلاصه ، دليل اول تمام نيست .\r\n\r\n","description":"","footnote":"","page_name":" 768 ","page_number":32},
  {"content":"\r\n\r\n\r\n3 ) دليل دوم : عموم فساد\r\nدر صورتى كه نظارت بر زنا بر كسى كه مىخواهد بعداً شهادت بدهد ، حرام باشد و شخص عادل نتواند نگاه كند ، زنا قابل اثبات نيست و حدود الهى جارى نمىشود و نتيجهء آن فراگير شدن فساد است و اين فساد به طور جدّى جامعه را تهديد مىكند . پس ، بايد شاهد عادل جايز باشد كه به منظور شهادت دادن به زنا ، ناظر زنا باشد .\r\n\r\n4 ) نقد استاد مد ظلّه\r\nبه نظر مىرسد نظارت بر زنا ذاتاً از دو ناحيه اشكال دارد ؛ 1 - نگاه به فروج 2 - تفحّص از عيوب مسلمين ، و هيچ‌كدام از اين دو جهت ذاتاً جايز نيست . بلى اگر در جامعه‌اى مفسدهء زنا فراگير شود به طورى كه با تربيت و نصائح اخلاقى جلوى شيوع زنا گرفته نشود ، به عنوان ثانوى نظارت بر زنا مانعى ندارد . اين حكم هميشگى نيست بلكه مقطعى و از باب تزاحم اهم و مهم است و اختصاص به همان شرايط دارد .\r\nاز حكم اين مسأله حكم دو فرع ديگر نيز روشن مىگردد :\r\nنگاه كردن به فروج براى شهادت تولد كودك ، و نظر به پستان براى اثبات رضاع ذاتاً جايز نيست ولى چنانچه ضرورتى پيش آيد مثلًا اثباتِ نسبت متوقف بر نگاه نامحرم باشد ، جايز مىگردد ، زيرا از مذاق شارع مقدس معلوم مىشود كه اگر نسبت مختلط گردد و در نتيجه شخص با محارم رضاعى خود ازدواج و مباشرت كند ، مبغوض شارع مقدس است هر چند در اين كار معذور باشد ، و لا اقل محتمل است كه اختلاط انساب به مقدار نگاه به نامحرم يا در همان حدود ، مفسده داشته باشد ، بنابراين ، اگر ضرورتى باشد و اثبات نسب متوقف بر نگاه نامحرم باشد ، نظارت بر تولد بچه يا رضاع جايز مىگردد .\r\nبلكه اگر در معرض ازدواج و مباشرت بعدى هم نباشد ، در بسيارى از اوقات ،\r\n\r\n","description":"","footnote":"","page_name":" 769 ","page_number":33},
  {"content":"\r\n\r\nمانند روشن شدن كفو بودن هنگام ازدواج ، اثبات نسب ضرورت عرفى دارد ، و در اين صورت نيز نگاه كردن جايز است ، چون از روايات جواز معالجه براى طبيب ، دو نكته استفاده مىشود :\r\nنكته اول : مجوز نگاه كردن تنها اضطرار نيست بلكه در موارد ضرورت عرفى نيز كه يك نوع مشقت شديد هست ، نگاه كردن جايز است .\r\nنكته دوم : اگر براى فردى يا جامعه‌اى ضرورتى پيش آيد و با نگاه كردن افراد ديگر به اجنبيه ، آن ضرورت مرتفع شود ، مىتوانند نگاه كنند هر چند براى خود ناظر هيچ‌گونه ضرورتى هم نباشد .\r\nبنابراين ، نگاه كردن به فروج يا ثدى براى اثبات تولد يا رضاع ذاتاً جايز نيست ولى در صورت ضرورت ، هر چند ضرورت عرفى باشد ، جايز مىگردد .\r\n« * و السلام * »\r\n\r\n","description":"","footnote":"","page_name":" 770 ","page_number":34},
  {"content":"\r\n\r\n\r\n21 / 1 / 1378 شنبه درس شمارهء ( 92 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات گذشته ، بحث در مستثنيات حرمت نظر به اجنبيه بود ، در اين جلسه ، دو مورد ديگر از مستثنيات را بررسى مىكنيم .\r\nمورد اول : نگاه به اجنبيه در مقام تحمل يا اداء شهادت ، در اين بخش ، محتملات مختلفى را كه در كلام مرحوم سيّد ( ره ) هست ، بيان كرده ، ارزيابى مىنماييم .\r\nمورد دوم : نگاه به قواعد از نساء ، در اين قسمت طوائف مختلف روايات را كه در تفسير « ثيابهن » در آيهء شريفهء قواعد وارد شده ، نقل كرده ، به فقه الحديث آنها مىپردازيم .\r\n* * * \r\nالف ) بيان احتمالات ممكن در كلام مرحوم سيّد ( ره ) :\r\nسيّد ( ره ) مىفرمايند : و منها مقام الشهادة تحملًا و أداءً مع دعاء الضرورة .\r\nيكى از مواردى كه از عدم جواز نظر به اجنبيّه و اجنبى استثنا شده ، مقام شهادت در صورتى است كه تحمّل و اداء شهادت ضرورة داشته باشد . در اينكه مراد سيّد ( ره ) از ضرورت در اينجا چيست ، احتمالات مختلفى به ذهن مىرسد كه دو احتمال از آن را مطرح مىكنيم .\r\n1 - احتمال اول اين است كه مانند موارد ديگر تزاحم ، وجوب تحمّل و اداء شهادت با حرمت نظر به نامحرم متزاحم باشد كه در اين صورت قواعد باب تزاحم\r\n\r\n","description":"","footnote":"","page_name":" 771 ","page_number":35},
  {"content":"\r\n\r\nجارى مىشود .\r\nبا توجه به اين احتمال ، اگر يك طرف اهمّ بود ، وجوب يا حرمتش مطلق مىباشد و طرف ديگر مقيّد به عصيان مىشود يعنى ترتّب از يك طرف خواهد بود ، و لكن اگر هيچ‌كدام اهمّ نباشد يا مقدار تفاضل به حدّ لزوم نرسد ، در اين صورت ترتّب طرفينى خواهد بود .\r\nبنابراين احتمال ، مشكل در ناحيهء امتثال مىباشد و در ناحيهء جعل نمىباشد يعنى بين اين دو طرف ، از ناحيهء جعل هيچ‌گونه تنافى نيست بلكه به خاطر اينكه مكلّف فقط بر يكى از دو طرف قدرت دارد ، در مقام امتثال مواجه با مشكل مىشود ، لذا به حكم عقل ، اهمّ يا محتمل الاهميّة را مقدّم مىدارد . ممكن است مرحوم سيّد ( ره ) در اينجا نيز قائل به وجود تزاحم بين وجوب تحمّل يا اداء شهادت و حرمت نظر به نامحرم شوند ، و اگر اداء يا تحمّل شهادت ضرورت پيدا كند ، به حكم تقدّم اهمّ ، حرمت نظر به نامحرم مقدّم داشته مىشود . بنابراين احتمال ، اين مسأله فرعى از فروع عنوان كلىتر خواهد بود كه در ابتدا ذكر كرده است و آن « معارضة كل ما هو اهمّ فى نظر الشارع مراعاته من مراعاة حرمة النظر او اللمس » مىباشد .\r\n2 - احتمال دوم در كلام مرحوم سيّد ( ره ) اين است كه با قطع نظر از تزاحم در مقام امتثال ، ابتداء در مقام جعل ، يكى از دو طرف از حيث ملاك مقيّد به عدم تزاحم با واجب يا حرام ديگر باشد ، و طرف مقابل از حيث ملاك مطلق باشد ، در اين صورت آن مزاحمى كه از حيث ملاك مطلق مىباشد ، بر طرف مقابل كه مقيّد به عدم مزاحم مىباشد ، مقدّم خواهد شد . در اين صورت ، واجب يا حرامى كه مقيّد به عدم مزاحم مىباشد ، با وجود تزاحم ، حتى اگر فى حدّ نفسه اهمّ از طرف مقابل باشد ، فعليّت پيدا نمىكند . با ذكر دو مثال اين احتمال روشن تر خواهد شد .\r\nمثال اول : استطاعت از شرائط وجوب حجة الاسلام مىباشد ، در اينجا بين\r\n\r\n","description":"","footnote":"","page_name":" 772 ","page_number":36},
  {"content":"\r\n\r\nاعلام اختلاف شده كه آيا يكى از امور معتبر در استطاعت ، عدم تزاحم با واجب ديگر است ، به اين معنا كه اگر حج با واجبى تزاحم پيدا كرد و مكلف قدرت بر اتيان هر دو نداشته باشد ، آيا در اين صورت ، شخص مستطيع مىباشد ؟\r\nگرچه حجّ فى حدّ نفسه اهمّ مىباشد به طورى كه اگر كسى آن را بدون عذر ترك كند ، « مُتْ يهوديّا او نصرانيّا » تعبير شده است ، لكن اگر قائل شديم كه وجوب حج همانطور كه به وجود زاد و راحلة و صحت بدن و تخلية سرب مقيّد شده است ، همچنين به عدم مزاحمت با واجب يا حرام مقيّد است ، بنابراين فرض ، ديگر محاسبه نمىكنيم كه آيا حج يا طرف مزاحم اهمّ است بلكه به محض اينكه واجبى طرف حج قرار گرفت و با آن تزاحم كرد و لو از حيث اهميّت به مراتب پايين‌تر از حج باشد ، مانع از فعليت وجوب حج مىشود ، و ديگر وجوبى متوجّه شخص نخواهد شد . مرحوم سيّد و مرحوم آقاى داماد ( ره ) چنين عقيده‌اى در باب حج داشتند ، لكن بنابر عقيدهء ما حج همانند ديگر موارد تزاحم ، داخل در باب تزاحم مىشود و در صورت تزاحم بايد قواعد باب تزاحم و از آن جمله ، تقديم اهمّ بر مهمّ را ملاحظهء نمود .\r\nمثال دوم : مورد ديگرى كه مىتوان براى روشن‌تر شدن اين احتمال مطرح كرد ، سؤالى است كه مرحوم سيرافى استاد مرحوم سيد رضى مطرح مىكند ، او مىگويد : چگونه ممكن است كه دست با اين اهميت كه در صورت قطع شدن بايد مبالغ هنگفتى ديه پرداخت كرد ، با سرقت مقدار مختصر و غير قابل توّجه ، قطع شود ؟ مرحوم سيّد رضى ( ره ) جواب مىدهد كه آن دستى كه شارع مقدس برايش چنين ديهء هنگفتى قرار داده ، يد محترمه و دستى است كه حرامى همچون سرقت مرتكب نشود ، اما اگر اين دست سرقت كرد ، ديگر محترم نخواهد بود بلكه آن يد خائنه خواهد بود و ارزشى نخواهد داشت . پس حرمت قطع دست ، به عدم مزاحمت با وجوب قطع آن به خاطر سرقت ، مقيّد است .\r\n\r\n","description":"","footnote":"","page_name":" 773 ","page_number":37},
  {"content":"\r\n\r\nدر مورد بحث نيز ممكن است نظر سيّد ( ره ) اين باشد كه گرچه نظر به نامحرم داراى مفسدهء بسيار است و ترك آن نزد شارع مقدّس اهميّت بسيار دارد ، لكن اين مفسده و در نتيجه حرمت آن ، مقيّد به اين است كه با واجبى مزاحمت نكند و اگر با واجبى و لو با ارزش به مراتب كمتر مزاحمت كند ، ديگر به مقدار مفسدهء تحريمى ، مفسده نخواهد داشت ، پس ديگر اين محاسبه نيست كه كدام طرف اهمّ است بلكه خود تزاحم موجب عدم فعليّت يكى از متزاحمين مىشود .\r\nو اين نكته مورد توجّه باشد كه اگر اين احتمال ، مورد نظر سيّد ( ره ) باشد ، تزاحم حرمت نظر با مطلق واجبات مراد نيست بلكه حرمت نظر مقيّد به عدم تزاحم با وجوب تحمّل يا اداء شهادت است .\r\nاگر دو روايتى را كه قبلًا نقل كرديم ، از حيث دلالت تمام مىدانستيم ، مىتوانستيم احتمال دوم را از آن روايات استظهار كنيم ، لكن با توجه به اينكه از حيث دلالت تمام نبودند ، همانند موارد ديگر ، ملاحظهء اهمّ و مهمّ مىكنيم ، اگر يكى به مقدار معتنابه اهمّ يا محتمل الاهمّية بود ، مقدّم داشته و الا قائل به تخيير مىشويم .\r\n\r\nب ) و منها القواعد من النساء اللاتى لا يرجون نكاحاً :\r\nمرحوم سيّد ( ره » مىفرمايند : يكى از موارد ديگر كه جايز است مرد به زن نگاه كند و از حرمت نظر استثناء شده ، نظر به مثل مقدارى از موى سر و ذراع از قواعد است كه عادتاً مكشوف است و مانند سينه و شكم آنها را كه معمولًا پوشيده است ، شامل نمىشود .\r\n\r\nبررسى روايات مسأله :\r\nدر روايات يك نحوه تعارضى به چشم مىخورد ، در يك دسته از روايات آمده است كه قواعد مىتوانند فقط جلباب را بردارند كه در اين صورت مقدارى از مو و ذراع ديده مىشود ، اما در بعضى ديگر آمده كه خمار و جلباب را مىتوانند از سر\r\n\r\n","description":"","footnote":"","page_name":" 774 ","page_number":38},
  {"content":"\r\n\r\nبردارند كه در اين صورت تمامى موى سر ديده خواهد شد . و در مقابل اين دو دسته ، روايتى است كه بين امه و حرّة فرق گذاشته است كه امه ، خمار را و حرّة فقط جلباب را مىتواند كنار بگذارد .\r\n1 - صحيحهء محمد بن مسلم عن ابى جعفر ( ع ) فى قوله عز و جلّ  « وَ الْقَواعِدُ مِنَ النِّساءِ اللَّاتِي لا يَرْجُونَ نِكاحاً »  ، ما الذي يصلح لهنّ ان يضعن من ثيابهنّ قال : الجلباب « 1 » .\r\n2 - روايت محمد بن ابى حمزه كه راوى ابن ابى عمير است كه ما روايت را صحيح مىدانيم عن أبى عبد الله ( ع ) قال القواعد من النساء ليس عليهنّ جناح ان يضعن ثيابهنّ قال تضع الجلباب وحده « 2 » .\r\n3 - در روايت محمد بن سنان كه از على بن موسى الرضا ( ع ) نقل مىكند آمده است : مردها حق نگاه كردن به شعور و ما اشبه الشعور زن‌ها را ندارند ، و در ذيل مىفرمايند : . . . الّا الذي قال الله تعالى  « وَ الْقَواعِدُ مِنَ النِّساءِ اللَّاتِي لا يَرْجُونَ نِكاحاً فَلَيْسَ عَلَيْهِنَّ جُناحٌ أَنْ يَضَعْنَ ثِيابَهُنَّ غَيْرَ مُتَبَرِّجاتٍ بِزِينَةٍ »  [ أىّ 
  ] غير الجلباب و لا بأس بالنظر الى شعور مثلهنّ « 3 » .\r\nمراد از غير الجلباب در اين حديث چيست ؟ دو احتمال هست ؛\r\nاحتمال اول : « غير الجلباب » تفسير زينت باشد ، مانند آيهء شريفهء  « خُذُوا زِينَتَكُمْ عِنْدَ كُلِّ مَسْجِدٍ »  كه به لباس اطلاق زينت شده است و مراد از زينت در آيهء قواعد ، مواضع لباس و زينت است ، يعنى تبرّج و اظهار مواضع زينت به استثناى مواضع جلباب ، ممنوع است ، آيه مىفرمايد تبرّج و اظهار و نشان دادن مواضعى كه با برداشتن لباس آشكار مىگردد ، جايز نيست ، امام عليه السلام در تفسير آيهء مىفرمايند البته اظهار مواضعى كه با برداشتن جلباب آشكار مىشود ، مانعى ندارد .\r\nاحتمال دوم : « غير الجلباب » تفسير ثياب باشد و « غير » به معناى « علاوه بر »\r\n\r\n\r\n","description":"","footnote":"\r\n( 1 ) جامع احاديث شيعه ج 20 ش 936 .\r\n( 2 ) جامع احاديث شيعه ج 20 ش 937 .\r\n( 3 ) جامع احاديث شيعه ج 20 ش 900 .\r\n","page_name":" 775 ","page_number":39},
  {"content":"\r\n\r\nمىباشد يعنى قواعد علاوه بر جلباب مىتوانند برخى از لباس‌هاى ديگر خود را مثل خمار كه غير از جلباب است ، كنار بگذارند ، و در مقام توضيح اين مطلب است كه « وضع لباس » منحصر به جلباب نيست بلكه غير از جلباب نيز جايز است برداشته شود ، و ذيل اين روايت مؤيد اين احتمال است ، زيرا مىفرمايد : « و لا بأس بالنظر الى شعور مثلهنّ » ، در حالى كه اگر فقط جلباب جايز الوضع باشد ، بازهم موى آنها ديده نمىشود و اگر هم ديده شود ، مقدار كمى از آن قابل رؤيت است ، در حالى كه ظاهر آن اين است كه مىتوان به تمامى موى سر قواعد نگاه كرد و اين با برداشتن خمار حاصل مىشود ، و اما اينكه غير از جلباب چه چيزهاى ديگر را مىتوان برداشت ، امام ( ع ) تفصيلًا بيان نفرموده‌اند . پس ، بنابر احتمال اول ، فقط جلباب جايز الوضع ، و بنابر احتمال دوم ، غير از جلباب هم جايز الوضع مىباشد لكن تفصيلًا آن غير ، بيان نشده است .\r\nاحتمال سوم : « غير الجلباب » تفسير ثيابى باشد كه جواز برداشتن آن از مختصات قواعد است ، يعنى آن لباسى كه برداشتن آن بر خصوص قواعد جايز است ، غير از جلباب است و الا برداشتن جلباب و اكتفاء كردن به خمار بر همهء زنان جايز است .\r\n4 - صحيحهء حلبى عن أبى عبد الله ( ع ) انه قرأ  « أَنْ يَضَعْنَ ثِيابَهُنَّ »  قال الخمار و الجلباب قلت بين يدى من كان ؟ فقال بين يدى من كان غير متبرجة بزينةٍ فان لم تفعل فهو خيرٌ لها و الزينة الّتى يبدين لهنّ شىء فى الآية الاخرى » « 1 » .\r\nحلبى مىگويد امام ( ع ) آيه را بدونِ « مِن » جارّة خوانده‌اند ، « ان يضعن من ثيابهن » و همراه با « مِن » نيز قرائت شده است . در ادامه امام ( ع ) در جواب سؤال كه آيا در مقابل همه مىتوانند وضع ثياب كنند ، مىفرمايند بلى و قواعد بر خلاف بقيّه نسوان مىتوانند در مقابل همه وضع ثياب كنند .\r\n\r\n\r\n","description":"","footnote":"\r\n( 1 ) جامع الاحاديث شيعه ج 20 ش 938 .\r\n","page_name":" 776 ","page_number":40},
  {"content":"\r\n\r\n\r\nنكته‌اى حديثى\r\nمرحوم مجلسى ( ره ) در تفسير ذيل صحيحهء حلبى مىفرمايد : قوله عليه السلام « لهنّ شىء » اى شىء يثبت لهنّ جوازه فى الآية الاخرى و هى قوله عز و جل  « إِلَّا ما ظَهَرَ مِنْها »  فان ما سوى ذلك داخل فى النهى عن التبرج بها و لا يبعد ان يكون « لهن » تصحيف « هى » . « 1 »\r\nولى به نظر مىرسد كه « لهن » تصحيف « هى » نيست و تصحيف « لهى » است ، چون از نظر كتابت خيلى شبيه يكديگرند ، و امام ( ع ) مىفرمايند زينتى كه همهء بانوان مىتوانند آن را اظهار كنند ، موضوع ديگرى است كه در آيهء ديگر به آن اشاره شده است و آن آيهء « غض » است و از دو جهت با آيهء قواعد فرق دارد ؛ اولًا ، اختصاص به قواعد ندارد ، و ثانياً : آنچه كه اظهار آن را مجاز شمرده ، يا به زينت ظاهر اختصاص دارد و يا در مورد محارم است ، در حالى كه « آيهء شريفهء قواعد » به ما ظهر اختصاص ندارد و مربوط به محارم نيست و مربوط به اجنبى است .\r\n5 - روايت صحيحهء حريز عن أبى عبد الله ( ع ) انه قرأ ان يضعن من ثيابهن ، قال الجلباب و الخمار اذا كانت المرأه مسنّة « 2 » .\r\n6 - روايت أبى بصير عن أبى عبد الله ( ع ) قال ليس عليهنّ ان يضعْنَ ثيابهنّ الجلباب و القناع « 3 » .\r\n7 - الصفار عن يعقوب بن يزيد عن على بن احمد عن يونس قال ذكر الحسين انه كتب اليه يسأله عن حد القواعد من النساء اللاتى اذا بلغت جاز لها ان تكشف رأسها و ذراعها فكتب ( ع ) من قعدن عن النكاح « 4 » .\r\nمراد از على بن احمد ، على بن احمد بن اشيم است كه يعقوب بن يزيد از او روايت مىكند و شيخ در رجال فرموده است مجهولٌ .\r\nيونس كه در اين طبقه وارد شده است و به شكل مطلق گذاشته شده ، يونس بن\r\n\r\n\r\n","description":"","footnote":"\r\n( 1 ) مرات العقول ج 20 ص 345 .\r\n( 2 ) جامع احاديث شيعه ج 20 ش 942 .\r\n( 3 ) جامع احاديث شيعه ج 20 ش 940 روايت در منابع حديثى چنين آمده است ، ولى ظاهراً صحيح آن « ليس عليهن جناح » باشد .\r\n( 4 ) جامع احاديث شيعه ج 20 ش 943 .\r\n","page_name":" 777 ","page_number":41},
  {"content":"\r\n\r\nعبد الرحمن است .\r\nحسين كه در سند واقع شده است و از مشايخ يونس و با معصوم ( ع ) مكاتبه دارد ، حسين بن حكم مىباشد ، در اصول كافى ج 2 باب الشك ، روايتى است كه محمد بن عيسى عن يونس عن الحسين بن حكم نقل مىكند كه نامه‌اى به عبد صالح نوشته است . در هر حال ، حسين بن حكم هم توثيق نشده است ، پس ، از حيث سند روايت معتبر نيست . در جلسهء بعد دربارهء چگونگى جمع بين روايات صحبت خواهيم كرد .\r\n« * و السلام * »\r\n\r\n","description":"","footnote":"","page_name":" 778 ","page_number":42},
  {"content":"\r\n\r\n\r\n22 / 1 / 1378 يكشنبه درس شمارهء ( 93 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء قبل ، روايات مربوط به حكم قواعد النساء نقل شد ، در اين جلسه ، به بررسى تعارض و عدم تعارض آنها و كيفيت جمع بين آنها پرداخته ، برخى از روايات مختلف را به استحباب يا كراهت حمل مىكنيم و نتيجه مىگيريم كه قواعد نساء مىتوانند چادر و روسرى را كنار گذارند ولى برداشتن روسرى كراهت دارد و بهتر است تنها چادر برداشته شود و از آن بهتر اين است كه چادر را هم برندارند .\r\nدر ادامه ، حكم جواز نظر نابالغان به عورت زن و مرد را بررسى كرده ، مبغوض بودن اين كار را اثبات مىكنيم ولى بر خلاف نظر مرحوم نراقى ( ره ) خواهيم گفت كه نابالغان در اين مورد ، مسئوليتى ندارند و اولياء هستند كه موظف به جلوگيرى آنها از نگاه به عورت مىباشند .\r\n* * * \r\nالف ) بررسى حكم قواعد النساء :\r\n\r\n1 ) استدلال براى كلام مصنف قدس سرّه\r\nرواياتى كه در تفسير  « ثِيابَهُنَّ »  وارد شده و يا مستقلًا حكم قواعد را بيان كرده ، با يكديگر اختلاف دارند ، برخى تنها جلباب را استثناء كرده و برخى ديگر خمار را هم ضميمه كرده و برخى ديگر به گونهء ديگرى است . ممكن است بگوييم اين روايات با هم متعارض هستند و جمع عرفى هم ندارند ، بنابراين ، براى اثبات جواز به سيره مراجعه مىكنيم . اينكه مرحوم سيد ( ره ) در عبارت « بالنسبة الى ما هو المعتاد له من كشف بعض الشعر و الذراع » ، كشف « بعض الشعر » را براى قواعد جايز دانسته و\r\n\r\n","description":"","footnote":"","page_name":" 779 ","page_number":43},
  {"content":"\r\n\r\nعادت را معيار قرار داده ، ممكن است به جهت سيره باشد كه زن‌هاى قواعد معمولًا چارقدى به سر مىبندند كه تمام سر را نمىپوشاند و مقدارى از مو را گرفته و مقدار ديگرى هم باز مىباشد و مثلًا گلو و گردن هم مستور نيست و ذراع آنها نيز معمولًا باز است ، بنابراين ، با سيره استثناء « بعض الشعر و الذراع » را استفاده كنيم .\r\nولى ممكن است بگوييم كه روايات جمع عرفى دارند ، بنابراين ، بايد دربارهء كيفيت جمع عرفى روايات بحث كنيم .\r\n\r\n2 ) وجه اول براى جمع بين روايات\r\nبرخى ممكن است گمان كنند كه روايت أبى الصباح الكنانى كه به عقيدهء ما صحيحه است « 1 » ، شاهد جمع بين روايات مختلف مسأله است ، در اين روايت مىخوانيم : « عن أبى الصباح الكنانى قال سألت أبا عبد الله عليه السلام عن القواعد من النساء ، ما الّذى يصلح لهن ان يضعن من ثيابهن فقال الجلباب الا ان تكون امة فليس عليها جناح ان تضع خمارها » . بگويند كه بنابراين روايت ، رواياتى كه فقط جلباب را استثناء كرده ، مخصوص حرّه ، و رواياتى كه علاوه بر جلباب ، خمار را هم استثناء كرده ، مخصوص امه است و به اين طريق ، تعارض بين آنها بر طرف مىشود .\r\n\r\n3 ) بررسى وجه اول\r\nاين وجه ناتمام است و سه اشكال به آن وارد است ؛\r\n\r\n\r\n","description":"","footnote":"\r\n( 1 ) توضيح كلام استاد مد ظله : در سند روايت مورد بحث ، محمد بن الفضيل واقع است ، برخى براى اعتبار بخشيدن به روايات او ، وى را با محمد بن القاسم بن الفضيل بن يسار يكى دانسته‌اند كه صريحاً توثيق شده است ، استاد مد ظله ، در ضمن ابحاث حج اين نظر را نادرست خوانده ، به تفصيل در اين باره بحث كرده‌اند و فرموده‌اند كه مراد از محمد بن الفضيل بدون قرينه ، محمد بن الفضيل بن كثير ازدى صيرفى است كه با توجه به اكثار روايت بزرگان مانند الحسين بن سعيد و الحسن بن محبوب و محمد بن اسماعيل بن بزيع و نيز روايات ابن أبى عمير و صفوان و احمد بن محمد بن أبى نصر بزنطى كه مشايخ آنها ثقات مىباشند ، وثاقت وى ثابت مىگردد ، و تضعيف وى در باب اصحاب الكاظم عليه السلام از رجال شيخ ، ناشى از رمى وى به غلو است همانطور كه در باب اصحاب الرضا عليه السلام ذكر شده است ، و نسبت به غلو ، به جهت استنباطى بودن ، غير قابل استناد است .\r\n","page_name":" 780 ","page_number":44},
  {"content":"\r\n\r\nاشكال اول : همچنانكه به اجماع يا شهرت قوى نسبت داده‌اند ، در مورد امه نيز ستر مو لازم نيست و امهء غير قواعد هم مىتواند خمار به سر نبندد ، در نتيجه استثناء امه از حكم قواعد به اين جهت نيست كه قواعد امه از جهت قواعد بودن حكم خاصى دارند ، بلكه به جهت حكم كلى اماء است ، بنابراين ، نمىتوان رواياتى كه در مورد قواعد حكم كرده كه جلباب و خمار را مىتوانند بردارند ، به اماء حمل كرد ، همچنانكه ظاهر اين روايات اين است كه در مقام بيان حكم قواعد بما هن قواعد مىباشد .\r\nاشكال دوم : يكى از رواياتى كه از آن ، جواز كشف مو براى قواعد استفاده مىشود ، صحيحهء احمد بن محمد بن أبى نصر بزنطى است « قال سألت الرضا عليه السلام عن الرجل أ يحل له ان ينظر الى شعر اخت امرأته فقال لا الّا ان تكون من القواعد » .\r\nمرحوم آقاى خوئى ( ره ) مىفرمايند كه اين روايت را نمىتوان به اماء حمل كرد ، زيرا ازدواج معمولًا بين احرار صورت مىگرفته و ازدواج با اماء بسيار نادر بوده « 1 » ، پس ، فرد ظاهر « اخت المرأة » ، حرّة است و اخراج حرّه از اين روايت و اختصاص آن به كنيز ، حمل مطلق بر فرد نادر است و تقريباً طرح روايت است . اين اشكال وارد است .\r\nاشكال سوم : صرف نظر از مسألهء ندرت ازدواج با اماء ، حمل روايت مجوزهء كشف شعر براى قواعد ، به خصوص اماء ، به خودى خود حمل مطلق بر فرد نادر است و نمىتوان حرّه را كه فرد ظاهر است ، از تحت اين روايات خارج ساخت ، اماء جنبهء استثنائى دارد ، از اين رو ، هم در آيهء قرآن و هم در روايات ، اماء را به عنوان استثناء ذكر مىكنند ، مثلًا در روايت ابو الصبّاح الكنانى بود كه : « . . . الا ان تكون امة » ، معمولًا افراد شايع متعارف استثناء نمىشوند و از افراد كم با استثناء ياد مىكنند ،\r\n\r\n\r\n","description":"","footnote":"\r\n( 1 ) توضيح كلام مرحوم آية الله خوئى قدس سرّه : اين مقدمه را نيز بايد ضميمه كرد كه حرّه بودن زن انسان و كنيز بودن خواهر وى هم نادر است ، زيرا نوعاً خواهرها از جهت حرّيت و رقيّت از وضعيت واحدى برخوردارند .\r\n","page_name":" 781 ","page_number":45},
  {"content":"\r\n\r\nمثلًا هيچ‌گاه « الا ان تكون حرّة » به كار نمىبرند ، زيرا حرّة فرد ظاهر و شايع از زنان است و نبايد به صورت استثناء ذكر شود . خلاصه اينكه ، حمل مطلقات به خصوص اماء ، حمل مطلق به فرد نادر است و صحيح نيست ، بنابراين ، اين وجه جمع صحيح نيست .\r\n\r\n4 ) وجه دوم جمع بين روايات\r\nبزرگان وجه ديگرى براى جمع اين روايات ذكر كرده‌اند و آن حمل برخى از آنها بر كراهت مىباشد . توضيح اينكه ، رواياتى كه فقط برداشتن جلباب مجاز دانسته شده و به لزوم داشتن خمار حكم شده ، به كراهت شديد برداشتن خمار يا استحباب مؤكد داشتن خمار حمل مىگردد . و در رواياتى كه علاوه بر جلباب ، خمار را هم اجازه داده كه برداشته شود ، جواز همراه با كراهت مراد است ، حمل نهى ، به كراهت به جهت روايت مجوّزه ، يكى از حمل‌هاى شايع و متعارف است ، روايات مختلفى كه در مسألهء آمده است ، به جهت اختلاف موقف ، اختلاف يافته است ، گاه سؤال از جواز بدون حزازت مىباشد ، گاه مطلق جواز مورد سؤال مىباشد . خلاصه ، روايتى كه برداشتن خمار را نيز به صراحت اجازه داده ، نصّ در جواز است ، و روايتى كه تنها جلباب را مجاز دانسته ، ظاهر در عدم جواز برداشتن غير جلباب مىباشد ، و به قرينه نص بايد در ظاهر تصرف نمود و نهى از برداشتن غير جلباب را به كراهت شديد حمل نمود .\r\nگفتنى است كه برخى از روايات مانند صحيحهء محمد بن مسلم و مصححة أبى الصباح كنانى « 1 » كه فقط جلباب را ذكر كرده ، با لفظ « يصلح » سؤال شده است ، برخى در ظهور « يصلح » در مطلق جواز تأمل دارند و آن را به معناى جوازى كه هيچ نوع منع تحريمى و تنزيهى در آن نباشد ، گرفته‌اند ، در نتيجه « لا يصلح » به معناى\r\n\r\n\r\n","description":"","footnote":"\r\n( 1 ) جامع احاديث الشيعة ج 20 : 281 ش 936 و 941 ، باب 20 از ابواب جملة من احكام الرجال و النساء الاجانب ، ح 7 و 12 .\r\n","page_name":" 782 ","page_number":46},
  {"content":"\r\n\r\nخصوص حرمت نخواهد بود و با كراهت هم سازگار است . البته ما ظهور ذاتى « لا يصلح » را در حرمت قبول داريم ، « يصلح » به معناى جواز به معناى اعم است و به معناى جواز به معناى اخص نيست ، و « لا يصلح » به معناى حرمت است ، ولى به جهت جمع بين روايات به راحتى مىتوان « لا يصلح » را به معناى كراهت شديده گرفت ، بلكه كلمهء « لا يجوز » هم احياناً به همين معنا به كار مىرود .\r\nالبته از آيهء  « وَ أَنْ يَسْتَعْفِفْنَ خَيْرٌ لَهُنَّ »  استفاده مىشود كه بهتر است كه قواعد اصلًا چادر را هم كنار نگذارند ، ولى شايد مراد از اين قطعهء آيه هم اين باشد كه قواعد هر چند مىتوانند هم جلباب و هم خمار را بردارند ولى بهتر است كه عفت به خرج دهند و خيلى افراط نكنند و تنها به برداشتن چادر اكتفا كنند و كاملًا بىحفاظ و ساتر ظاهر نشوند .\r\n\r\n5 ) توضيحى دربارهء صحيحهء بزنطى\r\nدر ذيل صحيحهء بزنطى كه از امام رضا عليه السلام از حكم قواعد سؤال كرده مىخوانيم : « فما لي من النظر اليه منها فقال عليه السلام : شعرها و ذراعها » .\r\nاين روايت هر چند دربارهء حكم نظر به قواعد است ولى بالملازمة العرفية از آن حكم ستر قواعد هم استفاده مىشود و بر عدم لزوم ستر مو و ذراع قواعد « 1 » دلالت مىكند . حال اين روايت را با روايات ديگر چگونه مىتوان سازگار نمود ؟ در پاسخ مىگوييم كه از رواياتى كه برداشتن خمار و جلباب را مجاز دانسته ، به روشنى جواز ابداء شعر استفاده مىشود ، از جواز برداشتن جلباب هم جواز ابداء ذراع استفاده مىگردد ، چون اگر زن چادر نداشته باشد چه بسا به علت كوتاه بودن آستين پيراهن يا به جهت بالا رفتن آستين ، ذراع زن ديده شود ، از اطلاق جواز وضع جلباب ، عدم\r\n\r\n\r\n","description":"","footnote":"\r\n( 1 ) مؤيد اين امر روايت يونس است كه « حد القواعد من النساء اللاتى اذا بلغت جاز لها ان تكشف رأسها و ذراعها » .\r\n","page_name":" 783 ","page_number":47},
  {"content":"\r\n\r\nلزوم پوشاندن ذراع « 1 » هم استفاده مىگردد .\r\n\r\n6 ) خلاصه و نتيجهء بحث\r\nجمع بين روايات مختلف دربارهء قواعد نساء ، حمل آنها به اختلاف مراتب طلب مىباشد كه چنين جمعى در موارد ديگر هم متعارف است ، پس ، بهترين شيوه براى قواعد آن است كه با چادر و خمار باشند ، و از اين مرحله كه بگذريم فقط بداشتن چادر مطلوب است و از اين مرحله كه بگذريم برداشتن خمار هم جايز است ولى كراهت شديده دارد . به هر حال ، پوشاندن مو و قسمت‌هائى از صورت و گلو و گردن كه معمولًا با خمار پوشانده مىشود و نيز پوشاندن ذراع كه از آرنج تا نوك انگشتان دست است ، لازم نيست و نگاه كردن به اين محدوده از زنان قواعد جايز است .\r\n\r\n7 ) استدراكى دربارهء لزوم جلباب براى غير قواعد\r\nسابقاً از روايات قواعد استفاده كرديم كه در غير قواعد ، جلباب لازم است و به استثناى وجه و كفين ، مجرد پوشاندن مو و اعضاى بدن كفايت نمىكند ، چنان كه از موارد استعمال هم فهميديم ، جلباب مانند چادر و عباى عربى زنان ، پوششى سراسرى است . ولى با توجه به بحث‌هائى كه دربارهء حكم قواعد نموديم ، به نظر مىرسد كه دليلى بر لزوم جلباب نباشد ، به دو بيان مىتوان اين امر را توضيح داد .\r\nبيان اول : در جمع روايات گفتيم كه رواياتى كه فقط وضع جلباب را براى قواعد مجاز دانسته ، محمول به استحباب است و وضع خمار هم بر آنها جايز است ، در\r\n\r\n\r\n","description":"","footnote":"\r\n( 1 ) مرحوم آقاى حكيم ( ره ) پس از ذكر عدم لزوم خمار و جلباب بر قواعد مىگويد : « و مقتضى ذلك جواز كشف ما يستر الخمار من الشعر و الرقبة و بعض الصدر و كشف ما يستره الجلباب و هو الذراع » ، چنان كه استاد مد ظله فرموده‌اند ، ممكن است ايشان نيز به اطلاق جواز وضع خمار و جلباب تمسك نموده باشند .\r\n","page_name":" 784 ","page_number":48},
  {"content":"\r\n\r\nنتيجه ، ممكن است بگوييم كه برداشتن جلباب در زن‌هاى غير قواعد كراهت شديده دارد ولى اين كراهت شديده در باب قواعد نيست . به تقريب ديگر ، فارق بين قواعد و غير قواعد ، لزوم و عدم لزوم جلباب نيست بلكه در لزوم خمار است ، بر زنان غير قواعد خمار لازم است و بر زنان قواعد لازم نيست .\r\nمؤيد اين بيان ، روايت محمد بن سنان است كه  « أَنْ يَضَعْنَ ثِيابَهُنَّ »  را به غير جلباب تفسير كرده « 1 » كه معناى روشن‌تر آن ، اين است كه فارق بين قواعد و غير قواعد در غير جلباب است و گرنه جلباب را غير قواعد هم مىتوانند بردارند .\r\nبيان دوم : گفتيم كه از اطلاق جواز وضع جلباب استفاده مىشود كه حتى اگر قواعد لباس آستين كوتاه پوشيده باشند يا در اثر حركت ، آستين دستشان بالا رود و ذراعشان هم ديده شود ، مانعى ندارد . اين حكم مطلق فقط در زنان قواعد است و گرنه زن‌هاى معمولى نمىتوانند چادر را بردارند و ذراعشان آشكار گردد ، البته اين امر منافاتى ندارد كه اگر ذراع دست با لباس محفوظ ديگرى غير از چادر پوشيده باشد ، چادر به سر كردن لازم نباشد . خلاصه ، از مفهوم جملهء قواعد ، نفى اطلاق حكم به جواز وضع جلباب در غير قواعد استفاده مىشود و از اين امر لزوم مطلق جلباب بر غير قواعد استفاده نمىگردد ، بلكه فى الجملة لزوم جلباب استفاده مىگردد و آن در جائى است كه براى پوشاندن ذراع نياز به جلباب باشد و اين لزوم فى الجملهء جلباب ، مسلّم است و نكتهء تازه‌اى نيست .\r\nاطلاق مقامى برخى از روايات نيز كه در آن مىخوانيم « و على الجارية اذا حاضت الصيام و الخمار » ، مىتواند دليل عدم لزوم جلباب بشمار آيد .\r\nبنابراين ، بر لزوم جلباب در جائى كه به استثناى وجه و كفين ، تمام بدن و مو پوشيده باشد ، دليلى نداريم .\r\n\r\nب ) حكم نظر مميّز به عورت :\r\nآيا دختر يا پسر بچهء مميّز مىتواند به عورت مرد يا زن نگاه كند ؟ مرحوم نراقى ( ره ) كلامى در اين زمينه آورده است كه مرحوم آقاى خوئى ( ره ) آن را ناتمام\r\n\r\n\r\n","description":"","footnote":"\r\n( 1 ) وسائل ج 20 : 194 ش 25406 ، باب 104 از ابواب مقدمات النكاح ، ح 12 ، جامع الاحاديث ج 20 : 278 ش 900 ، باب 1 ، از ابواب جملة من احكام الرجال و النساء الاجانب ، ح 9 .\r\n","page_name":" 785 ","page_number":49},
  {"content":"\r\n\r\nمىدانند ، در اينجا به بررسى اين بحث مىپردازيم .\r\n\r\n1 ) كلام مرحوم نراقى قدس سرّه\r\nمرحوم نراقى ( ره ) در مستند مىفرمايند كه هر چند حديث رفع قلم ، احكام تكليفيه را از كودكان كه به سن بلوغ نرسيده‌اند ، برمىدارد ، ولى حديث رفع قلم عام است و اين آيهء شريفه آن را تخصيص مىزند ، «   يا أَيُّهَا الَّذِينَ آمَنُوا لِيَسْتَأْذِنْكُمُ الَّذِينَ مَلَكَتْ أَيْمانُكُمْ وَ الَّذِينَ لَمْ يَبْلُغُوا الْحُلُمَ مِنْكُمْ ثَلاثَ مَرَّاتٍ مِنْ قَبْلِ صَلاةِ الْفَجْرِ وَ حِينَ تَضَعُونَ ثِيابَكُمْ مِنَ الظَّهِيرَةِ وَ مِنْ بَعْدِ صَلاةِ الْعِشاءِ ثَلاثُ عَوْراتٍ لَكُمْ لَيْسَ عَلَيْكُمْ وَ لا عَلَيْهِمْ جُناحٌ بَعْدَهُنَّ طَوَّافُونَ عَلَيْكُمْ بَعْضُكُمْ عَلى بَعْضٍ كَذلِكَ يُبَيِّنُ اللَّهُ لَكُمُ الْآياتِ وَ اللَّهُ عَلِيمٌ حَكِيمٌ * وَ إِذا بَلَغَ الْأَطْفالُ مِنْكُمُ الْحُلُمَ فَلْيَسْتَأْذِنُوا كَمَا اسْتَأْذَنَ الَّذِينَ مِنْ قَبْلِهِمْ كَذلِكَ يُبَيِّنُ اللَّهُ لَكُمْ آياتِهِ وَ اللَّهُ عَلِيمٌ حَكِيمٌ »   « 1 » . مرحوم نراقى ( ره ) مىفرمايد اينكه در آيه بر بچه‌هاى نابالغ لازم نموده كه در غير مورد مناسب وارد نشوند و بايد اذن بگيرند ، تخصيص حديث « رفع القلم عن الصبى حتى يحتلم » است .\r\n\r\n2 ) اشكال اول مرحوم آقاى خويى - قدس سرّه -\r\nمرحوم آقاى خوئى ( ره ) دو اشكال به كلام مرحوم نراقى ( ره ) وارد مىكنند كه در اشكال اول مىفرمايند كلام مرحوم نراقى ( ره ) بنابر مبناى ما در باب اوامر تمام نيست . در باب اوامر مسلك‌هاى مختلفى وجود دارد ، برخى مىگويند كه لفظ امر براى وجوب وضع شده ، برخى ديگر مىگويند كه لفظ امر براى وجوب وضع نشده ولى اطلاق امر اقتضاى وجوب دارد ، نظر سوم كه مرحوم آقاى خوئى ( ره ) اين را اختيار كرده‌اند ، اين است كه استفاده وجوب مربوط به باب الفاظ نيست ، امر براى درخواست كارى از ديگرى وضع شده است .\r\nدر توضيح اين نظريه مىگوييم كه انسان گاه كارى را مباشرتاً بجا مىآورد و گاه\r\n\r\n\r\n","description":"","footnote":"\r\n( 1 ) سورهء نور / 59 - 58 .\r\n","page_name":" 786 ","page_number":50},
  {"content":"\r\n\r\nانجام آن را از ديگرى مىخواهد و به او مىگويد : تو اين كار را بكن . در كارهائى كه انسان خود انجام مىدهد گاه مطلوبيت ، آن قدر شديد است كه انسان نمىتواند از آن صرف نظر كند و گاه در اين حد شديد نيست و مطلوب استحبابى است ، و در طلب از غير نيز گاه طلب به حد شديد لزومى است و گاه در حد استحبابى است كه اكثر اوامر شرعى از اين دسته مىباشد . در اين گونه استعمالات كه مراد طلب استحبابى است ، از لفظ امر خلاف ظاهرى اراده نشده چون لفظ امر براى مطلق بعث به شىء وضع شده است و تعيين حد بعث در موضوع له امر نمىباشد بلكه اين حكم عقل است كه اگر امرى از سوى آمر واجب الاطاعة صادر شود ، تا ترخيصى از ناحيهء آمر نباشد ، وظيفهء مأمور امتثال امر است ، پس ، وجوب و لزوم از احكام عقليه است و از مداليل لفظيه امر نيست .\r\nحال چگونگى تأثير اين مبناى مرحوم آقاى خوئى ( ره ) در باب اوامر را ، در محل كلام بيان مىكنيم . ايشان مىفرمايند موضوع حكم عقل تنها امر نيست و امر علت تامه براى لزوم امتثال نيست ، بلكه قيد ديگرى هست كه ترخيصى از ناحيهء مولى نيامده باشد . بنابراين ، اگر ترخيصى به عنوان خاص به ادلهء عامه وارد شود ، دليل مرخص بر حكم عقل وارد بوده و با وجود ترخيص ، موضوع حكم عقل از بين مىرود . در بحث جارى هر چند در آيهء شريفه ، امر به اطفال شده كه در برخى اوقات نامناسب اجازه بگيرند ، ولى از سوى ديگر ، حديث رفع قلم كه دليل مرخّص عام است ، اجازه داده كه شخص نابالغ دستور را امتثال نكند ، بنابراين ، هيچ خلاف ظاهرى در كار نيست و وجهى ندارد كه حديث رفع قلم را تخصيص بزنيم .\r\nاگر امر دلالت وضعى يا دلالت اطلاقى بر وجوب داشت ، بين آيهء امر به استيذان و حديث رفع قلم ، تعارضى بدوى پيش مىآمد و در نتيجه مىبايست آيه را كه خاص است ، بر حديث كه عام است ، مقدم داشت و كلام نراقى ( ره ) موجّه بود ، ولى وقتى وجوب به حكم عقل است و با آمدن حديث رفع قلم ، موضوع حكم\r\n\r\n","description":"","footnote":"","page_name":" 787 ","page_number":51},
  {"content":"\r\n\r\nعقل از ميان مىرود ، ديگر براى تخصيص حديث رفع قلم مجالى نمىباشد .\r\n\r\n3 ) بررسى اشكال اول مرحوم آقاى خوئى قدس سرّه\r\nاين كلام مرحوم آقاى خوئى ( ره ) از چند جهت محل تأمل است :\r\nجهت اول : اصل مبناى ايشان در باب اوامر را در محل خود نپذيرفته‌ايم و اشكالات چندى بر آن وارد كرده‌ايم كه مجال ذكر آنها در اينجا نيست . البته استعمال امر را در موارد استحباب ، مجاز نمىدانيم ، ولى استفاده وجوب را از باب اطلاق و از نوع تعدد دال و مدلول مىدانيم كه عقلاء امرى را كه با ترخيص همراه نباشد ، كاشف از ارادهء لزوميه مىدانند ، پس ، امر به همراه اطلاق ، دال و كاشف از لزوم است ، تفصيل اين بحث را به مباحث اصول وامىنهيم .\r\nجهت دوم : اگر اين مبنا را هم بپذيريم ، ترخيص مىبايد تا وقت عمل بيان شده باشد و اگر تا وقت عمل ترخيصى نباشد ، عقل بنابراين مبنا حكم به لزوم امتثال مىكند . پس ، در محل بحث مىبايد براى اطفال نابالغ به همراه آيهء استيذان يا پس از آن و قبل از وقت عمل ، ترخيص وارد شده باشد و گرنه عقل به لزوم استيذان حكم مىكند و در نتيجه با حديث رفع قلم معارض شده و بايد حديث را تخصيص زد .\r\nجهت سوم : در ذيل آيهء شريفه عبارت «  ثَلاثُ عَوْراتٍ لَكُمْ لَيْسَ عَلَيْكُمْ وَ لا عَلَيْهِمْ جُناحٌ بَعْدَهُنَّ  » ديده مىشود كه مورد بحث ايشان قرار نگرفته است . معناى اين ذيل اين است كه پس از اين سه وقت ، شما و آنها مسئوليت نداريد ، و مفهوم آن اين است كه در اين سه وقت ، هم شما و هم آنها مسئول هستيد . در اين ذيل كلمهء جناح كه به گفته برخى معرّب گناه است ، به كار رفته ، دلالت اين واژه بر حرمت ورود در آن سه وقت ، دلالت وضعى است و همانند امر نيست كه دلالت آن را از باب حكم عقل بدانيم . پس ، مبناى مرحوم آقاى خوئى ( ره ) در باب اوامر براى پاسخ به اين قطعه از آيه كفايت نمىكند و بايد به گونهء ديگر دربارهء آن بحث كرد كه عرض خواهيم كرد .\r\nان قلت : منطوق جملهء « ليس عليكم و لا عليهم جناح بعدهن » ، عدم گناه بر شما و\r\n\r\n","description":"","footnote":"","page_name":" 788 ","page_number":52},
  {"content":"\r\n\r\nايشان پس از اين سه وقت است و از مفهوم آن ثبوت گناه هم بر شما و هم بر ايشان استفاده نمىشود ، بلكه فقط ثبوت گناه بر شما يا ايشان از آن استفاده مىشود .\r\nقلت : اينكه مراد ، ثبوت فى الجملهء گناه باشد ، بسيار خلاف ظاهر است و به روشنى از اين جمله ، ثبوت گناه هم بر شما و هم بر ايشان در غير اين سه وقت استفاده مىشود « 1 » .\r\nاشكال : لا جناح حكم اخلاقى را بيان مىكند و از آن مسألهء فقهى فهميده نمىشود ؟\r\nجواب : همه آن را حكم فقهى فهميده‌اند و نمىتوان به راحتى هر چيزى را به حكم اخلاقى حمل كرد .\r\nبنابراين ، اشكال اول مرحوم آقاى خوئى به كلام مرحوم نراقى قدس سرهما ناتمام است ، ولى اصل فرمايش مرحوم نراقى ( ره ) از جهت ديگر ايراد دارد .\r\n\r\n4 ) بررسى كلام مرحوم نراقى قدس سرّه توسط استاد مد ظله\r\nدر آيهء شريفه ، خطاب به اطفال نشده است ، بلكه مخاطب اولياء مىباشند و بچه‌ها فقط مورد امر مىباشند ، در اينجا فقط استفاده مىكنيم كار بچه‌ها مبغوض شارع است اما اينكه چه كسى در مقابل اين مبغوض مسئوليت دارد و به خاطر تحقق آن مستوجب عقاب است ، از آن استفاده نمىگردد ، ذكر چند مثال در روشن شدن بحث مفيد است .\r\nمثال اول : گاه مىگوييم كه بچه‌هاى شما نبايد مزاحم همسايه‌ها شوند . از اين جمله استفاده مىشود كه مزاحم شدن بچه‌ها مبغوض است ولى نسبت به اينكه چه كسى در قبال اين مبغوض مسئوليت دارد ، ساكت است ، چه بسا اولياء در مقابل\r\n\r\n\r\n","description":"","footnote":"\r\n( 1 ) توضيح كلام استاد مد ظله : مرحوم شيخ انصارى ( ره ) نيز دربارهء حديث رفع به « ظهور كون رفع كل واحد من التسعة من خواص امة النبى » اشاره كرده ، سپس به نظير اشكال بالا اشاره كرده ، مىفرمايد : « و القول بان الاختصاص باعتبار رفع المجموع و ان لم يكن رفع كل واحد من الخواص ، شطط من الكلام » .\r\n","page_name":" 789 ","page_number":53},
  {"content":"\r\n\r\nعمل بچه مسئولند و بايد از تحقق آن جلوگيرى به عمل آورند . در اين مثال گاه ممكن است بچه‌ها اصلًا مميز نباشند كه طبيعتاً نمىتوانند مسئول كارها باشند و تكليف متوجه به ديگران مىباشد . از اين روشن تر مثال‌هاى زير است .\r\nمثال دوم : گاه گفته مىشود كه حيوان شما نبايد وارد مزرعهء ديگرى شود و از گياهان آن بخورد .\r\nمثال سوم : ماشين شما نبايد بيش از حد مجاز سرعت داشته باشد . در اين دو مثال ، حيوان و ماشين فقط موضوع عمل مبغوض و مورد آن است و مسئوليت تحقق اين عمل با شخص مخاطب است .\r\nخلاصه اينكه ، از اين گونه تعابير معلوم نمىگردد كه چه كسى مسئول تحقق امر مبغوض است . به طور طبيعى ، اگر مورد و موضوع عمل مبغوض ، مكلف بالغى باشد كه شرايط تكليف را دارا است ، خود او مسئول است ، و در جائى كه موضوع عمل مبغوض ، طفل مميز يا غير مميز باشد ، به مقتضاى حديث « رفع القلم عن الصبى حتى يحتلم » مسئوليتى متوجه وى نيست و اولياء اطفال مسئوليت دارند ، همچنين ، اگر فاعل عمل مبغوض ، حيوان يا جمادات باشد ، مسئوليت متوجه مالكين مىباشد .\r\n\r\nتطبيق مطلب كلى بالا بر محل بحث\r\nدر آيهء شريفهء محل بحث گفته شده كه بندگان و اطفال غير بالغ در سه وقت بايد اجازه بگيرند ، معناى اين جمله اين است كه ورود بىاجازه آنها در اين سه وقت مبغوض شارع است ، ولى آيه نسبت به اينكه چه كسى مسئول است ، ساكت است و به طور طبيعى ، بندگان بالغ ، خود مسئول كارهاى خلاف خود مىباشند ، و اطفال نابالغ به جهت رفع مسئوليت از آنها به وسيلهء حديث رفع قلم ، مسئوليتى ندارند و اولياء بايد بچه‌ها را از ورود بدون اذن جلوگيرى كنند و اگر بچه‌ها بدون اذن وارد شوند ، اولياء مسئولند و مستوجب عذاب الهى مىباشند .\r\n\r\n","description":"","footnote":"","page_name":" 790 ","page_number":54},
  {"content":"\r\n\r\nخلاصه ، آيهء شريفه ، دليل بر حرمت ورود بىاجازهء اطفال نيست تا بر حرمت نظر اطفال به عورت بزرگان دلالت كند .\r\n\r\nتوضيحى دربارهء ذيل آيهء شريفه\r\nدربارهء ذيل آيه هم مىتوان گفت كه از مفهوم آن استفاده مىشود كه در ورود بىاجازه در سه وقت ، گناه هم متوجه مخاطبان و هم متوجه بندگان و اطفال است و همانطور كه گذشت ، توجه گناه فقط به مخاطبان يا فقط به بندگان و اطفال بسيار بعيد است ، ولى از اين آيه استفاده نمىشود كه تمام مصاديق ضمير « هم » مسئوليت دارند ، بلكه مرجع ضمير « هم » دو دسته‌اند ، يكى از آنها بندگان مىباشند كه چون خود بالغند ، مسئوليت اعمال خلافشان با خودشان مىباشد ، و دستهء ديگر كودكان نابالغ مىباشند كه مسئوليت اعمالشان بر دوش اوليائشان مىباشد .\r\nخلاصه ، در مورد « و لا عليهم جناح » مفهوم بالجمله قائل نيستيم و مفهوم فى الجمله قائل هستيم و اين امر اشكالى ندارد .\r\n\r\n5 ) اشكال دوم مرحوم آقاى خوئى به كلام مرحوم نراقى قدس سرّهما\r\nمرحوم آقاى خوئى ( ره ) در اشكال دوم مىفرمايند كه آيهء شريفه اصلًا به مسألهء مورد بحث كه نظر طفل به عورت مرد و زن است ، مربوط نمىباشد ، بلكه موضوع آيه اين است كه چون در آن سه وقت ممكن است مباشرت زن و مرد واقع شود ، نفس ورود طفل در اين گونه مواقع مناسب نيست ، حال خواه نظر به عورت صورت بگيرد و خواه صورت نگيرد . خلاصه ، بين موضوع آيه و موضوع مورد بحث ، عموم و خصوص من وجه مىباشد و ملاك حرمت در آيه چيزى غير از حرمت نظر به عورت است .\r\n\r\n6 ) بررسى اشكال دوم توسط استاد مد ظلّه\r\nولى اين اشكال به نظر ما ناتمام است ، چون در آيهء شريفه عبارت «  ثَلاثُ عَوْراتٍ \r\n\r\n","description":"","footnote":"","page_name":" 791 ","page_number":55},
  {"content":"\r\n\r\n لَكُمْ  » به كار رفته است كه يك نحوه تعليل است ، البته عورت در اينجا به معناى فرج نيست ، بلكه به معناى چيز قبيحى است كه بايد مستور بماند ، اين معناى عام عورت ، شامل فرج و عورت به معناى خاص نيز مىگردد . پس ، هر چند مورد آيه به ستر عورت و كشف عورت كارى ندارد ، ولى از عموم تعليل ، حكم ستر عورت به معناى خاص نيز استفاده مىگردد و از آن برمىآيد كه نظر اطفال به عورت مبغوض شارع است .\r\nپس ، جواب صحيح همان است كه گفتيم كه مجرد مبغوض بودن نظر اطفال به عورت ، دليل مسئول بودن آنها نيست ، بلكه اين تكليف متوجه اولياء است كه بايد نگذارند بچه‌ها به عورت نظر كنند .\r\n« * و السلام * »\r\n\r\n","description":"","footnote":"","page_name":" 792 ","page_number":56},
  {"content":"\r\n\r\n\r\n23 / 1 / 1378 دوشنبه درس شمارهء ( 94 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث پيرامون حكم نگاه كردن بچه‌ها به ديگران و نگاه كردن ديگران به آنها است . در اين مسأله پنج فرع بررسى مىشود .\r\nفرع اول : مكلفين بايد عورت خود را از نگاه بچه‌هاى مميّز بپوشانند . اين فرع در جلسهء گذشته بحث شد . در اين جلسه ، چهار فرع ديگر را بررسى مىكنيم .\r\nفرع دوم : نگاه كردن به عورت بچه‌هاى مميّز جايز نيست .\r\nفرع سوم : نگاه كردن به بدن بچه‌هاى مميّز مانعى ندارد .\r\nفرع چهارم : بر مردان لازم نيست كه اندام خود را به استثناى عورت ، از نگاه دختر بچهء مميّز بپوشانند .\r\nفرع پنجم : بر زنان لازم نيست سر خود را از نگاه پسر بچهء مميّز بپوشانند ، اما موظفند ساير بدن خود را از نگاه پسر بچهء مميّز نامحرم بپوشانند .\r\n* * * \r\nالف ) ادامهء بحث جلسهء گذشته و دو نكته در كلام مرحوم سيد :\r\nبحث در مستثنيات حرمت نظر بود . آخرين مستثنا نگاه كردن صبى و صبيّه به ديگران و نگاه كردن اشخاص به آنها است . در ابتداى بحثِ امروز دو نكته را دربارهء كلام مرحوم سيّد ( ره ) متذكّر شده ، بحث را پى مىگيريم .\r\n\r\n1 ) نكته اول :\r\nمرحوم سيد ( ره ) مىفرمايند صبى و صبيّه بر دو قسمند ؛ مميّز و غير مميّز . در مورد بچّه‌هاى غير مميّز مىفرمايند : نگاه كردن به صبى و صبيّه غير\r\n\r\n","description":"","footnote":"","page_name":" 793 ","page_number":57},
  {"content":"\r\n\r\nمميّز مانعى ندارد ، و چون در نگاه كردن آنها به ديگران مفسده‌اى نيست ، بر اشخاص ديگر نيز لازم نيست خود را از نگاه آنان بپوشانند .\r\nو دربارهء بچه‌هاى مميّز مىفرمايند : « بل الظاهر جواز النظر اليهما قبل البلوغ اذا لم يبلغا مبلغاً يترتّب على النظر منها او اليهما ثوران الشهوة » .\r\nهر چند نسخهء اصلى عروة به همين شكل است ولى در اين عبارت سقطى واقع شده است و هيچ‌كدام از محشين و شرّاح عروة متعرض سقط نشده‌اند . توضيح اينكه ، از ذيل عبارت عروة كه مىفرمايد « يترتب على النظر منهما او اليهما » استفاده مىشود كه ايشان در اين مورد نيز مىخواهند دو فرع را متعرض شوند ؛ فرع اول :\r\nنگاه كردن بالغين به بچه‌هاى مميّز ، و فرع دوم : پوشش بالغين از نگاه بچه‌هاى مميّز ، در حالى كه در صدر عبارت به فرع دوم اشاره نكرده‌اند و صحيح آن است كه چنين مىفرمودند : « بل الظاهر عدم وجوب التستر منهما و جواز النظر اليهما اذا لم يبلغا مبلغاً يترتب على النظر منهما او اليهما ثوران الشهوة » .\r\n\r\n2 ) نكته دوم :\r\nمرحوم سيّد ( ره ) مىفرمايند : در صورتى كه زمينهء تحريك شهوت نباشد ، بر مكلفين لازم نيست كه اندام خود را از صبى و صبيّه مميّز بپوشانند . ظاهر عبارت هر چند مطلق است لكن منظور جواز ابداء غير از عورت است و مرحوم سيّد ( ره ) پوشاندن عورت را از نگاه صبى و صبيّه مميّز واجب مىدانند « 1 » .\r\nخلاصه اينكه ، فرع اول را در جلسهء گذشته بحث كرديم و به اين نتيجه رسيديم كه مكلفين موظفند عورت خود را از نگاه بچه‌هاى مميّز بپوشانند .\r\n\r\nب ) فرع دوم ؛ نگاه به عورت صبى و صبيّهء مميّز :\r\nاز آيات و روايات متعدد استفاده مىشود كه ستر عورت لازم است و كشف آن\r\n\r\n\r\n","description":"","footnote":"\r\n( 1 ) العروة الوثقى ، كتاب الطهارة ، فصلٌ فى احكام التخلّى ، مسألهء اول ، و التنقيح فى شرح العروة ، كتاب الطهارة ، جلد سوم ، ص 351 .\r\n","page_name":" 794 ","page_number":58},
  {"content":"\r\n\r\nمبغوض شارع مقدس است و اطلاق عورت ، عورت صبى و صبيّه مميّز را نيز شامل مىشود ، و بچه‌ها هر چند خودشان تكليفى ندارند لكن از مجموعهء روايات ، مطلوبيت ستر عورت استفاده مىشود و بين مطلوبيت ستر عورت و مبغوضيت نظر به عورت ، ملازمهء اقتضائى هست كه اگر دليلى بر جواز نگاه نداشته باشيم ، همين ادله براى حرمت نظر كافى است .\r\n\r\nرواياتى كه حرمت را بيان مىكند\r\n\r\n1 ) روايت حنان بن سدير\r\nمرحوم آقاى خوئى ( ره ) به روايت حنان بن سدير استدلال كرده‌اند ، « الكافى عن على بن ابراهيم عن أبيه و عن محمد بن يحيى ، عن احمد بن محمد عن محمد بن اسماعيل بن بزيع جميعاً ، عن حنان بن سدير عن أبيه قال دخلت أنا و أبى و جدّى و عمّى حماماً بالمدينة ، فاذا رجل فى بيت المسلخ فقال لنا : ممَّنْ القوم ؟ - الى ان قال - ما يمنعكم من الازُر ؟ ! فان رسول الله ( صلى الله عليه و آله ) قال : عورة المؤمن على المؤمن حرام . . . سألنا عن الرجل فاذا هو على بن الحسين ( عليه السلام ) « 1 » . عورة المؤمن مطلق است و شامل عورت صبى و صبيّه مميّز نيز مىشود ، چون مميّز در سنّى است كه صلاحيت ايمان آوردن دارد و بر او مؤمن صدق مىكند .\r\n\r\nبررسى اين دليل :\r\nبه نظر مىرسد كه هر چند « عورة المؤمن » ذاتاً اطلاق دارد و شامل عورت صبى و صبيّه مميّز نيز مىشود ولى در اين روايت قرينه‌اى هست كه مانع ظهور اطلاقى آن شده است . توضيح آنكه ، كلمهء « مؤمن » دو بار در اين روايت به كار رفته است ، منظور از « مؤمن » دوم خصوص مكلفين است و اين امر ، اطلاق ذاتى مؤمن اول را نيز تضعيف مىكند و بعيد نيست كه بگوييم كه مراد از « مؤمن » در صدر و ذيل روايت يك امر است و دو معناى مختلف نيست .\r\n\r\n\r\n","description":"","footnote":"\r\n( 1 ) وسائل الشيعة 2 / 39 .\r\n","page_name":" 795 ","page_number":59},
  {"content":"\r\n\r\n\r\n2 ) روايت دوم :\r\n« محمد بن الحسن : باسناده عن محمد بن على بن محبوب عن العباس عن حمّاد عن حريز عن أبى عبد الله ( عليه السلام ) قال : لا ينظر الرجل الى عورة اخيه « 1 » .\r\n\r\n3 ) روايت سوم : حديث مناهى نبى صلى الله عليه و آله :\r\n« لا يدخلنّ احدكم الحمّام الا بمئزر و نهى ان ينظر الرجل الى عورة اخيه المسلم و . . . نهى المرأة ان تنظر الى عورة المرأة و قال : من نظر الى عورة اخيه المسلم او عورة غير اهله متعمداً ادخله الله مع المنافقين الذين كانوا يبحثون عن عورات الناس و لم يخرج من الدنيا حتى يفضحه الله ، الا ان يتوب « 2 » » .\r\n\r\n4 ) روايت چهارم :\r\n« محمد بن على ماجيلويه عن عمّه محمد بن أبى القاسم عن احمد بن محمد بن خالد عن محمد بن على الانصارى عن عبد الله بن محمد عن عبد الله بن سنان عن ابى عبد الله ( عليه السلام ) قال : من دخل الحمام ، فغضّ طرفه عن النظر الى عورة اخيه ، آمنه الله من الحميم يوم القيامة « 3 » » .\r\n\r\n5 ) روايت پنجم :\r\n« محمد بن يعقوب عن الحسين بن محمد عن معلى بن محمد عن احمد بن محمد بن عبد الله عن محمد بن جعفر عن بعض رجاله عن أبى عبد الله ( عليه السلام ) قال : قال رسول الله ( صلى الله عليه و آله ) : لا يدخل الرجل مع ابنه الحمام فينظر الى عورته و قال : ليس للوالدين ان ينظر الى عورة الولد . . . و قال لعن رسول الله ( صلى الله عليه و آله ) الناظر و المنظور اليه فى الحمّام بلا مأزر « 4 » » .\r\n\r\n6 ) روايت ششم :\r\n« محمد بن يعقوب عن عدة من اصحابنا عن سهل بن زياد رفعه قال ابو عبد الله ( عليه\r\n\r\n\r\n","description":"","footnote":"\r\n( 1 ) وسائل الشيعة 1 / 299 .\r\n( 2 ) وسائل الشيعة 1 / 299 .\r\n( 3 ) وسائل الشيعة 1 / 300 .\r\n( 4 ) وسائل الشيعة 2 / 56 .\r\n","page_name":" 796 ","page_number":60},
  {"content":"\r\n\r\nالسلام ) : لا يدخل الرجل مع ابنه الحمام فينظر الى عورته « 1 » » .\r\n\r\n7 ) روايت هفتم :\r\n« محمد بن يعقوب عن على بن ابراهيم عن أبيه عن ابن أبى عمير عن حماد عن الحلبى عن أبى عبد الله ( عليه السلام ) قال : اذا اردت غسل الميت فاجعل بينك و بينه ثوباً يستر عنك عورته . . . فاغسله من غير ان ترى عورته « 2 » » .\r\n\r\n9 ) روايت هشتم :\r\nروايت ابو عمرو زبيرى كه در ذيل تفسير آيهء شريفه غض وارد شده است : « فقال تبارك و تعالى :  ( قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ )  [ فنهاهم 
  ] ان ينظروا الى عوراتهم و ان ينظر المرء الى فرج اخيه و يحفظ فرجه ان ينظر اليه و قال  ( قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ )  من ان تنظر احداهن الى فرج اختها و تحفظ فرجها من ان ينظر اليها . . . « 3 » .\r\n\r\n9 ) نتيجهء بحث\r\nبرخى از اين روايات از نظر سند معتبر ، و دلالت آنها نيز براى اثبات حرمت نگاه به عورت تمام است . اطلاق آن شامل صبى و صبيّه نيز مىشود و بقيه روايات براى تأييد مطلب مفيد است .\r\n\r\nج ) فرع سوم : نگاه بالغين به بدن بچه‌هاى مميّز :\r\nآيا مرد مىتواند به بدن صبيّه مميّز نگاه كند ؟ و آيا بر زن جايز است كه به بدن صبى مميّز بنگرد ؟\r\n\r\n1 ) كلام مرحوم آقاى خوئى ( ره )\r\nمرحوم آقاى خوئى ( ره ) مىفرمايند : به دو دليل ، مرد مىتواند به بدن صبيّه\r\n\r\n\r\n","description":"","footnote":"\r\n( 1 ) وسائل الشيعة 2 / 56 .\r\n( 2 ) وسائل الشيعة 2 / 480 .\r\n( 3 ) وسائل الشيعة 15 / 165 .\r\n","page_name":" 797 ","page_number":61},
  {"content":"\r\n\r\nمميّز نگاه كند همچنانكه زن نيز مىتواند به بدن صبى مميّز نگاه كند ؛\r\nدليل اول : « عدم مقتض للحرمة »\r\nدليل دوم : « وجود المانع عن الحرمة »\r\nبراى توضيح دليل اول دو مقدمه ذكر مىكنند .\r\nمقدمهء اول : حرمت نظر به جنس مخالف را از ادلهء لزوم ستر استفاده مىكنيم و لزوم ستر را از آيهء شريفهء  « وَ لا يُبْدِينَ زِينَتَهُنَّ »  بدست مىآوريم . مقدمهء دوم : امر در اين آيهء شريفه مخصوص بالغين است ، پس كودكان وظيفهء ستر و پوشش ندارند .\r\nبنابراين ، در مورد كودكان كه موظّف نيستند بدنشان را از جنس مخالف بپوشانند ، دليلى نداريم كه جنس مخالف نتواند به آنها نگاه كند . خلاصه آنكه ، دليلى كه از آن حرمت نظر به بچه‌هاى مميّز استفاده شود ، نداريم .\r\n\r\n2 ) بررسى دليل اول ( عدم مقتض للحرمة )\r\nمقدمهء اول ايشان مخدوش است ، زيرا اولًا ، ادلهء حرمت نظر به جنس مخالف منحصر به ادلهء لزوم ستر است ، و ثانياً ، ادلهء لزوم ستر نيز منحصر به آيهء شريفهء  « وَ لا يُبْدِينَ »  نيست تا بگوييم چون اين آيهء شريفه شامل كودكان نمىشود پس دليلى بر حرمت نظر به كودكان نداريم .\r\n* توضيح آنكه : خود ايشان اصل اولى در نگاه به زن را حرمت دانسته‌اند و به ادله‌اى مانند رواياتى كه جواز نظر به وجه و كفين زن را فقط به كسى اجازه مىداد كه قصد ازدواج داشته باشد ، تمسك مىكردند ، و طبق نظر ايشان اطلاق بعضى از اين روايات اقتضاء مىكند كه حتى اگر مرد قصد ازدواج با صبيّهء مميّز را هم داشته باشد ، نتواند به بدن او نگاه كند .\r\nبه علاوه ، از صحيحهء بزنطى عن الرضا عليه السلام كه مىفرمايد « قلت له : اخت امرأته و الغريبة سواء ؟ قال نعم » استفاده مىشود كه نگاه به خواهر زن مانند نگاه به ديگر اجنبيات جايز نيست و « اخت امرأته » مطلق است و شامل صبيّهء مميّز نيز\r\n\r\n","description":"","footnote":"","page_name":" 798 ","page_number":62},
  {"content":"\r\n\r\nمىشود ، پس ، نگاه به اجنبيّات مطلقاً ، صغيرةً كانت أم كبيرةً ، الا ما خرج بالدليل ، جايز نيست . البته صبيّهء غير مميّز مانند خواهر زن غير مميّز ، با سيرهء قطعيه خارج شده است و سؤال سائل به قرينهء سيرهء قطعيه ، از صبيّهء غير مميّز انصراف دارد .\r\n* خلاصه آنكه ، دليل اول ايشان نسبت به نگاه مرد به صبيّه قطعاً تمام نيست و نسبت به نگاه زن به صبى مميّز ، مبتنى به بررسى ادلهء عامهء حرمت نظر به جنس مخالف است .\r\n\r\n3 ) بررسى دليل دوم ( وجود المانع عن الحرمة )\r\nاگر بپذيريم كه ادلهء عامه اقتضاء مىكند كه مرد نتواند به صبيّهء مميّز ، و زن نيز نتواند به صبىّ مميّز نگاه كند ، صحيحهء عبد الرحمن بن حجاج بر جواز نظر دلالت مىكند و ادلهء عامه را تخصيص مىزند .\r\n« كافى : عدة من اصحابنا عن سهل بن زياد عن محمد بن اسماعيل عن الفضل بن شاذان ، و عن أبى على الاشعرى عن محمد بن عبد الجبار ، جميعاً عن صفوان بن يحيى عن عبد الرحمن بن الحجاج قال : سألت ابا ابراهيم ( عليه السلام ) عن الجارية التى لم تدرك ، متى ينبغى لها ان تغطى رأسها ممن ليس بينها و بينه محرم ؟ و متى يجب عليها ان يقنّع رأسها للصّلاة ؟ قال لا تغطّى رأسها حتى تحرم عليها الصلاة » « 1 » .\r\nمرحوم آقاى خوئى ( ره ) مىفرمايند : « فانها دالة بوضوح على عدم وجوب الستر عليها و جواز إبدائها لشعرها ما لم تحض و بثبوت ذلك يثبت جواز النظر اليها بالملازمة العرفية كما عرفت « 2 » » . ايشان مىفرمايند چون بر دختر بچه ستر رأس واجب نيست و مىتواند سرش را در مقابل نامحرم باز بگذارد ، پس ، مرد نيز مىتواند به او نگاه كند .\r\nولى به نظر مىرسد كه اين ملازمه در چند صورت تمام نباشد ؛\r\nصورت اول : اگر بر كسى جايز باشد كه خود را نپوشاند ولى جواز كشف به اين\r\n\r\n\r\n","description":"","footnote":"\r\n( 1 ) وسائل الشيعة 20 / 228 .\r\n( 2 ) مبانى العروة ، كتاب النكاح 1 / 88 .\r\n","page_name":" 799 ","page_number":63},
  {"content":"\r\n\r\nجهت باشد كه اصلًا تكليف ندارد ، بين جواز كشف و جواز نظر ملازمه نيست .\r\nمثال اول : صبيّه مميز و ديوانه تكليف ندارند و بر آنها ستر عورت واجب نيست ولى از جواز كشف نمىتوانيم نتيجه بگيريم كه ديگران هم مىتوانند به آنها نگاه كنند . همچنانكه خود ايشان در دو صفحه قبل ( صفحه 85 ) فرمودند كه نگاه به عورت بچه‌هاى مميّز جايز نيست در حالى كه آنها مكلف نبوده و موظف به پوشش نيستند .\r\nمثال دوم : مرحوم آقاى خوئى ( ره ) در ذيل همين مسأله ( ص 89 ) مىفرمايند :\r\nبر صبى مميّز نظر عن شهوة حرام نيست ولى زنى كه مىبيند مميّزى عن شهوة به او نگاه مىكند ، بايد خود را بپوشاند . پس ، بين جواز كشف و جواز نظر ملازمه نيست .\r\nصورت دوم : اگر به عنوان ثانوى بر كسى جايز باشد كه خود را نپوشاند ، اين جواز ملازم با اين نيست كه ديگران نيز بتوانند نگاه كنند .\r\nمثال اول : زنى است كه به جهت شدّت جراحت نمىتواند موى خود را بپوشاند ، بر او پوشاندن مو واجب نيست ولى اين جهت مجوز نگاه كردن اشخاص ديگر نمىشود .\r\nمثال دوم : اگر به جهت دفع حرج يا ضرورت اجتماعى ، بر مردها پوشاندن بدن واجب نباشد ، نمىتوانيم نتيجه بگيريم كه پس زن‌ها نيز مىتوانند به آنها نگاه كنند .\r\nالبته در دو حالت نگاه كردن نيز جايز مىگردد ؛\r\nحالت اول : اگر عنوان ثانوى در نگاه كردن نيز وجود داشته باشد .\r\nحالت دوم : در صورتى كه اختصاص تشريع جواز به يك طرف مستلزم لغويت باشد . اگر بر زن بيمار ، مراجعه به پزشك جايز باشد ، اگر به دليل اينكه معالجه متوقف بر نگاه كردن به اجنبيه است و هيچ‌گونه اضطرارى هم در معالجه براى طبيب نيست ، بر پزشك معالجه جايز نباشد ، لغويت جواز مراجعه لازم مىآيد و مشكل مريض با جواز يك طرفه حلّ نمىشود ، در اين حالت نيز نگاه كردن بر دكتر\r\n\r\n","description":"","footnote":"","page_name":" 800 ","page_number":64},
  {"content":"\r\n\r\nجايز است . البته در غير اين دو حالت ، بين جواز كشف و جواز نظر ملازمهء اقتضائى هست .\r\nبنابراين ، هر چند از صحيحهء عبد الرحمن بن حجاج استفاده مىشود كه بر دخترى كه به سن بلوغ نرسيده ، واجب نيست موى خود را بپوشاند ، ولى چون اين جواز به جهت اين است كه از قبيل صورت اول است و نابالغ اصلًا تكليف ندارد ، ملازم با جواز نظر نيست .\r\n\r\n4 ) نظر استاد مد ظلّه\r\nما در ادلهء مرحوم آقاى خوئى ( ره ) خدشه كرديم ، ولى در عين حال اصل مدعاى ايشان صحيح است و مىتوانيم به تقريبى ديگر ، از صحيحهء عبد الرحمن بن حجاج ، جواز نظر را استفاده كنيم .\r\nاگر گفتند « الجارية لا تغطى رأسها من الاجانب حتى تحيض » و وظيفهء ديگران را بيان نكردند ، عرف مىفهمد كه ديگران نيز مىتوانند به او نگاه كنند ، و اين مطلب از مداليل لفظى نيست بلكه از اطلاق مقامى استفاده مىشود ، چون موقعى كه مىگويند بر دختر بچه لازم نيست موى خود را از نامحرم بپوشاند ، اگر نگاه نامحرم حرام باشد بايد تذكر بدهند كه البته نامحرم موظف است كه نگاه نكند ، زيرا اين موضوع براى نوع مردم مورد غفلت قرار مىگيرد و نياز به تذكر دارد ، پس ، از تذكر ندادن و اطلاق مقامى استفاده مىشود كه ديگران نيز مىتوانند نگاه كنند .\r\n\r\nد ) فرع چهارم : پوشاندن بدن مرد از نگاه صبيّهء مميّز :\r\nاگر قائل شويم كه پوشاندن بدن از نامحرم بر مردان لازم نيست ، نسبت به صبيّه نيز حكم مسأله روشن است . ولى اگر قائل شويم كه سيرهء متشرعه جارى شده كه متدينات ، به استثناى مقدارى كه متعارفاً باز است ، به بدن نامحرم نگاه نمىكرده‌اند و متدينين نيز در معرض ديد بانوان نامحرم ، برهنه نمىشدند ، مىگوييم پوشش از\r\n\r\n","description":"","footnote":"","page_name":" 801 ","page_number":65},
  {"content":"\r\n\r\nنگاه زن‌هاى نامحرم لازم است ولى در مورد صبيّهء مميز هيچ دليلى نداريم كه مردها علاوه بر عورت ، بايد بدن خود را نيز بپوشانند .\r\nبنابراين ، بر مرد واجب نيست بدنش را از نگاه دختر بچهء نامحرم بپوشاند . حكم اين مسأله روشن است و ظاهراً بين فقهاء اختلافى نيست .\r\n\r\nح ) فرع پنجم : پوشاندن بدن زن از نگاه صبى مميّز :\r\nآيا بر بانوان واجب است كه در مقابل نگاه پسر بچهء مميّز به استثناى وجه و كفين ، خود را بپوشانند ؟\r\nمرحوم آقاى خوئى ( ره ) مىفرمايند : ظاهر آيهء شريفهء غض اين است كه تنها طفل غير مميّز از ابداء زينت مستثنا است ، پس زن حق ندارد كه زينت‌هاى مخفيهء خود را به پسر بچهء مميّز اظهار كند ، ولى در مقابل دو روايت صحيحه هست كه صريحاً حكم كرده كه تا پسر بالغ نشده ، بر زن واجب نيست خود را از او بپوشاند .\r\n\r\n1 ) صحيحهء اول بزنطى\r\n« روى الصدوق باسناده عن احمد بن محمد بن ابى نصر عن الرضا ( عليه السلام ) قال :\r\nيؤخذ الغلام بالصلاة و هو ابن سبع سنين و لا تغطى المرأة شعرها منه حتى يحتلم « 1 » » .\r\n\r\n2 ) صحيحهء دوم بزنطى\r\n« روى عبد الله بن جعفر فى قرب الاسناد عن احمد بن محمد بن عيسى عن احمد بن محمد بن ابى نصر عن الرضا ( عليه السلام ) قال : لا تغطى المرأة رأسها من الغلام حتى يبلغ الغلام « 2 » » .\r\nجمع بين اين دو روايت و آيهء شريفه اقتضاء مىكند كه اطلاق مفهوم  « أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ »  را به صراحت اين دو روايت تقييد كنيم . چون نگاه طفل غير مميّز بر دو نوع شهوانى و غير شهوانى است ، مفهوم آيهء شريفه مطلق است\r\n\r\n\r\n","description":"","footnote":"\r\n( 1 ) وسائل الشيعة 20 / 229 .\r\n( 2 ) وسائل الشيعة 20 / 299 .\r\n","page_name":" 802 ","page_number":66},
  {"content":"\r\n\r\nو دلالت مىكند كه زن بايد خود را از مطلق نگاه شهوانى و غير شهوانى طفل مميز بپوشاند . اين دو صحيحه ، پوشاندن از خصوص نظرهاى عادى و غير شهوانى را واجب نمىداند ، بنابراين ، بر زنان واجب است خود را از نگاه شهوانى پسران مميّز بپوشانند و نسبت به نگاه غير شهوانى آنها وظيفه‌اى ندارند .\r\n\r\n3 ) بررسى فرمايش مرحوم آقاى خوئى ( ره )\r\nجمع ايشان بين دو صحيحهء بزنطى و آيهء شريفه ، قابل مناقشه است . چون ايشان مفهوم آيه را مطلق مىدانند و با صحيحهء بزنطى تقييد مىكنند ، ولى به نظر مىرسد كه مفهوم آيه مطلق نيست بلكه از ابتداء مخصوص نظر غير شهوانى است . شاهد آن اين است كه روشن است كه به جز ازواجهنّ و ما ملكت ايمانهنّ ، هيچ‌يك از طوائفى كه در آيهء شريفه استثناء شده‌اند ، نمىتوانند نظر شهوانى بكنند ، پس منطوق آيهء شريفه ، خصوص نظر غير شهوانى را متعرض شده است و مفهوم آن نيز خصوص نظر غير شهوانى است ، پس اولًا ، مفهوم آيه مطلق نيست ، و ثانياً ، اختصاص آيه و لو به قرينهء روايات ، به نظر غير شهوانى صحيح نمىباشد ، چون مستلزم آن است كه فرد قطعى آيه را كه نظر غير شهوانى است ، از تحت آن خارج كنيم .\r\n\r\n4 ) جمع دو صحيحهء بزنطى و آيهء شريفهء « وَ لا يُبْدِينَ زِينَتَهُنَّ » توسط استاد مد ظلّه\r\nمفهوم  « أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ »  اين است كه زن حق ندارد زينت‌هاى مخفى خود را به پسر بچهء مميّز نشان بدهد ، زينت‌هاى مخفى مطلق است . صحيحهء بزنطى « رأس » را از اطلاق مفهوم آيهء شريفه خارج مىكند ، در نتيجه ، به مقتضاى صحيحهء بزنطى ، بر زنان لازم نيست كه سر خود را از پسر بچهء مميّز بپوشانند اما به مقتضاى مفهوم آيهء شريفه موظفند ساير زينت‌هاى مخفى خود را بپوشانند . و الله العالم .\r\n« * و السلام * »\r\n\r\n","description":"","footnote":"","page_name":" 803 ","page_number":67},
  {"content":"\r\n\r\n\r\n12 / 2 / 1378 يكشنبه درس شمارهء ( 95 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در جلسات گذشته پيرامون مسأله 35 بود . در اين جلسه ، به بررسى مسألهء 36 پرداخته ، دربارهء حرمت بوسيدن دختر بچهء نامحرمِ شش‌ساله و در دامن نهادن وى سخن مىگوييم . سپس ، به بررسى دو روايت عبد الله بن يحيى كاهلى و ابى احمد كاهلى پرداخته ، ضمن بررسى سند و متن آنها ، حرمت در دامن نهادن دختر بچه را از آنها استفاده كرده ، به دليل عدم اولويت « بوسيدن » از « در دامن نهادن » ، حرمت تقبيل را از اين دو روايت نمىتوانيم استفاده كنيم . در ادامه ، به بررسى روايت زراره و اشكالات سندى نقل‌هاى مختلف آن پرداخته ، خواهيم دانست كه على رغم تماميت دلالت اين روايت ، سند آن ناتمام مىباشد و نمىتواند مستند حكم شرعى تحريم قرار گيرد .\r\n* * * \r\nالف ) بررسى مسألة 36 :\r\n\r\n1 ) متن مسأله\r\n« لا بأس بتقبيل الرجل الصبية الّتى ليست له بمحرم و وضعها فى حجره قبل أن يأتى عليها ست سنين اذا لم يكن عن شهوة » .\r\n\r\n2 ) توضيح مسأله\r\nمصنف مىفرمايد : مرد ، دختر كمتر از شش سال را كه محرم او نيست ، اگر از روى شهوت نباشد ، مىتواند ببوسد و در دامن قرار دهد . ظاهر عبارت مصنف اين است كه بوسيدن و در دامن قرار دادن دختر شش‌ساله ، هر چند از روى شهوت\r\n\r\n","description":"","footnote":"","page_name":" 804 ","page_number":68},
  {"content":"\r\n\r\nنباشد ، حرام است ، و بأسى كه از مفهوم جمله استفاده مىشود ، بأس تحريمى است ، همچنانكه از روى شهوت بوسيدن و در دامن قرار دادن دختر كمتر از شش سال نيز حرام است « 1 » .\r\nبه هر حال ، بحث در دليل حرمت بوسيدن و در دامن قرار دادن دختر بچهء شش‌ساله است . رواياتى در مسأله است كه منشأ اين فتوا گشته است ، روايات را مىخوانيم و دربارهء آنها بحث مىكنيم . در وسائل روايات بحث را صحيح نقل نكرده و امثال اين اشكالات در وسائل سبب شده كه مرحوم آقاى بروجردى ( ره ) تأليف كتاب جامع الاحاديث را امر كردند . اشكالى در يكى از روايات بحث در وسائل وجود دارد كه در جامع الاحاديث نيست ، مرحوم آقاى حكيم ( ره ) هم به وسائل مراجعه كرده و با مسامحهء زائدى روايت را نقل كرده‌اند كه عرض خواهيم كرد .\r\n\r\n3 ) متن روايت ابو احمد كاهلى\r\n« الكافى بسند صحيح عن على بن الحكم عن عبد الله بن يحيى الكاهلى عن أبى احمد الكاهلى و اظنّنى قد حضرته قال سألته عن جويرية ليس بينى و بينها محرم تغشانى فأحملها فاقبلها فقال : اذا اتى عليها ست سنين فلا تضعها على حجرك « 2 » » .\r\nدر برخى نسخ معتبر كافى « و اقبلها » ( با واو ) به جاى « فاقبلها » نقل كرده كه شايد اين بهتر است .\r\n\r\n\r\n","description":"","footnote":"\r\n( 1 ) توضيح كلام استاد مد ظله : مفهوم جملاتى كه در آنها كلمهء « لا بأس » به كار رفته ، ثبوت بأس مىباشد ، برخى از بزرگان فرموده‌اند كه از ثبوت بأس ، تحريم استفاده نمىشود ، زيرا بأس اعم از تحريم و كراهت است ، ولى استاد مد ظله مىفرمايند كه « لا بأس » به معناى بىاشكال بودن و جايز بودن است و مفهوم آن جايز نبودن و اشكال داشتن مىباشد كه ظاهر آن حرمت است . علاوه بر اين بحث كلى ، در معناى كلمهء « لا بأس » در عبارت مصنف قرينه‌اى وجود دارد كه ظهور در حرمت را تأكيد مىكند ، اين قرينهء اين است كه مفهوم « اذا لم يكن عن شهوة » قطعاً تحريمى است ، زيرا مسلّم است كه بوسيدن و در دامن گرفتن از روى شهوت به طور مطلق حرام است ، بنابراين ، مفهوم « قبل أن يأتى عليها ست سنين » در تحريم قوىتر مىگردد .\r\n( 2 ) كافى 5 : 533 / 1 ، جامع الاحاديث 20 : 304 ، ش 1003 ، ب 16 از ابواب جملة من احكام الرجال و النساء الاجانب ، ح 1 .\r\n","page_name":" 805 ","page_number":69},
  {"content":"\r\n\r\n\r\n4 ) متن روايت عبد الله بن يحيى الكاهلى\r\n« الفقيه : روى عبد الله بن يحيى الكاهلى قال سأل احمد بن النعمان ابا عبد الله عليه السلام فقال له : عندي جويرية ليس بينى و بينها رحم و لها ست سنين قال : لا تضعها فى حجرك « 1 » » .\r\nدر برخى نسخ به جاى احمد ، « محمد » ذكر شده ، ولى ظاهراً همان احمد بن النعمان اقرب به صواب است كه در نسخه‌هاى مهمتر و معتبرتر فقيه ذكر شده است .\r\n\r\n5 ) كيفيت نقل وسائل و مستمسك و بررسى آن\r\nدر وسائل ، نقل فقيه را صريحاً ذكر نكرده ، بلكه نخست نقل كافى را آورده و سپس فرموده : « و رواه الصدوق باسناده عن عبد الله بن يحيى الكاهلى قال سأل احمد بن النعمان ابا عبد الله عليه السلام و ذكر نحوه « 2 » » . كلمهء « نحوه » مىرساند كه دو متن عين هم نيست ولى مضمون يكى است ، زيرا جائى كه مضمون واحد است ولى الفاظ متفاوت است ، كلمهء « نحوه » به كار برده مىشود . ولى در اينجا مسامحه ديده مىشود و اين دو نقل با هم تفاوت كامل دارد و مفاد آنها يكسان نيست ، زيرا اولًا ، در نقل أبى احمد كاهلى ، حمل و تقبيل در سؤال درج شده كه اين امر در دلالت روايت تأثير مىگذارد چنان كه خواهد آمد ، و ثانياً ، در اين روايت قيد « لها ست سنين » در سؤال درج نشده ، بلكه حضرت اين قيد را افزوده‌اند و از تقييد حضرت به ست سنين در جواب ، با اينكه در سؤال نبوده ، استفادهء مفهوم مىگردد و تحليل در دامن نهادن دختر كمتر از شش سال ، از آن فهميده مىشود ، ولى در نقل فقيه قيد « لها ست سنين » در سؤال سائل درج شده و مفهوم ندارد ، ممكن است دختر پنج‌ساله هم همين حكم را داشته باشد چنان كه در روايتى از امام رضا عليه السلام مىخوانيم كه حضرت از دختر پنج‌ساله اجتناب كردند . بنابراين ، بين اين دو نقل تفاوت روشن\r\n\r\n\r\n","description":"","footnote":"\r\n( 1 ) الفقيه 3 : 436 ، ش 4506 ، جامع الاحاديث 20 : 304 ش 1004 ، ب 16 از ابواب جملة من احكام الرجال و النساء الاجانب ، ح 2 .\r\n( 2 ) وسائل 20 : 229 ، ش 25499 ، باب 127 از ابواب مقدمات النكاح ، ح 1 .\r\n","page_name":" 806 ","page_number":70},
  {"content":"\r\n\r\nوجود دارد و در اينجا ذكر كردن « نحوه » درست نيست .\r\nمرحوم آقاى حكيم ( ره ) تسامح ديگرى مرتكب شده‌اند ، ايشان از روى وسائل روايت را نقل كرده ، متن را متن كافى و سند را سند فقيه قرار داده‌اند ، زيرا مىخواستند روايت صحيح السند نقل كنند و سند كافى صحيح نبوده ، لذا سند فقيه را ذكر كرده‌اند و متن كافى را به آن ضميمه كرده‌اند و از آن استنباطى كرده‌اند كه ذكر خواهيم كرد . اين گونه نقل از وسائل صحيح نيست ، زيرا كلمهء « نحوه » در جائى گفته مىشود كه الفاظ دو نقل ، يك مقدار تفاوت داشته باشد ولى مضمون آنها يكى باشد ، و در اينجا صحيح نيست كه متن يك نقل را به سند نقل ديگر متصل سازيم .\r\nمرحوم آقاى بروجردى ( ره ) خدمات زيادى به اسلام و حوزه‌هاى دينى داشتند كه يكى همين بود كه اهتمام داشتند روايات كه نقل مىشود ، به مصادر مراجعه شود و به كتب فقهى يا جوامع متأخر اكتفا نشود تا اين گونه مسامحات پيش نيايد .\r\n\r\n6 ) بررسى سند دو روايت بالا\r\nسند روايت فقيه صحيح است ، زيرا طريق صدوق در مشيخه به عبد الله بن يحيى كاهلى چنين است : « ما كان فيه عن الكاهلى فقد رويته عن أبى رضى الله عنه ، عن سعد بن عبد الله عن احمد بن محمد بن عيسى عن احمد بن محمد بن أبى نصر البزنطى عن عبد الله بن يحيى الكاهلى « 1 » » . در اين سند هيچ اشكالى نيست .\r\nولى در نقل كافى ، « أبى احمد كاهلى » واقع شده كه روشن نيست مراد چه كسى است ، بنابراين ، روايت از جهت سند قابل اعتماد نيست .\r\nسؤال : آيا نمىتوان گفت كه به دليل اينكه عبد الله بن يحيى كاهلى نيز مستقيم روايت را نقل مىكند ، روشن نبودن مراد از ابو احمد كاهلى ضررى نمىرساند ؟\r\nجواب : عبارت سند اين است : « و اظنّنى قد حضرته » ، پس روايت مستقيم عبد الله بن يحيى كاهلى يقينى نيست و مظنون است و مشكل است بتوان به آن اعتماد\r\n\r\n\r\n","description":"","footnote":"\r\n( 1 ) مشيخة الفقيه 4 : 505 .\r\n","page_name":" 807 ","page_number":71},
  {"content":"\r\n\r\nكرد و فقط براى تأكيد خوب است . البته اگر دو روايت فقيه و كافى يكى بود ، ممكن بود نقل فقيه را قرينه قرار دهيم كه عبد الله بن يحيى كاهلى نيز روايت را مستقيم شنيده است ، ولى چون روايت‌ها مختلف است « 1 » ، نمىتوان به اين امر اطمينان يافت .\r\nاز سوى ديگر ، چندان مسلم نيست كه جملهء « و اظننى قد حضرته » ، كلام عبد الله بن يحيى كاهلى است ، بلكه ممكن است كلام راوى قبل از او ، على بن الحكم باشد كه وى گمان دارد كه خود نيز مستقيماً اين روايت را از ابو احمد كاهلى شنيده است .\r\nبنابراين احتمال ، ابو احمد كاهلى در سند روايت واقع است و نامعلوم بودن وى به اعتبار روايت صدمه وارد مىكند .\r\n\r\n7 ) كلام مرحوم آقاى حكيم و مرحوم آقاى خوئى قدس سرهما\r\nآقاى حكيم ( ره ) پس از دو مسامحه كه در نقل روايت آورده‌اند ، مىفرمايند :\r\nسائل با تعبير « احملها و اقبلها » ، از حكم حمل و تقبيل سؤال كرد و امام عليه السلام ممنوعيت در دامن قرار دان را جواب داده‌اند ، از پاسخ امام عليه السلام معلوم مىگردد كه حمل و تقبيل جايز است و تنها « وضع على الحجر » ممنوع است .\r\nمرحوم آقاى خوئى ( ره ) دربارهء نقل كافى مىفرمايند كه چون تقبيل و حمل در سؤال سائل ذكر شده و امام عليه السلام در پاسخ فقط حكم در دامن نهادن را ذكر كرده‌اند ، از حرمت وضع در حجر ، اولويت حرمت تقبيل و حمل دختر بچه استفاده مىشود ، ولى دربارهء صحيحهء فقيه كه امام عليه السلام فرموده‌اند « لا تضعها فى حجرك » ، مىفرمايند كه نمىتوانيم اولويت ادعا كنيم ، چون تقبيل و حمل در سؤال سائل درج نشده است ، كأنّه ثبوتاً اولويتى در كار نيست . فرمايش مرحوم آقاى خوئى ( ره ) كاملًا بر خلاف فرمايش مرحوم آقاى حكيم ( ره ) است كه فرموده‌اند از\r\n\r\n\r\n","description":"","footnote":"\r\n( 1 ) علاوه بر اختلاف متنى دو نقل ، در نقل كافى ، سائل ابو احمد كاهلى ، و در نقل فقيه ، احمد بن النعمان است ، بنابراين ، عبد الله بن يحيى كاهلى ، يك سؤال و پاسخ امام عليه السلام را نقل نمىكند و دو سؤال و پاسخ حضرت را نقل مىكند .\r\n","page_name":" 808 ","page_number":72},
  {"content":"\r\n\r\nعدم پاسخ امام عليه السلام نسبت به تقبيل و حمل ، جواز آن دو را استفاده مىكنيم .\r\n\r\n8 ) بررسى كلام مرحوم آقاى خوئى قدس سرّه\r\nاولويتى كه مرحوم آقاى خوئى مىفرمايند ، معلوم نيست ، حمل كه قطعاً اولويت ندارد ، آيا كولىها كه بچه‌ها را به پشت خود حمل مىكنند ، از حرمت در دامن نهادن دختر بچه كه چه بسا در معرض تحريكات شهوانى مىباشد ، مىتوان بالاولوية حرمت حمل را استفاده كرد . بلكه در تقبيل نيز چنين است گرچه به روشنى مسألهء حمل نيست . مرحوم آقاى خوئى ( ره ) هم ذاتاً اولويت را قبول ندارند و به قرينيت درج در سؤال فرموده‌اند كه اولويت را كشف مىكنيم .\r\nعرض مىكنيم كه مراد از كشف اولويت چيست و چه نوع اولويتى منكشف است ؟ آيا اولويت عرفى كشف مىگردد كه مثلًا اگر شك داشته باشيم كه در نظر عرف ، حمل و تقبيل از در دامن نهادن اولى هست يا نيست ، اين روايت شك ما را بر طرف مىسازد ؟ اگر مراد از كشف اولويت اين معنا باشد ، وجداناً چنين نيست و قطعاً مىدانيم كه اولويتى عرفى در كار نيست . و اگر مراد كشف اولويت شرعى است يعنى گرچه در نظر عرف اولويت ندارد ، ولى شارع مقدس حمل و تقبيل را از در دامن نهادن اولى مىداند ، وجه كشف اولويت شرعى هم اين است كه بايد جواب سؤال سائل درست داده شده باشد و با اين اولويت ، سؤال سائل پاسخ مىيابد . اين مطلب اشكال واضح قبلى را ندارد و احتمال قوى اين است كه مراد ايشان اولويت شرعى باشد ، ولى اين مطلب هم صحيح نيست ، زيرا همانطورى كه مرحوم آقاى حكيم ( ره ) مىفرمايند ، بدون اين اولويت هم سؤال سائل ممكن است جواب داده شده باشد . بلكه ظاهر روايت همين معنائى است كه مرحوم آقاى حكيم ( ره ) فرموده‌اند ، زيرا سائل از حكم تقبيل و حمل سؤال نموده و امام عليه السلام در پاسخ ، با بيان موضوع حرمت ، حليت تقبيل و حمل را به خودى خود بيان مىفرمايند . بنابراين ، حاصل معناى روايت اين است كه در صورتى تقبيل و\r\n\r\n","description":"","footnote":"","page_name":" 809 ","page_number":73},
  {"content":"\r\n\r\nحمل حرام است كه با در دامن نهادن دختر همراه باشد و ظاهر روايت اين است كه تقبيل به تنهائى اشكال ندارد . ولى چون ابى احمد كاهلى در سند واقع است و معلوم نيست كه عبد الله بن يحيى كاهلى مستقيماً روايت را نقل كرده باشد و حد اكثر در اين باره ظنّى در كار است ، نمىتوان از اين جهت روايت را معتبر دانست .\r\nالبته جواز تقبيل مطابق اصل است ، چون عموم يا اطلاقى نيست كه تقبيل هر غير مكلفى را ممنوع سازد ، بنابراين ، طبق اصل برائت ، حكم به جواز مىگردد . البته بايد ساير روايات مسأله را هم بررسى كنيم و ببينيم از اين روايات چه استفاده مىشود .\r\n\r\n9 ) نتيجه بحث ( تا اينجا )\r\nدر دامن نهادن دختر بچهء نامحرمِ شش‌ساله جايز نيست ولى بوسيدن وى اگر از روى شهوت نباشد ، مانعى ندارد .\r\n\r\nب ) سائر روايات مسأله :\r\n\r\n1 ) متن روايت زرارة و دلالت آن\r\nاين روايت در كافى چنين نقل شده است : « حميد بن زياد عن الحسن بن محمد بن سماعة عن غير واحد عن ابان بن عثمان عن عبد الرحمن بن يحيى عن زرارة عن ابى عبد الله عليه السلام قال اذا بلغت الجارية الحرة ست سنين فلا ينبغى لك أن تقبلها » .\r\nاين روايت در تهذيب با اين سند نقل شده است : « الحسين بن سعيد عن القاسم بن محمد عن محمد بن ابان عن عبد الرحمن بن بحر عن زرارة عن أبى عبد الله عليه السلام » ،\r\nدر متن روايت تهذيب ، كلمهء « الحرة » نيامده است .\r\nدر اين روايت كلمهء « لا ينبغى » به كار رفته كه مكرّر عرض كرده‌ام كه بر خلاف متأخرين كه آن را در موارد كراهت استعمال مىكنند ، اين عبارت در روايات به جاى « لا يجوز » به كار رفته و اگر قرينه بر خلاف نباشد ، به معناى حرمت است ، پس ، در دلالت روايت بر حرمت تقبيل بحثى نيست ، ولى مهم بحث در سند اين روايت است .\r\n\r\n","description":"","footnote":"","page_name":" 810 ","page_number":74},
  {"content":"\r\n\r\n\r\n2 ) بحث در سند روايت زرارة\r\nدر اينجا چند مطلب بايد دانسته شود :\r\nمطلب اول : عبد الرحمن بن يحيى در سند كافى ، و عبد الرحمن بن بحر در سند تهذيب يكى مىباشد و در يكى از اين دو عنوان تصحيف رخ داده است ، بحر و يحيى در نسخه‌هاى خطى بسيار شبيه هم نوشته مىشود ، « يى » را در بسيارى از كتابتها شبيه « ر » مىنوشته‌اند و چندان به نقطه‌گذارى نيز مقيد نبوده‌اند ، بنابراين ، بسيار اين دو به هم اشتباه مىشود . شاهد اين امر هم اين است كه بسيار مىبينيم كه « يحيى » و « بحر » نسخه بدل يكديگر شده‌اند ، در يك نسخه « يحيى » و در نسخهء ديگر همين اسم به « بحر » تبديل شده است . به هر حال ، كسانى كه با نسخ خطى مأنوس باشند ، اتحاد عبد الرحمن بن يحيى و عبد الرحمن بن بحر و وقوع تصحيف در يكى از آن دو را به سهولت مىپذيرند .\r\nمطلب دوم : در نقل تهذيب يك اشكال خاص وجود دارد كه چنان كه از مراجعه به ساير اسناد معلوم مىگردد « محمد بن ابان » محرف است و « محمد بن » زائد است و ابان همان ابان بن عثمان است كه در كافى واقع شده است كه قاسم بن محمد ( جوهرى ) فراوان از وى نقل حديث مىكند .\r\nمطلب سوم : در نقل كافى حميد ، به ضم حاء ، و حسن بن سماعة از ثقات واقفه مىباشند ، و « غير واحد » هم در جائى گفته مىشود كه مطلب مستفيض باشد و يك نفر يا دو نفر نيست بلكه عدهء زيادى اين مطلب را نقل كرده‌اند كه نوعاً اطمينان مىآورد « 1 » ، و چون ذكر نام تمام افراد مشكل بود ، از ذكر نام آنها خوددارى شده است ، پس ، از اين ناحيه هم اشكال نيست ، و ابان و زراره هم از اصحاب اجماع هستند .\r\n\r\n\r\n","description":"","footnote":"\r\n( 1 ) و علاوه كه احتمال عدم وجود شخص ثقة در ميان تمام راويان بسيار بعيد به نظر مىآيد ، چنان كه استاد مد ظله در بحث وثاقت مشايخ ابن أبى عمير و بزنطى و صفوان در مباحث رجال ، در اين باره بحث كرده و نحوهء محاسبهء احتمالات را در اين زمينه گوشزد نموده‌اند .\r\n","page_name":" 811 ","page_number":75},
  {"content":"\r\n\r\nفقط اين باقى مىماند كه نام عبد الرحمن بن يحيى يا بحر ، در هيچ سند ديگرى نيامده و اعتبار وى ثابت نيست و عنوان صحيح او هم معلوم نيست . در نقل تهذيب هم فقط اشكال در وثاقت عبد الرحمن بن يحيى است ، قاسم بن محمد در سند قاسم بن محمد جوهرى است كه از اكثار روايت حسين بن سعيد از وى و نقل كتاب وى توسط او ، و نيز از نقل ابن أبى عمير و صفوان از او ، وثاقت وى ثابت مىگردد .\r\nمطلب چهارم : اشكال مشتركى در هر دو نقل كافى و تهذيب ديده مىشود و آن واسطه شدن عبد الرحمن بن يحيى يا بحر ، بين ابان بن عثمان و زراره است . ابان همواره از زراره مستقيم نقل مىكند « 1 » ، حال چطور در اين سند واسطه واقع شده « 2 » ،\r\n\r\n\r\n","description":"","footnote":"\r\n( 1 ) فقط در سند كافى ج 8 ص 295 رقم 454 ، عبارت ابان بن عثمان عن الفضيل عن زراره ديده مىشود كه بايد محرف باشد و فضيل و زراره صحيح مىباشد . همچنين در نسخهء چاپى كتاب معروف به نوادر احمد بن عيسى ص 58 رقم 113 ، عنوان ابان عن عثمان عن زراره ديده مىشود كه به روشنى مصحف است و چنان كه در وسائل و بحار نقل شده است ، صحيح آن ابان بن عثمان عن زراره است .\r\n( 2 ) توضيح كلام استاد مد ظله : ممكن است اين اشكال مطرح گردد كه چه مانعى دارد كه يك شخص كه از استاد خود همواره مستقيم نقل مىكند ، يك بار هم از او با واسطه نقل كند ؟ در پاسخ مىگوييم نقل با واسطه محال نيست ولى به علت ندرت نمىتوان به آن اعتماد كرد ، زيرا در اينجا اصالة عدم الخطا جارى نمىگردد ، چون اصالة عدم الخطا ، اصل مستقلى نيست ، بلكه چنان كه استاد مد ظله بارها تأكيد كرده‌اند ، بر مبناى ندرت وقوع خطا مىباشد . بنابراين ، در جائى كه اصل وقوع امر نادر در سند مسلّم است و كيفيت آن معلوم نيست ، نمىتوان به اصالة عدم الخطا تمسك جست . به بيان روشن‌تر ، در اينجا علم اجمالى به حدوث امر نادر در سند داريم و مىدانيم يا تصحيف كه ذاتاً نادر است ، در سند رخ داده و يا بر خلاف معهود بين ابان و استاد وى ، زراره ، كسى واسطه شده است كه اين هم ذاتاً نادر است ، در اينجا ديگر نمىتوان به صحّت سند اعتماد ورزيد و البته تصحيف سند هم مسلّم نيست ، از اين جهت اطمينان به وقوع تصحيف در بحث جارى نيز حاصل نمىباشد ، در نتيجه ، نمىتوان به روشنى سند را معتبر دانست و عدم وثاقت عبد الرحمن بين يحيى يا بحر را ناديده انگاشت .\r\nتذكر اين نكته مفيد است كه با عنايت به خصوصيات اسناد و وجود عوامل طبيعى تصحيف در سند ، گاه انسان ظن يا اطمينان به وقوع تصحيف در آن پياده كرده ، علم اجمالى گذشته منحل مىگردد ، مثلًا در جائى كه نقل از كتاب صورت مىگيرد ، به طور طبيعى ، اسناد به يك شكل مىباشد و اگر در جائى بر خلاف آن ديده شود ، معمولًا احتمال تصحيف ، مرجّح است ، مثلًا در اين سند متكرر « على بن ابراهيم عن محمد بن عيسى عن يونس » در كافى ، از تكرّر سند كشف مىگردد كه اين سند طريق كلينى به كتب يونس است ، حال اگر در مورد يا موارد اندكى پس از على بن ابراهيم ، به عبارت « عن أبيه » بر بخوريم ، به راحتى مىتوان آن را زائد دانست ، چه اينكه زيادى « عن أبيه » وجه كاملًا منطقى دارد و تكرّر روايت على بن ابراهيم از پدرش ، منشأ زيادى « عن أبيه » به جهت قاعدهء انعكاس شرطى و تداعى معانى در سند مىگردد .\r\nخلاصه بين نقل كتبى و نقل شفاهى فرقى آشكار وجود دارد ، نقل كتبى معمولًا يك‌دست و مشابه است ، ولى نقل شفاهى كه در اواخر سند نوعاً چنين است ، الزاماً مشابه نيست ، از اين رو ، در سند مورد بحث ، نمىتوان به روشنى قائل به وقوع تصحيف در سند گرديد ، زيرا علم اجمالى مذكور منحل نمىگردد .\r\n","page_name":" 812 ","page_number":76},
  {"content":"\r\n\r\nآيا تحريفى در بين است و مثلًا « عن » مصحف واو است و ابان بن عثمان از زراره مستقيماً نقل مىكند ، يا به گونهء ديگر تحريفى رخ داده ، معلوم نيست . به هر حال ، اگر كسى مطمئن شود كه عبد الرحمن بن يحيى يا بحر ، در سلسلهء اسناد نيست ، مىتواند به روايت اعتماد كند ، ولى اطمينان در اينجا مشكل است ، و اگر تحريف هم در سند رخ داده باشد ، معلوم نيست كه چگونه بوده است ، بنابراين ، نمىتوان به اعتبار سند مطمئن گرديد .\r\n« * و السلام * »\r\n\r\n","description":"","footnote":"","page_name":" 813 ","page_number":77},
  {"content":"\r\n\r\n\r\n13 / 2 / 1378 دوشنبه درس شمارهء ( 96 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در جلسات گذشته پيرامون مسألهء 36 عروة بود و به اين نتيجه رسيديم كه مرد مىتواند دختر بچهء كمتر از شش سال را بدون شهوت تقبيل كند و يا او را روى دامن خود بنشاند و پس از شش سالگى هر چند از روى شهوت نباشد ، جايز نيست .\r\nدر جلسهء گذشته 3 روايت از روايات مسأله ؛ روايت ابو احمد كاهلى و عبد الله بن يحيى كاهلى و زراره را بررسى كرديم ، در اين جلسه به بررسى بقيهء روايات اين بحث مىپردازيم و در پايان به نتيجه‌گيرى روايات مىرسيم .\r\n* * * \r\nالف ) مرفوعهء زكريّا المؤمن\r\n\r\n1 ) متن روايت :\r\nفقيه : « محمد بن احمد عن العبيدى عن زكريا المؤمن رفعه انه قال قال ابو عبد الله عليه السلام اذا بلغت الجارية ست سنين فلا يقبلها الغلام ، و الغلام لا يقبل المرأة اذا جاز سبع سنين » « 1 » .\r\n\r\n2 ) سند روايت :\r\n« محمد بن احمد » : محمد بن احمد بن يحيى بن عمران اشعرى قمى ، صاحب نوادر الحكمه است كه در وثاقتش بحثى نيست .\r\n« العبيدى » : محمد بن عيسى العبيدى اليقطينى است كه طبق تحقيقى كه شده و\r\n\r\n\r\n","description":"","footnote":"\r\n( 1 ) جامع الاحاديث ج 20 حديث 1006 .\r\n","page_name":" 814 ","page_number":78},
  {"content":"\r\n\r\nامروزه تقريباً جزء مسلمات است ، از ثقات و اجلّاء است .\r\n« زكريا المؤمن » : زكريا بن محمد المؤمن است كه ثقه است .\r\nاما اين روايت از نظر سند مرفوعه است و لذا به تنهائى قابل اعتماد نيست .\r\n\r\n3 ) كلام مرحوم آقاى خويى ( ره ) در سند روايت :\r\nمرحوم آقاى خوئى ( ره ) مىفرمايند : زكرياى مؤمن هر چند از اصحاب امام صادق عليه السلام است و نجاشى او را از روات حضرت مىشمرد ، لكن چون در مجموع كتب اربعه ديده نشده كه روايتى را بدون واسطه از امام صادق عليه السلام نقل كند ، نمىتوانيم اين روايت را مسند و متصل بدانيم .\r\n\r\n4 ) نظر استاد مد ظله در سند روايت :\r\nچند نكته در مورد كلام ايشان قابل ذكر است :\r\nنكته اول : در سند روايت صريحاً « رفعه » دارد و حكم به مرفوعه بودن آن شده است ، و در تمام نسخ چاپى و خطى فقيه كه در اختيار ما هست ، اين عبارت وجود دارد ، و همچنين نسخه‌هائى از فقيه كه در اختيار فقهاى عظام بوده ، مشتمل بر اين عبارت بوده است ، به همين جهت لازم نيست كه از مقايسهء با احاديث ديگر زكرياى مؤمن ، در متصل بودن اين روايت تشكيك كنيم .\r\nنكته دوم : اسناد بسيار فراوانى در غير كتب اربعه هست كه در كتب اربعه نيست ، و شايد بتوان گفت كه اسناد اختصاصى غير كتب اربعه كمتر از مجموع اسناد كتب اربعه نيست . بنابراين ، به صرف اينكه زكرياى مؤمن در كتب اربعه بدون واسطه از امام صادق عليه السلام نقل نكرده ، نمىتوانيم در صحت نقلى كه ظاهرش نقل مسند است ، تشكيك كنيم .\r\nنكته سوم : با مراجعه به اسانيد غير كتب اربعه معلوم مىشود كه تمام احاديث\r\n\r\n","description":"","footnote":"","page_name":" 815 ","page_number":79},
  {"content":"\r\n\r\nزكرياى مؤمن از امام صادق عليه السلام با واسطه است . و گرچه محاسن برقى « 1 » روايتى بدون واسطه از امام صادق عليه السلام دارد : « محمد بن على عن الحسن بن على بن يوسف عن زكريا بن محمد عن أبى عبد الله عليه السلام » ، اما با مراجعه به مصادر ديگر معلوم مىشود كه در نسخهء چاپى محاسن سقطى واقع شده است . در بحار الانوار و وسائل « 2 » اين روايت را به نقل از محاسن با اين سند نقل مىكند : « . . . زكريا بن محمد عن يوسف عن أبى عبد الله عليه السلام » ، معلوم مىشود كه نسخه‌هائى از محاسن كه در اختيار مرحوم مجلسى ( ره ) و صاحب وسائل ( ره ) بوده ، واسطه داشته است .\r\nبنابراين ، در هيچ كتاب حديثى موجود ، موردى نيست كه زكرياى مؤمن بدون واسطه از امام صادق عليه السلام روايت نقل كند ، و اگر در اين نقل تصريح به مرفوعه بودن هم نشده بود ، به قرينهء ساير روايات زكرياى مؤمن ، در ظاهر اين نقل كه بلا واسطه روايت داشته ، تشكيك مىكرديم .\r\n\r\n5 ) كلام مرحوم آقاى خويى ( ره ) در دلالت روايت :\r\nمرحوم آقاى خوئى ( ره ) در دلالت روايت مناقشه مىكنند و مىفرمايند :\r\nموضوع روايت غلام است و غلام مخصوص پسر بچه نابالغ است و حكم بالغين از اين روايت استفاده نمىشود .\r\n\r\n6 ) نقد استاد مد ظله :\r\nاشكال اين تقريب روشن است :\r\n\r\n\r\n","description":"","footnote":"\r\n( 1 ) محاسن برقى : ص 394 .\r\n( 2 ) بحار الانوار ج 74 ص 367 ، و وسائل الشيعة ج 24 ص 293 .\r\n","page_name":" 816 ","page_number":80},
  {"content":"\r\n\r\nاولًا : اگر تقبيل و وضع در حجر از صبى غير بالغ اشكال داشته باشد ، بالاولوية العرفية استفاده مىشود كه بر بالغين نيز حرام است .\r\nثانياً : غلام ، مخصوصِ غير بالغ نيست و از چند سال قبل از بلوغ تا چند سال بعد از بلوغ را شامل مىشود ، در مقاتل در مورد حضرت على اكبر عليه السلام آمده : « فقد برز اليهم غلام أشبه الناس خَلقاً و خُلقاً و منطقاً برسولك » .\r\n\r\n7 ) تقريب ديگر فرمايش مرحوم آقاى خوئى ( ره ) :\r\nفرمايش ايشان را مىتوان به گونه‌اى ديگر تقريب كرد كه جائى براى اشكال‌هاى گذشته نماند :\r\nدر مفهوم غلام اختلاف است ، برخى غلام را مخصوص قبل از بلوغ مىدانند و برخى شامل بعد از بلوغ نيز مىدانند .\r\nبنابر مبناى اول ، نهى « لا يقبله الغلام » مخصوص بچه‌هاى غير بالغ است و به قرينهء حديث رفع بايد به كراهت حمل شود ، پس ، در مورد بالغ نيز دليل بر حرمت نمىشود .\r\nو بنابر مبناى دوم ، هر چند مفهوم غلام اعم است ولى نمىتوانيم قبل از بلوغ را از آن خارج كنيم ، چون فرد ظاهر آن است ، پس ، اين نهى به قرينهء حديث رفع يا در كراهت و يا در اعم از كراهت و حرمت استعمال شده است ، و در هر دو صورت در مورد بحث كه بعد البلوغ است ، دليل بر حرمت نيست .\r\nبه عبارت ديگر ، اگر « لا يقبله الغلام » نهى تحريمى باشد ، بايد غلام را مخصوص بچه‌هاى بالغ بدانيم و اين امر بسيار مستبعد است ، چون مستلزم اخراج فرد ظاهر غلام و بچهء نابالغ است .\r\n\r\n8 ) نقد استاد مد ظله :\r\nبه نظر مىرسد كه اوامر و نواهى كه به موضوعات غير قابل تكليف مانند كودكان و حيوانات تعلق مىگيرد ، ظهور در اين ندارد كه خود كودكان يا حيوانات مسئولند بلكه از آنها صرفاً مبغوض بودن يا مطلوب بودن شرعى استفاده مىشود ، قهراً مثلًا\r\n\r\n","description":"","footnote":"","page_name":" 817 ","page_number":81},
  {"content":"\r\n\r\nنهى متوجه ديگران مىشود كه بايد جلوى تحقق اين امر مبغوض را بگيرند و نگذارند كودك مرتكب چنين كارى شود . مثلًا موقعى كه مىگويند « بچهء شما نبايد بچه‌هاى ديگر را چنگ بزند » يعنى شما جلوى او را بگيريد ، « اسب شما نبايد مزرعهء همسايه را پايمال كند » يعنى نگذاريد وارد مزرعهء او شود ، « غلام نبايد دختر بچهء شش‌ساله را ببوسد » يعنى بايد مراقب پسر بچهء خود باشيد . پس نهى « لا يقبله الغلام » نهى تحريمى است ، منتها در مورد غير بالغ ، ديگران مسئوليت دارند .\r\nبنابراين ، اگر مفهوم غلام اعم باشد ، حرمت براى بالغين مستقيماً از آن استفاده مىشود ، و اگر مخصوص غير بالغين باشد ، از مبغوضيت براى صبىِّ غير بالغ ، بالاولوية حكم بالغ را مىتوانيم استفاده كنيم .\r\n\r\nب ) صحيحهء غياث بن ابراهيم\r\n\r\n1 ) متن روايت :\r\nفقيه : « روى محمد بن يحيى الخزاز عن غياث بن ابراهيم عن جعفر بن محمد عن أبيه عليهما السلام قال قال علىّ صلوات الله عليه : مباشرة المرأة ابنتها اذا بلغت ست سنين شعبة من الزنا » « 1 » .\r\n\r\n2 ) بررسى سند روايت :\r\nمحمد بن يحيى الخزاز : در وثاقتش بحثى نيست .\r\nغياث بن ابراهيم : ثقه است چون نجاشى او را توثيق كرده و كتابش را جماعتى روايت كرده‌اند . پس از نظر سند صحيحه است .\r\n\r\n3 ) دلالت روايت :\r\nمعناى « مباشرة المرأة » چيست ؟ روشن است كه مراد از مباشرت مجامعت\r\n\r\n\r\n","description":"","footnote":"\r\n( 1 ) جامع الاحاديث ج 20 ح 1007 .\r\n","page_name":" 818 ","page_number":82},
  {"content":"\r\n\r\nنيست ، زيرا : اولًا ، مجامعت اختصاصى به شش‌ساله ندارد ، و ثانياً ، توهّم زنا نبودن در كار نيست تا با عبارت « شعبة من الزنا » ، به زنا ملحق شده باشد .\r\nاحتمال اول : در جامع الاحاديث احتمال داده شده كه در روايت تصحيفى رخ داده باشد و صحيحش « مباشرة المرأة ابنها اذا بلغ » يا « مباشرة المرء ابنته اذا بلغت » باشد كه بنابر هر يك از دو احتمال دو تصحيف رخ داده است .\r\nاين احتمال قابل مناقشه است ، چون ذاتاً وجود دو تصحيف بسيار مستبعد است ، به خصوص كه در تمام نسخ فقيه و تمام نقل‌هائى كه فقهاء از فقيه كرده‌اند ، به همين شكل است .\r\nاحتمال دوم : همچنين در جامع الاحاديث آمده كه مراد از مباشرت ، مساحقه باشد .\r\nاين احتمال نيز مخدوش است ، زيرا حرمت مساحقه ، اختصاصى به دختر شش‌ساله ندارد .\r\nاحتمال سوم و چهارم : مرحوم مجلسى اول ( ره ) مىفرمايد كه مراد از مباشرت ، يا تماس با بدن برهنهء دختر بچه است و يا بازى كردن با عورت او است .\r\nبه نظر مىرسد اين دو احتمال اقوى باشد ، و اين هر دو تفسير با معناى لغوى « مباشرت » متقارب ، و با حكم آن كه شعبة من الزنا است ، تناسب دارد ، زيرا اين كار از مقدمات مجامعت حرام است كه تنزيلًا زنا به حساب آمده است .\r\n\r\nو در تفسير « شعبة من الزنا » دو احتمال هست :\r\nاول اينكه ، اين كار بر مادر حرام است و مرتبه ضعيفى از مفسدهء زنا در آن هست و براى مادر زمينهء شهوت و فساد فراهم مىكند ، مرحوم صاحب جواهر مىفرمايد :\r\n« ان النهى عن ذلك لما فيه من تخوف الفتنة » « 1 » .\r\n\r\n\r\n","description":"","footnote":"\r\n( 1 ) جواهر 29 / 84 .\r\n","page_name":" 819 ","page_number":83},
  {"content":"\r\n\r\nو دوم اينكه ، حرمت اين عمل به اين جهت است كه كودك را به زنا مىكشاند و در او زمينه‌هاى فحشاى بعد البلوغ را فراهم مىكند ، اوليا كه متولّى تربيت كودكانند ، از اين كارها شديداً بايد پرهيز كنند .\r\n\r\nشش سالگى چه خصوصيتى دارد ؟\r\nدر سنين پايين زمينهء تحريك بچه كمتر است و هر چه سن بالاتر مىرود ، زمينهء تحريك بيشتر مىشود ، و همچنين در مورد خود دختر بچه نيز تا سن او كم است ، التذاذ و تحريكش كمتر است و هر چه سن او بيشتر مىشود ، زمينهء شهوت و تمايلات جنسى در او قوّت مىگيرد ، شارع مقدس مقدار زمينه‌اى كه در سن شش سالگى پديد مىآيد ، براى حرمت كافى دانسته است .\r\n\r\n4 ) تمسك به روايت غياث براى مسألهء مورد بحث :\r\nآيا مىتوانيم براى حرمت تقبيل و وضع در حجر به اين روايت تمسك كنيم ؟\r\nبه نظر مىرسد كه از اين روايت ، حرمت تماس با بدن برهنهء دختر ، و لو از روى شهوت نباشد ، استفاده مىشود ، ولى بر حرمت تقبيل و يا با لباس در آغوش يا در دامن گرفتن دلالت ندارد ، چون موضوع روايت شامل اين موارد نيست و اولويت ثبوتى يا ملازمهء ثبوتى بين الحكمين هم در كار نيست .\r\nالبته از مباحث گذشته روشن شد كه اگر تقبيل يا بغل كردن از روى شهوت باشد ، حرام است .\r\n\r\nج ) مرسلهء على بن عقبه\r\n\r\n1 ) متن روايت :\r\nتهذيب : « احمد بن محمد بن عيسى عن الحسن بن على عن على بن عقبه عن بعض\r\n\r\n","description":"","footnote":"","page_name":" 820 ","page_number":84},
  {"content":"\r\n\r\nاصحابنا قال كان ابو الحسن الماضى عليه السلام عند محمد بن ابراهيم والى مكة و هو زوج فاطمة بنت ابى عبد الله عليه السلام و كانت لمحمد بن ابراهيم بنت تلبسه الثياب و تجيء الى الرجال ( خ الرجل ) فيأخذها الرجل و يضمها اليه فلما تناهت الى ابى الحسن عليه السلام امسكها بيديه ممدودتين قال اذا اتى على الجارية ست سنين لم يجز ان يقبلها رجل ليس هى بمحرم له و لا يضمها اليه » « 1 » .\r\n\r\n2 ) توضيح روايت\r\nمحمد بن ابراهيم كه شوهر خواهر حضرت موسى بن جعفر عليه السلام بوده ، دختر بچه‌اى از زن ديگرى داشته كه در مجالس مردها حاضر مىشده و مردها او را بغل هم مىكردند ولى حضرت موسى بن جعفر عليه السلام از جلو آمدن دختر بچه ممانعت كردند .\r\nاشكال سندى روايت فقط مرسله بودن آن است .\r\nدلالت روايت بر حرمت « تقبيل » روشن است . « لا يضمها اليه » نيز دلالت مىكند كه نبايد دختر بچه را به خود بچسباند ، و متعارفاً به خود چسباندن ، با لباس است . پس ، « در دامن گرفتن » نيز كه از مصاديق به خود چسباندن است ، جايز نيست .\r\n\r\nد ) مرسلهء هارون بن مسلم\r\n\r\n1 ) متن روايت :\r\nكافى : « عدة من أصحابنا عن سهل بن زياد عن هارون بن مسلم عن بعض رجاله عن أبى الحسن الرضا عليه السلام انّ بعض بنى هاشم دعاه مع جماعة من اهله فاتى بصبيةٍ له فادناها اهل المجلس جميعاً اليهم ، فلما دنت منه سأل عن سنّها فقيل خمسٌ فنحاها عنه » « 2 » .\r\n\r\n2 ) توضيح روايت\r\nاين روايت هم مرسله است و از اين جهت قابل اعتماد نيست ، و از نظر دلالت نيز فعل حضرت بر وجوب دور كردن دلالت نمىكند .\r\n\r\n\r\n","description":"","footnote":"\r\n( 1 ) جامع الاحاديث ج 20 ح 1008 .\r\n( 2 ) جامع احاديث الشيعة ج 20 ح 1009 .\r\n","page_name":" 821 ","page_number":85},
  {"content":"\r\n\r\n\r\nهاء ) نتيجه‌گيرى از روايات\r\nبراى حرمت « نشاندن در دامن » به روايت عبد الله بن يحيى كاهلى كه مرحوم صدوق نقل كرده ، مىتوانيم استدلال كنيم . اما نسبت به « تقبيل » ، رواياتى كه نهى از تقبيل كرده بود ، متعدد بود ولى همه اشكال سندى داشت ، اگر براى متعارف اشخاص از مجموع اين روايات اطمينان پيدا شود ، حرمت تقبيل نيز استفاده مىشود . ولى نسبت به « ضمّ » و « حمل » ، روايات متعدد نداريم و آنچه كه داريم ، قابل اعتماد نيست .\r\n« * و السلام * »\r\n\r\n","description":"","footnote":"","page_name":" 822 ","page_number":86},
  {"content":"\r\n\r\n\r\n14 / 2 / 1378 سه شنبه درس شماره ( 97 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در جلسات گذشته ، دربارهء اين مسأله بود كه آيا مىتوان دختر بچهء شش‌ساله را بوسيد يا در دامن نشاند . روايات باب را مورد بررسى قرار داده و نظرات آقاى خوئى و آقاى حكيم قدس سرّهما را مطرح كرده و مورد نقد قرار داديم . در اين جلسه ، بحث در اين است كه آقاى خوئى ( ره ) كه اخبار را دال بر حرمت مىدانند ، به چه دليل از اين ظهور رفع يد كرده و روايات را دالّ بر كراهت شمرده‌اند ؟ شواهد نظر ايشان را مطرح كرده و مورد بررسى قرار مىدهيم .\r\n* * * \r\nالف ) شواهدى بر لزوم رفع يد از ظهور روايات :\r\n\r\n1 ) نظر مرحوم آقاى خوئى ( ره )\r\nمرحوم آقاى خوئى ( ره ) با اينكه روايات را ظاهر در حرمت دانستند ، مع ذلك مىفرمايند كه بايد از اين ظاهر رفع يد كرد و حمل بر كراهت نمود ، چون فقهاء مسأله را عنوان نكرده‌اند . و مؤيد مطلب اين است كه مسأله‌اى با اين اهميت و مورد ابتلاى نوع مردم ، قاعدتاً نبايد درباره‌اش فقط يك روايت وارد شده باشد ، اگر بر دامن نشاندن دختر بچهء شش‌ساله يا حمل كردن يا بوسيدن او حرام باشد ، اهميت مطلب اقتضا مىكند كه روايات فراوانى وارد شده باشد تا مسأله از واضحات و\r\n\r\n","description":"","footnote":"","page_name":" 823 ","page_number":87},
  {"content":"\r\n\r\nمسلّمات شود ، در حالى كه در نقطهء مقابل ، سيره بر جواز جارى است . از اينكه اصحاب متعرض نشده‌اند و روايات متعددى هم در مسأله وجود ندارد و سيرهء لا اقل اماميه بر جواز جارى شده ، معلوم مىشود كه حكم الزامى در كار نيست .\r\n\r\n2 ) نقد استاد مد ظله بر كلام مرحوم آقاى خوئى ( ره )\r\nاولًا : روايات مسأله متعدد بود ، و براى اهميت مسأله لازم نيست كه حتماً روايات متعدد صحاح وجود داشته باشد ، تكثر روايات هر چند سند همهء آنها صحيح هم نباشد ، براى عموم مردم اطمينان‌آور است . اگر مسأله از مواردى باشد كه اغراض و دواعى سياسى در آن دخيل باشد ، مثل مسألهء ولايت كه به خاطر حبّ و علاقه‌اى كه شخص دارد ، ممكن است مطالب بىاساسى را هم نقل كند ، در چنين مواردى ، تعدّد نقل بدون اسناد معتبر ، براى نوع مردم اطمينان‌آور نيست ، اما در مسائل عادى كه داعى بر جعل يا دروغگوئى وجود ندارد ، نقل‌هاى متكثر ، براى نوع افراد اطمينان‌آور است . لذا به نظر مىرسد كه از مجموع رواياتى كه در جلسات گذشته در اين باره نقل شد ، اطمينان به صدور نهى از به دامن گرفتن صبيّه ، حمل كردن و بوسيدن او پيدا شود . البته اينكه نهى تنزيهى يا تحريمى است ، مسألهء ديگرى است .\r\nثانياً : مراد ايشان از سيره چيست ؟ اگر فقهاى معاصر ايشان فتوا به جواز داده باشند ، سيرهء آن عصر مستند به فتوا خواهد بود و نمىتواند مستقلًا كاشف از جواز باشد . و اگر مثلًا در زمان مرحوم سيد ( ره ) و صاحب عروة كه به عدم جواز فتوا داده است ، سيره بر جواز قائم باشد ، نشانهء جهالت و يا بىتقوايى مردم است كه على رغم حرمت آن در نظر فقهاء ، مرتكب مىشوند . اگر سيره در عصر معصوم بر جواز قائم باشد و براى ما ثابت شود ، البته مىتواند كاشف از جواز باشد . ممكن است گاهى از سؤال و جواب‌هائى كه از ائمه مىكردند و در روايات آمده ، سيره كشف شود و روشن گردد كه چه مسائلى نزد مردم مسلّم و چه مسائلى مجهول بوده است .\r\n\r\n","description":"","footnote":"","page_name":" 824 ","page_number":88},
  {"content":"\r\n\r\nدر اين بحث از سؤال سائلين بدست نمىآيد كه به دامن گرفتن دختر بچهء شش‌ساله يا بوسيدن او در نظر مردم امر رايج و متعارفى بوده است ، صرف اينكه در مجلسى از مجالس ولاة ، دختر بچه را به دامن گرفته و مىبوسيدند ، دليل بر وجود سيره در بين عموم مردم نيست ، زيرا اطرافيان ولاة غالباً افراد فاسق و لا ابالى بوده‌اند و عمل چنين افرادى كه يا از روى فسق و لا اباليگرى و يا براى خوشامد والى انجام مىشده ، نمىتواند ملاك باشد . پس سيرهء زمان معصوم نيز در اين مسأله بر جواز ثابت نيست و سيرهء عصرى ديگر كه بر تسامح استوار بوده و يا مستند به فتوا بوده است ، نمىتواند كاشف از جواز باشد .\r\nثالثاً : بايد ملاحظه كرد كه علماء در اين مسأله چه موضعى داشته‌اند .\r\n\r\nنظر محدثين\r\nمرحوم كلينى ( ره ) كه كافى را براى عمل تدوين كرده و كتاب فتوائى او است ، بابى با عنوان « باب حدّ الجارية الصغيرة التى يجوز ان تقبّل » منعقد كرده است و روايات أبى احمد كاهلى و زراره را نقل كرده « 1 » كه نشانه آن است كه شش سالگى حدّ ممنوعيت است .\r\nصدوق در فقيه كه كتاب فتوائى او است ، بابى را با عنوان « باب الحدّ الذي اذا بلغه الصبيان لم يجز مباشرتهم و حملهم و وجب التفريق بينهم فى المضاجع » منعقد كرده و روايات غياث بن ابراهيم ، صحيحه كاهلى و بزنطى ، مرفوعه زكريا المؤمن را نقل كرده است « 2 » . از رواياتى كه نقل شده ، بدست مىآيد كه در مورد ابداء شعر ، حد بلوغ ملاك است ولى در ساير مواردى كه در عنوان باب آمده ، گويا تميز يا ده سالگى يا شش سالگى ملاك قرار گرفته است .\r\nشيخ در تهذيب در باب زيارات رواياتى نقل كرده و رواياتى را كه با مبناى ايشان مخالفت دارد ، توجيه نموده ، ولى روايت زراره را نقل كرده كه شش سالگى را ملاك\r\n\r\n\r\n","description":"","footnote":"\r\n( 1 ) كافى 5 : 533 .\r\n( 2 ) فقيه 3 : 435 .\r\n","page_name":" 825 ","page_number":89},
  {"content":"\r\n\r\nقرار داده ، و بدون توجيه عبور كرده است « 1 » .\r\n\r\nنظر فقهاء ؛ مرحوم محقق ثانى ( ره )\r\nدر كلمات فقهائى مانند محقق ثانى و شهيد ثانى قدس سرّهما نيز مطالبى هست كه بالاولوية العرفية استفاده مىشود كه تقبيل دختر بچهء شش‌ساله يا وضع او در حجر حرام است .\r\nمرحوم محقق كركى ( ره ) در مسألهء « نگاه كردن به صبيّه مميّز » و « نگاه كردن صبى مميّز به زن » ، حكم آنها را مورد بحث قرار داده است ، آيا بر ولى صبى مميّز لازم است او را از نگاه كردن به زن منع كند ؟ آيا زن بايد خود را از صبى مميّز بپوشاند ؟ اگر نظر به صبيّهء مميّز اشكال داشته باشد ، بوسيدن و در دامن نهادن او به طريق اولى اشكال خواهد داشت .\r\nدر اين بحث ، مسائلى همچون نظر مرد به زن ، زن به مرد ، مرد به مرد ، زن به زن ، نظر مماثل و مخالفت ، مورد توجه قرار گرفته ، و از جهت بلوغ و عدم بلوغ ناظر و منظور اليه ، و نيز مذكر و مؤنث بودن هر يك از آنها بحث شده است . سومين بحث « نظر الذكر الى الانثى » است ، آمده است : « نظر الذكر الى الانثى فان لم تكن زوجة للناظر و لا مملوكة و لا محرماً له فان كانت صبيّة صغيرة و لم تبلغ مبلغاً تكون فى مظنّة الشهوة يجوز النظر اليها » « 2 » . سپس مثال مىزند كه در روايات آمده كه مرد مىتواند دختر سه‌ساله را غسل دهد ، مراد مظنهء نوعى شهوت است ، گاهى سن خيلى پايين است مثل بچه دو يا سه‌ساله ، و گاهى پيرزن و عجوزه و مصداق « قواعد من النساء لا ترجون نكاحاً » است و گاهى ما بين اين دو حدّ است ، « و لو كانت عجوزاً فقد قيل انّها كالشّابه و الاقرب وفاقاً للتذكرة ان المرأة اذا بلغت فى السّن حيث تنتفى الفتنة غالباً بالنظر اليها يجوز نظرها » « 3 » ، ملاحظه مىشود كه در دو مرحله كه مظنّهء شهوت در كار نيست ، از نظر\r\n\r\n\r\n","description":"","footnote":"\r\n( 1 ) تهذيب 7 : 480 ش 137 .\r\n( 2 ) جامع المقاصد 12 : 34 .\r\n( 3 ) تذكرة الفقهاء 2 : 574 .\r\n","page_name":" 826 ","page_number":90},
  {"content":"\r\n\r\nايشان جايز است . « و اما الاجنبية التى بلغت مبلغاً صارت به مظنّة الشهوة و لا حاجة الى نظرها فانه يحرم على البالغ نظر ما عداها وجهها و كفيها اجماعاً » ، در مورد كسى كه كم سن و پيرزن نيست و در معرض شهوت است ، نظر كردن را بالاجماع حرام شمرده است . اگر نگاه كردن به دختر بچهء مثلًا مميز و نابالغ حرام باشد ، بوسيدن و به دامن گرفتن او به طريق اولى حرام خواهد بود .\r\nاين سخن را محقق كركى ، كه در افقهيت از فقهاء درجهء دوم محسوب مىشود ، و در اين طبقه ، كسى به پايهء او نمىرسد ، مىفرمايد ، بسيارى از مطالب شهيد ثانى ناظر به كلمات او است و شيخ از او به « المحقق » تعبير مىكند ، ايشان هم به تبع محقق ثانى اين مطلب را دارد .\r\nبحث ديگر نگاه صغير مميّز به زن ، و وظيفهء زن در برابر صبى مميّز است . از كلمات فقهاء بدست مىآيد كه گويا اين دو ملازم يكديگر است . اگر نگاه به صبيّهء غير مميّز حرام باشد ، زن هم بايد خود را از صبى مميز بپوشاند و صبى هم نبايد به زن نگاه كند ، البته وظيفهء ولىّ او است كه او را منع كند .\r\n\r\nدلالت آيهء شريفه\r\nمفهوم آيهء شريفهء  « أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ »  اين است كه اگر طفلى چنين نبود ، زن حق ندارد نزد او ابداء زينت نمايد . از طرفى صحيحهء بزنطى دلالت داشت كه زن مىتواند در برابر غلام و پسرى كه به حد بلوغ نرسيده ، ابداء زينت كند ، اين روايت قرينهء بر اين بود كه مراد از طفل در آيهء شريفه ، طفل غير بالغ است و تعبير آيهء شريفه ، كنايه از غير بالغ است .\r\n\r\nب ) عبائر مفسران\r\nدربارهء تفسير اين آيه ، كلمات مفسرين و فقهاء تا عصر صاحب جواهر و صاحب مستند تقريباً كالاتفاق بر اين است كه مراد از  « لَمْ يَظْهَرُوا »  بلوغ نيست ، در عصر صاحب جواهر و صاحب مستند « بلوغ » را معيار شمرده‌اند .\r\n\r\n","description":"","footnote":"","page_name":" 827 ","page_number":91},
  {"content":"\r\n\r\n\r\n1 ) تبيان ،\r\n « يَظْهَرُوا »  را بر مراهق حمل كرده و بلوغ را معيار قرار نداده است ، البته اين عبارت براى بحث جارى مفيد نيست ولى در تفسير آيه ، بلوغ را ملاك ندانسته است ، مىگويد « صغار الذين لم يراهقوا فانّه يجوز ابداء الزينة لهم » « 1 » .\r\n\r\n2 ) روض الجنان ،\r\nبه اطفالى معنا كرده كه بر عورت زنان مطلع نباشند و عورت و غير عورت را تشخيص ندهند . پس زن حق ندارد نسبت به پسر بچه‌اى كه عورت را از غير عورت تشخيص مىدهد و مميز است ، ابداء زينت كند . عبارت چنين است : « اطفالى كه ايشان بر عورت زنان مطلع نباشند و ندانند كه عورت چه باشد ( اصلًا عورت و غير عورت را تشخيص نمىدهند ، سن خيلى پايين است يعنى غير مميز ، پس عورت از غير عورت تشخيص داده مىشود ، حق ندارد به مميزين ، آنكه عورت را مىفهمد چيست ، زن خودش را ارائه بدهد به او ، و ندانند عورت چه باشد ) از آنجا كه ايشان را شهوتى نباشد به زنان ( اصلًا از معرض شهوت خارج باشند ) » « 2 » .\r\n\r\n3 ) مجمع البيان\r\nمىگويد : « يريد به الصبيان الذين لم يعرفوا عورات النساء و لم يقضوا عليها لعدم شهوتهم و قيل لم يطيقوا مجامعة النساء فاذا بلغوا مبلغ الشهوة فحكمهم حكم الرجال » « 3 » . ملاك اين است كه نتواند عورت را از غير عورت تشخيص دهد و به حد تميز نرسيده باشد .\r\n\r\n4 ) زبدة البيان\r\nعبارت فوق را از مجمع البيان نقل مىكند و مىافزايد : « و الظاهر ان قيل ليس بجيّد و اليه اشار بقوله فاذا بلغوا مبلغ الشهوة » « 4 » . مىفرمايد حرف صحيح همان حرف اول است يعنى كسى كه نمىداند عورت چيست و به حسب نوع شهوتى در او وجود ندارد .\r\n\r\n5 ) فقه القرآن راوندى\r\nمىگويد : « يعنى الصغار الذي لم يراهقوا فانه يجوز ابداء\r\n\r\n\r\n","description":"","footnote":"\r\n( 1 ) تبيان 7 : 430 .\r\n( 2 ) روض الجنان 14 : 127 .\r\n( 3 ) مجمع البيان 7 - 8 : 218 .\r\n( 4 ) زبدة البيان : 547 .\r\n","page_name":" 828 ","page_number":92},
  {"content":"\r\n\r\nالزينة لهم اذا لم يطلعوا بعد على الاستلذاذ و التمتع بهن و لم يروا العورات لصغرهم » « 1 » .\r\n\r\n6 ) كنز العرفان\r\nنيز مىگويد : « لم يظهروا اى لم يطّلعوا على العورة فيميزون بينها و بين غيرها » « 2 » .\r\n\r\n7 ) نتيجه بحث :\r\nهيچ‌يك از مفسران ،  « لَمْ يَظْهَرُوا »  را به معناى « لم يبلغوا » نگرفته‌اند . بر خلاف آنچه كه قبلًا مىگفتيم ، به معناى قدرت نداشتن بر جماع نيست ، بلكه به معناى عدم تشخيص و تمييز عورت از غير عورت است ، غلبه هم اينطور نيست كه قبل از پانزده سال ، قدرت بر جماع نداشته باشد و بلا فاصله پس از پانزده سال قدرت پيدا شود .\r\nپس حمل  « لَمْ يَظْهَرُوا »  بر عدم بلوغ ، خلاف ظاهر است .\r\nروايت بزنطى هم فقط دربارهء ابداء شعر است ، و به حكم اين روايت ، زن مىتواند موى خود را براى نابالغ آشكار كند ولى دلالت بر جواز ابداء بدن ندارد . آيهء شريفه نيز دلالت بر جواز ابداء بدن به غير مميز دارد ، ولى در مورد مو كه استثنائاتى مانند آنچه كه دربارهء امة گفته شده ، وجود دارد ، به حكم روايت مىتواند موى خود را به مميز هم نشان دهد ولى نمىتواند بدن خود را نشان دهد .\r\n« * و السلام * »\r\n\r\n\r\n","description":"","footnote":"\r\n( 1 ) فقه القرآن 2 : 129 .\r\n( 2 ) كنز العرفان 2 : 224 .\r\n","page_name":" 829 ","page_number":93},
  {"content":"\r\n\r\n\r\n15 / 2 / 1378 چهارشنبه درس شمارهء ( 98 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء گذشته ، به مناسبت بحث دربارهء حرمت تقبيل صبيه يا وضع بر حجر ، اقوال برخى از فقهاء نقل شد و گفتيم كه از كلمات برخى از فقهاء از جمله مرحوم محقق كركى ( ره ) استفاده مىشود كه نظر به صبيهء مميزه بالاجماع حرام است و اين بالاولوية دال بر حرمت تقبيل و وضع بر حجر مىباشد .\r\nدر اين جلسه ، اشكال مربوط به چگونگى جمع دو آيهء مربوط به مسأله وجوب تستّر زن در برابر صبى ، مجدداً مطرح شده ، سه راه جمع براى آن خواهد آمد .\r\nسپس ، موضوع حرمت نظر به نابالغ بررسى شده و بحث در مسألهء 36 تلخيص و نتيجه‌گيرى مىگردد ، و در پايان ، به بررسى مسألهء 37 مىپردازيم .\r\n* * * \r\nالف ) بررسى اشكالى پيرامون چگونگى تستّر زن در برابر صبى نابالغ :\r\n\r\n1 ) طرح اشكال و سؤال\r\nدر قرآن كريم در اين باره دو آيه وجود دارد كه ممكن است گفته شود ميان آن دو نوعى تعارض ابتدائى ديده مىشود ؛ يكى آيهء شريفهء مربوط به استيذان « 1 » كه براى فقط در سه وقت استيذان را بر كودكان نابالغ واجب فرموده و در غير اين سه وقت ، ورود بدون اذن همهء اطفال را بر والدين تجويز كرده است . آيهء ديگر ، آيهء  « أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ »  « 2 » است كه ابداء زينت در برابر برخى اطفال را از\r\n\r\n\r\n","description":"","footnote":"\r\n( 1 ) نور : 57 .\r\n( 2 ) نور : 30 .\r\n","page_name":" 830 ","page_number":94},
  {"content":"\r\n\r\nجمله موارد جواز ابداء زينت دانسته و در نتيجه ، بنابراين آيه ، ابداء در برابر ساير اطفال جايز نمىباشد .\r\nاكنون اين سؤال مطرح مىشود كه چگونه در آيهء دوم فقط در برابر از برخى اطفال اجازهء كشف داده شده ، ولى در آيهء اول تفصيلى نيامده و مطلقاً غير بالغين در غير سه وقت مجاز به ورود شده‌اند و وجوب تستر براى زن‌ها در برابر مطلق اطفال وجود ندارد . در اينجا چندين راه جمع مطرح شده كه ذيلًا مورد بررسى قرار مىگيرد .\r\n\r\n2 ) راه جمع اول\r\nيكى از راه‌هاى جمع كه صاحب جواهر ( ره ) پذيرفته و ما نيز قبلًا آن را مىگفتيم ، اين است كه گفته شود مراد از  « لَمْ يَظْهَرُوا عَلى عَوْراتِ النِّساءِ »  قدرت بر وطى مىباشد .\r\nبه بيان ديگر ، چون بالغ به طور متعارف از چنين ويژگى برخوردار است ، در آيهء شريفه ، اين تعبير كنائى براى بلوغ آمده است . بر اين اساس ، قيد مزبور براى  « الطِّفْلِ »  قيدى توضيحى است و احترازى نيست .\r\nممكن است سؤال شود كه با توجه به اينكه مفهوم واژهء طفل روشن است ، چرا اين قيد توضيحى آمده است ؟\r\nدر پاسخ بايد گفت كه ذكر قيد غالبى در اين گونه موارد نوعاً براى اشاره به حكمت جعل احكام است . مثلًا در آيهء شريفهء  « وَ رَبائِبُكُمُ اللَّاتِي فِي حُجُورِكُمْ »  گفته‌اند كه قيد مذكور براى « ربائب » قيد توضيحى و غالبى است و به اين جهت ذكر شده كه به حكمت جعل حكم محرميت ربيبه براى مرد ، نوعى اشعار داشته باشد كه ربائب نيز كه معمولًا در خانهء وى بزرگ مىشوند ، حكم اولاد انسان را دارند . در اينجا نيز تعبير  « لَمْ يَظْهَرُوا عَلى عَوْراتِ النِّساءِ »  به جاى تعابيرى مانند بلوغ و احتلام ، از اين جهت است كه حكمت حكم مزبور يعنى جواز ابداء زينت در برابر اطفال بيان\r\n\r\n","description":"","footnote":"","page_name":" 831 ","page_number":95},
  {"content":"\r\n\r\nشود ، همچنانكه در فقرهء بعد يعنى  « التَّابِعِينَ غَيْرِ أُولِي الْإِرْبَةِ »  نيز اين گونه است . در علم معانى نيز گفته‌اند كه عدول از ذكر اسم به ذكر وصف براى مسند اليه ، براى اشعار به عليت و بيان حكمت حكمى است كه بر آن مسند اليه بار شده است « 1 » .\r\nبنابراين ، ديگر ميان مفهوم دو آيه ناسازگارى وجود نخواهد داشت و به موجب هر دو آيه ، وجوب تستر براى زن فقط در برابر بالغين وجود دارد .\r\n\r\n3 ) اشكال راه جمع اول\r\nبسيارى از تفاسير معتبر از جمله التّبيان ، روض الجنان ، مجمع البيان ، جوامع الجامع ، فقه القرآن ، كنز العرفان ، زبدة البيان محقق اردبيلى ، تفاسير صافى و اصفى ، كنز الدقائق و قلائد الدرر كه بالغ بر ده منبع است ، آيهء شريفه را  « الَّذِينَ لَمْ يَظْهَرُوا عَلى عَوْراتِ النِّساءِ »  را كنايه از بلوغ نگرفته‌اند و همگى بر طبق اين آيه ، اطفال را بر دو قسم نموده‌اند ؛ طفلى كه يظهر على عورات النساء و طفلى كه لا يظهر ، و در برابر قسم اول از اطفال كه گاه آن را « مراهق » دانسته‌اند ، تستّر را واجب شمرده‌اند . تعابير برخى از اين مفسران در جلسهء قبل نقل شد . علاوه بر مفسران ، بسيارى از دانشمندان ديگر از جمله بسيارى از فقهاء و نيز طريحى ( ره ) در مجمع البحرين اين نكته را گفته‌اند و ما در ميان فقهاى اماميه تا پيش از صاحب جواهر ره قائلى نيافتيم كه مراد از آيه را بلوغ دانسته باشد ، البته ممكن است در ميان اهل سنت قائل به آن وجود داشته باشد . به علاوه ، اصولًا حمل آيه بر مفهوم كنائى بلوغ مشكل است ، زيرا  « لَمْ يَظْهَرُوا »  يا به معناى « لم يطلعوا » و يا « لم يقدروا » مىتواند باشد ، بنابر معناى نخست يعنى طفلى كه عورت را از غير عورت تشخيص نمىدهد و بنابر معناى دوم به معناى « لم يقدروا » است و نمىتوان مراد را بلوغ دانست ، زيرا چنين نيست كه نابالغين غالباً قدرت بر جماع نداشته باشند و قدرت مزبور فقط از زمان بلوغ و پانزده سالگى پديد آيد ، هر چند آنان غالباً\r\n\r\n\r\n","description":"","footnote":"\r\n( 1 ) ما سابقاً نيز به اين راه جمع اشاره‌اى داشتيم ، البته اين مطلب را در مقام جمع بين دو آيهء شريفه ذكر نكرديم ، بلكه در مقام جمع بين آيهء شريفهء  « أَوِ الطِّفْلِ الَّذِينَ . . . »  و صحيحهء بزنطى كه تستّر را براى زن در برابر نابالغ لازم نمىداند ، مطرح كرديم . ولى بسيارى از فقهاء ، اين نكته را در مقام جمع بين دو آيه بيان داشته‌اند .\r\n","page_name":" 832 ","page_number":96},
  {"content":"\r\n\r\nدر اين سنين به فكر جماع نمىافتند ولى به هر حال قدرت بر جماع به طور غالبى متوقف بر بلوغ نيست تا بتوان آيهء شريفه را بر معناى كنائى بلوغ حمل كرد ، اين حمل بسيار خلاف ظاهر است .\r\n\r\n4 ) راه جمع دوم\r\nيك راه ديگر اين است كه گفته شود بر طبق آيهء استيذان ، براى نابالغين در غير سه وقت استيذان لازم نيست ، اما عدم وجوب استيذان با عدم وجوب تستّر براى زن در برابر آنها ملازمه ندارد . به بيان ديگر ، آيهء نخست ، استيذان را براى اطفال در غير سه وقت لازم ندانسته ، ولى در عين حال ، آيهء دوم تستّر را براى زنان در برابر اطفالى كه  « يَظْهَرُوا عَلى عَوْراتِ النِّساءِ »  واجب دانسته است و منافاتى بين اين دو نيست ، زيرا گاه در هنگام تزاحم اهم و مهم ، به حكم شارع ، مصالح مهم فداى مصالح اهم مىشود . مثلًا برخى از فقهاء مىگويند كه نگاه كردن زنان حتى به مواضعى مانند سر و گردن مردان جايز نيست ، ولى از طرف ديگر ، شارع نفرموده كه مردان هيچ‌گاه از خانه بيرون نروند ، زيرا اين با توجه به نيازهاى زندگى ، ممكن نيست ، بلكه شارع مقدس با كسر و انكسارِ مصالح ، به مرد اجازهء خروج از منزل را داده و زن را نيز از نگاه كردن بر حذر داشته يا امر فرموده كه از منزل بيرون نرود . در اينجا نيز شارع تردد بچه‌هاى نابالغ نزد والدين را منع نفرموده و در غير سه وقت كه مصلحت اهم وجود دارد ، استيذان را لازم ندانسته است ، ولى از سوى ديگر ، زن اگر ببيند كه اطفالى كه مصداق  « يَظْهَرُوا عَلى عَوْراتِ النِّساءِ »  هستند ، وارد مىشوند ، مكلف به ستر و تحفّظ است . بنابراين ، بين عدم وجوب استيذان براى اطفال و عدم وجوب تستّر از سوى زن ، ملازمه‌اى وجود ندارد .\r\n\r\n5 ) راه جمع سوم\r\nراه جمع بهتر اين است كه بگوييم اصلًا موضوع دو آيه متفاوت است و ميان\r\n\r\n","description":"","footnote":"","page_name":" 833 ","page_number":97},
  {"content":"\r\n\r\nمفهوم دو آيه هيچ ناسازگارى ديده نمىشود . زيرا آيهء استيذان مربوط به محارم است و موضوع حكم استيذان اطفال ، خود والدين مىباشند ، يعنى اولياء موظّف هستند كه در آن سه وقت مراقب باشند كه بچه‌هاى خودشان كه محرم هستند ، بىاجازه وارد نشوند ، و اين معنى از تعبير  « طَوَّافُونَ عَلَيْكُمْ »  نيز قابل استفاده است ، ولى آيهء  « أَوِ الطِّفْلِ الَّذِينَ لَمْ يَظْهَرُوا . . . »  كه موارد استثناء از حكم وجوب تستّر زن در برابر غير محارم را استقصا كرده و طفل غير مراهق را از جملهء اين موارد برشمرده ، مربوط به غير محارم است ، بنابراين ، از مفهوم آن استفاده مىشود كه حكم وجوب تستّر در برابر اطفال غير محارم مراهق وجود دارد .\r\n\r\n6 ) چگونگى جمع دو آيه با صحيحهء بزنطى\r\nمشكلى كه دربارهء اين دو راه جمع اخير وجود دارد ، اين است كه در صحيحهء بزنطى تصريح شده كه براى زن در برابر پسر نابالغ وجوب تستر وجود ندارد .\r\nهمانگونه كه قبلًا گفته شد ، راه حل اين است كه بگوييم مانند قواعد و زن‌هاى كفار يا اماء و موارد ديگر كه موى سر از حكم وجوب ستر يا حرمت نظر استثنا شده است ، در اين صحيحه نيز كشف شعر تجويز شده و پوشاندن مو براى زن در برابر نابالغ واجب نمىباشد ، از اين روايت نمىتوان چنين استظهار نمود كه كشف همهء بدن زن بجز عورت ، در برابر نابالغ جايز است ، بلكه اين روايت فقط كشف شعر را جايز دانسته است . اما موضوع در آيهء شريفه فقط كشف شعر نيست و ابداء زينت موضوع حكم است ، يعنى در برخى موارد از جمله دربارهء طفلى كه  « لَمْ يَظْهَرُوا عَلى عَوْراتِ النِّساءِ »  نشان دادن زينت‌هاى مخفى مانند خلخال پا تجويز شده است .\r\nبنابراين ، در مقام جمع بين آيهء شريفه و صحيحهء بزنطى مىتوان گفت كه وجوب تستر براى زن در برابر اطفالى كه مصداق  « لَمْ يَظْهَرُوا عَلى عَوْراتِ النِّساءِ »  نيستند ، وجود دارد و زن نمىتواند مواضع زينت خود را آشكار سازد ، ولى به موجب صحيحهء مذكور ، پوشاندن موى سر از آنان واجب نيست . بنابراين ، تحفظ و تستر براى زن در\r\n\r\n","description":"","footnote":"","page_name":" 834 ","page_number":98},
  {"content":"\r\n\r\nبرابر اطفالى كه يظهروا على عورات النساء كه قدر متيقن از آن ، مراهقين و قادرين بر وطى مىباشند ، واجب است و فقط مىتواند در برابر نابالغ سر و صورت را نپوشاند .\r\n\r\nب ) بررسى حكم نظر به نابالغ و نتيجه‌گيرى مسألهء 36 :\r\n\r\n1 ) حكم نظر شخص به نابالغ\r\nآيا مرد مىتواند به بدن يك دختر مثلًا هشت سال و نيمه بجز عورت او نگاه كند ؟ در پاسخ بايد گفت كه دليلى بر جواز اين نظر نداريم . ممكن است از روايت عبد الرحمن بن حجاج كه مىفرمايد لازم نيست دختر نابالغ سرش را بپوشاند ، استفاده كرد كه نامحرم مىتواند به موى او نگاه كند ، ولى نظر به ساير مواضع بدن وى را نمىتوان تجويز نمود . سخنان فقهاء در اين باره صريح در جواز نيست و بر خلاف فرمودهء مرحوم آقاى خوئى ( ره ) ، سيره نيز قائم به جواز نمىباشد . محقق ( ره ) فرموده كه نظر به اجنبيه جايز نيست . برخى فقهاء از جمله شهيد ثانى ( ره ) گفته‌اند كه حق آن بود كه وى بچه‌هاى كم سن و سال را كه به حد تمييز نرسيده‌اند ، استثنا مىكرد . ولى ما مىگوييم كه كلام محقق ( ره ) اطلاق دارد . البته سخن او از بچه‌هاى بسيار كم سن مانند دو يا سه‌ساله منصرف است و عرف نيز از اين تعبير ، وجوب ستر را براى اين كودكان نمىفهمد و سيره هم بر آن جارى است ، اما كلام او نسبت به بچه‌هاى بزرگ‌تر و صغير مميز اطلاق دارد ، همچنانكه خود فقهاء نيز گفته‌اند كه از اطلاق آن بدست مىآيد كه نظر به عورت مميز جايز نيست . بنابراين ، از اين جهت تفاوتى ميان كودك مميز و فرد بالغ وجود ندارد و تنها تفاوت آن دو ، جواز نظر به موى نابالغ است كه به موجب روايت مزبور تجويز شده است . پس ، مىتوان نتيجه گرفت كه نظر مرد به بدن دختر هفت يا هشت‌ساله بجز موى او جايز نيست .\r\n\r\n","description":"","footnote":"","page_name":" 835 ","page_number":99},
  {"content":"\r\n\r\n\r\n2 ) خلاصه و نتيجهء بحث دربارهء مسألهء 36\r\nدربارهء تقبيل صبى يا صبيه ، چندين روايت نقل كرديم ، از جمله روايت ابو احمد كاهلى بود كه مرحوم آقاى خوئى ( ره ) حرمت تقبيل را از آن استفاده كردند ، ولى استظهار مرحوم آقاى حكيم ( ره ) و همچنين نظر مختار آن بود كه بر طبق اين روايت تقبيل اشكالى ندارد ، اما گفتيم كه در هر حال ، سند آن ضعيف است ، و همچنين ، چند روايت نيز به صراحت دال بر حرمت تقبيل كودك بالاى شش يا هفت سال بود . به علاوه ، بسيارى از فقهاء و مفسران  « لَمْ يَظْهَرُوا »  را در آيهء شريفه به معناى « لم يعرفوا » دانسته‌اند كه مىرساند كه تستّر در برابر كودكان مذكور براى زن واجب است . از كلمات فقهاء نيز لا اقل بالاولوية ، مىتوان حرمت آن را استفاده كرد ؛ از جمله دعواى اجماع محقق كركى و شهيد ثانى ( قدس سرهما ) نسبت به حرمت نظر به مميز كه بالاولوية دال بر حرمت لمس و تقبيل و مانند اينها است . بنابراين ، با توجه به اينكه تسلّم فقهاء بر جواز وجود ندارد و چنين دعوائى نامقبول است و سيرهء قابل استنادى نيز كه دال بر جواز باشد ، نداريم « 1 » ، بايد به استناد روايات مزبور و اقوال فقهاء بگوييم كه لمس ، تقبيل و قرار دادن كودك شش‌ساله و بزرگ‌تر از آن بر روى دامن نامحرم جايز نيست . ظاهر « فيه بأس » مرحوم مصنّف ( ره ) نيز همين است كه تقبيل يا وضع در حجر ، از شش سالگى به بعد اشكال دارد ، و نيز مىتوان گفت كه ظاهراً فتواى فقهائى كه در اينجا حاشيه نزده‌اند ، حرمت مىباشد ، مگر آنكه در جائى ديگر قرائنى بر خلاف اين يافت شود .\r\n\r\n\r\n","description":"","footnote":"\r\n( 1 ) اگر سيره‌اى مبنى بر جواز وجود داشته باشد ، يا به استناد فتاواى برخى از فقهاء به جواز است كه به نظر ما دليل محكمى ندارد ، و يا ناشى از مسامحه و عدم مبالات است ، و در هر حال ، اين سيره نمىتواند مستند فتوا قرار گيرد .\r\n","page_name":" 836 ","page_number":100},
  {"content":"\r\n\r\n\r\nج ) بررسى مسألهء 37 :\r\n\r\n1 ) متن مسأله\r\n« مسألهء 37 - لا يجوز للمملوك النظر الى مالكته و لا للخصى النظر الى مالكته أو غيرها كما لا يجوز للعنّين و المجبوب بلا اشكال بل و لا لكبير السن الذي هو شبه القواعد من النساء على الاحوط » .\r\n\r\nتوضيح استاد مد ظلّه\r\nحرمت نظر مملوك به غير مالكهء خود مورد بحث و مورد ترديد و گفتگو نبوده ، از اين رو ، مرحوم سيد ( ره ) متعرض آن نشده است . اما دربارهء جواز نظر مملوك به مالكهء خود ، در اهل سنت قائلينى وجود دارد و در روايات ما نيز مطرح شده است ، از اين رو ، مصنف ( ره ) اين موضوع را مطرح فرموده است . همچنين بايد گفت كه موضوع بحث دربارهء خصى اعم از نظر وى به مالكهء خود و غير مالكه است . به عبارت ديگر ، فرد اخته شده مىتواند حرّ يا مملوك باشد و در هر دو صورت ، نظر وى به اجنبيه مورد بحث است ، چه آن اجنبيه مالك او باشد يا نباشد . خلاصه ، به طور كلى ، اين بحث وجود دارد كه آيا خصاء موجب جواز نظر براى خصى مىشود ؟\r\nدربارهء عنّين يعنى كسى كه توانايى وقاع ندارد و نيز مجبوب يعنى كسى كه آلت رجوليت وى قطع شده ، بلا اشكال جواز نظر وجود ندارد و حكم آنان با افراد عادى تفاوت نمىكند ، همچنين ، دربارهء مردان مسنّ كه مانند « قواعد نساء » هيچ شهوتى نداشته باشند ، گفته‌اند كه على الاحوط نظر جايز نيست . در اين ميان آنچه بيش از همه مورد بحث و نزاع مىباشد ، جواز يا حرمت نظر خصى است كه در روايات و فتاوا مطرح شده و ما در جلسات بعد به آن خواهيم پرداخت .\r\n* و السلام * »\r\n\r\n","description":"","footnote":"","page_name":" 837 ","page_number":101},
  {"content":"\r\n\r\n\r\n18 / 2 / 1378 شنبه درس شمارهء ( 99 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل ، دربارهء مستثنيات حرمة نظر به اجنبيه بحث شد ، در ادامهء اين بحث در اين جلسه ، دو بحث نگاه مملوك به مالكهء خود و نگاه خصى به اجنبيّه عنوان مىشود ، و از آنجا كه اين دو عنوان در بعضى موارد با هم جمع مىشوند ، لذا در ابتدا ، براى مشخص شدن حدود اين دو عنوان ، نسبت بين آنها بيان مىشود ، و در ادامه ، در رابطه با  « أَوْ ما مَلَكَتْ أَيْمانُهُنَّ »  و نظر فقهاء متقدمين بحث شده ، جواز نظر مملوك به مالكهء خود نتيجه گرفته مىشود ، سپس بحث نگاه خصى را آغاز مىكنيم .\r\n* * * \r\nالف ) بحث‌هاى مربوط به دو عنوان « نگاه مملوك به مالكهء خود » و « نگاه خصى به اجنبيّه » :\r\n\r\n1 ) مشخص كردن حدود عناوين مورد بحث\r\nدر ادامهء بيان مستثنيات حرمة نظر به اجنبيّة دو عنوان ذكر شده است كه چون بين اين دو عنوان يك نحو ارتباطى وجود دارد ، با هم مشتبه مىشوند ، لذا در ابتدا نسبت بين اين دو عنوان را مطرح مىكنيم .\r\nنسبت بين دو موضوع عموم و خصوص من وجه مىباشد كه يك مادهء اجتماع و دو مادهء افتراق دارد .\r\nماده اجتماع : نگاه مملوك خصىّ به مالكهء خود كه اجنبيه هم هست .\r\nماده افتراق : نگاه مملوك غير خصىّ به مالكهء خود و اجنبيه ، نگاه خصى غير مملوك به اجنبيه .\r\n\r\n","description":"","footnote":"","page_name":" 838 ","page_number":102},
  {"content":"\r\n\r\n\r\n2 ) احتمالات در مسأله\r\nبا مشخص شدن حدود موضوعات ، احكام محتمله در مقام را كه احتمالًا قائل به آنها هم وجود داشته باشد ، بيان مىكنيم .\r\nاحتمال اول : فقط نظر مملوك به مالكهء خود ، از حرمت نظر به اجنبيه استثناء شده ، و خصى بودن هيچ‌گونه مدخليّتى در استثناء ندارد .\r\nاحتمال دوم : فقط نظر خصىّ ، از حرمت نظر به اجنبيه استثناء شده ، و مملوك بودن هيچ‌گونه مدخليّتى در استثناء ندارد .\r\nاحتمال سوم : احد الموضوعين براى استثناء كافى است ، يعنى هر يك از خصى بودن و مملوكيت ، مستقلًا دخيل براى استثناء مىباشد .\r\nاحتمال چهارم : مجموع العنوانين موضوعيّت دارد ، يعنى خصى بودن و مملوكيت به عنوان دو جزء يك موضوع واحد دخيل مىباشند .\r\nاحتمال پنجم : از حرمة نظر به اجنبيه هيچ‌كدام استثناء نشده‌اند .\r\n\r\n3 ) توضيح كلام مرحوم شيخ ( ره ) در مبسوط\r\nاز آنجا كه علماى اعلام در برداشت از كلام مرحوم شيخ ( ره ) در مبسوط ، اختلاف كرده‌اند ، در ابتدا ، كلام مرحوم شيخ در خلاف را ذكر كرده و با روشن شدن مقصود مرحوم شيخ در خلاف ، كلام ايشان در مبسوط نيز آشكار مىگردد .\r\nمسألهء پنجم كتاب النكاح خلاف « 1 » : « اذا ملكت المرأة فحلًا أو خصيّاً « 2 » أو مجبوباً « 3 » لا يكون محرماً لها و لا يجوز له أن يخلو بها و لا يسافر معها » ، اين فتواى خود مرحوم شيخ در خلاف مىباشد ، بعد در ادامه مىفرمايد : « و للشافعى فيه قولان أحدهما مثل ما قلناه و قالوا و هو الأشبه بالمذهب » يعنى شافعيه گفته‌اند كه اين قول به مبانى شافعى نزديك‌تر است و عبارت « و هو الأشبه . . . » از شافعيه است ، « و الآخر انه يصير محرماً\r\n\r\n\r\n","description":"","footnote":"\r\n( 1 ) خلاف 4 : 250 - 249 .\r\n( 2 ) خصىّ مردى است كه اخته شده باشد .\r\n( 3 ) مجبوب مردى است كه آلت رجوليت او قطع شده باشد .\r\n","page_name":" 839 ","page_number":103},
  {"content":"\r\n\r\nلقوله تعالى  « أَوْ ما مَلَكَتْ أَيْمانُهُنَّ »  ، بنابر قول دوم ، خصى محرم مىباشد ، مرحوم شيخ ( ره ) در ادامه ، براى مختار خودش كه تحريم مىباشد ، دليل ذكر مىكند كه « دليلنا اجماع الفرقة و أخبارهم و طريقة الاحتياط و أما الآية فقد روى أصحابنا أن المراد بها الاماء دون العبيد الذكران « 1 » » .\r\nمبسوط « 2 » : « اذا ملكت المرأة فحلًا أو خصيّاً فهل يكون محرماً لها حتى يجوز له أن يخلو بها و يسافر معها قيل فيه وجهان « 3 » » ، « قيل » اشاره به دو قول شافعى است كه در خلاف به نام وى تصريح كرده است ، « أحدهما و هو الظاهر انه يكون محرماً لقوله  « أَوْ ما مَلَكَتْ أَيْمانُهُنَّ »  و الثانى هو الأشبه بالمذهب انه لا يكون محرماً » تا اينجا در مقام بيان مذهب شافعيّة است و عبارت « و هو الظاهر » و عبارت « و هو الأشبه بالمذهب » همانطور كه از عبارت خلاف معلوم مىگردد ، هر دو نقل قول از شافعية است و ربطى به مختار خود مرحوم شيخ ندارد . بعد مرحوم شيخ ( ره ) مىفرمايد همين قول دوم شافعى به نظر من قوىتر است « و هو الذي يقوى فى نفسى و روى أصحابنا فى تفسير الآية أن المراد به الاماء دون الذكران » .\r\nبرخى از بزرگان مانند مرحوم محقق كركى ( ره ) در جامع المقاصد « 4 » و مرحوم شهيد ثانى ( ره ) در مسالك ، كلام شيخ را در مسأله مردّد دانسته و صدر و ذيل عبارت مبسوط را با هم منافى گرفته‌اند و گفته‌اند كه روشن نيست مختار ايشان چيست . ولى اين مطلب صحيح نيست ، مختار شيخ همان عبارت ذيل است كه با عبارت « يقوى فى نفسى » از آن ياد كرده است . البته مرحوم شهيد ثانى ( ره ) مطلبى\r\n\r\n\r\n","description":"","footnote":"\r\n( 1 ) اينكه مرحوم شيخ ( ره ) عبيد را مقيد به ذكران كرده است ، به خاطر اين است كه بر اماء نيز عبد صدق مىكند و در لغت عبد به معناى مملوك است و اختصاصى به مذكر ندارد .\r\n( 2 ) مبسوط 4 : 161 .\r\n( 3 ) « وجهان » نايب فاعل « قيل » نيست بلكه مبتداى متأخر است و « فيه » خبر متقدم است و كل جمله ، نايب فاعل « قيل » است .\r\n( 4 ) در جامع المقاصد سهو القلمى هم رخ نموده و فرموده شيخ در صدر كلام ، عدم محرميت را ظاهر دانسته و در ذيل به محرميت قائل شده است ، در حالى كه عبارت مبسوط بر عكس اين است .\r\n","page_name":" 840 ","page_number":104},
  {"content":"\r\n\r\nدارد كه از آن استفاده مىشود مسأله جزء مسلّمات نيست ، كه اين مطلب صحيحى است .\r\n\r\nب ) حكم نظر مملوك به مالكه :\r\n\r\n1 ) كلمات بزرگان دربارهء روايات مفسرهء آيهء شريفهء « أَوْ ما مَلَكَتْ أَيْمانُهُنَّ »\r\nمرحوم شيخ ( ره ) در خلاف و مبسوط به روايت اصحابنا نسبت داده كه مراد از  « ما مَلَكَتْ أَيْمانُهُنَّ »  كنيزان است و مراد بندگان نيست .\r\nبعد از مرحوم شيخ ، ابن ادريس در سرائر ، قطب راوندى در فقه القرآن نيز به اين نكته اشاره كرده‌اند كه آيهء قرآن عبيد را شامل نمىشود و گفته‌اند كه به خاطر روايات ، مراد از  « ما مَلَكَتْ أَيْمانُهُنَّ »  اماء مىباشد اما يك روايت هم نقل نكرده‌اند ، حدس زده مىشود كه منشأ همهء آنها عبارت مرحوم شيخ طوسى ( ره ) باشد .\r\nدر مقابل ، عده‌اى مانند علامه در مختلف ، محقق كركى ، شهيد ثانى آيه را عام دانسته ، اختصاص آن را به اماء انكار كرده‌اند .\r\nدر مجمع البيان مىگويد : قيل معناه العبيد و الاماء و روى ذلك عن أبى عبد الله عليه السلام .\r\nشهيد ثانى هم مىگويد : روى الكلينى اخباراً كثيرة بطرق صحيحة عن الصادق عليه السلام أن المراد لقوله تعالى  « أَوْ ما مَلَكَتْ أَيْمانُهُنَّ »  شامل للمملوكة مطلقاً . و بعد هم صحيحه معاوية بن عمار را نقل مىكند . شهيد ثانى ( ره ) از اخبار بسيارى كه كلينى در تفسير آيه ذكر كرده سخن مىگويد ، در حالى كه در رواياتى كه هست ، در مقام تفسير اين آيه مطلبى مطرح نشده و فقط صحيحهء معاويه بن عمار در اين مقام است .\r\nلذا مراد تفسير اصطلاحى نيست و مراد اين است كه گرچه آن روايات در مقام تفسير آيه نباشد ولى با توجه به روايات و با در نظر گرفتن روايات ، منظور از آيه مشخص مىشود ، همانطور كه مراد از عبارت معروف « ان القرآن يفسر بعضه بعضاً » نيز همين\r\n\r\n","description":"","footnote":"","page_name":" 841 ","page_number":105},
  {"content":"\r\n\r\nمعنا است . روايات كه همانند آيات از وحى سرچشمه مىگيرد ، جنبهء تفسيرى نسبت به آيات قرآنى مىيابد هر چند بالصراحة در مقام تفسير نباشد .\r\nبه نظر مىرسد كه عبارت مجمع البيان « و روى عن أبى عبد الله عليه السلام » ، و عبارت شيخ طوسى « روى أصحابنا . . . » نيز ناظر به همين روايات موجود باشد ، دربارهء اينكه شيخ به چه روايتى نظر دارد ، در جلسات بعد سخن خواهيم گفت .\r\n\r\n2 ) توضيحى دربارهء « ما مَلَكَتْ أَيْمانُهُنَّ »\r\nظاهر آيهء شريفه بدون در نظر گرفتن روايات ، هم اماء و هم عبيد را شامل مىشود و وجهى براى تخصيص آن به اماء وجود ندارد ، بلكه بنابر برخى از تفاسير  « نِسائِهِنَّ »  ، قدر متيقن از  « ما مَلَكَتْ أَيْمانُهُنَّ »  عبيد مىباشد ، زيرا اگر مراد از  « نِسائِهِنَّ »  مطلق نساء باشد ، مراد از  « ما مَلَكَتْ أَيْمانُهُنَّ »  يا تنها عبيد يا اعم از عبيد و اماء باشد و نمىتواند مراد فقط اماء باشد ، زيرا بنابراين فرض ،  « نِسائِهِنَّ »  تمام زنان و از جمله كنيزان را شامل شده و ديگر معنا ندارد كه دوباره اين مصاديق را ذكر كنند و خلاصه ، لازمهء اين معنا عطف خاص به عام است و چنين عطفى صحيح نيست . البته اگر مراد از  « نِسائِهِنَّ »  را معناى مضيقى مانند مؤمنات ، حرائر ، اقرباء ، اصحاب بگيريم ، چنين اشكالى پيش نمىآيد ، زيرا بنابر اختصاص  « ما مَلَكَتْ أَيْمانُهُنَّ »  به اماء نيز گاهى مانند تفسير نسائهن به حرائر ، نسبت بين اين عنوان و عنوان نسائهن تباين مىباشد كه عطف كاملًا بىاشكال است ، و گاهى مانند ساير تفاسير ، عموم و خصوص من وجه است كه در اين مورد نيز عطف صحيح و شايع است . ولى وجهى براى تخصيص آيه به اماء به نظر نمىرسد بلكه ظاهر لفظ ، عموم است و روايات هم بر خلاف آن دلالت نمىكند همانطور كه خواهد آمد .\r\n\r\n3 ) نتيجه بحث تا اينجا\r\nنظر مملوك به مالكه خود جايز است ولى حد و حدود آن را بايد بعداً معين نماييم .\r\n\r\n","description":"","footnote":"","page_name":" 842 ","page_number":106},
  {"content":"\r\n\r\n\r\nج ) نظر خصى به اجنبيه\r\nگرچه اين مسأله كم اتفاق مىافتد ولى چون ممكن است اتفاق بيفتد ، آن را مطرح مىكنيم ، مسألهء نظر خصى است . در اينجا روايات بسيارى وجود دارد كه مقتضاى آنها عدم جواز است ، و يك روايت هم در مسأله هست كه برخى آن را دليل بر جواز دانسته‌اند كه بايد دربارهء آن بحث كنيم ، حال ، روايات بحث خصى را مطرح مىكنيم .\r\n\r\n1 ) موثقة عبد الملك بن عتبة النخعى\r\n« حميد بن زياد عن الحسن بن محمد عن عبد الله بن جبلة عن عبد الملك بن عتبة النخعى قال سألت أبا عبد الله عليه السلام عن ام الولد هل يصلح أن ينظر اليها خصى مولاها و هى تغتسل قال لا يحل ذلك « 1 » » .\r\nحميد بن زياد و حسن بن محمد بن سماعة و عبد الله بن جبلة ، هر سه واقفى ثقة مىباشند ، و عبد الملك بن عتبة ، امامى ثقة است ، پس روايت موثقة است .\r\nاز اين روايت نمىتوان استفاده كرد كه خصى مطلقاً نمىتواند نگاه كند ، زيرا متعرض حال غسل شده است ، اگر زن در حال غسل كه فقط عورتين را پوشانده و قسمت‌هاى بسيارى از بدن وى آشكار است ، در مورد نگاه خصى به اجنبيه قطعاً اين حد را مجاز نمىدانيم ، حد اكثر مو و برخى اعضاء ديگر ، محل كلام است و حرمت نگاه كردن خصى به مثلًا سينهء زن و اعضائى كه در هنگام غسل آشكار است ، محل بحث نيست .\r\nبه هر حال ، اين روايت اين را نفى مىكند كه خصى مانند ساير محارم باشد ، چون بنابر تحقيق ، ساير محارم به غير از عورت بدون شهوت به ساير اعضاى بدن\r\n\r\n\r\n","description":"","footnote":"\r\n( 1 ) وسائل 20 : 225 شمارهء 25485 ، باب 125 از ابواب مقدمات النكاح ، ح 1 ، جامع الاحاديث ، 20 : 293 شمارهء 957 ، باب 8 از ابواب « جملة من احكام الرجال و النساء الأجانب » ، ح 1 .\r\n","page_name":" 843 ","page_number":107},
  {"content":"\r\n\r\nزن مىتوانند نگاه كنند ، اطلاق روايت عبد الملك بن عتبة جائى را كه عورت زن مستور باشد نيز شامل مىگردد و دليل عدم محرميت خصى مىباشد ، ولى در اين مسأله كه آيا خصى به شعر يا ساق اجنبيه مىتواند نگاه كند ، از روايت نمىتوان نفى جواز را استفاده كرد . ساير روايات بحث را در جلسهء آينده نقل و بررسى مىكنم\r\n« * و السلام * »\r\n\r\n","description":"","footnote":"","page_name":" 844 ","page_number":108},
  {"content":"\r\n\r\n\r\n19 / 2 / 1378 يكشنبه درس شمارهء ( 100 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء گذشته ، نقل رواياتى را كه حكم نظر خصى به اجنبيه را متعرض شده ، آغاز كرديم . روايت نخست ، موثقهء عبد الملك بن عتبه نخعى بود كه از آن نفى محرم بودن خصى استفاده مىشد ولى حرمت نظر خصى به مو يا ساق اجنبيه استفاده نمىشد . در اين جلسه ، به بررسى ساير روايات باب خصى مىپردازيم و در ادامه ، توضيحى دربارهء تفسير  « مَلَكَتْ أَيْمانُهُنَّ »  و روايتى را كه در خلاف در اختصاص آن به اماء ، و روايتى را كه در مجمع البيان در تعميم آيه به عبيد و اماء است ، خواهيم آورد .\r\n* * * \r\nالف ) صحيحهء محمد بن اسحاق :\r\n\r\n1 ) متن حديث :\r\n« عن محمد بن اسحاق قال سألت أبى الحسن موسى عليه السلام : قلت يكون للرجل الخصى يدخل على نسائه فينا و لهن الوضوء فيرى شعورهن قال لا « 1 » » .\r\n\r\n2 ) توضيح حديث\r\nمراد از محمد بن اسحاق در سند روايت ، محمد بن اسحاق بن عمار ثقه است همانطور كه در فقيه « 2 » تصريح شده است ، و در كافى « 3 » به صورت اختصار ، محمد\r\n\r\n\r\n","description":"","footnote":"\r\n( 1 ) وسائل 20 : 226 شمارهء 25486 ، باب 125 از ابواب مقدمات النكاح ح 2 ، جامع الاحاديث 20 : 293 شمارهء 958 ، باب 8 از « ابواب جملة من احكام الرجال و النساء الأجانب » ، ح 2 .\r\n( 2 ) فقيه 3 : 469 شمارهء 4633 .\r\n( 3 ) كافى 5 : 532 شمارهء 2 .\r\n","page_name":" 845 ","page_number":109},
  {"content":"\r\n\r\nبن اسحاق ذكر شده ، ولى در تهذيبين « 1 » محمد بن اسحاق به « احمد بن اسحاق » تبديل شده كه تصحيف است و از موارد تحريف محمد به احمد مىباشد كه همانند تصحيف احمد به محمد ، از تحريف‌هاى شايع است . به هر حال ، راوى روايت ، محمد بن اسحاق بن أبى عمير است و در صحت سند ترديدى نيست .\r\nدر متن روايت « الوضوء » به معناى آبى است كه براى تطهير و شستشو استفاده مىشود ، كلمهء « لا » در پاسخ امام مىتواند نافيه يا ناهيه باشد و يا مراد « لا يجوز » باشد و به هر حال ، دليل حرمت نظر خصى به موهاى زن‌ها مىباشد ، البته بنابر احتمال نافيه بودن لا ، دلالت حديث بر حرمت مبتنى بر مبنائى است كه در نزد متأخران تقريباً مسلم است كه جملهء خبريه در مقام انشاء هم ظهور در حرمت دارد ، بلكه برخى ، ظهور آن را از نهى قوىتر مىدانند كه آن قدر نهى تشريعى شديد است كه گويا تكويناً هم تحقق خارجى نمىيابد ، از اين جهت برخى جملهء خبريه را در حرمت ادل دانسته‌اند .\r\nبه هر حال ، در ظهور روايت در حرمت نظر خصى به موى زن بحثى نيست ، البته برخى اين روايت را در بحث نظر مملوك به مالكهء خود استدلال كرده‌اند كه صحيح نيست ، زيرا در روايت مىگويد « يكون للرجلِ الخصىُّ » ، و شوهر مالك خصى دانسته شده و زن مالك خصى نيست ، دربارهء اين حديث بحث خواهيم كرد .\r\n\r\nب ) روايت اثبات الوصية :\r\n\r\n1 ) متن حديث\r\n« فى حديث طويل ذكر فيه اجتماع وجوه الشيعة بعد الرضا عليه السلام فى بغداد فى دار عبد الرحمن بن الحجّاج و قصد ثمانين من فقهائهم الحج لمشاهدة أبى جعفر عليه السلام و\r\n\r\n\r\n","description":"","footnote":"\r\n( 1 ) تهذيب 7 : 48 شمارهء 133 ، استبصار 3 : 252 شمارهء 1 .\r\n","page_name":" 846 ","page_number":110},
  {"content":"\r\n\r\nدخولهم عليه ، عليه السلام ، قال ابو خداش المهرى و كنت قد حضرت مجلس موسى عليه السلام فأتاه رجل فقال له جعلنى الله فداك ، و سأله عن مسائل الى أن قال : الخصى يدخل على النساء فأعرض وجهه قال فحججت بعد ذلك فدخلت على الرضا عليه السلام فسألته عن هذه المسائل فأجابنى بالجواب الذي أجاب به موسى عليه السلام و كان جالساً مجلس أبى جعفر عليه السلام فى هذا الوقت ، الى أن قال : قلت لأبى جعفر عليه السلام الخصى يدخل على النساء ، فحوّل وجهه ، ثم استدنانى و قال ما نقص منه الا الجبابة ( الخناثة خ . ل ) الواقعة عليه » « 1 » .\r\n\r\n2 ) فقه الحديث\r\nپس از وفات امام رضا عليه السلام يكى از مسائل مهم و مورد توجه ، كمى سن امام جواد عليه السلام بوده ، از اين جهت بسيارى از بزرگان شيعه براى مشاهده حضرت و امتحان آن بزرگوار اظهار آمادگى كرده بودند .\r\nاز جملهء « فأجابنى بالجواب الذي أجاب به موسى عليه السلام » شايد استظهار شود كه حضرت به تمام سؤالات يا با سكوت يا مثلًا با اعراض پاسخ داده‌اند ، در نتيجه مسألهء خصى را نيز امام رضا عليه السلام پاسخ داده‌اند .\r\nدر جملهء « و كان جالساً مجلس أبى جعفر عليه السلام » چند احتمال مىرود ؛ يكى اين است كه حضرت رضا عليه السلام در همين مكان فعلى امام جواد عليه السلام نشسته بودند ، ديگر اين است كه مراد اشارهء به زمان امامت حضرت باشد و مراد از محل جلوس ، مقام امامت باشد ، احتمال ديگر اين است كه اشارهء به آغاز امامت حضرت رضا عليه السلام باشد كه هنوز افرادى براى مشاهده و امتحان آن حضرت حاضر مىشده‌اند .\r\nدر عبارت آخر حديث ، اگر نسخهء « خناثة » صحيح باشد ، معناى روايت اين مىشود كه خصى از مردانگى چيزى كم ندارد مگر يك قدرى جنبهء خنثايى و حالت برزخى بودن دارد ، ولى به هر حال ، مرد است و از مرد بودن خارج نشده است .\r\nاگر نسخهء « جبابة » صحيح باشد ، با مطلبى كه در تذكره آمده متناسب است ،\r\n\r\n\r\n","description":"","footnote":"\r\n( 1 ) جامع الاحاديث 20 : 293 شمارهء 959 ، باب 8 از « ابواب جملة من احكام الرجال و النساء الأجانب » ، ح 3 .\r\n","page_name":" 847 ","page_number":111},
  {"content":"\r\n\r\nايشان مىگويد كه قدر متيقن از روايات خصى آن است كه مرد ممسوح باشد يعنى نه تنها اخته باشد بلكه آلت رجوليت وى را هم قطع كرده باشند ، نسخهء جبابه با اين معنا سازگار است ، چون مجبوب كسى است كه آلت رجوليتش را قطع كرده باشند .\r\nبه هر حال ، از روايت استفاده مىشود كه نظر خصى به نساء جايز نيست ، ولى روايت از جهت سندى قابل اعتماد نيست .\r\n\r\nج ) رواية أخى دعبل\r\n\r\n1 ) متن روايت\r\n« عن على بن على اخى دعبل عن الرضا عن آبائه عن الحسين عليهم السلام قال ادخل على اختى سكينة « 1 » بنت على خادم فغطت رأسها منه ، فقيل لها انه خادم فقالت : هو رجل منع من شهوته » « 2 » .\r\n\r\n2 ) متن حديث\r\nكلمهء خادم به معناى خدمتكار مىباشد و در مورد زن هم به كار مىرود و نياز به تاء تأنيث هم ندارد « 3 » ، ولى در اينجا به قرينهء پاسخ معلوم مىگردد كه مراد از خادم ، خصىّ است . از اين روايت استفاده مىشود كه خدمتكارى كه براى خدمت در خانه و در نزد زن‌ها مىآورده‌اند يا كنيز يا خواجه بوده است ، در دورهء قاجاريه هم كه\r\n\r\n\r\n","description":"","footnote":"\r\n( 1 ) همانطور كه در قاموس و كتب ضبط تصريح شده ، سُكينة به ضم سين صحيح است و در ذيل اين عنوان نام دختر حضرت امير سلام الله عليه را هم ذكر كرده‌اند ( استاد مد ظلّه ) .\r\n( 2 ) وسائل 20 : 227 شمارهء 25491 ، باب 125 از ابواب مقدمات نكاح ، ح 7 ، جامع الاحاديث 20 : 294 شمارهء 960 ، باب 8 از « ابواب جملة من احكام الرجال و النساء الأجانب ، ح 4 ، در جامع الاحاديث در سند روايت سقط آشكارى ديده مىشود ، در اين سند برادر دعبل مستقيماً از امام حسين عليه السلام نقل كرده كه محرّف است .\r\n( 3 ) در لسان العرب مىگويد : الخادم واحد الخدم غلاماً كان أو جارية . . . و فى حديث فاطمة و على عليهما السلام : « . . . اسألى أباك خادماً تقيك حرّ ما أنت عليه » الخادم واحد الخدم و يقع على الذكر و الانثى لاجرائه مجرى الأسماء غير المأخوذة من الأفعال كحائض و عاتق . . . و هذه خادمنا - به غير هاء - لوجوبه ، و هذه خادمتنا غداً انتهى . پس از زن خدمتكار دائمى با لفظ خادم و بدون تاء تأنيث ياد مىشود .\r\n","page_name":" 848 ","page_number":112},
  {"content":"\r\n\r\nسلاطين مىخواستند جهات ظاهر حجاب را رعايت كنند ، خواجه را در حرم‌سرا مىآورده‌اند ، پس اطلاق خادم در مردها به معناى خصىّ بوده است كه اين خود نكتهء جالب توجهى است كه در روايات بعدى مفيد است .\r\nبه هر حال ، از اين روايت استفاده مىشود كه مجرد اينكه مردى شهوت ندارد ، مجوز نگاه به زنان نيست ، و حرمت نظر خصى به اجنبيه استفاده مىشود ولى روايت از جهت سندى معتبر نيست .\r\nدر ادامهء بحث ، به تناسب به ذكر دو روايت كه ممكن است ارتباطى با بحث جارى پيدا كند ، مىپردازيم .\r\n\r\nد ) روايت القاسم الصيقل\r\n\r\n1 ) متن روايت\r\n« بسند صحيح عن القاسم الصيقل قال كتبت اليه ام على تسأل عن كشف الرأس بين يدى الخادم و قالت له ان شيعتك اختلفوا على فى ذلك فقال بعضهم لا بأس و قال بعضهم لا يحل فكتب عليه السلام سألت عن كشف الرأس بين يدى الخادم لا تكشفى رأسك بين يديه فان ذلك مكروه » « 1 » .\r\n\r\n2 ) توضيحى دربارهء روايت\r\nام على ، سائل اين روايت كه معلوم نيست همسر القاسم الصيقل يا ديگرى بوده ، كتابتى به امام عليه السلام نوشته كه از آن حضرت با ضمير ياد كرده ، مرجع ضمير به روشنى معلوم نيست ، ممكن است مراد امام هادى عليه السلام باشد كه قاسم صيقل را از اصحاب آن حضرت شمرده‌اند « 2 » و مكاتبات با آن حضرت بسيار بوده و\r\n\r\n\r\n","description":"","footnote":"\r\n( 1 ) وسائل 20 : 224 شمارهء 25482 ، باب 124 از ابواب مقدمات النكاح ، ح 7 ، جامع الاحاديث 20 : 295 شمارهء 978 ، باب 9 از « ابواب جملة من احكام الرجال و النساء الأجانب » ، ح 4 .\r\n( 2 ) رجال شيخ طوسى ، باب قاف ، رقم 1 ، رجال برقى ص 58 .\r\n","page_name":" 849 ","page_number":113},
  {"content":"\r\n\r\nمضمرات در مكاتبات به آن حضرت هم زياد است « 1 » ، ولى چون قاسم صيقل ، مستقيم يا غير مستقيم ، مكاتبهء صريحى از آن حضرت ندارد ، و از سوى ديگر مكاتبه‌اى با امام رضا و امام جواد عليهما السلام داشته « 2 » ، نمىتوان مرجع ضمير را در اين حديث با قاطعيت روشن ساخت .\r\n\r\n3 ) دو نكته دربارهء روايت\r\nنكته اول : عبارت « فان ذلك مكروه » در روايت وارد شده است ، مكروه در لسان روايات و اطلاق قدماى فقهاء الزاماً به معناى كراهت اصطلاحى نيست بلكه هم در حرمت و هم در كراهت به كار مىرود ، و با توجه به ظهور « لا تكشفى » در حرمت و اينكه اختلاف شيعيان در مسأله در حرمت و عدم حرمت بوده ، همانطور كه از كلمه لا يحل و لا بأس در سؤال سائل برمىآيد ، مراد از مكروه ، حرام مىباشد .\r\nنكته دوم : سابقاً گفتيم كه شيخ طوسى به روايت اصحابنا نسبت داده كه مراد از  « مَلَكَتْ أَيْمانُهُنَّ »  خصوص اماء است ، و ما گفتيم كه ظاهراً شيخ به همين روايات موجود نظر دارد و منظور ايشان روايت ديگرى كه كسى از آن ياد نكرده ، نيست ، و مراد شيخ هم اين است كه با توجه به روايت اصحابنا بايد مراد از ملكت ايمانهن را خصوص اماء دانست و مراد ايشان اين نيست كه روايت خاصى به عنوان تفسير اين آيه شريفه آن را به اماء اختصاص داده باشد .\r\nحال عرض مىكنيم كه ممكن است نظر شيخ به اين روايت باشد كه خود در تهذيب نقل كرده ، با اين توضيح كه در روايت آمده كه برخى از شيعيان كشف رأس را در نزد خادم مجاز مىدانستند ، روشن است كه نفس خادم بودن دليل جواز كشف رأس نيست ، از اين رو ، بايد مراد از خادم ، مملوكى باشد كه زن مالك او است ، و امام\r\n\r\n\r\n","description":"","footnote":"\r\n( 1 ) به عنوان نمونه كافى 1 : 102 ح 8 ، 3 : 438 ح 11 ، 4 : 521 ح 8 و 543 ح 14 .\r\n( 2 ) كافى 3 : 407 ح 16 ، تهذيب 2 : 358 شمارهء 1483 .\r\n","page_name":" 850 ","page_number":114},
  {"content":"\r\n\r\nعليه السلام در پاسخ ، عدم جواز كشف رأس را در نزد مملوك زن بيان مىكنند ، بنابراين ، مىبايد آيهء  « مَلَكَتْ أَيْمانُهُنَّ »  مربوط به اماء باشد ، زيرا طبق اين روايت ، كشف رأس در نزد عبيد زن‌ها ممنوع است ، اين تقريبى براى كلام شيخ طوسى بود .\r\nولى همانطور كه در ضمن روايت قبل گفتيم ، در آن زمان ، خادم به خصى انصراف داشته و ممكن است اختلاف شيعيان در اين مورد بوده است . بنابراين احتمال ، روايت دليل حرمت نظر خصى به اجنبيه است و به حرمت نظر مملوك به مالكه خود مربوط نيست .\r\n\r\nها ) توضيحى دربارهء كلام مجمع البيان\r\nدر مقابل شيخ طوسى كه به روايات اصحابنا نسبت داده كه مراد از  « مَلَكَتْ أَيْمانُهُنَّ »  خصوص اماء است ، در مجمع البيان گفته است كه : « قيل معناه العبيد و الاماء روى ذلك عن أبى عبد الله عليه السلام » . مراد صاحب مجمع البيان مىتواند صحيحهء معاوية بن عمار باشد .\r\n\r\n1 ) متن صحيحهء معاوية بن عمار\r\n« معاوية بن عمار قال كنا عند أبى عبد الله عليه السلام نحواً من ثلاثين رجلًا اذ دخل أبى فرحّب به ابو عبد الله عليه السلام و اجلسه الى جنبه ، فاقبل عليه جميعاً ثم قال ابو عبد الله عليه السلام ان لأبي معاوية حاجة فلو خففتم ، فقمنا جميعاً ، فقال لى أبى ارجع يا معاوية ، فرجعت فقال ابو عبد الله عليه السلام : هذا ابنك قال : نعم و هو يزعم ان اهل المدينة يصنعون شيئاً لا يحل لهم قال و ما هو ؟ قلت : ان المرأة القرشية و الهاشمية تركب و تضع يدها على رأس الاسود و ذراعيها على عنقه ، فقال ابو عبد الله عليه السلام : يا بنى اما تقرأ القرآن قلت : بلى قال أقرأ هذه الآية :  لا جُناحَ عَلَيْهِنَّ فِي آبائِهِنَّ وَ لا أَبْنائِهِنَّ  ، حتى بلغ  « وَ لا ما مَلَكَتْ أَيْمانُهُنَّ »  ، ثم قال : يا بنى ، لا بأس ان يرى المملوك الشعر و الساق « 1 » » .\r\n\r\n\r\n","description":"","footnote":"\r\n( 1 ) وسائل 20 : 224 شمارهء 25480 ، باب 124 از ابواب مقدمات النكاح ، ح 5 ، جامع الاحاديث 20 : 296 شمارهء 971 ، باب 9 از « ابواب جملة من احكام الرجال و النساء الأجانب » ، ح 7 .\r\n","page_name":" 851 ","page_number":115},
  {"content":"\r\n\r\n\r\n2 ) توضيحاتى دربارهء متن حديث\r\nعمار ، پدر معاوية ، از شخصيت‌هاى سنى بوده ، همانطور كه نجاشى مىگويد :\r\n« كان ابوه عمار ثقة فى العامة وجها » « 1 » ، و به جهت شخصيت بودن وى ، حضرت يك احترام خاصى براى او قائل شده ، او را كنار دست خود نشانده ، و خيلى طولانى به او در نگاه و مكالمه توجه كرده است .\r\nاز لحن عبارت عمار برمىآيد كه جوّ موجود سنى و اهل مدينه در نزد او حرام نبوده و حرف پسرش معاوية براى او تازگى داشته است . اينكه معاويه كلمهء « القرشية » و « الهاشمية » را به كار برده ، اشاره به اين است كه اين كار از زنانى كه مرتبط با خاندان رسالت هستند و از قريش و بلكه از بنى هاشم مىباشند ، سر مىزند كه طبيعتاً نبايد آنها چنين كارى انجام دهند .\r\nآيه‌اى كه حضرت قرائت كرده‌اند آيه  « وَ لا ما مَلَكَتْ أَيْمانُهُنَّ »  است [ احزاب / 55 
  ] و آيه  « أَوْ ما مَلَكَتْ أَيْمانُهُنَّ »  [ نور / 31 
  ] نيست كه مورد بحث است ، ولى بالاخره مفاد آيهء مورد بحث هم از اين حديث بدست مىآيد .\r\n\r\n3 ) يك سؤال و پاسخ آن دربارهء حديث\r\nدر اين روايت اين سؤال مطرح مىگردد كه مسألهء لمس اجنبيه مورد اعتراض معاوية بن عمار بوده است و آيه‌اى كه حضرت قرائت فرمودند ، مربوط به مسألهء نظر است ، بنابراين ، چرا حضرت اين آيه را قرائت كرده‌اند ؟\r\nدر پاسخ اين سؤال نخست اين مطلب را متذكر مىشويم كه حضرت عليه السلام با جملهء ذيل حديث كه ( لا بأس ان يرى المملوك الشعر و الساق ) ، كار اهل مدينه را تخطئه مىكنند و آن را خلاف شرع دانسته‌اند ، ولى حضرت روى جهتى نخواسته‌اند صريح اين امر را بيان كنند ، از اين جهت فقط به معاويه فرموده‌اند كه آيه\r\n\r\n\r\n","description":"","footnote":"\r\n( 1 ) رجال نجاشى : 411 / 1096 .\r\n","page_name":" 852 ","page_number":116},
  {"content":"\r\n\r\nرا بخوان ، از اين نحوه بيان معلوم مىگردد كه آيه موهم اين است كه لمس مملوك نسبت به مالكه هم جايز است ، اين توهم مىتواند از يكى از اين دو جهت ناشى شده باشد ؛ نخست اينكه  « ما مَلَكَتْ أَيْمانُهُنَّ »  در سياق محارم همچون پدران و پسران و برادران واقع مىباشند و اين امر ممكن است اين معنا را القاء كند كه مملوك هم جزء محارم است . بنابراين ، مملوك همانند ساير محارم مىتواند مالكهء خود را لمس كند . جهت دوم ، ممكن است كسى آيهء  « لا جُناحَ عَلَيْهِنَّ »  را مطلق بداند و منكر اختصاص آيه به نظر باشد و مسألهء لمس را هم مشمول آيه بداند « 1 » .\r\nالبته از ذيل پاسخ امام عليه السلام ، نادرستى اين دو جهت روشن مىگردد و به خودى خود نيز اين دو جهت نادرست است « 2 » ، ولى امام عليه السلام به جهت تقيه ، توريه كرده و نادرستى استدلال به آيه را بالصراحه بيان نكرده‌اند ، شواهد تقيه ، هم از روايت و هم از خارج آشكار است ، زيرا اولًا ، مراد از هاشميه در روايت ، زنان\r\n\r\n\r\n","description":"","footnote":"\r\n( 1 ) ( توضيح كلام استاد مد ظلّه ) : اين آيهء شريفه ( آيه 55 ) در واقع استثناى از  « وَ إِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ »  است كه در آيهء 53 ذكر شده است ، امر به احتجاب هم به معناى چادر سر كردن يا پوشيه زدن نيست بلكه به معناى در پرده بودن مىباشد كه مىتواند هم براى پرهيز از نظر مرد نامحرم و هم براى اجتناب از لمس اجنبيه باشد ، به خصوص اينكه در پاره‌اى از نقل‌ها شأن نزول آيه را چنين ذكر كرده‌اند كه در هنگام غذا خوردن ، مردى نامحرم دست عائشه را لمس كرده است . به هر حال ، اگر امر به احتجاب كه مستثنى منه آيهء  « لا جُناحَ عَلَيْهِنَّ »  است ، مسألهء لمس را هم شامل مىگردد ، لا جناح نيز جواز لمس را در موارد مذكور و از جمله مماليك نساء اثبات مىكند .\r\n( 2 ) ( توضيح كلام استاد مد ظلّه ) : ناتمام بودن جهت اول به اين خاطر است كه مجرد سياق ، دليل محرم بودن مماليك يا اتحاد آنها با محارم در جميع احكام نيست ، بلكه تنها مىتواند در يك جهت ، مثلًا در مسألهء نظر تمام اين موارد يكسان باشند ، جهت دوم و اطلاق آيه هم روشن نيست ، قدر متيقن از مسألهء امر به احتجاب ، مسألهء نظر است و غير از حرمت نگاه به اجنبيه را از آن نمىتوان نتيجه گرفت ، شأن نزول آيه هم معلوم نيست كه لمس دست عائشه باشد ، اين نقل چندان معتبر نيست و نقل‌هاى مخالف ديگرى هم در مسأله هست .\r\nبهر حال غرض امام عليه السلام از قرائت آيهء شريفه  « لا جُناحَ عَلَيْهِنَّ »  بيان حكم شرعى نبوده ولى شايد منشأ قرائت حضرت مسأله تقيه و توريه نباشد ، بلكه شايد حضرت مىخواسته‌اند اشاره كنند كه كار زنان اهل مدينه ( كه از خاندان رسالت هم مىباشند ) بر پايه برداشتى - هر چند غلط - از آيهء شريفه صورت گرفته و آنها معصيت آشكارى را مرتكب نشده‌اند ، به هر حال ، از ذيل حديث « لا بأس ان يرى المملوك » استفاده مىشود كه تنها نظر مملوك نسبت به مالكه خود جايز است و لمس مالك توسط مملوك مجاز نيست و مملوك محرم يا در حكم محرم نيست .\r\n","page_name":" 853 ","page_number":117},
  {"content":"\r\n\r\nبنى عباس بوده ، و ثانياً ، از برخورد عمار هم معلوم مىگردد كه محيط آن زمان عملكرد زنان اهل مدينه را حرام نمىدانسته‌اند و كلام معاوية بن عمار براى پدرش تازگى داشته است ، و ثالثاً ، شيخ طوسى اشاره كرده كه در آن زمان زنان اشراف بنى عباس و دستگاه‌هاى حكومتى ، مماليكى داشته‌اند كه همانند محارم تلقى مىشده‌اند ، با توجه به اين امور ، زمينهء تقيهء امام عليه السلام آشكار مىگردد « 1 » .\r\nبه هر حال ، از اين روايت ، جواز نظر مملوك نسبت به مالكه استفاده مىشود و ظاهراً مجمع البيان به اين روايت نظر داشته است .\r\n« * و السلام * »\r\n\r\n\r\n","description":"","footnote":"\r\n( 1 ) استاد مد ظلّه در اينجا توريه‌اى را از مرحوم آية الله والد قدس سرّه نقل كرده‌اند كه ايشان مىفرمودند : كسى از من خواسته بود كه براى نماز مستحبى كسى را استيجار كنم و گفته بود كه پول آن را بعداً مىفرستم ، ولى مدتى گذشت و از پول خبرى نشد و فهميدم كه آن شخص نمىخواهد پول بفرستد ، من به او نامه نوشته ، زمانى ضرب الاجل تعيين كردم و گفتم : اگر تا آن وقت پول را فرستادى فبها و گرنه من به وظيفهء شرعى خود عمل مىكنم ، آن آقا ترسيده بود و زود پول فرستاده بود ، در حالى كه مراد من از وظيفهء شرعى ، سكوت بود و آن شخص متوجه نشده بود .\r\n","page_name":" 854 ","page_number":118},
  {"content":"\r\n\r\n\r\n20 / 2 / 1378 دوشنبه درس شمارهء ( 101 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل ، دربارهء دو مسألهء نظر مملوك به مالكه خود و نظر خصى به اجنبيه سخن گفتيم . در اين جلسه ، نخست به تكميل بحث اول پرداخته ، مراد مرحوم شيخ طوسى ( ره ) را از روايتى كه  « ما مَلَكَتْ أَيْمانُهُنَّ »  را به خصوص اماء تفسير كرده ، بيان نموده ، با ذكر رواياتى كه موهم حرمت نظر مملوك به مالكه بوده ، جواز نظر مملوك به مالكه خود را نتيجه مىگيريم . در ادامه ، به بحث از مسأله دوم پرداخته ، روايت ابن بزيع را كه از آن جواز نظر خصى به اجنبيه و عدم لزوم تستر اجنبيه از خصى استفاده شده ، و دو وجه براى جمع بين اين روايت با روايات مانعه را نقل و نقد مىكنيم و سپس قرائنى كه باعث مىگردد اين روايت حمل بر تقيّه گردد و به طور كلى وجوهى كه در مقام تعارض ، بىاعتبار بودن روايت را ثابت مىكند و نيز انحاء تقيّه را در روايت بيان كرده ، سرانجام لزوم تستر از خصى و حرمت نظر خصى به زن نامحرم را اثبات مىكنيم .\r\n* * *\r\n\r\n","description":"","footnote":"","page_name":" 855 ","page_number":119},
  {"content":"\r\n\r\n\r\nالف ) تكميل بحث نظر مملوك به مالكهء خود :\r\n\r\n1 ) يادآورى و تكميلى دربارهء روايت مرحوم شيخ طوسى ( ره ) در تفسير « أَوْ ما مَلَكَتْ أَيْمانُهُنَّ »\r\nگفتيم كه مرحوم شيخ طوسى ( ره ) به روايت اصحابنا نسبت داده كه مراد از  « ما مَلَكَتْ أَيْمانُهُنَّ »  خصوص اماء است ، و در مسالك الافهام آن را با عبارت « روى عن الائمة » نقل كرده است . ما گفتيم كه به احتمال قوى مراد از اين روايت ، همين روايات موجود است ، حال مراد كدام است ؟ ممكن است يكى از اين دو روايت باشد ؛\r\nروايت اول : روايت قاسم صيقل است ، در جلسهء قبل ، وجه استدلال به اين روايت را براى بحث مملوك كه مالك او ، زن باشد ، توضيح داديم و گفتيم مراد از خادم ، مملوك مالكه دانسته شده ، همانطور كه در وسائل و وافى در ضمن روايات اين بحث آورده شده ، و ما اضافه مىكنيم كه مراد نظر مملوكه به مالكهء خود مىباشد . وجه اين استظهار را مرحوم نراقى ( ره ) در مستند چنين ذكر كرده كه اختلاف علماء در جواز و حرمت ، فقط در نظر مملوك به مالكهء خود مىباشد و در مورد مطلق خدمتگزار هيچ بحث و اشكالى نيست .\r\nما گفتيم كه لازم نيست خادم را به مملوك مالكه حمل كنيم ، بلكه ممكن است مراد از خادم ، خصى باشد همانطور كه در روايت امالى هم خادم به همين معنا به كار رفته بود ، پس ، نمىتوان به اين روايت براى حرمت نظر مملوك به مالكه خود تمسّك كرد .\r\nروايت دوم : روايت محمد بن اسحاق بن عمّار است كه اين سؤال را در آن مطرح كرده بود كه آيا خصى مىتواند به زنان آب وضو بدهد ؟ حال اين را كه اين روايت چه ربطى به بحث نظر مملوك به مالكه دارد ، توضيح خواهيم داد . برخى از فقهاءِ بزرگ همچون مرحوم علامه ( ره ) در تذكره ، مرحوم فخر المحققين ( ره ) در ايضاح ، مرحوم محقق كركى ( ره ) در جامع المقاصد ، مرحوم شهيد ثانى ( ره ) در\r\n\r\n","description":"","footnote":"","page_name":" 856 ","page_number":120},
  {"content":"\r\n\r\nمسالك به اين روايت تمسك جسته ، قلائد الدرر هم مراد از روايتى را كه شيخ به آن اشاره مىكند ، همين روايت دانسته است « 1 » . براى توضيح وجه استدلال ، نگاهى ديگر به متن روايت مىاندازيم : « قلت يكون للرجل الخصى يدخل على نسائه فينا و لهن الوضوء فيرى شعورهن قال : لا » ما كلمهء « الخصى » را اسم « يكون » و مرفوع مىخوانيم ولى به نظر مىرسد كه اين بزرگان « الخصى » را صفت الرجل و مجرور خوانده‌اند و روايت را چنين معنا كرده‌اند كه آيا مرد خصى مىتواند بر نسائش وارد شود و به آنها آب وضو بدهد ؟ مراد از « نسائه » را هم زنانى كه خصى با آنها سر و كار دارد ، گرفته‌اند كه قهراً مراد زنان نامحرم مىباشند « 2 » ، و پس از اين گونه خواندن روايت ، به آن تمسك كرده‌اند ، به اين تقريب كه در ايضاح مىگويد ترك استفصال دليل بر عموم مقال است ، پس نظر مملوك خصى به مالكهء خود هم مشمول روايت خواهد بود ، چون امام عليه السلام سؤال نفرموده كه آيا اين نساء ، مالكهء اين خصى هستند يا نيستند ؟ در مرآة العقول هم گويا روايت را چنين خوانده كه استفادهء عموم را از روايت پذيرفته ولى مىفرمايد : ما به جهت جمع بين روايات در آن تصرّف مىكنيم و با توجه به رواياتى كه نظر مملوك به مالكهء خود را جايز دانسته ، اين روايت را به غير اين صورت حمل مىكنيم و آن را تخصيص مىزنيم و سؤال را مربوط به نظر مملوك به مالكهء خود نمىدانيم . از اين تعبير معلوم مىشود كه ايشان هم اصل دلالت ذاتى روايت را پذيرفته است .\r\n\r\n2 ) نقد مرتبط بودن روايت محمد بن اسحاق به بحث نظر مملوك به مالكهء خود\r\n\r\n\r\n","description":"","footnote":"\r\n( 1 ) استاد مد ظلّه : البته آن را به احمد بن اسحاق نسبت داده كه تعبير مرحوم شيخ طوسى ( ره ) در تهذيب مىباشد ، ولى گفتيم كه « احمد » در تهذيب مصحّف محمد است .\r\n( 2 ) استاد مد ظلّه : البته همين كه موضوع را خصى قرار داده و فحل قرار نداده ، خود قرينه‌اى است كه مراد زنان اجنبيات مىباشد كه مردان خصى با آنها سر و كار داشته و خدمت آنها را مىكرده‌اند .\r\n","page_name":" 857 ","page_number":121},
  {"content":"\r\n\r\nولى تفسير روايت بر طبق نظر اين علماء ، وجهى ندارد « 1 » ، بلكه الخصى مىتواند اسم يكون باشد و مرجع ضمير « نسائه » هم الرجل مىباشد ، و موضوع سؤال مردى است كه مملوكى خصى دارد و اين خصى مىخواهد به زنان مالك خود آب وضوء بدهد و موهاى آنها را ببيند ، امام عليه السلام اين كار را ناصحيح خوانده‌اند ، بنابراين ، سؤال در جائى است كه مالك خصى ، شوهر مىباشد و به مورد بحث كه مالك خصى ، زن باشد ، ربطى نخواهد داشت . ولى چون بسيارى از بزرگان اين روايت را دليل حرمت نظر مملوك به مالكه خود گرفته‌اند ، ممكن است مرحوم شيخ طوسى ( ره ) هم همين گونه روايت را فهميده باشد . بنابراين ، كلام مرحوم شيخ ( ره ) در تفسير  « ما مَلَكَتْ أَيْمانُهُنَّ »  و نقل روايت توسط وى ، چيزى جز روايت موجود در كتب حديثى ما نيست ، و باعث نمىشود كه فهم ابتدائى ما از ادله تغيير يابد .\r\n\r\n3 ) بررسى روايات استدلال شده براى تحريم نظر مملوك به مالكهء خود\r\nروايات چندى بر جواز نظر مملوك به مالكه دلالت مىكند كه نقل كرديم ، در مقابل اين روايات چند روايت ذكر شده :\r\nروايت اول : « رواية الحسين بن علوان عن جعفر عن أبيه عليهما السلام انه كان يقول لا ينظر العبد الى شعر سيّدته « 2 » » .\r\nاين روايت از جهت سند اعتبار ندارد « 3 » .\r\n\r\n\r\n","description":"","footnote":"\r\n( 1 ) تفسير روايت بر طبق نظر اين علماء از نظر قواعد عربى خالى از دشوارى نيست ، زيرا با اسم يكون و يا « أن » قبل از « يدخل » مىبايست مقدر گرفته شود و هر دو او صعوبت بر كنار نيست ، عدم قرينه بر استعمال يكون به معناى « يجوز » و لزوم حذف حرف استفهام هم نكتهء ديگرى است كه تفسير روايت را به اين نحو مشكل مىسازد .\r\n( 2 ) وسائل 20 : 225 شمارهء 25483 ، باب 124 از ابواب مقدمات النكاح ، ح 8 ، و جامع الأحاديث 20 : 296 شمارهء 973 ، باب 9 از « ابواب جملة من أحكام الرجال و النساء الأجانب » ، ح 9 .\r\n( 3 ) توضيح كلام استاد مد ظلّه : استاد ، حسين بن علوان را ثقة نمىدانند ، توثيق نجاشى را مربوط به برادر وى حسن مىدانند و با تتبع در موارد روايت‌هاى حسين بن علوان اين مطلب را ثابت كرده‌اند كه روايات شاذه و مخالف با اصول مذهب در روايت وى بسيار بوده و اصحاب به روايات وى اعتماد نكرده‌اند ، پس ، از اين جهت\r\n","page_name":" 858 ","page_number":122},
  {"content":"\r\n\r\nروايت دوم : « صحيحهء يونس بن عمار و يونس بن يعقوب جميعاً عن أبى عبد الله عليه السلام قال لا يحل للمرأة ان ينظر عبدها الى شىء من جسدها الّا الى شعرها غير متعمد لذلك « 1 » » .\r\nبرخى ، به خاطر قيد « غير متعمد ذلك » ، روايات مجوزه را به نظر اتفاقى حمل كرده‌اند . ولى اين مطلب صحيح نيست ، زيرا نظر غير از رؤيت است و نظر به معناى نگاه كردن است و مجرد ديدن تصادفى نيست ، و حمل نظر به رؤيت غير اختيارى ، حمل بر فرد غير عادى كلمه نظر است . و از سوى ديگر ، در اين روايت فقط نظر غير متعمدانه به مو را جايز دانسته ، در حالى كه اگر مراد از غير تعمّد ، نظر غير اختيارى باشد ، خصوصيتى در مو نيست و غير شعر هم همينطور است كه ديده شدن تصادفى آن حرام نيست . خلاصه ، مقسم در اين روايت نظر است كه اصلًا رؤيت تصادفى را شامل نمىشود ، و نظر اختيارى خود بر دو قسم است :\r\nقسم اول : انسان به مو بالاستقلال نگاه مىكند و خصوصيات مو را بررسى مىكند ، اين قسم تعمّد است و جايز نيست .\r\nقسم دوم : انسان به جهت كسب و كار و تدريس و تدرس و صحبت و كارهاى ديگر ، بالتبع به مو هم نگاه مىكند ، اين صورت غير تعمد است و نگاه جايز مىباشد « 2 » .\r\n\r\n\r\n","description":"","footnote":"\r\nهم نمىتوان روايات او را معتبر دانست .\r\n( 1 ) وسائل 20 : 223 شمارهء 25476 ، باب 124 از ابواب مقدمات النكاح ، ح 1 ، و جامع الاحاديث 20 : 295 شمارهء 965 ، باب 9 از « ابواب جملة من احكام الرجال و النساء الاجانب » ، ح 1 .\r\n( 2 ) استاد مدّ ظلّه در اينجا به آيهء استيذان هم تمسك جستند با اين بيان كه از اين آيه ، جواز نظر ملوك در غير سه وقت مذكور در آيه ، استفاده مىشود ، ولى همانطور كه در جلسهء آينده تذكر مىفرمايند ، موضوع آيه  « ما مَلَكَتْ أَيْمانُكُمْ » *  است و  « ما مَلَكَتْ أَيْمانُهُنَّ »  نيست يعنى زن مالك عبد فرض نشده است كه به بحث نظر مملوك به مالكه مرتبط باشد . به هر حال ، چون در ميان فقهاء اختلافى نيست كه مملوك شوهر نمىتواند اختياراً به موى زن مالك خود نگاه كند ، از اين آيه فقط جواز نظر تصادفى و از روى لباس و پوشش استفاده مىگردد ، البته در سه وقت مذكور در آيه ، چون احتمال بىپوشش بودن زن بسيار زياد است ، ورود بدون استيذان مجاز دانسته نشده است ، بلكه ممكن است ورود در اين اوقات هر چند زن پوشش داشته باشد ، مجاز نباشد ، زيرا حالت خلوت زن خود بايد مستور باشد . در هر حال ، آيه استيذان به بحث جارى مرتبط نيست .\r\n","page_name":" 859 ","page_number":123},
  {"content":"\r\n\r\n\r\n4 ) نتيجه بحث\r\nنظر غير استقلالى مملوك به مالكه خود جايز است ، دربارهء محدودهء نظر مملوك به مالكه در جلسهء آينده سخن خواهيم گفت .\r\n\r\nب ) ادامه بحث نظر خصى به اجنبيه :\r\nگفتيم كه روايات متعددى بر حرمت نظر خصى به اجنبيه دلالت مىكند كه از نظر سند برخى معتبر و برخى غير معتبر است ، در مقابل ، صحيحهء ابن بزيع را به عنوان معارض ذكر كرده‌اند .\r\n\r\n1 ) متن صحيحه ابن بزيع\r\n« بسند صحيح عن محمد بن اسماعيل بن بزيع قال سألت ابا الحسن الرضا عليه السلام عن قناع [ النساء 
  ] الحرائر من الخصيان فقال : كانوا يدخلون على بنات ابى الحسن عليه السلام و لا يتقنعن قلت فكانوا احراراً قال لا قلت : فالاحرار يتقنع منهم قال لا « 1 » » .\r\n\r\n2 ) تقريب استدلال به روايت\r\nاگر ما فقط جملهء « كانوا يدخلون على بنات أبى الحسن عليه السلام و لا يتقنعن » را در نظر بگيريم و جواز نظر خصى به نساء و عدم لزوم احتجاب زنان از آنها را بخواهيم از آن استفاده كنيم ، استدلال ناتمام است ، زيرا اين جمله به اصطلاح « قضية فى واقعه » است و نمىتوان از آن حكم كلى را استفاده كرد ، زيرا معلوم نيست كه آيا خصيان به حد بلوغ رسيده بودند يا نه ؟ آيا سن آنها زياد بوده و همانطور كه برخى عقيده دارند ، حكمى نظير قواعد النساء دارند يا نه ؟ آيا خصيان تابعين غير اولى الاربة بوده‌اند يا نبوده‌اند ؟ آيا دخترهاى أبى الحسن عليه السلام به حد بلوغ رسيده بودند يا نه ؟ آيا ضرورتى در كار بوده يا نه ؟ مطلب ديگرى كه آقايان ذكر نكرده‌اند اين است كه آيا خصيان مملوك بنات بوده‌اند يا نه ؟ چون اين احتمالات در كار است نمىتوان به\r\n\r\n\r\n","description":"","footnote":"\r\n( 1 ) وسائل 20 : 226 شمارهء 8 - 25487 ، باب 125 از ابواب مقدمات النكاح ، ح 3 - 5 ، و جامع احاديث الشيعة 20 : 294 شمارهء 964 ، باب 8 از ابواب جملة من احكام الرجال الاجانب ، ح 8 .\r\n","page_name":" 860 ","page_number":124},
  {"content":"\r\n\r\nخود اين قطعهء روايت تمسك كرد ، ولى از ذيل روايت بر مىآيد كه مسألهء مملوك و مالكه در كار نيست و حكم در احرار هم ثابت است ، و از سوى ديگر اين قطعه جواب سؤال سائل است كه به طور مطلق از « قناع حرائر » پرسيده است و خصوصيتى در سؤال اخذ نشده ، در نتيجه تمام احتمالات مختلفى كه مطرح كرديم ، ملغى مىگردد ، و با عنايت به صدر و ذيل روايت اين گونه اشكالات دلالى مرتفع مىباشد .\r\nحال چگونه بايد روايت را با ساير روايات جمع كرد ؟\r\n\r\n3 ) جمع بين صحيحهء ابن بزيع و ساير روايات\r\nوجه اول : برخى روايت ابن بزيع را به نگاه غير عمدى حمل كرده‌اند و گفته‌اند كه اين روايت متعرض اين مطلب است كه لازم نيست زنان در جائى كه معرض نگاه خصيان باشد ، قناع سر كنند كه تصادفاً نظر خصيان هم به آنها نيفتد . ولى اين وجه جمع بسيار مستبعد است ، ظاهر بسيار قوى كالنصّ روايت اين است كه بعد از ورود خصيان بر بنات أبى الحسن عليه السلام ، آنها قناع بر سر نمىكرده‌اند ، نه اينكه قبلًا قناع نداشتند و تا خصيان وارد مىشدند ، آنها سرشان را مىپوشاندند ، اين حمل بسيار بعيد بوده و نمىتوان به آن ملتزم شد .\r\nوجه دوم : تقنّع فقط به معناى پوشاندن سر نيست ، بلكه از عبارت لسان العرب استفاده مىشود كه قناع ، سر و محاسن را مىپوشانده ، در لسان العرب اين جمله را ذكر كرده كه « القى عن وجهه قناع الحياء » ، عكسى هم كه در منجد براى توضيح « مقنع » آورده دليل اين مىباشد كه قناع فقط سر را نمىپوشانده ، بلكه قسمتى از بالاى سر تا ابرو و قسمتى از پايين رو را هم مىپوشانده است . حال مىگوييم كه سؤال راوى از حكم قناع است نه حكم خمار ، يعنى آيا در مقابل خصيان قناع لازم است يا همان خمار تنها كافى است ، و حضرت هم در پاسخ مىفرمايند كه قناع لازم نيست چون خصيان بر دختران ابى الحسن عليه السلام وارد مىشدند و آنها قناع نداشتند ، ولى\r\n\r\n","description":"","footnote":"","page_name":" 861 ","page_number":125},
  {"content":"\r\n\r\nاين نمىرساند كه آنها خمار هم نداشته‌اند .\r\nدر اين وجه اشكالى به نظر مىرسد كه قابل پاسخ مىباشد . اشكال اين وجه اين است كه در ذيل روايت سؤال ديگرى شده كه در آن تقنّع به معناى پوشاندن سر مىباشد ، در نتيجه نمىتوان صدر را به معناى ديگرى گرفت ، ذيل روايت اين است : و سألته عن أم الولد هل لها ان تكشف رأسها بين يدى الرجل قال تتقنع ، در اينجا سؤال اين است كه آيا ام ولد مىتواند سر باز در نزد رجال ظاهر شود ، حضرت مىفرمايد نه و بايد قناع داشته باشد ، چون شبهه در اين است كه ام ولد كه حالتى بين حريت و رقيت دارد ، حكم احرار را دارد كه نتواند سر باز ظاهر شود يا حكم اماء را دارد كه بتواند ، حضرت حكم احرار را براى ام ولد ثابت كرده‌اند ، در اينجا امر به تقنع مربوط به پوشش سر است و ربطى به پوشش صورت ندارد و اين مىرساند كه سؤال اول هم از قناع فقط مربوط به پوشش سر است .\r\nولى چون اين ذيل را مرحوم كلينى و شيخ در تهذيبين در ذيل اين خبر نقل كرده و فقط مرحوم صدوق ( ره ) در عيون به عنوان ذيل خبر آورده‌اند و كلينى هم در جائى ديگر نقل كرده « 1 » ، بنابراين ، معلوم نيست كه اين جمله در اصل ، ذيل اين روايت بوده باشد ، بلكه ابن بزيع دو سؤال در دو مجلس از امام عليه السلام داشته و بعد اين دو سؤال در عيون كنار هم نقل شده ، در نتيجه الزام ندارد كه قناع در مسألهء جارى هم به همان معناى تقنّع در مورد ام ولد باشد .\r\n\r\n4 ) بررسى وجه جمع دوم\r\nاين وجه دوم را ما نخست صحيح مىدانستيم ، ولى با تحقيق بيشتر به نظر رسيد كه سؤال از حكم قناع را نمىتوان چيزى غير از سؤال از ستر رأس دانست ، زيرا با تتبع در روايات در موارد استعمال قناع و مشتقات آن همچون تقنّع برمىآيد كه آنچه\r\n\r\n\r\n","description":"","footnote":"\r\n( 1 ) كافى 5 : 525 حديث 1 .\r\n","page_name":" 862 ","page_number":126},
  {"content":"\r\n\r\nدر قناع مطرح بوده پوشش سر بوده ، نه چيز ديگر « 1 » . و عكسى هم كه در منجد كشيده است ، ما به چاپ‌هاى قديمى منجد مراجعه كرده بوديم ، در چاپ جديد منجد عكس را مربوط به معناى ديگرى دانسته كه به بحث جارى ارتباطى ندارد ، در منجد يكى از معانى مقنّع را : « الذي عليه بيضته الحديد » يعنى كسى كه كلاه‌خود بر سر\r\n\r\n\r\n","description":"","footnote":"\r\n( 1 ) توضيح كلام استاد مد ظلّه : با مراجعه به معجم الفاظ كتب اربعه ، وسائل ، بحار و غير آن ، در همهء موارد استعمال واژهء تقنّع و مشابهات آن ، متعلّق اين فعل ، رأس دانسته شده است و در هيچ موردى اين فعل به وجه تعلّق نگرفته است ( مراجعه كنيد به بحار 83 : 181 شمارهء 8 - 6 و 182 شمارهء 9 ، و 85 : 115 شمارهء 21 ، و 95 : 10 شمارهء 11 ، و كافى 5 : 525 شمارهء 1 و 528 شمارهء 5 ، و 6 : 128 شمارهء 3 و 478 شمارهء 1 ، و تهذيب 2 : 218 شمارهء 66 ، و 5 : 71 شمارهء 39 ، و 8 : 74 شمارهء 168 و 92 شمارهء 333 ، و فقيه 3 : 515 شمارهء 4806 و . . . ) ، ما به عنوان نمونه چند روايت جالبِ توجه را نقل مىكنيم : عبد الرحمن بن الحجاج قال سألت أبا ابراهيم عليه السلام عن الجارية التى لم تدرك متى ينبغى ما ان تغطى رأسها ممن ليس بينها و بينه محرم و متى يجب عليها ان تقنّع رأسها للصلاة قال لا تغطى رأسها حتى تحرم عليها الصلاة ( كافى 5 : 533 شمارهء 2 ، بحار 83 : 1 « 182 شمارهء 10 ، و 104 : 35 شمارهء 16 ) .\r\nعن محمد بن مسلم قال . . . قلت رحمك الله الامة تغطى رأسها اذا صلت قال ليس على الامة قناع ( كافى 3 : 394 شمارهء 2 ) عنه التهذيب 2 : 217 شمارهء 63 ، لاحظ الفقيه 1 : 373 شمارهء 1085 ) .\r\nعن حريز قال سألت ابا عبد الله عليه السلام عن محرم غطى رأسه ناسياً قال يلقى القناع من رأسه و يلبى و لا شىء عليه ( تهذيب 5 : 307 شمارهء 48 ) .\r\nدر تمام اين روايات يك نحو ترادفى بين قناع و تغطيه رأس در نظر گرفته شده است ، به گونه‌اى كه از تغطيه رأس ، قناع نتيجه گرفته شده است .\r\nبه هر حال ، از جهت تتبع در موارد استعمال روائى نمىتوان سؤال از قناع را به بيش از پوشش سر حمل كرد ، البته در پاره‌اى كتب لغت ، قناع را به آنچه سر و محاسن را مىپوشاند ، تفسير كرده‌اند كه شاهدى از روايات بر اين معنا نيافتيم . جالب اينجا است كه تعبير « القى عن وجه قناع الحياء » كه در برخى كتب لغت از جمله كتاب عين وارد شده ، در روايات ما به گونهء ديگرى ديده مىشود : ارحم من القى عن رأسه قناع الحياء و حسر عن ذراعيه جلباب الاتقياء ( بحار 94 : 158 شمارهء 22 ) .\r\nدقت در ساير مشتقات اين كلمه در كتب لغت هم آن را به ستر وجه مربوط مىداند نه چيز ديگر . گفتنى است كه ممكن است مراد از خمار و قناع يكى نباشد و همچون روسرى و مقنعه در عرف كنونى فارسى ، دو معناى مختلف داشته باشد [ همچنانكه از عبارت دعائم الاسلام : لا تجرئ الحرة ان تصلى به غير خمار او قناع برمىآيد ، بحار 83 : 188 شمارهء 17 
  ] ، ولى به هر حال ، اين هر دو پوشش سر مىباشند و گاه به معناى مثال براى مطلق پوشش سر به كار مىروند كه در روايت ابن بزيع همچنين است .\r\n","page_name":" 863 ","page_number":127},
  {"content":"\r\n\r\nنهاده ، ذكر كرده و با علامت مخصوص كنار آن ، اشاره به عكس آن نموده است ، اين معنا مورد نظر ما نيست ، ولى معناى ديگرى هم براى مقنّع نموده : ( المغطى رأسه ) كه به بحث جارى مربوط مىشود و قناع زن‌ها به آن مرتبط است ، اين معنا به پوشش رو ارتباطى ندارد .\r\n\r\n5 ) حمل روايت ابن بزيع بر تقيّه\r\nوجه ديگرى كه تعارض را حل مىكند ، مربوط به جهت صدور روايت ابن بزيع است ، بزرگان فرموده‌اند كه از روايت ابن بزيع رائحهء تقيّه استشمام مىشود ، حال در اينكه از كجاى روايت اين امر معلوم مىگردد ، چند مطلب در اينجا مىتوان بيان كرد كه برخى مربوط به خود روايت و برخى قرائن خارجى است و از همه تقيّه بودن روايت استفاده مىگردد .\r\nاولًا : از عبارت « كانوا يدخلون » در روايت استمرار دخول خصيان بر بنات أبى الحسن عليه السلام استفاده مىشود ، شكى نيست كه عدم پوشش در مقابل خصيان اگر حرام نباشد ، مكروه مىباشد ، حال چطور شده است كه بنات أبى الحسن ملتزم به اين امر مكروه بوده‌اند ، معلوم است كه شرايط تقيّه در كار بوده است .\r\nثانياً : امام عليه السلام در پاسخ سؤال ، صريحاً جواب نداده‌اند بلكه يك قضيه دربارهء بنات أبى الحسن عليه السلام نقل كردند كه گفتيم خودش « قضية فى واقعه » و بالصراحة جواب سؤال نيست ، زيرا خصوصيات موجوده در آن قضيه براى ما معلوم نيست ، همين كه حضرت جواب صريح نداده ، نشان مىدهد كه حضرت نمىخواسته مطلب را باز كند و اين خود امارهء تقيّه است .\r\nثالثاً : در روايات ديگر مسأله هم گاه حضرت از پاسخ به اين سؤال خوددارى كرده‌اند ، مثلًا در روايت اثبات الوصيه كه نقل كرديم ، حضرت پرسش‌هاى ديگر را پاسخ مىدهند ولى به سؤال از خصيان كه مىرسند ، سكوت مىورزند .\r\nرابعاً : ابن بزيع خود از وزراء خلفاء عباسى بوده و طبيعتاً مسألهء تقيّه پيش مىآيد .\r\n\r\n","description":"","footnote":"","page_name":" 864 ","page_number":128},
  {"content":"\r\n\r\nخامساً : آنگونه كه مرحوم شيخ طوسى ( ره ) در تهذيبين نقل كرده ، خصيان در دستگاه‌هاى سلاطين آن زمان بوده‌اند ، طبيعتاً زمينهء تقيّه فراهم بوده ، مسأله در ميان عامه هم مختلف بوده ، و طبق مقبولهء عمر بن حنظلة « ينظر الى ما هم اليه اميل حكامهم و قضاتهم فيترك و يؤخذ بالآخر » ، موافقت با رأى حكام عامّه ، خود از عوامل ردّ يك روايت در مقام تعارض مىباشد .\r\nبنابراين ، از مجموع روايات استفاده مىگردد كه جوّ تقيّه بوده ، در جائى كه جوّ تقيّه‌اى مسلم باشد ، ما مكرّر گفته‌ايم كه اصالة التطابق بين ارادهء استعمالى و ارادهء جدى جريان ندارد و روايت ذاتاً اعتبار ندارد و صدور آن به جهت بيان حكم واقعى و نفى احتمال تقيّه احراز نمىگردد . اگر ما جوّ تقيّه را مسلم بدانيم ، روايت ابن بزيع ذاتاً اعتبار ندارد ، ولى اگر ما جوّ تقيّه را مسلم ندانيم ، باز در مقام تعارض ، اين روايت اعتبار ندارد ، زيرا شهرت يا اجماع بر خلاف اين روايت است ، در مورد خصيان بما هم خصيان ، ما به هيچ مفتى برنخورديم كه تستر از آنها را لازم نداند و نظر آنها را به زنان نامحرم مجاز بداند ، حال در مورد مماليكى كه خصى هم باشند ، فتاوايى در كار هست كه مىتوانند به مالكه خود نگاه كنند ولى در مورد خصيان احرار كه در روايت ابن بزيع حكم به عدم لزوم تقنّع از آنها شده ، هيچ فتوائى ديده نشده است و ممكن است كسى دعواى اجماع بر مسأله بكند .\r\nاز سوى ديگر روايت ابن بزيع موافق حكام عامه است و ساير روايات مخالف آن است ، و از جهت ديگر ، فقط روايت ابن بزيع بر جواز دلالت مىكند و روايات چندى بر حرمت دلالت مىكند ، پس ، به هيچ وجه اين روايت نمىتواند مستند فتواى به جواز قرار گيرد .\r\n\r\n6 ) توضيحى دربارهء تقيّه در صحيحهء ابن بزيع\r\nدر اينجا سه گونه تقيّه مطرح است ؛ اول : تقيّهء دختران ابو الحسن عليه السلام ؛ از استمرار عدم تقنّع آنها از خصيان معلوم مىگردد كه آنها در شرايط تقيّه بسر\r\n\r\n","description":"","footnote":"","page_name":" 865 ","page_number":129},
  {"content":"\r\n\r\nمىبرده‌اند .\r\nدوم : تقيّه امام عليه السلام ؛ از عدم بيان صريح حكم واقعى توسط حضرت معلوم مىگردد كه حضرت در شرايط تقيّه بوده‌اند .\r\nسوم : در شرايط تقيّه بودن ابن بزيع ؛ چون ابن بزيع وزير بوده ، ممكن است امام عليه السلام براى اينكه او به محذور نيفتد حكم واقعى را بيان نكرده است و فتوا به جواز داده است .\r\n\r\n7 ) نتيجهء بحث\r\nنظر خصيان به زنان نامحرم حرام بوده و پوشش زنان از ايشان لازم است و خصى بما هو خصى ، از حكم حرمت نظر و وجوب ستر استثناء نشده است .\r\n« * و السلام * »\r\n\r\n","description":"","footnote":"","page_name":" 866 ","page_number":130},
  {"content":"\r\n\r\n\r\n21 / 2 / 1378 سه‌شنبه درس شمارهء ( 102 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات گذشته ، دربارهء حكم نگاه مملوك به مالكهء خود و نيز نگاه خصى به اجنبيه بحث كرديم و نتيجه گرفتيم كه مملوك مىتواند به موى مالكهء خود نگاه كند ولى به ساير اعضاى بدن نمىتواند نگاه كند ، البته نگاه به ساق او نيز مكروه است ، از مسألهء نگاه خصى به مملوكه كه مورد ابتلا نيست ، عبور كرديم ، ولى در مسأله نگاه خصى به اجنبيه بحث كرده و آن را ممنوع شمرديم . و در اين جلسه ، استدلال به آيهء شريفه  « أُولِي الْإِرْبَةِ »  و استدلال مرحوم آقاى خوئى ( ره ) و روايات در تفسير آيهء فوق را پيرامون بحث نگاه خصى به اجنبيه نقد و بررسى خواهيم كرد .\r\n* * * \r\nالف ) حكم نگاه خصىّ به اجنبيّه :\r\n\r\n1 ) متن عروة :\r\n« لا يجوز للمملوك النظر الى مالكته و لا للخصى النظر الى مالكته او غيرها كما لا يجوز للعنّين و المجبوب بلا اشكال بل و لا لكبيرة السن الذي هو شبه القواعد من النساء على الاحوط » .\r\nمختار ما جواز نظر مملوك به مالكهء خود بود ، البته نه مثل نگاه به محارم ، بلكه آنچه از روايات استفاده شد ، جواز نظر به مو و ساق او است ، گرچه نگاه به ساق هم خلاف احتياط است و مقتضاى جمع بين روايات متعارض ، حمل جواز بر كراهت است ، ولى قدر مسلم از روايات جواز نظر به مو است .\r\n\r\n","description":"","footnote":"","page_name":" 867 ","page_number":131},
  {"content":"\r\n\r\n\r\n2 ) استدراك مطلب جلسهء گذشته\r\nديروز يكى از مؤيدات « جواز نظر مملوك به مالكه » را آيهء شريفه‌اى كه استيذان را واجب ندانسته ، شمرديم ، ولى چون آيه فقط مملوك زن را فرض نكرده و فرموده :\r\n « أَوْ ما مَلَكَتْ أَيْمانُهُمْ » *  كه ظاهر در مملوك شوهر است ، نمىتواند مؤيدى بر مطلب باشد .\r\nدر مورد خصى هم نتيجه گرفتيم كه مثل فحل است و نمىتواند به اجنبيه نگاه كند .\r\n\r\n3 ) استدلال به آيهء شريفه « أُولِي الْإِرْبَةِ »\r\nبرخى در بحث خصى غير از روايات ، به آيهء  « غَيْرِ أُولِي الْإِرْبَةِ مِنَ الرِّجالِ »  استدلال كرده‌اند ، به اين معنا كه خصى از مصاديق  « غَيْرِ أُولِي الْإِرْبَةِ »  است و احتياجى به نساء ندارد ، لذا نمىتوان در مقابل او ابداء زينت كرد .\r\nدر معناى  « غَيْرِ أُولِي الْإِرْبَةِ »  ، فتاواى علماء و آراء مفسرين مختلف است . در روايات هم در اين زمينه اختلاف وجود دارد .\r\nبرخى  « غَيْرِ أُولِي الْإِرْبَةِ »  را پيرمردهائى كه سن زيادى دارند و احتياج به زن را احساس نمىكنند و در معرض شهوت نمىباشند ، معنا كرده‌اند . كنز العرفان از بعضى نقل كرده كه از امام كاظم ( ع ) روايت شده است . « 1 »\r\nبرخى ديگر ، بر كسانى كه احتياج به زن ندارند ، حمل نموده‌اند كه معنائى وسيع‌تر از معناى اول است .\r\nبرخى ديگر ، مراد از آن را ابلهى دانسته‌اند كه « لا يأت النساء » كه چند روايت به اين مضمون هست .\r\n\r\n\r\n","description":"","footnote":"\r\n( 1 ) كنز العرفان 2 : 223 .\r\n","page_name":" 868 ","page_number":132},
  {"content":"\r\n\r\n\r\n4 ) بيان مرحوم آقاى خوئى ( ره ) ، و توضيح استاد ( مد ظله ) دربارهء آيهء شريفه ؛ مناقشه در استدلال\r\nبحث ديگر اين است كه مستثنى كيست ؟\r\nآقاى خوئى ( ره ) مىفرمايند : مستثنى در آيهء شريفه ، مطلق  « غَيْرِ أُولِي الْإِرْبَةِ »  نيست بلكه خصوص « تابعين » است « 1 » . اگر متعارف مردهائى كه شهوت نداشته و به زن احتياج ندارند ، تابع بودند ، مىگفتيم در « تابع » خصوصيتى ملحوظ نشده است و آيه ، واقعيت خارجى را بيان كرده و  « غَيْرِ أُولِي الْإِرْبَةِ »  در حكم تعليل است ، يعنى وجه استثناء ، « عدم احتياج به زن » بود ، ولى با توجه به اينكه خارجاً چنين نيست و اكثر چنين افرادى ، تابع نيستند ، معلوم مىشود كه « تابع » خصوصيتى دارد ، اتفاقاً روايات هم وجود خصوصيتى را روشن مىكنند ، چون وجه تبعيت افراد مختلف است ، يكى از وجوه تابعيت كه در روايات هم به چشم مىخورد ، « قصور » است . قُصّر احتياج به ولايت دارند ، چون عقل درستى ندارند ، قهراً محتاج به ولايت اشخاص ديگرند . در رواياتى هم كه آيه را تفسير كرده ، آمده است : « الاحمق الذي لا يأت النساء » يا « الابله الذي لا يأت النساء » .\r\nآنگاه  « أُولِي الْإِرْبَةِ »  به معناى كسى است كه احتياج به زن دارد و  « غَيْرِ أُولِي الْإِرْبَةِ »  يعنى كسى كه احتياج به زن ندارد ، در مفهوم  « غَيْرِ أُولِي الْإِرْبَةِ »  ، حماقت درج نشده است . تفسير روايات مربوط به « تابعين » است يعنى احمق آن تابعى است كه احتياج به زن ندارد .\r\nبنابراين ، براى استدلال به آيهء شريفه در مسألهء خصى ، با دو اشكال روبرو هستيم :\r\nاشكال اول اين است كه معلوم نيست كه خصى حتماً فاقد شهوت باشد ، ممكن\r\n\r\n\r\n","description":"","footnote":"\r\n( 1 ) مبانى العروة ، نكاح 1 : 95 .\r\n","page_name":" 869 ","page_number":133},
  {"content":"\r\n\r\nاست داراى شهوت باشد ، پس خصى حتماً مصداق  « غَيْرِ أُولِي الْإِرْبَةِ »  نيست ، ممكن است مصداق  « أُولِي الْإِرْبَةِ »  باشد .\r\nاشكال دوم اينكه ، مصداق  « غَيْرِ أُولِي الْإِرْبَةِ »  بودن كافى نيست ، بايد مصداق « تابع » هم باشد . مراد از « تابعين » ، صرف نظر از روايات ، ممكن است عبد يا نوكرى باشد كه تابع مولى و مخدوم خويش هستند ، ولى روايات آن را به ابلهى تفسير كرده كه عقل كمى دارد و تحت ولايت ديگران است . پس استدلال به آيهء شريفه در مسألهء خصى تمام نيست .\r\n\r\n5 ) رواياتى در تفسير آيهء شريفه\r\nرواياتى كه در تفسير آيه وارد شده ، متعدد است ، چون در وسائل مسامحاتى رخ داده ، از جامع الاحاديث نقل مىكنم .\r\nروايت اول : روايت صفوان بن يحيى عن ابن مسكان عن زراره قال : سألت ابا جعفر عليه السلام عن قول الله عز و جل  « أَوِ التَّابِعِينَ غَيْرِ أُولِي الْإِرْبَةِ مِنَ الرِّجالِ »  الى آخر الآية قال : هو الاحمق الذي لا يأت النساء . اين روايت در كافى و معانى الاخبار نقل شده است . « 1 »\r\nروايت دوم : در تهذيب نقل شده و در سند تا صفوان بن يحيى اختلافى با روايت قبلى دارد . الصفار عن السندى بن محمد عن صفوان بن يحيى عن ابن مسكان عن زراره عن أبى عبد الله عليه السلام قال : سألته عن اولى الاربة من الرجال . . . « 2 » .\r\nروايت سوم : در كافى از حميد بن زياد عن الحسن بن محمد عن غير واحد « 3 » عن ابان بن عثمان عن عبد الرحمن بن ابى عبد الله عليه السلام قال : سألته عن اولى\r\n\r\n\r\n","description":"","footnote":"\r\n( 1 ) جامع الاحاديث 20 : 289 شمارهء 944 ، كافى 5 : 523 شمارهء 1 ، معانى الاخبار : 161 شمارهء 1 .\r\n( 2 ) تهذيب 7 : 468 شمارهء 1873 .\r\n( 3 ) غير واحد در سند روايت به معناى مستفيضه بودن است يعنى افراد متعددى اين روايت را نقل كرده‌اند .\r\n","page_name":" 870 ","page_number":134},
  {"content":"\r\n\r\nالاربة من الرجال قال : الاحمق المولّى عليه الذي لا يأت النساء « 1 » .\r\nروايت چهارم : در معانى الاخبار روايت صحيحى را از على بن أبى حمزه از أبى بصير نقل مىكند قال : سألت ابا عبد الله عليه السلام عن التابعين غير اولى الاربة من الرجال ؟ قال : هو الابله . . . . « 2 » .\r\nمضمون اين چهار روايت يك معنا است و يعنى كسى كه رشد عقلى نداشته و تحت ولايت ديگران است .\r\n\r\n6 ) اشكالى در روايت دوم و سوم\r\nاشكالى كه وجود دارد اين است كه در روايت زراره در نقل تهذيب ، حضرت فرموده : « هو الاحمق الذي لا يأت النساء » ، و در روايت عبد الرحمن بن أبى عبد الله فرمود : « الاحمق المولّى عليه الذي لا يأت النساء » ، احمق يا احمق مولّى عليه ، مصداق غير اولى الاربة است در حالى كه سائل در دو روايت فوق ، از  « أُولِي الْإِرْبَةِ »  سؤال كرده ، چگونه حضرت در پاسخ ،  « غَيْرِ أُولِي الْإِرْبَةِ »  را تفسير فرمود ؟\r\nدر روايت اول و چهارم اين اشكال مطرح نيست ، اما در روايت دوم و سوم اين اشكال مطرح است .\r\nمصحح مسالك الافهام ، آقاى ميرزا محمد باقر شريف ، همشيرزادهء مرحوم آقاى گلپايگانى كه شخص با ذوق و استعداد و كمالى بود ، مىگويد : كسى به اين اشكال در روايات توجه نكرده است ، ظاهراً در اين دو روايت ، كلمهء « غير » در سؤال سائل افتاده است « 3 » . در وسائل نيز كه در يكى از اين دو روايت ، « غير » را افزوده « 4 » ، ظاهراً اجتهادى است ، و الّا در نسخ معتبر بدون « غير » است .\r\nولى قبل از ايشان ، مرحوم فيض و صاحب حدائق به اين اشكال برخورد كرده و در صدد حل آن برآمده‌اند .\r\n\r\n\r\n","description":"","footnote":"\r\n( 1 ) كافى 5 : 523 شمارهء 2 .\r\n( 2 ) معانى الاخبار : 162 شمارهء 2 .\r\n( 3 ) مسالك الافهام ، فاضل جواد 3 : 284 ، تعليقهء ( 2 ) .\r\n( 4 ) وسائل الشيعة 20 : 204 شمارهء 2 .\r\n","page_name":" 871 ","page_number":135},
  {"content":"\r\n\r\n\r\n7 ) پاسخ صاحب حدائق به اشكال فوق\r\nصاحب حدائق مىگويد : در قرآن مواردى وجود دارد كه پاسخ متناسب با سؤال نيست ، گويا سائل را متوجه اين نكته مىكند كه سؤال شما مناسب نيست و پاسخى متناسب با سؤال مناسب مقام داده مىشود مثل : يسئلونك عن الاهلّه كه از تو دربارهء هلال سؤال مىكنند كه ابتدا نازك است و به تدريج زياد مىشود و به صورت قرص كامل درمىآيد ، سپس نقصان پيدا مىكند تا وقتى كه منعدم مىگردد ، علتش چيست ؟ قرآن اين سؤال را بىفائده دانسته ، لذا فلسفه خلقت آن را ذكر مىكند و جوابى متناسب با سؤالى مناسب مىدهد كه  « قُلْ هِيَ مَواقِيتُ لِلنَّاسِ »  ، و يا سؤال از علت وجودى را بىفائده مىداند و در پاسخ ثمرات آن را ذكر مىكند . و مثل :\r\n « يَسْئَلُونَكَ ما ذا يُنْفِقُونَ قُلْ ما أَنْفَقْتُمْ مِنْ خَيْرٍ فَلِلْوالِدَيْنِ . . . »  كه سائل سؤال مىكند چه چيزى انفاق كنيم ؟ پاسخ دربارهء مصرف انفاق است . در روايت مورد بحث نيز سؤال از  « أُولِي الْإِرْبَةِ »  است ، ولى امام سؤال از استثناء را مناسب شمرده و جوابى مناسب ، با آن داده است . « 1 »\r\n\r\n8 ) مناقشه استاد مد ظله بر پاسخ صاحب حدائق ( ره )\r\nاين احتمال خيلى مستبعد است . اگر بگويند : « زكات براى غير محتاج حرام است » سپس سؤال كنند ، محتاج كيست ؟ آيا گفته مىشود كه سؤال شما نامناسب است ؟ و در پاسخ مىگويند : غنىّ ! يعنى به جاى پاسخ از محتاج ، از غير محتاج جواب مىدهند ؟ طبيعى آن است كه بگويند : محتاج كسى است كه مخارج ساليانه‌اش را نداشته باشد . شواهدى هم كه ايشان از آيات ذكر كردند ، صحيح نيست ، زيرا در مورد آيهء اول و سؤال از اهلّه ، چندان روشن نيست كه وجه سؤال چيست ؟ ممكن است سؤال از غرض خلقت باشد و سائل فكر كند كه چرا هميشه\r\n\r\n\r\n","description":"","footnote":"\r\n( 1 ) الحدائق الناضرة 23 : 77 - 78 .\r\n","page_name":" 872 ","page_number":136},
  {"content":"\r\n\r\nبه صورت قرص كامل و زيبا نيست ؟ و چون غرض سائل معلوم نيست ، از پاسخ ، غرض سائل مشخص مىشود ، مثل اينكه بگويد : « يسئلونك عن المتشابه » جواب دهند ، متشابه براى آن است كه شما به در خانهء معصومين مراجعه كنيد ، هدايت شويد ، تهذيب نفس پيدا كنيد ، بدون ارتباط با اين خاندان اين اغراض حاصل نمىشود ، اين سؤال و جواب ، امر متعارفى است .\r\nآيهء دوم نيز همينطور است ، سؤال از انفاق مىكند ، پاسخ مىدهد كه خير مصداق معينى ندارد ، كار خير هر چه باشد ، خوب است ، سپس تفضّلًا مصرف خير را هم بيان مىكند ، گويا سائل را متوجه اين نكته مىكند كه كار خير شما اگر بخواهد مصداق خير باشد ، بايد در فلان راه مصرف شود .\r\n\r\n9 ) پاسخ استاد مد ظله از اشكال\r\nتوجيه صحيحى كه به نظر مىرسيد ، بعد در وافى هم ملاحظه شد كه همين مطلب آمده ، اين است كه  « أُولِي الْإِرْبَةِ »  عنوان مشير است به آيه‌اى كه اين مطلب در آن ذكر شده است ، سألت عن أولى الاربة ، يعنى سؤال كردم از آيهء شريفهء  « التَّابِعِينَ غَيْرِ أُولِي الْإِرْبَةِ مِنَ الرِّجالِ »  ، البته در روايت اول و چهارم ، سائل به طور كامل از تفسير آيه سؤال كرده ، ولى در اين دو روايت ، با اشاره سؤال كرده است .\r\nالبته در چاپ قديم و چاپ جديد وافى يك كلمه ( غير ) سقط شده كه بايد اضافه شود ، كلمهء ( غير اولى الاربة ) ، ( اولى الاربة ) ضبط شده است . « 1 »\r\nغير از روايات چهارگانهء فوق كه از نظر سند قابل اعتماد است ، روايت ديگرى دربارهء شيوخ هست كه از نظر سند قابل اعتماد نيست و مرسلًا نقل شده است « 2 » .\r\n\r\n10 ) روايتى ديگر\r\nروايت ديگرى است كه در كافى از عبد الله بن ميمون قداح نقل شده « 3 » و اهل\r\n\r\n\r\n","description":"","footnote":"\r\n( 1 ) وافى ( طبع حجرى ) 3 ، جزء 12 : 122 .\r\n( 2 ) تفسير القمّى 2 : 102 .\r\n( 3 ) كافى 5 : 523 شمارهء 3 ، بحار الانوار 76 : 65 ، تعليقهء ( 2 ) .\r\n","page_name":" 873 ","page_number":137},
  {"content":"\r\n\r\nسنت نيز آن را با اندك اختلافى در متن نقل كرده‌اند « 1 » . مضمون روايت اين است كه دو نفر مخنث بودند كه گمان مىشد قدرت درك مسائل جنسى را ندارند . در نقل اهل سنت آمده كه منزل پيامبر آمده بودند و با برادر ام سلمه صحبت مىكردند . او به اين دو نفر مىگفت : اگر طائف را فتح كرديد ، زنى با اين خصوصيات در آنجا هست و خلاصه ، آنان را تحريك مىكرد ، پيامبر ( ص ) كه اين سخنان را مىشنيد ، فرمود : كسى كه سخنانى از اين قبيل را درك مىكند ، اهل شهوت است ، اگر اهل شهوت نباشد ، نمىتواند اين سخنان را درك كند . حضرت آنان را تبعيد مىكند ، وقتى گفته مىشود كه آنها از گرسنگى مىميرند ، مىفرمايد : هر هفته مىتوانند بيايند و لوازم زندگى بردارند و به زندگيشان سركشى كنند . اين حكم براى اين بود كه با زنان مخلوط نشوند . در اين روايت  « أُولِي الْإِرْبَةِ »  به معناى كسى آمده كه داراى شهوت باشد . از روايت برنمىآيد كه آن دو ، احمق يا ابله بودند ، البته ممكن است ثبوتاً چنين بوده‌اند و چون دركشان كم بوده ، احتياج به قيم داشتند ، گرچه داشتن شهوت با فقدان عقل و ديوانگى منافات ندارد .\r\nبنابراين ، روايت فوق با روايات چهارگانهء قبلى منافاتى ندارد ، چون اگر مسلم بود كه آن دو نفر احمق و ابله نيستند ، با روايات قبلى تعارض پيدا مىكرد ، ولى از آنجا كه امكان دارد كه خارجاً ابله بوده‌اند ، با آن روايات تعارض ندارند .\r\n\r\nتفسيرى از مرحوم فيض ( ره ) و مناقشهء استاد ( مد ظلّه )\r\nمرحوم فيض در اينجا مطلبى دارد و آن اين است كه « اربة » به معناى عقل و جودة الرأى است ، نه به معناى احتياج ، پس غير اولى الاربة به معناى كسانى است كه عقل درستى و بصيرتى ندارند ، آنگاه چنانچه لازمهء فقدان عقل ، فقدان شهوت هم باشد ، حرفى نيست و وجهى بر استثناء نخواهد بود ، اما بىعقلى با فقدان شهوت تلازمى ندارد ، حيوانات و الاغ‌ها كه عقل ندارند ، شهوت دارند .\r\n\r\n\r\n","description":"","footnote":"\r\n( 1 ) صحيح بخارى 5 : 102 ، سنن بيهقى 8 : 224 .\r\n","page_name":" 874 ","page_number":138},
  {"content":"\r\n\r\nولى اين تفسير ، نادرست است ، صاحب حدائق ( ره ) اشكال كرده كه اين تفسير با لغت ناسازگار است ولى ما كه مراجعه كرديم با لغت تطبيق مىكند ، ولى معناى متعارف كلمه « اربة » ، احتياج است و غير اولى الاربة به معناى غير محتاج است .\r\nاين روايت نمىتواند در مورد خصى مورد استفاده قرار گيرد ، بنابراين ، مجبوب و عنّين با اينكه نمىتوانند مواقعه كنند ، ولى شهواتشان از بين نرفته است و جزء مستثنيات نيستند . در باب خصى ممكن است از بعضى از روايات استثناء تخيّل شود ، ولى در باب مجبوب و عنّين همين مقدار هم تخيّل نمىشود . لذا مرحوم سيد ( ره ) در اين دو مورد بلا اشكال تعبير مىكند .\r\n\r\nب ) حكم نگاه پيرمرد به اجنبية :\r\nبحثى كه قدرى دشوار به نظر مىرسد ، دربارهء « پيرمرد » است كه سيد ( ره ) نيز با احتياط عبور مىكند . در روايتى از امام كاظم ( ع ) آمده كه شيوخ نيز از غير اولى الاربة هستند ، ولى روايت ، مرسله بوده و قابل اعتماد نيست .\r\nدر آيهء شريفه ، بعضى از موارد را استثنا كرده ولى بعضى از موارد مشابه را ذكر نكرده و به همان موارد مستثنى اكتفا كرده است ، مثلًا فرموده : بنى اخواتهنّ ولى اعمامهنّ يا اخوالهنّ را ذكر نكرده ، داماد را ذكر نكرده ولى پدر زن را ذكر كرده است ، به نظر مىرسد مواردى كه ذكر نشده ، به متشابهات آنها اكتفا شده است . در مورد پيرمردها نيز چون شبه قواعد من النساء هستند ، به ذكر همان قواعد اكتفا شده و از ذكر شيوخ صرف نظر گرديده است . اين احتمال ، بعيد نيست ، ولى چون قطعى نيست ، نمىتوان به طور بتّى فتوا داد و مثل قواعد با آنها رفتار نمود ، لذا سيد ( ره ) نيز على الاحوط تعبير كرده است .\r\n« * و السلام * »\r\n\r\n","description":"","footnote":"","page_name":" 875 ","page_number":139},
  {"content":"\r\n\r\n\r\n25 / 2 / 1378 شنبه درس شمارهء ( 103 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات گذشته ، دربارهء نظر پيرمردان كه همانند قواعد النساء هستند ، بحث شد . در آغاز اين جلسه ، دو نكته در توضيح و تكميل و تصحيح بحث گذشته خواهيم آورد ، از جمله دربارهء ضابطهء در امورى كه در موضوع حكم اخذ شده ، ولى در حكم دخيل نيستند ، سخن خواهيم گفت ، در ادامه به بررسى مسألهء 38 پرداخته ، عدم فرق بين مرد بينا و نابينا را در حرمت نظر زن نامحرم به آنها ، با عنايت به اجماع در مسأله ثابت مىكنيم ، و سپس رواياتى را كه در اين مسأله مورد استناد قرار گرفته ، بررسى نموده و اشكالات اختصاصى و عمومى آنها را ذكر ، و ناتمامى استدلال به آنها را نتيجه مىگيريم ، در پايان اين جلسه ، بررسى مسأله 39 و حرمت سماع صوت اجنبيه و حرمت اسماع زن صداى خود را به اجنبى ، آغاز كرده و توضيحى دربارهء اين مسأله و نحوهء استدلال به آيهء  « فَلا تَخْضَعْنَ بِالْقَوْلِ »  را خواهيم آورد .\r\n* * * \r\nالف ) دو نكته در تكميل و توضيح بحث قبل :\r\n\r\n1 ) نقد كلام مرحوم سيّد ( ره ) و استدراكى از مطالب گذشته\r\nدر پايان مسئلهء 37 مرحوم سيّد ( ره ) مىفرمايد : « و لا يجوز النظر لكبير السنّ الذي هو شبه القواعد من النساء على الاحوط » . بنابر احتياط ، شيخِ كبير السّن كه همانند قواعد از زن‌ها است ، نمىتواند به اجنبيّه نظر كند . از ظاهر اين كلام استفاده مىشود كه در قواعد من النساء ، نظر به اجنبىّ اشكالى ندارد و چون شيوخ هم مثل قواعد\r\n\r\n","description":"","footnote":"","page_name":" 876 ","page_number":140},
  {"content":"\r\n\r\nمىباشند ، احتمال جواز نظر موجود مىباشد ، لكن چون اين احتمال قطعى نمىباشد ، ما احتياط مىكنيم و قائل به عدم جواز نظر شيوخ كبير السّن به اجنبيّه مىشويم .\r\nاما نكته‌اى در اينجا قابل بيان است كه در قواعد من النساء ما عدم وجوب ستر را پذيرفتيم و بالملازمه جواز نظر مرد اجنبىّ را به اين طايفه از زن‌ها ثابت كرديم . پس ، قواعد من النساء منظور اليها مىباشند نه ناظر ، و به تعبير ديگر ، اگر جواز نظر به قواعد من النساء ثابت شد ، نمىتوان جواز نظر را براى خود قواعد من النساء هم ثابت كرد ، يعنى قواعد من النساء نمىتوانند به اجنبىّ نگاه كنند . لذا اگر ما قائل شديم كه مردها مىتوانند به قواعد من النساء نظر كنند ، اين ملازمه ندارد كه قواعد من النساء هم بتوانند به مردهاى اجنبىّ نگاه كنند . همچون خصى و مجبوب و عنين كه در آنجا حرمت نظر آنها به اجنبيه مطرح است نه منظور اليه ، موضوع بحث جارى هم جائى است كه پيرمرد ناظر است .\r\nدر نتيجه اگر مشابهت بين قواعد من النساء و شيوخ كبير السنّ به حدّى باشد كه بتوان احكام را از يكى به ديگرى سرايت داد ، از آنجائى كه جواز نظر به اجنبىّ در قواعد من النساء ثابت نشده است ، ديگر احتمال تسرّى اين حكم به شيوخ ، متصوّر نيست تا جائى براى احتياط بر خلاف باقى بماند .\r\nاز اينجا ما از كلام گذشتهء خويش استدراك مىكنيم ، چرا كه قبلًا بيان شده بود علّت عدم جزم مرحوم سيّد ( ره ) و حكم به احتياط اين است كه از مستثنيات  « لا يُبْدِينَ زِينَتَهُنَّ »  القواعد من النساء مىباشند و چون در اين آيهء قرآن ، چند موردى ذكر شد و از ذكر مشابهات به آن خوددارى شده است ، در اينجا هم محتمل است شيوخ كبير السنّ از مشابهات قواعد من النساء باشد كه در آيه به ذكر مشابه اكتفاء شده است . لذا مرحوم سيّد ( ره ) با توجه به اين احتمال ، حكم به احتياط كرده‌اند .\r\nاما همانطور كه در نقد كلام مرحوم سيّد ( ره ) بيان شد ، ديگر موضوعى براى اين\r\n\r\n","description":"","footnote":"","page_name":" 877 ","page_number":141},
  {"content":"\r\n\r\nتوجيه نمىباشد ، وقتى كه در مشبهٌ به يعنى قواعد نتوان جواز نظر به اجنبىّ را ثابت كرد ، در مشبه همچنين احتمالى متصور نخواهد بود .\r\nالبته ممكن است كسى پيرمردى را كه شهوت نداشته باشد ، از مصاديق  « غَيْرِ أُولِي الْإِرْبَةِ »  بداند ، ممكن است جواز نظر وى را به زن نامحرم ثابت كند ، ولى صرف نظر از بحث تفسيرى  « غَيْرِ أُولِي الْإِرْبَةِ »  ، موضوع آيه فقط  « غَيْرِ أُولِي الْإِرْبَةِ »  نيست بلكه قيد التابعين هم ذكر شده ، بنابراين ، الزاماً پيرمرد فرتوت بىشهوت مصداق آيه نيست و از اين آيه هم نمىتوان جواز نظر پيرمرد را ثابت كرد ، پس ، دليلى نداريم كه پيرمرد فرتوت بتواند به زن نامحرم نگاه كند .\r\n\r\n2 ) توضيحى دربارهء « التَّابِعِينَ غَيْرِ أُولِي الْإِرْبَةِ »\r\nما در جلسهء سابق گفتيم كه التابعين به منزلهء قيد غالبى نيست كه همچون آيهء  « رَبائِبُكُمُ اللَّاتِي فِي حُجُورِكُمْ »  بتوان گفت كه دخالتى در حكم ندارد و تمام الموضوع غير اولى الاربة است ، بلكه ظاهر آيهء شريفه اين است كه تابعين هم در حكم دخالت دارد . برخى از دوستان اشكال كردند كه  « التَّابِعِينَ »  قبل از  « غَيْرِ أُولِي الْإِرْبَةِ »  ذكر شده ، بنابراين ، اصلًا قيد نيست تا مسألهء غالبى بودن يا نبودن آن موضوع پيدا كند .\r\nدر پاسخ اين اشكال ، ناگزير به توضيح بيشترى هستيم تا ابهام بر طرف گردد . دو صورت در اينجا وجود دارد كه از جهاتى با يكديگر شبيه هستند ؛\r\nصورت اول : موضوع حكم ذكر شده و سپس قيدى به آن زده مىشود كه دخالتى در ثبوت حكم ندارد ، همچون مسأله ربائب كه  « اللَّاتِي فِي حُجُورِكُمْ »  به جهت بيان حكمت حكم ذكر شده و دخالتى در ثبوت حكم ندارد .\r\nصورت دوم : دو موضوع ذكر شده كه موضوع متقدم دخالتى در حكم ندارد و فقط به عنوان مقدمه ذكر شده است ، همچون « ادخل السوق و اشتر اللحم » ، در اينجا ممكن است « سوق » خصوصيتى نداشته باشد و فقط مقدمه جهت شراء لحم باشد .\r\n\r\n","description":"","footnote":"","page_name":" 878 ","page_number":142},
  {"content":"\r\n\r\nدر هر دو صورت ، اين سؤال مطرح است كه در چه هنگامى مىتوان قيد يا موضوع متقدم را از موضوعيت انداخت ؟ پاسخ اين سؤال اين است كه در جائى كه غلبه در كار باشد . در صورت اول ، قيد غالبى را مىتوان حكمت حكم تلقى كرد نه هر قيدى را . در صورت دوم هم در صورتى مىتوان سوق را در مثال فوق ، از موضوعيت انداخت كه شراء لحم غالباً بدون رفتن به سوق ميسر نباشد ، در اينجا « ادخل السوق » مىتواند مقدمه غالبى تلقى شده و اشاره به نحوهء اجراى عملى حكم اصلى يعنى شراء لحم باشد ، ولى اگر همچون زمان كنونى ، گوشت معمولًا در بازار به فروش نرود ، به كار بردن جملهء « ادخل السوق و اشتر اللحم » فقط در صورتى صحيح خواهد بود كه قصاب خاصّى در بازار وجود داشته باشد و غرض ما خريدن گوشت از خصوص آن قصّاب باشد ، و گرنه ، اگر بازار هيچ خصوصيتى نداشته باشد ، به كار بردن جملهء فوق ناپسنديده است .\r\n\r\nتطبيق اين بحث كلى بر مسألهء جارى\r\nدر مورد آيهء  « التَّابِعِينَ غَيْرِ أُولِي الْإِرْبَةِ »  كه نظير صورت دوم است ، در صورتى مىتوان قيد التابعين را ملغى دانست كه غالبى باشد ، ولى از آنجا كه كسانى همچون پيرمردها كه فاقد شهوت هستند ، غالباً جزء تابعين بشمار نمىروند ، نمىتوان قيد تابعين را از موضوعيت حكم بر كنار دانست ، بنابراين ، فاقدان شهوتى كه عنوان تابعين بر آنها صدق كند ، مستثنى از حكم حرمت نظر مىباشند ، طبق روايات هم مراد از تابعين احمق‌هائى است كه تبعيت عقلى دارند .\r\n\r\nب ) نظر زن به مرد اجنبى نابينا ( بررسى مسأله 38 ) :\r\n\r\n1 ) متن مسأله\r\n« الاعمى كالبصير فى حرمة النظر المرأة اليه » .\r\n\r\n","description":"","footnote":"","page_name":" 879 ","page_number":143},
  {"content":"\r\n\r\n\r\n2 ) توضيح مسأله\r\nپيشتر گفتيم كه زن نمىتواند به مرد نگاه كند ، البته استثناهائى در اين زمينه وجود داشت كه در بحث گذشته نيز بررسى گرديد . در اينجا مرحوم سيّد ( ره ) مىفرمايند كه در حرمت نظر زن به مرد ، فرقى نيست كه مرد بينا باشد يا نابينا ، يعنى همچنانكه نظر زن به مرد بينا در غير استثناها حرام است ، نظر زن به مرد نابينا هم همان حكم را دارد ، وجه اين امر هم اين است كه دليلى كه براى حرمت نظر زن به مرد آورديم ، فرقى بين بينا بودن و نابينا بودن نمىگذارد ، زيرا اگر دلالت آيهء غض را بر حرمت نظر زن به مرد اجنبى تمام بدانيم ، اين آيه اطلاق دارد و مرد نابينا را شامل مىگردد ، اگر ما اين را قائل نشديم و به اجماع در مسأله تمسك كرديم كه در غير مواضعى كه سيره بر جواز آن جارى است يعنى صورت و مو و گلو و گردن و ساير مواضعى از مردها كه نوعاً ظاهر است ، نظر زن به مرد را همه فقهاء حرام مىدانند ، در اينجا نيز فرقى نيست كه طرف نگاه بينا باشد يا نابينا ، همچنانكه زيبا بودن و زشت بودن و ساير اوصاف در اين حكم دخيل نيست ، بينايى وى نيز در اينجا بىتأثير است .\r\nالبته اگر امكان داشت كه به آيهء ابداء زينت در اين حكم تمسك مىكرديم ، چون در مقابل مرد اعمى ، ابداء زينت جايز است ، طبيعتاً فرقى بين بصير و اعمى پديد مىآمد ، ولى روشن است كه اين آيه نمىتواند مستند فتوا به حرمت نظر زن به مرد قرار گيرد تا مجالى براى فرق بين بينا و نابينا به وجود آيد . ولى در صورت تمسك به آيهء ابداء زينت هم اين تفصيل نادرست بود ، زيرا مستند ما كه منحصر به اين آيه نيست ، اين آيه ، نظر به مرد نابينا را شامل نمىشود و مستند فتواى به حرمت نيست ولى مفهوم ندارد و از آن جواز نظر به مرد نابينا هم استفاده نمىشود ، بنابراين ، مىتوان به اطلاق ساير ادله همچون اجماع ، براى عدم فرق بين بينا و نابينا تمسك جست ، به هر حال ، حكم اين مسأله روشن است . البته رواياتى خاص در اينجا ذكر\r\n\r\n","description":"","footnote":"","page_name":" 880 ","page_number":144},
  {"content":"\r\n\r\nشده و باب خاصى در وسائل و در جامع الاحاديث « 1 » در اين زمينه منعقد شده كه از عنوان باب ، اختيار مؤلف استفاده مىشود ، ولى به نظر ما اين روايات نمىتواند مستند اين فتوا باشد ، اشكالات استدلال به اين روايات بر دو گونه است ؛ اشكالات عام ، اشكالات خاص ، ما اين روايات را نقل و اشكالات خاص هر يك را در ذيل آنها ذكر كرده ، در ادامه به بررسى اشكالات عام اين روايات مىپردازيم .\r\n\r\n3 ) روايات مسأله\r\n\r\nروايت اول :\r\n« عدة من اصحابنا عن احمد بن أبى عبد الله قال استأذن ابن ام مكتوم على النبى و عنده عائشة و حفصه فقال لهما قوما فادخلا البيت فقالتا انّه اعمى فقال ان لم يركما فانكما تريانه « 2 » » .\r\nاين روايت مرسله است ، چرا كه احمد بن ابى عبد الله ، واسطه را تا رسول خدا صلى الله عليه و آله و سلم نقل نمىكند ، امّا مرحوم آقاى خوئى ( ره ) از اين روايت تعبير به مرفوعه ، و از روايت بعدى به مرسله تعبير كرده است ، و اين مناسب نيست بلكه مناسب بوده كه از هر دو به مرسله ياد شود ، چون مرفوع در اصطلاح علم درايه دو معنى دارد ؛ معنى اول : اسنادى كه در آن كلمه رفعه و مانند آن در آن ذكر شده ، و روشن است كه اين روايت به اين معنا مرفوعه نيست .\r\nمعناى دوم : روايتى كه به معصوم عليه السلام برسد ، در مقابل موقوف كه به معصوم عليه السلام منتهى نمىگردد ، روايت مورد بحث به اين معنا مرفوعه است ، ولى مرفوعه به اين معنا ويژگى خاصى ندارد ، بلكه غالب روايات ما ، خواه معتبر باشد يا نباشد ، مرفوعه مىباشد و معمولًا در كتب فقهى از اين اصطلاح مرفوعه استفاده نمىكنند ، به خلاف مرسله كه اصطلاحى خاص است و ويژگى خبر را روشن ساخته و اشاره به ضعف سند آن دارد .\r\n\r\n\r\n","description":"","footnote":"\r\n( 1 ) عنوان باب در اين دو كتاب چنين است : « باب تحريم رؤية المرأة الرجل الاجنبى و ان كان اعمى » .\r\n( 2 ) وسائل الشيعة ، كتاب النكاح ، ح 25508 .\r\n","page_name":" 881 ","page_number":145},
  {"content":"\r\n\r\n\r\nروايت دوم ؛ روايت مكارم الاخلاق :\r\n« عن ام سلمة قالت كنت عند النبى صلى الله عليه و آله و سلم و عنده ميمونه فاقبل ابن ام مكتوم و ذلك بعد ان امر « 1 » بالحجاب فقال : احتجبا فقلنا يا رسول الله أ ليس اعمى لا يبصرنا قال : أ فعميا و ان انتما أ لستما تبصرانه « 2 » » .\r\nبعيد نيست اين دو روايت يكى باشد ، گاهى انسان با اتكاء به حافظه اشتباه مىكند و به احتمال مظنون در اينجا هم اشتباهى واقع شده و اسم‌هاى نساء النبى به هم اشتباه شده و به جاى اسم دو زن پيغمبر صلى الله عليه و آله و سلم ، اسم دو زن ديگر آن حضرت ذكر شده باشد « 3 » .\r\nاين دو روايت از جهت دلالت ناتمام مىباشند ، زيرا حكمى كه در اين دو روايت ذكر شده ، اشاره به آيهء  « فَسْئَلُوهُنَّ مِنْ وَراءِ حِجابٍ »  دارد ، حكم آيه قطعاً حكم الزامى عمومى نيست ، زيرا صحبت فقط از پوشش كامل بدن نيست ، بلكه اگر زن پوشيه هم بزند و تمام بدن و حتى وجه و كفين وى پوشيده باشد ، عمل به اين آيه نشده ، بلكه حتماً بايد پشت پرده باشد ، بنابراين ، اين حكم مخصوص زنان پيغمبر صلى الله عليه و آله و سلم است كه طبيعتاً حكم زنان ديگر از آن معلوم نمىگردد ، يا اينكه حكم استحبابى بوده و از آداب مىباشد كه از روايات ديگر هم استحباب چنين معنائى مستفاد مىگردد ، در اين صورت نيز اين دو روايت اثبات لزوم نمىكنند .\r\nبنابراين ، دليل بر حرمت نظر به مرد نابينا نخواهند بود .\r\n\r\nروايت سوم ؛ روايت الجعفريات :\r\n« باسناده عن جعفر بن محمد عن أبيه عن جده على بن الحسين عن أبيه انّ فاطمة بنت رسول الله صلى الله عليه و آله و سلم استأذن عليها اعمى فحجبته فقال لها النبى صلى الله عليه و آله و سلم لم حجبته و هو لا يراك فقالت يا رسول الله\r\n\r\n\r\n","description":"","footnote":"\r\n( 1 ) در جوامع الجامع تأليف مرحوم طبرسى ( ره ) ، صاحب مجمع البيان ، پدر صاحب مكارم الاخلاق ، و مسالك الافهام فاضل جواد ، و نيز كتب ديگر ، اين كلمه به صورت « امرنا » ذكر شده است .\r\n( 2 ) وسائل الشيعة ، كتاب النكاح ، ح 25511 .\r\n( 3 ) ما خود در يك بحثى دربارهء وفات نجاشى ، به عدم ياد كردن وى از دو كتاب شيخ طوسى تمسك كرده بوديم ولى اشتباهاً به جاى دو كتاب وى ، دو كتاب ديگر را ذكر كرده بوديم ( استاد مد ظلّه ، مجله نور علم ، شمارهء 12 ، مقالهء ابو العباس نجاشى و عصر وى ، ص 18 ) .\r\n","page_name":" 882 ","page_number":146},
  {"content":"\r\n\r\nان لم يرانى فانا اراه و هو يشم الريح فقال النبى صلى الله عليه و آله اشهد انكِ بضعة منّى « 1 » » .\r\n\r\nروايت چهارم ؛ روايت الدعائم :\r\n« عن جعفر بن محمد عليهما السلام انّه قال استأذن اعمى على فاطمة فحجبته » .\r\nدلالت اين دو روايت ناتمام است زيرا حضرت زهرا سلام الله عليها مقيّد نبوده كه فقط واجبات را انجام دهند و فعل آن حضرت اعم از وجوب است ، مستحبات خصوصاً مستحبات مؤكده را حضرت بجاى آورده‌اند ، پس ، فعل حضرت دلالت بر لزوم نمىكند « 2 » .\r\n\r\nروايت پنجم ؛ روايت مكارم الاخلاق :\r\n« عن أبى عبد الله عليه السلام قال قال رسول الله ص فى الحديث الّذى قالته فاطمة خير النساء « 3 » ان لا يرين الرجال و لا يراهن الرجال فقال رسول الله صلى الله عليه و آله و سلم انّها منى » .\r\nاين روايت دليل بر استحباب است نه وجوب ، زيرا تعبير « خير النساء » در آن ذكر شده ، روشن است كه بهترين زنان كسى نيست كه فقط به واجبات خود عمل مىكند بلكه بايد به مستحبات و آداب دينى هم پايبند باشد تا اين عنوان صدق كند . از سوى ديگر ، مراد از اينكه رجال آنها را نبينند ، ظاهراً اين است كه حتى اندامشان را هم نبينند كه اين حكم قطعاً استحبابى است .\r\n\r\nروايت ششم ؛ رواية دعائم :\r\n« انّه قال قال لنا رسول الله صلى الله عليه و آله اىّ شىء خير للمرأة فلم يجبه احد منا ، فذكرت ذلك لفاطمة عليها السلام فقالت : ما من شىء خير\r\n\r\n\r\n","description":"","footnote":"\r\n( 1 ) جامع الاحاديث جلد 20 ، ح 980 .\r\n( 2 ) بلكه شايد روايت اول را دال بر استحباب دانست به دو بيان ؛ بيان اول : اين كه حضرت پيامبر صلى الله عليه و آله پس از شنيدن پاسخ حضرت زهرا عليها السلام فرمودند : « انك بضعة منى » با وجوب اين كار سازگار نيست ، زيرا التزام به واجبات با دانستن آنها امتيازى ويژه براى حضرت محسوب نمىگردد كه پارهء تن پيامبر صلى الله عليه و آله و سلم قلمداد گردد . بيان دوم : عبارت « و هو يشم الريح » مشعر به استحباب كار است ، زيرا ظاهراً كسى شم بوى زن نامحرم را بما هو شم ، محرّم نمىداند . بيان اول در پاره‌اى از روايات آينده هم جريان دارد .\r\n( 3 ) استاد مدّ ظلّه : در وسائل « خير للنساء » ذكر شده ، ولى « خير النساء » درست‌تر مىنمايد ، ولى نقل آينده از دعائم مؤيد نسخهء وسائل است .\r\n","page_name":" 883 ","page_number":147},
  {"content":"\r\n\r\nللمرأة من أن لا ترى رجلًا و لا يراها فذكرت ذلك لرسول الله صلى الله عليه و آله فقال : صدقت انّها بضعة منّى « 1 » » .\r\nعدم دلالت روايات فوق بر لزوم روشن است .\r\n\r\nروايت هفتم ؛ روايت عقاب الاعمال :\r\n« عن أبى هريره و ابن عباس قالا خطبنا رسول الله صلى الله عليه و آله و سلم قبل وفاته ( الى ان قال ) : و اشتدّ غضب الله عزّ و جلّ على امرأة ذات بعل ملأت عينها من غير زوجها أو غير ذى محرم منها فانها ان فعلت ذلك احبط الله كل عمل عملته فان أوطأت فراشه غيره كان حقاً على الله تعالى ان يحرقها بالنار بعد ان يعذّبها فى قبرها « 2 » » .\r\nولى اين روايت از جهت دلالت ناتمام است اولًا : اخص از مدّعى است ، چون موضوع آن ، زن شوهر دار است نه هر زنى ، بلكه ظاهرش اين است كه اين عذاب خاص در مطلق زن نيست و فقط در زن شوهردار مىباشد ، تقييد « امرأة » به « ذات بعل » دليل بر اين امر است كه اين عذاب در هر زنى كليت ندارد .\r\nثانياً : ملأ العين كنايه از نگاه دقيق و استقلالى و مطالعه‌اى است كه به محارم همچون پدر و برادر اشكالى ندارد ولى به اجنبى اشكال دارد ، بنابراين ، از روايت حرمت مطلق نگاه استفاده نمىشود .\r\n\r\n4 ) اشكالات عام روايات\r\nدو اشكال عام در اين روايات ديده مىشود ؛ نخست ضعف سند ، تمام اين روايات ضعيف السند است . ولى مىتوان اين اشكال را پاسخ گفت كه استفاضة و كثرت آنها اطمينان به صدور برخى از آنها را به دنبال دارد ، ولى اين معنا فقط براى اثبات قدر مسلّم از روايات كافى است و خصوصيات هر روايت را ثابت نمىكند « 3 » .\r\n\r\n\r\n","description":"","footnote":"\r\n( 1 ) جامع الاحاديث جلد 20 ، ح 982 .\r\n( 2 ) جامع الاحاديث جلد 20 ، ح 983 .\r\n( 3 ) توضيح كلام استاد مدّ ظلّه : اگر ما صحت سند روايات را مستقيماً اثبات نكنيم ، تمام بودن دلالت يك يا دو روايت براى اثبات مدعا كافى نيست ، زيرا اين مقدار استفاضة نداشته و اطمينان به صدور آنها نيست ، پس ، بايد حد اقل مقدارى كه براى اطمينان به صدور لازم است ، تمام روايات ، اين مقدار از جهت دلالت تمام باشد كه اين امر در اين روايات بسيار دشوار است .\r\n","page_name":" 884 ","page_number":148},
  {"content":"\r\n\r\nاشكال دوم : اين است كه فرد ظاهر تمام اين روايات كه نمىتوان آن را از تحت مدلول روايات بيرون كرد ، نگاه به صورت و سر مردهاى نامحرم است كه در حال عادى ظاهر است . ما قبلًا گفتيم كه نگاه به اعضاى ظاهره مرد به جهت سيره قطعى جايز است و حرام نيست ، پس اين روايات دلالت بر حرمت نخواهد داشت .\r\n\r\n5 ) خلاصه بحث\r\nرواياتى كه در اين بحث به آن تمسك شده ، قابل استناد نيست و دليل بر تسويه بين مرد بينا و نابينا در حرمت نظر زن به آنها اجماع است .\r\n\r\nج ) حكم صداى اجنبيه ( مسأله 39 ) :\r\n\r\n1 ) متن مسأله\r\n« لا بأس بسماع صوت الاجنبية ما لم يكن تلذذ و لا ريبة ، من غير فرق بين الاعمى و البصير و ان كان الاحوط الترك فى غير مقام الضرورة ، و يحرم عليها اسماع الصوت الّذى فيه تهييج للسامع بتحسينه و ترقيقه ، قال تعالى : فلا تخضعن بالقول فيطمع الّذى فى قلبه مرض » .\r\n\r\n2 ) توضيح مسأله\r\nمرحوم مصنف ( ره ) پس از بحث نظر ، بحث سماع صوت اجنبية يا اسماع اجنبية صوت خودش را به اجنبى مطرح مىكند ، ايشان مىفرمايد اگر تلذذ و ريبه‌اى در كار نباشد ، سماع يا اسماع اشكالى ندارد و فرقى بين اعمى و بصير نيست ، چه شنونده اعمى باشد يا بصير ، و بلكه شايد كلام مصنف ، زن اجنبيه را هم شامل شود كه فرقى نيست كه اعمى باشد يا بصير ، البته احتياط استحبابى در ترك سماع و اسماع در غير حال ضرورت است .\r\nاين حكم در جائى بود كه تلذذ و ريبه‌اى نباشد ، ولى اگر زن بخواهد با غنج و دلال صحبت كند و با تلطيف كردن و نازك نمودن صداى خود طرف را تحريك\r\n\r\n","description":"","footnote":"","page_name":" 885 ","page_number":149},
  {"content":"\r\n\r\nكند ، اشكال دارد و جايز نيست .\r\nمصنّف در اينجا به آيهء  « فَلا تَخْضَعْنَ بِالْقَوْلِ »  تمسك مىكند ، اين آيه در مورد زنان پيغمبر صلى الله عليه و آله و سلم است و ذاتاً نمىتوان از تحريم خضوع در قول نسبت به زنان پيامبر ، تحريم آن را در زن‌هاى ديگر استفاده كرد . البته اگر امرى براى زن‌هاى پيامبر صلى الله عليه و آله و سلم سختگيرى شده باشد ، نمىتوان بالاولوية حكم زنان ديگر را استفاده كرد ، مثلًا از دستور لزوم پشت پرده رفتن زنان پيامبر صلى الله عليه و آله و سلم نمىتوان اين حكم را به زنان ديگر سرايت داد . به هر حال ، با اينكه ذاتاً چنين تعدى صحيح نيست ، ولى در خصوص اين آيه با عنايت به تعليل روايت  « فَيَطْمَعَ الَّذِي فِي قَلْبِهِ مَرَضٌ »  كه ظهور در ارتكازى بودن دارد ، مىتوان حكم را به غير زنان پيغمبر صلى الله عليه و آله و سلم تعميم داد ، زيرا بر طبق ارتكاز متشرعه ، فقط طمع نسبت به زنان پيغمبر محذور ندارد ، بلكه اين محذور در طمع نسبت به تمام زن‌هاى مؤمنين وجود دارد .\r\nادامهء بررسى اين مسأله را در جلسهء آينده خواهيم آورد .\r\n« * و السلام * »\r\n\r\n","description":"","footnote":"","page_name":" 886 ","page_number":150},
  {"content":"\r\n\r\n\r\n26 / 2 / 1378 يكشنبه درس شمارهء ( 104 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث جلسهء گذشته ، دربارهء حرمت استماع صداى زن نامحرم بود . در اين جلسه ، عورت بودن صداى زن كه يكى از وجوهى است كه براى حرمت به آن استدلال شده ، نقل كرده ، كلمات علمائى كه اين تعبير در كلام آنها وارد شده و نيز روايتى را كه مرحوم علامه ( ره ) در مسائل مهنائيهء اولى آورده ، نقل مىكنيم و با نقل فتاواى موافق اين قول و فتاواى مخالف آن ، هر دو فتوا را فتواى مشهور دانسته و صحت استناد به آنچه علامه به عنوان روايت نقل كرده ، ناتمام مىدانيم و اشكالات چندى كه به تمسك به اين روايت وارد مىگردد ، بيان خواهيم نمود .\r\n* * * \r\nالف ) ادلهء حرمت استماع صداى زن نامحرم ( وجه اول ) :\r\n\r\n1 ) تقريب وجه اوّل\r\nوجه اوّل براى حرمت استماع صداى زن ، عورت بودن صوت زن است ، اين تعبير در عبارت‌هاى بسيارى از علماء وارد شده ، مرحوم صاحب جواهر ( ره ) پس از تعليل حرمت سماع صوت مرأة به عورت بودن آن مىگويد : « قيل انّه المشهور و انّه\r\n\r\n","description":"","footnote":"","page_name":" 887 ","page_number":151},
  {"content":"\r\n\r\nمقتضى المستفيض من محكى الاجماع » ، حال ما بايد عبائر فقهاء را بخوانيم تا ببينيم كه مسأله تا چه اندازه مشهور يا اجماعى است .\r\nمدرك روائى عورت بودن صورت مرأة هم روايت مرسلى است كه مرحوم علّامه حلى ( ره ) در اجوبة المسائل المهنائية الاولى كه در كشف اللثام به عنوان المدنيات الاولى از آن ياد كرده ، نقل كرده است « 1 » ، البته اين روايت مرسل و ذاتاً ضعيف مىباشد ولى ممكن است بگوييم كه ضعف سند آن با عمل مشهور و بلكه اجماع مستفيض ادعا شده در مسأله منجبر مىگردد .\r\n\r\n2 ) نقل اقوال فقهاء كه استماع صداى زن را حرام دانسته‌اند\r\nدر چند كتاب ، صداى زن را عورت دانسته‌اند كه عبارتند از :\r\nشرايع : الاعمى لا يجوز له سماع صوت المرأة الاجنبية لانّه عورة .\r\nدر مستند نراقى در تفسير اين عبارت مىفرمايد كه مراد از سماع در اينجا استماع است يعنى گوش دادن به صداى زن حرام است ، ولى شنيدن و سماع صوت زن كه اتفاقاً مىباشد ، هر چند اختيارى باشد ، حرام نيست ، گرچه انسان مىتواند پنبه در گوش خود بگذارد تا سماع اتفاقى صوت زن هم تحقق نيابد ، ولى اين كار لازم نيست ، بلكه استماع صوت زن نامحرم است ، فرق بين سماع و استماع ، نظير فرق بين رؤيت و نظر است ، رؤيت به معنى ديدن است هر چند اتفاقاً چشم انسان بيفتد ، ولى نظر به معناى نگاه كردن كه به معناى ديدن عمدى است . به هر حال ، نراقى مىفرمايد : سماع صوت زن بالاتفاق جايز است و آنچه در شرايع حكم به حرمت آن كرده ، استماع صوت مرأة است .\r\n\r\n\r\n","description":"","footnote":"\r\n( 1 ) استاد مد ظلّه : مرحوم سيّد مهنا قاضى مدنى ( ره ) كه شخص فاضلى بوده و از پرسش‌هايش معلوم مىگردد فردى عالم و وارد در مباحث بوده ، سه بار از مرحوم علامه ( ره ) و يك بار از مرحوم فخر المحققين ( ره ) پرسش كرده است ، وى در بار اول از علّامه 184 مسأله ، بار دوم 39 مسأله و بار سوم 28 مسأله پرسيده و علامه پاسخ داده است ، سؤال و جواب‌هاى قابل ملاحظه‌اى است و مطالعهء آنها خوب است ، مسألهء مورد بحث در ضمن مسألهء 35 از مسائل مهنّائيه اولى آمده است ، متن اين سؤال و جواب را پس از اين خواهيم آورد .\r\n","page_name":" 888 ","page_number":152},
  {"content":"\r\n\r\nتذكره ، بحث قرائت كتاب الصلاة : لا جهر على المرأة باجماع العلماء و لانّ صوتها عورة . ممكن است با عنايت به عبارت آينده كه در نهاية الاحكام آمده ، كلمه « واو » در اينجا زائد باشد و « لانّ صوتها عورة » ، دليل اجماع علماء بر اين فتوا باشد .\r\nمنتهى ، بحث قرائت : انّ صوتها عورة فلا يجوز ابرازه الى الرجال .\r\nنهاية الاحكام : انما يجب الجهر على الذكر فلا يجب على الانثى و ان خلت بنفسها ، اجماعاً لانّ صوتها عورة . گويا استناد مجمعين در قول به عدم لزوم جهر بر زن ، عورت بودن صداى او است .\r\nذكرى : لا جهر على المرأة اجماعاً من الكل و ان عدم وجوب الجهر عليها معلّل بكون صوتها عورة . از اين عبارت هم استشمام مىشود كه منشأ اجماع بر عدم جهر بر زن اين است كه صوتش عورت است .\r\nكشف اللثام ، بحث قرائت : اتفاق كلمة الاصحاب على انّ صوتها عورة يجب عليها اخفاءها عن الاجانب ، البته در ذيل افزوده : « و ان لم يساعده ظواهر الكتاب و السنة » .\r\nاين كلمات بزرگان بود كه در آن صوت زن را عورت دانسته‌اند . اصل اين فتوا هم كه اگر صداى زن را اجنبى بشنود ، زن نبايد صدايش را در قرائت نماز بلند كند ، در كتب بسيارى از فقهاء ديده مىشود ، ولى نه از اين جهت كه روايت خاصى در باب نماز وارد شده باشد ، بلكه از اين جهت كه صداى زن را نبايد اجنبى بشنود ، در باب نماز هم قهراً زن نبايد صدايش را بلند كند . علمائى كه ما برخورد كرده‌ايم كه يا در باب نكاح ، به حرمت شنيدن صداى زن نامحرم فتوا داده‌اند ، يا در باب صلاة ، اخفات را بر زن جائى كه اجنبى صدايش را مىشنود ، متعين دانسته‌اند ، عبارتند از : مرحوم محقق حلى ( ره ) در شرائع ، مرحوم علّامه حلّى ( ره ) در هفت كتاب خود ؛ تذكره ، منتهى ، نهاية الاحكام و نيز قواعد ، ارشاد ، تحرير ، تلخيص ، كه چهار كتاب اخير در باب نكاح ، و سه كتاب اوّل در باب قرائت صلاة ، و شهيد اول در دروس و ذكرى و نيز در لمعه كه تعبير آن را عرض مىكنيم ، مرحوم ابن فهد ( ره ) در محرّر و الموجز\r\n\r\n","description":"","footnote":"","page_name":" 889 ","page_number":153},
  {"content":"\r\n\r\nالحاوى ، مرحوم محقق كركى ( ره ) در جامع المقاصد در بحث قرائت ، مرحوم شهيد ثانى ( ره ) در مسالك در بحث قرائت و مقاصد علية و نيز در اين بحث از روض الجنان ، در روض الجنان مىفرمايد : و الاجماع على انّ المرأة لا جهر عليها حتماً اذا لم يسمعها من يحرم استماع صوتها . در اين عبارت دو مطلب ذكر شده مطلب اول :\r\nاينكه اگر صداى زن را اجنبى نشنود ، جهر لازم نيست ، بلكه مخير بين جهر و اخفات است . مطلب دوم : اينكه اگر صداى زن را اجنبى بشنود ، اخفات متعين است ، ظاهراً دعوى اجماع بر هر دو مطلب مىباشد .\r\nدر مفتاح الكرامة از جعفريه مرحوم محقق كركى ( ره ) و دو شرح آن ، اين فتوا را نقل كرده ، جعفريه تأليف مرحوم محقق كركى ( ره ) « 1 » در صلاة ، شروح بسيارى دارد ، ولى به احتمال مظنون ، مراد مفتاح الكرامة از دو شرح اين كتاب ، شرح دو نفر از شاگردان محقق كركى از اهل استرآباد است كه در زمان مؤلف كتاب جعفريه را شرح كرده‌اند ؛ يكى محمد بن أبى طالب موسوى استرآبادى كه شرح وى به نام المطالب المظفرية است « 2 » ، ديگرى مرحوم سيّد شرف الدين على حسينى استرآبادى ( ره ) صاحب تأويل الآيات كه شرح وى در الفوائد الغروية يا الغرويه « 3 » نام دارد ، خود مرحوم محقق كركى ( ره ) هم شرحى بر الجعفريه نوشته است ، ولى مظنون اين است كه مراد از دو شرح ، همان شرح‌هاى دو شاگرد او است .\r\nاز شيخ ابراهيم قطيفى هم در حاشيه نافع نقل شده كه اگر صداى زن را اجنبى بشنود ، حرام است كه زن نمازش را بلند بخواند .\r\nخلاصه ، اين اقوال بسيار راجع به حرمت استماع صداى زن و حرمت اسماع زن صدايش را به اجنبى در كار است ، ولى آيا اجماعى در مسأله هست يا خير ؟\r\n\r\n3 ) اشاره به اقوال فقهاء ديگر\r\n\r\n\r\n","description":"","footnote":"\r\n( 1 ) ذريعه 5 : 110 شمارهء 457 .\r\n( 2 ) ذريعة 21 : 140 شمارهء 4326 .\r\n( 3 ) ذريعة 5 : 352 و 45 / 188 .\r\n","page_name":" 890 ","page_number":154},
  {"content":"\r\n\r\nما قبل از مرحوم محقق حلى ( ره ) هر چه تتبع كرديم كسى را نيافتيم كه به لزوم اخفات بر زن در نماز فتوا دهد يا بگويد كه زن در مقابل اجنبى نبايد صدايش را بلند كند ، بلكه فتواى بر خلاف آن در نفقات مبسوط وارد شده كه عورت بودن صوت زن را انكار كرده است . شيخ در اينجا روايتى را نقل مىكند كه سابقاً خوانديم كه هند در هنگام بيعت با پيغمبر اكرم صلى الله عليه و آله و سلم مكالماتى كرده در اين زمينه كه شوهر من خسيس است و حقوق مرا نمىدهد ، آيا من مىتوانم از مال او قدرى به عنوان تقاص بردارم ؟ مرحوم شيخ طوسى ( ره ) پس از نقل اين روايت مىگويد : و فى الخبر فوائد منها : ان للمرأة ان تبرز فى حوائجها عند الحاجة و تستفتى العلماء فى ما يحدث لها يعنى زن لازم نيست براى سؤالات خود واسطه قرار دهد ، بلكه خودش مستقيماً مىتواند سؤال كند ، و انّ صوتها ليس بعورة لانّ النّبى صلى الله عليه و آله و سلم سمع صوتها فلم ينكره .\r\nاز سوى ديگر مرحوم علامه ( ره ) در تذكره در بحث نكاح مىگويد : « صوت المرأة عورة يحرم استماعه مع خوف الفتنة لا بدونه » . در جامع المقاصد هم با اينكه در بحث قرائت ، اسماع صوت زن را به اجنبى حرام دانسته ، عين همين عبارت تذكره را آورده است و به قيد « مع خوف الفتنة » تصريح كرده است .\r\nمرحوم علامه حلّى ( ره ) خود در كتاب مسائل مهنّائيهء اولى به طور مطلق قائل به حرمت نشده ، بلكه قيد « تلذّذ » را آورده است ، سؤال از علامه چنين است : ما يقول سيدنا فى قول اصحابنا ان المرأة لا يجوز لها ان تدع مملوكها ينظر اليها و قد قال سبحانه فى الآية  « أَوْ نِسائِهِنَّ أَوْ ما مَلَكَتْ أَيْمانُهُنَّ  و ان كانوا يتأولون الآية على الاماء دون الرجال ففيه اشكال لانّ اماء غيرها يجوز لهنّ النظر اليها بل النساء على الاطلاق ، احرارهن و امائهن ، فيجوز لبعضهن النظر الى بعض على الاطلاق ، او سپس مىپرسد : و كذا قول اصحابنا انّه لا يجوز للمرأة كلام الاجنبى مع قوله فى الآية الكريمة فلا تخضعن بالقول فيطمع الّذى فى قلبه مرض ، فظاهر الآية يقتضى جواز الكلام من غير خضوع فأى فائدة تبقى فى الآية الكريمة على\r\n\r\n","description":"","footnote":"","page_name":" 891 ","page_number":155},
  {"content":"\r\n\r\nقول اصحابنا و ما معنا قوله سبحانه و تعالى  « أَوْ نِسائِهِنَّ »  و ما فائدة هذه الاضافة مع جواز نظر النساء بعضهن الى بعض . مرحوم علامه ره در پاسخ ، تفسير نسائهن را به نساء المؤمنين از تبيان نقل مىكند و  « أَوْ ما مَلَكَتْ أَيْمانُهُنَّ »  را هم طبق روايت تبيان ، مخصوص اماء مىداند ، سپس رواية ابن اسحاق « يكون للرجال الخصى » را ذكر كرده و به آن استدلال مىكند كه معلوم مىشود الخصى را صفت الرجل گرفته ، در مورد سؤال دوم هم كه مورد مسئلهء جارى است ، مىگويد : اما الصوت فروى جواز السلام على النساء و سلام المرأة عليه و روى انّ صوت المرأة عورة و الوجه التحريم مع التلذّذ .\r\nمرحوم مجلسى ( ره ) در بحار و مرآت العقول ، مرحوم فيض ( ره ) در وافى و مفاتيح ، مرحوم شهيد ثانى ( ره ) در مسالك در كتاب النكاح ، مرحوم محقق اردبيلى در مجمع الفائدة ، مرحوم سبزوارى ( ره ) در كفاية « 1 » ، مرحوم فاضل اصفهانى ( ره ) در كشف اللثام در كتاب النكاح ، همگى قائل به جواز استماع صوت زن هستند .\r\nمرحوم صاحب مدارك هم در نهاية المرام فتواى صريحى به حرمت نداده ، و از متأخرين نيز بسيارى همچون مستند نراقى ، رياض ، جواهر ، نكاح شيخ انصارى و فقهاء متأخر ، همه به جواز فتوا داده‌اند .\r\nبنابراين ، مسألهء عورت بودن صوت مرأة اجماعى نيست و حتى شهرت هم ثابت نيست ، بلكه در مسأله دو قول مشهور وجود دارد .\r\n\r\n4 ) اشكالات وارده به استدلال فوق براى حرمت\r\nاستدلال به « صوت المرأة عورة » براى حرمت استماع صوت زن ، علاوه بر اشكال عدم ثبوت شهرت ، اشكالات ديگرى هم دارد :\r\nاشكال اول : از عبارت‌هاى فقهاء استفاده مىگردد كه مراد آنها از عورت بودن صوت مرأة معنائى است كه الزاماً حرام نيست بلكه با مكروه هم سازگار است . قبل\r\n\r\n\r\n","description":"","footnote":"\r\n( 1 ) مرحوم سبزوارى ( ره ) در يك جا فتوا به جواز داده و در جائى ديگر ، قول به حرمت را نقل كرده و گفته : فيه تأمّل .\r\n","page_name":" 892 ","page_number":156},
  {"content":"\r\n\r\nاز توضيح عبارت فقهاء ، اشاره به نكته‌اى كه پيشتر دربارهء حديث « المرأة عورة » عرض كرديم ، مفيد است . عورت بودن زن ، مراتب مختلفى دارد كه برخى از اين مراتب ، حكم الزامى به همراه ندارد و برخى از آنها حكم الزامى دارد ، اسافل اعضاء يك معنا از عورت است كه به غير از شوهر ، حتى همجنس‌ها و محارم هم نبايد آن را ببينند ، غير از وجه و كفين ، ساير اعضاء بدن ، مرحلهء ديگرى است كه نامحرم نمىتواند ببيند ، يك مرحله هم اندام زن است كه مطلوب اين است كه ديده نشود ، يعنى اگر زن وجه و كفين خود را هم مستور بدارد و بيرون برود ، عمل به اين وظيفه نشده ، بلكه براى عمل به اين وظيفه بايد در خانه باشد ، چنانچه در ذيل حديث مىگويد : « فاستروا عوراتهن بالبيوت » اين مرتبه از مستور بودن قطعاً الزامى نيست ، بلكه استحبابى است .\r\nاز عبائر فقهاء دربارهء عورت بودن زن هم معنائى استفاده مىشود كه حرام نمىباشد ، آنها مىگويند كه حتى در جائى كه اجنبى در كار نباشد و صداى زن را نشنود ، صوت زن عورت است ، حتى در مقابل محارم يا در نماز و در مقابل پروردگار مناسب است كه صداى زن آشكار نباشد ، حال به عبارت‌هاى فقهاء توجه كنيد . در عبارتى كه از نهاية الاحكام نقل كرديم ، آمده : « انّما يجب الجهر على الذكر فلا يجب على الانثى و ان خلت بنفسها ، اجماعاً لانّ صوتها عورة » . در اينجا عبارت « و ان خلت بنفسها » را آورده يعنى اگر زن تنها هم باشد ، صوتش عورت است كه قهراً به معناى حرمت ابراز صوت نيست ، از سوى ديگر ، عبارت « لان صوتها عورة » تعليل براى عدم جواز جهر نيست ، بلكه تعليل براى عدم لزوم است ، اگر مراد از عورت بودن صوت حرمت ابراز باشد ، مىبايست تعليل براى حرمت جهر باشد ، پس ، لازمهء عورت بودن ، معنائى اعم از حرمت و كراهت مىباشد كه قهراً از آن ، عدم لزوم استفاده مىشود . فقهاء ديگر هم همچون شهيد در ذكرى ، عدم وجوب جهر را به طور مطلق و لو اجنبى نشنود ، به عورت بودن صوت زن تعليل كرده‌اند كه از آن\r\n\r\n","description":"","footnote":"","page_name":" 893 ","page_number":157},
  {"content":"\r\n\r\nفهميده مىشود كه عورت بودن صوت ، اشاره به خصوص حرمت ابراز نيست .\r\nاشكال دوم : اصل روايت بودن « صوت المرأة عورة » معلوم نيست ، چون در هيچ كتاب حديثى و فقهى از عامه يا خاصه ، چنين روايتى و لو به نحو مرسل ديده نشده ، نه مرحوم علامه ( ره ) و نه ديگران چنين حديثى را در جاى ديگر نقل نكرده‌اند ، در اينجا دو احتمال به نظر مىرسد ؛\r\nاحتمال اول : مرحوم علامه حلّى ( ره ) به اتكاء حافظه ، عبارتى را كه فقهاء تعبير كرده‌اند و آن را به عنوان علت فتوا ذكر كرده‌اند ، به عنوان روايت نقل كرده است « 1 » .\r\nاحتمال دوم : اينكه در روايات بسيار آمده : « المرأة عورة » ، مرحوم علّامه ( ره ) از اين روايت استنباط كرده كه « صوت المرأة عورة » ، از اين حديث چنين فهميده كه تمام جهات مربوط به زن كه با مخفى بودن تناسب دارد ، عورت مىباشد ، در نتيجه صداى زن هم عورت خواهد بود . در همين نقل مرحوم علامه ( ره ) در مسائل مهنّائيه كه ايشان روايات جواز سلام به مرأة و بالعكس را با روايت صوت المرأة عورة معارض گرفته است ، در روايات نهى از سلام ، به « المرأة عورة » تعليل شده كه از آن ممكن استفاده شود كه « المرأة عورة » به صداى زن هم مربوط است . احتمال اقوى احتمال دوم است .\r\nاشكال سوم : روايت مرسله در صورتى ضعف سندش جبران مىشود كه مورد استناد قدماء قرار گيرد « 2 » ، ولى دربارهء عورت بودن زن يا حرمت استماع صوت زن\r\n\r\n\r\n","description":"","footnote":"\r\n( 1 ) استاد مد ظلّه : يكى از منشأهاى متعارف اشتباه ، اتكاء به حافظه است ، محمد خان قزوينى مىگويد من كتابى نوشته بودم و خيال مىكردم عالىترين تحقيق در مسأله است ، اين كتاب كه به ايران فرستاده شد ، محققين نظر دادند ، معلوم شد به اتكاء حافظه مطالبى نقل كرده‌ام كه اشتباه بوده است ، بعد از آن تصميم گرفتم هيچ چيزى را از حفظ نقل نكنم ، حتى اگر بخواهم   « قُلْ هُوَ اللَّهُ أَحَدٌ »   را نقل كنم ، قرآن را باز مىكنم و از روى قرآن مىنويسم .\r\n( 2 ) استاد مد ظلّه : مرحوم آقاى بروجردى ( ره ) شهرت قدماء را حجت مىدانستند و مىفرمودند متون فتاواى فقهاء اصولى است كه يداً بيد متلقات از معصوم بوده و كاشف از رأى و نظر معصوم عليه السلام مىباشد ، شهرتى كه ذاتاً يا در مقام ترجيح مىتوان حجت باشد ، شهرت قدمائى است نه شهرت بين متأخرين كه بر پايه استنباطهاى خود ، نظرياتى داده‌اند .\r\n","page_name":" 894 ","page_number":158},
  {"content":"\r\n\r\nيا اسماع زن صوت خود را به اجنبى ، ما قبل از مرحوم محقق حلى ( ره ) فتوائى نيافتيم ، بلكه مرحوم شيخ ( ره ) خلاف آن را گفته است ، پس ، چگونه مىتوان ضعف سند « صوت المرأة عورة » را منجبر دانست .\r\nاشكال چهارم : انجبار ضعف سند در صورتى است كه به استناد روايتى ، فتوائى داده شده باشد و مجرّد تطابق مضمون فتوا با روايت ، براى انجبار كفايت نمىكند .\r\nپس ، استدلال به روايت « صوت المرأة عورة » ناتمام است . بررسى ساير روايات بحث را به جلسهء آينده پى مىگيريم .\r\n« * و السلام * »\r\n\r\n","description":"","footnote":"","page_name":" 895 ","page_number":159},
  {"content":"\r\n\r\n\r\n27 / 2 / 1378 دوشنبه درس شمارهء ( 105 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء پيش ، برخى عبائر و فتاواى فقهاء نقل گرديد كه ظاهر در نهى از اسماع صوت توسط زن به مرد اجنبى يا استماع صوت زن اجنبيه توسط مرد بود ، و گفته شد كه بسيارى از آنان به استناد « عورت بودن صداى زن » اين نهى را كرده‌اند و مراد آنان از اين تعابير ، مفهومى است كه با كراهت نيز مىسازد . پس ، دربارهء حرمت نهى نمىتوان ادعاى اجماع و حتى شهرت نمود . در اين جلسه ، ابتدا ، سؤال مرحوم سيّد مهنّا ( ره ) از مرحوم علامه ( ره ) در اين باره را كه در جلسهء قبل به آن اشاره شد ، نقل و تحليل كرده ، سپس ، برخى روايات را كه براى قول به تحريم مورد استناد قرار گرفته ، بررسى مىكنيم . در نهايت ، با نقل برخى روايات معارض ، نتيجه و ما حصل اين مبحث تبيين مىگردد .\r\n* * * \r\nالف ) توضيحى دربارهء سخن مرحوم علامه ( قدس سرّه ) در « جوابات المسائل المهنّائية الاولى » « 1 » :\r\n\r\n1 ) سؤال سيّد مهنّا ( ره ) از مرحوم علّامه ( ره ) و پاسخ وى :\r\nاو از مرحوم علّامه ( ره ) سؤال كرده كه اولًا ، در حالى كه در آيهء شريفه آمده :  « أَوْ \r\n\r\n\r\n","description":"","footnote":"\r\n( 1 ) اين كتاب كه بارها به طبع رسيده ، پاسخ علامه ( ره ) به سؤالاتى است كه سيّد مهنّا كه قاضى مدينه و فردى دانشمند و فاضل بوده ، از وى نموده است . او در سه مرحله ؛ 184 مسأله در بار اول و سپس به ترتيب 39 و 28 مسأله ، از مرحوم علامه ( ره ) سؤال كرده و پاسخ‌هاى مرحوم علامه ( ره ) را دريافت داشته است . اين سؤال‌ها و جواب‌ها از آنجا كه دربردارندهء مطالبى است كه ميان دو عالم بزرگ ردّ و بدل شده ، قابل استفاده و سودمند به نظر مىرسد . بخش نخست آنها به « جوابات المسائل المهنّائية الاولى » يا به تعبير كاشف اللثام « المدنيات الاولى » مشهور مىباشد و موضوع مورد بحث در مسألهء 35 آن آمده است .\r\n","page_name":" 896 ","page_number":160},
  {"content":"\r\n\r\n نِسائِهِنَّ أَوْ ما مَلَكَتْ أَيْمانُهُنَّ »  ، چرا فقهاى ما مىگويند كه مالكه در برابر مملوك خود جواز كشف ندارد ؟ اگر مراد از اين آيه را فقط « اماء » مىدانند نه عباد ، در اين صورت اشكال پيش مىآيد كه نظر به اماء و بلكه مطلق نساء ، چه احرار و چه اماء ، از سوى زنان جايز است و در اين صورت ، آيه چگونه با اين امر سازگار است ؟ ثانياً ، اين نظر فقهاى ما كه براى زن ، تكلم با اجنبى جايز نيست ، چگونه با آيهء شريفهء  « فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ »  مىسازد ، در حالى كه ظاهر آيه ، مقتضى جواز تكلّم او بدون خضوع مىباشد ؟ بر مبناى اين نظر فقهاى ما ، چه ثمره و فايده‌اى براى آيهء شريفه باقى مىماند ؟\r\nمرحوم علامه ( ره ) به اين دو سؤال چنين پاسخ فرموده كه : اولًا ، مرحوم شيخ ( ره ) در تبيان ، نسائهنّ را به مؤمنات تفسير فرموده و اصحاب ما مراد از آيهء شريفه  « ما مَلَكَتْ أَيْمانُهُنَّ »  را اماء دانسته‌اند ، سپس ، مرحوم علامه ( ره ) روايت محمد بن اسحاق را به عنوان دليل يا شاهد مطلب ذكر كرده است ، گويا در صدد بيان اين نكته است كه هر چند اين روايت دربارهء حرمت خصوص نظر خصى به زنان مىباشد ، ولى اطلاق آن يا ترك استفصال در آن اقتضا دارد كه مملوك نيز مجاز نباشد به مالكهء خود نگاه كند « 1 » . در هر حال ، مرحوم علامه ( ره ) اين روايت را قرينهء بر آن دانسته كه مراد از آيهء مذكور « اماء » است ، آنگاه فرموده كه نزد من قول به حرمت نظر مملوك به مالكهء خود يا كشف مالكه در برابر مملوك خود ، به احتياط نزديك‌تر است و همچنانكه مرحوم شيخ ( ره ) فرموده ، بايد مراد از نسائهن را نيز مؤمنات بدانيم كه نتيجهء آن عدم جواز نظر زنان مشركين به زنان مؤمن مىباشد .\r\nثانياً ، دربارهء « صوت المرأة » و صداى زن بايد گفت كه در اين باره ما دو دسته\r\n\r\n\r\n","description":"","footnote":"\r\n( 1 ) پيشتر ما در بحث مربوط به « نظر خصى به مالكهء خود يا به زنان » گفتيم كه برخى بر آنند كه الخصى در عبارت « الرّجل الخصىِّ » ، مجرور خوانده شود تا وصف الرجل باشد و اطلاق و يا ترك استفصال در اين روايت دال بر عدم جواز نظر خصى حتى به مالكهء خود باشد . ولى ما خصى را وصف رجل نمىدانيم تا از آن عموم يا اطلاق فهميده شود .\r\n","page_name":" 897 ","page_number":161},
  {"content":"\r\n\r\nروايات داريم ؛ برخى روايات ، سلام دادن به زن و سلام كردن زن را تجويز كرده ، و در مقابل ، روايت شده است كه صداى زن عورت است ( و روى أنّ صوت المرأة عورة ) ، و به خاطر حصول لذّت ، نظر مورد قبول ما حرمت است .\r\n\r\n2 ) توضيح استاد مد ظلّه دربارهء پاسخ مرحوم علامه ( ره )\r\nچنين روايتى كه به صراحت صداى زن را عورت بداند ، در منابع حديثى و فقهى اماميه نقل نشده است و ما تا آنجا كه فحص كرديم ، در منابع عامه هم آن را نيافتيم .\r\nدر توجيه و تحليل سخن مرحوم علامه ( ره ) بايد يكى از دو وجه ذيل را قائل شويم ؛\r\nوجه اول : ممكن است مرحوم علامه ( رحمة الله عليه ) به اتكاء حافظهء خود اين امر را كه صداى زن عورت است ، روايت پنداشته و آن را به عنوان روايت تعبير نموده باشد ، همچنانكه مشابه اين امر براى آنها كه با اعتماد بر حافظهء خود مطلبى را مىنويسند يا نقل مىكنند ، بسيار اتفاق مىافتد « 1 » .\r\nوجه دوم : احتمال مىرود كه مرحوم علّامه ( ره ) از مفاد روايات ، اين مطلب را برداشت كرده باشد ، يعنى از مضمون اين روايت كه مرأة عورت است ، كه در روايات مربوط به سلام نيز مورد استناد قرار گرفته ، اين نكته را اقتباس فرموده كه صداى زن عورت است و صداى زن را مصداق آن كلى بشمار آورده است . بر اين اساس ، مراد از « رُوىَ » در كلام مرحوم علامه ( ره ) مضامين و مفاد روايات است نه خود نص روايت . اين احتمال دوم به نظر ما قوىتر است ، به ويژه با توجه به اينكه در خود روايات مربوط به منع از سلام دادن به زن كه مرحوم علامه ( ره ) در كلام خود به آنها اشاره فرموده ، به اين عورت بودن مرئه استناد شده است .\r\n\r\n\r\n","description":"","footnote":"\r\n( 1 ) محمد خان قزوينى در يكى از نوشته‌هاى خود آورده كه من كتابى تأليف كرده بودم و آن را اثرى برجسته و محققانه مىپنداشتم . پس از آن كه كتاب به ايران آورده شد و محققان دربارهء آن نظر دادند ، به نادرست بودن تصور خويش پى برده ، تصميم گرفتم كه هيچ‌گاه به اتكاء حافظهء خود مطلبى را نقل ننمايم و حتى اگر خواستم سورهء اخلاص و قل هو الله احد را نقل كنم ، به مصحف مراجعه نمايم .\r\n","page_name":" 898 ","page_number":162},
  {"content":"\r\n\r\n\r\nب ) بررسى روايات مورد استناد براى حرمت استماع و اسماع صوت مرأة :\r\n\r\n1 ) استناد به روايات ناهيهء از جهر به تلبيه براى زنان :\r\nمرحوم صاحب جواهر يكى از مستندات قول به حرمت را روايات مربوط به نهى زن از جهر به تلبيه دانسته است . ولى استناد به اين دليل از دو جهت اشكال دارد ؛\r\nاشكال نخست : هيچ روايتى دال بر تحريم جهر به تلبيه براى زن وجود ندارد .\r\nهر چند در برخى احاديث آمده « 1 » : « ليس على النساء اذان و لا اقامة و . . . و لا اجهار بالتلبية » ، « ليس على النساء جهر بالتلبية » ، ولى هيچ‌يك از اين روايات ، دال بر نهى و حتى نهى تنزيهى نيست . از جمله دلايل و شواهد اين امر آن است كه جهر به تلبيه در برخى روايات در شمار امورى مانند استلام حجر ، اذان و اقامه ، دخول كعبه آمده كه فقها ، زن را از هيچ‌يك از آنها نهى نكرده‌اند ، حتى در برخى ابواب مثل اذان گفته‌اند كه مستحب است . پس ، مراد از نهى در اين موارد ، نفى وجوب يا تأكّد در استحباب و مانند اينها است ، نهايت اينكه ، در برخى از اين امور قائل به كراهت انجام آن توسط زن شده‌اند . بنابراين ، هيچ‌گونه دلالتى بر نهى تحريمى وجود ندارد .\r\nاشكال دوم : بر فرض كه جهر در تلبيه منهى باشد ، اين نهى مطلق است و مواردى را كه محارم زن همراه وى هستند ، دربرمىگيرد . پس ، نهى از جهر ، مستند به اين نكته نيست كه اجانب صداى زن را نشنوند و اين عدم مطلوبيت چه اجانب همراه زن باشند يا نباشند ، وجود دارد . بنابراين ، نمىتوان براى حرمت استماع صوت زن از سوى اجانب به آن استناد كرد .\r\n\r\n\r\n","description":"","footnote":"\r\n( 1 ) رجوع شود به : وسائل الشيعة ، طبع آل البيت ، ج 12 ، كتاب الحج ، باب 38 از ابواب الاحرام ، ص 380 و مستدرك الوسائل ، طبع آل البيت ، ج 9 ، كتاب الحج ، باب 25 از ابواب الاحرام ص 178 .\r\n","page_name":" 899 ","page_number":163},
  {"content":"\r\n\r\n\r\n2 ) روايات مربوط به نهى از سلام كردن به زن :\r\nدر مسئلهء جارى به برخى روايات نهى از سلام كردن به زن ، استناد شده است . از جملهء اين روايات است ؛\r\n\r\nروايت اول ؛ روايت غياث بن ابراهيم :\r\n« عن محمد بن يحيى ، عن احمد بن محمد ، عن محمد بن يحيى ، عن غياث بن ابراهيم ، عن أبى عبد الله عليه السلام انه قال : لا تسلّم على المرأة » « 1 » . مراد از محمد بن يحيى اول ، محمد بن يحيى العطار و مراد از احمد بن محمد ، احمد بن محمد بن عيسى است و محمد بن يحيى دوم هم محمد بن يحيى خزّاز مىباشد و غياث بن ابراهيم تميمى اسبذى يا اسيدى هم توثيق شده و روايت صحيحه است .\r\n\r\nروايت دوم ؛ روايت مسعدة بن صدقه :\r\n« عن على بن ابراهيم ، عن هارون بن مسلم عن مسعدة بن صدقه عن أبى عبد الله عليه السلام قال : قال امير المؤمنين عليه السلام : لا تبدأوا النساء بالسّلام و لا تدعوهنّ الى الطعام ، فان النّبى صلّى الله عليه و آله قال : النّساء عيّ و عورة ، فاستروا عيّهنَّ بالسكوت و استروا عوراتهنّ بالبيوت » « 2 » .\r\nبه نظر ما اين روايت نيز صحيحه است . « فاستروا عيّهن بالسكوت و . . . » را به دو گونه مىتوان معنا كرد ؛ نخست اينكه ، با آنها بگومگو و مجادله نكنيد و در برابر گفته‌هاى جدال‌آميز آنان سكوت نماييد تا بر اثر ناتوانى آنان دعوا و مخاصمه در نگيرد . ديگر اينكه ، آنان منطق قوى ندارند و شما براى اينكه اين ناتوانى ايشان را بپوشانيد ، آنان را به سكوت واداريد تا اين نقص پوشيده بماند و آنان را در بيوت نگاه داريد تا عورات آنان ظاهر نشود .\r\n\r\n3 ) بحث دربارهء دلالت روايت مسعدة در مسئلهء جارى :\r\nمرحوم آقاى خوئى ( ره ) دربارهء دلالت روايت بر حرمت اسماع صوت از سوى\r\n\r\n\r\n","description":"","footnote":"\r\n( 1 ) وسائل الشيعة ، طبع آل البيت ، ج 20 ، كتاب النكاح ، ابواب مقدّمات النكاح ، باب 131 ، ص 234 ، ح 2 .\r\n( 2 ) همان ، ح 1 .\r\n","page_name":" 900 ","page_number":164},
  {"content":"\r\n\r\nزنان ، اشكال كرده‌اند كه اگر چنين حرمتى وجود داشت ، مىبايست به زن‌ها گفته شود كه شما جواب سلام مردان را ندهيد ، يعنى آنها مىبايست از جواب سلام دادن نهى مىشدند نه اينكه مردان از سلام كردن نهى شوند .\r\nولى اين اشكال با اين تعبير درست نيست ، زيرا ، ممكن است جواب سلام دادن از سوى زن واجب باشد و در عين حال سلام كردن به وى توسط مرد حرام باشد . به بيان ديگر ، هنگامى كه به زن سلام شود ، وى به ناچار و ضرورتاً بايد جواب دهد ، و شارع براى آنكه مقدمات اين ضرورت پيش نيايد ، ممكن است به مردان دستور داده باشد كه اصلًا سلام نكنند .\r\nبنابراين ، در مقام اشكال نسبت به دلالت روايت بر حرمت اسماع صوت زن ، بايد گفت كه اگر چنين بود و اسماع حرمت داشت ، شارع مىبايست مستقيماً به زن‌ها فرمان دهد كه به مردان سلام نكنند يعنى به اين استناد كه صداى آنان عورت است ، آنان را از سلام كردن نهى كند ، در حالى كه چنين نهيى وجود ندارد . اين امر مىرساند كه نكتهء ديگرى موجب نهى از سلام كردن مرد به زن شده است و نكتهء آن ، حرمت اسماع صوت زن در مقام جواب دادن سلام نبوده است . حال اينكه چه نكته‌اى وجود داشته كه مردان از سلام كردن به زنان نهى شده‌اند ، در اين باره دو مطلب به نظر مىرسد ؛\r\nاولًا : روايات مربوط به سلام ، از آن نوع احكامى است كه فلسفهء آن دقيقاً براى ما روشن نيست و به نحوى دربردارندهء احكام توقيفى است . اينكه چه نكته‌اى در كار بوده كه مثلًا ابتداء به سلام از سوى مرد منع شده ، ولى جواب دادن سلام براى وى تجويز گرديد ، درست روشن نيست ، همچنانكه در روايت عمار ساباطى كه خواهد آمد ، ميان جواب سلام زنان با مردان فرق گذارده و حكم آن بر ما پوشيده و مخفى است .\r\nثانياً : شايد سرّ اين امر آن باشد كه در محيط صدور روايت ظاهراً از ديدگاه\r\n\r\n","description":"","footnote":"","page_name":" 901 ","page_number":165},
  {"content":"\r\n\r\nعرف سلام كردن مرد به زن با سلام كردن زن به مرد تفاوت داشته است ، به اين توضيح كه سلام كردن زنان به مردان امرى عادى و طبيعى بشمار مىرفته ولى سلام كردن مرد به زن اجنبى ، نوعى رابطه برقرار كردن و حتى اظهار علاقه نسبت به وى تلقّى مىشده است . از اين رو ، در روايت براى آنكه از اين گونه ارتباط اجتناب شود ، سلام كردن به زن اجنبى نهى شده و مردان را از همغذا شدن با زنان و دعوت آنان به طعام و امثال آن برحذر داشته است . ظاهراً مراد روايت همين نكته باشد .\r\n\r\nنتيجهء بحث :\r\nبا اين روايت نمىتوان حرمت اسماع يا سماع صوت زن را اثبات كرد و در منابع فقهى نيز ما تاكنون به كسى برنخورده‌ايم كه سلام كردن زن را به مرد يا مرد را به زن حرام دانسته باشد ، نهايت اينكه ، برخى سلام كردن مرد را مكروه شمرده‌اند . بنابراين ، روايت مسعدة بن صدقه نمىتواند دليل بر حرمت اسماع يا استماع صوت زن باشد . به علاوه ، اين روايت مبتلا به معارض است كه در ادلهء درس مطرح خواهد شد .\r\n\r\n4 ) آيا روايت عمار ساباطى با روايت مسعدة معارض است ؟\r\nمرحوم آقاى خوئى ( ره ) روايت عمّار ساباطى را به عنوان معارض روايت مسعدة ذكر كرده‌اند . اين روايت اين چنين است :\r\n« محمد بن على بن الحسين باسناده عن عمّار الساباطى ، عن أبى عبد الله عليه السلام انّه سأله عن النساء كيف يسلّمن اذا دخلن على القوم ؟ قال : المرأة تقول : عليكم السلام ، و الرجل يقول : السّلام عليكم » « 1 » .\r\nمرحوم آقاى خوئى ( ره ) فرموده‌اند كه اين روايت دال بر جواز تسلّم مرأة مىباشد ، زيرا در سؤال ، اصل جواز سلام كردن زن به قوم مفروض گرفته شده و نحوهء سلام كردن پرسش شده است . مراد از قوم يا لا اقل قدر مسلم آن همان « رجال » است ، زيرا چه بسا در برابر نساء به كار رفته است ، از جمله : « أ قومٌ آل حصن أم نساء » ،\r\n\r\n\r\n","description":"","footnote":"\r\n( 1 ) همان ، ح 4 .\r\n","page_name":" 902 ","page_number":166},
  {"content":"\r\n\r\n « لا يَسْخَرْ قَوْمٌ مِنْ قَوْمٍ   وَ لا نِساءٌ مِنْ نِساءٍ »  ، خلاصه ، ايشان اين روايت را دال بر جواز سلام كردن زن به مرد دانسته‌اند .\r\nاما به نظر مىرسد كه نمىتوان روايت را دال بر اين مطلب دانست ، زيرا ممكن است مراد سائل اين باشد كه سلام زن به قومى كه سلام وى به آنان جايز است و مثلًا از محارم او هستند ، چگونه بايد باشد . بنابراين ، از تعبير روايت نمىتوان استفاده كرد كه جواز سلام كردن زن به مرد مفروض است ، زيرا اگر فرض كنيم كه سلام كردن زن فقط به محارم او جايز باشد ، در اين صورت نيز اين تعبيرى كه در روايت آمده درست و موجّه خواهد بود ، هر چند ما به ادلهء ديگرى بجز اين روايت اين فرض را نمىپذيريم ، و روايت نمىتواند جواز را اثبات كند . همچنانكه مثلًا اگر برخى از گوشت‌هائى كه در بازار وجود دارد ، تذكيه نشده باشد ، مىتوان گفت :\r\n« گوشت را بايد يك بار يا دو بار در هفته مصرف كرد » اين تعبير دال بر آن نيست كه تمام گوشت‌هاى موجود مذكّى مىباشد ، بلكه صرفاً مىرساند كه گوشت تذكيه شده و حلال را بايد چند بار در هفته مصرف نمود . به بيان ديگر ، در اين عبارت فرض شده كه موضوع بحث دربارهء گوشت‌هاى حلال مىباشد و نظرى به اين ندارد كه در خارج همهء گوشت‌ها مذكى هستند يا نيستند . در مسئلهء جارى نيز نمىتوان از روايت چنين استفاده كرد كه جواز سلام كردن زن به هر مردى ، هر چند اجنبى باشد ، مفروض و مسلّم انگاشته شده است . پس ، اين حديث تعارضى با روايات قبلى ندارد .\r\n\r\n5 ) روايات معارض با روايات نهىكننده از سلام كردن مرد به زن :\r\nدو روايت زير را مىتوان معارض با رواياتى دانست كه از تسلّم به مرأة نهى كرده است ؛\r\n\r\nروايت اول ؛ صحيحهء ربعى بن عبد الله :\r\n« عن على بن ابراهيم ، عن أبيه ، عن حمّاد بن عيسى ، عن ربعى بن عبد الله ، عن أبى عبد الله عليه السلام قال : كان رسول الله ، صلى اللَّه عليه\r\n\r\n","description":"","footnote":"","page_name":" 903 ","page_number":167},
  {"content":"\r\n\r\nو آله ، يسلّم على النساء و يرددن عليه السلام ، و كان امير المؤمنين عليه السلام يسلّم على النساء و كان يكره أن يسلّم على الشّبابة منهنّ و يقول : اتخوّف ان يعجبنى صوتها فيدخل علىّ اكثر ممّا طلبت من الأجر » « 1 » .\r\nاز اين روايت كه صحيحه مىباشد ، مىتوان جواز سلام كردن مرد به زن را استفاده كرد ، زيرا بر طبق آن ، پيامبر اكرم ( ص ) به مطلق زنان و امير المؤمنين ( ع ) به غير شابّه سلام مىكردند . بنابراين ، معلوم مىشود كه اين كار ذاتاً جايز است و حرمت ندارد .\r\n\r\nروايت دوم ؛ روايت أبى بصير :\r\n« عن الحسين بن محمد ، عن معلّى بن محمد ، عن الوشّاء ، عن ابان بن عثمان ، عن أبى بصير قال : كنت جالساً عند أبى عبد الله عليه السلام اذ دخلت علينا أم خالد الّتى كان قطعها يوسف بن عمر « 2 » تستأذن عليه ، فقال أبو عبد الله عليه السلام : أ يسرّك أن تسمع كلامها ؟ قال : فقلت نعم ، قال : فاذن لها ، قال : و اجلسنى معه على الطنفسه قال : ثمّ دخلت فتكلّمت فاذا هى امرأة بليغة فسألته عنهما . . . » « 3 » .\r\nدر سند اين روايت فقط دربارهء معلّى بن محمد بحث‌هايى وجود دارد . برخى دربارهء او گفته‌اند كه « مضطرب الحديث ، يعرف و ينكر » ، ولى مراد از اين عبارت آن نيست كه منقولات وى غير معتبر است و وثاقت ندارد ، بلكه حتى اگر برخى متون مرويات او مورد قبول نباشد ، خود وى از ثقات است ، مانند برقى كه هر چند ثقه مىباشد اما روايت‌هاى ضعيفى هم دارد ، بنابراين ، سند حديث را بايد معتبر دانست . در دلالت آن نيز ترديدى وجود ندارد ، زيرا حضرت به ابو بصير فرموده‌اند كه اگر دوست دارى ، بيا و سخن او را گوش كن ، پس ، استماع صداى زن نامحرم را مجاز دانسته است .\r\n\r\n\r\n","description":"","footnote":"\r\n( 1 ) همان ، ح 3 .\r\n( 2 ) ظاهراً مراد يوسف بن عمر ثقفى والى عراق و كوفه در زمان بنى اميه مىباشد و ام خالد ظاهراً قبلًا زوجهء او بوده كه والى با وى قطع رابطه كرده بود .\r\n( 3 ) وسائل الشيعة ، طبع آل البيت ، ج 20 ، كتاب النكاح ، باب 106 از ابواب مقدمات النكاح ، ص 197 ، ح 1 .\r\n","page_name":" 904 ","page_number":168},
  {"content":"\r\n\r\n\r\n6 ) نتيجه و حاصل بحث\r\nنتيجه مىگيريم كه هيچ دليلى براى حرمت استماع صوت اجنبيه وجود ندارد .\r\nآيهء شريفهء  « فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ »  فقط خضوع در قول را نهى فرموده و از آن مىتوان دريافت كه اصل قول ( اسماع ) اشكالى ندارد . روايات مورد استدلال نيز نوعاً يا اشكال سندى و يا قصور در دلالت دارد و در نهايت از برخى مىتوان فقط كراهت را استفاده كرد . و به علاوه ، همچنانكه گفته شد ، مبتلا به معارض مىباشند . استدلال به سيره نيز در اين باره قابل مناقشه است ، زيرا بايد وجود سيرهء متّصل كه مستند به فتاوا نباشد ، اثبات شود . حتّى مىتوان گفت كه قبل از تشريع احكام اسلام ، طبيعت روابط اشخاص چنين بوده كه زن و مرد صداى يكديگر را مىشنيده‌اند و اگر اسلام با اين سيره مخالف بود ، مىبايست صريحاً آن را منع و ردع كند « 1 » . از اين گذشته ادلّه و شواهدى براى جواز استماع مىتوان از روايات يافت و به نظر مىرسد كه از نظر روايات اين جواز مسلّم باشد . برخى روايات ، محادثه و گفتگوى زياد با زنان را كه ظاهراً مراد مطلق زنان باشد نه خصوص زنان محرم مثلًا ، منع كرده كه ظاهر در كراهت است . خلاصه ، از ديدگاه آيات و روايات جواز استماع صوت زن توسط مرد اجنبى مسلّم و قطعى بوده ، قابل بحث و ترديد نيست .\r\n« * و السلام * »\r\n\r\n\r\n","description":"","footnote":"\r\n( 1 ) در لمعه اين عبارت آمده : « يحرم على المرأة ان تسمع صوته الا لضرورة » كه مفاد آن اين مىشود كه زن صداى مرد را مگر در صورت ضرورت نمىتواند بشنود . ولى اين فتوائى غريب است و هيچ فقيهى قائل به آن نيست و با سيرهء معصومين عليهم السلام كه نماز جماعت براى مردم مىخواندند يا واعظ و مدّاح به منازل آنان مىآمدند و . . . ، سازگارى ندارد . از اين رو ، همچنانكه مرحوم آقاى حكيم و مرحوم آقاى خوئى ( قدس سرهما ) فرموده‌اند ، بايد بر آن بود كه اين عبارت در استنساخ تغيير يافته و ظاهراً به جاى « أن تسمع صوته » ، « أن تُسْمِعَ صوتها » بوده است . در نتيجه ، مفهوم آن اين مىشود كه زن مگر در ضرورت ، نبايد صداى خود را به گوش نامحرم برساند ، كه اين نظر قابل قبول است .\r\n","page_name":" 905 ","page_number":169},
  {"content":"\r\n\r\n\r\n28 / 2 / 1378 سه‌شنبه درس شمارهء ( 106 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات گذشته دربارهء « حكم سماع يا استماع صوت زن » صحبت كرده ، اقوال فقهاء را بررسى نموديم و عرض كرديم كه غير از عبارتى در مبسوط شيخ طوسى ( ره ) ، مسأله تا قبل از محقق ( ره ) در كلمات فقهاء معنون نبوده ، روايات مسأله را نيز بررسى كرده و نتيجه گرفتيم كه سماع يا استماع صوت زن حرام نيست .\r\nاينك به بحث پيرامون « حكم سماع يا استماع صوت زن در فرض خوف فتنه يا التذاذ » مىپردازيم و ادلهء مسأله را بررسى مىكنيم .\r\n* * * \r\nتذكارى دربارهء سند روايت عمار ساباطى\r\nدر كلام مرحوم آقاى خوئى ( ره ) در خصوص سند روايت عمار ساباطى تسامحى رخ داده و آن اين است كه روايت را صحيحه تعبير كرده‌اند ، ولى روايت « موثقه » است ، چون عمار ساباطى ، فطحى مذهب است ، كتابش را هم كه شيخ و صدوق و نجاشى هر كدام به طريق خويش نقل مىكنند ، راوى كتابش مصدق بن صدقه است كه او هم فطحى است چنانچه احمد بن حسن بن على بن فضال كه در طريق كتاب او قرار گرفته ، فطحى است . پس روايت موثقه است « 1 » و تعبير به صحيحه ، سبق قلم يا سبق بيان است .\r\n\r\nالف ) حكم سماع صوت اجنبيّه با التذاذ و خوف فتنه ؛ ادله :\r\nدر جلسات گذشته عرض كرديم كه استماع صداى اجنبيه بدون خوف فتنه و\r\n\r\n\r\n","description":"","footnote":"\r\n( 1 ) فهرست : 117 شمارهء 515 ، فقيه 4 : 422 ، نجاشى : 290 شمارهء 779 .\r\n","page_name":" 906 ","page_number":170},
  {"content":"\r\n\r\nتلذذ جايز است ، بحث امروز دربارهء حكم استماع صداى اجنبيه با خوف فتنه يا تلذذ است كه نيازمند بحث است .\r\nبسيارى از علما و بزرگانى كه استماع بدون تلذذ يا خوف فتنه را جايز دانسته‌اند ، استماع مع خوف الفتنة يا تلذذ را حرام دانسته‌اند . كسانى هم كه استماع را در حال عادى حرام دانسته‌اند ، روشن است كه در اين فرض نيز حرام مىدانند .\r\n\r\n1 ) اجماع\r\nلذا مرحوم صاحب رياض ( ره ) ادعاى اجماع كرده « 1 » ، مرحوم شيخ انصارى ( ره ) ادعاى اتفاق كرده « 2 » و مرحوم آقاى خوئى ( ره ) نيز دعواى لا خلاف كرده « 3 » ، ولى به نظر ما مسأله چندان روشن نيست ، آنطور كه آقايان ادعاى اجماع كرده و عبور نموده‌اند ، واضح نيست .\r\n\r\n2 ) بررسى اجماع\r\nاجماع معتبرى در مسأله وجود ندارد ، چون اصل مهم مسألهء سماع يا استماع عن لذّة يا غير لذّة قبل از زمان مرحوم محقق ( ره ) در كلمات فقهاء معنون نبوده و فقط در مبسوط فرموده : صداى زن عورت نيست ، ولى صورت لذت و عدم لذت آن را متعرض نشده است . اصل مسأله در كلمات متأخرين مورد تعرض قرار گرفته است .\r\n\r\n3 ) كلمات فقهاء\r\nفتواى فقها در اين زمينه يكسان نيست و اختلافاتى به چشم مىخورد .\r\n- در كتب نكاح تذكرة ، جامع المقاصد ، مفاتيح فيض كاشانى ، « خوف الفتنة » تعبير شده است كه سماع با خوف الفتنة حرام است .\r\n- در رسالهء مهنّائيه علامه كه عبارتش را در جلسه گذشته خوانديم ، « تلذذ » تعبير شده كه سماع مع التلذّذ حرام است .\r\n\r\n\r\n","description":"","footnote":"\r\n( 1 ) رياض المسائل 2 : 75 .\r\n( 2 ) تراث شيخ اعظم ج 20 ، كتاب النكاح : 66 .\r\n( 3 ) مبانى عروه ، كتاب النكاح 1 : 102 .\r\n","page_name":" 907 ","page_number":171},
  {"content":"\r\n\r\n- در وافى تعبير مىكند سماع با « خوف اعجاب » يعنى زن به گونه‌اى حرف بزند كه شنونده خوشش بيايد ، حرام است .\r\n- در مسالك ، كفايه ، كشف اللثام و رياض تعبير شده « مع التلذذ او خوف الفتنة » كه احد الامرين را ملاك قرار داده‌اند .\r\n- در حدائق « مع التلذذ و خوف الفتنة » تعبير شده كه يا هر يك به صورت انحلالى مراد است يا به نحو مجموعى ، البته معلوم نيست كه « واو » صحيح يا اشتباه است و ممكن است در اصل « او » بوده باشد .\r\n- در جواهر « مع التلذذ او الريبة و خوف الفتنة » تعبير شده است .\r\n- در كلام مرحوم شيخ ( ره ) و نيز صاحب عروه « تلذذ او الريبة » تعبير شده است .\r\n- مرحوم نراقى ( ره ) در مستند حرمت سماع با تلذذ را منكر شده و گفته : اگر صداى زن مهيّج شهوت باشد و شنونده را به فساد بكشاند ، حرام است ، چرا كه شخص بنفسه از صداى خوب لذت مىبرد و دليلى بر حرمت نداريم .\r\nبنابراين ، با توجه به اختلاف تعابير فقهاء و نيز معنون نبودن مسأله در كلمات قدما ، به طورى كه سماع با تلذّذ حتى در كلمات محقق هم مطرح نشده و از زمان علامه به اين صورت مطرح گشته است ، نمىتوان اجماع در مسأله را پذيرفت .\r\n\r\nب ) روايت مسأله\r\nدليل ديگرى كه در مسأله اقامه شده ، روايتى از حضرت امير ( ع ) است كه مىفرمايد : من به زن‌هاى جوان سلام نمىكنم « اتخوّف ان يعجبنى صوتها فيدخل علىّ من الاثم اكثر مما طلبت من الاجر » « 1 » .\r\nدر نقل فقيه كه « من الاثم » دارد ، استفاده مىشود كه لذت بردن از صداى زن ، گناه و حرام است . ولى در نقل مرحوم كلينى عبارت « من الاثم » ندارد ، در هر دو جا يعنى « كتاب العشره » و « كتاب النكاح » كه نقل شده ، بدون اين تعبير است . پس ، متن صحيح\r\n\r\n\r\n","description":"","footnote":"\r\n( 1 ) كافى 2 : 648 حديث 1 ، و 5 : 535 حديث 3 ، و فقيه 3 : 469 حديث 4634 .\r\n","page_name":" 908 ","page_number":172},
  {"content":"\r\n\r\nروايت براى ما ثابت نيست ، و چون وجود « من الاثم » در روايت ثابت نيست ، استدلال به روايت تمام نيست . احتمال دارد اين تعبير از مرحوم صدوق ( ره ) باشد كه فقيه را به عنوان كتاب فتوائى نوشته و هر جا لازم بوده ، توضيحى افزوده است ، در اينجا هم كه « يدخل علىّ » معلوم نبوده كه مراد حضرت چيست ، مرحوم صدوق ( ره ) توضيح « من الاثم » را افزوده است . به هر حال ، چه صدوق افزوده باشد و چه روايت ديگر ، چون در نقل كافى وجود ندارد ، نمىتوان حكم حرمت را با اعتماد به وجود اين تعبير در روايت استفاده كرد .\r\nما قبلًا نيز عرض كرده‌ايم كه در دوران بين نقيصه و زياده در روايت ، يك اصل كلى نداريم كه نقيصه را ترجيح دهيم و بگوييم در نقل كافى نقيصه وارد شده است ، چون براى زياده نيز عوامل مختلفى وجود دارد و زياد شدن عباراتى به روايات امرى غير عادى نيست .\r\n\r\n1 ) دلالت روايت\r\nمعناى « من الاثم » چيست ؟ مراد حضرت از اينكه مىفرمايد : « اتخوّف . . . » چيست ؟ احتمالاتى وجود دارد :\r\nگاهى مراد از من ، « من نوعى » است نه « من » شخصى ، براى حضرت اين مسائل مطرح نيست ، بلكه از لسان اشخاص متعارف سخن گفته است . يعنى اگر من خود را فرد متعارفى فرض كنم ، مىترسم كه دچار اعجاب شوم .\r\nاحتمال ديگر اينكه ، از سلام كردن من به زنان جوان ، ممكن است افراد گمان كنند من از سلام كردن به آنان خوشم مىآيد و اگر چنين تخيّلى براى افراد حاصل شود ، موجب كفرشان مىشود ، براى اينكه چنين تالى فاسدى رخ ندهد ، من به آنان سلام نمىكنم .\r\n\r\n2 ) نظر استاد مد ظله در معناى روايت\r\nبه نظر مىرسد كه نيازى به اين توجيهات نيست ، آنچه از آيهء تطهير و مقام\r\n\r\n","description":"","footnote":"","page_name":" 909 ","page_number":173},
  {"content":"\r\n\r\nعصمت آنها استفاده مىشود ، اين است كه برگرد گناه نمىروند و حتى تصميم به گناه نيز نمىگيرند ، چون همهء اين امور با عصمت منافات دارد . حضرت مىفرمايد :\r\nاگر من به زنان جوان سلام كنم ، ممكن است دچار اعجاب شوم و لذت ببرم ، چون اين لذت ممنوع است ، من محتمل آن را هم ترك مىكنم . لذت بردن از مثلًا غذاى لذيذ يا چهرهء زيبا يا صوت زيبا مقتضاى بشر بودن است و هيچ نقصى براى آنها شمرده نمىشود . آيا داشتن چنين حسّى با طهارت و عصمت منافات دارد ؟\r\nهيچ‌گونه منافاتى ندارد . اينكه حضرت زهد به خرج مىداد و نان جو مىخورد ، نه اينكه ذائقه‌اش از غذاهاى خوب لذت نمىبرد ! اگر چنين بود كه كمالى محسوب نمىشد . آن حضرت با اينكه از آن غذاها لذت مىبرد ، مع ذلك از خوردن غذاهاى لذيذ اجتناب مىكرد و نان جو مىخورد . يا حضرت از امورى كه از مشتبهات بود ، اجتناب مىكرد و به نامحرم نگاه نمىكرد ، حتى از موارد مشكوك هم پرهيز داشت ، و اين سخن به اين معنا نيست كه حضرت حس نداشت ، طهارت نفس و عصمت اقتضا نمىكند كه اصلًا شهوتى نداشته باشد .\r\nالبته اينكه پيامبر ( ص ) به زنان جوان هم سلام مىكرد ، ممكن است علتش اين بوده كه خداوند متعال براى اينكه پيامبر در آغاز ظهور اسلام براى جذب جوامع به همه افراد سلام كند ، آن اعجاب و لذت بردن را از ايشان سلب كرده باشد . چون پيامبر بايد با عطوفت رفتار كند ، استثنائاً براى نيل به آن هدف و الا ، بايد به زن‌هاى جوان هم سلام كند ولى دچار اعجاب نشود . ولى حضرت امير كه در زمان استقرار اسلام زندگى مىكرد ، به مقتضاى طبيعت بشرى كه از مشتهيات لذت مىبرد ، چون داراى مقام عصمت است ، پرهيز مىكند كه دچار اعجاب نشود .\r\n\r\nج ) استدلال به آيهء شريفه\r\nدليل ديگرى كه مورد استدلال قرار گرفته ، آيهء شريفه  « فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ »  است .\r\n\r\n","description":"","footnote":"","page_name":" 910 ","page_number":174},
  {"content":"\r\n\r\nگفته‌اند : به حسب اين آيه ، اگر كسى صدايش را نازك كند به طورى كه اجنبى با شنيدن آن چنانچه در قلبش مرض باشد ، در او طمع مىكند . اين آيه خطاب به زنان پيامبر نازل شده است . چون لذت بردن شخص مبغوض شارع است ، لذا به زنان خطاب كرده كه شما مقدمه اين گناه را فراهم نكنيد .\r\nروشن شدن معناى آيه احتياج به دقت دارد . آيا نازك كردن صدا حرام است ؟\r\nاز كلام مرحوم صاحب جواهر ( ره كه با « ينبغى » تعبير كرده ، كراهت استفاده مىشود يعنى بهتر است زن صداى خود را نازك نكند ، هر چند مرد اگر بخواهد عمداً لذت ببرد ، حرام است . ظاهر كلامشان اين است كه براى زن ، تلطيف صدا حرام نيست ، هر چند براى مرد گوش دادن و لذت بردن حرام است . اگر با تلطيف صداى زن ، مرد بشنود ، نه اينكه گوش كند ، و لذت ببرد ، تلطيف بر زن حرام نيست ، اما اگر بداند كه مردى عمداً به صداى او گوش مىكند و لذت مىبرد ، تلطيف بر زن حرام است يا نه ؟ متعرض اين فرع نشده است كه آيا معاونت بر اثم است يا نه ؟\r\nپس در فرض مسأله كه اگر مرد تصادفاً بشنود و لذت ببرد كه گناهى رخ نداده است ، آيا بر زن تلطيف صدا حرام است يا نه ؟ از كلام جواهر ، حرمت استفاده نمىشود .\r\n\r\n1 ) معناى خضوع به قول\r\nمشهور مفسرين « خضوع به قول » را نازك كردن صدا معنا كرده‌اند ، نهى در آيه هم ممكن است تحريمى باشد و ممكن است تنزيهى باشد . ولى ظاهر نهى ، تحريم است ، لذا حمل بر كراهت ، آنطور كه صاحب جواهر مرتكب شده ، احتياج به دليل معتنابه دارد .\r\n\r\n2 ) نظر استاد مد ظله\r\nاحتمال ديگر در معناى « خضوع در قول » اين است كه در سخن گفتن تواضع كند ، همانطور كه گاهى رفتار انسان متواضعانه است ، ممكن است گفتارش هم متواضعانه\r\n\r\n","description":"","footnote":"","page_name":" 911 ","page_number":175},
  {"content":"\r\n\r\nباشد ، مثلًا بگويد : نوكرتم ، چاكرتم ، مخلصتم ، فدايت شوم . شاعر هم مىگويد :\r\n گر دل صلح دارى اينك دل * ور سر جنگ دارى اينك جان \r\nيا بگويد :\r\nهر چه شما امر كنيد ، اطاعت مىكنم و امثال اين تعابير . آيهء شريفه مىگويد : شما زنان پيامبر نبايد با افراد اين گونه صحبت كنيد تا اگر كسى دل ناپاكى داشته باشد ، به طمع بيفتد و به فكر فرو برود .\r\nبه نظر ما اظهر مصاديق « خضوع به قول » ، تواضع در گفتار است نه نازك كردن صدا ، در اين صورت اصلًا ارتباطى به صداى زن و نازك كردن آن ندارد ، بلكه سخن گفتن خاصى مورد نهى قرار گرفته است .\r\nاز طرف ديگر ، معناى طمع هم اين نيست كه شنونده لذت ببرد ، معناى طمع اين است كه شخص به فكر فرو رود ، براى ارتباط با اين زن نقشه بكشد ، به فكر التذاذ و تجاوز و امثال آن بيفتد . اما كسى كه صرفاً لذتى مىبرد ولى احتمال اينكه بتواند با آن زن رابطه برقرار كند ، از طرف خودش يا از طرف آن زن ، به طور كلى منتفى باشد و راهش منسد باشد ، به چنين لذت بردنى ، طمع گفته نمىشود . پس ، نمىتوان در مورد بحث يعنى حكم صداى زن كه شنونده لذت مىبرد يا خوف فتنه پيش مىآيد ، به آيهء شريفه استدلال كرد .\r\nاگر همان معناى اول را هم در نظر بگيريم ، ممكن است آيه در مقام بيان حكم اختصاصى براى همسران پيامبر باشد ، كه در آن صورت هم خارج از محل بحث است .\r\n\r\n3 ) نظر مرحوم آقاى حكيم ( ره )\r\nمرحوم آقاى حكيم ره مىفرمايند : از آيهء شريفه استفاده مىشود كه خطاب به همسران پيامبر مىگويد : چون شما با بقيهء زن‌ها فرق داريد  « يا نِساءَ النَّبِيِّ لَسْتُنَّ كَأَحَدٍ مِنَ النِّساءِ »  ، لذا شما داراى احكام اختصاصى هستيد ، آنگاه احكامى را اختصاصاً\r\n\r\n","description":"","footnote":"","page_name":" 912 ","page_number":176},
  {"content":"\r\n\r\nبراى آنها بر مىشمارد .\r\n\r\n4 ) جواب مرحوم آقاى خوئى ( ره ) به مرحوم آقاى حكيم ( ره )\r\nآقاى خوئى بخشى از اين جواب را دارند ، ولى به تفصيل اگر پاسخ دهيم ، اين است كه  « إِنِ اتَّقَيْتُنَّ »  شرطى است كه اگر جزايش عبارت بعدى باشد ، حق با آقاى حكيم است . يعنى اگر شما اهل تقوا باشيد  « فَلا تَخْضَعْنَ بِالْقَوْلِ »  ، ابتدا مىگويد : شما مثل ساير زن‌ها نيستيد ، اگر بخواهيد تقوا به خرج بدهيد ، خضوع در قول نداشته باشيد ، اگر بخواهيد دستور خدا را اطاعت كنيد ، نبايد خضوع در قول بكنيد . مثل اينكه گفته مىشود اگر بخواهيد حجّ بجا آوريد يا نماز بخوانيد ، بايد چنين و چنان بكنيد . پس ، اگر جزا بعد از شرط آمده باشد ، از خصائص تفاوت همسران پيامبر با زنان ديگر اين است كه خضوع در قول نكنند .\r\nولى ظاهر آيه اين است كه جزاى اين شرط ، عبارت قبلى است يعنى  « يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ »  اى زنان پيامبر اگر شما اهل تقوا و خداترس باشيد ، مثل ساير زن‌ها نيستيد ، بلكه قرب و فضيلت شما قابل مقايسه با ديگران نيست ، همانطور كه در قسمت‌هاى ديگر آيه آمده كه كارهاى خوب شما در برابر كارهاى خوب ديگران ارزش دارد ، اگر كار بد هم انجام دهيد ، عذابش مضاعف است .\r\nدر اين صورت ، سخن مرحوم آقاى حكيم ( ره ) نادرست خواهد بود ، يعنى احكامى كه بعداً در آيهء شريفه آمده ، متفرّع بر تفاوت بين همسران پيامبر و ساير زنان نيست .\r\n« * و السلام * »\r\n\r\n","description":"","footnote":"","page_name":" 913 ","page_number":177},
  {"content":"\r\n\r\n\r\n29 / 2 / 1378 چهارشنبه درس شمارهء ( 107 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء گذشته ، بحث پيرامون اين دو مسأله بود ؛ 1 - آيا ترقيق صوت بر بانوان جايز است و آنها مىتوانند طورى با نامحرم صحبت كنند كه باعث التذاذ او شود ؟\r\nيا خير ؟ 2 - آيا نامحرم مىتواند به چنين صحبتى گوش فرا دهد ؟\r\nدر اين جلسه ، كلام مرحوم صاحب جواهر ( ره ) و مرحوم آقاى حكيم ( ره ) و مرحوم آقاى خوئى ( ره ) را نقل كرده ، به نقد آن مىپردازيم .\r\nو ضمن تفسير « طمع » و « خضوع در قول » ، استدلال به آيهء شريفهء  « فَلا تَخْضَعْنَ بِالْقَوْلِ »  را مورد بررسى قرار مىدهيم .\r\n* * * \r\nالف ) بررسى اقوال فقهاء پيرامون صحبت كردن محرك بانوان :\r\n\r\n1 ) كلام مرحوم صاحب جواهر ( ره )\r\nصاحب جواهر مىفرمايد : « ينبغى للمتدينة منهن اجتناب اسماع الصوت الذي فيه تهييج للسامع و تحسينه و ترقيقه حسبما أومأ اليه اللّه تعالى بقوله  « فَلا تَخْضَعْنَ بِالْقَوْلِ »  « 1 » الى آخره ، كما انه ينبغى للمتدينين ترك سماع صوت الشابّة ، الذي هو مثار الفتنة » « 2 » .\r\n\r\n2 ) كلام مرحوم آقاى حكيم ( ره ) در توضيح كلام مرحوم صاحب جواهر ( ره )\r\nمرحوم آقاى حكيم ( ره ) مىفرمايند : ظاهر كلام صاحب جواهر اين است كه\r\n\r\n\r\n","description":"","footnote":"\r\n( 1 ) سورهء احزاب / 32 .\r\n( 2 ) جواهر الكلام 29 / 98 .\r\n","page_name":" 914 ","page_number":178},
  {"content":"\r\n\r\nنازك كردن صدا بر بانوان ، به استثناء همسران پيامبر ( ص ) ، حرام نيست همچنانكه شنيدن صداى نازك زنان نيز حرام نمىباشد ، و وجهش اين است كه آيهء شريفهء  « فَلا تَخْضَعْنَ بِالْقَوْلِ »  « 1 » از احكام اختصاصى زنان پيامبر ( ص ) است و در مورد غير آنها دليلى بر تحريم نداريم ، منتها چون ترقيق صدا و شنيدن صداى نازك ، مفاسدى دربردارد ، مناسب است كه از هر دو كار اجتناب شود .\r\n\r\n3 ) توجيه و نقد كلام مرحوم آقاى حكيم ( ره ) توسط استاد مدّ ظلّه\r\nدر جلسهء گذشته ، در توجيه كلام ايشان گفته شد كلام ايشان در صورتى صحيح است كه  « اتَّقَيْتُنَّ »  شرط باشد و جزائش  « فَلا تَخْضَعْنَ »  باشد ، بر اين اساس ، معناى آيهء شريفه چنين است : « اى همسران پيامبر ، شما مانند ديگر زنان نيستيد و احكام اختصاصى داريد ، راه تقواى شما با بقيه فرق دارد اگر مىخواهيد تقوا داشته باشيد ، خضوع در قول نكنيد ، بنابراين ، جملهء  « إِنِ اتَّقَيْتُنَّ . . . »  توضيح صدر آيهء شريفهء  ( لَسْتُنَّ كَأَحَدٍ مِنَ النِّساءِ )  است و  « فَلا تَخْضَعْنَ بِالْقَوْلِ »  از احكام اختصاصى زنان پيامبر است .\r\nاما آنچه در نقد كلام ايشان مىتوان گفت اين است كه دو نكته در كلام ايشان قابل ملاحظه است .\r\nنكتهء اول : به نظر مىرسد كه اين تفسير ، خلاف ظاهر آيهء شريفه است و ظاهر آيه اين است كه  « اتَّقَيْتُنَّ »  شرط متأخر ، و جزائش  « لَسْتُنَّ كَأَحَدٍ مِنَ النِّساءِ »  مىباشد ، آيه مىفرمايد اگر شما تقوا پيشه كنيد مانند ساير زنانى كه تقوا پيشه مىكنند ، نيستيد بلكه ارزش تقواى شما بيشتر است ، ( كما اينكه مفسدهء گناه شما نيز بيشتر است ) . راه تقوا چيست ؟ و محقق تقوا كدام است ؟ آيه پاسخ مىدهد : بنابراين ، يعنى اگر مىخواهيد تقوا داشته باشيد ، صداى خود را نازك نكنيد . پس ، وظيفهء آنها را معين مىكند و معلوم نيست حكم اختصاصى باشد .\r\nنكتهء دوم : اينكه مرحوم آقاى حكيم ( ره ) وجه كلام مرحوم صاحب جواهر ( ره )\r\n\r\n\r\n","description":"","footnote":"\r\n( 1 ) سورهء احزاب / 32 .\r\n","page_name":" 915 ","page_number":179},
  {"content":"\r\n\r\nرا چنين بيان مىكنند كه چون  « فَلا تَخْضَعْنَ »  حكم اختصاصى همسران پيامبر ( ص ) است ، پس ، بر ديگران ترقيق الصوت حرام نيست ، ظاهراً صحيح نيست ، وجه كلامشان در جواهر آمده است « ينبغى اجتناب الصوت . . . كما أنه ينبغى ترك سماع صوت الشابة الذي هو مثار الفتنة حسبما أومأ اليه امير المؤمنين عليه السلام فى تعليم الناس فيما رواه عنه الصدوق قال « كان رسول الله صلى الله عليه و آله يسلّم على النساء و يرددن عليه و كان امير المؤمنين عليه السلام يسلّم على النساء و يكره ان يسلّم على الشّابة منهنّ » . از عبارت « كان يكره » معلوم مىشود كه حرام نبوده ، بلكه مكروه بوده است .\r\nبه علاوه ، در نازك كردن صدا ، معرضيت براى التذاذ و تحريك هست و از اين روايت استفاده مىشود كه صرف معرضيت تحريك حرام نيست و كارى كه محتمل است خودم يا ديگران را تحريك كند ، مكروه است و فقط كارى كه در آن التذاذ قطعى است ، حرام است . بنابراين ، خضوع در قول و نازك كردن صدا كه معرض التذاذ و تحريك هست ، حرام نيست و نهى در آيهء شريفهء  « فَلا تَخْضَعْنَ »  به قرينهء اين روايت ، نهى تنزيهى است نه تحريمى .\r\n\r\n4 ) بررسى كلام مرحوم صاحب جواهر ( ره )\r\nچون « كره » و يكره در لسان روايات ، اعم از كراهت اصطلاحى و حرمت است بنابراين ، قرينه نمىشود كه در ظاهر آيهء شريفه تصرّف كنيم .\r\n\r\n5 ) كلام مرحوم آقاى خوئى ( ره )\r\nبر همين اساس مرحوم آقاى خوئى ( ره ) مىفرمايند :\r\n« فهى [ / هذه الآية 
  ] تدل على حرمة اظهار المرأة صوتها للرجل الاجنبى مطلقاً من دون اختصاص لنساء النبى ( ص ) و الوجه فى ذلك ان الآية الكريمة . . . تكلّفت بيان مطلبين ؛ الاول :\r\nافضلية نساء النبى ( ص ) من غيرهن ان اتقين ، الثانى : بيان كيفية التقوى و اسبابها . . . بتفريع عدّة امور و حيث ان من الواضح ان الذي يختصّ بنساء النبى ( ص ) هو المطلب الاول خاصةً و\r\n\r\n","description":"","footnote":"","page_name":" 916 ","page_number":180},
  {"content":"\r\n\r\nاما المطلب الثانى فلا اختصاص له بهنّ بل يشمل مطلق النساء كما يشهد له ذكر عدم التبرّج و اقامة الصلاة و ايتاء الزكات فى ضمنه . . . فتدلّ على حرمة ترقيق الصوت و تحسينه » .\r\n\r\n6 ) نقد كلام مرحوم آقاى خوئى ( ره ) توسط استاد مد ظلّه\r\nاينكه مرحوم آقاى خوئى ( ره ) مىفرمايند كه از آيهء شريفه استفاده مىشود  « فَلا تَخْضَعْنَ »  حكمى عمومى است ، صحيح نيست و به نظر مىرسد كه آيهء شريفه بر هيچ طرف دلالت ندارد ، نه اختصاصى بودن حكم از آن استفاده مىشود و نه عمومى بودن حكم . براى روشن شدن مطلب به مثال‌هاى زير توجه فرماييد .\r\nمثال اول : اگر گفتند « اى علماء اگر شما به وظائفتان عمل كنيد مانند مردم عادى نيستيد ، بنابراين ، بايد ديگران را خوب ارشاد كنيد » ، آيا معناى اين جمله اين است كه ارشاد وظيفهء عمومى مردم است ؟\r\nمثال دوم : اگر گفتند « اى دولتمردان ، اگر به مسئوليتتان عمل كنيد ، مانند تودهء مردم نيستيد ، پس براى رسيدگى به مردم تلاش كنيد » ، آيا به اين معنى است كه همهء مردم در مقابل رسيدگى به ديگران مسئولند ؟ سرّ مطلب اين است كه آيهء شريفه يكى از وظائف همسران پيامبر ( ص ) را بيان مىكند و نسبت به وظائف ديگران ساكت است نه اينكه لفظ عامى داشته باشيم كه حكم عمومى را بيان كند تا اشكال شود مگر مورد مخصص است ! بلكه اين آيه اقتضاءً از بيان حكم عمومى مردم قاصر است و كارى به حكم عام ندارد .\r\nخلاصه :  « فَلا تَخْضَعْنَ بِالْقَوْلِ »  وظيفهء زنان پيامبر ( ص ) را بيان مىكند و در مورد اختصاصى بودن يا عمومى بودن اين حكم ساكت است . البته اگر دليلى عام داشتيم كه هر حكمى كه همسران پيامبر ( ص ) دارند ، ديگران نيز دارند الّا ما خرج بالدليل ، با ضميمه كردن آن دليل ، استدلال به آيهء شريفه تمام بود ، ولى چنين دليل عامى نداريم و به تناسب حكم و موضوع و مانند آن ، عمومى بودن يا اختصاصى بودن حكم را مىفهميم .\r\n\r\n","description":"","footnote":"","page_name":" 917 ","page_number":181},
  {"content":"\r\n\r\n\r\nب ) تقريب صحيح براى استدلال به آيهء شريفه « فَلا تَخْضَعْنَ بِالْقَوْلِ » :\r\nمىتوانيم از تعليل آيهء شريفه حكم عام استفاده كنيم ، زيرا اگر پس از بيان حكم ، علت آن را ذكر كردند ، ظاهر اين است كه به امرى تعبدى تعليل نمىكنند بلكه مخاطب را به مرتكزات ذهنى خود ارجاع مىدهند و نكته‌اى را بيان مىكنند كه عقل عملى مخاطب آن را درك مىكند .\r\nآيه مىفرمايد :  « فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ »  خضوع در قول ممنوع است چون بيماردلان را به طمع مىاندازد و به فكر اقدامات حرام مىافتند ، و روشن است كه اين تأثير و مفسده داشتن و حرام بودن آن امرى فراگير است و اين تعليل متناسب با حكمى عام است نه اختصاصى . بنابراين ، به مقتضاى عموم علّت ، بر هيچ مكلّفى جايز نيست با خضوع در قول زمينهء طمع بيماردلان را فراهم كند .\r\n\r\n1 ) تفسير طمع\r\nطمع يعنى چه ؟ آيا شامل مطلق التذاذ مىشود ؟\r\nسابقاً مىگفتيم طمع مطلق التذاذ و خوش آمدن جنسى را دربرمىگيرد ، پس ، كسى كه از صحبت اجنبيّه لذت مىبرد ، نمىتواند پاى صحبت او بنشيند هر چند هيچ‌گونه تالى فاسد ديگرى نداشته باشد .\r\nولى ظاهراً طمع معناى محدودترى دارد ، زيرا التذاذ از مقتضاى طبيعت بشرى است و اختصاص به بيماردلان ندارد و بشر سالمى كه غرائز جنسى در او از بين نرفته باشد ، نه تنها از گوش دادن و استماع صداى زيبا بلكه از شنيدن و سماع آن نيز لذت مىبرد ، و حال آنكه آيهء شريفه مىفرمايد اگر خضوع در قول كنيد ، بيماردلان به طمع مىافتند ، معلوم مىشود طمع معناى بالاترى است . بنابراين ، آيهء شريفه مشعر\r\n\r\n","description":"","footnote":"","page_name":" 918 ","page_number":182},
  {"content":"\r\n\r\nو بلكه نحوه ظهورى دارد كه صرف التذاذ موجب حرمت نمىشود ، نه چنين صحبتى حرام است و نه شنيدن آن ، و در صورتى كه موجب طمع شنونده شود و دلش را تسخير كرده ، به دنبال خود بكشد و به فكر اقدامات حرام بيندازد ، حرام مىگردد . خلاصه آنكه ، آيهء شريفه دليل حرمت صحبت با لذت نيست بلكه نحوه ظهورى در حليّت آن دارد و اگر بر همسران پيامبر ( ص ) حرام نباشد ، بر ديگر بانوان به طريق اولى حرام نيست .\r\nان قلت : اين استدلال مبتنى بر مفهوم داشتن لقب ( / فيطمع ) است ، و اين مبنا مسلماً باطل است .\r\nقلت : استدلال ما به عموم تعليل است و همهء آقايان علت را مخصص حكم در مورد خود مىدانند .\r\nاگر گفتند « لا تشرب الخمر لانه مسكر » ، استفاده مىشود اگر خمرى مسكر نبود ، حرام نيست « 1 » . در مسئلهء جارى نيز آيهء شريفه مىفرمايد خضوع در قول نكنيد ، زيرا موجب طمع بيمار دلان مىشود ، يعنى صحبتى كه زمينهء طمع را فراهم نمىكند ، حرام نيست . در نتيجه ، حكم سه فرع بدست مىآيد ؛\r\nفرع اول : زن نمىتواند با اجنبى با ريبه صحبت كند و او را به حرام بكشاند و بر اجنبى نيز شنيدن اين صحبت حرام است .\r\nفرع دوم : زن نمىتواند با اجنبى طورى صحبت كند كه زمينهء وقوع در حرام را فراهم كند ، و از تعليل آيهء كريمه و تناسب آن با حكم و ارتكازات شرعى و عرفى ، به ضميمهء معمّم بودن علت مىفهميم اين حكم اختصاص به موردى كه وقوع در حرام قطعى باشد ، ندارد بلكه موارد شك در وقوع در حرام را نيز شامل مىشود .\r\nفرع سوم : صحبت با لذّتى كه قطعاً زمينهء اقدامات حرام بعدى در آن نيست ،\r\n\r\n\r\n","description":"","footnote":"\r\n( 1 ) البته به قرينهء روايات متعددى كه مىفرمايد « كلّ ما اسكر كثيره ، فقليله حرام » مىگوييم اسكار ، علت حرمت خمر نيست بلكه حكمت است ، زيرا در فرض عليّت بايد مخصص حكم باشد .\r\n","page_name":" 919 ","page_number":183},
  {"content":"\r\n\r\nحرام نيست و شنيدن چنين كلامى نيز جايز است .\r\n\r\n2 ) تفسير « فَلا تَخْضَعْنَ بِالْقَوْلِ »\r\nمعناى خضوع در قول چيست ؟\r\nمعناى اول : ( نازك كردن صدا ) مفسرين مىفرمايند خضوع در قول يعنى نازك كردن صدا در مقابل درشت صحبت كردن ، طبق اين معنى « باء جارّه » براى تعديه به كار رفته است .\r\nمعناى دوم : ( آهسته كردن صدا ) يعنى در مقابل نامحرم صدا را پايين نياوريد ، بلند و با تكبّر صحبت كنيد و با آهسته صحبت كردن خضوع نكنيد ، خضوع در صوت در مقابل رفع صوت است و مرادف خشوع در آيهء شريفهء  « وَ خَشَعَتِ الْأَصْواتُ لِلرَّحْمنِ »  است و مخالف معناى رفع صوت در آيهء شريفهء  « لا تَرْفَعُوا أَصْواتَكُمْ فَوْقَ صَوْتِ النَّبِيِّ »  ( ص ) مىباشد .\r\nمعناى سوم : ( مطالب خاضعانه بيان كردن ) يعنى با گفتارتان خود را خاضع نكنيد ، « خواهش مىكنم ، امر بفرمائيد ، قربان شما ، و . . . » نگوييد .\r\nامّا معناى اول ، هر چند مطابق تفسير مفسرين است و ايشان اين معنى را ظاهر آيهء شريفه و مقتضاى معناى لغوى مىدانند ، ولى به نظر مىرسد كه آيهء شريفه چنين ظهورى ندارد و روايتى هم دال بر اين تفسير وارد نشده است كه نتوانيم مخالفت كنيم و اين معنى ، مراد آيهء شريفه نيست ، زيرا اولًا ، معناى خضوع نازك كردن نيست و ثانياً ، صوت ، غير از قول است . اگر آيه مىفرمود « فلا تخضعوا بالصوت » مىگفتيم مربوط به كيفيت صدا و اداء كلمات است ، قول ، صداى معنادار است يعنى گفتار ، نبايد « حرف » شما خاضعانه باشد .\r\nاز اين نكته ، مناقشهء معناى دوم نيز روشن مىشود ، چون آيه نمىفرمايد نبايد صدايتان خاضعانه و آهسته باشد ، به علاوه ، محركيت صوت ربطى به آهسته بودن\r\n\r\n","description":"","footnote":"","page_name":" 920 ","page_number":184},
  {"content":"\r\n\r\nآن ندارد ، صداى اين خواننده‌ها كه از مصاديق روشن صداى محرك است ، نوعاً بلند است نه آهسته .\r\nبنابراين ، معناى سوم متعيّن است ، يعنى نبايد مطالبى بگوييد كه نامحرم را به گونه‌اى بر شما مسلط كند و كسى كه دلى ناپاك دارد ، شما را صيد خود و در اختيار خود بپندارد و طمع كرده ، به انديشهء حرام فرو رود .\r\nنتيجه آنكه ، براى حرمت صدائى كه موجب خوش آمدن نامحرم مىشود ، نمىتوانيم به آيهء شريفه ،  « فَلا تَخْضَعْنَ بِالْقَوْلِ »  استدلال كنيم .\r\n\r\nج ) دليل ديگر بر حرمت صحبت كردن با التذاذ با نامحرم\r\n\r\n1 ) كلام مرحوم آقاى خوئى ( ره )\r\nمرحوم آقاى خوئى ( ره ) براى حرمت ، به آيهء شريفهء غض استدلال كرده‌اند .\r\nتقريب استدلال : مراد از غض بصر ، غمض عين كردن و صرف نظر كردن است .\r\nآيه مىفرمايد به طور كلى از نامحرم صرف نظر كنيد و هيچ‌گونه ارتباط شهوانى و غير شهوانى با او برقرار نسازيد ، ولى به قرينهء « مِن » كه در آيه به كار رفته ، مطلق ارتباطات ممنوع نيست بلكه خصوص استمتاعات و روابط شهوانى حرام است و يكى از استمتاعات ، التذاذ از صداى نامحرم است .\r\n\r\n2 ) نقد استاد مد ظلّه بر كلام مرحوم آقاى خوئى ( ره )\r\nدر مباحث گذشته ( درس 27 به بعد ) گفتيم :\r\nاولًا ، غض به معناى صرف نظر كردن نيست بلكه « غمض العين » است كه معنى صرف نظر كردن را مىدهد .\r\nثانياً ، « غض بصره » و « غض من بصره » مترادف است ، و « من » در اين تركيب زائده است و تنها تأكيد را مىرساند ، همچنانكه از استعمالات آن بدست مىآيد .\r\nثالثاً ، اگر من تبعيضيه هم باشد ، حد اكثر استفاده مىشود كه مطلق ارتباط حرام نيست بلكه فيه تفصيل ، امّا چه تفصيلى ، « من » مشخص نمىكند . « * و السلام * »\r\n\r\n","description":"","footnote":"","page_name":" 921 ","page_number":185},
  {"content":"\r\n\r\n\r\n1 / 3 / 1378 شنبه درس شمارهء ( 108 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء امروز ، نخست توضيح مىدهيم كه مراد مرحوم آقاى خوئى ( ره ) از آيه‌اى كه براى حرمت استماع صوت لذت‌بخش زن به آن تمسك كرده‌اند ، آيهء غض است نه آيهء حفظ فرج ، سپس دربارهء نحوه تخصيص علت صحبت كرده ، چگونگى استفادهء مفهوم را از  « فَيَطْمَعَ الَّذِي فِي قَلْبِهِ مَرَضٌ »  بيان نموده ، عدم تنافى آن را با مبناى پذيرفته شده در عدم تخصيص سنخ الحكم به وسيلهء علّت توضيح مىدهيم ، در ادامه ، به بحث حرمت لمس اجنبى پرداخته ، كلام مرحوم شيخ انصارى ( ره ) را دربارهء اخبار كثيرهء مانعه و توضيح مرحوم آقاى حكيم ( ره ) را در اين مورد و اشكال مرحوم آقاى خوئى ( ره ) را به ايشان نقل كرده ، ضمن بررسى كلام اين بزرگان ، مراد مرحوم شيخ انصارى ( ره ) را خصوص اخبار نهى از مصافحه با زنان وارد ندانسته بلكه روايات تغسيل اموات را دليل مهم بحث خواهيم دانست .\r\n* * * \r\nالف ) دو توضيح در تكميل بحث قبل :\r\n\r\n1 ) توضيحى دربارهء مراد مرحوم آقاى خوئى ( ره )\r\nدر ذيل كلام مرحوم سيّد ( ره ) كه مىفرمايد « لا بأس بسماع صوت الاجنبية ما لم يكن تلذذ و ريبة » مرحوم آقاى خوئى ( ره ) در رابطه با قيد اخير مىفرمايند : « . . . لما عرفت من دلالة الآية الكريمة على حصر الاستمتاعات الجنسيّة بالزّوجة و ما ملكت يمينه » .\r\nسؤالى كه در اينجا مطرح مىشود ، اين است مراد از آيهء كريمه كه مرحوم آقاى\r\n\r\n","description":"","footnote":"","page_name":" 922 ","page_number":186},
  {"content":"\r\n\r\nخوئى ( ره ) مىفرمايند چيست ؟\r\nاحتمال اول آيهء 30 از سورهء نور مىباشد كه مىفرمايد  « قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ »  . احتمال دوم آيهء 5 و 6 سورهء مؤمنون   « وَ الَّذِينَ هُمْ لِفُرُوجِهِمْ حافِظُونَ إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ »   .\r\nاگر ما به مباحث قبلى كه در تقريرات ايشان آمده است ، مراجعه كنيم ، ايشان در جائى كه بحث از اشتراط عدم تلذذ مىكنند « 1 » ، آيهء غضّ ، و آنجائى كه بحث از عدم ريبه است ، آيهء سورهء مؤمنون را مطرح مىكنند « 2 » .\r\nپس ، ايشان براى اشتراط عدم تلذذ ، همانطور كه در نظر به اجنبيّة به آيهء غض تمسك كردند ، در اينجا نيز به آيهء غضّ تمسك مىجويند ، و همانطور كه حرمت نظر مع ريبه را با آيهء  « الَّذِينَ هُمْ لِفُرُوجِهِمْ حافِظُونَ »  ثابت كردند ، در اينجا نيز سماع مع ريبه را با همين آيه حرام مىدانند . چرا كه قبلًا بيان كردند كه حفظ به معناى اهتمام به شىء است به نحوى كه در خلاف مقصود واقع نشود ، و نظر يا سماع با ريبه باعث مىشود كه فروج محفوظ نباشند و در معرض ابتلاء به گناه و حرام قرار گيرند ، در آيهء غض هم كه به معناى غمض عين از نساء و برخى از تصرفات مربوط به آن مىباشد كه مراد از تبعيض در اينجا استمتاعات جنسى است ، البته زوجه و مملوكه به اجماع و دليل خارجى از اين آيه بيرون است . با اين بيان روشن مىشود كه منظور مرحوم آقاى خوئى ( ره ) آيهء غضّ در حرمت سماع با تلذذ مىباشد ، و اصلًا در تلذذى كه ريبه و خوف وقوع در گناه در كار نباشد ، معلوم است كه نمىتوان به آيهء حفظ فرج تمسك نمود ، بلكه تنها مىتوان به آيهء غض متمسك شد و بعد از اثبات اين نكته اشكالى كه ما در جلسهء قبل بر استدلال به اين آيه گرفتيم ، وارد مىشود .\r\n\r\n\r\n","description":"","footnote":"\r\n( 1 ) مستند العروة ، نكاح ، ج 1 ، ص 37 .\r\n( 2 ) مستند العروة ، نكاح ، ج 1 ، ص 39 .\r\n","page_name":" 923 ","page_number":187},
  {"content":"\r\n\r\n\r\n2 ) چگونگى تخصيص سنخ حكم در آيهء « فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ »\r\nدر جلسهء قبل به اين مطلب اشاره شد كه فيطمع الذي فى قلبه مرض ، علّتى است كه معلّل خود را تخصيص مىزند و حرمت خضوع قول را به مواردى كه همراه با طمع باشد ، منحصر مىسازد . پس ، اگر بر خضوع قول فقط لذّت بدون طمع بار شود ، اشكالى ندارد .\r\nسؤالى كه اينجا مطرح مىشود ، اين است كه قبلًا در مواردى كه احكام معلّل به علّت باشند ، اين نكته را برگزيديم كه علّت ، مخصّص سنخ حكم نمىباشد ، لذا امكان استفاده مفهوم از چنين تعليلاتى ميسّر نيست ، امّا در اينجا ما قائل به تخصيص سنخ حكم شديم ، سؤالى كه مطرح شده ، اين است كه چه فرقى در اين مورد با موارد ديگر هست كه اينجا قائل به مفهوم شديم ؟\r\nبراى توضيح وجه استدلال به تعليل ، تذكر چند مطلب لازم است .\r\nمطلب اول : جملهء معروف « لا تأكل الرّمان لانّه حامض » را در نظر بگيريد ، از يك سو ، در اين جمله از خوردن مطلق انار نهى شده و علت آن ترشى دانسته شده است ، ولى از سوى ديگر ما مىدانيم كه مطلق انار ترش نيست بلكه برخى از انارها شيرين مىباشند ، براى حلّ اين ناسازگارى ظاهرى مىگوييم كه نهى شخصى در اين جمله ، ناظر به افراد غالب و متعارف رمّان بوده كه ترش مىباشند و افراد غير متعارف را شامل نمىگردد ، پس ، اين جمله از اين جهت همانند « لا تأكل الرّمان الحامض » است كه نهى شخصى در اين جمله ، شامل تمام اقسام رمان نمىگردد ، پس ، علّت همانند وصف ، حكم شخصى مذكور را تقييد مىكند و شمول آن را نسبت به تمام افراد مذكور در جملهء معلّل از ميان مىبرد ، اين معنا از مخصّص بودن علت ، معناى روشنى است كه مورد نزاع هم نيست ، در نتيجه ، در محل بحث با عنايت به تعليل  « فَيَطْمَعَ الَّذِي فِي قَلْبِهِ مَرَضٌ »  مىفهميم كه حكم شخصى مذكور در\r\n\r\n","description":"","footnote":"","page_name":" 924 ","page_number":188},
  {"content":"\r\n\r\nآيه ، حرمت خضوع در قولى است كه طمع‌آور باشد ، پس ، از آيه نمىتوان حرمت مطلق خضوع در قول را ، خواه طمع‌آور باشد يا نباشد ، استفاده كرد ، البته حليت خضوع در قول كه طمع‌آور نيست نيز از آيه استفاده نمىشود ، ولى چون دليل عام ديگرى بر حرمت مطلق خضوع در قول در كار نيست ، اصل برائت به جواز خضوع در قول كه طمع‌آور نيست ، حكم مىكند .\r\nبا اين تقريب ، دليل تخصيص حكم به خضوع در قول طمع‌آور ، اصل برائت مىباشد ، ولى ادعاى بيشترى داريم و مىگوييم كه از تعليل ، فى الجمله استفاده مىشود كه مطلق خضوع در قول محرم نيست ، و اگر دليل عامّى هم بر حرمت مطلق خضوع در قول در كار بوده ، با اين آيه در تعارض بوده ، پس ، آيه نه تنها ناظر به حكم حرمت خضوع در قول غير طمع‌آور نيست ، بلكه فى الجمله ناظر به حليت آن هم مىباشد ، پس ، تنها عدم الدليل بر حرمت نيست ، بلكه فى الجمله دليل بر عدم حرمت هم مىباشد . تبيين اين ادعاء نياز به توضيح بيشترى دارد كه در ادامه خواهد آمد .\r\nمطلب دوم : در بحث مفهوم وصف ، نكته‌اى را مرحوم آقاى خوئى ( ره ) قائل هستند و قبل از ايشان مرحوم آقاى بروجردى ( ره ) آن را ذكر مىكردند و به مرحوم سيّد مرتضى ( ره ) هم نسبت مىدادند كه وصف ، مفهوم فى الجمله دارد و مثلًا در جملهء « اكرم العالم العادل » حكم بر روى مطلق عالم نرفته است ، بلكه عدالت در ثبوت حكم دخالتى دارد ، البته ممكن است اقسام مختلف عالم ، وجوب اكرام داشته باشند مثلًا العالم الهاشمى و العالم الخدوم و العالم المحتاج و . . . همه لازم الاكرام باشند و تنها العالم العادل موضوع وجوب نباشد ، ولى به هر حال ، مطلق عالم نبايد واجب الاكرام باشد و گرنه ، آوردن قيد العادل لغو مىباشد ، پس ، ما قائل به مفهوم وصف به معناى محل نزاع ، در بحث مفاهيم يعنى مفهوم به نحو سالبهء كليه نيستيم ، ولى مفهوم را به نحو سالبهء جزئيه قائل هستيم .\r\n\r\n","description":"","footnote":"","page_name":" 925 ","page_number":189},
  {"content":"\r\n\r\nالبته توجه داريد كه اين مفهوم فى الجمله هم همانند مفهوم بالجمله كه قائلين مفهوم لقب به آن معتقدند ، نسبت به سنخ الحكم است و گرنه مقيد بودن شخص حكم و عدم تعميم آن ، نياز به اين توضيح ندارد و امرى واضع است .\r\nمطلب سوم : مفهوم به نحو سالبهء جزئيه هم در جائى كه قيد غالبى باشد ، از جمله استفاده نمىگردد ، چون نفس غلبه « 1 » نكته‌اى است كه لغويت ذكر قيد را بر طرف مىكند ، در نتيجه ، مفهوم را كه بر پايهء لغويت استوار بوده ، منتفى مىسازد ، بنابراين ، در جملهء « لا تأكل الرّمان الحامض » ، اگر قيد « الحامض » قيد غالبى باشد ، استفاده مفهوم فى الجمله هم غير ممكن مىگردد ، اين امر ، نتيجهء روشنى در بحث علت به جاى مىگذارد ، در بحث علت همانطور كه گفتيم ، حكم معلّل مقيد به صورت علت مىگردد ، ولى مىبايد علت غالبى باشد تا تعليل صحيح باشد و بتوان گفت كه حكم معلّل ناظر به افراد متعارف است ، در نتيجه ، تقييدى كه از علت استفاده مىگردد ، نمىتواند به مفهوم فى الجمله بيانجامد .\r\nبا توجه به اين مطلب معلوم مىگردد كه التزام به اين نحو مفهوم هم نمىتواند استدلال به  « فَيَطْمَعَ الَّذِي فِي قَلْبِهِ مَرَضٌ »  را توجيه كند ، بلكه بايد تقريب ديگرى در اينجا بيان نماييم .\r\nمطلب چهارم : مرحوم شيخ انصارى ( ره ) در بحث حجيت خبر واحد نكته‌اى را گوشزد نموده كه ما با نكته‌اى اضافه آن را بيان مىكنيم ، مرحوم شيخ ( ره ) استدلال به آيه نباء را براى حجيت خبر عدل چنين تقريب مىكند كه به حكم آيهء قرآن ، خبر فاسق قابل اعتماد نيست ، علت آن نمىتواند واحد بودن خبر باشد ، بلكه فسق مخبر است ، زيرا كه در آيه به فسق مخبر تعليل شده و اگر واحد بودن خبر ، علت لزوم تثبت و تحقيق مىبود ، مىبايست به آن تعليل مىشد نه به فسق مخبر ، چون\r\n\r\n\r\n","description":"","footnote":"\r\n( 1 ) اين تعبير كاملًا دقيقى نيست ، بلكه غلبه نيز بر پايهء نكات ديگرى ، لغويت ذكر قيد را از ميان برمىدارد همانطور كه استاد مد ظلّه در جلسه ( بحث نكاح ) به تفصيل تبيين فرموده‌اند .\r\n","page_name":" 926 ","page_number":190},
  {"content":"\r\n\r\nواحد بودن ، خبر ذاتى است و فسق مخبر عرضى ، و در جايى كه علت ذاتى وجود دارد ، تعليل به امر عرضى ناپسنديده است « 1 » .\r\nاز فرمايش شيخ ( ره ) استفاده مىگردد كه اگر در تعليل‌ها علت عرضى ذكر شد ، معلوم مىشود كه عنوان ذاتى شىء ، صلاحيت براى عليت نداشته است . ما مطلب ديگرى عرض مىكنيم ، مىگوييم ، تعليل خواه به عنوان ذاتى يا به عنوان عرضى ، ظهور در انحصار علت عام دارد ، البته براى برخى افراد نفى علت‌هاى اختصاصى نمىكند ، ولى علت عام ديگرى كه در تمام افراد عام وجود داشته باشد ، با ظهور تعليل نفى مىشود « 2 » ، در جملهء « لا تأكل الرمان لانّه حامض » با توجه به تعليل مىفهميم كه علت حرمت رمان‌هاى متعارف ، حموضت آنها است ، اگر در رمان‌هاى متعارف ، علت عام ديگرى « 3 » وجود داشته باشد كه با فرض انتفاء حموضت هم حكم ثابت باشد ، اين امر با ظهور تعليل در انحصار علت سازگار نيست .\r\nبا ذكر مثالى ديگر اين امر را توضيح مىدهيم . اگر گفته شود كه خوردن مرغ‌هائى كه از غير كشورهاى اسلامى وارد مىشود ، حرام است ، چون ضرر دارد ، در اينجا ممكن است برخى از اين مرغ‌ها علّت‌هاى اختصاصى ديگر به جهت تحريم داشته باشند ، مثلًا غصبى بوده يا تذكيه نشده باشند ، ولى نمىتواند تمام مرغ‌هائى كه از خارج آورده مىشود ، محذور عام ديگرى غير از ضرر داشته باشد ، مثلًا نمىتواند\r\n\r\n\r\n","description":"","footnote":"\r\n( 1 ) عبارت رسائل چنين است : انّه تعالى امر بالتثبت عند اخبار الفاسق و قد اجتمع فيه وصفان ذاتى و هو كونه خبر واحد ، و عرضى و هو كونه فاسق ، و مقتضى التثبت هو الثانى للمناسبة و الاقتران فان الفسق يناسب عدم القبول فلا يصلح الاوّل للعلية و الّا لوجب الاستناد اليه اذ التعليل بالذاتى الصالح للعلية اولى عن التعليل بالعرضى .\r\n( 2 ) ( استاد مد ظلّه ) : مراد ما از علت عام ، علتى است كه تمام افراد معلّل را شامل شود و از آن اخص نباشد ، حال فرقى نمىكند كه اين علت ، افراد ديگرى غير از معلل را هم شامل شود يا تنها اختصاص به معلّل داشته باشد ، پس ، نسبت عنوان ديگرى كه عليت آن نفى مىشود ، با عنوان معلّل عام و خاص مطلق يا تساوى خواهد بود .\r\n( 3 ) ( توضيح كلام استاد مد ظلّه ) : خود اين علت عام براى تمام رمّان‌ها ثابت باشد يا تنها در انارهاى متعارف ثابت باشد ، به هر حال ، نبايد علّتى كه تمام رمان‌هاى متعارف را شامل شود ، غير از حموضت در كار باشد .\r\n","page_name":" 927 ","page_number":191},
  {"content":"\r\n\r\nتمام آنها غصبى يا محكوم به عدم تذكيه شرعاً باشند « 1 » ، زيرا در اين صورت نبايد ضرر را به عنوان علّت حرمت اكل ذكر كرد .\r\n\r\nتطبيق بحث فوق بر محلّ كلام\r\nدر آيهء  « فَلا تَخْضَعْنَ بِالْقَوْلِ . . . »  بنابراين فرض كه مراد از خضوع در قول ترقيق صوت است كه مهيّج و لذت‌بخش باشد ، در اينجا از تعليل  « فَيَطْمَعَ الَّذِي فِي قَلْبِهِ مَرَضٌ »  استفاده مىشود كه مطلق لذّت‌بخشى صدا ممنوع نيست و گرنه نبايد طمع را به عنوان علت تحريم ذكر كرد ، البته عنوان هر دو عنوان لذّت‌بخشى و طمع‌آفرينى عرضى مىباشند ولى از آنجا كه عنوان لذّت‌بخشى عنوان عام عرضى است و تمام افراد خضوع در قول را شامل مىگردد ، نبايد طمع به عنوان علّت ذكر مىشد .\r\n\r\nاشكال و دفع اشكال\r\nاشكال اين بحث اين است كه اگر ظهور علّت را در انحصار علت عام نسبت به سنخ الحكم بپذيريم ، لا جرم در تمام موارد تعليل ، مفهوم به نحو سالبهء جزئيه استفاده مىگردد و اين امر با مبناى شما كه تخصيص را در باب علت نسبت به سنخ الحكم منكر بوديد و تخصيص علت را تنها نسبت به شخص الحكم پذيرفته بوديد ، ناسازگار است .\r\nدفع اين اشكال اين است كه در مثال « لا تأكل الرمان لانّه حامض » ما مراد از رمّان را افراد غالبه از رمان مىدانستيم و هر چند حكم شخصى را شامل غير اين افراد نمىدانستيم ولى نفى سنخ الحكم را هم از آن افراد استفاده نمىكرديم ، از بيانى كه در ظهور علت در انحصار علت عام ذكر كرديم ، معلوم مىشود كه عنوان رمّان بما أنّه رمّان ، نمىتواند علّت تحريم رمّان باشد ، ولى اين امر منافاتى ندارد كه رمان‌هاى\r\n\r\n\r\n","description":"","footnote":"\r\n( 1 ) ( توضيح كلام استاد مد ظلّه ) : محذور عام ديگر كه با ظهور علت در انحصار نفى مىشود ، گاه محذور ثبوتى و گاه محذور اثباتى است ، مثال غصب ، محذور ثبوتى و مثال محكوميت به عدم تذكيه ، محذور اثباتى است .\r\n","page_name":" 928 ","page_number":192},
  {"content":"\r\n\r\nغير غالبى هم به يك علّت خاص محرّم باشند .\r\nالبته اين بيان در بحث جارى نمىآيد ، چون ما مىدانيم كه صداهاى لذّت‌بخشى كه طمع‌آور نباشد ، علّت خاصى جهت تحريم ندارد ، و اگر علّتى براى تحريم باشد ، همان عنوان عام « صداى لذت‌بخش » مىباشد ، ظهور تعليل در انحصار ، اين علّت عام را نفى مىكند .\r\n\r\nب ) حرمت مس اجنبيّة :\r\n\r\n1 ) كلام مرحوم شيخ انصارى و اشكال مرحوم آقاى حكيم قدس سرهما\r\nمرحوم شيخ ( ره ) در اينجا مىفرمايد : « اذا حرم النظر حرم اللمس قطعاً بل الاشكال فى حرمة اللمس و ان جاز النظر الاخبار الكثيرة و الظاهر انه مما لا خلاف فيه » . و مرحوم آقاى حكيم ( ره ) در ذيل آن مىفرمايند : مراد از اخبار كثيرة همان اخبار مصافحه و كيفية بيعت زن‌ها با رسول اكرم ( ص ) مىباشد . بعد اشكال مىگيرند كه مورد اين روايات مس كفّين مىباشد و نمىتوان از حرمت مس كفّين به مس جاهاى ديگر بدن تعدّى كرد « 1 » ، مگر به ظاهر اجماع تمسك كنيم و حكم را تعميم دهيم .\r\n\r\n2 ) اشكال مرحوم آقاى خوئى قدس سرّه\r\nمرحوم آقاى خوئى ( ره ) كه معمولًا ناظر به كلام آقاى حكيم ( ره ) مىباشند ، در جواب اشكال مىفرمايند : علاوه بر كيفيت بيعت رسول اكرم ( ص ) ، ما از مصافحه القاء خصوصيت مىكنيم و اينكه مصافحه در نصوص ذكر شده است ، به خاطر اين است كه فرد ظاهر و مورد ابتلاء از ملامسة ، مصافحه مىباشد . از سوى ديگر ، از مسألهء حرمت نظر مىتوان با اولويت عرفيه ، حرمت لمس را نتيجه گرفت ، چون به حسب نوع ، خطرات لمس بيشتر از خطرات نظر است .\r\n\r\n\r\n","description":"","footnote":"\r\n( 1 ) مستمسك ، ج 14 ، ص 50 .\r\n","page_name":" 929 ","page_number":193},
  {"content":"\r\n\r\n\r\n3 ) بررسى كلام مرحوم آقاى خوئى قدس سرّه\r\nتمسك به اولويت عرفيه كه در كلام مرحوم شيخ ( ره ) آمده و مرحوم آقاى خوئى ( ره ) هم ذكر كرده ولى مرحوم آقاى حكيم ( ره ) آن را از مرحوم شيخ ( ره ) نقل نكرده و به آن اشاره نكرده‌اند ، مطلب صحيحى است ، ولى دو مطلب ديگر در كلام مرحوم آقاى خوئى ( ره ) آمده كه محل مناقشه است .\r\nاولًا : ايشان از روايات مصافحه القاء خصوصيت كرده‌اند و مطلق ملامسه را حرام دانسته‌اند ، در حالى كه مطلب صحيحى نيست ، مسلماً اظهار علاقه خاصى در مصافحه وجود دارد و تحريكى كه در مصافحه مىباشد در بسيارى از ملامسات نيست ، آيا اگر به كسى گفتند كه نبايد با زن اجنبى مصافحه كرد ، آيا از اين حكم استفاده مىشود كه اگر انگشت خود را به موى او بزند يا دستش را روى سرش قرار دهد يا كوچك‌ترين تماسى كه هيچ‌گونه تحريكى ندارد و در معرض تحريك هم نيست ، محرم است ؟ ! قطعاً چنين نيست ، پس ، از اخبار مصافحة نمىتوان القاء خصوصيت كرد .\r\nثانياً : مرحوم آقاى خوئى ( ره ) علاوه بر روايات مصافحه ، به روايات مبايعه پيامبر ( ص ) هم تمسك كرده‌اند ، ولى نمىتوان به اين روايات تمسك كرد ، زيرا در اخبار مبايعهء پيامبر ( ص ) با زنان ، دست زدن در آب ، بديل تنزيلى مصافحه مىباشد ، پس ، در اينجا هم مسأله مصافحه در كار است ، اگر ما از اخبار مصافحه نتوانيم القاء خصوصيت كنيم ، قهراً نمىتوان به اخبار مبايعه پيامبر ( ص ) تمسك جست ، چون از اين روايت حد اكثر حرمت مصافحه با زنان استفاده مىشود نه بيشتر .\r\n\r\n","description":"","footnote":"","page_name":" 930 ","page_number":194},
  {"content":"\r\n\r\n\r\n4 ) اشكالات مشترك بر مرحوم آقاى حكيم و مرحوم آقاى خوئى قدس سرهما\r\nاشكال اول : ايشان مسألهء مبايعهء پيامبر صلى الله عليه و آله و سلم را با زنان ، دليل بر حرمت مصافحه گرفته‌اند ، ولى اين امر دلالت بر حرمت ندارد ، زيرا در تمام موارد ، عمل پيامبر صلى الله عليه و آله و سلم ، دليل بر جواز آن كار مىباشد ، در برخى از موارد ، علاوه بر اين مدلول عمومى ، از فعل پيامبر ( ص ) ممكن است امور ديگرى هم همچون اثبات رجحان عمل يا نفى برخى از احكام خمسه استفاده شود .\r\nدر بحث ما از فعل پيامبر ( ص ) مىفهميم كه مصافحه با زن‌ها همانند مردان در هنگام بيعت واجب نبوده است ، مستحب هم نبوده است ، و گرنه پيامبر ( ص ) اين گونه رفتار نمىكرد ، بلكه از فعل پيامبر صلى الله عليه و آله و سلم استفاده مىشود كه مصافحه ، مباح به معناى خاصّ خود كه متساوى الطرفين است و در فعل و ترك رجحانى نيست ، نمىباشد ، و گرنه حضرت كار غير متعارفى كه مؤونهء زائد داشته باشد ، انجام نمىداد . ولى آيا حتماً بايد مصافحه را حرام دانست ؟ پاسخ سؤال منفى است ، زيرا اگر مصافحه با زنان مكروه باشد ، حضرت حتماً آن را ترك مىكرد ، يا اگر مبايعه با زنان به آن شكل خاص دست در آب نهادن ، مستحب يا واجب بود ، قهراً حضرت اين كار را انجام مىداد ، يا اگر موارد مختلف بود و در برخى زنان ، مصافحه مكروه يا حرام بود مثلًا به جهت تحريم شدن آنها ، و در برخى ديگر ، مباح به معناى خاص هم بود ، حضرت قهراً چون نمىتوانستند زن‌ها را جدا جدا كرده و با هر يك ، به يك نحو بيعت كنند ، قهراً با همه به شكل در آب نهادن دست‌ها بيعت مىفرمودند .\r\nبنابراين ، به هيچ وجه نمىتوان شكل خاص مبايعهء پيامبر صلى الله عليه و آله و سلم را با زنان دليل آن گرفت كه مصافحه با تمام زنان به طور عام ، وجهى جز تحريم\r\n\r\n","description":"","footnote":"","page_name":" 931 ","page_number":195},
  {"content":"\r\n\r\nندارد ، پس ، از فعل پيامبر ( ص ) حرمت استفاده نمىگردد .\r\nاشكال دوم : اين دو بزرگوار ، نظر مرحوم شيخ انصارى قدس سرّه را در مورد اخبار كثيرهء مانعه ، اخبار نهى از مصافحه و شيوه مبايعهء پيامبر صلى الله عليه و آله گرفته‌اند كه اين امر خود صحيح نيست ، بلكه مراد مرحوم شيخ ( ره ) سه روايت ديگر است كه استاد ايشان مرحوم نراقى ( ره ) در مستند ذكر كرده است كه البته ايشان آنها را بر طبق مبناى خود ناتمام مىداند ولى ما دلالت آنها را تمام مىدانيم و مرحوم شيخ ( ره ) هم به همان‌ها نظر دارد ، البته روايات مصافحه هم برخى از صور مسأله را ثابت مىكند ، زيرا لمس معنائى عام دارد كه مصافحه هم از مصاديق آن مىباشد .\r\nبه هر حال ، ما بايد سه روايتى را كه مرحوم نراقى ( ره ) ذكر كرده بخوانيم ، اين روايات البته در مورد تغسيل اموات است ، ولى اگر مس ميتى كه در حكم جماد است ، حرام باشد ، بالاولوية مس حىّ نيز محرّم خواهد بود . نقد و بررسى اين روايات به جلسهء بعد موكول مىشود .\r\n« * و السلام * »\r\n\r\n","description":"","footnote":"","page_name":" 932 ","page_number":196},
  {"content":"\r\n\r\n\r\n3 / 3 / 1378 دوشنبه درس شمارهء ( 109 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء پيش ، بحث دربارهء مسأله 40 آغاز شد و ادلهء دال بر حرمت مصافحه و لمس اجمالًا مطرح گرديد . در اين جلسه ، كلام مرحوم شيخ انصارى ( ره ) دربارهء حرمت لمس اجنبى كه در جلسهء پيش اجمالًا مورد بحث قرار گرفت ، و ادلهء آن به تفصيل نقل و بررسى مىشود و در اين رابطه ، روايات مورد استناد مرحوم نراقى ( ره ) در مستند تحليل و بررسى مىگردد . سپس ، مباحثى پيرامون مسائل 41 و 42 باب مطرح خواهد شد .\r\n* * * \r\nالف ) بحث دربارهء حرمت لمس بدن زن و مرد اجنبى :\r\n\r\n1 ) بررسى فرمايش مرحوم شيخ انصارى ( ره ) در اين باره\r\nگفتيم كه مرحوم شيخ ( ره ) فرموده كه اخبار كثيرى دال بر عدم جواز لمس اجنبى و اجنبيه مىباشد . مرحوم آقاى حكيم و آقاى خوئى ( قدس سرهما ) مراد شيخ را از اخبار كثيره ، روايات مربوط به مصافحه و حرمت مصافحهء نامحرم ، و روايات مربوط\r\n\r\n","description":"","footnote":"","page_name":" 933 ","page_number":197},
  {"content":"\r\n\r\nبه مبايعهء پيامبر ( ص ) كه با زنان دست نمىدادند ، دانسته‌اند ، البته مرحوم آقاى حكيم ( ره ) فرموده‌اند كه اين روايات ادّعاى مزبور را اثبات نمىكند ، و ما گفتيم كه حق با ايشان است و با اين روايات ، حرمت لمس نامحرم ثابت نمىشود ، ولى مرحوم آقاى خوئى ( ره ) در دلالت آنها بر مدّعا اشكال نكرده و آن را پذيرفته‌اند .\r\nاما به نظر مىرسد كه بر خلاف نظر اين دو بزرگوار ، مستند مرحوم شيخ ( ره ) ، روايات ياد شده نيست ، بلكه ظاهراً مراد وى اخبارى است كه مرحوم نراقى ( ره ) در مستند آورده و اين احتمال با توجه به اينكه مرحوم نراقى ( ره ) استاد او بوده ، قوى است . مرحوم نراقى ( ره ) فرموده كه دربارهء دو موضوع بايد بحث شود ؛ يكى آنكه ، آيا مواضعى كه نظر به آنها حرام است ، لمس نيز حرمت دارد يا نه ؟ ديگر اينكه ، آيا لمس مواضعى كه نظر به آن جايز مىباشد ، مانند وجه و كفين كه ما استناد كرديم ، حرام است يا نه ؟ ايشان در هر دو مسأله ، از روايات استفادهء حرمت كرده و ملازمه را تنها از يك طرف پذيرفته‌اند ، يعنى گفته‌اند كه هر جا نظر حرام است ، لمس هم حرام مىباشد ، ولى عكس اين صادق نيست . ما ذيلًا ادلّهء اين دو مسأله را بررسى مىكنيم .\r\n\r\n2 ) آيا حرمت نظر ، ملازمه با حرمت لمس دارد يا نه ؟\r\nدر اين بحث ، در صدد آنيم كه ببينيم آيا دليلى بر حرمت لمس نسبت به مواردى كه نظر حرام دانسته شده ، وجود دارد يا نه ؟ مرحوم نراقى ( قدس سرّه ) به روايت أبى سعيد استناد فرموده است . اين روايت هر چند دربارهء لمس ميت مىباشد ، ولى اگر حرمت لمس ميت اثبات گردد ، به طريق اولى لمس حىّ نيز حرام خواهد بود .\r\nهمچنين هرگاه لمس بدن مرد اجنبى حرام باشد ، بالاولويه لمس بدن زن اجنبى نيز حرام است . در اين باره هم اولويت عرفى وجود دارد و هم از روايت ، نوعى اولويت استفاده مىشود ، روايت مزبور اين است :\r\n\r\n","description":"","footnote":"","page_name":" 934 ","page_number":198},
  {"content":"\r\n\r\n« محمد بن احمد بن يحيى ، عن الحسن بن خرزاد ، عن الحسين بن راشد ، عن على بن اسماعيل ، عن أبى سعيد قال : سمعت ابا عبد الله عليه السلام يقول : اذا ماتت المرأة مع قوم ليس لها فيهم محرم يصبّون الماء عليها صبّاً ، و رجل مات مع نسوةٍ ليس فيهنّ له محرم ، فقال ابو عبد الله عليه السلام : بل يحلّ لهنّ أن يمسسن منه ما كان يحلّ لهنّ ان يَنْظُرْنَ منه اليه و هو حَىٌّ ، فاذا بلغن الموضع الّذى لا يحلّ لهنّ النظر اليه و لا مسّه و هو حىّ صببنَ الماء عليه صبّاً » « 1 » .\r\nبنابراين روايت ، هرگاه مردان نامحرم بخواهند زن را غسل نمايند ، حق لمس مسّ بدن وى را ندارند . ولى اگر مردى بميرد ، زنان نامحرم فى الجمله اجازهء مسّ دارند . از اين تعبير ، روايت نوعى اولويت استفاده مىشود ، يعنى اگر ثابت شود كه لمس مرد براى زن نامحرم جايز نيست ، به طريق اولى براى مرد نيز لمس جواز ندارد . ابو حنيفه لمس بدن مرد را نيز مانند مسّ بدن زن مىداند . اما حضرت فرموده‌اند كه مسّ آن قسمت از بدن مرد كه نظر به آن در حال حيات جايز بوده ، مجاز است . اين قسمت روايت به نحوى اشعار به اين مطلب دارد كه جواز نظر در حال حيات ، جواز مس در حال حيات نمىآورد ، زيرا اگر چنين بود ، طبيعى آن بود كه در برابر ابو حنيفه ، حضرت به جواز مسّ در حال حيات استناد فرموده ، بگويد چون در حال حيات مس جايز است ، بعد از ممات كه بدن او همانند جماد شده ، به طريق اولى مس جايز مىباشد ، اما حضرت چنين تعبير نفرموده است . اين مىرساند كه ملازمه از جانب جواز وجود ندارد ، يعنى در حال حيات جواز نظر ، جواز مس نمىآورد و روايت اگر دالّ بر اين مطلب نباشد ، دست كم به آن اشعار دارد . بعد حضرت فرموده‌اند كه آنچه در حال حيات جواز نظر داشته باشد ، بعد از فوت نيز مس آن جايز است و آنچه در حال حيات جواز نظر و مسّ ندارد ، مسّ آن\r\n\r\n\r\n","description":"","footnote":"\r\n( 1 ) رجوع شود به وسائل الشيعة ، كتاب الطّهارة ، باب 22 از ابواب غسل الميّت ، طبع آل البيت ، ج 2 ، ص 525 ، ح 10 . همچنين دربارهء سند اين روايت به درس شمارهء 64 سال جارى مراجعه شود .\r\n","page_name":" 935 ","page_number":199},
  {"content":"\r\n\r\nبعد از فوت جايز نيست و براى غسل بايد صبّ شود . به هر حال ، استدلال مرحوم نراقى ( ره ) دربارهء وجود ملازمه در جانب حرمت يعنى اينكه حرمت نظر در حال حيات ، ملازمه با حرمت مس دارد ، قابل قبول است و با توجه به اولويت‌هائى كه قبلًا بيان شد ، آن را مىپذيريم .\r\n\r\n3 ) بررسى اشكال در دلالت حديث أبى سعيد :\r\nممكن است اشكال شود كه از ذيل روايت برمىآيد كه آنچه در حال حيات ، جواز نظر ندارد ، بر دو قسم است ؛ يا حرمت مس دارد و يا ندارد ، زيرا در روايت تعبير شده : « فاذا بلغن الموضع الذي لا يحل لهنّ النظر اليه و لا مسّه . . . » ، بنابراين ، ملازمهء مورد ادّعا وجود ندارد . به بيان ديگر ، براى حصول حرمت مس ميّت بايد دو عنوان بر ممسوس منطبق باشد ؛ حرمت نظر در حال حيات و حرمت مسّ در حال حيات ، پس ، معلوم مىشود كه هميشه اينطور نيست كه چيزى كه نظر به آن حرام باشد ، مس آن نيز جايز نباشد و ملازمهء مذكور منتفى است .\r\nاما اين اشكال نادرست است ، زيرا در جواب يك سؤال بايد تمام فروض و صور مسأله بيايد و تمام شقوق مطلب بيان شود . اگر بگوييم كه مواضع غير جايز النظر بر دو گونه‌اند ، بايد حكم هر دو قسم در پاسخ امام ( ع ) ذكر شده باشد ، در حالى كه در پاسخ حضرت تنها حكم صورتى كه هر يك از نظر لمس جايز نيست ، بيان شده و حكم صورت و فرض ديگرى كه مستشكل لحاظ نموده كه نظر حرام باشد ولى لمس جايز باشد ، نيامده است . بنابراين ، معلوم مىشود كه مسأله يك فرض بيشتر نداشته و در تمام مواردى كه نظر حرام باشد ، مس نيز حرام است ، پس ، ملازمهء مزبور وجود دارد .\r\n\r\n4 ) آيا بين جواز نظر و جواز مس ملازمه وجود دارد ؟\r\nآيا اگر مثلًا وجه و كفين را از موضوع حكم حرمت نظر استثناء كرديم ، از جهت\r\n\r\n","description":"","footnote":"","page_name":" 936 ","page_number":200},
  {"content":"\r\n\r\nلمس هم استثناء مىشود ؟ و به طور كلى ، آيا جواز نظر نسبت به يك موضع با جواز لمس آن ملازمه دارد ؟ مرحوم نراقى ( ره ) اين ملازمه را نپذيرفته و دو روايت را به عنوان مؤيد ذكر كرده است كه ما در ذيل بررسى مىكنيم .\r\n\r\nروايت اول ؛ روايت عمرو بن خالد از زيد بن على :\r\n« عن سعد بن عبد الله ، عن ابى الجوزاء المنبه بن عبد الله ، عن الحسين بن علوان ، عن عمرو بن خالد ، عن زيد بن على ، عن آبائه ، عن على عليه السلام قال : اذا مات الرجل فى السفر مع النساء ليس فيهنّ امرأته و لا ذو محرم من نسائه ، قال : يؤزّرنه الى الرّكبتين و يصببن عليه الماء صبّاً ، و لا ينظرن الى عورته و لا يلمسنه بايديهنّ ، و يطهّرنه » « 1 » .\r\nاين روايت بر حرمت لمس بدن رجل توسط مرأة دلالت مىكند ، زيرا ضمير در « يطهّرنه » و « لا يلمسنه » به يك جا برمىگردد و مرجع ضمير در هر دو « رجل » است و به خصوص مقدارى كه با ازار مستور شده ، برنمىگردد . بنابراين ، لمس تمام بدن مرد را جايز نداسته است . ولى سند اين روايت ، از آنجا كه مشتمل بر برخى راويان از زيديه است كه توثيق نشده‌اند ، چندان قابل اعتماد نيست .\r\n\r\nروايت دوم ؛ روايت مفضّل بن عمر :\r\n« اخبرنى الشيخ رحمه الله عن أحمد بن محمد عن أبيه عن الصفار عن احمد بن محمد عن أحمد بن محمد بن أبى نصر عن عبد الرحمن بن سالم عن المفضّل بن عمر « 2 » قال : قلت لأبي عبد الله عليه السلام : جعلت فداك ، ما تقول فى المرأة تكون فى السفر مع الرجال ليس فيهم لها ذو محرم ، و لا معهم امرأة فتموت المرأة ، ما يصنع بها ؟ قال : يغسل منها ما اوجب الله عليه التيمّم ، و لا يُمسّ ، و لا يكشف لها شىء من محاسنها الّتى امر الله بسترها ، فقلت : فكيف يصنع بها ؟ قال : يغسل بطن كفّيها ، ثم يغسل\r\n\r\n\r\n","description":"","footnote":"\r\n( 1 ) وسائل الشيعة ، طبع آل البيت ، ج 2 ، كتاب الطهارة ، باب 22 از ابواب غسل ميت ، ص 523 ، ح 3 .\r\n( 2 ) اين سند شيخ ( قدس سرّه ) در استبصار است و مراد او از « الشيخ » در سند شيخ مفيد ( قدس سرّه ) مىباشد . ولى سند او در تهذيب كه متضمّن نوعى قصور و نقص مىباشد ، اينچنين است : اخبرنى الشيخ ايده الله تعالى بهذا الاسناد عن احمد بن محمد عن عبد الرحمن بن سالم عن المفضل بن عمر .\r\n","page_name":" 937 ","page_number":201},
  {"content":"\r\n\r\nوجهها ، ثم يغسل ظهر كفيها » « 1 » .\r\n\r\nتوضيحى دربارهء سند حديث :\r\nمراد از احمد بن محمد ، احمد بن محمد بن حسن بن وليد ، و مراد از « أبيه » پدرش محمد بن حسن بن وليد است . ما مشايخى مانند احمد بن محمد بن حسن بن وليد را كه شيخ و استاد شيخ مفيد ( ره ) بوده ، از ثقات مىدانيم و به فرض كه ثقه نباشند ، از آنجا كه اينها مؤلّف نيستند بلكه راوى و ناقل كتب مشهورى مانند كتب صفّار و مانند آن مىباشند ، اعتبار سند مخدوش نخواهد شد . مراد از الصّفار هم محمد بن حسن الصّفار ، و مراد از احمد بن محمد ، احمد بن محمد بن عيسى مىباشد . احمد بن محمد بن أبى نصر هم همان بزنطى است كه ما مشايخ او را ثقه مىدانيم . پس ، عبد الرحمن بن سالم و همينطور مفضّل بن عمر ثقه هستند ، بنابراين ، روايت بالا صحيحه است « 2 » .\r\n\r\nدلالت حديث :\r\nاز اين روايت به روشنى استفاده مىشود كه مس بدن ميّت نامحرم جايز نيست و حتى لمس وجه و يدين كه غسل آنها بنابر روايت لازم شمرده شده ، جايز نيست ، با آنكه ما از ادله جواز نظر را استظهار كرديم . بر اين اساس ، با ثبوت حرمت مسِّ بدن ميت با اولويت استفاده مىشود كه مس بدن حىِّ نامحرم و حتّى مسِّ وجه و يدين او كه به موجب ادله ، جواز نظر دارند نيز مجاز نيست . دربارهء حرمت مس ، حتّى دعواى اجماع نيز شده است ، هر چند به نظر مىرسد كه مسألهء مَسّ از مسائل\r\n\r\n\r\n","description":"","footnote":"\r\n( 1 ) وسائل الشيعة ، طبع آل البيت ، ج 2 ، كتاب الطهارة ، باب 22 از ابواب غسل ميت ، ص 522 ، ح 1 به نقل از الاستبصار ، ج 1 ، ص 200 و 202 ، شماره‌هاى 705 و 714 ، و التهذيب ، ج 1 ، ص 440 و 442 ، شماره‌هاى 1422 و 1429 .\r\n( 2 ) لازم به ذكر است كه مرحوم نراقى ( ره ) در مستند ، سند روايت مذكور را بحث نكرده و تنها دلالت آن را به عنوان مؤيّد نظر خود ، مورد توجّه قرار داده است .\r\n","page_name":" 938 ","page_number":202},
  {"content":"\r\n\r\nمستحدثه باشد و نتوان اجماع متّصل را احراز نمود . به هر حال ، از ديدگاه ما در حرمت مسّ اشكالى نيست و ملازمه‌اى ميان جواز نظر و جواز مسّ وجود ندارد .\r\n\r\nب ) بررسى مسائل 41 و 42 :\r\n\r\n1 ) متن مسألهء 41\r\n« مسألهء 41 : يُكره للرجل ابتداء النساء بالسلام ، و دعاؤهنّ الى الطّعام و تتأكّد الكراهة فى الشّابّة » .\r\n\r\n2 ) نظر مرحوم آقاى حكيم ( ره )\r\nايشان فرموده‌اند كه دليل كراهت ابتداء به سلام از سوى مرد به زن ، روايت مسعدة بن صدقه است كه پيشتر خوانده شده كه « لا تبدأوا النساء بالسلام و . . . » ، با آنكه ظهور ابتدائى نهى ، حرمت است ، سبب حمل اين روايت بر كراهت آن است كه بنابر روايت صحيحهء ربعى بن عبد الله ، پيامبر اكرم ( ص ) به زن‌ها ، و حضرت على ( ع ) به غير شابّه سلام مىكرده‌اند و نمىتوان فعل آنان را حمل بر حرمت نمود .\r\nپس ، بايد نهى را در روايت مسعده ، نهى تنزيهى بدانيم نه تحريمى .\r\nاما اين راه جمع اشكالى دارد و آن اين است كه از ظاهر تعبير صحيحهء ربعى برمىآيد كه سلام كردن به زنان ، سيرهء جارى پيامبر ( ص ) و امير المؤمنين ( ع ) بوده نه يك امر تصادفى و اتّفاقى ، و نمىتوان ملتزم شد كه آنان در سيرهء هميشگى خود مرتكب امرى مكروه مىشده‌اند . بنابراين ، تعارض دو روايت همچنان پابرجا مىماند .\r\nبراى حل تعارض بايد بگوييم كه روايت مسعده موثّقة است و روايت ربعى بن عبد الله صحيح مىباشد ، و صحيحه بر موثقه تقدّم و ترجيح دارد ، پس ، بايد قائل به جواز شويم . مگر آنكه تعارض را به صورتى ديگر حل كنيم و بگوييم كه روايت نهىكننده از سلام كردن را بايد بر سلام كردن به شابّه حمل كرد .\r\n\r\n3 ) ايرادات استاد مدّ ظلّه به كلام مرحوم آقاى خوئى ( ره )\r\n\r\n","description":"","footnote":"","page_name":" 939 ","page_number":203},
  {"content":"\r\n\r\nاولًا : روايت مسعدة بن صدقه بر طبق تحقيق صحيحه است نه موثّقه ، كه البته اينجا محل تفصيل اين بحث نيست . بنابراين ، نمىتوان به اين استناد كه بايد صحيحه را بر موثّقه ترجيح داد ، صحيحهء ربعى بن عبد الله را بر صحيحهء مسعدة مقدّم كرد .\r\nثانياً : ايشان تنها يك روايت كه دال بر نهى از سلام كردن مىباشد ، نقل كرده‌اند ، ولى ما روايت ديگرى نيز داريم كه قبلًا نقل شد و آن صحيحهء غياث بن ابراهيم است « 1 » . هر چند گاهى گفته‌اند كه اين روايت صحيحه نيست و موثّقه است ، زيرا غياث عامى است ، ولى همچنانكه مرحوم آقاى خوئى ( ره ) در معجم الرجال بحث كرده‌اند و ما قبلًا گفته‌ايم ، بنابر تحقيق ، اين امر اشتباه است و روايت مزبور صحيحه مىباشد . پس ، ما در اينجا دو صحيحه در برابر يك صحيحه داريم .\r\n\r\n4 ) بررسى كلام مرحوم آقاى خوئى ( ره )\r\nمرحوم آقاى خوئى احتمالى را كه در ذيل كلام مرحوم آقاى حكيم ( ره ) آمده ، يعنى حمل روايات نهىكننده از سلام كردن بر سلام به شابّه ، به طور قطعى و مسلّم گرفته ، آن را پذيرفته و فرموده‌اند كه سلام به غير شابه نه تنها جايز بلكه مستحب هم هست ، زيرا فعل و سيرهء امير المؤمنين ( ع ) اين بوده است . ولى فعل پيامبر اكرم ( ص ) كه به منزلهء پدر امّت بوده‌اند ، همچنانكه ازواج پيامبر ( ص ) در قرآن امّهات آنان خوانده شده‌اند ، به همين سبب قابل استناد نيست .\r\nولى اين فرمودهء ايشان كه مرحوم آقاى حكيم ( ره ) نيز به صورت « الّا ان يقال » در ذيل كلام خود ، آن را مطرح كرده‌اند ، از نظر ما قابل مناقشه است . زيرا چنين جمعى\r\n\r\n\r\n","description":"","footnote":"\r\n( 1 ) هر چند در اين صحيحه ، بر خلاف صحيحهء مسعدة سخنى از « دعوت كردن زن به طعام » به ميان نيامده ، ولى بحث اصلى و در واقع محلّ تعارض ، مسأله سلام كردن است ، همچنانكه در روايت ربعى بن عبد الله نيز موضوع دعوت به طعام مطرح نشده است . بنابراين ، مىتوان صحيحهء غياث بن ابراهيم را در كنار صحيحهء مسعدة ، و هر دو را در برابر صحيحهء ربعى كه دال بر جواز سلام كردن است ، قرار داد . براى ديدن متن اين احاديث به درس شمارهء 105 رجوع شود .\r\n","page_name":" 940 ","page_number":204},
  {"content":"\r\n\r\nبين روايات و حمل روايات ناهيه بر سلام به شابّه غير عرفى است ، در تمامى اين روايات ( لا تبدأوا النساء بالسلام ، النساء عيٌّ و عورة . . . ) ، موضوع بحث ، مطلق زنان مىباشند نه خصوص شابّه ، بنابراين ، حمل آنان بر خصوص زن شابّه ، بسيار غير عرفى و مستبعد است و هيچ‌يك از فقهاء نيز اين احاديث را دربارهء شابّه ندانسته‌اند .\r\n\r\n5 ) نظر استاد مدّ ظلّه دربارهء روش جمع بين روايات\r\nمىتوان نهى را در روايات نهىكننده ، بر نهى تنزيهى حمل كرد و روايت ربعى بن عبد الله را كه مبيّن سيرهء پيامبر ( ص ) و امير المؤمنين ( ع ) است ، متضمّن نوعى حكم اختصاصى براى آنان ( ع ) دانست . زيرا همچنانكه ورود در بسيارى از امور عقلى و مسائل كلامى و فلسفى ، ويژهء افرادى خاص و خبره دانسته مىشود ، گاه برخى احكام شرعى نيز به معصومين ( ع ) اختصاص يافته است . البته قاعدهء كلى آن است كه عمل پيامبر ( ص ) حجّت است و بايد اقتدا و پيروى شود ، ولى اگر قرائنى بر اختصاصى بودن آن وجود داشته باشد ، ديگر نمىتوان آن را به افراد ديگر تعميم داد . در اينجا نيز مىتوان گفت كه از آنجا كه ابتداء به سلام كردن به نامحرم و باز كردن باب مراوده با وى ، چه بسا موجب برانگيختن احساسات و عواطف زن ، و منجر به منازعه و برخورد قهرآميز مىشود ، شارع ممكن است به همين سبب و حكمت ، اشخاص عادى را به نحو نهى تنزيهى از اين كار برحذر داشته باشد ، اما حساب كار پيامبر و معصومين ( ع ) جداست و حتى گاه تفاوت‌هائى نيز بر حسب اختلاف مراتب ، ميان تكاليف خود معصومين ديده مىشود و مثلًا مقام ابوّت كه براى پيامبر ( ص ) در نظر گرفته مىشود ، براى امير المؤمنين ( ع ) مفهومى متناوب مىيابد . به هر حال ، با توجه به سيرهء قطعى و فتاواى فقهاء كه هيچ‌يك فتوا به حرمت نداده‌اند ، بايد نهى را در مورد غير معصومين ، حمل بر نهى تنزيهى نمود و قائل به كراهت سلام كردن به نامحرم شد .\r\n\r\n","description":"","footnote":"","page_name":" 941 ","page_number":205},
  {"content":"\r\n\r\n\r\n6 ) مسألهء 42 :\r\nيكره الجلوس فى مجلس المرأة اذا قامت عنه الّا بعد برده .\r\nتوضيح : اين مسأله نيز در روايات مطرح شده و به همان دلايلى كه در مسألهء پيش گفته شد ، يعنى سيرهء قطعى و فتاواى فقهاء ، بايد نهى را در اين ادله هم حمل بر نهى تنزيهى كنيم نه نهى تحريمى .\r\nادامهء مباحث در جلسات بعد مطرح خواهد شد ، ان شاء اللّه .\r\n« * و السلام * »\r\n\r\n","description":"","footnote":"","page_name":" 942 ","page_number":206},
  {"content":"\r\n\r\n\r\n4 / 3 / 1378 سه‌شنبه درس شمارهء ( 110 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات گذشته دربارهء حكم « سلام كردن مرد بر زن نامحرم » و نيز « جلوس بر جاى نشستن زن پس از برخاستن او » بحث كرديم . در اين جلسه ، دربارهء مسألهء جديد « حكم دخول پسر بر پدر هنگامى كه زن پدر همراه پدر است ، بحث مىكنيم و ادلهء مسأله را بررسى مىنمائيم . و با اشاره به نظرات آقايان حكيم و خوئى ( ره ) به نقد و بررسى آنها مىپردازيم .\r\n* * * \r\nالف ) حكم دخول پسر بر پدر :\r\n\r\n1 ) متن عروة :\r\n« لا يدخل الولد على أبيه اذا كانت عنده زوجته الّا بعد الاستيذان و لا بأس بدخول الوالد على ابنه به غير اذنه » .\r\nظاهر عبارت اين است كه دخول فرزند بر پدر در حالى كه زن پدر نزد او است ، بر پسر حرام است مگر اينكه بعد از اجازه وارد شود ، ولى ورود پدر بر فرزند بدون اذن او بلا مانع است . مراد از « زوجته » در عبارت مرحوم سيّد ( ره ) به قرينهء روايتى كه مستند اين فتوا است ، زن پدر است نه مادر پسر .\r\n\r\n2 ) ادلهء مسأله :\r\nدربارهء اين مسأله ، دو روايت وجود دارد كه مورد استفاده قرار گرفته است .\r\nروايت اول : « محمد بن يعقوب عن عدة من اصحابنا عن احمد بن محمد عن ابن فضّال عن أبى جميله عن محمد بن على الحلبى قال : قلت لأبي عبد الله ( عليه السلام ) الرجل يستأذن\r\n\r\n","description":"","footnote":"","page_name":" 943 ","page_number":207},
  {"content":"\r\n\r\nعلى أبيه ؟ قال : نعم قد كنت استأذن على أبى و ليست أمّى عنده انّما هى امرأة أبى توفيت امى و أنا غلام و قد يكون فى خلوتها ما لا احبّ ان افجأهما عليه و لا يحبّان ذلك منى و السلام احسن و اصوب » « 1 » .\r\nحضرت فعل خود را به عنوان شاهد ذكر مىكند ، به حسب بعضى از روايات ، سلام كردن نوعى استيذان است كه در ذيل روايت « احسن و اصوب » شمرده شده است ، يعنى بىسلام و بىاذن وارد نشود .\r\n\r\n3 ) كلام مرحوم آقاى خوئى و آقاى حكيم ( ره ) پيرامون روايت فوق :\r\nآقاى حكيم و آقاى خوئى مىفرمايند : مفاد خبر نشان مىدهد كه حكم در جائى است كه زن پدر همراه پدر باشد ، و صرف ورود بر پدر ممنوع نيست . منتهى روايت را سنداً ضعيف شمرده‌اند ، به طورى كه قابل استناد نمىباشد و نمىتوان به وسيلهء آن در روايت صحيح السند ديگر تصرف نمود . مرحوم آقاى خوئى ( ره ) از اين جهت مناقشه ندارند ، ولى چون روايت را ضعيف مىدانند ، منع دخول بر پدر را يك حكم اخلاقى دانسته‌اند . به هر حال ، مرحوم آقاى حكيم ( ره ) به ظاهر روايت ابو ايّوب خرّاز كه نقل خواهيم كرد ، تمسك مىكنند ، ولى مرحوم آقاى خوئى ( ره ) بر استحباب حمل مىكنند .\r\n\r\n4 ) بحث سندى\r\nدر سند روايت دو نفر قابل بحث وجود دارد ، يكى حسن بن على بن فضال است كه از فقهاى فطحيه مىباشد ، منتها مىگويند به حسب نقل محمد بن عبد الله بن زراره ، قبل از وفات مستبصر شده است و به هر صورت رواياتش مورد اعتماد است ، چه مستبصر شده باشد و چه نشده باشد .\r\nدومى أبى جميله است كه ابن غضائرى او را « وضّاع يضع الحديث » معرفى كرده ،\r\n\r\n\r\n","description":"","footnote":"\r\n( 1 ) وسائل الشيعة ، جلد 20 ، ابواب مقدمات النكاح ، باب 119 ، ص 214 ، ح 2 .\r\n","page_name":" 944 ","page_number":208},
  {"content":"\r\n\r\nسپس با سند نقل مىكند كه معاوية بن حَكيم يا حُكيم مىگويد از او شنيدم كه مىگفت : رسالهء محمد بن أبى بكر به معاويه را من جعل كردم . خلاصه ، خودش اقرار به جاعل بودن خويش كرده است ، لذا حديثش معتبر نيست .\r\n\r\n5 ) نظر استاد ( مد ظلّه )\r\nما مىبينيم كه فقهاء طبقه سوّم كه همگى از نظر علمى و وثاقت در درجهء اول قرار دارند ، از أبى جميله اخذ حديث كرده‌اند . افرادى چون ابن أبى عمير ، صفوان ، بزنطى ، حسن بن على بن فضال ، حسن بن محبوب ، يونس بن عبد الرحمن ، عبد الله بن مغيره ، عثمان بن عيسى ، از او حديث اخذ كرده‌اند ، همچنين على بن حكم و جعفر بن بشير ، كه درباره‌اش گفته‌اند « يروى عن الثقات و رووا عنه » ، از او نقل حديث مىكنند . در ميان اين بزرگان ، بعضى مثل بزنطى روايات فراوانى از او نقل كرده‌اند . شيخ صدوق در مشيخهء فقيه راوى كتاب مفضل بن صالح ( أبى جميله ) را بزنطى قرار داده است . همانطور كه حسن بن على بن فضال و حسن بن محبوب لا تعد و لا تحصى از أبى جميله روايت نقل كرده‌اند . و همين كثرت روايت ، خود شاهدى بر اعتماد آنان به أبى جميله بوده است ، چون اگر فرد جاعل حديث بود با او حشر و نشر نداشتند و به وفور حديث نقل نمىكردند .\r\nاما در خصوص سخن معاوية بن بكير دربارهء أبى جميله كه ابن غضائرى نقل مىكند ، مرحوم آقاى خوئى و شيخ آقا بزرگ ( ره ) ، مؤلف كتاب را ابن غضائرى نمىدانند « 1 » ، و در سند سخن ابن غضائرى نيز على بن محمد بن زبير قرار دارد كه\r\n\r\n\r\n","description":"","footnote":"\r\n( 1 ) ابن غضائرى يا هر كسى كه مؤلف كتاب است ، چون عنايت به متن‌شناسى داشته و بر اساس تشخيص خود كه مثلًا روايتى داراى مضمون غلوآميز در مسألهء ولايت داشته ، روايت را جعلى شمرده است . بدون آنكه شاهدى از خارج داشته باشد ، با ملاحظهء متن روايت ، آن را جعلى شمرده است . مؤلّف آن كه مظنون است ابن غضائرى باشد ، هر چند در اين جهت متن‌شناسى كرد ، ولى در فن خود فرد متخصصى بوده است ، گرچه در جرح افراد كه بر اساس متن‌شناسى است ، چندان معتبر نيست ، اما در بيان طبقات روات ، كنى و القاب و نسب و امثال آن خيلى دقيق بوده و مقبول است و حتى بر افرادى چون نجاشى تقدم دارد . اما اينكه ابن غضائرى به جرّاح بودن معروف شده ، به خاطر اين است كه كتاب ضعفاى او در دست است ، اما كتاب ثقات او در دست نيست . در بعضى از موارد كه ديگران تضعيف كرده‌اند ، او توثيق نموده و معتبر دانسته است و در بعضى از موارد كه ديگران توثيق كرده‌اند ، او تضعيف نموده است و نسبت عامين من وجه است .\r\n","page_name":" 945 ","page_number":209},
  {"content":"\r\n\r\nمرحوم آقاى خوئى ( ره ) تضعيف كرده‌اند . اگر ما بر خلاف نظر مرحوم آقاى خوئى ( ره ) واسطهء اين سخن يعنى على بن محمد بن زبير را توثيق كرديم و انتساب كتاب را هم به ابن غضائرى پذيرفتيم ، با اكثار روايات بزرگان از او چگونه قابل جمع است ؟\r\n\r\nسه وجه در اين زمينه متصوّر است ؛\r\nوجه اوّل : اگر كسى تخطئه شخص مبدعى را كه براى اسلام خطرناك است ، جايز يا لازم بداند ، منافاتى ندارد كه سخنان عادى او را بپذيرد ، مانعى ندارد كه أبى جميله سخنى را در مورد معاويه جعل كرده باشد و معتقد باشد كه بايد بر عليه او چنين نامه‌اى را جعل كند ، چنين اقدامى توسط او مانع پذيرش سخنان ديگر و روايات او نمىشود . به خصوص كه به قول مرحوم وحيد بهبهانى ( ره ) ، رواياتى باشد كه از سوى فقهاء مورد عمل و مستند فتوا قرار گرفته باشد . ممكن است كسى سليقه‌اش چنين باشد كه در مواقع لزوم سخنى را هم جعل كند كه البته به نظر ما سليقهء خوبى نيست .\r\nوجه دوم : احتمال ديگرى هم به ذهن مىآيد . مرحوم شرف الدين ( ره ) كه با شيخ سليم بشرى ، شيخ الازهر ، دربارهء شيعه بحث داشته و به سؤالات او دربارهء تشيع پاسخ داده بود ، اين نوشته‌جات در ماجراى جنگ بين فرانسوىها و مسلمانان در لبنان از بين رفت و خسارات مهمى به ايشان وارد شد ، ولى مرحوم شرف الدين ( ره ) مضمون آن سؤال‌ها و جواب‌ها را مجدداً نوشت ، هر چند عين الفاظ شيخ الازهر و عين پاسخ‌هاى خود او نبود . كتاب « المراجعات » مضمون آن سؤال و جواب‌ها است كه شرف الدين در واقع وضع كرد . چون داراى حافظهء قويى بود ، مضمون آنها را نوشت . بعيد نيست كه نامهء محمد بن أبى بكر به معاويه حقيقت داشته ، ولى چون اصلش از بين رفته بود ، أبى جميله مضمون آن را بيان كرده باشد\r\n\r\n","description":"","footnote":"","page_name":" 946 ","page_number":210},
  {"content":"\r\n\r\nكه نوعى نقل به معناى نامه است .\r\nوجه سوم : ممكن است رسالهء محمد بن أبى بكر به معاويه را به صورت يك رمان تنظيم كرده باشد ، همانطور كه موارد مشابهى نيز وجود داشته است . خلاصه ، اينكه شخصيت وجيهى چون أبى جميله ، سخنى به معاوية بن حكيم گفته باشد كه اعتبار و حيثيت خود را خدشه‌دار نمايد ، بعيد به نظر مىرسد ، على أىّ تقدير روايت أبى جميله به نظر ما معتبر است . بنابراين ، روايت حلبى از نظر سند كاملًا معتبر است .\r\n\r\n6 ) دلالت روايت\r\nممكن است در ابتدا به ذهن خطور كند استيذان براى دخول يك نوع ادب و حكم استحبابى است كه حتى اگر پدر تنها هم باشد ، پسر براى ورود بر او بايد اذن بگيرد . ولى اين احتمال بعيد است ، چون از صدر روايت استفاده مىشود كه حضرت بر خود لازم مىدانسته كه براى ورود بر پدر كه همسرش در نزد او است ، اجازه بگيرد ، بر ديگران نيز لازم شمرده است . چون در ذيل روايت مطلب را به صورت كلى مطرح كرده‌اند كه سلام احسن و اصوب است و حكمت حكم اقتضا مىكند كه هر چند احتمال مىدهد كه محذورى نباشد ، در عين حال ، براى ورود اجازه بگيرد . ذيل روايت جنبهء استحبابى دارد ، ولى صدرش كه فرمود « خوشم نمىآيد » ، حكم الزامى است ، همانطور كه سؤال نيز از الزام است . پس ، در جائى كه احتمال مىدهد كه محذورى براى دخول باشد ، اجازه گرفتن لازم است .\r\nاحتمال هم دارد كه سلام كردن ، افضل مصاديق استيذان باشد كه به نحو تخيير عقلى مىتوان با سلام كردن ، اذن دخول بگيرد .\r\n\r\n7 ) روايت دوم :\r\n« صحيحه أبى ايّوب خزّاز عن أبى عبد الله ( عليه السلام ) قال : يستأذن الرّجل اذا دخل على أبيه و لا يستأذن الاب على الابن قال : و يستأذن الرجل على ابنته و اخته\r\n\r\n","description":"","footnote":"","page_name":" 947 ","page_number":211},
  {"content":"\r\n\r\nاذا كانتا متزوّجه » « 1 » .\r\nدر اين روايت ، مسألهء زوجه بودن مطرح نيست كه همسر نزد پدر باشد يا نه ، به طور كلى ، سخن از استيذان شخص هنگام دخول بر پدر است . پس ، مفاد روايت اعم است .\r\n\r\n8 ) بيان مرحوم آقاى خوئى ( ره ) و نظر استاد مدّ ظلّه\r\nمرحوم آقاى خوئى ( ره ) مىفرمايند : اگر كسى بخواهد در ساعات خلوت پدر با همسرش بر او وارد شود ، جايز نيست و آيهء شريفه  « لِيَسْتَأْذِنْكُمُ الَّذِينَ مَلَكَتْ أَيْمانُكُمْ وَ الَّذِينَ لَمْ يَبْلُغُوا الْحُلُمَ مِنْكُمْ ثَلاثَ مَرَّاتٍ »  نيز بر اين مطلب دلالت دارد . سپس مىافزايند :\r\nگرچه موضع استيذان « ملك يمين » يا « من لم يبلغ الحلم » است ، ولى مفهوم ندارد ، و ذكر اين دو مورد به خصوص يكى براى اين است كه اين گونه موارد كثير التّردد است و بيشتر محلّ ابتلاى افراد است و آيهء شريفه فرد غالب را ذكر كرده است ، مثل « ادخلوا السوق و اشتر اللحم » يا  « رَبائِبُكُمُ اللَّاتِي فِي حُجُورِكُمْ »  ، و گاهى فرد مخفى ذكر مىشود مثل :  « فَلا تَقُلْ لَهُما أُفٍّ »  ، كه اف گفتن ، فرد مخفى ايذاء است ، وقتى فرد مخفى ممنوع بود ، فرد جلىّ به طريق اولى ممنوع خواهد بود . در اينجا هم مىفرمايند :\r\nحكم عمومى است ، بر همهء اشخاص در هنگام خلوت نبايد بدون اذن وارد شد ، يا در صورتى كه همسر شخص نزد او است ، در اينجا نيز استيذان لازم است و فرقى هم بين پدر و پسر و ديگران از اين جهت وجود ندارد ، ولى دخول در ساير مواقع كه نه وقت خلوت است و نه همسر شخص نزد او است ، استيذان لازم نيست ، و فرقى بين پدر و پسر هم نيست . ، منتها حكم اخلاقى اقتضاء مىكند كه پسر بدون اذن بر پدر وارد نشود .\r\nاينكه ايشان از آيهء شريفه استفاده كرده‌اند كه در موقع خلوت مطلقاً دخول جايز نيست و توضيح نداده‌اند ، به نظر مىرسد كه چون علّت معمّم است ، حكم مسأله از\r\n\r\n\r\n","description":"","footnote":"\r\n( 1 ) وسائل الشيعة ، ج 20 ، ابواب مقدمات النكاح ، باب 119 ، ص 214 ، ح 1 .\r\n","page_name":" 948 ","page_number":212},
  {"content":"\r\n\r\nعلت استفاده مىشود . و همانطور كه عرض شد ، علت ذكر آن دو مورد به خاطر جهاتى است كه گذشت .\r\nسپس مىفرمايند : آيهء شريفه حكم خلوت را دارد ، حكم متزوج نيز از آيه استفاده مىشود مثل دختر انسان كه ازدواج كرده ، پدر نيز نبايد بىاذن بر او وارد شود ، يا اگر پسر زن داشت ، پدر بىاذن وارد نشود . حكم عامى در خصوص شخص كه زنش همراه اوست ، نسبت به ديگران استفاده مىشود . البته حكم مسأله در جائى است كه محتمل يا مقطوع باشد كه زن همراه شوهر است . اينكه در روايت ابو ايّوب خزّاز مطلق آمده ، سيرهء قطعيه دلالت بر مقيّد بودن حكم مىكند . سيرهء قطعيه داريم كه اينطور نيست كه پسر هر وقت بخواهد بر پدر داخل شود ، اذن لازم باشد ، لذا اين روايت را بايد بر حكم اخلاقى و آداب حمل كنيم .\r\n« * و السلام * »\r\n\r\n","description":"","footnote":"","page_name":" 949 ","page_number":213},
  {"content":"\r\n\r\n\r\n5 / 3 / 1378 چهارشنبه درس شمارهء ( 111 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر ادامهء بحث قبل ، چند فرع در اين جلسه مورد بحث قرار مىگيرد .\r\n1 - آيا اولاد مىتوانند بدون اجازه بر پدر وارد شوند ؟ و به طور كلى ورود اشخاص بر يكديگر بدون اجازه چه حكمى دارد ؟\r\n2 - آيا پدر مىتواند بدون اجازه نزد فرزندان دختر و پسر خود برود ؟\r\n3 - آيا مىتوان كودكان را در رختخواب مشترك خوابانيد ؟\r\n4 - نگاه به اجزاء جدا شده از اجنبى چه حكمى دارد ؟\r\n* * * \r\nالف ) : « آيا فرزند مىتواند بدون اجازه نزد پدرش برود ؟ »\r\n\r\n1 ) كلام مرحوم آقاى خوئى ( ره )\r\nايشان مىفرمايند : در دو فرض اجازه لازم است . اول : ساعات خلوت پدر باشد .\r\nدوم : زمانى كه همسر پدر نزدش باشد و در غير اينها اجازه گرفتن مستحب است .\r\nدليل فرض اول : آيهء شريفهء  « لِيَسْتَأْذِنْكُمُ الَّذِينَ مَلَكَتْ أَيْمانُكُمْ وَ الَّذِينَ لَمْ يَبْلُغُوا  . . .  مِنْكُمْ ثَلاثَ مَرَّاتٍ »  است . اين حكم ، اختصاص به كودك و مملوك ندارد و ديگران نيز در\r\n\r\n","description":"","footnote":"","page_name":" 950 ","page_number":214},
  {"content":"\r\n\r\nاين سه وقت بايد اجازه بگيرند ، چون آيه مىفرمايد  « ثَلاثُ عَوْراتٍ لَكُمْ »  اين سه وقت وقت خلوت شما است ، علت معمم حكم است و اين تعليل شامل ورود ديگران نيز مىشود .\r\nان قلت : پس ، چرا آيهء شريفه فقط « ما  مَلَكَتْ أَيْمانُكُمْ وَ الَّذِينَ لَمْ يَبْلُغُوا الْحُلُمَ مِنْكُمْ »  را متعرض شده است ؟\r\nقلت : دو علت دارد : الف - اينها بيشتر محل ابتلاء هستند ، ب - اينها فرد خفى هستند ، زيرا به خاطر كثرت ارتباط اطفال و مماليك ممكن است توهم شود كه رفت و آمد آنها محدوديتى ندارد .\r\nدليل فرض دوم : ذيل صحيحهء خراز است « و يستأذن الرجل على ابنته و اخته اذا كانتا متزوجتين » ، در روشن شدن استدلال توجه به دو نكته لازم است .\r\nنكته اول : روشن است كه صرف ازدواج تأثيرى در حكم ندارد و ملاك اصلى حرمت آن است كه وقتى همسر كسى نزد او است ، زمينه مناسبى براى ورود ديگران نيست و نبايد بدون اجازه كسى وارد شود . بنابراين ، اگر همسر دختر يا خواهر انسان نزد آنها باشد يا احتمال دهيم كه نزد آنها هستند ، نبايد بدون اجازه وارد شويم .\r\nنكته دوم : روايت مىفرمايد « پدر اگر بخواهد بر دختر ازدواج‌كرده‌اش وارد شود ، بايد اجازه بگيرد ، به طريق اولى اگر فرزند نيز بخواهد زمانى كه همسر پدر نزد او است ، نزد پدرش برود ، بايد اجازه بگيرد .\r\nدر غير اين دو فرض ، سيرهء قطعيهء متشرعه قائم شده است كه اولاد بدون اجازه پدرشان وارد مىشده‌اند و هيچ كسى به آنها اعتراض نمىكرده كه چرا بدون اجازه پدر وارد شدى ؟ معلوم مىشود كه استيذان را لازم نمىدانسته‌اند . بنابراين ، بايد صحيحهء خراز را كه مىفرمايد « يستأذن الرجل اذا دخل على أبيه » ، حمل بر استحباب و حكم اخلاقى كرد .\r\n\r\n","description":"","footnote":"","page_name":" 951 ","page_number":215},
  {"content":"\r\n\r\n\r\n2 - نظر استاد مد ظله در فرمايش مرحوم آقاى خوئى ( ره ) :\r\nجهاتى از فرمايش ايشان قابل مناقشه است .\r\nجهت اول : از خود آيهء شريفه استفاده مىشود كه غير از اطفال و مماليك ، ديگران هر زمان كه بخواهند وارد شوند ، بايد اجازه بگيرند و اختصاصى به اين سه وقت ندارد ، و اين آيه تنها حكم اطفال و مماليك را بيان نكرده ، بلكه حكم را منحصر به اين دو مورد كرده است . در فراز اول مىفرمايد « اطفال و مماليك در اين سه وقت بايد اجازه بگيرند » بعد مىفرمايد : « در غير اين سه وقت ، اگر بىاجازه وارد شوند ، بر شما و آنها گناهى نيست ، چون طوّافون عليكم » اينها هميشه در رفت و آمدند و اجازه لازم ندارند . مفهوم اين جمله آن است كه كسانى مانند برادر ، خواهر ، اولاد بالغ و . . . كه  « طَوَّافُونَ عَلَيْكُمْ »  نيستند ، عليهم الجناح و حق ندارند بدون اجازه وارد شوند ، بلكه بالاتر ، آيهء شريفه به لزوم اجازه مطلق بر ديگران تصريح كرده است  « وَ إِذا بَلَغَ الْأَطْفالُ مِنْكُمُ الْحُلُمَ فَلْيَسْتَأْذِنُوا كَمَا اسْتَأْذَنَ الَّذِينَ مِنْ قَبْلِهِمْ »  اگر به بلوغ رسيدند ، بايد مانند بالغين قبلى اجازه بگيرند . علاوه بر اين ، مفسرين نيز آيهء شريفه را همينطور تفسير كرده‌اند و حكم به لزوم استيذان كرده‌اند . پس ، به مقتضاى آيهء شريفهء ورود اطفال و مماليك ، فقط در سه وقت خلوت اجازه مىخواهد و براى ورود ديگران مطلقاً اجازه لازم است .\r\nجهت دوم : ( بررسى سيره ) آيهء شريفه هر چند استيذان را لازم دانسته ، ولى عرفاً از آن وجوب نفسى استفاده نمىشود بلكه وجوب استيذان ، جنبهء طريقى دارد .\r\nمثال : وقتى مىگوييم « اگر بخواهى در مال مردم تصرف كنى بايد از آنها اذن و اجازه بگيرى » ، عرفاً از اين دستور ، وجوب طريقى فهميده مىشود نه اينكه انشاء اذن موضوعيتى داشته باشد ، بلكه چون كاشف از رضايت باطنى است ، لازم است .\r\nدر مسئلهء جارى هم سيره در مواردى است كه اطمينان به رضايت پدر داريم و الا اگر احتمال بدهيم پدر برهنه است يا مىخواهد تنها باشد و در مسأله‌اى . . . . شد ، يا با\r\n\r\n","description":"","footnote":"","page_name":" 952 ","page_number":216},
  {"content":"\r\n\r\nكسى جلسه‌اى محرمانه دارد يا . . . ، خلاصه ، در صورتى كه رضايت پدر احراز نشود ، نمىتوانيم اثبات كنيم كه سيره قائم شده كه بدون اجازه مىتوان وارد شد . مواردى كه متشرعه اعتراض نمىكنند ، موردى است كه فرزند رضايت پدر را احراز كرده يا از اجازه گرفتن غفلت كرده است . بنابراين ، هر كسى كه مىخواهد بر ديگرى وارد شود ، بايد احراز رضايت طرف را بكند .\r\n\r\nب ) آيا ورود پدر بر فرزند اجازه مىخواهد ؟\r\n\r\n1 - كلام مرحوم آقاى خوئى ( ره ) :\r\nمرحوم آقاى خوئى ( ره ) مىفرمايند : در اين فرع نيز اگر ساعت خلوت فرزند باشد يا احتمال دهيم همسرش نزد او است و وضعيت نامناسبى است ، پدر بايد اجازه بگيرد و الا استيذان استحباب هم ندارد .\r\nدليل لزوم استيذان در ساعات خلوت ، عموم تعليل  « ثَلاثُ عَوْراتٍ لَكُمْ »  در آيهء شريفه است و دليل لزوم استيذان ، هنگامى كه كسى مىخواهد بر دخترش وارد شود در حالى كه دامادش نزد او است ، ذيل صحيحهء خراز است ( و يستأذن الرجل على ابنته و اخته اذا كانتا متزوجتين ) ، و حرمت ورود بر پسرى كه همسرش نزد او است از روايات معتبرى استفاده مىشود كه ورود بر بانوان را بدون اجازهء آنها جايز ندانسته است و اطلاق اين روايات شامل عروس انسان هم مىشود .\r\nو در غير اين صورت‌ها دليلى بر وجوب يا استحباب استيذان هنگام ورود بر اولاد نداريم .\r\n\r\n2 - نقد استاد مدّ ظلّه :\r\nهمچنانكه گفته شد ، از مفهوم  « لَيْسَ عَلَيْكُمْ وَ لا عَلَيْهِمْ جُناحٌ بَعْدَهُنَّ طَوَّافُونَ عَلَيْكُمْ »  و از صراحت  « وَ إِذا بَلَغَ الْأَطْفالُ مِنْكُمُ الْحُلُمَ فَلْيَسْتَأْذِنُوا كَمَا اسْتَأْذَنَ الَّذِينَ مِنْ قَبْلِهِمْ »  استفاده مىشود كه غير از مالك و اطفال ، هر كسى بخواهد بر ديگرى وارد شود ، بايد احراز رضايت بكند و اختصاص به اين سه وقت ندارد ، البته در مورد ورود پدر بر پسر\r\n\r\n","description":"","footnote":"","page_name":" 953 ","page_number":217},
  {"content":"\r\n\r\nخودش مىتوان ادعاى سيره كرد كه نيازى به احراز رضايت او نيست و ساعاتى كه متعارفاً اوقات خلوت فرزند نبوده و جهات مانعه‌اى در آن اوقات نباشد ، پدر مىتواند بدون اجازه وارد شود هر چند احتمال بدهد پسرش راضى نباشد . به علاوه ، در صحيحهء خراز آمده است « لا يستأذن الرجل على الابن » ، اگر جملهء « و يستأذن الرجل على ابنته و اخته اذا كانتا متزوجتين » در ذيل همين روايت باشد ، كه حضرت صريحاً بين دختر و پسر فرق گذاشته‌اند كه پسر احراز رضايتش لازم نيست هر چند ازدواج كرده باشد و اگر اين ذيل ، قطعه‌اى جداگانه باشد ، اطلاق صدر روايت شامل صورتى كه عروس كسى نزد پسرش باشد ، مىشود . نتيجه آنكه ، براى وارد شدن بر پسر ، احراز رضايت لازم نيست اما در مورد وارد شدن بر دختر اجازه لازم است ، زيرا علاوه بر عموم آيهء شريفه ، ذيل صحيحه خراز نيز مىفرمايد : « يستأذن الرجل على ابنته و اخته اذا كانتا متزوجتين » و سيره‌اى نيز بر جواز ورود نداريم ، پس ، پدر نبايد بدون احراز رضايت ، نزد دخترش برود .\r\nمرحوم آقاى خوئى ( ره ) مىفرمايند : از اينكه پدر نمىتواند بدون احراز رضايت ، بر دختر ازدواج‌كرده‌اش وارد شود ، معلوم مىشود بدون احراز رضايت ، بر عروسش نيز نمىتواند وارد شود .\r\nنقد استاد مدّ ظلّه : دختر تا ازدواج نكرده از عروس نزديك‌تر است ، لكن بعد از ازدواج معلوم نيست ، چون پس از ازدواج وارد خانه شوهر شده و جزء آن خانواده محسوب مىشود و از قيموميت پدر خارج گشته ، تابع شوهر مىشود ، خانهء او نيز نوعاً خانه شوهر است . ولى پسر پس از ازدواج نيز واجب النفقهء پدر متمكن است و از عائلهء پدر به حساب مىآيد . بنابراين ، نمىتوانيم از لزوم اجازه در ورود بر دختر الغاء خصوصيت كنيم و بگوييم براى ورود بر پسر ازدواج كرده نيز احراز رضايت لازم است ، به خصوص اگر صدر و ذيل صحيحهء خراز يك روايت باشد كه صريحاً بين دختر و پسر فرق گذاشته است .\r\n\r\n","description":"","footnote":"","page_name":" 954 ","page_number":218},
  {"content":"\r\n\r\n\r\nج ) طرح مسأله 44 :\r\n« يفرق بين الاطفال فى المضاجع اذا بلغوا عشر سنين و فى رواية :\r\nاذا بلغوا ست سنين . »\r\n\r\n1 - روايت مسأله :\r\nدليل لزوم تفريق صحيحهء عبد الله بن ميمون است :\r\n« محمد بن على بن الحسين باسناده عن عبد الله بن ميمون عن جعفر بن محمد عن أبيه عن آبائه ( عليهم السلام ) قال : قال رسول الله صلى الله عليه و آله : الصبى و الصبى و الصبى و الصبية و الصبية و الصبية ، يفرق بينهم فى المضاجع لعشر سنين » « 1 »\r\n« قال الصدوق : و روى انه يفرق بينهم فى المضاجع ست سنين . » « 2 »\r\n\r\n2 - كلام مرحوم آقاى خوئى ( ره ) :\r\nمرحوم آقاى خوئى مىفرمايند : هر چند مقتضاى اطلاق اين صحيحه اين است كه فرقى نداشته باشد كه كودكان برهنه باشند يا پوشيده ، لكن به قرينهء روايات ديگر ، لزوم تفريق ، مخصوص صورتى است كه بخواهند برهنه بخوابند ، زيرا در روايات متعدد نهى كرده كه دو مرد يا دو زن زير يك لحاف نخوابند بلكه در برخى از آنها حكم به تعزير كرده است ، و در باب حدود گفته‌ايم كه حرمت و تعزير اختصاص به صورتى دارد كه كودكان برهنه مىخوابند همچنانكه بين اهل باديه متعارف است و الا اگر با لباس بخوابند ، احتمال حرمت در كار نيست بلكه سيرهء قطعيه بر جواز قائم\r\n\r\n\r\n","description":"","footnote":"\r\n( 1 ) وسائل ج 20 ، ابواب مقدمات النكاح باب 128 حديث اول و دوم ، بحار الانوار 85 / 133 ، و 101 / 47 و 50 و 96 و 97 .\r\n( مكارم الاخلاق ) عن ابن عمر قال قال النبى ( ص ) فرقوا بين اولادكم فى المضاجع اذا بلغوا سبع سنين ( بحار الانوار 10 / 96 .\r\n( 2 ) وسائل ج 20 ، ابواب مقدمات النكاح باب 128 حديث اول و دوم ، بحار الانوار 85 / 133 ، و 101 / 47 و 50 و 96 و 97 .\r\n( مكارم الاخلاق ) عن ابن عمر قال قال النبى ( ص ) فرقوا بين اولادكم فى المضاجع اذا بلغوا سبع سنين ( بحار الانوار 10 / 96 .\r\n","page_name":" 955 ","page_number":219},
  {"content":"\r\n\r\nشده است و به خصوص در اوقاتى كه رو اندازشان كم است ، زير لحاف مشترك مىخوابند ، و چون اين دو مسأله ملاك واحدى دارند ، بنابراين ، لزوم تفريق ، مخصوص صورتى است كه بخواهند لخت بخوابند .\r\n\r\n3 - نقد فرمايش مرحوم آقاى خوئى ( ره ) توسط استاد مد ظله :\r\nاولًا ، حمل روايت بر لخت خوابيدن مستلزم اخراج افراد متعارف روايت است .\r\nآيا چنين است كه مردم در سرماى زمستان لخت مىخوابيده‌اند ؟ و بلكه آيا در تابستان هم كودكان لخت مىخوابيده‌اند تا بگوييم اين روايات قابل تقييد به صورت برهنه خوابيدن است ؟ ثانياً ، در روايتى فرموده نبايد دو زن زير يك لحاف بخوابند « الا ان يكون بينهما حاجز » « 1 » ايشان لباس را حاجز مىدانند ، ولى به نظر مىرسد كه حاجز چيزى مانند كرسى و لحاف است نه لباس نازك . البته روايات تعزير به قرينهء مقام و تناسب حكم و موضوع و مقدار تعزير ، موردى را مىگويد كه لخت خوابيده باشند ، كأن وقاع خفيفى صورت گرفته ، چون به صرف خوابيدن و لو مقدمات وقاع هم نباشد ، نود و نه ضربه شلاق يا كمتر را مقرر كرده است تا مبادا زمينهء وقاع فراهم شود .\r\nپس ، از اين روايت وجوب تفريق كودكان استفاده مىشود ، ولى ما اگر فتوائى بر طبق روايت پيدا نكرديم و گفتيم بين اصحاب اماميه عدم وجوب تفريق جزء مسلمات است همچنانكه مرحوم آقاى حكيم مىفرمايند : « الظاهر بناء الاصحاب على خلافه [ أى الوجوب 
  ] ) » ، روايت را حمل بر كراهت يا تنزيه مطلق مىكنيم . البته بعيد نيست بگوييم فقهاء اماميه تفريق را واجب ندانسته‌اند ، چون اين مسأله بسيار محل ابتلاء خانواده‌ها است و اگر تفريق واجب بود فتاواى بسيارى به وجوب در كتب اماميه موجود بود و چنين فتاواى فراوانى نداريم . ولى احتياط در اجتناب است تا فحص بيشترى در فتاواى اماميه و عامه بنمائيم و ببينيم آيا عدم وجوب\r\n\r\n\r\n","description":"","footnote":"\r\n( 1 ) وسائل الشيعة ، ج 20 ، ابواب نكاح محرّم ، باب 25 ص 348 .\r\n","page_name":" 956 ","page_number":220},
  {"content":"\r\n\r\nتفريق بين عامه و خاصه جزء مسلمات است ؟\r\n\r\nد ) طرح مسأله 45 :\r\n\r\n1 - متن مسأله :\r\n« لا يجوز النظر العضو المبان من الاجنبى مثل اليد و الانف و اللسان و نحوها لا مثل السنّ و الظفر و الشعر و نحوها . »\r\nمرحوم سيد ( ره ) بين اجزاء ذى شعور مانند دست و پا و اجزاء غير ذى شعور مانند مو و ناخن تفصيل قائلند و نگاه به اندام ذى شعور را حتى بعد از انفصال جايز نمىدانند .\r\nدر مقابل ايشان مرحوم نراقى ( ره ) در مستند مىفرمايند به موهاى جدا شده نمىتوان نگاه كرد ، ولى نگاه به اجزاء منفصل ديگر مانعى ندارد .\r\nبرخى از ادله قائلين به حرمت نظر به اجزاء منفصله عبارت است از :\r\nاول : اطلاقات ادله لفظى حرمت نظر .\r\nدوم : استصحاب .\r\nبرخى از ادله قائلين به جواز نظر به اجزاء منفصله :\r\nاول : سيره .\r\nدوم : اصالة البراءة .\r\n\r\n2 - بررسى اطلاقات حرمت نظر ؛ فرمايش مرحوم نراقى ( ره )\r\nمرحوم نراقى ( ره ) مىفرمايند در مورد نظر به مو ، به خصوص روايت ناهيه وارد شده است .\r\nدر روايت محمد بن سنان مىفرمايد : « و حرم النظر الى شعور النساء المحجوبات\r\n\r\n","description":"","footnote":"","page_name":" 957 ","page_number":221},
  {"content":"\r\n\r\nبالازواج و الى غيرهن من النساء لما فيه . . . » « 1 » .\r\nموى زن خواه متصل باشد يا منفصل ، موى زن است ، همانطور كه در مورد موى حيوانات نيز چنين است ، به موى بز و شتر متصل باشد يا منفصل ، موى بز و شتر مىگوييم ، و در مورد موى زن دليل خاص نداريم مگر مطلقات حرمت نظر به مرأة كه موضوع آن مرأة است و پس از انفصال را شامل نمىشود ، چون به دست قطع شده ، مرأة گفته نمىشود و نظر به آن را نظر مرأة نمىگويند .\r\nبنابراين ، نگاه به موى زن پس از قطع شدن جايز نيست لاطلاق رواية محمد بن سنان و نحوه ، و نگاه به ساير اندام زن پس از قطع شدن مانعى ندارد ، چون اطلاقى نداريم و استصحاب حكمى جارى نيست ، پس ، مجراى اصل برائت است .\r\n\r\n3 - نقد كلام مرحوم نراقى ( ره ) :\r\nدر مورد نگاه به موى قطع شده بالخصوص سيرهء قطعيه بر جواز قائل شده است ، دائماً زن‌ها موهايشان را شانه مىكنند و روى زمين مىريزد و بسيارى از افرادى كه مسكن مشترك دارند و محرم يكديگر نيستند ، متشرعه از نظر و لمس چنين موهائى هيچ اجتناب نمىكردند ، به خصوص در حمام‌هاى عمومى كه سابق چنين بوده كه ساعاتى از شبانه روز ، مردانه و ساعاتى زنانه بوده است و موهاى زن‌ها مىريخته و هيچ كسى اجتناب نمىكرده است . مو بيشتر از ناخن محل ابتلاء عمومى بوده است و اجتناب از مو اولًا عملى نبوده ، و ثانياً سيره قطعى بر عدم لزوم آن قائل شده است و لذا مرحوم سيد ، شعر را استثناء كرده است . بلكه ايشان اين سيره را در مو و ناخن نيز قائل هستند و با وجود چنين سيره‌اى جاى تمسك به اطلاق روايت محمد بن سنان و مانند آن نيست .\r\n\r\n4 - بررسى استصحاب :\r\n\r\n\r\n","description":"","footnote":"\r\n( 1 ) وسائل ج 20 ، ابواب مقدمات نكاح ، باب 194 ، ص 193 .\r\n","page_name":" 958 ","page_number":222},
  {"content":"\r\n\r\nگفته شده اجزاء بدن زن هنگامى كه متصل به بدن زن بوده ، نگاه كردنش جايز نبوده ، پس از قطع شدن نيز نگاه به آن جايز نيست .\r\n\r\nاشكال اول استصحاب ( شبهه حكميه است )\r\nشبهه ، شبهه حكميه است و مرحوم نراقى ( ره ) و مرحوم آقاى آخوند ( ره ) استصحاب را در شبهات حكميه جارى نمىدانند و به نظر ما نيز استصحاب در شبهات حكميه جارى نيست .\r\n\r\nاشكال دوم ؛ در موارد شك در مقتضى استصحاب جارى نيست\r\nبه نظر ما مواردى كه احراز مقتضى شده است مجراى استصحاب نيست و نگاه به اجزاء منفصله ، مقتضى حرمت احراز نشده است . تفصيل اين دو اشكال را به مباحث اصولى موكول مىكنيم .\r\n\r\nاشكال سوم استصحاب ( موضوع باقى نيست )\r\nشيخ انصارى اعلى الله مقامه اشكال كرده‌اند كه حرمت نظر به اندام اجنبيه به خاطر اين بود كه « نظر الى المرأة » بود و اين موضوع حال الانفصال باقى نيست .\r\nبعبارة اخرى : موضوع حرمة النظر و اللمس هى المرأة « 1 » ، فالنظر الى يدها و لمسها حرام\r\n\r\n\r\n","description":"","footnote":"\r\n( 1 ) ان قلت : چطور موضوع حرمت نظر را « مرأة » دانسته‌اند در حالى كه مسلم است نگاه به اجزاء زن مانند پاى او حرام است ، و بر پاى زن « مرأة » صدق نمىكند ، پاى زن جزء المرأة است و اطلاق اسم كل بر جزء مجازى است .\r\nقلت : مكرر گفته‌ايم كه مرحوم آقاى بروجردى اعلى الله مقامه مىفرمودند كه موقعى كه معالم مىخوانديم اساتيد ما براى استعمال لفظ كل بر جزء به « سجدت على الارض » مثال مىزدند ولى اين مثال صحيح نيست ، بلكه احكام و نسبت‌هائى كه به موضوعات داده مىشود ، مختلف است و موارد متفاوت است . در « سجدت على الارض » ، ارض در قطعه‌اى از زمين استعمال شده است ، « ارض » يعنى كل زمين ، ولى « سجود على الارض » يعنى با تواضع قطعه‌اى از پيشانى را بر زمين گذاشتن . ماده « ضرب » نيز چنين است ، كسى كه يك سيلى به زيد مىزند مىگويد « ضربت زيدا » . « زيد » در چهرهء زيد استعمال شده است ، ولى در صدق « ضربت زيدا » كافى است كه جزئى از اندام من با جزئى از اندام زيد با ضربه تماس بگيرد . همچنين است مفهوم « ظرفيت » ، « در اطاق هستم » يعنى مقدارى از اطاق را اشغال كرده‌ام نه اينكه اطاق در معناى قسمتى از اطاق استعمال شده باشد ، بلكه براى ظرف بودن اطاق كافى است كه قسمتى از آن مظروف خود را شامل شود ، ولى مادهء « شستن » با ماده « سجود و ضرب » فرق دارد ، اگر گفتيم اطاق را شستم ، ظاهرش اين است كه تمام اطاق را شستم ، صورتم را شستم يعنى همهء صورتم را شستم .\r\nو در مسئلهء جارى « نظر » مانند « شستن » نيست بلكه مانند « سجود و ضرب » است . كسى كه به صورت زن نگاه مىكند ، مىگويد زن را ديدم نه اينكه كلمهء زن در صورت استعمال شده باشد بلكه ديدن زن به ديدن جزئى از او هم محقق مىشود و لازم نيست كه سرتاسر زن را نگاه كند تا بگويند « نظر الى المرأة » ، پس ، مانعى ندارد كه « مرأة » موضوع حرمت نظر باشد و در عين حال نگاه به اجزاء او هم حرام باشد .\r\n","page_name":" 959 ","page_number":223},
  {"content":"\r\n\r\nباعتبار انه نظر الى المرأة و لمس لها و بعد الانقطاع يرتفع الموضوع قطعا ، اذ لا يصدق النظر الى المرأة حينئذ و لا مجرى للاستصحاب مع ارتفاع الموضوع فالمرجع اصالة البراءة » « 1 » .\r\nمرحوم آقاى خوئى ( ره ) مىفرمايند : بر عضو مبان « مرأة » صدق نمىكند لذا مجراى استصحاب نيست « و يكفينا فى عدم جريانه ، الشك فى بقاء الموضوع » و اگر استصحاب تمام باشد بايد مطلقا نظر به اجزاء منفصله را حرام بدانيم و تفصيل مرحوم سيد ( ره ) صحيح نيست « 2 » .\r\n\r\n5 - كلام مرحوم آقاى حكيم ( ره ) :\r\nايشان مىفرمايند اگر معيار بقاء موضوع در استصحاب ، بقاء موضوعى بود كه در لسان دليل اخذ شده بود ، اشكال شيخ وارد بود ، ولى بقاء عرفى موضوع براى استصحاب كافى است ، و از نظر عرفى ، اتصال و انفصال از مقدمات موضوع حرمت نظر نيست بلكه از حالات و عوارض آن است و با تغيير حالات موضوع منتقض نمىشود و مىتوانيم بگوييم اين دست قبلًا نگاه به آن حرام بوده و الان هم حرام است ، و شاهدش اين است كه احكام ديگرى كه روى اجزاء رفته قابل استصحاب است مانند نجاست و ملكيت ، اجزاء سگى كه قبل از انفصال نجس بوده ، بعد از انفصال نيز به جهت استصحاب نجس است ، و اجزاء حيوانى كه قبل از انفصال ملك كسى است ، بعد از انفصال نيز به جهت استصحاب ملكيت در ملك مالك باقى است .\r\n\r\n6 - بررسى فرمايش مرحوم آقاى حكيم ( ره ) :\r\nاين دو استشهاد مرحوم آقاى حكيم صحيح نيست ، زيرا همانطورى كه در\r\n\r\n\r\n","description":"","footnote":"\r\n( 1 ) كتاب النكاح ، شيخ ، ص 68 .\r\n( 2 ) قسمت آخر فرمايش ايشان را قبلًا پاسخ داده‌ايم كه ممكن است در مورد مو و ناخن به جهت سيره قائل به جواز نظر شويم و با سيره مانع جريان استصحاب شويم و اين سيره در غير اين مو و ناخن و . . . نيست .\r\n","page_name":" 960 ","page_number":224},
  {"content":"\r\n\r\nتقريرات مرحوم آقاى خوئى ( ره ) آمده است ، نجاست اجزاء منفصله سگ و ملكيت اجزاء منفصله حيوان ، با استصحاب اثبات نشده است ، بلكه خود دليل دال بر نجاست و ملكيت ، شامل اجزاء جدا شده نيز مىشود .\r\nولى فرمايش ايشان در بقاء موضوع استصحاب تمام است . بلكه مىتوانيم بگوييم آنچه در بقاء موضوع استصحاب كافى است ، آن است كه اگر بر خلاف حالت سابق حكم كنيم ، نقض حالت سابقه محسوب شود ، چون دليل اشتراط بقاء موضوع آن است كه اگر موضوع تغيير كند ، مخالفت حالت سابق ، نقض به حساب نمىآيد ، و روايات استصحاب كه نهى از نقص از حالت سابقه كرده ، شامل اين مورد نمىشود . بنابراين ، مواردى كه موضوع به حدى تغيير كرده كه عرف ، حكم به جديد را نقض حالت سابقه نمىداند ، مجراى استصحاب نيست و با ادله استصحاب نمىتوانيم حكم به بقاء حكم سابق بكنيم . و در مسئلهء جارى ، موضوع باقى است ، زيرا اگر كسى بگويد نگاه به دست زن قبلًا حرام بوده ، يقين خود را نقض نكن و هنوز نيز اين دست را محرّم النظر بدان ، كلام صحيح گفته است . بنابراين ، اشكال نقد موضوع ، در جريان استصحاب جارى نيست .\r\nاشكالى كه هست اشكال اول و دوم است ، پس ، استصحاب جارى نيست . پس از آنكه اطلاقات لفظى و استصحاب نداشتيم ، نوبت به اصل عملى مىرسد كه اصالة البراءة است .\r\n\r\nنتيجه بحث :\r\nبه خاطر سيرهء متشرعه ، نظر به موى جدا شده جايز است و شايد بتوان اين سيره را در ناخن جدا شده ، قائل شويم ، و در غير اينها نيز به جهت جريان اصالة البراءة ، نگاه به اندام جدا شده جايز است . و الله العالم بحقائق الامور .\r\n« * و السلام * »\r\n\r\n","description":"","footnote":"","page_name":" 961 ","page_number":225},
  {"content":"\r\n\r\n\r\n8 / 3 / 1378 شنبه درس شمارهء ( 112 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه ، ابتدا تاريخچهء طرح مسألهء نظر به اعضاء منفصل اجنبيّه بيان مىشود ، سپس ادلهء عدم جواز نظر كه يكى از آنها استصحاب مىباشد ، مطرح گشته ، و در ادامه ، جواب مرحوم شيخ ( ره ) از استصحاب عدم جواز نظر و بيانات مرحوم حكيم ( ره ) در ذيل اين مسأله مطرح گرديده ، و سپس به مناسبت ، مناط اتحاد قضيّهء متيقنه و مشكوكه نزد مرحوم شيخ و مرحوم آقاى داماد قدس سرّهما نقل مىشود ، و در آخر ، بررسى كلام مرحوم حكيم ( ره ) را آغاز مىكنيم .\r\n* * * \r\nالف ) تاريخچهء طرح عنوان نظر به اعضاء منفصل اجنبيّه و وجوه تحريم نظر :\r\n\r\n1 ) تاريخچهء بحث :\r\nبحث در رابطهء با اجزاء منفصلهء بدن اجنبيّة است كه آيا بعد الانفصال ، نظر يا لمس اجزاء بدن اجنبيّه جايز است يا خير ؟\r\nبا تفحّص اجمالى ، اين مسأله در كتب علماء قبل از مرحوم علّامه ( ره ) مطرح نشده است و اولين نفر مرحوم علّامه ( ره ) است كه اين مطلب را در تذكره عنوان كرده است . اما علماء اهل سنت اين مسأله را مطرح كرده‌اند ، البته مراد ، علماء همعصر و نزديك عصر مرحوم علّامه ( ره ) مىباشد كه مرحوم علامه ( ره ) در كتابش از آنها نقل قول مىكند ، اما نظر اقدمين از اهل سنّة احتياج به تفحّص بيشتر دارد .\r\nمرحوم فخر المحققين ( ره ) در ايضاح و مرحوم محقق كركى ( ره ) در جامع\r\n\r\n","description":"","footnote":"","page_name":" 962 ","page_number":226},
  {"content":"\r\n\r\nالمقاصد قائل به حرمت نظر شده‌اند ، همچنين مرحوم صاحب جواهر ( ره ) تمايل به حرمت پيدا كرده است .\r\nمرحوم علّامه ( ره ) هم در قواعد مىفرمايد كه اجزاء منفصل همانند متصل مىباشد على اشكالٍ ، همانطور كه فخر المحققين مىفرمايد : هر جا علّامه على اشكالٍ مىگويد ، فتوايش همان است كه قبل از اين قيد آورده شده است ، لكن گاه يك مطلب قطعى است ، همراه با اين تعبير نمىآيد ، اما اگر قطعى نباشد بلكه اقرب باشد ، همراه با « على اشكالٍ » آورده مىشود .\r\nپاره‌اى از كتب هم نظرى در مسأله ابراز نكرده‌اند همچون مرحوم علامه ( ره ) در تحرير و همشيرزادهء او مرحوم سيّد عميد الدين ( ره ) در كنز الفوائد « 1 » ، كشف اللثام و مرحوم شيخ انصارى ، ادلهء طرفين را ذكر مىكنند ولى قول مختار را بيان نمىكنند .\r\nالبته مرحوم شيخ ( ره ) در برخى ادلهء مانعين اشكال كرده ، ولى خود حكم مسأله را به روشنى بيان نمىكند ، تنها در ناخن و مانند آن مىگويد : لا ينبغى الاشكال فى جواز النظر الى مثل الظفر و السن بل و كذا الشعر « 2 » .\r\nكسى كه صريحاً به جواز نظر قائل شده ، مرحوم علامه ( ره ) در تذكره و نيز نراقى در مستند درباره غير مو مىباشد .\r\n\r\n2 ) وجه اول ؛ استصحاب حرمت نظر ،\r\nاين وجه را نخست مرحوم فخر المحققين ( ره ) مطرح كرده و ديگران تبعيت كرده‌اند ، البته مرحوم فخر المحققين ( ره ) تعبير به اصل كرده ولى ظاهراً مراد ايشان همچنانكه جامع المقاصد و كتب ديگر ذكر كرده‌اند ، استصحاب است .\r\n\r\n\r\n","description":"","footnote":"\r\n( 1 ) ( استاد مدّ ظلّه ) : كنز الفوائد همچون ايضاح ، در شرح مشكلات قواعد مرحوم علامه ( ره ) است ولى بين اين دو كتاب فرق بسيار است ، مرحوم فخر المحققين ( ره ) بسيار در سطح بالاتر از مرحوم سيّد عميد الدين ( ره ) است .\r\n( 2 ) كتاب النكاح ، ص 69 .\r\n","page_name":" 963 ","page_number":227},
  {"content":"\r\n\r\n\r\n3 ) وجه دوم ؛ اطلاق ادله ،\r\nاين وجه را هم مرحوم فخر المحققين ( ره ) آورده است . توضيح اين وجه اسن است كه ادله‌اى وجود دارد كه نظر به اجزاء را حرام دانسته و اطلاق اين ادله ، حالت اتصال و انفصال اجزاء را شامل مىشود ، در كنز الفوائد هم به اين وجه اشاره كرده است ، در مستند مرحوم نراقى ( ره ) در مورد خصوص مو ، ادعاى اطلاق كرده ، ايشان مىفرمايد : در برخى روايات ، نظر كردن به شعور نساء ممنوع شمرده شده ، در صدق « شعر المرأة » لازم نيست شعر متصل به بدن باشد ، بلكه در مورد شعر منفصل هم اطلاق مىشود ، دو مطلب را به عنوان دليل اين اطلاق مىتوان ذكر كرد .\r\nمطلب اول : عدم صحت سلب ، چون نمىتوان از موى منفصل عنوان شعر النساء را سلب كرد .\r\nمطلب دوم : در مورد موى منفصل مىتوان بدون عنايت ، عنوان شعر النساء را به كار برد همچنانكه در بحث صلاة مىدانيم كه عنوان « شعر ما لا يؤكل لحمه » يا « و بر ما لا يؤكل لحمه » در اجزاء منفصل هم صدق مىكند ، موى گربه كه نبايد در بدن انسان در حال نماز باشد ، موى منفصل است ، پس ، عنوان شعر ، پس از انفصال هم صدق مىكند ، استعمال بدون تأوّل هم دليل حقيقت است همانطور كه مرحوم آخوند ( ره ) هم متذكر شده‌اند ، پس ، اطلاق ادله‌اى كه نظر به شعر النساء منع كرده ، پس از انفصال را هم شامل مىشود . در ايضاح و كنز الفوائد و جواهر ، از اطلاقات سخن رفته ، ولى توضيح نداده‌اند كه چه اطلاقى است كه دربارهء اجزاء بدن نامحرم وارد شده و حالت انفصال را هم شامل مىشود . دربارهء خصوص مو ، صاحب مستند به روايات اشاره كرده ، در جواهر آلت را هم ضميمه كرده ، البته تعبير « و نحوها » را هم افزوده ، ولى در مورد ساير اعضاء ، غير مو و آلت ، ما فعلًا دليلى عام نيافتيم كه نظر را به طور مطلق حرام كرده باشد « 1 » .\r\n\r\n\r\n","description":"","footnote":"\r\n( 1 ) ( توضيح كلام استاد مدّ ظلّه ) : البته از برخى ادله همچون روايات معالجه طبيب نامحرم يا تغسيل اموات مىتوان حرمت نظر به اعضاء را به عنوان اعضاء ، استفاده كرد ، ولى اين ادله اطلاق ندارند كه حالت انفصال را هم شامل شوند .\r\n","page_name":" 964 ","page_number":228},
  {"content":"\r\n\r\n\r\n4 ) وجه سوم كه آن هم در ايضاح ذكر شده ، تمسك به اطلاق آيهء غض مىباشد\r\nكه امر به غض بصر شده است كه در آن قيد نشده كه منظور اليه متصل باشد يا منفصل ، پس ، هر دو حالت مشمول حرمت نظر بوده و اطلاق آيه تمام اعضاء را هم شامل مىشود .\r\n\r\nب ) بررسى وجه اوّل تحريم ( استصحاب عدم جواز نظر )\r\n\r\n1 ) كلام مرحوم شيخ انصارى قدس سرّه\r\nشيخ انصارى ( ره ) در پاسخ استصحاب مىگويد : موضوع حرمت نظر ، مرأة بوده است ، نظر به اعضاى بدن به اعتبار نظر به مرأة بودن حرام بوده است ، از مقوّمات موضوع ، اتصال است و پس از جدا شدن دست مثلًا ، نظر به آن ، نظر به مرأة نيست ، بنابراين ، اثبات حرمت نسبت به اعضاء مقطوعه ، استصحاب نيست ، بلكه « اسراء حكم من موضوع الى موضوع آخر » است « 1 » .\r\nالبته شيخ نظر به چند چيز ( ناخن و دندان بلكه مو ) را بىشبهه جايز مىداند .\r\n\r\n2 ) اشكال مرحوم آقاى حكيم به مرحوم شيخ قدس سرهما\r\nاگر مرجع در بقاء موضوع و ارتفاع آن لسان دليل باشد حق با شيخ مىباشد ، چرا كه دليل مرأة را موضوع قرار داده است ، ولى مرجع تشخيص بقاء موضوع ، عرف مىباشد همچنانكه شيخ خود در رسائل تحقيق كرده و از اين جهت بين جائى كه در دليل « الماء المتغير نجس » ذكر شده و جائى كه « الماء نجس اذا تغير » آمده ، فرقى نمىنهد بلكه در هر دو موضوع به نظر عرف « الماء » است و تغيّر از حالات است نه از\r\n\r\n\r\n","description":"","footnote":"\r\n( 1 ) عبارت مرحوم شيخ انصارى ( ره ) چنين است : موضوع حرمة النظر و اللمس هى المرأة فالنظر الى يدها و لمسها حرام باعتبار انه نظر الى المرأة و لمس لها و بعد الانقطاع يرتفع الموضوع قطعاً اذ لا يصدق النظر الى المرأة حينئذ و لا مجرى للاستصحاب مع ارتفاع الموضوع .\r\n","page_name":" 965 ","page_number":229},
  {"content":"\r\n\r\nمقومات موضوع ، بنابراين ، پس از زوال تغيّر هم مىتوان استصحاب نجاست را جارى ساخت . با توجه به اين مبنا در اين بحث مىگوييم كه به نظر عرف ، اتصال و انفصال از حالات طارئه بر اجزاء است و مقوم موضوع نيست .\r\nايشان سه شاهد بر اين امر ذكر مىكنند . شاهد اول : اگر دست سگ بريده شود ، ما با استصحاب نجاست ، حكم به بقاء آن مىكنيم و نمىگوييم كه موضوع نجاست در ادله ، سگ بوده و به دست جداشدهء سگ اطلاق نمىشود و در وقت اتصال علت نجاست دست اين بوده كه به مجموع دست و ساير اعضاء سگ اطلاق مىشده ، ولى اكنون دست جدا شده است ، پس ، نبايد نجس باشد ، اين كلام صحيح نيست چون عرف ملاك است ، پس ، استصحاب نجاست جارى مىشود .\r\nشاهد دوم : اگر كسى حيوان يا جمادى همچون كوزه را مالك بوده ، پس از جدا شدن پاى حيوان يا كنده شدن دستهء كوزه مىتوان استصحاب را جارى ساخت و او را هنوز مالك دانست ، چون عرف اتصال و انفصال را حالت مىداند نه مقوم موضوع .\r\nشاهد سوم : مطلبى است كه اصل آن در جواهر مسلم دانسته شده و مرحوم شيخ انصارى ( ره ) هم به آن اشاره كرده كه اگر تمامى اجزاء زنى بريده شده و در نتيجه او مرده باشد ولى اتصال اجزاء باقى باشد ، بىاشكال استصحاب جريان دارد و نظر به آن جايز نيست و نمىتوان اشكال عدم بقاء موضوع را مطرح كرد ، در جائى هم كه اعضاء از هم جدا شده باشند ، مىتوان همين امر را مطرح ساخت .\r\nمرحوم آقاى حكيم ( ره ) در اينجا تفصيلى آورده‌اند كه در كلام شيخ و در كلام صاحب عروة هم به آن اشاره رفته ، ايشان در مو و دندان و ناخن قائل به جواز نظر مىباشند ، ايشان استصحاب را در اين اعضاء جارى نمىداند بلكه حكم به حرمت را اسراء الحكم من موضوع الى موضوع آخر مىداند ، زيرا اين گونه اعضاء در بدن انسان مىرويد اما جزء بدن انسان نمىباشد و اگر در موقع اتصال حرمت نظر\r\n\r\n","description":"","footnote":"","page_name":" 966 ","page_number":230},
  {"content":"\r\n\r\nداشت ، به خاطر اين بود كه تابع بدن بوده و بالتبعية حكم حرمت نظر را داشته است ، اما بعد الانفصال موضوع سابق از بين رفته و اگر در حرمت و عدم حرمتش شك كنيم ، نمىتوانيم استصحاب جارى كنيم .\r\nبراى تحقيق در جريان استصحاب در اين مسأله لازم است دو كلام از شيخ انصارى را در رسائل و توضيح مرحوم آقاى داماد را دربارهء آنها با عنايت به مبناى ايشان در بقاء موضع در باب استصحاب نقل كنيم .\r\n\r\n3 ) دو كلام مرحوم شيخ انصارى ( ره ) در وسائل در بحث استصحاب\r\nمرحوم شيخ ( ره ) در فرائد دو مطلب بيان مىفرمايند كه اگر دقت نشود ممكن است اين تصور پيش بيايد كه با هم ناسازگار مىباشند و يك نوع تنافى در آنها هست .\r\nدر بحث اتحاد موضوع مىفرمايند كه موضوع را بايد از عرف گرفت و قضاوت عرف ملاك است كه آيا موضوع در قضيهء متيقّنه با موضوع در قضيّهء مشكوكه يكى است يا خير ، و در اينجا به لسان دليل اعتنا نمىشود . مثلًا در متغيّر ، قبل و بعد از زوال تغيّر در نظر عرف يك موضوع مىباشد و تغيّر و عدم آن از حالات موضوع مىباشد ، چه موضوع در دليل ، به شكل قضيهء شرطيه باشد « الماء اذا تغيّر » يا به شكل موصوف « الماء المتغيّر » ، اين تعابير فرقى از حيث اتحاد و عدم اتحاد در قضيّهء ندارند .\r\nاما ايشان در بحث زمان و زمانيّات مىفرمايد كه اگر زمان در دليل به نحو قيد اخذ شده باشد ، نمىتوان حكم را از زمانى به زمان ديگر سرايت داد ، ولى اگر به شكل ظرف اخذ شده باشد ، در اين صورت ، اسراء حكم من موضوع الى موضوع آخر نخواهد بود ، پس ، در اين صورت ، زمان ، حالت و ظرف براى موضوع خواهد بود ، پس ، ملاك در تشخيص ظرفيت يا قيديّت زمان ، چگونگى اخذ آن در دليل مىباشد .\r\n\r\n","description":"","footnote":"","page_name":" 967 ","page_number":231},
  {"content":"\r\n\r\nچگونه بين اين دو گفتهء مرحوم شيخ ( ره ) مىتوان جمع كرد .\r\n\r\n4 ) توضيح مرحوم آقاى داماد ( ره )\r\nمرحوم آقاى داماد با توضيحى كه در ذيل مىدهيم ، تنافى ظاهرى كلام مرحوم شيخ ( ره ) را قابل حلّ مىدانستند . ايشان مىفرمودند : موضوعات احكام دو گونه‌اند :\r\nگاهى موضوعات احكام به نوعى است كه منطبق بر خارج مىشوند ، مثلًا وجوب اكرام كه بر عالم حمل مىشود ، « عالم » يك مفهوم كلّى است كه به مصاديق خارجى منطبق مىشود .\r\nولى گاهى موضوعات احكام به نحوى است كه با وصف اينكه ماهيّت مىباشند ، موضوع براى احكام قرار مىگيرند ، مثلًا صلاة كه واجب است ، آن صلاة خارجى كه متصف به وجوب نمىشود بلكه آن صلاة خارجى مسقط وجوب است ، احكام تكليفيه كه روى موضوعات مىروند ، به موضوعات خارجى تعلق نمىگيرند بلكه ماهيات در ظرف وجود در ذهن ، نه ماهيات مقيد به وجود ذهنى ، به نحو فناء فى الخارج « 1 » متعلق احكام تكليفيه هستند ، چون حكم به خارج تعلق نمىگيرد ، افراد عاصى تكليف دارند ، اگر روى موضوعات خارجى بار مىشد ، عاصى كه وجود خارجى را نياورده است ، خواه ناخواه حكم هم متوجه او نخواهد شد .\r\nپس ، افعال كه موضوع براى احكام تكليفيه قرار مىگيرند و يا به تعبير ديگر ، متعلق حكم مىباشند ، ماهيات آنها موضوع مىباشد نه وجود خارجى آنها .\r\nدر صورت اول ، چون شخص موجود خارج ، موضوع قرار گرفته است ، تا وقتى\r\n\r\n\r\n","description":"","footnote":"\r\n( 1 ) ( توضيح كلام استاد مدّ ظلّه ) : تعلق حكم در ظرف وجود ماهيت در ذهن به نحو فناء در خارج ، به گونه‌اى نيست كه حكم به خارج سرايت كند ، بلكه حكم به هيچ وجه به خارج تعلق نمىگيرد نه مستقيماً نه بالسراية ، و گرنه اشكال عقلى مذكور پيش مىآيد .\r\n","page_name":" 968 ","page_number":232},
  {"content":"\r\n\r\nكه شخصيّتش موجود است و لو اينكه حالاتش عوض شود ، مانعى در جريان استصحاب نخواهد بود و به هر نحوى كه در لسان دليل اخذ شود مانعى براى جريان استصحاب نخواهد بود ، ماء متغيّر نجس است ، اين ماء و لو اينكه بعداً تغيّرش زايل شود ، به حكم استصحاب نجس خواهد بود ، و اينكه در دليل موضوع به نحو شرطى « الماء اذا تغير » يا وصفى « الماء المتغير » اخذ شود ، تأثيرى در جريان و عدم جريان استصحاب ندارد . اما اگر موضوع ، افعال مكلفين باشد كه ماهيات آنها موضوع براى احكام تكليفيه قرار مىگيرد ، در اين صورت ، چون توسعه و تضييق ماهيت به دست خود شارع است ، در نتيجه بايد رجوع به دليل كنيم كه آيا اين حالت به صورت قيد است يا ظرف ، اگر به صورت قيد باشد ، ماهيت مقيده به يك قيد ، با ماهيتى كه با قيد ديگر همراه است ، فرق مىكند و جائى براى استصحاب نيست .\r\nبنابراين ، جمع بين دو كلام شيخ ( ره ) روشن مىگردد ، كلام ايشان در بحث بقاء موضوع كه نظر عرف را ملاك دانسته‌اند ، در جائى است كه حكم به موضوع خارجى سرايت كند ، و در بحث استصحاب زمان و زمانيات كه به دليل مراجعه كرده‌اند ، در جائى است كه حكم روى ماهيت رفته و به خارج سرايت نمىكند .\r\nبا توجه به تفصيل مرحوم آقاى داماد ( ره ) در مسأله جارى نيز مىتوان گفت كه موضوع حرمت ، نظر دست اجنبيّة است و اين دست چه متصل و چه منفصل باشد ، از حيث وجود خارجى يكى است ، پس ، مىتوان استصحاب حرمت نظر را جارى ساخت .\r\n\r\n5 ) مبنائى ديگر در باب استصحاب و مناقشهء مرحوم آقاى داماد ( ره ) در آن\r\nبرخى در اينجا بين حيثيت تقييديه و حيثيت تعليلية « 1 » فرق گذاشته‌اند و گفته‌اند\r\n\r\n\r\n","description":"","footnote":"\r\n( 1 ) ( استاد مدّ ظلّه ) : حيثيت تقييديه و حيثيت تعليليه ، همان واسطه در عروض و واسطه در ثبوت به اصطلاح\r\n","page_name":" 969 ","page_number":233},
  {"content":"\r\n\r\nكه اگر عنوان مأخوذ در دليل ، حيثيت تقييديه باشد ، با زوال عنوان قهراً موضوع عوض مىشود و استصحاب جائى ندارد ، ولى اگر عنوان حيثيت تعليلية باشد و حكم بالذات به معنون خارجى تعلق بگيرد ، با تغيير عنوان ، معنون خارجى متعدد نمىشود ( آب همان آب است ، خواه تغيّر موجود باشد يا از بين رفته باشد ) قهراً استصحاب جارى است و مشكل عدم بقاء موضوع در كار نيست .\r\nمرحوم آقاى داماد ( ره ) اين تفصيل را قبول نداشتند و مىگفتند كه اگر در حيثيت تقييديه هم حكم صلاحيت سرايت به خارج داشته باشد ، استصحاب را در معنون خارجى مىتوان جارى ساخت ، چون به هر حال ، خواه بالذات يا بالعرض ، شىء خارجى حكمى را دارا شده و پس از زوال عنوان ، موضوع تغيير نكرده ، و ما شك داريم كه حكم سابق باقى است يا نه ، با استصحاب به بقاء آن حكم مىكنيم .\r\nخلاصه ، ملاك ، امكان سرايت حكم به خارج و عدم امكان آن است نه حيثيت تقييدى و حيثيت تعليلى .\r\n\r\n6 ) تأييدى بر مبناى مرحوم آقاى داماد ( ره ) از باب مطهرات\r\nدر باب مطهرات دو عنوان انقلاب و استحاله ذكر شده ، بزرگان فرموده‌اند : كه انقلاب بر خلاف قواعد عامه است و تنها با نص خاص ثابت مىگردد ، از اين رو ، تنها در باب تبديل شراب به سركه ، انقلاب مطهر است و اگر دليل خاصى در كار نبود ، انقلاب از مطهرات بشمار نمىآمد ، ولى استحاله مطابق قواعد عامه است و نيازى به نص خاص ندارد .\r\nمرحوم آقاى داماد ( ره ) مىفرمودند كه اگر زوال عنوان مانع جريان استصحاب\r\n\r\n\r\n","description":"","footnote":"\r\nاهل منطق است ، حكم هرگاه مربوط به عنوان باشد و نسبت دادن آن به معنون به جهت اتحاد عنوان با معنون است ، در اينجا عنوان واسطهء در عروض است و معروض حقيقى حكم ، عنوان است نه معنون ، ولى اگر حكم به توسط علت واقعاً بر معنون خارجى سرايت كند ، اينجا عنوان واسطهء در ثبوت است ، همچون آتش كه علت گرمى آب مىباشد در اينجا حرارت حقيقتاً بر آب عارض مىگردد و آتش تنها واسطهء در ثبوت است ، عنوان هم گاه تنها واسطه در ثبوت و حيثيت تعليليه است .\r\n","page_name":" 970 ","page_number":234},
  {"content":"\r\n\r\nنجاست بود ، مىبايست انقلاب هم طبق قاعده باشد و در هر نجسى ، اگر عناوين مأخوذه در دليل تبديل به عنوان ديگر شود ، قائل به حرمت شويم ، ولى فقهاء چنين رفتار نمىكنند و تنها در باب خمر و خل به مطهريت انقلاب قائلند ، سرّ قضيه اين است كه تغيير عنوان در جائى كه حكم بر روى معنون خارجى رفته ، مانع جريان استصحاب نيست .\r\nولى در باب استحاله چون عرف همان موضوع خارجى را هم باقى نمىداند ، وقتى چوب نجس خاكستر مىشود يا سگ تبديل به نمك مىشود ، مجالى براى استصحاب نيست ، چون چوب و خاكستر و نيز سگ و نمك به نظر عرف دو موضوع خارجى است نه يك موضوع .\r\nبنابراين ، روشن مىشود كه چرا مطهريت انقلاب بر خلاف قاعده است و مطهريت استحاله مطابق قاعده .\r\nاين كلمات بزرگان در اين مسأله بود . به نظر ما بسيارى از مواضع اين كلمات محل اشكال است كه به برخى از آنها در اين جلسه و به برخى ديگر در جلسهء آينده اشاره مىكنيم .\r\n\r\n7 ) بررسى كلام مرحوم آقاى حكيم قدس سرّه توسط استاد مدّ ظلّه\r\nديديم كه مرحوم آقاى حكيم ( ره ) استصحاب بقاء حرمت را در اجزاء منفصله جارى دانستند و اتصال و انفصال جزء را به نظر عرف از حالات موضوع بشمار آوردند نه از مقدمات آن ، و براى اثبات اين امر سه شاهد ذكر كردند كه هيچ‌يك صحيح نيست . در شاهد اوّل ، نجس بودن عضو مقطوع سگ به خاطر استصحاب نيست ، چون ما شك در نجاست اعضاء مقطوعهء سگ نداريم تا استصحاب كنيم ، وقتى ما در حيوانى كه صلاحيت تذكيه دارد ، در صورت عدم تذكيه يا جدا شدن عضو بدن قبل از تذكيه قائل به ميته بودن و نجاست آن مىشويم ، آيا احتمال دارد كه در سگ كه نجس بالذات است ، احتمال پاك بودن بدهيم و قطع شدن اعضاء\r\n\r\n","description":"","footnote":"","page_name":" 971 ","page_number":235},
  {"content":"\r\n\r\nسگ را يكى از مطهرات بدانيم ؟ ! پس ، نجاست اعضاء مقطوعه سگ قطعى است به جهت استصحاب .\r\nدر شاهد دوم هم مسأله همينطور است ، چيزى كه ملك انسان است تا عاملى نيامده باشد ، به نظر عرف در ملك وى باقى مىماند ، بنابراين ، وقتى كسى گوسفندى را مالك بوده ، عرف هيچ‌گاه احتمال ندهد كه با بريدن سر وى از ملك او خارج شود ، همينطور در ساير املاك ، هيچ شكلى نيست كه به مجرد جدا شدن قطعه‌اى از آن از ملك مالك خارج نمىشود ، وقتى كه شك نبود ، جاى استصحاب نيست .\r\nدر مورد شاهد سوم هم مىتوان گفت كه علت حرمت اجزاء متصل به هم زن ، اطلاق ادله است نه استصحاب ، در توضيح اطلاق مىگوييم كه از رواياتى همچون روايات غسل اموات استفاده مىشود كه نظر به زن نامحرم ميت هم محرم است ، به مجموع اعضاء به هم پيوستهء زن كه در كنار هم جمع هستند ، عنوان ميت صدق مىكند « 1 » و در حرمت نظر به زن نامحرم ميت فرقى نيست كه ميت اعضاء پاره پاره داشته باشد يا نداشته باشد ، و روشن است كه از اين حكم نمىتوان حكم يك دست مقطوع را كه به آن انسان اطلاق نمىشود ، بدست آورد ، زيرا دستى كه به ساير اعضاء متصل است ، به همراه ساير اعضاء و مجموع من حيث المجموع ، عنوان انسان صدق مىكند ، ولى دست جدا چنين حالتى را ندارد ، پس ، قياس اين دو به هم بلا وجه است .\r\nادامهء بررسى كلام بزرگان را در جلسهء آينده خواهيم آورد .\r\n« * و السلام * »\r\n\r\n\r\n","description":"","footnote":"\r\n( 1 ) ( توضيح كلام استاد مدّ ظلّه ) : در نتيجه تمام احكام ميت همچون لزوم غسل ، كفن ، حنوط ، صلاة ، دفن و . . . در اينجا نيز جريان دارد ، ولى در اعضاء مقطوعهء بدن تنها برخى از اين احكام و آن هم به ادلهء خاصه ثابت مىباشد .\r\n","page_name":" 972 ","page_number":236},
  {"content":"\r\n\r\n\r\n9 / 3 / 1378 يكشنبه درس شمارهء ( 113 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث دربارهء حكم نظر به اعضاء منفصلهء نامحرم بود . يكى از ادلهء حرمت ، استصحاب بود ، برخى در استصحاب اشكال عدم بقاء موضوع را مطرح كرده‌اند ، استاد به تناسب اين بحث ، به نقل مبناى مرحوم آقاى داماد ( ره ) پرداختند . در اين جلسه ، به نقد اين مبنا پرداخته ، مبناى استاد در اين زمينه تبيين مىگردد ، و اين مبنا بر محل بحث تطبيق مىگردد ، در ادامه كلام مرحوم آقاى حكيم ( ره ) در فرق بين مو و ناخن و دندان و بين ساير اعضاء نقد مىگردد ، سپس به بررسى ساير ادلهء حرمت نظر پرداخته ، با توجه به تناسب حكم و موضوع شمول اطلاقات ادله نسبت به حالت جدا بودن اعضاء ، انكار مىگردد . در خاتمه ، ادلهء جواز بررسى شده و دليلى عام بجز اصل برائت بر جواز نظر به اعضاء جداشدهء نامحرم برجا نخواهد ماند .\r\n* * * \r\nالف ) بررسى كلام مرحوم آقاى داماد ( ره ) در باب بقاء موضوع در استصحاب :\r\n\r\n1 ) توضيح كلام مرحوم آقاى داماد ( ره ) ( يادآورى )\r\nبحث در اين بود كه در جائى كه عنوان مأخوذ در دليل از بين رفته باشد ولى احتمال بقاء حكم مىرود ، آيا مىتوان استصحاب جارى ساخت يا خير ؟ مثلًا در بحث جارى ، اجزاء منفصل از نامحرم در هنگام اتّصال ، نگاه كردن به آنها جايز نبود ، آيا پس از انفصال مىتوان استصحاب حرمت نمود ؟ مرحوم آقاى داماد ( ره )\r\n\r\n","description":"","footnote":"","page_name":" 973 ","page_number":237},
  {"content":"\r\n\r\nمىفرمودند اگر حكم روى عناوين رفته باشد و به معنونات سرايت نكند ، استصحاب جارى نيست ، زيرا موضوع استصحاب باقى نيست ، ولى اگر حكم بر معنونات و موجودات خارجى ثابت شود ، با تغيير عنوان ، معنون خارجى متعدّد نمىگردد بلكه يك موجود شخصى خارجى در كار است كه تنها حالتش تغيير يافته است ، در نتيجه ، استصحاب جارى است و فرقى نيست كه عنوان ، حيث تقييدى و واسطهء در عروض يا حيثيت تعليلى و واسطهء در ثبوت باشد ، چون وقتى حكم به هر حال ، به معنون تعلّق گرفته باشد ، معنون واحد است و استصحاب در آن جارى است .\r\nمرحوم آقاى داماد ( ره ) مىفرمودند اينكه شيخ در بحث بقاء موضوع ، عرف را ميزان قرار داده‌اند نه لسان دليل ، ولى در بحث استصحاب زمان و زمانيات ، بين صلاة و صلاة فى الوقت فرق گذاشته و ملاك را لسان دليل دانسته ، از اين رو است كه احكام تكليفيه همچون صلاة كه بر افعال مكلف بار مىشود ، بر عناوين تعلّق مىگيرد و به خارج سرايت نمىكند ، قهراً موضوع حكم را لسان دليل مشخص مىكند ، به خلاف مثال « الماء المتغير ينجس » و « الماء ينجس اذا تغير » كه موضوع ، آب خارجى است و به هر حال ، ثابت است .\r\n\r\n2 ) بررسى كلام مرحوم آقاى داماد قدس سرّه توسط استاد مد ظلّه\r\nپيش از نقد كلام ايشان ، ذكر مقدمه‌اى لازم است كه مورد توجه ايشان و نيز اصوليون ديگر همچون مرحوم آخوند ( ره ) در پاره‌اى مسائل اصولى واقع نشده است . مقدمهء بحث اين است كه در استصحاب ، اتحاد قضيهء متيقنه با قضيهء مشكوكه لازم است ، و قضيه از موضوع و محمول تشكيل شده ، در نتيجه مىبايست اين دو قضيه ، هم در موضوع و هم در محمول متحد باشند و اتحاد در موضوع كفايت نمىكند ، بلكه محمول هم بايد همان محمول شخصى سابق باشد و لو به نظر عرف .\r\nحال مىگوييم اينكه ايشان مىفرمايند كه وقتى حكم بر روى ذات خارجى\r\n\r\n","description":"","footnote":"","page_name":" 974 ","page_number":238},
  {"content":"\r\n\r\nمىرود با زوال عنوان ، ذات خارجى متعدد نمىشود ، كلامى متين است ولى نتيجه‌اى كه از آن گرفته مىشود يعنى جريان استصحاب ، خواه عنوان واسطه در ثبوت باشد يا واسطه در عروض ، ناتمام است ، زيرا هر چند موضوع همان موضوع سابق است ولى محمول همان محمول نيست ، چون حكمى كه ذاتاً مربوط به عنوان است و به جهت اتحاد عنوان با معنون خارجى ، به معنون نسبت داده مىشود ، پس از زوال عنوان قطعاً از بين رفته است و اگر معنون خارجى همان حكم را داشته باشد ، شخص حكم قبل نيست بلكه سنخ آن و مماثل آن است .\r\nذكر يك مثال در روشن شدن بحث مفيد مىباشد . اگر عالم بما هو عالم ، وجوب اكرام داشته باشد و زيد عالم خارجى به جهت اتحاد معنون با عنوان ، حكم وجوب اكرام داشته باشد ، حال اگر علم زيد زايل شد ولى احتمال دهيم كه به جهت سيادت وى ، وجوب اكرام او همچنان پابرجا باشد ، در اينجا هر چند موضوع همان موضوع است و زيد همان زيد سابق است و تغيير در اوصاف زيد همچون علم ، جهل ، پيرى ، جوانى ، زيبايى ، زشتى و . . . زيد را متعدد نمىسازد ، ولى حكم تغيير مىكند ، وجوب اكرامى كه به مناط عالم بودن زيد است ، غير از وجوب اكرامى است كه به مناط سيادت وى ممكن است در كار باشد .\r\nپس ، استصحاب شخصى جارى نيست ، البته اگر استصحاب كلى قسم ثالث را صحيح بدانيم ، در اينجا مىتوان استصحاب را جارى دانست ، ولى اصوليونى همچون مرحوم آقاى داماد ( ره ) كه استصحاب كلى قسم ثالث را ناتمام مىدانند ، در اين گونه موارد نمىتوانند به استصحاب تمسّك جويند .\r\n\r\n3 ) مبناى استاد مد ظلّه در اين بحث\r\nبه نظر ما فرقى نيست بين اينكه عنوان حيثيت تعليلى باشد و حكم بر معنون برود يا عنوان حيثيت تقييدى بوده و معروض احكام ، عناوين بوده و به جهت اتحاد عنوان با معنون ، حكم را به معنون نسبت دهيم ، بلكه نكتهء ديگرى را بايد در نظر\r\n\r\n","description":"","footnote":"","page_name":" 975 ","page_number":239},
  {"content":"\r\n\r\nگرفت كه سبب مىشود گاه استصحاب جارى شود و گاه استصحاب جارى نگردد .\r\nحال ما فرض مىكنيم كه عنوان ، حيث تعليلى است ، در اينجا اگر ما قطع داشته باشيم كه عنوان كه واسطهء در ثبوت است ، اثرى محدود به زمان خود داشته و اگر پس از آن حكم باقى باشد ، به وسيلهء عنوان و علت ديگر باشد ، استصحاب جارى نيست ، ولى اگر احتمال دهيم كه عنوان اثرى در ذات بجا نهاده باشد كه بعد از زوال خودش هم باقى باشد ، استصحاب جارى است . در توضيح اين نكته مىگوييم اگر بدانيم زيد واجب اكرام است و علم وى باعث شده كه وجوب اكرام بر روى ذات زيد رفته باشد و يقين داشته باشيم كه اثر علم « مادامى » است و تا زيد عالم است وجوب اكرام به مناط عالميت او وجود دارد ، ولى احتمال دهيم كه پس از زوال علم هم عناوين ديگرى همچون سيادت ، خدمتگزارى ، نذر و . . . در بين باشد كه وجوب اكرام بياورد ، در اينجا استصحاب جارى نيست ، زيرا هر چند موضوع در هر دو حال ، زيد است و تغيير نكرده ، ولى محمول يك محمول شخصى نيست بلكه مماثل محمول سابق است ، بنابراين ، استصحاب جارى نيست مگر بر مبناى صحت استصحاب كلى قسم ثالث كه در اين صورت استصحاب كلى صحيح است .\r\nولى اگر احتمال دهيم كه عنوانى كه منشأ ثبوت حكم گرديده ، اثرى بر جاى گذاشته كه محدود به زمان وجود علّت نيست ، همچنانكه در آيهء شريفهء  « لا يَنالُ عَهْدِي الظَّالِمِينَ »  بزرگان گفته‌اند كه اگر كسى در يك زمان ظالم بود ، اين ظلم و سوء سابقه سبب مىشود كه ديگر اصلًا صلاحيت امامت و رهبرى نداشته باشد ، در اينجا ، پس از زوال عنوان باز استصحاب جارى مىگردد ، مثلًا در مثال « ماء متغير » اگر تغيّر آب از بين برود ، مىتوان استصحاب را جارى ساخت ، زيرا احتمالى كه مطرح است ، اين است كه تغيّر در آب اثرى گذاشته باشد كه پس از زوال تغيّر هم آب نجس باشد ، بنابراين ، اگر آب متغيّر پس از زوال تغير هم نجس باشد ، اين نجاست همان نجاست سابق است و در اثر همان تغيّر سابق ايجاد شده نه اينكه عامل جديدى\r\n\r\n","description":"","footnote":"","page_name":" 976 ","page_number":240},
  {"content":"\r\n\r\nايجاد شده و آب را نجس كرده باشد ، پس ، نجاست احتمالى آب ، بقاء همان نجاست سابق است بنابر اتحاد قضيهء متيقنه و مشكوكه كه در موضوع و محمول وجود دارد و استصحاب جارى است .\r\nنظير اين تفصيل را ما در جائى كه حكم مربوط به عنوان باشد و عنوان ، حيث تقييدى و واسطهء در عروض باشد ، مطرح مىنماييم ، اين مطلب صحيح است كه اگر حكم بر عنوانى ثابت گردد ، با زوال اين عنوان قهراً حكم از بين مىرود ، ولى نكته‌اى كه بايد به آن دقت كرد ، اين است كه عناوين مأخوذه در السنه ادله الزاماً عنوان‌هائى نيست كه در عالم ثبوت ، حكم روى آنها رفته است ، بلكه گاه عنوان ثبوتى اوسع از عنوان مأخوذ در دليل است ، مثلًا در آيهء شريفهء  « لا يَنالُ عَهْدِي الظَّالِمِينَ »  ممكن است حكم را متعلّق به عنوان بدانيم نه به اشخاص ظالم خارجى ، ولى تعلّق حكم به عنوان الزاماً به اين معنا نيست كه حكم بر ظالم حينما كان ظالماً ، جريان يافته باشد ، بلكه عنوان ثبوتى مىتواند « من كان ظالماً فى الحال او فى الزمن الماضى » باشد ، يعنى همان مفهوم الظالم بنابراين مبنا كه مشتق را حقيقة در اعم از متلبس به مبدأ بدانيم و اطلاق آن را بر « من انقضى عنه المبدأ » اطلاق حقيقى بدانيم ، به هر حال ، اگر عنوان ثبوتى كه معروض حقيقى حكم است ، عنوان جامع بين عنوان زائل و عنوان موجود باشد ، در اينجا معنون در حالت وجود عنوان مأخوذ در دليل و عدم وجود اين عنوان ، متّصف به همان حكم سابق مىگردد نه به حكم ديگرى ، بنابراين ، اگر شك داشته باشيم كه عنوان ثبوتى موضوع حكم چيست و احتمال دهيم كه عنوان ثبوتى كه موضوع حقيقى حكم است ، اعم از عنوان مأخوذ در دليل است ، مىتوان استصحاب را در معنون جارى ساخت ، به اين تقريب كه اين معنون قبلًا اين حكم را داشت ، الان هم احتمال مىدهيم كه همان حكم سابق شخصى موجود باشد ، پس ، اتحاد محمول هم احراز شده است « 1 » ، بنابراين ، مانعى از جريان\r\n\r\n\r\n","description":"","footnote":"\r\n( 1 ) ( استاد مدّ ظلّه ) : البته بايد توجه داشت كه معناى احراز اتحاد محمول اين نيست كه محمول هم الان موجود است ، چون در اين صورت ديگر بقاء حكم يقينى است و جائى براى استصحاب نيست ، بلكه مىگوييم كه اگر محمول باقى باشد ، بايد همان محمول سابق باشد نه محمول مشابه آن . خلاصه ، اگر ما احتمال دهيم كه عنوان ثبوتى عنوان اعم از عنوان زائل است كه در دليل اخذ شده ، در اينجا استصحاب در معنون خارجى بدون اشكال جارى مىگردد .\r\n","page_name":" 977 ","page_number":241},
  {"content":"\r\n\r\nاستصحاب در كار نيست .\r\nپس ، ذكر اين كلام در اينجا كه اگر شك در موضوع بكنيم ، نمىتوانيم استصحاب جارى كنيم ، صحيح نيست ، چون اگر موضوع ثبوتى را تشخيص ندهيم و احتمال بقاء آن را هنوز بدهيم ، از آنجا كه موضوع ثبوتى احتمالًا با اين معنون خارجى متحد است و در فرض اتحاد ، حكم سابق بشخصه ، باقى است ، پس ، استصحاب در معنون خارجى جارى است .\r\nخلاصه ، در جائى هم كه عنوان حيث تقييدى باشد ، نبايد به لسان دليل نگاه كنيم و بين دو جملهء « الماء المتغيّر نجس » و « الماء نجس اذا تغيّر » فرق بگذاريم ، بلكه در جملهء اول هم مىتوان استصحاب جارى ساخت اگر احتمال دهيم كه موضوع ثبوتى اعم از « الماء المتغير فى حين تغيّره » باشد ، بنابراين ، مهم ، بقاء عناوين ثبوتى است كه واقعاً موضوع حكم است نه بقاء عناوين مأخوذ در دليل .\r\n\r\n4 ) تطبيق مبناى اصولى استاد مدّ ظلّه بر بحث فقهى\r\nحال بحث اصولى فوق را در مسألهء فقهى مورد نزاع پياده مىكنيم ، دست زن نامحرم را در نظر بگيريد ، در زمان سابق كه اين دست به بدن زن متصل بود ، نگاه به آن از مصاديق عنوان محرّم نگاه به مرأة بود و جايز نبود ، حالا هم كه دست از بدن جدا شده و احتمال حرمت مىدهيم ، آيا الزاماً بايد حرمت آن به ملاك جديدى باشد ، آيا احتمال ندارد كه همان ملاك سابق اكنون هم پابرجا باشد ؟ وجداناً چنين احتمالى در كار مىباشد ، يعنى محتمل است جزئيت دست براى بدن زن نامحرم در حال اتصال اثرى در دست گذاشته باشد كه پس از زوال اتصال هم آن اثر باقى باشد ، بنابراين ، حرمت نگاه به دست ، همان حرمت سابق است و استصحاب\r\n\r\n","description":"","footnote":"","page_name":" 978 ","page_number":242},
  {"content":"\r\n\r\nجارى است .\r\nالبته در بحث آينده نكته‌اى را در موضوع ثبوتى حكم خواهيم آورد كه تكليف استصحاب را هم روشن مىسازد .\r\nاز بحث لزوم اتحاد موضوع در استصحاب كه درگذريم ، براى جريان استصحاب در مقام بايد مبانى اصولى ديگرى را هم پذيرفت :\r\nمبناى اول : جريان استصحاب در شبهات حكميه .\r\nمبناى دوم : جريان استصحاب در هنگام شك در مقتضى .\r\nولى اگر كسى يكى از اين دو مبنا را قبول نداشته باشد كه ما هم آنها را قبول نداريم ، قهراً استصحاب جارى نيست .\r\n\r\nب ) ادامهء بررسى كلام مرحوم آقاى حكيم قدس سرّه :\r\nدر جلسهء پيش ، بررسى كلام آقاى حكيم را آغاز كرديم و در اين جلسه ، آن را پى مىگيريم . مرحوم آقاى حكيم ( ره ) در اينجا بين مو و ناخن و دندان و ساير اعضاء تفصيلى قائل شده بودند ، ايشان مىفرمودند « 1 » شعر و ناخن و دندان جزء بدن نيست ، بنابراين ، حرمت آنها تبعى است نه استقلالى ، پس ، بعد از انفصال اين اعضاء از بدن ، موضوع قطعاً از بين رفته است ، بنابراين ، استصحاب حرمت جائى ندارد ، به خلاف ساير اعضاء كه حرمت استقلالى داشته و ممكن است استصحاب حرمت در آنها جارى باشد .\r\n\r\n1 ) بررسى كلام آقاى حكيم قدس سرّه\r\nدر اينجا دو اشكال بر اين كلام ذكر مىكنيم :\r\n\r\n\r\n","description":"","footnote":"\r\n( 1 ) ايشان نخست كلام شيخ انصارى ( ره ) را آورده‌اند : ( لا ينبغى الاشكال فى جواز النظر الى مثل الظفر و السن بل و كذا الشعر ) و در توضيح آن فرموده‌اند ، و كأنّه لانّ مثل هذه الامور من قبيل النابت فى الجسم لا جزء منه و تحريمها فى حال الاتصال بالتبعيّة .\r\n","page_name":" 979 ","page_number":243},
  {"content":"\r\n\r\nاشكال اول : مراد از تبعى بودن و استقلالى بودن را نمىفهميم ، اگر مراد اين است كه حرمت نظر به مو و ناخن و دندان به دليل مستقل ثابت نشده ولى ساير اعضاء دليل مستقل دارد ، اين كلام نادرستى است ، زيرا :\r\nاولًا ، در مورد موى زن نامحرم رواياتى مستقلًا وارد شده كه حرمت نظر به آن را ثابت مىكند و اگر ما نسبت به اطلاق آنها در هنگام انفصال همه شك كنيم ، به هر حال ، استصحاب جارى مىگردد و مانعى از اين جهت از جريان استصحاب نيست .\r\nثانياً ، در ساير اعضاى بدن هم حرمت را از ادلهء حرمت نظر به مرأة استفاده مىكنيم ، همين ادله ، نظر به موى مرأة را هم مثلًا تحريم مىكند ، چون نظر به موى مرأة از مصاديق عرفى نظر به مرأة بشمار مىآيد ، خلاصه ، نظر به تمام اعضاى بدن از اين گونه روايات استفاده مىگردد و در اعضاى غير مو و ناخن و دندان روايتى خاص وارد نشده است و همه به عنوان جزء المرأة حرمت نظر دارند « 1 » .\r\nاگر مراد از تبعى بودن حرمت نظر به مو و دندان و ناخن ، حرمت مقدمى است ، بر خلاف ساير اعضاء كه حرمت آنها مقدمى نيست ، اين كلام هم ناتمام است ، زيرا نظر به موى زن نامحرم قطعاً حرمت ذات دارد و نمىتوان حرمت آن را مقدمى دانست به گونه‌اى كه اگر زن تمام اعضاى ديگر را پوشانده باشد و تنها مويش آشكار باشد ، بتوان به آن نگاه كرد .\r\nاشكال دوم : اگر ما حرمت نظر به موى زن را مثلًا ، حرمت تبعى بدانيم ، اشكالى كه در كار مىباشد ، اشكال بقاء موضوع نيست ، زيرا موى زن قبل از انفصال با موى زن بعد از انفصال از نظر عرف فرقى ندارد ، و اگر انفصال و اتصال را از حالات مغيره\r\n\r\n\r\n","description":"","footnote":"\r\n( 1 ) البته ممكن است به برخى روايات براى اثبات حرمت نظر به اعضاء بدن زن تمسك جست همچون « صحيحهء ابى حمزة الثمالى عن أبى جعفر عليه السلام قال سألته عن المرأة المسلمة يصيبها البلاء فى جسدها اما كسر او جرح فى مكان لا يصلح النظر اليه ، يكون الرجل ارفق بعلاجه من النساء ، أ يصلح ان ينظر اليها قال : اذا اضطرت اليه فليعالجها ان شاءت » ، ولى نمىتوان با امثال اين روايت ، بين مو و ناخن و دندان و بين ساير اعضاء تفرقه قائل شد .\r\n","page_name":" 980 ","page_number":244},
  {"content":"\r\n\r\nموضوع بدانيم باز فرقى بين مو و ناخن و دندان و ساير اعضاء نيست ، اگر اشكالى در استصحاب حرمت مو و ناخن و دندان باشد كه در ساير اعضاء نيست ، از ناحيهء محمول و حكم است ، با اين بيان كه حرمت سابق ، حرمت تبعى بوده كه قطعاً منتفى است و حرمت محتمل ، حرمت استقلالى است كه يقين سابق به وجود آن نداريم ، پس ، استصحاب حرمت به نحو استصحاب شخصى جارى نيست و تنها بر مبناى صحت استصحاب كلى قسم ثالث ، استصحاب را مىتوان جارى ساخت ، خلاصهء اشكال در استصحاب از اين ناحيه اين است كه شخص محمول ، حالت سابقه ندارد ، ولى شخص موضوع همان موضوع است ، بنابر تعبير عدم بقاء موضوع « 1 » ، كلام مرحوم آقاى حكيم ( ره ) مسامحه‌آميز است .\r\n\r\nج ) بررسى ساير ادلهء حرمت نظر به اعضاى قطع شده نامحرم\r\n\r\n1 ) تمسّك به اطلاقات روايات\r\nگفتيم كه در مستند به اطلاق حرمت نظر به شعور مرأة تمسك جسته و نظر به موى قطع شده از زن را هم تحريم كرده است ، ايشان مىفرمايد : پس از انفصال شعر از بدن مرأة ، عنوان شعر المرأة صدق مىكند ، همچنانكه بر موى گربه كه نمىتوان در آن نماز خواند ، عنوان « شعر ما لا يؤكل لحمه » صدق مىكند ، مرحوم صاحب جواهر ( ره ) افزوده بودند كه حرمت نظر به آلت نامحرم هم دليل خاص دارد و اطلاق آن ، حالت انفصال را شامل مىشود .\r\nولى اين استدلال ناتمام است ، بلكه عرف به تناسب حكم و موضوع حرمت نظر به موهاى زنان نامحرم را به مناط تهييج نوعى مىداند و حكم موى منفصل را از آن نمىفهمد ، لا اقل در اطلاق شك مىكند و ظهور اين كلام در شمول نسبت به شعور\r\n\r\n\r\n","description":"","footnote":"\r\n( 1 ) كلام مرحوم آقاى حكيم ( ره ) در اينجا خالى از نوعى ابهام نيست ، مراجعه شود .\r\n","page_name":" 981 ","page_number":245},
  {"content":"\r\n\r\nمنفصل در نظر عرف روشن نيست « 1 » ، بلكه عرف اطلاق و عدم اطلاق حكم را سؤال مىكند . روايت محمد بن سنان هم مؤيد همين مطلب است : « و حرّم النظر الى شعور النساء المحجوبات بالازواج و الى غيرهن من النساء لما فيه من تهييج الرجال و ما يدعو اليه التهييج من الفساد و الدخول فيما لا يحل و لا يجمل و كذلك ما اشبه الشعور الا الذي قال الله تعالى و القواعد من النساء . . . » « 2 » .\r\nالبته در مورد آلت ممكن است كسى ادعاى اطلاق كند و بگويد كه تناسب حكم و موضوع در آنجا با اطلاق سازگار است ، چون نفس نظر به آلت ، هر چند منفصل باشد ، قبيح است و حرمت آن به جهت تحريك و مانند آن نيست ، بلكه ذاتاً قبيح است . ولى آن هم به نظر ما محل تأمل است ، در آنجا هم عرف شك مىكند و حكم صورت انفصال را سؤال مىكند و به خود كلام اوليه اكتفاء نمىكند ، ولى اگر ما در مورد آلت اطلاق را هم بپذيريم ، در مورد مو قطعاً اطلاقى در كار نيست .\r\nحديث « يحرم الصلاة فى شعر ما لا يؤكل لحمه » هم نمىتواند ناقض سخن ما باشد ، چون احكام متفاوت مىباشند ، مسألهء حرمت صلاة در موى حيوان ، خود قرينه است كه مراد موهاى منفصل است ، ولى مسألهء نظر به موى زن نامحرم به تناسب حكم و موضوع تنها نسبت به موهاى متصل اطلاق دارد و اطلاق آن نسبت به موى منفصل اگر قطعى العدم نباشد ، لا اقل مشكوك است .\r\n\r\n\r\n","description":"","footnote":"\r\n( 1 ) ( توضيح كلام استاد مدّ ظلّه ) : استاد در باب ظواهر الفاظ به حجيت ظن قائل نيستند بلكه مىفرمايند كه ظهور بايد به اندازه‌اى باشد كه عرف ترديد نكند يعنى يا اطمينانى باشد يا غفلت از احتمال خلاف در كار باشد ، در غير اين صورت ، بناء عقلاء بر حجيت ظواهر نيست مگر مقدمات انسداد ( به طور عام يا در دايره‌اى خاص ) تمام باشد كه آن بحثى ديگر است ، در اينجا نيز چون عرف در اطلاق دليل شك مىكند و به طور روشن آن را نمىفهمد بلكه از متكلم استيضاح مىكند ، نمىتوان به اطلاق دليل تمسّك جست .\r\n( 2 ) وسائل الشيعة 20 : 193 شمارهء 25406 ، ابواب مقدمات النكاح ، باب 104 ، ح 12 .\r\n","page_name":" 982 ","page_number":246},
  {"content":"\r\n\r\n\r\n2 ) تمسك به اطلاق آيه غضّ\r\nدر مورد آيهء غض هم برخى به اطلاق آن تمسك كرده و گفته‌اند كه در اينجا صدق مرأة يا رجل در منظور اليه شرط نيست ، پس ، نظر به اعضاء منفصله را هم شامل مىگردد . ولى قبلًا گفتيم كه آيهء غض اطلاق ندارد و نمىتوان به آن در اين گونه مباحث تمسك جست ، بنابراين ، ادلهء حرمت ناتمام است .\r\n\r\nد ) ادله جواز نظر به اعضاء منفصله از نامحرم\r\n\r\n1 ) اصل برائت\r\nاگر ما ادله‌اى كه بر حرمت نظر اقامه شده ، ناتمام بدانيم ، قهراً با اصل برائت حكم به جواز خواهيم كرد .\r\n\r\n2 ) روايات وصل شعر مرأة\r\nدو دسته روايات در مسألهء جواز وصل موى زن به موى زن ديگر وارد شده ، يك دسته روايات ناهيه و يك دسته روايات مجوزه ، به اين روايات براى جواز نظر به شعر مفصل تمسك شده است به دو تقريب :\r\n\r\nتقريب اول : ( تقريب مرحوم صاحب جواهر )\r\nايشان به ادلهء ناهيه تمسك جسته‌اند و گفته‌اند كه در اين روايات هيج تذكر داده نشده كه مبادا شوهر و ساير محارم گيرندهء مو كه با صاحب مو نامحرم مىباشند ، موى وصل شده را ببينند ، البته اين كار خلاف شرع است و نبايد آن را مرتكب شد ، ولى تذكر نداده‌اند كه حالا كه معصيت را انجام داده‌ايد ، مواظب باشيد كه خلاف شرع و معصيت ديگرى مرتكب نشويد ، پس ، معلوم مىشود كه از ناحيهء نگاه اشكالى در كار نيست و نظر به موى جدا شده ، جايز است .\r\n\r\nتقريب دوم : ( تمسك به روايات مجوزه )\r\nمرحوم آقاى حكيم ( ره ) نخست استدلال به رواياتى را كه وصل مو را اجازه\r\n\r\n","description":"","footnote":"","page_name":" 983 ","page_number":247},
  {"content":"\r\n\r\nداده ، براى جواز نظر نقل مىكنند . تقريب استدلال اين است كه در اين روايات ذكر نشده كه مواظب باشيد نامحرم موهاى وصل شده را نبيند پس ، معلوم مىشود كه نظر نامحرم به اين موها اشكال ندارد . سپس خود اشكال مىكنند كه اين حكم حيثى است و نفس متصل كردن مو را به مو تجويز مىكند و ناظر به جهت ديگرى همچون نگاه نامحرم نيست ، چون در خود وصل كردن مو به مو شبههء منع وجود دارد ، چون مثلًا ، تغيير خلق الله است ، در اينجا روايت متعرض اين جهت شده كه وصل مو به مو جايز است . آرى اگر وصل مو به مو دائماً با جهت ديگرى همچون نگاه همراه بود ، از جواز وصل ، جواز نگاه هم استفاده مىشد ، ولى چون اين تلازم دائمى نيست ، از روايت تنها حكم نفس وصل استفاده مىشود .\r\nايشان در خاتمه ، با كلمهء « اللهم » خواسته‌اند جواز نظر شوهر را هم استفاده كنند « 1 » .\r\n\r\n3 ) بررسى ادلهء جواز توسط استاد مدّ ظلّه\r\nما نخست به بررسى كلام مرحوم آقاى حكيم ( ره ) مىپردازيم ، پيش از بررسى كلام ايشان مناسب است نظرى به روايت سعد اسكاف كه وصل مو را جايز شمرده ، بيفكنيم .\r\n« عن سعد الاسكاف عن أبى جعفر عليه السلام قال سئل عن القرامل التى تصنعها النساء فى رءوسهن يصلنه بشعورهن فقال : لا بأس على المرأة بما تزينت به لزوجها » .\r\nحال مىگوييم اشكال آقاى حكيم به استدلال به روايات جواز از جهت حيثى بودن آنها وارد نيست ، زيرا اولًا ، در روايت سعد اسكاف صريحاً از تزين براى شوهر اسم برده ، در اينجا نمىتواند نگاه كردن شوهر به موى وصل شده ، جايز نباشد « 2 » .\r\n\r\n\r\n","description":"","footnote":"\r\n( 1 ) عبارت مرحوم آقاى حكيم ( ره ) اين است : اللهم الّا ان يكون منصرف نصوص الوصل التزين للزوج فيكون حكم النظر مسئولًا عنه و لو ضمناً .\r\n( 2 ) ( توضيح كلام استاد مدّ ظلّه ) : زيرا تزين براى زوج در جائى كه شوهر از نگاه كردن به مو محروم باشد ، مفهوم درستى ندارد ، مرحوم آقاى حكيم ( ره ) هم خود به اين نكته واقف بوده‌اند ولى تعبير ايشان تعبير نامناسبى است ، در جائى كه در روايت صريحاً از تزين براى شوهر سخن رفته ، تعبير « منصرف نصوص الوصل » مناسب نيست .\r\n","page_name":" 984 ","page_number":248},
  {"content":"\r\n\r\nثانياً ، اگر مسألهء شوهر را هم در نظر نگيريم و بگوييم شوهردار بودن زن در روايت فرض نشده است ، به هر حال ، زنى كه موى ديگرى را مىگيرد ، بالاخره پدر ، برادر ، عمو و محارم ديگرى دارد كه با صاحب مو نامحرمند و اين فرض كه گيرندهء مو هيچ محرمى نداشته باشد كه با صاحب مو محرم نباشد ، فرض بسيار نادرى است ، بنابراين ، هر چند روايت ناظر به حكم وصل است ، ولى اگر نگاه به موى وصل شده ، جايز نبود ، بايد تذكر داده مىشد و عدم تذكر دليل بر جواز است .\r\nبنابراين ، از روايت سعد اسكاف به روشنى جواز نظر به موى وصل شده ، استفاده مىشود .\r\nولى اشكال اصلى در اينجا كه بر هر دو تقريب وارد مىشود ، اين است كه ممكن است مو پس از وصل شدن ، حكم اجزاء بدن را پيدا كند و نظر محارم دريافت كنندهء مو به آنها جايز باشد ، همچنانكه در پيوند اعضاء همچون دست همين امر را مىتوان قائل شد ، ولى از جواز نظر به موى وصل شده ، نمىتوان جواز نظر به موى وصل نشده را استفاده كرد .\r\n\r\n4 ) نتيجهء بحث\r\nپس ، دليل عمده « 1 » براى جواز اصل برائت است ، بنابراين ، نظر به اعضاى قطع‌شدهء نامحرم جايز است .\r\n« * و السلام * »\r\n\r\n\r\n","description":"","footnote":"\r\n( 1 ) ( توضيح كلام استاد مدّ ظلّه ) : البته همانطور كه استاد توضيح داده‌اند ، در برخى اعضاء همچون مو ، جواز نظر از سيرهء قطعيه استفاده مىگردد ، چون همواره موهاى نامحرم‌ها براى آرايش چيده مىشود و هيچ‌گاه نظر به اين موهاى چيده شده ، ممنوع شمرده نشده است . ولى دليل عام جواز كه نظر به تمام اعضاء جدا شده را تجويز كند ، اصل برائت است .\r\n","page_name":" 985 ","page_number":249},
  {"content":"\r\n\r\n\r\n10 / 3 / 1378 دوشنبه درس شمارهء ( 114 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات گذشته ، در مسألهء 45 دربارهء حكم نظر به عضو جدا شده از اجنبى مانند دست ، بينى ، زبان و . . . به تفصيل بحث شد . در اين جلسه ، ابتدا به مسألهء 46 دربارهء حكم وصل كردن موى زن به موى ديگران مىپردازيم و روايات مختلف مربوط به اين مسأله را نقل كرده ، نحوهء جمع آنها را بيان مىكنيم . سپس ، مسائل 47 و 48 و 49 باب را مطرح كرده و آنها را بررسى مىكنيم .\r\n* * * \r\nالف ) توضيح مسأله 46 :\r\n\r\n1 ) متن مسأله\r\nمسألهء 46 : « يجوز وصل شعر الغير بشعرها و يجوز لزوجها النظر اليه و مسّه « 1 » على كراهة ، بل الاحوط الترك » .\r\n\r\n2 ) توضيح دربارهء موضوع مورد بحث\r\nدربارهء اينكه آيا براى زن اتّصال موى ديگران به موى خود جايز است يا نه ،\r\n\r\n\r\n","description":"","footnote":"\r\n( 1 ) عبارت « و مسّه » از نسخ مطبوع عروة ساقط شده ، ولى در نسخهء اصلى متعلق به مرحوم مصنّف ( ره ) وجود دارد .\r\n","page_name":" 986 ","page_number":250},
  {"content":"\r\n\r\nروايات بسيارى وجود دارد . برخى از اين احاديث ، عمل مزبور را نهى كرده و برخى تجويز نموده است . فقها معمولًا در مقام جمع بين اين دو دسته روايات مىگويند كه اين كار كراهت دارد و در برخى روايات ناهيه نيز دليل و شاهد بر اين وجود دارد كه مراد كراهت است .\r\nاما به نظر مىرسد كه مقتضاى جمع بين اين روايات ، همچنانكه خواهيم ديد ، حرمت است ، ولى مشكل اين است كه فقها صريحاً قائل به تحريم نشده‌اند ، حتى شيخ طوسى ( ره ) در « كتاب الخلاف » « 1 » دعواى اجماع بر كراهت نموده و مرحوم علامه ( ره ) نيز در « منتهى » تعبير فرموده‌اند كه از آن هم مشابه همين مطلب استفاده مىشود ، زيرا قول به حرمت را تنها به برخى از عامه نسبت داده است . البته كلام صدوق ( قدس سرّه ) و فقه الرضا ( ع ) و برخى منابع ديگر ممكن است ظهور در حرمت داشته باشد ، ولى ما هيچ فقيهى نيافتيم كه به صراحت قائل به تحريم شده باشد . از اين رو ، فقها روايات متعدد مربوطه را حمل بر كراهت يا كراهت شديد كرده‌اند . حال بايد روايات را بررسى كرده ، به جمع آنها مبادرت نمائيم تا حكم مسأله روشن شود .\r\n\r\nب ) روايات مختلف بازدارنده از وصل شعر به شعر :\r\n\r\n1 ) رواياتى كه به طور مطلق از وصل كردن مو به مو بر حذر داشته\r\n\r\n1 - مرسلهء ابن أبى عمير :\r\n« عن احمد بن محمد ، عن على بن احمد بن أشيم ، عن ابن أبى عمير ، عن رجل ، عن أبى عبد الله عليه السلام قال : دخلت ماشطة على رسول الله صلى الله عليه و آله فقال لها . . . و لا تصلى الشّعر بالشّعر » « 2 » .\r\nهر چند به نظر ما مراسيل ابن أبى عمير حجّت است ، ولى اين روايت از آنجا كه على بن احمد بن اشيم كه به فرمودهء شيخ طوسى ( ره ) « مجهول » مىباشد ، از ابن\r\n\r\n\r\n","description":"","footnote":"\r\n( 1 ) مسألهء 234 از كتاب الصلاة .\r\n( 2 ) وسائل الشيعة ، ج 17 ، طبع آل البيت ، كتاب التجارة ، ابواب ما يكتسب به ، باب 19 ص 131 ، ح 1 .\r\n","page_name":" 987 ","page_number":251},
  {"content":"\r\n\r\nأبى عمير روايت كرده ، از نظر سندى اشكال دارد ، زيرا ثابت نيست كه ابن أبى عمير آن را روايت كرده باشد .\r\n\r\n2 - مضمرهء على :\r\n« عن الحسين بن سعيد ، عن القاسم بن محمد ، عن على قال : سألته ، عن امرأة مسلمة تمشط العرائس . . . قال : لا بأس و لكن لا تصل الشعر بالشعر » « 1 » .\r\nمراد از قاسم در سند حديث ، قاسم بن محمد جوهرى است كه ما وى را ثقه مىدانيم ، و مراد از على كه قاسم بن محمد از وى نقل حديث مىكند ، على بن أبى حمزه بطائنى است و او را هم بايد توثيق نمود ، زيرا اين روايت در ايام استقامت وى از او اخذ شده است ، پس ، سند حديث قابل اعتماد است .\r\n\r\n2 ) روايتى كه از « وصل شعر به شعر غير » نهى كرده است\r\n\r\nروايت فقه الرضا عليه السلام :\r\n« و لا بأس بكسب الماشطة ، اذا . . . و قد لعن النّبى صلى الله عليه و آله ، سبعة : الواصل شعره بشعر غيره ، و . . . » « 2 » .\r\nاين روايت دربارهء مطلق وصل شعر به شعر نيست ، بلكه دايرهء آن متضيّق‌تر است ، يعنى مربوط به متّصل كردن موى خود به موى فرد ديگر مىباشد ، كه دو فرض دارد : وصل كردن موى خود به موى فردى ديگر يعنى اينكه مثلًا زنى موى جداشدهء خود را به موى زنى ديگر وصل كند ، و وصل كردن موى ديگرى به موى خود . البته احتمال دوم قوىتر است ، زيرا ظاهراً در روايات وصل كردن موها در مقام آرايش نمودن خود نهى شده است . در هر حال ، سند روايت ضعيف است .\r\n\r\n3 ) رواياتى كه مربوط به « وصل كردن شعر مرأة به شعر مرأة » است\r\n\r\n1 - مرسلهء فقيه :\r\n« قال عليه السلام : لا بأس بكسب الماشطة ما لم تشارط و قبلت ما\r\n\r\n\r\n","description":"","footnote":"\r\n( 1 ) وسائل الشيعة ، ج 17 ، طبع آل البيت ، كتاب التجارة ، ابواب ما يكتسب به ، باب 19 ، ص 132 ، ح 4 .\r\n( 2 ) مستدرك الوسائل ، ج 13 ، طبع آل البيت ، كتاب التجارة ، ابواب ما يكتسب به ، باب 17 ص 94 .\r\n","page_name":" 988 ","page_number":252},
  {"content":"\r\n\r\nتعطى ، و لا تصل شعر المرأة شعر امرأة غيرها ، و اما شعر المغر فلا بأس بأن توصله شعر المرأة » « 1 » .\r\n\r\n2 - روايت مكارم الاخلاق :\r\n« عن أبى بصير قال : سألته عن قصّ النواصى تريد به المرأة الزينة لزوجها ، و عن الحفّ و القرامل و الصوف و ما أشبه ذلك ؟ قال : لا بأس بذلك كله .\r\nقال محمد : قال يونس : يعنى لا بأس بالقرامل اذا كانت من صوف ، و اما الشعر فلا يوصل الشعر بالشعر لان الشعر ميّت » « 2 » .\r\nاز ذيل رويت برمىآيد كه سند آن اينچنين است : عن محمّد ( محمد بن عيسى عبيدى ) عن يونس بن عبد الرحمن عن أبى بصير . در اين روايت از امام ( ع ) سؤال شده كه بند انداختن موهاى پيشانى و اصلاح موها ( حف ) و وصل كردن مو به مو ( قرامل ) و صوف چه حكمى دارد و امام ( ع ) فرموده‌اند كه اينها همگى بلا اشكال است . بعد يونس در تفسيرى كه از حديث نموده ، گفته است كه اگر قرامل از صوف ( موى بز و گوسفند و مانند آن ) باشد ، وصل آن اشكالى ندارد ، ولى اگر از مو باشد ، ممنوع است ، زيرا شعر ميّت است .\r\nاگر روايت بدون اين تفسير نگاه شود ، از رواياتى خواهد بود كه دال بر جواز مطلق وصل شعر مرأة به شعر ، چه موى انسان و چه حيوان ، مىباشد ، ولى اگر تفسير يونس كه وجه آن بر ما پوشيده است ، لحاظ شود ، از روايات ناهيهء از وصل شعر به شعر خواهد بود .\r\n\r\nج ) بررسى چگونگى حمل روايات ناهيه از وصل شعر به شعر بر كراهت :\r\n\r\n1 ) مقدمه\r\nبرخى فقها از بعضى روايات استظهار كرده‌اند كه وصل كردن مو به موى زن حرام\r\n\r\n\r\n","description":"","footnote":"\r\n( 1 ) وسائل الشيعة ، ج 17 ، طبع آل البيت ، كتاب التجارة ، ابواب ما يكتسب به ، باب 19 ص 133 ، ح 6 .\r\n( 2 ) مكارم الاخلاق ، ص 85 .\r\n","page_name":" 989 ","page_number":253},
  {"content":"\r\n\r\nنيست بلكه مكروه است . در نتيجه ، نهى را در روايات پيشين كه به طور مطلق مىباشد ، حمل بر كراهت نموده‌اند . اين روايات كه از آنها استفادهء كراهت شده ، در ذيل مىآيد و بررسى مىشود .\r\n\r\n2 ) رواياتى كه از آنها كراهت استظهار شده است\r\n\r\n1 - روايت عبد الله بن حسن :\r\n« عن احمد بن محمد ، عن على بن الحكم ، عن يحيى بن مهران ، عن عبد الله بن الحسن قال : سألته ( سألتُ ) عن القرامل ، قال : و ما القرامل ؟ قلت :\r\nصوف تجعله النساء فى رءوسهن ، قال : اذا كان صوفاً فلا بأس ، و ان كان شعراً فلا خير فيه من الواصلة و الموصولة » « 1 » .\r\nگفته‌اند كه از تعبير « لا خير فيه » استفادهء كراهت مىشود نه حرمت ، هر چند از مفهوم « لا بأس » كه ظهور در نفى تحريم دارد ، ممكن است استفاده حرمت وصل شعر شود ، ولى ظهور « لا خير فيه » در كراهت اقوى از اين مفهوم مىباشد و در واقع به نحوى با آن سازگار است ، زيرا در كراهت نيز نوعى بأس وجود دارد . بر اين مبنا گفته‌اند كه روايت دال بر كراهت وصل شعر مرأة به شعر است .\r\n\r\n2 - روايت ثابت بن أبى سعيد :\r\n« عن محمد بن يحيى ، عن احمد بن محمد ، عن على بن النعمان ، عن ثابت بن أبى سعيد قال : يصلح الصوف و ما كان من شعر امرأة لنفسها ، و كره للمرأة ان تجعل القرامل من شعر غيرها ، فان وصلت شعرها بصوف او بشعر نفسها فلا يضرها » « 2 » .\r\nاز اين روايت نيز با استفاده از تعبير كره كه هم مىتواند كُرهَ به صيغهء مجهول كه به معناى « مكروه است » و هم « كَرُهَ » به صيغهء معلوم كه به معناى قَبُحَ است ، خوانده شود ، كراهت را استظهار نمود و گفته‌اند كه « كره » ظهور در نهى تنزيهى دارد نه تحريمى .\r\n\r\n\r\n","description":"","footnote":"\r\n( 1 ) وسائل الشيعة ، ج 17 ، طبع آل البيت ، كتاب التجارة ، ابواب ما يكتسب به ، باب 19 ص 132 ، ح 5 .\r\n( 2 ) وسائل الشيعة ، ج 20 ، طبع آل البيت ، كتاب النكاح ، ابواب مقدمات النكاح ، باب 101 ص 187 ، ح 1 .\r\n","page_name":" 990 ","page_number":254},
  {"content":"\r\n\r\n\r\n3 - روايت سعد اسكاف :\r\n« عن محمد بن الحسين ، عن عبد الرحمن بن أبى هاشم ، عن سالم بن مكره ، عن سعد الاسكاف ، عن أبى جعفر عليه السلام قال : سئل ابو جعفر عليه السلام عن القرامل الّتى تصنعها النساء فى رءوسهنّ ، يصلنه بشعورهن ؟ فقال : لا بأس على المرأة بما تزيّنت به لزوجها ، قال : فقلت : بلغنا ان رسول الله صلى الله عليه و آله لعن الواصلة و الموصولة ، فقال : ليس هناك ، انما لعن رسول الله صلى الله عليه و آله الواصلة و الموصولة التى تزنى فى شبابها ، فلما كبرت قادت النساء الى الرجال ، فقلك الواصلة و الموصولة » « 1 » .\r\nگفته‌اند كه در اين روايت ، گذاردن قرامل بر سر و وصل نمودن آنها به مو بدون اشكال دانسته شده و فرموده كه روايات مربوط به لعن واصله و موصوله از سوى پيامبر اكرم ( ص ) ، دربارهء زناكار و قواد مىباشد و به اين مسأله ربطى ندارد .\r\n\r\n3 ) بحث استاد مدّ ظلّه دربارهء اسناد اين روايات\r\nدر روايت اول : يحيى بن مهران ناشناخته و مجهول است و مراد از عبد الله بن حسن هم كه نامى مشترك ميان چند نفر مىباشد ، معلوم نيست . بنابراين ، سند روايت قابل اعتماد نيست . سند روايت سوم يعنى روايت سعد اسكاف طبق تحقيق قابل اعتماد و معتبر است . اما سند روايت دوم يعنى روايت ثابت بن أبى سعيد ، مورد بحث و گفتگو قرار گرفته است .\r\nدر منابع رجالى هيچ توثيق صريحى دربارهء « ثابت بن أبى سعيد » نيافتيم . البته ابن حجر در لسان الميزان گفته است : « ثابت بن أبى سعيد البجلى الكوفى ، ذكره الكشى فى رجال الشيعة و قال : كان ثقة كثيرة الفقه روى عنه الاعمش رحمه الله تعالى ، اما در رجال كشى چنين مطلبى وجود ندارد و تعبير ذكر شده نيز با تعابير كشى و مانند او هماهنگى ندارد ، بنابراين ، بعيد است كه اين عبارت نوشتهء كشى باشد . همچنين احتمال اينكه نسخهء اصلى كتاب رجال كشى به دست ابن حجر افتاده باشد ، بعيد است . به علاوه ، چه بسا در لسان الميزان مطلبى به يك كتاب نسبت داده شده كه\r\n\r\n\r\n","description":"","footnote":"\r\n( 1 ) وسائل الشيعة ، ج 20 ، طبع آل البيت ، كتاب النكاح ، ابواب مقدمات النكاح ، باب 101 ص 187 ، ح 3 .\r\n","page_name":" 991 ","page_number":255},
  {"content":"\r\n\r\nاشتباه است و ظاهراً منشأ اين امر آن بوده كه وى كتاب خود را با عجله و شتاب تأليف نموده است . از جمله كتاب‌هائى كه وى از آن زياد نقل كرده ، كتاب رجال على بن حكم است كه دربارهء رجال شيعه مىباشد و به دست ما نرسيده است . در اينجا اين احتمال قوى است كه وى به اشتباه به جاى « ذكره على بن حكم » گفته باشد : « ذكره الكشىّ » « 1 » . ولى با اين همه ، مىتوان مؤيّدات و شواهدى براى ثقه بودن وى و اعتبار روايت بيان كرد .\r\nاولًا : دربارهء على بن نعمان كه اين روايت را از ثابت نقل كرده ، گفته‌اند كه ثقة ، ثبتٌ جليلٌ ، واضح الطريقة و . . . ، خلاصه ، تعابيرى دارند كه جلالت شأن او را مىرساند و روش روايت او را ستوده‌اند .\r\nثانياً : روايتى از ثابت بن سعيد در دو جاى كافى نقل شده « 2 » كه راوى از او عبد الله بن مسكان است و وى را برخى فقهاء و محدّثان از جمله حاجى نورى ( ره ) از فقها و اصحاب اجماع شمرده و آن را علامت وثاقت مىداند . ما البته اين را دليل وثاقت ثابت نمىدانيم ، ولى براى تأييد مناسب است .\r\nدربارهء نام ثابت هم در نسخ اختلاف هست . در روايت مورد بحث ، نسخ « ثابت بن سعيد » و برخى « ثابت أبى سعيد » نقل كرده‌اند . مرحوم ممقانى ( ره ) فرموده‌اند كه نسخهء معتبر « ثابت أبى سعيد » دارد . در نسخ كافى هم نام او مختلف آمده است : در روايت كتاب التوحيد ، ثابت بن سعيد آمده ، ولى در روايت ديگر ، هر سه نوع نقل شده است . در محاسن سه نوع نقل شده است . در محاسن برقى نيز « ثابت أبى سعيد » آمده و ظاهراً نسخهء صحيح ، ثابت أبى سعيد باشد ، زيرا در رجال مرحوم شيخ ( ره )\r\n\r\n\r\n","description":"","footnote":"\r\n( 1 ) اين نكته يعنى اشتباه در نقل منبع براى كسى كه در كار تتبع و تأليف باشد ، امرى محتمل و متعارف است و مطلبى شاذ و غير ممكن نيست ، به ويژه آنكه ، در لسان الميزان اشتباه در نقل مطلب و انتساب مطالب يك كتاب به كتاب ديگر زايد وجود دارد .\r\n( 2 ) رجوع شود به كافى ، كتاب التوحيد ، باب آخر ( باب الهداية أنّها من الله عز و جل ) ، ح 1 ، و كتاب الايمان و الكفر ، باب فى ترك دعاء النّاس ، ح 2 .\r\n","page_name":" 992 ","page_number":256},
  {"content":"\r\n\r\nدر شمار اصحاب امام صادق ( ع ) آمده كه ثابت بن عبد الله همان ثابت بن أبى ثابت البجلى الكوفى است يعنى كنيهء پدر عبد الله ، ابو ثابت بوده است . همچنين در آن كتاب در شمار اصحاب آن حضرت آمده : « ثابت ابو سعيد البجلى الكوفى » . به احتمال قوى ، ثابت مورد بحث و اين دو عنوان ، هر سه نام يك شخص باشد كه نام وى ثابت و كنيه‌اش ابو سعيد و نام پدرش عبد الله بوده است .\r\nبه هر حال ، با توجه به دو شاهد و مؤيّدى كه ذكر شد و نيز سخن على بن حكم ، البته اگر كلام ابن حجر در واقع مأخوذ از رجال على بن حكم باشد ، مىتوان به نحوى روايت را قابل اعتماد دانست .\r\n\r\n4 ) بررسى دلالت روايات مذكور بر كراهت\r\nبه نظر مىرسد كه روايت ثابت أبى سعيد دلالت بر حرمت داشته باشد نه كراهت ، زيرا صدر و ذليل روايت ظهور در تحريم دارد . چون « يصلح » در صدر روايت به معناى يجوز مىباشد . پس ، مفهوم اين فرمودهء امام كه صوف جايز است ، اين خواهد بود كه قرامل از موى زنى ديگر جايز نيست . به همين ترتيب لا يضرّ در ذيل حديث به معناى لا يحرم مىباشد كه مفهوم آن اين مىشود كه بستن قرامل از موى زنى ديگر حرام است . فقها در اين تعبير نيز كه « لا يضرّ الصائم اذا اجتنب اربع خصال » لا يضرّ را به معناى « لا يحرم » دانسته‌اند . بنابراين ، به وضوح از صدر و ذيل روايت حرمت فهميده مىشود . مادهء « كره » نيز در لسان روايات به معناى كراهت اصطلاحى كه فقها به كار مىبرند ، نيامده بلكه اعم از تحريم و تنزيه است و هيچ‌گونه ظهورى در تنزيه ندارد . پس ، روايت دال بر حرمت است نه كراهت .\r\nهمچنين دربارهء روايت سعد اسكاف بايد گفت كه اين روايت را به دو گونه مىتوان معنا كرد : يكى اينكه مراد اين باشد كه زنان موهاى خود را كه به صورت قرامل درآمده به موهاى خود وصل كنند . در اين صورت ، جواز اين عمل هيچ‌گونه منافاتى با روايات ديگر نخواهد داشت ، زيرا ديديم كه برخى روايات به صراحت\r\n\r\n","description":"","footnote":"","page_name":" 993 ","page_number":257},
  {"content":"\r\n\r\nوصل كردن صوف و نيز موى خود زنان را به موى خود تجويز نموده‌اند . ديگر اينكه مراد ، وصل كردن قرامل به موهاى زنان بوده و منظور از قرامل مطلق موهاى جدا شده باشد يعنى كلام اطلاق داشته باشد . در اين صورت ، اطلاق اين روايت با ادلهء مفصّله يعنى ادله‌اى كه وصل كردن موى خود زن را به موى خود يا موى بز را به آن جايز مىداند ، تقييد مىشود . به عبارت ديگر ، براى جمع بين روايات بايد روايات مطلقه را با روايات مقيّده تقييد زد نه اينكه آنها را حمل بر كراهت نمود ، زيرا فقها در اين موارد همواره اين گونه جمع مىكنند و آن را بر حمل بر كراهت ترجيح مىدهند .\r\nنتيجه : بنابر آنچه گفته شد ، مىتوان نتيجه گرفت كه به موجب روايات ، دليلى براى قول به كراهت وصل موى زنان ديگر به موى خود وجود ندارد و بايد با استناد به ظاهر روايات ، و البته با قطع نظر از فتاوا و اقوال فقها ، قائل به حرمت آن گرديد ، ولى چون در ميان فقها قائل صريحى به آن وجود ندارد ، به ناچار بايد قائل به كراهت و احتياط شديد در اجتناب از اين كار شويم .\r\n\r\n5 ) بررسى كلام مرحوم آقاى خوئى ( ره ) در اين باره\r\nايشان دربارهء روايت سعد اسكاف فرموده‌اند كه چون در اين روايت تعبير واصله و موصوله آمده ، معلوم مىشود كه سخن دربارهء مطلق وصل شعر به شعر ، هر چند شعر حيوان باشد ، نيست ، زيرا واصله مفهومى عام ندارد و معناى آن متضيق است ، پس ، روايت اطلاق ندارد .\r\nدر تقريب كلام ايشان مىتوان گفت كه در لسان العرب آمده : « الواصلة من النساء التى تصل شعرها بشعر غيرها و المستوصلة الطالبة لذلك و هى التى يفعل بها ذلك » . بنابراين ، تفسير از واژهء « واصلة » ، وصل كردن موى بز يا وصل كردن زن موى خود را به موى خويش ، مشمول آن نمىشود و لذا نمىتوان روايت را بر معناى عام و مطلق حمل كرد ، بلكه روايت مفهومى متضيق دارد .\r\nاما اين سخن قابل مناقشه است ، زيرا به موجب روايتى كه در آن على بنغراب\r\n\r\n","description":"","footnote":"","page_name":" 994 ","page_number":258},
  {"content":"\r\n\r\nاين كلمه را تفسير نموده ، معناى واصله كلىتر و عام‌تر از مفهومى است كه لسان العرب بيان داشته : « و الواصلة التى تصل شعر المرأة بشعر امرأة غيرها » يعنى واصله را بر زنى هم كه موى ديگران را به موى يك زن وصل مىكند ، اطلاق نموده است نه خصوص وصل موى خود به موى ديگران . اين تفسير هر چند شامل وصل موى زن به موى خود نمىشود ، اما مىرساند كه لفظ واصله اصطلاح خاصى نيست و تضيّق مفهومى ندارد ، و بنابراين ، بايد به حسب مفهوم اخوى ظاهرى خود حمل بر معنائى عام و مطلق شود تا مواردى مانند وصل كردن موى نر يا موى خود زن به موى خودش را دربرگيرد . از اين رو ، مىتوان « واصله » را به معناى آرايشگر دانست .\r\nپس ، روايت از اين جهت تضيّق مفهومى ندارد و اطلاق دارد ، نهايت اينكه با روايات ديگر ، اين اطلاق را تقييد مىزنيم .\r\n\r\n6 ) توضيحاتى دربارهء مسائل 47 تا 49\r\n\r\n1 - متن مسائل 47 ، 48 و 49 :\r\nمسألهء 47 : « لا تلازم بين جواز النظر و جواز المسّ فلو قلنا بجواز النظر الى الوجه و الكفين من الاجنبية ، لا يجوز مسها الا من وراء الثّوب » .\r\nمسألهء 48 : « اذا توقّف العلاج على النظر دون اللّمس ، او اللّمس دون النّظر ، يجب الاقتصار على ما اضطر اليه ، فلا يجوز الآخر بجوازه » .\r\nمسألهء 49 : « يكره اختلاط النّساء بالرجال الا للعجائز ، و لهنّ حضور الجمعة و الجماعت » .\r\n\r\n2 - توضيحى دربارهء مسألهء 49 :\r\nمسائل 47 و 48 قبلًا مطرح شد و به تفصيل مورد بحث قرار گرفت . مرحوم آقاى حكيم دربارهء مسألهء 49 فرموده‌اند كه روايات مسأله دربارهء اختلاط عجائز را استثنا نكرده است و تنها در حضور جمعه و جماعت و . . . عجائز استثنا شده‌اند . پس ، متن\r\n\r\n","description":"","footnote":"","page_name":" 995 ","page_number":259},
  {"content":"\r\n\r\nاين مسأله با روايات نمىسازد .\r\nبايد گفت كه در نسخ مطبوع عروة اشتباهى رخ داده و نسخهء اصلى عروة اينچنين است : « يكره اختلاط النساء بالرجال و يكره له حضور الجمعة و الجماعات الا للعجائز » بنابراين ، مرحوم سيّد ( ره ) اختلاط عجائز را استثنا نفرموده است و متن اصلى مسأله با روايات سازگار است .\r\n\r\n3 - بررسى كلامى از مرحوم آقاى مطهرى ( قدس سرّه ) :\r\nمرحوم آقاى مطهرى ( ره ) دربارهء چگونگى حكم حضور زن در اجتماعات روايتى از امام كاظم ( ع ) نقل كرده‌اند كه فرموده : پدرم مادر مرا و مادر خودش را مىفرستاد تا حقوق اهل مدينه را اداء كنند .\r\nاما اينجا اشتباه عجيبى صورت گرفته است . ايشان پنداشته‌اند كه « امّ فروة » در روايت اشاره به مادر امام صادق ( ع ) است ، در صورتى كه بنابر موثّقهء محمد بن على جلى ، كه قبلًا خوانده شد ، امام صادق ( ع ) فرموده كه من پسر كم‌سن‌وسالى بودم كه مادرم فوت كرد . اين امّ فروة ظاهراً دختر بزرگ حضرت صادق ( ع ) و خواهر امام كاظم ( ع ) بود كه بنابر روايتى وى در باب حج به امام صادق ( ع ) گفت : اى پدر ! عمرهء ما عمرهء شعبانيه مىشود نه رجبيه . . . حضرت ( ع ) به او فرمود : نه دخترم ، اين عمرهء ما همان عمرهء رجبيه است ، زيرا احرام آن در رجب واقع شده است . بنابراين ، امّ فروهء مذكور در روايت بالا ، دختر امام صادق ( ع ) و خواهر امام كاظم ( ع ) بوده است .\r\n« * و السلام * »\r\n\r\n","description":"","footnote":"","page_name":" 996 ","page_number":260},
  {"content":"\r\n\r\n\r\n11 / 3 / 1378 سه‌شنبه درس شمارهء ( 115 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر مباحث گذشته ، برخى از فروع مسألهء نظر به اجنبى و لمس اجنبى را در مسائل 47 و 48 و نيز مسألهء كراهت اختلاط زن و مرد را بررسى كرديم . اينك به بحث پيرامون موارد مشتبه و مشكوك و اقسام آن مثل محصورة و غير محصورة و بدوى مىپردازيم و ديدگاه مرحوم سيّد ( ره ) را در بررسى قاعدهء مقتضى و مانع و تمسك به آن قاعده را در اين بحث ، تشريح مىكنيم . سپس ، به طرح اجمالى مسائل 52 و 53 نيز مىپردازيم .\r\n* * * \r\nالف ) بررسى مسألهء 50 :\r\n\r\n1 ) متن عروة :\r\n« اذا اشتبه من يجوز النظر اليه بين من لا يجوز بالشبهة المحصورة وجب الاجتناب عن الجميع و كذا بالنسبة الى من يجب التستر عنه و من لا يجب و ان كانت الشبهة غير محصورة او بدوية فان شك فى كونه مماثلًا او لا او شك فى كونه من المحارم النسبيّه او لا فالظاهر وجوب الاجتناب لان الظاهر من آية وجوب الغض ان جواز النظر مشروط بامر وجودى و هو كونه مماثلًا او من المحارم فمع الشك يعمل بمقتضى العموم لا من باب التمسك بالعموم فى الشبهة المصداقية بل لاستفادة شرطية الجواز بالمماثلة او المحرمية او نحو ذلك فليس التخصيص فى المقام من قبيل التنويع حتى يكون من موارد اصل البراءة بل من قبيل المقتضى و المانع » .\r\n\r\n","description":"","footnote":"","page_name":" 997 ","page_number":261},
  {"content":"\r\n\r\n\r\n2 ) توضيح عبارت مرحوم سيّد ره\r\nاگر شخصى كه نگاه به او جايز است با كسى كه نگاه به او جايز نيست ، مشتبه شد ، شبهه هم گاهى محصورة و گاهى غير محصورة است و گاهى هم شبهه بدوى است ، مثل اينكه سه ، چهار نفر هستند كه انسان يقين دارد كه نگاه به يكى از آنها جايز نيست ولى به يكديگر مشتبه‌اند يا تعداد زيادى هستند كه اطراف شبههء غير محصوره در علم اجمالى كه اطراف شبهه ، محصور باشد ، در چنين مواردى طبق قاعده ، اجتناب از همهء اطراف علم اجمالى لازم است و نمىتواند به هيچ‌يك از افراد مشتبه نگاه كند ، در اين قسم بحثى وجود ندارد .\r\nبحث در علم اجمالى است كه اطراف شبههء غير محصور باشد ، مرد يقين دارد كه در ميان اين هزار نفر يكى بر او نامحرم است و نگاه به او جايز نيست ، يا زن يقين دارد كه در ميان اين هزار مرد ، يكى بر او نامحرم است و ستر بر او واجب مىباشد ، حكم شبههء غير محصوره ، همان حكم شبههء بدوى است ، مثل اينكه علم اجمالى در كار نيست . اگر از دور فردى را مشاهده مىكند ولى نمىتواند تشخيص دهد كه دختر است يا پسر ، مثل اواخر دوره‌هاى سابق كه مكرر پيش مىآمد كه دخترها خود را به قيافهء پسرها و پسرها قيافهء دخترها را پيدا مىكردند و قابل تشخيص نبودند . يا نمىداند اين زن بر او محرم است يا نامحرم ، خلاصه ، شك دارد كه اين شخص مماثل است كه محرم باشد يا غير مماثل است كه نامحرم باشد ، يا زنى است كه بر او محرم است يا نامحرم ، شك بدوى دارد ، و نمىداند اين زن خواهر اوست يا زن اجنبيه است ، آيا مىتواند به او نگاه كند ، يا زن است و نمىداند كه اين مرد برادر اوست يا اجنبى است ، آيا لازم است خود را از او بپوشاند ؟ البته محارم اقسامى دارد : مثل محرم بالنسب و محرم بالمصاهرة و محرم بالرضاع ، دربارهء محرم بالمصاهره و محرم بالرضاع بعداً بحث خواهيم كرد و فعلًا بحث در محرم نسبى است .\r\n\r\n","description":"","footnote":"","page_name":" 998 ","page_number":262},
  {"content":"\r\n\r\nچهار وجه در مسأله است به اين معنا كه ممكن است به چهار صورت براى واجب الاجتناب بودن آن زن يا لزوم ستر از آن مرد استدلال شود كه مرحوم سيّد يكى از آن چهار صورت را پذيرفته است .\r\n\r\nوجه اول ؛ تمسك به عام در شبههء مصداقيه\r\nدر ميان ادله ، عموماتى چون  « قُلْ لِلْمُؤْمِنِينَ يَغُضُّوا مِنْ أَبْصارِهِمْ »  و  « قُلْ لِلْمُؤْمِناتِ يَغْضُضْنَ مِنْ أَبْصارِهِنَّ »  داريم كه استثناهائى دارند ، افرادى كه مشخصاً داخل در عام يا داخل در استثناء هستند ، روشن است ، فردى كه مشتبه است و مشخص نيست كه داخل در عام است يا مستثنى ، از باب تمسك به عام در شبههء مصداقيه حكم مىكنيم كه داخل در تحت عام است و غضّ بصر از فرد مشتبه بر مكلف لازم است .\r\n\r\nتوضيح اين وجه و مبناى مرحوم سيّد ( ره )\r\nمرحوم سيّد ( ره ) با اينكه تمسك به عام در شبهات مصداقيه را در ملحقات عروة جايز مىدانند ، در اينجا مىفرمايند ما لزوم اجتناب از نظر يا لزوم ستر را از باب تمسك به عام در شبهات مصداقيه نمىگوييم ، نه از اين جهت كه از آن مبنا عدول كرده باشند ، بلكه به خاطر اينكه بحثى در كفايه است و آن اينكه آيا اگر مخصص منفصل باشد و مردد بين اقل و اكثر گردد ، بازهم تمسك به عام جايز است يا نه ؟ اگر دليل عام « اكرم العلماء » و دليل خاص منفصل « لا تكرم الفساق منهم » بود ، در مورد زيد امر مشتبه شد ، نه از باب شبههء مفهوميه كه ندانيم معناى فسق چيست ، بلكه از باب شبههء مصداقيه يعنى نمىدانيم او فاسق است يا نه ؟ چون مرتكبين كبائر يقيناً فاسقند و نمىدانيم زيد مرتكب كبيره هست يا نه ؟ مرحوم آخوند ( ره ) مىفرمايند : نمىتوان در چنين مواردى به عام تمسك جست ، ولى صاحب عروة جايز مىداند .\r\nدر اينجا كه نگاه به فرد مشتبه را جايز نمىدانند ، به عنوان مصداق آن بحث\r\n\r\n","description":"","footnote":"","page_name":" 999 ","page_number":263},
  {"content":"\r\n\r\nكبروى نيست كه در شبهات مصداقيه ، در مخصص منفصل مىتوان به عام تمسك كرد ، چون مستثنيات در آيهء شريفه ، متصلند نه منفصل ، و در مخصص متصل اساساً در شبههء مصداقيه نمىتوان به عام تمسك كرد .\r\nاگر موردى كه مشكوك و مشتبه است ، معلوم نباشد كه از مصاديق يكى از مستثنيات مذكور در آيهء شريفه يا تحت عام است ، چون مخصص متصل است ، چون شما تمسك به عام را در شبهات مصداقيه جايز نمىدانيد ، در اينجا نيز تمسك به عام را جايز نمىشماريد ، ولى اگر مورد مشتبه مربوط به مستثنائى باشد كه به دليل منفصل استثناء شده باشد مثل  « الْقَواعِدُ مِنَ النِّساءِ اللَّاتِي لا يَرْجُونَ نِكاحاً »  كه در آيهء مستقلى نازل شده و به صورت متصل از آيهء غض استثناء نشده است ، البته اينكه با چه فاصلهء زمانى نازل شده ، معلوم نيست ، اگر مورد مشتبه از اين قبيل باشد كه نداند اين زن از قواعد است تا مستثنى باشد يا از قواعد نيست ، شبههء مصداقى مخصص منفصل است يا مورد مشتبه مربوط به مستثنياتى باشد كه سنت دليل آن است مثل : « لا حرمة لنساء اهل الذّمة ان ينظر الى شعورهنّ » يا دربارهء علوج كه « اذا نهين لا ينتهين » وارد شده يا طبيب كه مىتواند به بيمار خود نگاه كند ، شخصى براى او مشتبه شود كه بيمار او است كه نگاه به او مستثنى باشد يا بيمارش نيست و نگاه به او ممنوع باشد ، در چنين مواردى اگر انسان دچار شك و ترديد شود ، چون از قبيل شبههء مصداقيه مخصص متصل نيست ، مشمول حكم « عدم جواز تمسك به عام » نخواهد بود .\r\nممكن است مراد مرحوم سيّد ( ره ) بيان اين نكته باشد كه ما دليل عامى نداريم كه همهء مستثنيات به طور متصل از آن استثناء شده باشد و موارد مشكوك همگى شبههء مصداقيهء مخصص متصل باشد و تمسك به عام جايز نباشد ، بلكه برخى از موارد منفصلًا استثنا شده است . لذا « عدم جواز نظر به فرد مشتبه » در مورد بحث ، نمىتواند به دليل « عدم جواز تمسك به عام در شبهات مصداقيه مخصص متصل » مستند\r\n\r\n","description":"","footnote":"","page_name":" 1000 ","page_number":264},
  {"content":"\r\n\r\nباشد ، چرا كه دليل اخص از مدعا خواهد بود و تنها عدم جواز نظر در بعضى از موارد را مىتواند اثبات كند . پس ، مستند نظر چيز ديگرى است .\r\n\r\nوجه دوم ؛ استصحاب عدم ازلى\r\nبرخى مثل مرحوم آخوند و مرحوم آقاى خوئى قدس سرّهما به اين وجه تمسك كرده‌اند كه با استصحاب عدم ازلى ، عدم جواز نظر را اثبات مىكنيم . مثلًا شك دارد كه اين زن خواهر او است تا نگاه جايز باشد يا اجنبيه است كه ممنوع باشد ، چون قبل از خلقت محرميت نسبى در كار نبوده ، الان شك مىكند ، استصحاب عدم محرميت جارى مىكند ، يا فردى را كه نمىتواند تشخيص دهد زن است يا مرد كه اگر زن باشد نگاه به او ممنوع و اگر مرد باشد ، نگاه به او جايز باشد ، چون قبل از خلقت ، مماثل و مرد نبوده تا استثناء شود ، نمىداند پس از خلقت عنوان مستثنى بر او صدق مىكند يا نه ، استصحاب عدم ازلى جارى مىكند .\r\n\r\nاشكالات استاد مد ظلّه بر جريان استصحاب عدم ازلى\r\nبر استصحاب عدم ازلى سه اشكال وارد است ، ولى چون يكى از اشكالات يقينى نيست ، از ذكرش صرف نظر مىكنيم .\r\n\r\n- اشكال اول :\r\nشما در استصحاب ، اتحاد موضوع را در قضيهء متيقنه و قضيهء مشكوكه لازم مىدانيد و مرجع و تشخيص اين اتحاد را نيز عرف مىدانيد ، به نظر ما استصحاب عدم ازلى عرفى نيست . اگر شما بگوييد آتش نمىسوزاند ، عرف مىگويد اين سخن دروغ است . شما نمىتوانيد به عرف بگوييد آتش قبل أن يوجد نمىسوزاند و ماهيت سوزانندگى را هم نداشت ، چون اين نكته مورد توجه عرف نيست . يا اگر سنگى از ابتدا سفيد باشد و كسى بگويد سفيد نيست ، چون توجه به سفيد نبودن قبل از خلقت نمىشود ، عرف آن سخن را نمىپذيرد . پس ، استصحاب عدم ازلى\r\n\r\n","description":"","footnote":"","page_name":" 1001 ","page_number":265},
  {"content":"\r\n\r\nمورد توجه عرف نيست و نمىتوان چنين امورى را در فقه پياده كرد . مرحوم آقاى بروجردى ( ره ) نيز نظرشان همين بود .\r\n\r\n- اشكال دوم :\r\nدر استصحاب ، علاوه بر اينكه اتحاد موضوع در قضيهء متيقنه و قضيه مشكوكه لازم است ، اتحاد محمول نيز لازم است . عرف همانطور كه موضوع را متحد مىداند ، بايد محمول را هم متحد بداند . اگر فردى زائل شود و فرد ديگرى جايگزين آن گردد ، جريان استصحاب در چنين مواردى مبتنى بر جريان استصحاب كلى قسم ثالث است كه معمولًا آقايان جارى نمىدانند . در مسئلهء جارى ، عدم شىء به عدم موضوع با عدم شىء به عدم محمول ، در نظر عرف دو عدم است گوئى عدمى زائل شده و عدم ديگرى احتمالًا جايگزين آن شده است . پس ، استصحاب عدم ازلى چون از نظر عرف ، عدم‌ها با هم متفاوت است و مبتنى بر جريان استصحاب كلى قسم ثالث است ، و ما هم آن را جارى نمىدانيم ، با اشكال روبرو است .\r\n\r\nوجه سوم ؛ مبناى مرحوم نائينى ( ره )\r\nاين وجه را آقاى نائينى فرموده‌اند و آن اين است كه اگر حكمى ترخيصى به يك امر وجودى معلّق شد ، از التزامات عرفى آن اين است كه مشكوك آن را در حكم معدوم مىدانند و مىگويند جواز در كار نيست ، بر همين مبنا بزرگان در باب فروج ، دماء و اموال قائل به احتياط شده‌اند نه برائت ، چون در اين امور ، حكم ترخيصى بر يك امر وجودى متعلق بوده است و چون امر وجودى محرز نشده ، لذا حكم به احتياط صادر كرده‌اند .\r\n\r\nمناقشهء استاد ( مد ظلّه )\r\nاين ادعا قبل از ايشان هيچ سابقه‌اى ندارد و شاگردان ايشان نيز آن را نپذيرفته‌اند ، اگر در باب دماء و فروج و اموال نيز احتياط كرده‌اند ، مشهور از باب\r\n\r\n","description":"","footnote":"","page_name":" 1002 ","page_number":266},
  {"content":"\r\n\r\nتمسك به عام در شبهات مصداقيه حكم به احتياط كرده است ، چون اين موارد ، از مواردى است كه نمىدانيم عدم جواز ، استثناء شده‌اند يا نه ؟ نمىدانيم از اموالى است كه تصرف در آن جايز است ، يا مهدور الدم است كه قتلش جايز باشد ، يا از مواردى است كه نظر به فرج جايز باشد يا نه ؟ در همهء موارد مشكوك ، حكم به احتياط مىكنند .\r\nبرخى در مورد اموال به استصحاب عدم اذن ، در مورد مهدور الدم بودن به استصحاب عدم كفر ، و در مورد فروج به استصحاب عدم زوجيت در موارد شك تمسك كرده و قائل به احتياط شده‌اند . لذا از ادعاى آقاى نائينى ( ره ) در كلمات فقهاى قبل از ايشان عين و اثرى وجود ندارد و اينكه سابقين نيز بر همين اساس قائل به احتياط شده‌اند ، ادعاى بىدليلى است .\r\n\r\nوجه چهارم ؛ قاعدهء مقتضى و مانع\r\nتنها وجهى كه مرحوم سيّد ( ره ) پذيرفته ، همين وجه است . ايشان معتقدند در موضوعاتى كه مربوط به ملاكات احكام است ، كسى نيست كه قائل به اين قاعدهء عقلائى يعنى مقتضى و مانع نباشد . مثلًا اگر زيد مريض باشد ، به طورى كه اگر معالجه نكند ، مىميرد و ما نمىدانيم معالجه كرده يا نه ، هيچ‌كسى حكم به موت زيد نمىكند به اين معنا كه بگويد مقتضى مرگ كه بيمارى بود ، موجود است و چون نمىدانيم معالجه كرده يا نه ؟ حكم به موت كنيم و اموالش را تقسيم نمائيم ، يا اگر زيد و عمرو با هم دعوا كردند ، دعوائى كه اگر زيد از خود دفاع نكرده باشد ، كشته شده است ، و چون نمىدانيم زيد از خود دفاع كرده يا نه ، حكم موت او را جارى كنيم ، هيچ‌كسى چنين حرفى نمىزند .\r\nآنچه مورد بحث است و كسانى مثل صاحب فصول قائل شده‌اند و حق هم با كسانى است كه قائل شده‌اند ، اين است كه اگر حكمى ملاكى داشت ، و ما شك كنيم كه آيا اين ملاك ، ملاك مزاحمى هم دارد تا به عنوان ثانوى ، حكم اولى به حسب\r\n\r\n","description":"","footnote":"","page_name":" 1003 ","page_number":267},
  {"content":"\r\n\r\nفعليت تغيير پيدا كند ، قانون عقلاء اين است كه همان حكم اولى را اخذ مىكنند ، چرا كه تا عنوان مزاحم ثابت نشده ، نمىتوان ترتيب اثر داد . مثلًا غيبت ذاتاً حرام است ، نمىدانيم آيا عنوان مزاحمى پيدا شده تا غيبت را مجاز نمايد ؟ تا عنوان مزاحم ثابت نشده ، غيبت به حرمت ذاتى خود باقى است ، و احتمال وجود عنوان مزاحم كافى نيست .\r\nمرحوم سيّد ( ره ) مىفرمايند : بر اساس قاعدهء مقتضى و مانع در اين بحث حكم به وجوب اجتناب از مورد مشتبه مىكنيم ، رسم قانون‌گذارى در همهء كشورها همينطور است . مثلًا در مجلس قانون مىگذارند كه نبايد جنس قاچاق وارد كشور شود چون براى اقتصاد كشور خطرناك است . سپس ، با مزاحماتى برخورد مىكنند و به آن قانون تبصره مىزنند و مستثنياتى قرار مىدهند . يا چون كشور احتياج به نيروى نظامى دارد ، قانون مىگذارند كه همه بايد يك دورهء نظام عمومى ببينند .\r\nسپس ، ملاحظه مىكنند عده‌اى كه مشغول تحصيل هستند ، اگر به سربازى بروند ، امور فرهنگى با اختلال روبرو مىشود ، به خاطر تزاحم ، استثناء مىكنند و تبصره مىگذارند . چنين تبصره‌هائى كه به خاطر ملاك‌هاى مزاحمى از قانون قبلى استثناء زده مىشوند ، به عنوان يك دليل منفصل بايد احراز شوند ، تا عنوان مزاحم احراز نشود ، مجوزى براى استثناء نيست و طبق قاعده بايد به همان دليل اولى اخذ كنيم .\r\nمىفرمايند : از اين جهت تفاوتى بين استثناى متصل و منفصل نيز نيست ، حكم دليل منفصل روشن‌تر است . لذا ايشان بر اساس قاعدهء مقتضى و مانع در اينجا حكم به احتياط مىكنند .\r\n\r\nمناقشهء استاد ( مد ظلّه )\r\nما در صغراى اين فرمايش مناقشه داريم ، گرچه اگر ملاك مزاحمى محرز شد ، مستثنى است ، ولى در مواردى براى شخص مكلف جايز نيست كه خود را به باب تزاحم وارد كند . البته اگر شخص مضطر شد ، خوردن شراب و ميته حلال مىشود و\r\n\r\n","description":"","footnote":"","page_name":" 1004 ","page_number":268},
  {"content":"\r\n\r\nبسيارى از معاصى و منكرات از باب دفع افسد به فاسد حلال مىشود ، ولى شخص مجاز نيست خود را در اضطرار قرار دهد . مثلًا به محلّى برود كه براى خوردن شراب يا ميته اضطرار پيدا كند . در مورد بحث ، اگر شخصى ازدواج كرد ، شير داد و خواهر رضاعى شد ، حرمت نظر يا لزوم ستر دربارهء آنها استثناء مىشود و به لحاظ محرميّت نگاه جايز بوده و ستر واجب نخواهد بود ، آيا اگر مردى چشمش به مرد ديگرى افتاد ، گفته مىشود كه مصلحتى فوت شد و مثل اين است كه انسان اكل ميته كند يا ما كه اكنون در حال صحبت هستيم ، كار ما در حكم شراب خوردن يا اكل ميته اضطرارى است ؟ پس ، نمىتوان موارد استثناء را از حكم نظر يا لزوم ستر ، از باب تزاحم ملاكات دانست كه ملاكى را فداى ملاك ديگرى مىكنيم .\r\nپس ، هيچ‌يك از وجوه چهارگانهء فوق تمام نيست و در چنين مواردى ، مقتضاى اصل برائت است .\r\n\r\nمختار استاد ( مد ظلّه )\r\nاگر بگوييم مصبّ همهء وجوه فوق در جائى است كه دليل عامى داشته باشيم مثل :  « قُلْ لِلْمُؤْمِنِينَ يَغُضُّوا مِنْ أَبْصارِهِمْ »  يا  « قُلْ لِلْمُؤْمِناتِ يَغْضُضْنَ مِنْ أَبْصارِهِنَّ »  را عام بدانيم كه حكم به حرمت نظر كرده است ، سپس ، حكم لزوم ستر را هم از آن استفاده كنيم ، مانعى ندارد كه به يكى از وجوه چهارگانهء فوق ، انسان در موارد مشكوك از نگاه چشم بپوشد يا زن خود را بپوشاند .\r\nولى با توجه به اينكه مرحوم آقاى خوئى ( ره ) به نحوى ، و ما نيز به نحو ديگرى در عموم آيهء شريفهء غض ، اشكال داشتيم ، چگونه مىتوانيم به عموم اين آيات در موارد شبهه تمسك كنيم ؟\r\nآيهء شريفهء  « لا يُبْدِينَ زِينَتَهُنَّ »  موضوعش زن است كه وظيفه‌اش تستّر است جز در مواردى كه استثناء مىشود . نسبت به موارد تستّر و وظيفهء زن مانعى ندارد بر اساس يكى از چهار وجه ، در موارد مشتبه حكم به احتياط كنيم و بگوييم ، بر زن لازم است\r\n\r\n","description":"","footnote":"","page_name":" 1005 ","page_number":269},
  {"content":"\r\n\r\nاز فردى كه نمىداند زن است يا مرد ، خود را بپوشاند . ولى دربارهء وظيفه مرد كه نظر كردن است ، چگونه مىتوان از اين آيه حكم به حرمت نگاه كردن در موارد مشتبه نمود ؟ قبلًا از همين آيه حكم نگاه به زن را نيز استفاده كرديم كه مرد نبايد به زن نامحرم نگاه كند ، ولى در موارد مشتبه كه ناظر نمىداند منظور اليه مماثل او است يا غير مماثل ، چگونه مىتوان حكم به حرمت نظر صادر كرد ؟ مرد كه خود مىداند با منظور اليه غير مماثل است در صورتى كه منظور اليه زن باشد ، يا زن كه خود مىداند ، با منظور اليه مماثل است در صورتى كه منظور اليه زن باشد ، پس ، شكى در كار نيست ، در اينجا فقط خنثى مطرح است ، خنثى كه نمىداند زن است يا مرد ، اجتناب از منظور اليه بر او لازم است ، زيرا ما عموم حرمت نظر را بالملازمه از وجوب تستّر ، از آيهء شريفه استفاده كرديم .\r\nاما در جائى كه منظور اليه مردّد بين زن و مرد است ، در مورد حكم نگاه مرد به چنين كسى ، اگر آيهء غض را كنار گذاشتيم ، چه دليلى وجود دارد كه اثبات كند مرد على وجه الاطلاق نمىتواند نگاه كند الّا به مماثل ؟ چنين دليل عامى وجود ندارد .\r\nدر دليل عامى كه داريم  « وَ لا يُبْدِينَ زِينَتَهُنَّ »  ، منظور اليه مشخصاً زن است ، ولى آيهء عامى كه نگاه بر مرد را مطلقاً حرام كند الّا به مماثل ، جز آيهء غض ، آيهء ديگرى وجود ندارد ، آيهء غض را هم كه دالّ ندانستيد و كنار نهاديد ، بنابراين ، در صورت شبهه كه مرد نمىداند منظور اليه زن است يا مرد ، نمىتوان با استناد به يكى از وجوه اربعهء ياد شده ، حكم به احتياط كرد و نگاه را بر مرد حرام شمرد .\r\n\r\nبيان مرحوم آقاى خوئى ( ره )\r\nآقاى خوئى مىفرمايند : ما دليلى نداريم كه ثابت كند بر مرد نگاه كردن بر منظور اليه مطلقاً چه مماثل و چه غير مماثل باشد ، حرام است ، آنگاه مماثل از تحت آن عام خارج شده باشد ، تنها دليل  « لا يُبْدِينَ زِينَتَهُنَّ »  است كه زنان مورد خطابند ، از اين آيه حكم نگاه به غير مماثل را استفاده مىكرديم ، اما دليل عامى در كار نيست .\r\n\r\n","description":"","footnote":"","page_name":" 1006 ","page_number":270},
  {"content":"\r\n\r\nبه نظر مىرسد آنچه از ادله استفاده مىشود جواز نظر به مماثل و عدم جواز نظر به غير مماثل است ، اما از نظر ثبوت ، حكم سه گونه است ، آيا حرمت معلّق به مخالف و غير مماثل بودن است يا جواز نظر معلّق بر مماثل بودن است و چون نمىدانيم كداميك از اين دو ثابت است ، نمىتوانيم عند الشك به استصحاب عدم ازلى تمسك كنيم و بگوييم اصل اين است كه مماثل نيست يا اصل اين است كه مخالف نيست . بنابراين ، جاى تمسك به اصالة البراءة است ، چون در مورد مرد نه دليل داريم و نه مىتوانيم به استصحاب تمسك كنيم .\r\n\r\nتوضيحى از استاد ( مدّ ظلّه )\r\nاما مطلبى كه در كلام ايشان به چشم نمىخورد ، اين است كه اگر ما دليل  « قُلْ لِلْمُؤْمِناتِ يَغْضُضْنَ مِنْ أَبْصارِهِنَّ »  را كنار بگذاريم ، در مورد حكم نگاه زن به مرد دليل عامى نداريم كه زن مطلقاً نتواند به كسى نگاه كند تا با دليل ديگرى مواردى مثل مماثل استثناء گردد . تنها اجماع داريم كه زن نمىتواند به اعضاى مخفى بدن مرد ، غير از سر و صورت و گردن و دست ، نگاه كند . نمىدانيم آيا حرمت نظر زن معلق است بر اينكه منظور اليه مرد باشد به آن مقدارى كه به طور متعارف مخفى است تا چنانچه در منظور اليه شك كرديم ، استصحاب عدم ازلى بكنيم و بگوييم قبلًا مرد نبود ، حالا هم مرد نيست ، پس ، نگاه جايز است يا جواز نظر معلّق به مماثل بودن است تا چنانچه در منظور اليه شك كرديم ، با استصحاب عدم ازلى ، مماثل بودن را نفى كرده و حكم به عدم جواز كنيم ؟\r\n\r\n3 ) ادامهء مسأله ( 5 ) عروة :\r\n« و اذا شك فى كونها زوجة او لا فيجرى مضافاً الى ما ذكر من رجوعه الى الشك ، اصالة عدم حدوث الزّوجيّة و كذا لو شكّ فى المحرمية فى باب الرضاع » .\r\nفرع قبلى اين بود كه فرد مشتبه بود و نمىدانستيم منظور اليه زوجه محرم است يا نه ؟ يا اصلًا مماثل است يا نه ؟ ، ولى اگر در موردى شك كرديم كه زوجيت\r\n\r\n","description":"","footnote":"","page_name":" 1007 ","page_number":271},
  {"content":"\r\n\r\nحادث شده يا نه ؟ علاوه بر قاعدهء مقتضى و مانع ، دليل ديگرى وجود دارد و آن استصحاب عدم حصول زوجيّت است ، چون اگر زوجيت كسى نفى شد ، حتى امورى كه عند وجوده حرام مىشود ، يا كسانى كه عند وجوده براى شخص محرم مىشوند ، با استصحاب عدم زوجيت ، نفى محرميت آنها نيز مىشود . مثلًا اگر كسى زوجهء مدخوله خود را طلاق داد ، و آن زن با فرد ديگرى ازدواج كرد و داراى فرزند شد ، اين فرزند از ابتداى تولد براى زوج اولى حرام مىشود و محرم است ، حال اگر شخص دچار شك شد كه به آن زوجه دخول شده بود يا نه ؟ استصحاب عدم دخول جارى مىشود ، و يكى از احكامش اين است كه فرزندان آن زن از شوهر دوم ، براى آن شخص محرم نخواهند بود . در باب رضاع هم همينطور است و حكم به عدم تحقق رضاع مىشود .\r\n\r\n4 ) ادامهء مسأله ( 51 ) عروة :\r\n« نعم لو شك فى كون المنظور اليه او الناظر حيواناً او انساناً فالظاهر عدم وجوب الاحتياط لانصراف عموم وجوب الغض الى خصوص الانسان » .\r\nسپس مىفرمايند اگر شك كند كه منظور اليه انسان است يا حيوان ، دليل عامى نداريم كه بر اساس آن ، حكم به لزوم اجتناب صادر كنيم ، چون ادله‌اى مثل آيهء غض منصرف به انسان است ، قانون مقتضى و مانع در اينجا جارى نيست .\r\nالبته مرحوم سيد ( ره ) مطلبى را على المبنا فرموده‌اند كه بر اساس مبنايشان درست است و البته ما آن مبنا را قبول نكرديم ، ايشان آيهء  « لا يُبْدِينَ زِينَتَهُنَّ »  را دو بخش كرده بودند ، در قسمت اول  « لا يُبْدِينَ زِينَتَهُنَّ إِلَّا ما ظَهَرَ مِنْها »  را دال بر اثبات عورت بودن زن دانستند كه حتى عند الشك نيز بايد اجتناب كرد ، غير از وجه و كفين بقيهء بدن عورت است .\r\nولى فقره دوم كه  « إِلَّا ما ظَهَرَ مِنْها »  ندارد ، يعنى  « لا يُبْدِينَ زِينَتَهُنَّ إِلَّا لِبُعُولَتِهِنَّ أَوْ . . . »  ناظر به مطلب ديگرى دانستند كه فرض ناظر شده كه در صدد مشاهده است .\r\nلذا در اين بحث مىفرمايند : اگر شك كند كه منظور اليه انسان است يا انسان\r\n\r\n","description":"","footnote":"","page_name":" 1008 ","page_number":272},
  {"content":"\r\n\r\nنيست ، بايد در غير وجه و كفين احتياط كند ، ولى ما چون تفصيل قائل نشديم ، حكم به جواز مىكنيم .\r\n\r\n5 ) ادامهء مسأله 51 عروة :\r\n« و ان كان الشك فى كونه بالغاً او صبيّاً او طفلًا مميّزاً او غير مميّز ففى وجوب الاحتياط وجهان : من العموم على الوجه الذي ذكرنا و من امكان دعوى الانصراف و الاظهر الاوّل » .\r\nاگر نداند كه منظور اليه بالغ است يا صبى ، مميز است يا غير مميّز ، آيا مىتوان به عمومات تمسك كرد و گفته شود در غير موارد استثناء مىتوان به عمومات تمسك نمود ؟ يا ادلهء غض و امثال آن اساساً انصراف به بالغين دارد ؟ مىفرمايند : اظهر اين است كه چنين انصرافى در كار نيست ، از آيهء شريفهء  « أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ »  استفاده مىشود كه اطفال نيز داخل در عام هستند ، پس ، همان احتمال اول اظهر است .\r\n\r\nاشكالى بر مرحوم سيّد ( ره )\r\nاشكالى كه به ايشان شده ، اشكال واردى است ، و روشن است كه اگر حالت سابقه داشته باشد ، قاعدهء مقتضى و مانع جارى است ، يكى از مستثنيات زن شخص است ، و نمىداند طلاق داده يا نه ؟ استصحاب بقاء زوجيت جارى مىشود ، با اينكه زوجيت يكى از موارد استثنا است ، و هكذا صغير كه يكى از مستثنيات است ، در مستثنيات ، قانون استصحاب مقدم بر قاعدهء مقتضى و مانع است ، در اينجا نيز عند الشك استصحاب بقاء صغر مىشود .\r\n\r\nب ) بررسى مسأله 51 :\r\n\r\nمتن عروة :\r\n« يجب على النساء التستر كما يحرم على الرجال النظر ، و لا يجب على الرجال التستر و ان كان يحرم على النساء النظر ، نعم حال الرجال بالنسبة الى العورة حال النساء ، و يجب عليهم التستر مع العلم بتعمّد النساء فى النظر فى باب حرمة الاعانة على الاثم » .\r\n\r\n","description":"","footnote":"","page_name":" 1009 ","page_number":273},
  {"content":"\r\n\r\nدر اين عبارت جملهء معترضه‌اى وجود دارد كه حتى مرحوم آقاى بروجردى ( ره ) با آن دقت نظر ، غفلت كرده‌اند كه جملهء « و يجب عليهم التستر . . . الخ » به اصل مطلب مىخورد نه به جملهء قبلى كه معترضه است . مرحوم آقا سيّد هادى شيرازى ( ره ) هم كه دچار اين غفلت شده بودند ، در چاپ‌هاى بعدى اصلاح كردند . مرحوم آقا سيّد ابو الحسن اصفهانى « ره » نيز عين عبارت سيّد ( ره ) را بدون آن جملهء معترضه در وسيله آورده‌اند و ابهام عبارت بر طرف شده است ، و با توضيحاتى مختصر ، عبارت را نيز اصلاح كرده‌اند ، مثلًا فرموده‌اند : « يجب على النساء التستر من الاجانب كما لا يحرم على الرجال النظر الى الاجانب » .\r\n\r\nج ) طرح مسأله 52 :\r\n\r\nمتن عروة :\r\n« هل المحرم من النظر ما يكون على وجه يتمكن من التمييز بين الرجل و المرأة و انه العضو الفلانى او غيره او مطلقه فلو رأى الاجنبية عن بعيد بحيث لا يتمكنه تمييزها و تمييز اعضائها ، او لا يمكنه تمييز كونها انساناً او حيواناً او جماداً هل هو حرام او لا ؟\r\nوجهان : الاحوط الحرمة » .\r\nمسأله اين است كه مرد به زن يا زن به مرد نگاه مىكند ، ولى نمىتواند عضو منظور اليه را به درستى تشخيص دهد ، يا اساساً نمىتواند منظور اليه را از دور تشخيص دهد كه زن است يا مرد ؟ انسان است يا حيوان يا جماد ؟ اگر نزديك بيايد و نگاه كند ، البته حرام است ، ولى چون از فاصلهء دور نگاه مىكند ، نمىتواند تشخيص دهد ، ايشان احتياط در حرمت مىكنند . ان شاء الله تفصيل بحث در سال درسى آينده مطرح خواهد شد .\r\n« * و السلام * »\r\n\r\n\r\n","description":"","footnote":"","page_name":" 1010 ","page_number":274}
  ]