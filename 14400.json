[
  {"content":"\r\n\r\nبسم الله الرحمن الرحيم\r\nتحريرى بر\r\nاصول فلسفه و روش رئاليسم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nفلسفه اسلامى : 49 ( فلسفه وعرفان : 142 )\r\nگروه مخاطب :\r\n- تخصصى ( طلاب ودانشجويان ، پژوهشگران واساتيد حوزه و دانشگاه )\r\nشماره انتشار كتاب ( چاپ اول ) : 1540\r\nمسلسل انتشار ( چاپ اول وباز چاپ ) : 3967\r\nكتاب هاى علامه طباطبائى / 31\r\nشريعتى سبزوارى ، محمد باقر ، 1319 - شارح\r\nتحريرى بر اصول فلسفه و روش رئاليسم علامه سيد محمد حسين طباطبائى با پاورقى شهيد مطهرى قدس سرهما / محمد باقر شريعتى سبزوارى . - قم : مؤسسه بوستان كتاب ( مركز چاپ و نشر\r\nج . - ( مؤسسه بوستان كتاب ؛ 962 ) ( فلسفه اسلامى ؛ 69 . فلسفه و عرفان ؛ 142 )\r\n5500 ريال ( ج 3 ) : isbn 978 - 964 - 09 - 0215 - 8\r\n( دوره ) isbn 978 - 964 - 371 - 862 - 6\r\nفهرست نويسى براساس اطلاعات فيپا .\r\nص . ع . به انگليسى\r\nmuhammad - baqir shariati - sabzevari .\r\na commentary on the principles of philosophy and the method of realism\r\nجلد اول اين كتاب در سال 1381 تحت عنوان \" تفسيرى بر اصول فلسفه و روش رئاليسم علامه سيد محمدحسين طباطبائى با پاورقى شيهد مطهرى قدس سرهما \" منتشر شده است .\r\nكتابنامه .\r\nج . 3 ( 1387 )\r\n1 . طباطبائى ، محمد حسين ، 1281 - 1360 . اصول فلسفه و روش رئاليسم - نقد و تفسير . 2 . فلسفه اسلامى . 3 . واقع گرايى . الف . طباطبائى ، محمد حسين ، 1281 - 1360 . اصول فلسفه و روش رئاليسم . شرح . ب . مطهرى ، مرتضى ، 1299 - 1358 . محشى . ج . دفتر تبليغات اسلامى حوزه علميه قم . مؤسسه بوستان كتاب . د . عنوان . ه‍ . عنوان : تفسيرى ب اصول فلسفه و روش رئاليسم علامه سيد محمد حسين طباطبائى با پاورقى شهيد مطهرى قدس سرهما . و . عنوان : اصول فلسفه و روش رئاليسم . شرح .\r\n4 ش 603 الف / 1392 bbr\r\n1 / 189\r\n1387\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتحريرى بر\r\nاصول فلسفه و روش رئاليسم\r\nعلامه سيد محمد حسين طباطبائى\r\nبا پاورقى شهيد مطهرى قدس سرهما\r\nجلد سوم\r\nمحمد باقر شريعتى سبزوارى\r\nبوستان كتاب\r\n1387\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nتحريرى بر اصول فلسفه و روش رئاليسم / ج 3\r\nعلامه سيد محمد حسين طباطبائى با پاورقى شهيد مطهرى قدس سرهما\r\nنويسنده : محمد باقر شريعتى سبزوارى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم )\r\nچاپ وصحافى : چاپخانه مؤسسه بوستان كتاب * نوبت چاپ : دوم / 1387\r\nشمارگان : 1200 * بها : 5500 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست الكترونيك : e - mail info @ bustaneketab . com\r\nدريافت پيام كوتاه ( sms ) 10002155\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * ويراستار : ابوالفضل طريقه طريقه دار * چكيدهء عربى : سهيله خائفى * چكيدهء انگليسى : مريم خائفى * فيپا : مصطفى محفوظى * حروف نگارى : ليلا حاج اسماعيلى * اصلاحات حروف نگارى : محمد سلامت ، حسين محمدى و احمد مؤتمنى * صفحه آرايى : احمد اخلى * نمونه خوانى : سيد رضا هدايتى * كنترل نمونه خوانى : محمد جواد مصطفوى * باز خوانى نهايى متن : بيژن سهرابى * كنترل فنى صفحه آرايى : سيد رضا محمدى * طراح جلد : مسعود نجابتى * مدير توليد : عبدالهادى اشرفى * آماده سازى : حميد رضا تيمورى * سفارشات چاپ : امير حسين مقدم منش و ساير همكاران * امور چاپ : على عليزاده ، مجيد مهدوى و ساير همكاران ليتوگرافى ، چاپ وصحافى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ جلد سوم 
  ] تحريرى بر اصول فلسفه و روش رئاليسم\r\n\r\nنگاهى به سير مباحث\r\nمقاله‌هاى جلد اول و دوم روش رئاليسم به جز مقاله يكم همه آنها پيرامون مسائل « علم و ادراك » بود و آن چه موضوع بحث آن مقالات قرار گرفت « افكار و انديشه‌ها و ادراكات » انسان بود . ما اهميت بحث از كيفيت معلومات و ادراكات را گوشزد ساختيم اما آنچه موضوع بحث جلد سوم مىباشد مستقيماً « واقعيت‌هاى عينى » است و در اين سه مقاله رسماً دربارهء واقعيت عينى بحث و تحقيق شده است ، چرا كه خواننده محترم ضمن اين كه به كيفيت اقامه براهين فلسفى در اين‌گونه مباحث آشنا مىشود در عين حال به يك حقيقت روشن برخورد مىكند و آن اين است كه تا « ذهن » را نشناسيم نمىتوانيم فلسفه داشته باشيم يعنى شناختن واقعيت كه بشر از فلسفه انتظار دارد بدون شناختن « عالم ذهن و آگاهى » از انبوه افكار غلطانداز ذهنى ممكن نمىباشد . اين حقيقت در ضمن مطالعه اين مقالات روشن خواهد شد . با دقت و مطالعه اين حقيقت ، مشكل ديگرى نيز ممكن است بر طرف شود و آن عبارت است از چگونگى قدرت ذهن براى پيشروى در مسائل تعقلى محض و خالص ، اگر اين كتاب از عهده طرح آن برآمده باشد و مقصود را به روشنى بيان كرده باشد خواننده محترم خواهد فهميد كه دستگاه ذهن و ادراكى انسان ، با يك سلسله مسائل جدى روبه‌رو مىشود و خواهان دريافت پاسخ‌هاى صحيح از آنهاست به يارى اين‌گونه مسائل قادر خواهد شد بدون آن كه از وسايل خارجى كمك بگيرد به آسانى جواب آنها را دريافت دارد بلكه متوجه مىشود كه حل اين رشته از معضلات عقلى مربوط به دانستن مسائل فلسفى مىباشد .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبه همين دليل مفسر و نگارنده نيز در اين كتاب شبهاتى كه در بحث ادراكات اعتبارى به علامه طباطبائى و شهيد مطهرى وارد ساخته‌اند به روشنى پاسخ داده است اميد ا ست با عنايتى كه اهل نظر در اين نوع مسائل دارند خدمتى به قشر تحصيل كرده و متفكران جامعه و نوآموزان فلسفه شده باشد .\r\nجلد سوم اين كتاب كه اكنون در خدمت خوانندگان محترم قرار دارد به قول شهيد مطهرى مشتمل بر سه مقاله از مجموعه چهارده مقاله‌اى است كه اولين مقاله آن مربوط به مسائل « وجود » است كه در آن ، اساسىترين مسائل ، مورد بحث و بررسى قرار گرفته است كه تنها يك يا دو مسئله آن از حكماى يونان به ارث رسيده ولى بخش عمده آنها كه نقش اساسى در سرنوشت فلسفه ايفا مىكند بلكه مبنا و اساس فلسفه مىباشد به ابتكار فلاسفه اسلامى در ادوار مختلف پيدا شده است . دو مسئله از اين مباحث كه تحت عنوان « موجود معدوم نمىشود » و ديگر « نسبيت عدم » براى نخستين بار در اين جلد به صورت مستقل و با سبك خاصى مطرح گرديده است .\r\nمقاله هشتم مربوط به اصل ضرورت و ا مكان است و آن چه در اين مقاله مورد توجه قرار گرفته موضوع « وجوب » و « حتميت » و قطعيتى است كه در تدبير نظام احسن جهان حكمفرما مىباشد . بحث از ضرورت و حتميت نظام هستى يكى از مهم‌ترين مباحثى است كه همواره افكار فيلسوفان را به خود متوجه ساخته و امروز در ميان فلاسفه غربى در رديف مسائل اول فلسفى قرار دارد . در پايان اين گفتار موضوع جبر و اختيار انسان و استعداد تكليف و مسئوليت وى در مقابل نظام حتمى موجودات به تحميل كشيده شده و نظر نهايى مطرح گرديده است .\r\nمقاله نهم كه بحث قانون عليت و معلوليت مىباشد از كهن‌ترين و سابقه‌دارترين مسائل فلسفى به شمار مىرود و اگر سبقت و قدمت را ملاك اهميت قرار دهيم هيچ مسأله‌اى به پاى مسئله علت ومعلول نمىرسد . مسئله علت ومعلول از آن نوع مسائلى است كه با وجود سبقت و قدمتى كه دارد اهميت و جلال خود را هرگز از دست نداده\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nاست بلكه در اثر تحقيقات و كاوش‌ها و موشكافىهاى زيادى كه در اطراف اين مسئله عقلى و ريشه‌دار به عمل آمده حقايق فراوانى دربارهء كيفيت ارتباط موجودات با يكديگر در عالم فلاسفه روشن شده است .\r\nشريعتى سبزوارى\r\nقم ، 1386\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمه\r\nجلد سوم اين كتاب كه اكنون از نظر خوانندهء محترم مىگذرد مشتمل بر مقالهء 7 ، 8 و 9 از مجموع چهارده مقاله است كه دورهء اين كتاب را تشكيل مىدهد .\r\nمقالهء 7 مشتمل بر يك رشته مطالب است كه به نام « مسائل وجود » خوانده مىشود . اين رشته مسائل از لحاظ دخالتى كه در سرنوشت ساير مسائل فلسفه دارد اساسىترين مسائل فلسفه بايد شمرده شود . مسائل وجود در اين مقاله به صورت دوازده مسئله بيان شده و از اين دوازده مسئله فقط يكى دو مسئله است كه از يونان قديم به ارث رسيده و قسمت عمدهء آن مسائل كه دخالت زيادى در مبنا و اساس فلسفه دارد در دورهء اسلامى به تدريج پيدا شده و در ضمن خود كتاب اجمالًا به تاريخچهء اين مسائل اشاره‌اى شده است . دو مسئله از اين دوازده مسئله يكى اين كه « موجود معدوم داده نمىشود » و ديگر اين كه « عدم نسبى ا ست » ، براى اولين بار در اين مقاله قرار داده شده و مستقلًا با سبك مخصوصى از آنها بحث شده است .\r\nمقالهء 8 مشتمل بر مسائل ضرورت و امكان است و آنچه در آن مقاله مورد توجه است موضوع وجوب و حتميت و قطعيتى است كه در كار جهان حكم‌فرماست . بحث از ضرورت و حتميت نظام هستى يكى از مهم‌ترين مباحثى است كه همواره افكار فلاسفه را به خود متوجه ساخته است و امروز هم در ميان فلاسفهء غرب در رديف اول مسائل فلسفى به شمار مىرود . در آخر اين مقاله موضوع اجبار و اختيار انسان و استعداد تكليف و مسئوليت وى در برابر نظام حتمى موجودات مطرح شده و در آن اظهارنظر شده است .\r\nمقالهء 9 مشتمل بر قانوت عليت و متفرعات وى است . قانون عليت از قديم‌ترين و سابقه‌دارترين مسائل فلسفه است و اگر سبقت و قدمت را رمناط قرار دهيم هيچ مسأله‌اى به\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nپاى مسئلهء علت و معلول نمىرسد . مسئلهء علت و معلول از آن مسائل است كه با كمال سبقت و قدمتى كه دارد اهميت و جلال خود را از دست نداده است بلكه در اثر تحقيقات و كاوش‌ها و موشكافىهاى زيادى كه در اطراف اين مسئله كهن به عمل آمده حقايق زيادى دربارهء كيفيت ارتباط موجودات با يكديگر ، در عالم فلسفه روشن شده است .\r\nمقالاتى كه در جلد اول و دوم گذشت به استثناى مقالهء 1 همه در حول مسائل ادراكى بود و آنچه موضوع بحث مستقيم آن مقالات بود ، انسان و افكار و انديشه‌ها و ادراكات انسان بود و ما اهميت بحث اين سه مقاله است مستقيماً واقعيت عينى است ؛ يعنى در اين سه مقاله رسماً در اطراف واقعيت عينى تحقيق شده ولى خوانندهء محترم در ضمن اين كه به كيفيت اقامهء براهين فلسفى در اين مسائل آشنا مىشود باز به يك حقيقت روشن برمىخورد و آن اين است : تا ذهن را نشناسيم نمىتوانيم فلسفه داشته باشيم ؛ يعنى شناختن واقعيت بدان‌سان كه بشر از فلسفه انتظار دارد بدون شناختن ذهن و آگاهى از انبوه انديشه‌هاى غلطانداز ذهن ميسر نيست . اين حقيقت در ضمن مطالعهء خود اين مقالات روشن خواهد شد .\r\nدر ضمن اين كه به كيفيت اقامهء براهين فلسفى در اين مسائل آشنا مىشود باز به يك حقيقت روشن برمىخورد و آن اين است : تا ذهن را نشناسيم نمىتوانيم فلسفه داشته باشيم ؛ يعنى شناختن واقعيت بدان‌سان كه بشر از فلسفه انتظار دارد بدون شناختن ذهن و آگاهى از انبوه انديشه‌هاى غلطانداز از ذهن ميسر نيست . اين حقيقت در ضمن مطالعهء خود اين مقالات روشن خواهد شد .\r\nدر ضمن اين حقيقت شايد يك مشكل ديگر نيز حل شود و آن مشكل عبارت است از چگونگى قدرت ذهن براى پيشروى در مسائل تعقلى محض . اگر ما از عهده برآمده باشيم و منظور خود را به طور واضح و روشنى بيان كرده باشيم خوانندهء محترم به خوبى خواهد فهميد كه ذهن با يك سلسله مسائل جدى روبه‌رو مىشود و خواهان جواب دادن صحيح به آنهاست و قادر است بدون آن كه از وسائل خارجى كمك بگيرد به آسانى جواب آنها را بدهد ، بلكه متوجه مىشود كه در حل اين رشته مسائل توسل به غير اين راه هيچ معنا ندارد .\r\nهمان‌طورى كه در مقدمهء جلد اول و مقدمهء جلد دوم اين كتاب گفتيم ما حتى المقدور\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nسعى كرده‌ايم كه مطالب را با زبان ساده و عمومى فهم در دسترس خوانندگان محترم بگذاريم و شايد اين جانب در اثر حرص و اصرارى كه نسبت به اين مقصود داشته است و از اين جهت يك مطلب را با عبارات و تعبيرات مكرر ادا كرده است موجب ملال خاطر برخى از خوانندگان محترم را فراهم آورده باشد .\r\nيكى از موضوعاتى كه امروز نظر دانشمندان جهان را جلب كرده اين است كه حتىالامكان سعى كنند حقايق علمى را آسان و ساده تحويل دهند و البته دانشمندان غربى پيش‌قدم اين راه هستند . در دنياى غرب اهتمام به آسان كردن معضلات علمى كمتر از اهتمام به كشف مسئله تازه نيست و الحق اين سنت بسيار سنت پسنديده‌اى است و بايد همهء دانشمندان در همهء رشته‌ها اين روش را تعقيب كنند و اين خود خدمتى بزرگ به جامعهء علم و دانش است ؛ و متأسفانه بايد اذعان كرد غالب كتب قديمهء ما ( در همهء رشته‌ها ) فاقد اين خصيصهء عالى است به طورى كه در برخى از بدبينان توليد سوءظن كرده كه شايد تعمدى در كار بوده و نامفهوم بودن ، مقصود و منظور بوده است .\r\nامروز طرفداران عوض كردن متد تعليم و تأليف زياد شده و با غالب اشخاصى كه روبه‌رو مىشويم از همين موضوع سخن به ميان مىآورند و برخى در اين راه به حد افراط اظهارنظر مىكنند و خيال مىكنند كه واقعاً هر مطلبى كه براى هر كس نامفهوم است در اثر طرز تعليم و بيان آن مطلب است ولى ما در ضمن اين كه به طرفداران تغيير متد تعليم و تأليف حق مىدهيم و خود نيز طرفدار آن هستيم اين نكته را يادآورى مىكنيم كه همان اندازه كه بر دانشمندان است كه حقايق را از قيد اسارت عبارات مغلق و معقّد آزاد سازند بيش از آن اندازه بر طالبان معرفت است كه سطح افهام خويش را با سطح حقايق نزديك سازند .\r\nيكى از چيزهايى كه در كشور ما موجب شده كه افراد ، طالب فلسفه به زبان ساده باشند پاره‌اى از ترجمه‌هاى كتاب‌هايى است كه احياناً به نام فلسفه منتشر شده و نويسندگان آنها به نام فلسفه ، آسمان و ريسمان كرده‌اند و هر چه خواسته‌اند به قالب زده‌اند و برخى خوانندگان پنداشته‌اند كه فلسفهء و دانشمندانى كه واقعاً در خود اروپا آراء و نظرياتشان مورد احترام است كمتر كسى است كه ادعا كند كه از عهدهء فهم ، نظريات آنها برمىآيد . آيا فلسفهء كانت يا\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nهگل يا هانرى برگسون يا نظريهء نسبيت اينشتين يا بسيارى از نظريه‌هاى مهم اقتصادى و اجتماعى به همين سادگىهايى است كه اين ساده‌دلان پنداشته‌اند ؟ !\r\nافكار و نظريات عالى در هر رشته‌اى خواه ناخواه دقت‌هايى را همراه دارد و تا انسان كوشش نكند و سطح فكر خويش را بالا نبرد موفق به درك آنها نخواهد شد .\r\nگويند هنگامى كه « ابوتمام » شاعر تواناى عرب يكى از قصائد غرّاى خويش را انشاء كرده بود برخى از خرده‌گيران به وى گفتند « لَمِ لاتَقولُ ما يُفْهَمُ ؟ » يعنى چرا چيزى نمىگويى كه فهميده شود ؟ مقصودشان اين بود كه چرا طورى سخن نمىگويى كه ما بفهميم ؟ ابوتمام در پاسخ گفت : « لِمَ لاتَفْقَهونَ مايُقالُ ؟ » يعنى شما چرا آنچه را گفته مىشود نمىفهميد ؟\r\nاين جانب براى هر سه مقاله پاورقىهاى مشروح نوشت و فقط قسمتى از اواخر مقالهء 9 كه مربوط به مبحث « غايات » بود باقى ماند . راجع به آن قسمت از آن جهت كه با مطالب مقالات آينده بستگى داشت بهتر آن ديد كه به همان اندازه كه در متن بيان شده قناعت كند والبته بعداً در مقالهء 10 و مقالهء 14 به حد لزوم دربارهء آن قسمت عالى در متن و پاورقىها بحث خواهد شد .\r\nتهران - / تيرماه 1335 شمسى\r\nمرتضى مطهرى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nمقالهء هفتم : واقعيت و هستى اشياء\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nمقدمه\r\nمبحث مورد نظر اين مقاله مبحث واقعيت و هستى و به عبارت ديگر مبحث « وجود » است و شامل يك رشته مسائل است كه در فلسفه به نام « مسائل وجود » شناخته مىشود .\r\nانسان در فلسفه پيش از هر لغت و مفهومى با لغت و مفهوم « وجود » برخورد مىكند و علت اين امر اين است كه « وجود » يا « موجود » به عنوان موضوع فلسفه شناخته مىشود « 1 » و همين جهت موجب شده كه فلسفه رسماً به صورت فنى مستقل درآيد و از ساير فنون كه اصطلاحاً همگى تحت عنوان « علم » و هر يك با نام مخصوص خوانده مىشود تمايز پيدا كند و بديهى است كه در هر فنى انسان پيش از هر چيز با مفهوم موضوع آن فن سروكار پيدا مىكند . ما فلسفه را مىتوانيم به نام « علم وجود » بخوانيم در مقابل علم اعداد و علم مقادير و علم النفس و علم‌الحيوان و علم المعادن و . . . « 2 » يعنى همان‌طورى كه ساير محصولات انديشهء بشرى هر يك متعلق به يك شىء معين است فلسفه نيز متعلق به يك معنا و مفهوم متمايزى است كه همانا « وجود » يا « موجود » است .\r\nلازم است قبلًا ذهن خوانندهء محترم را متوجه اين نكته سازيم كه مبحث مورد نظر اين مقاله كه شامل يك رشته مسائل به نام « مسائل وجود » است فصلى است كه حكماى اسلامى در دوره‌هاى اخير در فلسفه باز كرده‌اند و با اهتمام زياد به بحث و تحقيق در اطراف مسائل آن پرداخته‌اند و اين طبقه از حكما اين مبحث را اساسىترين مباحث فلسفه به شمار آورده‌اند ،\r\n\r\n\r\n","description":"","footnote":"\r\n( 1 ) . رجوع شود به مقالهء يكم\r\n( 2 ) . هندسه ، رياضيات ، روان‌شناسى ، حيوان‌شناسى ، معدن‌شناسى و جامعه‌شناسى\r\n","page_name":" 19 ","page_number":19},
  {"content":"\r\n\r\nزيرا به عقيدهء آنها اصول و قواعد اصلى فلسفه كه به منزلهء « مفتاح حل » ساير مسائل فلسفى است در اين جا به دست مىآيد و در ساير مباحث با داشتن اين مفتاح‌ها مىتوان توفيق حاصل كرد و نتايج قطعى به دست آورد .\r\nالبته بحث در « وجود » سابقهء ممتد و طولانى دارد و همهء مكاتب فلسفى يونان قديم هر يك طبق سبك خويش در وجود بحث كرده‌اند و علت اين كه ارسطو در دائرة المعارف خود يك قسمت را كه بعدها به نام « متافيزيك » يا « فلسفهء اولى » يا « علم اعلى » معروف شد مجزا كرد و به يك رشته مسائل معين اختصاص داد همين بود كه اين مسائل بر محور وجود مىچرخد و بحث از وجود است در مقابل ساير قسمت‌ها كه هر يك از آنها بحث از موضوع خاص ديگرى است .\r\nارسطو در مقالهء جيم رسالهء مابعدالطبيعه كه به « كتاب حروف » معروف است تصريح مىكند كه مباحث اين قسمت در خور هيچ يك از علوم طبيعى يا رياضى نيست ، زيرا موضوع بحث اين قسمت يك معنايى است اعم از موضوعات طبيعى و رياضى و غيره .\r\nمترجمين عربى ، آن معناى اعم را در ترجمهء كتاب الحروف به كلمهء « هويّت » ترجمه كرده‌اند و بعدها حكماى اسلامى به جاى كلمهء « هويت » كلمهء « موجودات » را استعمال كرده‌اند و شايد اول كسى كه با اين تعبير مطلب را ادا كرده است ابونصر فارابى در رسالات خويش است . به هر حال دانشمندان شرق و غرب اين معنا را به طور مسلّم منتسب به ارسطو مىدانند كه فلسفهء اولى و علم كلى كه شامل كلىترين مسائل است بحث از وجود و موجود است و موضوعِ آن « وجود مطلق » است . علىهذا بحث در وجود سابقهء ممتد و طولانى دارد بلكه اساساً فلسفهء اولى بحث از وجود است .\r\nولى مسائلى كه در فلسفهء اسلامى به نام « مسائل وجود » خوانده مىشود و در يك فصل علىحده جا داده مىشود و اين مقاله به طور جداگانه به آنها اختصاص داده شده يك عده مسائل مخصوصى است كه تا آنجا كه ما جست‌وجو كرده واطلاعاتى به دست آورده‌ايم به تدريج وارد فلسفهء اسلامى شده و نظر صاحب‌نظران را جلب كرده تا آن كه به صورت جدىترين و اساسىترين مسائل فلسفى درآمده به طورى كه يك باره سرنوشت فلسفه را\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nدر دست گرفته است .\r\nاين مسائل بيش از آن مقدار كه با منابع يونانى و غيريونانى ارتباط داشته باشد از طرفى از آرا و نظريات متكلمين و از طرف ديگر از عقايد و افكار عرفا سرچشمه گرفته والبته اين مسائل در نزد متكلمين يا عرفا حالت بسيطتر و ساده‌ترى داشته و به علاوه با روش صحيح عقلانى فلسفى تجزيه و تحليل نمىشده و بعداًكه وارد فلسفه شده مورد تجزيه و تحليل‌هاى حكيمانهء حكما واقع شده و صورت فلسفى به خود گرفته و نضج و كمال يافته تا آن كه در قرون اخير به اين صورتى كه امروز هست درآمده . ما در همين مقاله پس از آن كه خود اين مسائل را توضيح و تشريح كرديم به كيفيت سير اين مسائل در ميان متكلمين و در ميان عرفا و سپس ورود آنها در فلسفه و تحولاتى كه در فلسفه راجع به اين مسائل رخ داده تا حدى كه متناسب با وضع اين كتاب است اشاره مىكنيم و مفتاحى به دست خوانندهء محترم مىدهيم .\r\nعلت اين كه در فلسفهء جديد اروپايى اين مسائل به صورتى كه مفهوم حكماى مشرق‌زمين است مورد توجه واقع نشده و اگر احياناً مسائلى به اين اسماء نام برده مىشود صرفاً جنبهء اشتراك در لفظ و اسم دارد ولى از لحاظ معنا و مفهوم به كلى متباين است ( مثل اصالت وجود در اصطلاح قديم و جديد ) اين است كه رابطهء فلسفهء اروپايى با فلسفهء اسلامى از منابع ده قرن پيش يا اندكى پيش‌تر يا بعدتر سرچشمه مىگيرد و در ده قرن پيش اين مسائل به اين صورت و كيفيت وجود نداشته است .\r\nخوانندهء محترم اگر با كتب علمى آشنايى كامل داشته باشد مىداند كه در قديم معمول چنين بود كه براى هر علمى مقدمه‌اى وضع مىكردند و در آن مقدمه سه مطلب را بيان مىكردند و آنها عبارت بود از : بيان موضوع آن علم و تعريف آن و فايدهء آن ، و احياناً امور ديگرى نيز اضافه مىشد . اين عمل در تمام علوم و فنون از فلسفه و غيره جريان داشت و در مقدمهء فلسفه ( علم كلى و فلسفهء اعلى به اصطلاح آن زمان ) و احياناً در كتب منطق ( مانند منطق الشفاء ) چند مطلب ديگر اضافه مىشد كه عبارت بود از :\r\nتقسيمات علوم ، تمايز علوم ، موضوع علم چيست ؟ و بعضى مطالب ديگر .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nدانشمندان همواره متوجه بودند كه مقدمهء هر علمى - / يعنى بيان موضوع و تعريف و فايدهء آن علم - / جزء آن علم نمىتواند قرار بگيرد و هم‌چنين تقسيمات علوم جزء فلسفه يا منطق نيست و سرّ اين مطلب واضح و روشن است و در ضمن بيانات آينده روشن‌تر خواهد شد .\r\nولى فن مستقلى كه متكفل بيان همهء اين امور باشد و آن‌چه به عنوان مقدمه در آغاز هر علم بيان مىشود بيان كند در قديم موجود نبود .\r\nاز جمله قدم‌هاى مفيدى كه دانشمندان جديد در عالم فلسفه و منطق برداشتند اين بود كه فن مستقلى به وجود آوردند كه متكفل همهء اين جهات است و درآن فن علاوه بر امورى كه در بالا ذكر شد قسمت‌هاى مفيد و مهم ديگرى علاوه شد از قبيل بيان « اصول متعارفه » و « اصول موضوعه » اى كه در هر علمى به كار برده مىشود و روش و اسلوب فكرى كه در هر يك از علوم بايد از آن استفاده شود تا در آن علم پيش‌روى حاصل شود .\r\nقسمت اخير - / يعنى بيان اختلاف علوم از لحاظ روش و اسلوب فكرى و تعيين اين‌كه در فلان علم از چه روش و اسلوبى بايد استفاده كرد تا به نتيجهء مطلوب رسيد - / مهم‌ترين تنبّه و توجهى است كه اين دانشمندان در اين زمينه پيدا كرده‌اند و به عقيدهء اين دانشمندان از آن روزى كه روش‌هاى علوم شناخته شد راه پيشروى و تكامل باز شد و علت اصلى ركود و توقف علم در قديم همانا نشناختن « متد » و طرز تفكر صحيحى است كه در هر علم لازم است ، مثل آن كه در مواردى كه بايد از طرز تفكر تجربى استفاده شود با طرز تعقلى و استنتاجى مىخواسته‌اند به نتيجه برسند .\r\nبه هر حال اين قسمت به قدرى توسعه پيدا كرد كه ساير قسمت‌ها را تحت‌الشعاع قرار داد و با الحاق ساير قسمت‌ها كه در بالا اشاره شد علم جديدى به وجود آمد كه همه به نام « روش‌شناسى » يا « متدولوژى » خوانده مىشود . به عقيدهء اين دانشمندان فايدهء شناختن روش‌هاى علوم از لحاظ صحيح فكر كردن كه غايت و نتيجهء منطق است از منطق ارسطو كه بيشتر متوجه اشكال و صور و هيئت و ترتيب افكار و معقولات است به درجاتى بيشتر است و از اين رو دانشمندان منطق را به دو قسمت تقسيم كرده‌اند : « منطق صورى » كه همان منطق\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nارسطويى است ، و « متدولوژى » كه متضمن تقسيمات علوم و تعريفات و موضوعات و فوايد و روش‌ها و اصول متعارفه و موضوعهء آنهاست .\r\nبديهى است كه استقصاى بحث در آنچه امروز به صورت فنى مستقل و دامنه‌دار درآمده ربطى به مباحث مورد نياز ماكه در اين سلسله مقالات فلسفى طرح شده ندارد ولى آنچه از آن قسمت‌ها كه تماسى با فلسفه دارد و به طورى است كه ممكن است اگر ما نظريهء خود را دربارهء آنها بيان نكنيم در ذهن خواننده محترم شبهات و اشكالاتى باقى بگذارد ناچاريم بيان كنيم خصوصاً آن‌كه بعضى از قسمت‌ها كه در همين مقدمه خواهد آمد تا آن‌جا كه ما اطلاع داريم در اطراف آنها تاكنون تحقيقى نشده است .\r\nدر مقالهء 1 تعريف فلسفه و موضوع و فايدهء آن بيان شد و در مقالهء 5 دربارهء صحت روش تعقلى كه مورد استفادهء فلسفه است بحث شد . در مقدمهء اين مقاله به مناسبت اين‌كه همان‌طورى كه قبلًا اشاره شد مسائل مطروحهء اين مقاله پايه و اساس ساير مسائل فلسفى است و از لحاظ صناعى به منزلهء آغاز فلسفه محسوب مىشود ، به ساير قسمت‌هاى لازم مىپردازيم كه شامل مطالب ذيل است :\r\n1 . تمايز علوم .\r\n2 . موضوع چيست ؟\r\n3 . نقطه‌هاى اتكاى مسائل علوم يا مبادى تصوريه و تصديقيه .\r\n4 . نقطه‌هاى اتكاى فلسفه يا مبادى فلسفى .\r\n5 . اسلوب و روش فكر در فلسفه .\r\n6 . منشأ اختلاف علوم از لحاظ اصول متعارفه و موضوعه و اسلوب و روش .\r\n\r\nتمايز علوم\r\nهر علمى مجموعه‌اى از مسائل است كه در آغاز ظهور آن علم ، بسيط و محدود بوده و بعد توسعه و افزايش يافته است . بشر از دوران قديم تاكنون همواره مسائل علمى را دسته‌بندى\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nمىكرده و به هر دسته‌اى نام مخصوص مىداده : طب ، هندسه ، حساب ، منطق ، فلسفه ، و غيره ؛ مثل اينكه هر دستهء بخصوصى را به منزلهء افراد يك خانواده تشخيص مىداد كه همهء آنها از اصل واحدى منشعب مىشوند و به يك ريشه مىپيوندند و همين جهت موجب امتياز و جدايى آن دسته از مسائل از ساير مسائل بوده و البته اين خانواده‌ها به تدريج رو به ازدياد و توسعه رفته‌اند يعنى با مرور زمان هر اندازه مجاهدت‌هاى بيشترى از طرف علما شده افراد ديگرى از همان اصل واحد ( مستقيماً ) توليد شده است .\r\nگاهى بين افراد هر خانواده‌اى با خانوادهء ديگر در عين اين‌كه از لحاظ خانوادگى متمايزند رابطه‌اى فاميلى ديده مىشود كه قرابت و خويشاوندى علمى را با علم ديگر نمايان مىسازد نظير رابطه‌اى كه بين علم و حساب و علم هندسه وجود دارد .\r\nو هم‌چنين بين هر فاميلى با فاميل ديگر ، رابطه‌اى شبيه رابطهء نژادى ديده مىشود ، نظير رابطه‌اى كه بين علوم نظرى ( در مقابل علوم عملى ) هر يك با ديگرى ديده مىشود .\r\nارتباط خانواده‌ها و فاميل‌ها و نژادها در علوم موجب شد كه دانشمندان به تقسيم و طبقه‌بندى علوم بپردازند و اولين تقسيم و طبقه‌بندى كه از قديم ديده مىشود همان تقسيم و طبقه‌بندى معروف ارسطويى است و ابن‌سينا آن را به بهترين صورتى بيان و تكميل كرده و برخى مانند شيخ اشراق ايراداتى بر آن وارد كرده‌اند و برخى ديگر آن ايرادات را دفع كرده‌اند كه در جاى خود مسطور است و لزومى ندارد ما در اين‌جا كلام را اطاله كنيم .\r\nآنچه در اين جا لازم است بيان اين جهت است كه آن اصل واحدى كه مسائل علمى را به صورت افراد يك خانواده درآورده و بين آنها رابطهء ذاتى برقرار كرده چيست ؟\r\nو همچنين منشأ قرابت فاميلى خانواده‌هاى مختلف علوم و منشأ قرابت نژادى فاميل‌ها چيست ؟ و آيا تمام نژادهاى علوم واقعاً و حقيقتاً از يك جدّ اعلى منشعب مىشوند ؟ و اگر چنين جدّ اعلايى در كار هست آن كيست و چيست ؟\r\nمنطقيين و فلاسفه بعد از تحقيق و جست‌وجوى بسيار به اين نتيجه رسيده‌اند كه هيچ علمى خالى از موضوع نيست و آن چيزى كه مسائل هر علمى را به صورت افراد يك خانواده در مىآورد همان « موضوع » آن علم است و آن چيزى هم كه منشأ قرابت‌هاى فاميلى و نژادى\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nعلوم است همانا قرابت‌هايى است كه بين موضوعات علوم برقرار است و اگر براى همهء علوم جدّ اعلايى قائل شويم همانا آن جدّ اعلا نيز مربوط به موضوعات علوم است .\r\n\r\nموضوع چيست ؟\r\nموضوع هر علمى عبارت است از آن چيزى كه در آن علم از احوال و عوارض او گفت‌وگو مىشود و قضاياى مربوط به او حل مىشود . تدبر و تدقيق در مسائل هر علمى و تجزيهء مسائل آن روشن مىكند كه همهء آن مسائل بيان احكام و آثار و عوارض و حالات يك شىء به خصوص است و همان شىء به خصوص است كه همهء آن مسائل را به صورت افراد يك خانواده درآورده است و ما آن را موضوع آن علم مىناميم .\r\nدر اين جا يك سؤال مهم براى منطقيين و فلاسفه پيش آمده است و آن اين كه نظر به اين كه موضوعات علوم متباين من جميع الجهات نيستند بلكه - / چنان كه قبلًا اشاره كرديم - / قرابت‌هايى بين موضوعات علوم برقرار است و همان قرابت‌ها منشأ خويشاوندى ، فاميلى و نژادى علوم است ، مثل اين كه بين « كمّ منفصل » كه موضوع علم حساب شمرده شده و « كمّ متصل » كه موضوع علم هندسه شمرده شده ، قرابت جنسى است ؛ يعنى هر دو از جنس كميت هستند ، و از طرف ديگر آنچه موضوع يك علم ناميده مىشود همواره داراى انواع و اقسامى است و هر نوع و قسمى اختصاص دارد به يك سلسله احكام و عوارض و حالات ، مثل اين كه موضوع هندسه كه « كمّ متصل » شناخته مىشود منقسم مىشود به خط و سطح و حجم و هر يك از آنها احوال و عوارض مخصوص به خود دارد ، و از طرفى هم كلمهء « عوارض و احكام » كلمهء كش‌دارى است و آنچه از عوارض نوع و قسم يك شىء محسوب مىشود از عوارض خود آن شىء نيز محسوب مىشود و در اين صورت يا بايد جميع علوم را علم واحد بدانيم يعنى مسائل مختلف جميع علوم را به منزلهء افراد يك خانواده و همه را مستقيماً منشعب از يك اصل بدانيم و اختلافات خانوادگى و فاميلى و نژادى را منكر شويم و اختلاف هر علمى را با علم ديگر يك امر قراردادى و وضعى بدانيم و يا آن كه به هر اندازه كه موضوعات ، انواع و اقسام پيدا مىكنند علوم را متكثر و مختلف بدانيم ؛ مثلًا ، هندسه را\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمجموعه‌اى از سه علم ( علم‌الخط و علم‌السطح و علم‌الحجم ) بدانيم بلكه نظر به اين كه ممكن است هر يك از اين سه نيز انقساماتى پيدا كنند مثل انقسام خط به مستقيم و منحنى ، انقسامات جزئىترى براى آن علم قائل شويم . علاوه بر اين كه موضوعات علوم متباينات من جميع الجهات نيستند و بين آنها وجه مشترك‌هايى در كار است ، احياناً مىبينيم كه موضوع يك علم عيناً جامع مشترك موضوع علم ديگر با يك رشته اشياء ديگر است ، مثل آن كه موضوع علم النبات ( گياه‌شناسى ) جامع مشترك موضوع علم‌الحيوان و يك عده از اشياء است و همين‌طور . . . .\r\nمنطقىها و فلاسفه به اين سؤال پاسخ داده‌اند . حاصل آنچه در مقام پاسخ به اين سؤال بيان شده اين است كه عوارض و احكامى كه به يك شىء نسبت داده مىشود بر دو قسم است :\r\nعوارض اوليه يا عوارض ذاتيه ، و عوارض ثانويه يا عوارض غريبه ؛ و در مقام تميز عوارض ذاتيه از عوارض غريبيه تحقيقات نيكو و ارجمندى به عمل آمده و آن كس كه از همه بيشتر و بهتر اين مطلب را تحقيق كرده ابن‌سينا در كتب منطقيهء خويش و بالخصوص منطق الشفاء است هر چند متأخرين نكات لازمى را كه وى يافته است درك نكرده‌اند و به راه‌هاى ديگر رفته‌اند و همين جهت موجب اضطراب و اختلاف آراء زيادى در آن مسئله شده تا آنجا كه از طرف برخى از غيرمنطقيون عقايد عجيب و گزافه‌مانندى در اين زمينه اظهار شده است .\r\nچنان كه معلوم شد در مسئله تمايز و تشابه علوم و طبقه‌بندى آنها نكتهء حساسى كه از نظر منطقى هست همانا تميز و تشخيص عوارض ذاتيه از عوارض غريبه است و تميز و تشخيص اين جهت احتياج به مقدمات منطقى زيادى دارد كه از عهدهء اين مقدمه و اين مقاله خارج است و طالبين بايد به كتب منطقيه و بالاخص كتب ابن‌سينا مراجعه كنند .\r\nتوضيح يك نكته لازم است و آن اين كه نظر به اين كه عوارض ذاتيهء هر موضوعى همواره به نحوى است كه ذهن يا مستقيماً و بلاواسطه رابطهء آن را با موضوع درك مىكند ؛ يعنى احتياج به دخالت حدّ وسط و اقامهء برهان ندارد و يا اين كه با مداخلهء حد وسط رابطهء وى با موضوع روشن مىشود قهراً رابطهء بين هر موضوعى و عوارض ذاتيهء وى بايد واقعى و نفس‌الامرى شود ، قهراً بايد آن موضوع كلى باشد ( نه جزئى ) و بنائاً على هذا علوم اعتباريه كه\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nرابطهء بين موضوعات ومحمولات در آن علوم وضعى و قراردادى است نه واقعى و نفس‌الامرى مانند حقوق و فقه و اصول و صرف و نحو و هم‌چنين علومى كه يك سلسله قضاياى شخصيه مسائل آنها را تشكيل مىدهد مانند لغت و تاريخ و جغرافيا از محل كلام منطقيين خارج است ، زيرا آنچه در مورد تمايز و تشابه و طبقات علوم گفته مىشود اولًا در مورد علوم حقيقى است كه رابطهء واقعى و نفس‌الامرى امور را بيان مىكند ( نه علوم اعتبارى ) و ثانياً در مورد كليات است كه براى ذهن قابل استدلال و استنتاج است نه جزئيات كه به قول منطقيين « نه كاسب‌اند و نه مكتسب » و بالاخره در مورد علومى است كه « برهان » به معناى صحيح منطقى در آن علوم جارى است مانند تمام علوم عقلى محض وعلوم آزمايشى .\r\nدر علوم تجربى و آزمايشى هر چند مستقيماً برهان جارى نيست ولى مطابق آنچه در مقالهء 5 تحقيق شد آن سلسله علوم ، قطعى بودن و كلى بودن و قانون عمومى بودن خود را مديون يك سلسله براهين عقلانى مىباشد كه به طور ضمنى مورد استناد آن علوم است .\r\n\r\nنقطه‌هاى اتكاء مسائل علوم يا مبادى تصوريه و تصديقيه\r\nاز آنچه در مقام معرفى موضوع علم گفتيم ميزان معرفت « مسائل علم » نيز حاصل مىشود .\r\nمسئلهء هر علم عبارت است از قضيه‌اى كه رابطهء موضوع آن علم را با يكى از عوارض و احكام وى بيان مىكند ؛ و از اين رو هر علمى عبارت است از مجموعه‌اى از مسائل كه مشتمل است بر موضوع و محمول و نسبتى ، و هنگامى آن مسئله صورت « قانون » به خود مىگيرد كه اولًا ، كلى باشد و ثانياً ، حالتى پيدا كند كه ذهن « جبراً » اذعان به ثبوت محمول از براى موضوع پيدا كند .\r\nاين اذعان و تصديق هنگامى پيدا مىشود كه اولًا ، ذهن تصور روشن و صريحى از موضوع مسئله و همچنين از محمول آن داشته باشد تا مورد قضاوت خويش را بشناسد و ثانياً ، يك نوع دليل و حجتى در كار باشد كه سند قضاوت واقع شود و ذهن را ملزم به تصديق و اذعان نمايد . پس قانون شدن يك مسئله براى اذهان در درجهء اول متوقف است به معرفت موضوع و محمول آن مسئله و در درجهء دوم متوقف است به دليل و حجتى كه سند قضاوت\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nواقع شود و بتواند ذهن را قانع و ملزم كند . آنچه در مقام معرفى موضوعات و محمولات آورده مىشود همان « تعريفات » است كه در همهء علوم مورد استفاده قرار مىگيرد و آنچه سند قضاوت ذهن واقع مىشود يك سلسله « اصول متعارفه » يا « اصول موضوعه » و يا يك رشته مسائل متكى به اصول متعارفه و اصول موضوعه است .\r\nتعريفات و اصول متعارفه و اصول موضوعهء هر علمى به عنوان « مبادى » آن علم شناخته مىشود .\r\nتعريفات را « مبادى تصوريه » و اصول متعارفه و موضوعه را « مبادى تصديقيه » مىخوانند .\r\nتعريفات را معمولًا همه مىشناسند مثل آنچه در مقام تعريف خط و سطح و حجم و دايره و مربع و مثلث و غيره در هندسه به كار برده مىشود . در اين جا لازم است فرق اصول متعارفه و اصول موضوعه را بيان كنيم :\r\nاصول متعارفه عبارت است از يك يا چند اصلى كه دلائل و براهين آن علم بر روى آنها بنا شده و خود آن اصول بديهى و غيرقابل ترديد است و هيچ ذهنى خلاف آن را جايز نمىشمارد مانند اصل كل و جزء ( كل از جزء بزرگ‌تر است ) و اصل مساوات ( دومقدار مساوى با يك مقدار ، مساوى با يكديگرند ) در هندسه و اصل امتناع تناقض در فلسفه و منطق .\r\nاصول موضوعه عبارت است از : يك يا چند اصلى كه برخى از دلايل آن علم متكى به آنهاست و خود آن اصول بديهى و جزمىِ اذهان نيست و دليلى هم عجالتاً بر صحت آن اصول نيست ولى آن اصول را مفروض الصحه گرفته‌ايم .\r\nو البته ممكن است كه يك اصل موضوع در يك علم جنبهء « وضعى » و فرضى داشته باشد ولى در علم ديگر با دلايل مخصوص آن علم به تحقيق پيوسته باشد مثل اين كه در علوم طبيعى از اصول رياضى و در علوم رياضى از اصول طبيعى و در هر يك از اينها از اصول فلسفى و در فلسفه از هر يك از اينها استفاده شود .\r\nپس فرق « اصل متعارف » و « اصل موضوع » به اين است كه اصل متعارف به خودى خود\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nقطعى و جزمى است و ذهن خلاف آن را جايز نمىشمارد و اصل موضوع به خودى خود غيرقطعى است و ذهن خلاف آن را جايز مىشمارد خواه آن كه آن اصل موضوع به طور مطلق جنبهء وضعى و فرضى داشته باشد و يا آن كه با توجه به يك رشته دلايل كه مخصوص فن ديگرى است غير از آن فنى كه اين اصول موضوعه مورد استفادهء آن فن قرار گرفته ، جنبهء قطعيت و ضرورت پيدا كرده و به تحقيق پيوسته باشد . تفصيل اين مطالب و جميع وجوه فرق بين اصول متعارفه و اصول موضوعه و تعريفات ، و انقسام اصول متعارفه به اصول عامه و خاصه و هم‌چنين بيان اين كه در فلان علم چه اصول متعارفه و چه اصول موضوعه‌اى به كار برده مىشود يكى از سودمندترين مباحثى است كه بايد در منطق مورد بحث واقع شود .\r\nمنطقيين جديد زحمات گران‌مايه‌اى در اين زمينه كشيده‌اند و يكى از كسانى كه اصول متعارفه و موضوعهء علوم متداول عصر خويش را طبق استنباط خود بيان كرده « كانت » است .\r\nآنچه در اين جا لازم است ، اشاره‌اى است به وضع مبادى تصوريه و تصديقيهء فلسفى .\r\n\r\nمبادى فلسفى\r\nاز آنچه گفتيم معلوم شد كه مبادى تصوريه و تصديقيهء هر فنى به منزلهء نقاط اتكاء و از لحاظى به منزلهء ابزار و اسباب كار آن فن به شمار مىرود . از اين جهت لازم است كه بدانيم مبادى تصوريه و تصديقيهء فلسفى ، و به عبارت ديگر تعريفات و اصول متعارفه و موضوعهء فلسفه چه وضعى دارد .\r\nفلسفه از لحاظ « تعريفات » غنىترين فنون است ، زيرا مفاهيمى كه موضوعات ، محمولات و مسائل فلسفى را تشكيل مىدهند از قبيل مفهوم وجود و عدم و وحدت و كثرت و وجوب و امكان و امتناع و علت و معلول و متناهى و نامتناهى و حادث و قديم و قوه و فعل و غير اينها مفاهيمى بسيط مىباشند ( نه مركب ) و به همين جهت بديهى التصور و مستغنى از تعريف مىباشند . براى توضيح اين كه مفاهيم فلسفى بسيطاند نه مركب و توضيح اين كه اگر مفهومى بسيط بود مستغنى از تعريف مىباشد رجوع شود به مقدمهء مقالهء 8 .\r\nاصول متعارفهء فلسفى : تعيين جميع اصول متعارفهء فلسفى ، بسيار مفيد و مهم است و جمع\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nو استقصاى همهء آنها خالى از صعوبت و دشوارى نيست و تاكنون ديده نشده است كه كسى درصدد جمع و استقصاى آنها برآيد و شايد ما موفق شديم كه پس از استقصاى كامل در محل مناسبى همهء آنها را با اشاره به اين كه هر يك از آنها در چه مسائلى مورد استفاده قرار مىگيرد ذكر كنيم . در اين جا لازم است به دو اصل متعارف عمده كه مهم‌ترين اصول متعارفهء فلسفى است اشاره كنيم ، زيرا اين دو اصل به منزلهء آغاز سير فلسفى محسوب مىشود و چنان كه بعداً در ضمن خود مقاله خواهيم ديد اين مقاله كه شامل مباحث وجود يعنى شامل مسائل اصلى فلسفه است با يكى از اين دو اصل آغاز شده . آن دو اصل از اين قرار است :\r\n1 . اصل امتناع تناقض . شكى نيست كه اين اصل مستحكم‌ترين نقاط اتكاى فلسفه است .\r\nاين اصل در همهء علوم و بالاخص در فلسفه مورد نيازمندى است . ارسطو در « الف صغرى » و ابن‌سينا در اوائل الهيات شفاء و صدرالمتألّهين در مباحث « عقل و معقول » و ديگران از فلاسفهء قديم و جديد در جاهاى ديگر در اطراف اين اصل متعارف كه به نام « اصل‌الاصول » و « ام‌القضايا » ناميده شده بحث‌هايى كرده‌اند و ما در مقاله‌هاى 2 و 5 بحث كافى از اين مطلب كرديم و شبهات منكرين اين اصل را بيان و انتقاد كرديم و ثابت كرديم كه استقرار علم نسبت به هر چيزى بدون اين اصل امكان‌پذير نيست . در اين جا از تكرار آن بىنيازيم .\r\n2 . اصل اثبات واقعيت . در طى مقالات گذشته معلوم شد كه « سفسطه » مبنى بر انكار واقعيت و هستى است و همه چيز و هر آنچه [ را 
  ] در انديشه بگذرد باطل و دروغ و هيچ در هيچ مىداند . « گرگياس » سوفيست معروف يونانى برهان اقامه مىكند كه محال است چيزى موجود باشد . « پروتاگوراس » سوفيست ديگر يونان باستان كه مىگويد : « مقياس همه چيز انسان است » ، سخنش همين نتيجه را مىدهد . ديگران نيز به استناد اصل وقوع خطا در ادراكات بر پندار و موهوم بودن جميع ادراكات استدلال كرده‌اند و نيز معلوم شد كه سرحد رئاليسم و ايده‌آليسم يا فلسفه و سفسطه همانا اذعان به واقعيت و هستى است ؛ يعنى اذعان به اين كه موجودى هست و واقعيتى در كار است . ما اين حقيقت را به عنوان « اصل اثبات واقعيت » مىخوانيم . اين اصل ، فطرى هر ذىشعورى است و احدى يافت نمىشود كه بتواند در حاقّ ذهن خويش در اين اصل كلى ترديد روا دارد و همان طورى كه در مقالهء 2 گذشت\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nشكاك‌ترين شكاكان و سوفسطائىترين سوفسطائيان در عمل ، به پيروى از فطرت خويش رئاليست و واقع‌بين هستند و به قول « پاسكال » شكاك واقعى يافت نمىشود .\r\nفلسفه اين اصل بديهى و قطعى را « اصل متعارف » قرار داده و چنان كه بعداً درهمين مقاله خواهيم ديد مسائل اساسى فلسفه كه آنها را به نام « مسائل وجود » مىخوانيم و به تبع ساير مسائل مهم فلسفى به ترتيب از همين اصل استبناط شده است .\r\nاصل امتناع تناقض چون « زيربناى » تمام اصول فكرى بشرى است « 1 » در همهء علوم و همهء مسائل مورد استعمال دارد و به اصطلاح از اصول متعارفهء عامه است ولى اصل اثبات واقعيت تنها در فلسفه است كه به عنوان « اصل متعارف » مورد استعمال قرار مىگيرد .\r\nاصول موضوعه در فلسفه : در مقالهء 1 آن جا كه رابطهء فلسفه و [ و علوم 
  ] را بيان مىكرديم به نيازمندىهاى علوم به فلسفه و هم‌چنين به نيامندىها و استفاده كردن‌هاى فلسفه از علوم اشاره كرديم و گفتيم كه فلسفه خواه ناخواه نتايج تحقيقات علوم را مورد استفاده قرار مىدهد .\r\nآن نتايج علمى به منزلهء مواد اوليه‌اى است كه در اختيار فلسفه قرار داده مىشود و فلسفه از آن مواد اوليه حقايق كلى فلسفى مىسازد . اصول موضوعهء فلسفى عبارت است از همان موادى كه علوم در اختيار فلسفه قرار مىدهد و البته همواره ضمانت صحت و سقم مواد به عهدهء علم است و فلسفه نمىتواند صحت و سقم مطلق آن حقايق فلسفى را كه از مواد علمى تهيه شده تضمين كند .\r\nعلىهذا هر استدلال فلسفى كه متكى به مواد علمى باشد درجهء صحت و استوارىاش تابع درجهء صحت و اعتبار آن مسئله علمى است ، به خلاف استدلالات فلسفى خالص كه بر پايهء بديهيات اوليه و اصول متعارفه قرار گرفته كه فلسفه مىتواند صحت مطلق آنها را تضمين كند . لهذا آن قسمت از مسائل فلسفى كه مبتنى بر قبول مسائل حسى و تجربى يا حدسى و تخمينى طبيعيات و فلكيات بوده يا هست با تجديدنظرهايى كه در مسائل طبيعى و\r\n\r\n\r\n","description":"","footnote":"\r\n( 1 ) . رجوع شود به مقالهء 5\r\n","page_name":" 31 ","page_number":31},
  {"content":"\r\n\r\nفلكى شده و مىشود ، مورد تجديدنظر قرار گرفته و خواهد گرفت .\r\nيكى از قسمت‌هايى كه فوق‌العاده لازم است مورد بررسى قرار گيرد همانا تفكيك مسائل فلسفى خالص از مسائل متكى به علوم است و تاكنون ديده نشده كه كسى درصدد اين تفكيك و تجزيه برآيد و اين جانب در نظر دارد كه پس از آن كه با دقت همهء آن مسائل را از يكديگر تفكيك كرده در محل مناسبى بيان نمايد ؛ آنچه مىتواند در اين جا بيان كند همين قدر است كه مسائل عمده‌اى كه در فلسفه هست و به منزلهء ستون فقرات فلسفه به شمار مىرود از نوع مسائل فلسفى خالص است و فقط قسمتى از مسائل فرعى علت و معلول و قسمتى از مباحث قوه و فعل و حركت و بعضى قسمت‌هاى فرعى ديگر است كه خواه و ناخواه متكى به نظريه‌هاى علمى بايد بوده باشد و در حقيقت مسائلى كه مربوط به شناختن جهان هستى از جنبهء كلى و عمومى است ، مثل مسائل وجود و عدم و ضرورت و امكان و وحدت و كثرت و علت و معلول و متناهى و نامتناهى و غيره جنبهء فلسفى خالص دارد . در سيستم‌هاى فلسفى حسى اصول نظريه‌ها مبتنى بر همين اصول موضوعه است ، بلكه گاهى بر فرضيه‌هاى غيرقطعى كه از جنبهء علمى نيز محقق شناخته نشده مبتنى مىشود و اين خصوصيت از همه بيشتر در ناصيهء ( پيشانى ) فلسفه ماترياليسم ديالكتيك هويداست .\r\n\r\nمنشأ اختلاف علوم و فنون از لحاظ اصول متعارفه و موضوعه و از لحاظ روش و اسلوب تفكر\r\nدر هر يك از علوم و هم‌چنين فلسفه يك عده اصول متعارفه وموضوعهء معيّنى به كار برده مىشود كه در غير آن ، مورد استفاده نيست و در حقيقت هر يك يا چند اصل متعارف و اصل موضوع اختصاص دارد به مورد خاصى و هم‌چنين همهء علوم و فنون از لحاظ سبك تحقيق و روش تفكر يك‌سان نيستند ، زيرا هر چند همگى محصول انديشه و فعاليت فكرى و عقلانى هستند ولى سبك فعاليت و تحقيق در همه جا يك‌سان نيست ، در برخى موارد بايد راه عمل و آزمايش خارجى را پيش گرفت و در برخى موارد بايد تنها به مشاهده و احساس پرداخت و در برخى موارد بايد مشاهدهء حضورى و در برخى موارد بايد تنها به مشاهده و احساس\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nپرداخت و در برخى موارد بايد مشاهدهء حضورى نفسانى را وجههء همت قرار داد و در برخى موارد بايد اسلوب برهان و قياس عقلى را به كار انداخت ، و در برخى موارد يكى از اين راه‌ها و در برخى موارد ديگر بيش از يك راه مورد استفاده قرار مىگيرد .\r\nاختلاف علوم و فنون از لحاظ روش و اسلوب تفكر همان مطلبى است كه قبلًا اشاره كرديم كه منطقيين جديد به آن اهميت دادند و « متدولوژى » را روى همين زمينه تأسيس كردند .\r\nآنچه ما مىخواهيم در اين جا بيان كنيم نكتهء لازم و مهمى است كه نديده‌ايم كسى تاكنون متعرض آن شده باشد و آن عبارت است از بيان منشأ اختلاف علوم و فنون از لحاظ اصول متعارفه و موضوعه و همچنين از لحاظ روش و اسلوب تفكر ؛ يعنى چرا و به چه علت بعضى اصول متعارفه و موضوعه فقط در بعضى علوم مورد استعمال دارند نه در بعضى ديگر ؟ و چرا در هر علم و فنى از اسلوب خاص بايد پيروى نمود نه از اسلوبى ديگر ؟\r\nبه عقيدهء ما اختصاص يك علم به بعضى اصول متعارفه و موضوعه و همچنين اختصاص آن به يك روش و اسلوب معيّن ، از ناحيهء موضوع آن علم سرچشمه مىگيرد ، زيرا اصول متعارفه و موضوعهء هر علمى عبارت است از يك عده احكامى قطعى يا وضعى كه عقل در مورد موضوع آن علم دارد و اين مطلب از بررسى يكايك آن اصول متعارفه روشن مىشود ؛ و اسلوب و روش فكرى خاص هر علمى نيز عبارت است از يك نوع ارتباط فكرى خاصى كه بين انسان و موضوع آن علم بايد برقرار شود و بديهى است كه نوع ارتباط فكرى بين انسان و شيئى از اشياء بستگى دارد به نحوهء وجود و واقعيت آن شىء ؛ مثلًا اگر شيئى از نوع اجسام است ناچار بايد ارتباط جسمانى و مادى بين انسان و آن شىء برقرار شود و احساس و آزمايش عملى همان ارتباطات مادى است كه دستگاه فكر با اشياء پيدا مىكند ، و اگر آن شىء وجود نفسانى دارد بايد به مشاهدهء حضورى و نفسانى كه يگانه وسيلهء ارتباط ذهن با آن شىء است پرداخته شود ، و اگر آن شىء كيفيت عقلانى دارد ؛ يعنى حقيقتى است كه عقل با اعمال قوهء انتزاع آن را يافته است بايد با سبك قياس و برهان و تحليل عقلانى مورد بررسى قرار گيرد .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nاز اين جا نقش مهمى را كه موضوعات علوم در علوم دارند مىتوان دريافت ، زيرا از آنچه در اين مقدمه گفته شد معلوم شد كه اولًا ، استقلال و امتياز يك علم از علم ديگر و ثانياً ، اختصاص اصول متعارفه وموضوعهء آن علم به آن علم و ثالثاً ، اختصاص اسلوب تحقيق خاص آن علم به آن علم ، ناشى از ناحيهء موضوع آن علم است . پس موضوع هر علم و فنى نمايندهء استقلال و تعيين كنندهء روش و اسلوب تحقيق و منشأ اختصاص اصول متعارفه و مبانى اوليهء آن علم به آن علم است .\r\n\r\nاسلوب و روش تفكر در فلسفه\r\nبعد از شناختن موضوع فلسفه و بعد از دانستن اين كه دستگاه فكر اين مفهومى را كه موضوع فلسفه است از چه راه و به چه كيفيتى نائل مىشود و دانستن اين كه اسلوب و روش تفكر هر علم و فنى بستگى دارد به نحوهء حصول و واقعيتى كه آن موضوع براى ذهن دارد ، دانسته مىشود كه اسلوب فكرى فلسفى بايد چه اسلوبى باشد .\r\nدر مقالهء 5 كه كيفيت پيدايش مفاهيم را براى ذهن بيان كرديم و نظريهء « حسيون » و « عقليون » را بيان و انتقاد نموديم ثابت كرديم كه مفهوم وجود و موجود كه موضوع اصلى مسائل فلسفه است و هم‌چنين مفاهيم فلسفى ديگرى مانند وحدت و كثرت و غيره صرفاً عقلانى هستند يعنى مفاهيمى هستند كه ذهن از راه هيچ حس خارجى يا داخلى قادر به نيل به آنها نيست بلكه با يكى از عالىترين اعمال عقلانى آنها را نائل شده است « 1 » و بديهى است كه بررسى و كنجكاوى دربارهء موضوعى كه عقل با عالىترين اعمال خويش آن را يافته است ، جز با بررسىهاى عقلانى ميسر نيست .\r\nمطهرى\r\n\r\n\r\n","description":"","footnote":"\r\n( 1 ) . رجوع شود به مقالهء پنجم\r\n","page_name":" 34 ","page_number":34},
  {"content":"\r\n\r\n\r\nواقعيت و هستىِ اشياء\r\nما هرگز ترديد نداريم و هم نبايد داشته باشيم در اين كه در نخستين گامى كه مىخواهيم پس از خاموش كردن ترانهء سفسطه برداريم با واقعيت اشياء مواجه بوده و سروكار ما با واقعيت هستى خواهد بود يعنى اصل واقعيت را اثبات نموده با غريزهء غيرقابل دفع خود به جست‌وجو و كنجكاوى از واقعيت‌هاى گوناگون خواهيم پرداخت .\r\nو به عبارت ديگر ، مىدانيم « واقعيتى هست » حقيقت كه حقيقت‌هاى ديگرى را به وجود مىآورد خواهيم پرداخت . ولى پس از آن كه شمار چندى از اين معلومات پيش ما پيدا مىشوند مىيابيم كه همه‌شان حقيقت نيستند بلكه برخى از آنها دروغ‌هاى راست‌نما مىباشند اگر چه ريشهء اصلى يعنى كه غير از من و انديشهء من ، واقعيتى به نام جهان خارج موجود است ؛ به طورى كه من هم اگر نبودم و نباشم جهانِ خارجى بوده و خواهد بود . اين همان اصلى است كه در « مقدمه » به عنوان « اصل اثبات واقعيت » از آن ياد كرديم . اين اصل عبارت است از اذعان و تصديق به اين كه اجمالًا پديده و « موجود داريم » و بر خلاف زعم سوفسطائيان ، جهان هيچ در هيچ نمىباشد و موجود بودن امرى پوچ نيست .\r\nاين اصل ، اصلى است يقينى و قطعى و مورد قبول تمام اذهان بشرى و نخستين نقطه‌اى است كه فكر انسان در اين سير عقلانى به نام « فلسفه » كه در پيش دارد آن را مبدأ و آغاز حركت خويش قرار مىدهد .\r\nبايد دانست كه بر هر فيلسوفى لازم است كه افكار خويش را از يك نقطهء قطعى و غيرقابل ترديدى آغاز كند و براهين و استدلالات خويش را بر روى يك پايهء محكم و متين بگذارد ،\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nزيرا بديهى است كه اگر اساس و بنيان يك سلسله افكار به نام « افكار فلسفى » بر يك فرضيهء غيرقطعى و نظريهء احتمالى گذاشته شود هيچ‌گونه ارزش و اعتبارى نمىتوان برايش قائل شد ، زيرا بنيانى است كه از پاىبست ويران است . پس آن اصل اولى كه به عنوان مبدأ سير و نقطهء اتكاء انتخاب مىشود بايد اصلى باشد كه هيچ‌گونه ترديدى در او روا نباشد و بايد « اصل متعارف » باشد نه « اصل موضوع » كه در علمى ديگر به ثبوت رسيده باشد و در فلسفه مورد استفاده قرار مىگيرد ، بلكه بايد به مثابه‌اى باشد كه انكارش مساوى انكار همهء اصل‌هاى مسلّم ديگر باشد . چرا كه همهء اصول مسلم علمى و فلسفى بر اصل وجود و واقعيت استوار است كه اگر نباشد ، هيچ واقعيتى هم قابل اثبات نيست . محققين حكما به اين نكته برخورده‌اند كه يگانه اصلى كه صلاحيت دارد مبدأ و نقطهء شروع فلسفه قرار گيرد همان اصل « واقعيتى هست » مىباشد كه سرحد و مرز فلسفه و سفسطه يا رئاليسم و ايده‌آليسم محسوب مىشود و اصلى است يقينى و فطرى و مورد تصديق تمام اذهان بشرى ، و حتى خود سوفسطائى نيز بدون آن كه توجه داشته باشد در حاقّ ذهن خود به آن اعتراف دارد . و مگر نه اين است كه وقتى روى زمين راه مىروند ، راه و چاه و آب و آتش را تميز مىدهند و آيا هرگز شده كه براى غذا خوردن به مغازهء آهنگرى بروند و يا به جاى اداره به قبرستان .\r\nما در نخستين لحظه‌اى كه گريبان خويش را از چنگال مغالطات سفسطى خلاص مىكنيم و از فطرت واقع‌بين خود استفاده مىكنيم خود را با واقعيت اشياء مواجه مىبينيم و اذعان و تصديق قطعى به اين كه « واقعيتى هست » را در نهايت وضوح و روشنى در ذهن خود مىيابيم ، يعنى خود را مواجه با همان چيزى مىبينيم كه هر كسى با فطرت سادهء خود بدون آن كه توجهى به مغالطات سفسطى داشته باشد خود را مواجه با آن مىبيند .\r\nپس از قبول اين اصل يعنى پس از اذعان و تصديق به اين كه « واقعيتى هست » در مرحلهء دوم سير عقلانى خويش به دنبال اين مطلب مىرويم كه مظاهر اين واقعيت چيست ؟ و به عبارت ديگر چه چيز هست و چه چيز نيست ؟ در اين مرحله است كه مظاهرى مىيابيم و مىرسيم به اين كه من هستم ، زمين هست ، ستارگان هست ، ماده هست ، قوه هست ، روح هست . پس با قبول اين اصل كه واقعيتى هست به توليد و تكثير اين حقيقت كه حقيقت‌هاى\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nديگرى را به وجود مىآورد خواهيم پرداخت . البته برخى از اين حقايق بديهى و عينىاند كه از استدلال بىنيازند . مثل حقيقت اين كه « من هستم » كه از علم حضورى نفس به ذات خويش سرچشمه مىگيرد و يا حقيقت اين كه « زمين يا خورشيد هست » كه از علم احساسى بديهى خارجى ، سرچشمه مىگيرد - / و برخى ديگر نيازمند به بحث و تحقيق است مانند وجود روح ، جن و ابليس و غيره ولى در هر حال پذيرش اصل كلى « واقعيت هستى » و نفى زعم باطل سوفسطائى كه مدعى است همه چيز هيچ اندر هيچ و باطل اندر باطل است و اصلًا موجود شدن و واقعيت پيدا كردن امرى محال و ممتنع است به ما فرصت مىدهد كه اين حقايق جزئىتر را بدون هيچ اشكال و مانعى اذعان كنيم .\r\nاين اصل كلى مانند ساير حقايق نظرى اصلى است مطلق و ثابت و هرگز مشمول قانون تحول و تكامل و نشوء و ارتقاء نخواهد بود و همان طورى كه در متن بيان شده « پيوسته يك حقيقتِ پاىبرجا و غيرقابل تغير و تحول بوده و بر خلاف انتظار طرفداران حقيقت نسبى هيچ‌گاه از جاى خود تكان نخواهد خورد » يعنى بر خلاف زعم نسبيون و طرفداران ماترياليسم ديالكتيك « 1 » كه تمام اصول فكرى و عقلانى را قابل تغيير و تبديل به ضد خود مىدانند . اين اصل كه حد فاصل رئاليسم و ايده‌آليسم است هيچ‌گاه تغيير نكرده و تبديل به ضد خويش كه همان مدعاى ايده‌آليسم و سوفسطايىگرى است نخواهد شد .\r\nمجدداً يادآورى مىكنيم اين اصل كلى كه نقطهء شروع كنجكاوى فلسفى است پس از قبول اصل كلى ديگرى امتناع تناقض است كه « زيربنا » ى جميع افكار و انديشه‌هاى بشرى است و در ساير علوم عموماً و در فلسفه خصوصاً مورد استفاده است .\r\nهمان‌طورى كه در مقدمهء مقاله گفتيم اصل امتناع تناقض و اصل اثبات واقعيت دو « اصل متعارف » عمده‌اى است كه مورد استفادهء استدلال‌ها و براهين فلسفى قرار مىگيرد . در حقيقت اين دو اصل به منزلهء دو بال اصلىاند كه سير و پرواز فلسفى قوهء عاقله را در صحنهء پهناور هستى ميسر مىسازد .\r\n\r\n\r\n","description":"","footnote":"\r\n( 1 ) . چنان كه در مقاله چهارم گذشت\r\n","page_name":" 37 ","page_number":37},
  {"content":"\r\n\r\nپس از قبول اصل كلى « واقعيتى هست » و پس از توليد و تكثير اين حقيقت و پيدايش معلومات چندى در اين باب ، انسان به يك نكتهء واضح و روشن ديگر بر مىخورد كه مربوط به خويشتن و دستگاه ادراكى و فكرى خويشتن است و آن وجود اغلاط و اشتباهاتى است كه خواه ناخواه گرفتار آنها مىشود و گاهى چيزى را كه نيست هست و چيزى را كه هست نيست مىپندارد . و همان‌طورى كه در متن بيان شده همان اندازه كه اصل واقعيت پيش ما روشن است وجود اين اغلاط و تصادف با اين اشتباهات نيز روشن است و ترديد در وجود خطا و غلط فكرى از ترديد در اصل واقعيت كه آن را « سفسطه » مىخوانيم دست كمى ندارد ، زيرا سفسطه با كشتن واقعيت ، « حقيقت » را كه گرامىترين دوست ما بود از بر ما مىگرفت و نفى خطا و غلط نيز پندار ( غلط ) را در بر ما مىگنجاند و در هر دو حال حقيقت از بر ما ربوده مىشود .\r\nو از اين جا نيازمندى شديد به شناختن واقعيت و به عبارت ديگر به فن « وجودشناسى » كه با دارا بودن آن فن بتوان موجودات واقعى را از امور پندارى و حقايق را از اوهام تميز داد براى انسان پيدا مىشود و اين همان « فلسفه » است كه مىتوانيم آن را « علم‌الوجود » يا « فنّ واقعيت‌شناسى » بناميم .\r\nدر اين جا كه از نقطهء شروع فلسفه بحث كرديم بىمناسبت نيست كه به نكتهء ذيل توجه كنيم :\r\nدكارت دانشمند شهير فرانسوى كه خواست تحولى در فلسفهء تعقلى ايجاد كند و شالودهء نوينى بريزد - / چنان كه مىدانيم - / ابتدا در همه چيز شك كرد و يگانه چيزى را يقينى و قابل اعتماد دانست و همان را نقطهء شروع در فلسفه قرار داد وجود خويشتن بود ( من وجود دارم ) هر چند وجود خويشتن را نيز از راه وجود انديشه و فكر به ثبوت رسانيد . پس در حقيقت دكارت نقطهء شروع را وجود فكر و انديشه قرار داد .\r\nبه هر حال ، دكارت مدعى شد كه فرضاً در همه چيز شك كنم ، در اين كه « من خودم وجود دارم » نمىتوانم شك كنم و تنها همين يك يقين اولى كافى است كه مرا هدايت كند و يقين‌هاى ديگرى به دنبال خود بياورد . لهذا نقطهء شروع در فلسفهء دكارت « من وجود دارم » به\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nشمار مىرود . بر روش دكارت ايرادات زيادى وارد كرده‌اند و ما نيز به نوبهء خود ايراداتى محكم بر اين روش وارد كرديم . « 1 »\r\nدر اين جا به مناسبت مطلب بالا اضافه مىكنيم كه قطع نظر از همهء ايراداتى كه از طرف ما و ديگران بر اين روش وارد شده ، اساساً انتخاب اين راه براى نقطهء شروع فلسفه متضمن فايده‌اى نيست ، زيرا به اعتراف خود دكارت شك وى در همه چيز سواى وجود خويشتن شك واقعى و حقيقى نبود بلكه شك دستورى و فرضى بود و البته ممكن نيست كسى بتواند در يقينيات فطرى خويش كه جبراً و اضطراراً به آنها اذعان دارد واقعاً شك كند و به قول پاسكال (  Pascal  ) « شكاك واقعى وجود ندارد » و حتى سوفسطائىترين افراد نيز طبق فطرت ادراك و ارادهء خويش در حاقّ ذهن خود به بسيارى از حقايق جزماً اذعان دارد و روى آن اذعان‌ها و يقين‌ها در جريان حيات و زندگى خويش حركاتى مىكند . علىهذا پس اين كه دكارت مىگويد « در هر چيزى اگر شك كنم خواهم گفت انديشه است ولى در خود انديشه نمىتوانم شك كنم » جز يك بيان شاعرانه چيزى نيست ، زيرا اگر مبنا را بر شك دستورى و فرضى قرار دهيم ، در جميع بديهيات ( بلا استثناء ) حتى در وجود همين انديشه و شك نيز مىتوان شك كرد و مانند شاعر باستانى فارسىزبان مىتوان گفت « همين سمراد هم سمراد باشد » يعنى مىتوان گفت همه چيز پندار است و هر پندارى حتى خود همين پندار هم پندار است و وجهى ندارد كه ما بين يقينيات فطرى خويش تبعيض قائل شويم ، و اما اگر بنا بر قبول اين كه يقينيات فطرى است بنا بگذاريم ، در اين صورت انسان هيچ فرقى بين وجود خويشتن و ساير علم‌هاى بديهى و يقينى نمىبيند ؛ مثلًا هيچ فرقى از اين جهت بين وجود خويشتن و وجود اين قلم و كاغذ كه به دست گرفته و اين چراغ كه در پرتو آن چيزى مىنويسد و هم‌چنين ساير بديهيات از قبيل امتناع تناقض و غيره نمىبيند و در اين صورت ترتيب عقلى اقتضا مىكند كه پس از خاموش كردن ترانهء سوفسطائىگرى كه وجود و موجوديت را منكر و امرى محال مىداند به نقطهء مقابل آن كه همان اصل يقينى و بديهى « واقعيتى هست »\r\n\r\n\r\n","description":"","footnote":"\r\n( 1 ) . ر . ك : همين اثر ، ج 1 ، ص 114 و 263\r\n","page_name":" 39 ","page_number":39},
  {"content":"\r\n\r\nمىباشد ، تكيه كنيم و سپس در مرحلهء دوم به ترتيبى كه گفته شد به تكثير و توليد اين حقيقت بپردازيم و در مرحلهء سوم كه مصادف با اغلاط حقيقت‌نما مىشويم با انتخاب روش صحيح به واقعيت‌شناسى و علم‌الوجود كه همان فلسفه است ، بپردازيم و اين همان يگانه ترتيب صحيحى است كه در اين مقاله انتخاب شده و با روشى كه محققين حكما نيز تاكنون پيش گرفته‌اند وفق مىدهد .\r\nپس واقعيت را بايد شناخت و بدين وسيله موجودات واقعى را از موجودات پندارى و حقايق را از وهميات تميز داد . اكنون چه بايد كرد و به سوى كدام وسيله بايد دست دراز كرد ؟\r\n1 . چنان كه در مقدمه گفتيم كه انسان در طريق تحقيقات علمى وسيله‌هاى مختلف به كار مىبرد ؛ گاهى از روش حسى و گاهى از روش عقلانى استفاده مىكند ، گاهى به آزمايش و تجربهء علمى و گاهى به تجزيه و تحليل عقلانى مىپردازد و فلسفه و علوم با آن كه همه محصول فعاليت فكر و انديشهء بشرى است ولى به طور مطلق راه‌ها و وسايل به دست آوردن آنها متفاوت است و از اين روست كه علماى منطق جديد فصل جديدى در منطق باز كرده‌اند و در آن فصل روش‌ها و اسلوب‌هايى را كه لازم است در هر علم به كار برده شود تعيين كرده‌اند .\r\nوارد شدن در اين فصل منطقى و بحث از روش‌هاى علوم ، خارج از وظيفهء فعلى ماست .\r\nآنچه تذكرش در اين جا مناسب است همان است كه در متن علامه اشاره شده و آن عبارت است از تعيين اين كه « براى شناخت واقعيت و به عبارت ديگر براى تحقيق و حلِّ غوامض فلسفى چه بايد كرد و به سوى چه وسيله‌اى بايد دست دراز كرد ؟ » . تعيين اين مطلب مخصوصاً از آن جهت لازم است كه اخيراً برخى از كسانى كه « حدود حس » و « حدود عقل » را به درستى تشخيص نداده‌اند و در اعتبار و ارزش روش حسى راه اغراق و مبالغه پيموده‌اند ، صريحاً ادعا كرده‌اند كه يگانه وسيلهء منحصر به فرد تحقيق در همهء قسمت‌ها حس و تجربه است و به غير آن اعتمادى نيست .\r\nما در مقالهء پنجم آن‌جا كه اختلاف‌نظر منطق تعقلى و منطق تجربى را بيان مىكرديم ، جواب كافى به اين ادعا داديم و ثابت كرديم كه اين ادعا از عدم تعمق در حدود حس و عقل و\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبررسى نكردن افكار و ادراكات و محتويات ذهن ناشى شده و روشن كرديم كه در حسىترين و تجربىترين علوم ، قضايايى چندى مورد استفاده قرار مىگيرد كه گواهى از حس و تجربه ندارد و صرفاً جنبهء عقلانى دارد . در اين جا در مقام توضيح متن و اثبات اين كه نمىتوان منشأ همهء تصديق‌ها و اذعان‌هاى ضرورى ذهن را « احساس » دانست ، اضافه مىكنيم كه يكى از تصديق‌هاى ذهن ما واقعيت داشتن خود احساس است ؛ آيا وجود احساس را نيز ما احساس كرده‌ايم ؟ يكى ديگر از تصديق‌هاى ضرورى ذهن ما واقعيت داشتن تجربه است ؛ آيا وجود تجربه را ما با تجربه ثابت كرده‌ايم ؟ و به علاوه همان طورى كه در متن علامه بيان شده خود اين ادعاها كه از اين اشخاص مىشنويم كه به اين صورت تعبير مىشود : « هر حقيقتى را فقط با حس و تجربه بايد به دست آورد » و يا اين كه « به غير محسوس اعتبارى نيست » اين مفاهيم هيچ كدام حسى و تجربى نيست ، زيرا برخى كلى است و برخى منفى و حس به امور منفى و كلى تعلّق نمىگيرد پس اگر به غير حس و تجربه اعتبارى نيست به خود اين ادعاها نيز اعتبارى نيست .\r\nيك توجه مختصر به خود مسائل فلسفى اين گمان كودكانه را از بين مىبرد و روشن مىكند كه تحقيق اين مسائل از حدود احساس و آزمايش خارج است ؛ مثلًا تصور همين مسائلى كه در همين مقاله به نظر خوانندهء محترم مىرسد : اشتراك وجود ، اصالت وجود ، تشكيك وجود وغيره به خوبى مىرساند كه ادعاى اين كه تحقيق در اين مسائل را بايد از راه حس و تجربه و در زير ذره‌بين و لابه‌لاى لابراتوار انجام داد چقدر مضحك و مسخره است .\r\nاشتباه در وسيلهء تحقيقات فلسفى تا اندازهء زيادى ناشى از اشتباه ديگرى است راجع به اين‌كه فلسفه چيست ؟ و چه فايده‌اى دارد ؟ و فرق آن با علم چيست « 1 » ؟ اكنون براى شناخت واقعيت‌ها آيا مانند دانشمندانى كه گفته‌اند حقايق را بايد با كمك حس و تجربه فقط به دست آورد ما هم براى شناختن مطلق واقعيت و اوصاف و خواص آن به حس و تجربه بپردازيم ؟\r\n\r\n\r\n","description":"","footnote":"\r\n( 1 ) . در مقاله يكم ، رفع اين اشتباهات به حد كافى شده است\r\n","page_name":" 41 ","page_number":41},
  {"content":"\r\n\r\nو يا به سخن آنانى كه گفته‌اند « حقيقت بايد متكى به عمل و وابسته به كار بوده باشد و گرنه انديشه و فكرى كه ارتباط به عمل نداشته باشد پندار خالى بوده و از حقيقت دور است » گوش كنيم و يا مانند ساير دانشمندان راه خاصى را كه براى حقيقت ارائه داده‌اند توجه كنيم ؟ البته اين راه‌ها راه‌هاى رسايى هستند ولى نسبت به مقصد ويژهء خودشان نه به هر مقصد ، مثلًا : از طريق آزمايش‌گاه‌هاى علوم تجربى مىتوانيم خون و ادرار را مورد آزمون قرار دهيم و بيمارى فرد را بشناسيم ولى ناهنجارىهاى روحى قابل اين‌گونه آزمون نمىباشد . اصول و قواعد فلسفه و منطق نيز از عهدهء علوم طبيعى خارج است .\r\nاين دانشمندان كسانى هستند كه به تحقيق دربارهء يك سلسله از امور مادى كه ميدان فعاليت حس و تجربه مىباشد اشتغال ورزيده يك رشته واقعيت‌هاى مقيّده ( خواص موضوعات مادى ) به دست آورده‌اند . آن‌گاه خاموشى فن خود را از بحث‌هايى كه خارج از وظيفهء آن مىباشد مانند بحث و كنجكاوى در اصل واقعيت و چگونگى آن ، نفى پنداشته و از مجموع اين سخنان مثبت و منفى ( خواص مثبتهء ماده ، غير ماده و غير خواص ماده كه نفى مىنمايند ) يك رشته سخنانى به نام « فلسفه » تهيه نموده‌اند و در حقيقت از وظيفهء يك فيلسوف كه در اصل و اساس بود و نبود اشياء بايد گفت‌وگو كند غفلت كرده‌اند . اين دانشمندان بايد اين نكته را متذكر شوند كه حس و محسوس آن و تجربه و مورد آن و عمل ( كه طفيلى وجودى ماست ) و متعلق آن و همچنين ماكه همه آنها را به كار مىبنديم همگى به واقعيت مطلق بستگى داريم و چيزهاى واقعيت‌دار هستيم .\r\nو به همين جهت ما بايد اول به واقعيت حس تكيه بزنيم تا بتوانيم با نيروى آن ، محسوس را بيابيم و همچنين نخست بايد به واقعيت تجربه ( تكرار عمل ) ايمان داشته باشيم و پس از آن به مورد تجربه پرداخته قضاوت نماييم و پيش از اينها به واقعيت خودمان و هم‌چنين به واقعيت‌هاى ديگرى كه براى انجام اين كارها لازم است بايد علم داشته باشيم ، و هرگز نمىتوان گفت كه چيزى در واقعيت خود و مقدم‌تر از واقعيت خود تأثير مىتواند كرد ، يعنى قضاوت حسى و تجربى ما در واقعيت خود و واقعيت علل خود قضاوت نمايد ؛ گذشته از اين‌كه همين سخنانى كه از اين دانشمندان مىشنويم ( « هر حقيقتى را با حس و تجربه بايد\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nبه دست آورد » ، « به غير محسوس اعتبارى نيست » ) خود حسى و تجربى نيستند ، زيرا برخى كلى و برخى منفى هستند و حس و تجربه به كلى و منفى تعلق نمىگيرند .\r\nدر صورتى كه اصل همهء معلومات ما علم به اصل واقعيت مىباشد ، نتايج ضرورى اين علم و تصديق را نمىشود انكار كرد و گرنه ماييم و چالهء تاريك سفسطه .\r\nپس در مورد كنجكاوى از اصل واقعيت و احكام آن به يك رشته معلومات و تصديقات اوليه كه ما اضطراراً و خواه‌ناخواه آنها را پذيرفته‌ايم ، بايد دست زد .\r\n\r\nاشتراك و مغايرت وجود و ماهيت\r\nما در برابر سوفسطى ( ايده‌آليست حقيقى ) كه به چيزى جز انديشه اعتراف نداشت و ندارد ، مىگوييم : زمين هست ، آسمان هست ، انسان هست ، درخت هست ، ماده هست ، قوه هست . . . يعنى هر يك از اين شمرده‌ها داراى واقعيت است . البته اين واقعيت كه براى همه اثبات مىكنيم معنايى است غير از معناى هر يك از آنها و هم يك معناست .\r\nاين مطلب اشاره است به دو مسئله از مسائل وجود كه يكى به نام « مغايرت مفهومى وجود با ماهيت » و يا به نام « زيادت وجود بر ماهيت » و ديگرى به نام « اشتراك وجود » خوانده مىشود .\r\nمسائل وجود كه به صورت دوازده اصل در متن بيان شده برخى متعلق به عالم ذهن است يعنى جنبهء ذهنى دارد و برخى متعلق به عالم خارج است يعنى جنبهء عينى دارد و برخى ذوجنبتين است و ما به ترتيب اين جنبه‌ها را در موقع بحث از هر يك از آنها توضيح مىدهيم .\r\nخوانندهء جلد اول و دوم اين كتاب متوجه اهميت تحقيق و بررسى ادراكات و اعمال و افعال ذهنى و رابطهء شديد طرز تحقيق فلسفى با شناختن فعاليت‌ها و طرز انديشه‌سازى ذهن شد و مشاهده كرد كه غالب مقالات گذشته بر محور مسائل ادراكى مىچرخيد . در اين مقاله نيز كه از مسائل وجود بحث مىكنيم و سروكار ما با خود واقعيت و هستى است باز به مسائلى برمىخوريم كه با مسائل ادراكى مرتبط است .\r\nالبته بر آشنايان به اين مباحث پوشيده نيست كه طرز تحقيق مسائل ادراكى در فلسفه با\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nروش تحقيق روان‌شناسى جديد كاملًا متفاوت است ؛ نظر روان‌شناسى متوجه مطالعهء عالم درون و قوانين به وجود آمدن و از بين رفتن و روابط پديده‌هاى نفسانى با يكديگر يا با امور خارجى است و مقصود وى شناختن موجودات عالم درونى است ولى نظر فلسفه اولًا و بالذات متوجه شناخت وجود و واقعيت است و به انديشه‌هاى ذهن جز با نظر ابزار و اسباب كار نگاه نمىكند . از نظر فلسفىِ ما شناخت وجود و واقعيت وقتى ميسر است كه انبوه انديشه‌هايى را كه محصول فعاليت‌هاى مختلف ذهن است به دست آوريم و آنچه را كه نمايندهء واقعيت خارج است از آنچه محصول و معلول فعاليت ذهن است تشخيص داده و بازشناسى كنيم و به عبارت ديگر به بررسى ادراكات ذهن پرداخته آنچه را « حقيقت » است از آنچه « حقيقت‌نما » است ، تميز دهيم و به تعبير فلاسفهء اسلامى ، امور اصيل را از امور اعتبارى بازشناسيم و اين مطلب از مطالعهء همين مقاله و مقاله‌هاى بعدى روشن‌تر خواهد شد ؛ و خوانندهء محترم از حالا بايد ذهن خويش را براى قبول يك حقيقت كه مكرر به آن اشاره خواهيم كرد آماده كند و آن اين كه : تا ذهن را نشناسيم نمىتوانيم فلسفه داشته باشيم .\r\nانسان پس از اذعان و قبول اصل قطعى « واقعيتى هستى » و پس از يافتن پاره‌اى از مظاهر واقعيت از قبيل « من هستم » ، « سفيدى هست » ، « درخت هست » ، « سنگ هست » ، « خورشيد هست » و . . . به اين نكته بر مىخورد كه ذهن به نوبهء خود تصورات زيادى از اشياء زيادى دارد ، مثلًا تصورى از سفيدى دارد و تصورى از خورشيد و تصورى از درخت و تصورى از سنگ . . . آنگاه مىبيند اين معانى كه از آنها تصوراتى دارد هيچ‌كدام به يكديگر قابل تطبيق نيستند ، يعنى بالضروره مىيابد كه درخت عين سنگ و هر دو عين خورشيد و هر سه عين انسان و هر چهار عين سفيدى يا قرمزى نيستند پس مىفهمد كه اجمالًا عينيت مطلق بين اين مفهومات حكم‌فرما نيست و يك نحو مغايرتى در كار است ولى در عين حال همهء اين امور متغاير در يك امر با يكديگر شريكند يعنى ذهن دربارهء آنها از يك حيث به يك جور حكم مىكند و آن جهت عبارت است از جنبهء موجود بودن و واقعيت داشتن در خارج ، يعنى ذهن دربارهء هر يك از آنها حكم مىكند كه در خارج موجود است و واقعيت دارد . به اين\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nترتيب : درخت واقعيت دارد ، سنگ واقعيت دارد ، انسان واقعيت دارد . پس هر كس كه به ذهن خويش مراجعه كند مىيابد كه اولًا ، تصورات و مفاهيم زيادى از اشياء پيش خود دارد ، مثل تصور سفيدى و تصور گرمى و تصور درخت و تصور سنگ .\r\nثانياً ، مفهوم « وجود » يا « واقعيت » با همهء آنها در ذهن انتساب و ارتباط پيدا مىكند يعنى ذهن حكم مىكند كه سفيدى واقعيت دارد ، درخت واقعيت دارد ، سنگ واقعيت دارد ، . . . در اين‌جا چند پرسش مىآيد :\r\nاول : آيا مفهوم وجود يا واقعيت كه ما در فارسى از آن با كلمهء « هستى » تعبير مىكنيم عين همان مفاهيم متعدده‌اى است كه ما از اشياء داريم ، مثلًا مفهوم هستى در ذهن ما عين مفهوم انسان و مفهوم سفيدى و مفهوم درخت و غيره است ؟ و به عبارت ديگر تصور ذهنى ما از وجود و هستى عين تصور ذهنى ما از انسان و سفيدى و درخت و ساير اشيائى است كه در ذهن وجود را به آنها نسبت مىدهيم يا غير آنهاست ؟\r\nاين سؤال ، مسئلهء اول از دو مسئلهء بالا را كه به نام « زيادت وجود بر ماهيت » يا « مغايرت وجود با ماهيت » خوانده مىشود ، طرح مىكند . اين مسئله چنان‌كه واضح است ، صرفاً جنبهء ذهنى دارد و روى همين جهت براى يافتن پاسخ سؤال بالا همان مراجعه به ذهن و بررسى مختصر تصورات ذهنى بدون احتياج پيمودن پيچ و خم استدلال كافى است .\r\nانسان با مراجعه به ذهن خود مىيابد كه همان‌طورى كه خودِ تصوراتى كه ما از اشياء داريم ، مغاير با يكديگرند ، مثلًا تصور ذهنى انسان غير از تصور ذهنى سنگ و غيره است ، مىيابد كه تصور ذهنى سنگ و درخت و غيره غير از تصور ذهنى « هستى » نيز هست ، يعنى همان‌طورى كه سنگ و درخت و غيره هر يك در ذهن صورتى دارد مغاير با صورتى كه خورشيد در ذهن دارد ، هستى نيز صورتى در ذهن دارد مغاير با صورت ذهنى خورشيد و صورت ذهنى درخت و غيره و البته همان‌طورى كه در متن اشاره شده ، مىتوان برهان نيز بر مطلب اقامه كرد ، به اين ترتيب كه اگر تصور ذهنى هستى عين تصور ذهنى انسان ( مثلًا ) بوده باشد ، لازم است كه لفظ « هستى » يا « وجود » يا « واقعيت » مرادف با لفظ انسان بوده باشد ، مثل لفظ بشر كه مرادف لفظ انسان است و در اين صورت بايد معناى جمله « انسان موجود است »\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمساوى باشد با جملهء « انسان انسان است » ، همان‌طورى كه جملهء « انسان بشر است » مساوى است با جملهء « انسان انسان است » و اگر اين دو جمله مساوى و مرادف يكديگر بوده باشند ، بايد غنى از استدلال و غيرمحتاج به اثبات بوده باشد ، زيرا « انسان انسان است » براى ذهن غنى از استدلال است و حال آن كه اثبات وجود انسان براى ذهن محتاج به استدلال است ، و البته مفهوم ا نسان به عنوان مثال آورده شد و مىتوان چيزهاى ديگر را به جاى انسان ذكر كرد .\r\nو ايضاً چنان‌كه در پرسش دوم خواهيم ديد مفهوم هستى مفهوم واحدى است و مفاهيم انسان و درخت و سنگ و سفيدى مفاهيم متعدده هستند و مفهوم واحد محال است كه عين چند مفهوم متعدد بوده باشد .\r\nپس نتيجه گرفته مىشود كه مفهوم وجود يا واقعيت يا هستى يك مفهومى است كه در ذهن مغاير است با مفهوم هر يك از امورى كه ما در نظر واقع‌بينى خود آنها را امورى واقعيت‌دار مىبينيم و حكم مىكنيم كه فلان چيز هست ، و اين است معناى مغايرت مفهومى وجود با ماهيت يا زيادت وجود بر ماهيت .\r\nاين مسئله در مقابل عقيدهء برخى متكلمين كه معتقد بوده‌اند هيچ مغايرت مفهومى بين وجود و ماهيت نيست طرح شده - يعنى بحث‌هاى كلامى متكلمين موجب ورود اين مسئله را متعرض شده - و يادآورى كرده فارابى است .\r\nهر چند خود اين مسئله از نظر اين كه واضح و بىنياز از استدلال است اهميت چندانى ندارد ولى چنان‌كه بعداً خواهيم ديد همين مسئلهء غيرمهم موجب پيدايش اساسىترين مسائل فلسفه يعنى مسئلهء « اصالت وجود و اصالت ماهيت » شده و توجه به اين مسئله براى براهينى كه در آن مسئله اقامه مىشود لازم است .\r\nدوم : آيا مفهوم وجود يا هستى كه به اين امور متعدده در ذهن حمل مىشود و حكم مىشود كه زمين هست ، آسمان هست ، انسان هست ، درخت هست ، يك مفهوم واحد و يك معناى واحدى است يا آن كه مفاهيم و معانى متعدده است ، و به اصطلاح آيا مشترك معنوى است يا مشترك لفظى ؟\r\nاز مسائل وجود همين يك مسئله است كه در كتاب مابعدالطبيعهء ارسطو طرح شده .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nارسطو در مقالهء « الف كبرى » براى اثبات اين كه وجود يك مفهوم عام و شاملى است بحث اشتراك لفظى و اشتراك معنوى را پيش مىكشد و ثابت مىكند كه مفهوم وجود از قبيل مشترك معنوى است نه لفظى .\r\nقبلًا بايد معناى اصطلاحى « مشترك معنوى » و « مشترك لفظى » را توضيح دهيم :\r\nاگر فرض كنيم قضاياى چندى را كه داراى موضوعات متعدده‌اى باشند ولى همهء آنها از لحاظ محمول مشترك و مانند يكديگر باشند طرح كنيم ، مثل اين كه بگوييم « زيد انسان است » و « عمرو انسان است » « و حسن انسان است » ، در اين صورت گاه هست كه محمول مشترك ما فقط از جنبهء لفظ در همه يكى است نه از جنبهء معنى ، مثل اين كه ما به مايعى كه از پستان گاو دوشيده شده اشاره مىكنيم و مىگوييم كه « اين شير است » و به حيوان مخصوصى كه داراى چنگال و دندان و يال و دم مخصوص است و در موزهء حيوانات در قفسى حبس شده است نيز اشاره مىكنيم و مىگوييم « اين شير است » و در اين جا محمول در هر سه قضيّه به حسب لفظ يكى است ولى به حسب معنا و مفهوم متعدد است .\r\nدر هر صورت « انسان هست » و « درخت هست » و اگر چنان‌چه معناى موضوع و محمول در اين قضايا يكى بودند .\r\n( انسان هست يعنى انسان انسان است ) ديگر اثبات انسان براى انسان لزوم نداشت گذشته از اين كه سوفسطى انديشهء اين معانى را انكار نداشت . و هم يك معنى بيشتر انكار ندارد و آن مصداق همان مفهوم هستى و واقعيت است . از همين جا بايد نتيجه گرفت كه :\r\n1 . ما واقعيت ( هستى ) را به يك معنى به همه چيز اثبات مىكنيم .\r\n2 . مفهوم واقعيت ( هستى ) غير از مفهوم هر يك از اشياء واقعيت‌دار است . « 1 »\r\n3 . نظر به اين كه ما در ظرف خارج همه چيز را عين هم نمىپنداريم و ترديد هم نداريم يعنى انسان غير درخت و درخت غير انسان است ( به هر معنايى كه از غيريت بوده باشد ، همين اندازه كه « دوتايى » درست شود كافى است ) از همين جا بايد نتيجه گرفت كه ما از\r\n\r\n\r\n","description":"","footnote":"\r\n( 1 ) . يعنى مفهوم وجود غير از مفهوم انسان و سياهى و سفيدى است با وجود اين‌كه گفته مىشود سياهى هست ، انسان هست ، سفيدى هست ، پس واقعيت هستى را به يك معنا بر همه آنها حمل مىكنيم\r\n","page_name":" 47 ","page_number":47},
  {"content":"\r\n\r\nموجودات خارجى دو مفهوم متباين مىگيريم : يكى مفهومى كه اشياء واقعيت‌دار با آن از همديگر متمايزند و سوفسطى نيز به نام « انديشه » آن را مىپذيرد ، مانند مفهوم انسان ، درخت و . . . و ديگرى مفهوم هستى ( واقعيت ) . پس هر چيز واقعيت‌دار به ما دو مفهوم اعطا مىكند ، مانند انسان خارجى كه دو مفهوم « انسان » و « واقعيت » را مىدهد . انسان ماهيتى است كه وجود بر آن بار مىشود ، چنانچه آسمان و سنگ نيز دو ماهيت ديگرى هستند كه هستى بر آن دو حمل مىگردد .\r\n\r\nاصالت وجود و واقعيت\r\nاكنون بايد ديد با در نظر گرفتن اين كه هر چيز در خارج يك واحد واقعيت‌دار بيش نيست و ما دو مفهوم مختلف ( ماهيت و هستى ) از وى مىگيريم اصالت از آن كدام يك از اين دو جهت است يعنى آيا مفهوم « انسان » از واقعيت ( كه مبغوض ايده‌آليست مىباشد ) حكايت مىكند يا مفهوم « هستى » ؟ اين همان سؤال سومى است كه پيش از اين گفتيم كه پس از پيمودن مرحله دوم و اعتراف به اين‌كه مثلًا « انسان هست » ، « درخت هست » ، « سفيدى هست » ، يعنى پس از توليد و تكثير اصل كلى « واقعيت هستى » و يافتن امور واقعيت‌دار متعددى ، براى ذهن پيش مىآيد ، به هر حال ما بعد از قبول اصل كلى « واقعيتى هست » كه حد فاصل رئاليسم و ايده‌آليسم و قدم اول جدا شدن از عالم خيال‌بينى و دخول در عالم واقع‌بينى بود به توليد و تكثير اين اصل پرداختيم و امور واقعيت‌دار گوناگونى يافتيم و ديديم كه امورى چند از قبيل انسان و درخت و جسم و خط و سطح و حجم و سفيدى و گرمى و غيره هست و در ذهن خويش اذعان و تصديق قطعى به واقعيت داشتن اين امور را يافتيم ، سپس به بررسى حال ذهن خود پرداختيم و ديديم كه اولًا ، ذهن از هر يك از اين امور واقعيت‌دار صورتى پيش خود دارد مغاير با صورتى كه از وجود و هستى پيش خود دارد ( زيادت وجود بر ماهيت ) و ثانياً ، مفهوم وجود يا هستى يك مفهوم عام و مشتركى است كه به معناى واحد و مفهوم واحد بر همهء اين امور واقعيت‌دار منطبق مىشود ( اشتراك معنوى وجود ) يعنى مىگوييم « كوه هست » ، « انسان هست » ، « آسمان هست » ، « خدا هست » ، به\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nيك معنا درك مىكنيم و آن هستى در مقابل نيستى است ، پس ما از هر چيز واقعيت‌دار دو مفهوم در ذهن خويش داريم : يكى همان مفهوم عام و مشترك يعنى « وجود » كه به همهء اين امور واقعيت‌دار منطبق است و مشتركٌ فيه همهء آنهاست و يكى هم يك مفهوم اختصاصى در مورد هر يك علىحده كه فقط به مورد معيّن اختصاص دارد ، مثل مفهوم انسان و مفهوم آتش و مفهوم سنگ كه هر يك به مورد معين قابل انطباق است كه اصطلاحاً « ماهيت » ناميده مىشود .\r\nدر اين جا اين سؤال پيش مىآيد : اصالت با كدام يك از آنها يعنى وجود يا ماهيت است .\r\nعلامه مىفرمايد : « روشن است كه مقدمتاً بيان چند مطلب لازم است :\r\nالف ) اصالتى كه در اين جا مورد نظر است به معناى عينيت و خارجيت است در مقابل اعتباريت كه به معناى عدم عينيت و خارجيت و محصول ذهن بودن است .\r\nنكته دوم اين است كه منشأ پيدايش هر يك از اين مفاهيم اختصاصى و همچنين منشأ پيدايش آن مفهوم عام و مشترك در اذهان چيست ؟ و چگونه و از چه راه اين نوع مفاهيم در ذهن نقش مىبندد ؟ اين سؤال بيشتر جنبه علم النّفسى و روان‌شناسى دارد و در مقاله پنجم مشروحاً پاسخ داده شده است .\r\nو ديگر اين‌كه هر امر واقعيت‌دارى كه به واقعيت داشتنش اذعان داريم و در عالم ذهن به دو مفهوم ماهيت وجود تجزيه مىكنيم ، كدام‌يك اصيل و كدام‌يك اعتبارى است ؟ آيا هر دو اصيل مىباشند يا هر دو اعتبارى است يا وجود اصيل است و ماهيت اعتبارى و يا به‌عكس ماهيت اعتبارى است و وجود اصيل مىباشد ؟\r\nاين مسئله در عين اين‌كه جنبه ذهنى دارد ولى صددرصد يك مسئله فلسفى و جنبهء عينى دارد و شناخت واقعيت موقوف بر آن است بلكه اساسىترين مسئله شناخت واقعيت همين مسئله است .\r\nمعمولًا در اصطلاحات فلسفى جديد « اصالت » به معناى تقديم و اصل بودن در مقابل نيتجه بودن و فرع بودن استعمال مىشود ، مثلًا مىگويند : آيا اصالت با ماده است يا با روح ؟\r\nبديهى است كه مقصود نه اين است كه كدام‌يك عينيت خارجى دارد و كدام‌يك اعتبار ذهن\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاست بلكه مقصو داين است كه آيا ماده به منزلهء اساس است و روح خاصيت و نتيجهء تركيبات آن است يا آن كه روح به منزلهء اساس است و ماده نتيجهء اوست ؟\r\nدر مبحث « اصالت وجود يا ماهيت » مقصود اين نيست كه آيا وجود اساس است و ماهيت خاصيت و يا ماهيت اساس است و وجود خاصيت ؟ بلكه مقصود اين است كه ما نسبت به هر امر واقعيت‌دار كه حكم به واقعيت داشتنش مىكنيم دو تصور و دو مفهوم داريم ، از اين دو مفهوم كدام‌يك جنبهء عينى و خارجى دارد و كدام‌يك جنبهء ذهنى و اعتبارى ؟\r\nهر يك از وجود يا ماهيت را كه ما اعتبارى بدانيم به هيچ وجه براى او جنبهء عينى قائل نيستيم نه به عنوان اصل و اساس بودن و نه به عنوان فرع و نتيجه بودن .\r\nبه هر حال نبايد بحث از اصالت و عدم اصالت اين جا را از نوع بحث اصالت و عدم اصالت در فلسفهء جديد گرفت هر چند در آن فلسفه گاهى اصطلاحات به يكديگر مخلوط مىشود و ممكن است در يك مورد معين از « عدم اصالت » ، « اعتباريت » را قصد كنند .\r\nب ) لازم است توضيح داده شود كه « ماهيت » كه در مقابل « وجود » قرار مىگيرد و بحث از اصالت و عدم اصالتش در ميان است ، يعنى چه ؟\r\nخوانندهء محترم توجه دارد كه ما اين بحث را بعد از توجه به اين كه به واقعيت امورى چند تصديق قطعى داريم به ميان آورديم يعنى واقعيت داشتن امورى چند را مقدمهء ورود در اين مطلب قرار داديم و البته اين كه - اجمالًا - اشياء واقعيت‌دارى در جهان هستى هست ، اين قضيه يك فرضيهء احتمالى نيست بلكه يك امر قطعى و بديهى و مورد اذعان و تصديق تمام اذهان بشرى است .\r\nحالا فرض كنيد كه مابه واقعيت اين سه چيز : « خط و عدد و انسان » تصديق قطعى پيدا كرده‌ايم و هر سه را امرى واقعيت‌دار مىدانيم و حكم مىكنيم : « خط موجود است » ، « عدد موجود است » ، « انسان موجود است » . اين سه چيز در موجود بودن و واقعيت داشتن مانند يكديگرند واختلافى ندارند ولى درعين حال مىدانيم كه سه چيز واقعيت‌دار هستند نه موهوم .\r\nبراى ذهن ما چنين نمودار مىشود كه در هر يك از اين موارد ، « وجود » به يك چيز تعلق\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nگرفته و درهر موردى يك چيز است كه متلبّس به لباس « وجود » شده و به عبارت ديگر ، براى ذهن ما چنين نمودار مىشود كه در هر يك از اين موارد ، « وجود » يك چيز معين را از كتم عدم خارج و از پردهء ابهام و ظلمت نيستى ظاهر كرده ؛ در يك جا وجود به چيزى تعلق گرفته كه آن را « كميّت متصل » مىخوانيم و ( خط ) و در يك جاى ديگر به چيز ديگرى كه آن را « كميت مننفصل » ( عدد ) و يك جا به چيز ديگرى كه آن را « جوهر عاقل » مىخوانيم ( انسان ) .\r\nآنچه در ذهن به صورت معروض و متلبس جلوه مىكند مثل اين است كه چيزى است كه لباس هستى پوشيده يا چيزى است كه از كتم عدم و ظلمت نيستى خارج شده « ماهيت » است .\r\nمثلًا در مثال بالاكه حكم مىكنيم خط يا عدد يا انسان موجود است ، خط و عدد و انسان ماهيت‌هاى مختلفى هستند كه واقعيت‌دار شده‌اند و لباس هستى بر اندامشان پوشانيده شده و از سوى ديگر ، ماهيات ، منشأ كثرت و تعددند و وجود منشأ وحدت ؛ بدين معنا كه خط چيزى است كه هست و به همين معنا عدد هم چيزى است كه هست و هم‌چنين انسان نيز هست . و هستى در تمام اين موارد يك مفهم بيشتر ندارد . يعنى اين كه اين سه امر واقعيت‌دار سه امر هستند نه يكى ، از اين جهت است كه يكى « خط » است و ديگرى « عدد » و سومى « انسان » و الّا از جنبهء موجوديّت و واقعيت داشتن همه مانند يكديگرند .\r\nالبته ممكن است كسى در مسئلهء « وجود ذهنى » يا « ارزش معلومات » راه ترديد يا انكار پيش گيرد ، مثلًا بگويد علم انعكاس يك صورت و شبحى است در ذهن نه واقعيت اشياء خارجى ولى به هر حال با قبول اين كه اين سه چيز سه امر واقعيت‌دار هستند جاى ترديد باقى نيست كه هر يك از اين سه يك شىء بخصوص است كه وجود به او تعلق گرفته و آن چيز كه مورد تعلق وجود است همان ماهيت آن شىء است خواه آن كه ما به كنه وى رسيده باشيم يا نرسيده باشيم ؟\r\nج ) در بعضى موارد كه محمولى را بر موضوعى حمل مىكنيم همان طورى كه هر يك از موضوع و محمول در ذهن تصورى مخصوص به خود دارند ، در خارج و واقع نيز هر يك واقعيتى مخصوص به خود دارند .\r\nمثلًا هنگامى كه حكم مىكنيم « اين كاغذ سفيد است » يا « اين اطاق مربع است » يا « اين قند\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nشيرين است » در اين جا همان‌طورى كه هر يك از كاغذ و سفيدى يا اطاق و شكل مربع يا قند و شيرينى ، تصورى مخصوص به خودشان در ذهن دارند ، در خارج و واقع نيز هر يك واقعيتى علىحده و « ما بازاء » علىحده دارد : واقعيت كاغذ و واقعيت سفيدى ، واقعيت اطاق و واقعيت شكل مربع ، واقعيت قند و واقعيت شيرينى .\r\nهر چند در اين موارد واقعيت يكى وابسته به واقعيت ديگرى است مثل آن كه واقعيت سفيدى وابسته به واقعيت كاغذ است و . . . ولى در عين حال هر يك واقعيت و مصداق واقعى و بالاخره « مابازاء » مخصوص به خود دارند .\r\nولى در برخى مواد كه محمولى را بر موضوعى حمل مىكنيم اين طور نيست يعنى موضوع و محمول هر يك واقعيت علىحده ندارند و در خارج بين موضوع و محمول هيچ‌گونه دوئيت و اثنينيّت و كثرتى حكم‌فرما نيست بلكه وحدت حكم‌فرماست و كثرت صرفاً مستند به ذهن است و به عبارت ديگر ذهن با يك نوع قدرت تجزيه و قوهء تحليلى كه دارد يك واحد خارجى را در قرع و انبيق « 1 » مخصوص خود منحل مىكند به امور متعدده و از يك واقعيت خارجى كه در خارج هيچ‌گونه كثرتى ندارد معانى و مفاهيم مختلفى مىسازد .\r\nمثل آن كه در مقام تعريف « خط » ذهن حكم مىكند كه « كميتى است متصل كه داراى بعد واحد است » .\r\nدر اين جا ذهن « خط » را در قرع و انبيق خود منحل كرده است و به كميت و اتصال و داراى بعد واحد بودن ، و مفاهيم سه‌گانهء كميت و اتصال و داراى بعد واحد بودن را بر خط منطبق مىكند . بديهى است كه وجود خارجى خط ، مركب از سه جزء نيست يعنى قسمتى از وجودش « كميت » و قسمتى « اتصال » و قسمتى « بعد واحد » نيست بلكه هر سه مفهوم در خارج داراى يك واقعيت‌اند و به وجود واحد موجودند و اين ذهن است كه از براى يك واقعيت وحدانى چندين مفهوم مختلف انتزاع مىكند و همه را بر آن منطبق مىسازد . به هر حال قدرت ذهن براى اين‌كه از يك واقعيت واحد مفاهيم و معانى متعددى بسازد قابل انكار\r\n\r\n\r\n","description":"","footnote":"\r\n( 1 ) . قرع و انبيق دستگاهى است براى تقطير مايعات و گرفتن گلاب و عرق و مايعات ديگر . فرهنگ عميد ، ماده « قرع » . يعنى به وسيله دستگاه عقلانى واقعيت خارجى را تحليل كرده و به وجود و ماهيت تقسيم مىكند\r\n","page_name":" 52 ","page_number":52},
  {"content":"\r\n\r\nنيست و هزارها شاهد واضح دارد . شما يك نظرى به تعريفات بيندازيد و ببينيد كه چگونه ذهن براى يك شىء شد بسط خارجى در طرف خويش معانى و مفاهيم متعددى مىسازد و جنبه‌هاى اختصاصى براى آن مىسازد ، به طورى كه همه آن معانى و مفاهيم متكثر بر آن شىء بسيط خارجى منطبق است .\r\nيكى از مواردى كه محمولى را بر موضوعى حمل مىكنيم و آن موضوع و محمول هر يك واقعيت علىحده ندارند ، مبحث ماهيت و وجود است . يعنى مواردى است كه ماهيتى از قبيل خط يا عدد يا انسان يا چيز ديگر را موضوع و وجود را محمول قرار مىدهيم و قضايايى درست مىكنيم و حكم مىكنيم كه مثلًا « خط موجود است » ، « عدد موجود است » يا « انسان موجود است » . در اين‌گونه موارد موضوع و محمول ( مفهوم انسان و مفهوم وجود مثلًا ) در ظرف ذ هن به طور مسلّم كثرت دارند و بين آنها مغايرت حكم‌فرماست و به اصطلاح « وجود زائد بر ماهيت است » بلكه چنان‌كه گفتيم در نمايش اولى براى ذهن ، وجود چيزى است كه تعلق به ماهيت گرفته و خارج كنندهء او از كتم عدم و ظاهر كنندهء وى از زير پردهء ابهام و ظلمت نيستى است و يا به منزلهء لباسى است كه ماهيت متلبس به وى شده باشد ولى به طور قطع و مسلّم در خارج ، وجود و ماهيت دو چيز نيستند كه يكى ظاهر كننده و ديگرى ظاهر شده باشد ، مانند نور كه خود ظاهر است و ظاهر كنندهء غير مىباشد . اول نور يك حقيقت خارجى است و اشيايى كه به نور ظاهر مىشوند نيز حقايق ديگرى هستند ولى وجود و ماهيت در خارج ، دو چيز نيستند ، اين ذهن است كه از يك عينيت خارجى ، دو مفهوم ساخته است و از اين دو مفهوم يكى را عارض كه وجود باشد و ديگرى را معروض ( ماهيت ) و يكى را متعلق ( ماهيت ) و ديگرى را متعلق به ( وجود ) اعتبار مىكند ، يكى لباس و ديگرى متلبس بوده باشد ؛ اين ذهن است كه از يك عينيت خارجى دو مفهوم ساخته است و از اين دو مفهوم يكى را عارض و ديگرى را معروض و يكى را متعلق و ديگرى را متعلّقٌ به اعتبار مىكند . در خارج ، انواع تركيبات ممكن است ولى تركيب خارجى از ماهيت و وجود معنى ندارد و به‌طور قطع و يقين اين كثرت يعنى تركيب شىء از ماهيت و وجود معلول قولهء تحليل و قدرت تجزيهء ذهن است ، و در خارج ، وجود و ماهيت و فى المثل انسان\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nو وجود انسان يا خط و وجود خط يا زمين و وجود زمين دو امر واقعيت دار نيستند و به اصطلاح « مابازا » خارجى ندارند . اساساً چگونه ممكن است يك واحد واقعيت‌دار ( هر چيز كه مىخواهيد قرض كنيد ، واحد انسان يا واحد خط يا واحد ذرّه ) خودش و واقعيت و وجودش هر كدام واقعيت علىحده داشته و مجموعاً دو واحد واقعيت دار بوده باشند ؟ !\r\nاين‌كه هر چيزى با وجود و واقعيت خودش يك واحد را تشكيل مىدهند و اختلاف و تعدد ماهيت و وجود به حسب ظرف ذهن و معلول قوهء تحليل ذهن است ، احتياج به اقامهء برهان ندارد و اگر كسى بتواند مطلب را تصور كند بىدرنگ تصديق خواهد كرد .\r\nولى در عين حال ما براى كسانى كه مايل هستند ، برهان نيز اقامه مىكنيم : به اين ترتيب : اگر هر چيزى با وجود و واقعيت خودش دو امر واقعيت‌دار بوده باشند لازم مىآيد كه هر امر واقعيت‌دارى از امور واقعيت‌دارِ غيرمتناهى تشكيل شده باشد . به‌علاوه ، لازم مىآيد كه اساساً آن شىء ، موجود و واقعيت‌دار نبوده باشد ، زيرا اگر هر يك از ماهيت و وجود يك امر واقعيت‌دار بوده باشد پس وجود واقعيتى دارد و ماهيت واقعيتى و هر يك از اين دو به خودى خود يك واحد واقعيت‌دار است ، آن‌گاه نقل كلام مىكنيم به هر يك از اين دو واحد واقعيت‌دار يك امر واقعيت‌دار است و هر امر واقعيت‌دارى ، به حسب فرض با واقعيت خود دو امر واقعيت‌دار است يعنى بين خودش دوگانگى حكم‌فرماست و مجموعاً يك واحد را تشكيل نمىدهند پس هر يك از ماهيت و وجود نيز مجموعاً دو امر واقعيت‌دار است . براى مرتبهء دوم نقل كلام مىكنيم به دو امر واقعيت‌دارى كه واقعيت ماهيت را تشكيل مىدهند و به دو امر واقعيت‌دارى كه واقعيت وجود را تشكيل داده‌اند و چون هر يك از اين چهار ، يك امر واقعيت‌دارى است و هر امر واقعيت‌دارى به حسب فرض از مجموع دو امر واقعيت‌دار كه بين آنها دوگانگى خارجى حكم‌فرماست تشكيل شده پس هر يك از آنها نيز مجموعاً دو امر واقعيت‌دار است و همچنين براى مرتبهء سوم و چهارم . . . و تا بىنهايت كه پيش برويم به امور واقعيت‌دارى مىرسيم كه مركب است از دو امر واقعيت‌دار و هر يك از آن دو امر واقعيت‌دار نيز از دو امر واقعيت‌دار نيز از دو امر واقعيت‌دار ديگر و همين طور . . . و البته اين امر عقلًا محال و ممتنع است ، زيرا اولًا ، يك واحد واقعيت‌دار مثل واحد انسان ، واحد انسان است نه\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمجموعه‌اى غيرمتناهى از انسان‌ها ، و واحد خط يك واحد خط است نه مجموعه‌اى غيرمتناهى از واحد خطها ( قابليت انقسام خط به اجزاء غيرمتناهى با اين مطلب اشتباه نشود ) و واحد اتم يك واحد اتم است نه غير متناهى اتم‌ها ، و اساساً چگونه ممكن است كه يك واحد از يك شىء در عين يك واحدبودن ، بالفعل واحدهاى غيرمتناهى باشد ؟ ! و ثانياً غيرمتناهىِ مفروض ما از نوع كثيرى است كه بالاخره به وحداتى منتهى نمىشود ، زيرا چنان‌كه ديديم تا بىنهايت ، شىء مركّب است از دو امر واقعيت‌دار و هيچ‌گاه به يك امر واقعيت‌دارى كه مجموعه‌اى از دو امر واقعيت‌دار نبوده باشد منتهى نمىشود و كثيرى كه به واحد منتهى نشود وجودش محال است ، زيرا كثير از مجموع واحدها توليد مىشود و اگر واحد نباشد كثيرى هم نخواهد بود . پس لازمهء اين‌كه شىء با واقعيت خودش دو امر واقعيت‌دار بوده باشد اين است كه آن شىء اساساً موجود و واقعيت‌دار نبوده باشد .\r\nد ) در مقدمه بالا گفتيم كه شىء با واقعيت به عبارت ديگر ماهيت و وجود نمىتوانند دو عينيت داشته و دو امر واقعيت‌دار بوده باشند حال مىگوييم كه همين طور هم ممكن نيست كه ماهيت و واقعيت خودش هيچ‌كدام عينيت و خارجيت نداشته باشند ، زيرا فرض اين است كه امور واقعيت‌دارى در ماوراى ذهن و انديشهء ما هست و ما اذعان داريم كه مثلًا انسان يا خط يا عدد يا اتم در خارج از ظرف ذهن ما واقعيت دارند ، حالا اگر بنا شود كه يك واحد واقعى مثلًا انسان و واقعيت انسان يا خط و واقعيت خط هر دو امرى غير عينى بوده و صرفاً انديشهء ذهنى باشند پس معناى اين‌كه انسان واقعيت دارد اين مىشود كه صرفاً من اين‌طور انديشه مىكنم اما در ماوراى ذهن من چيزى نيست و اين ، خلاف اصل قطعى و بديهى است كه ما داريم و عيناً تسليم به مدعاى سوفسطائيان است .\r\nپس از بيان اين مقدمات مىگوييم كه از مقدمهء اول دانستيم كه بحث اصالت وجود يا ماهيت در عين اين‌كه بحث از تعيين و تحقيق خارج و واقع است بحث و كاوش از ذهن نيز هست و اين بحث داراى دو جنبه است : از يك جنبه ذهنى و از جنبهء ديگر خارجى است و هر دو جنبه توأم با يكديگر است و از مقدمهء دوم دانستيم كه ماهيت چيست و نسبت وى با وجود به حسب اعتبار ذهن چيست و از مقدمهء سوم دانستيم كه ماهيت و وجود مجموعاً يك واحد\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nرا در خارج تشكيل مىدهند و دو امر واقعيت‌دار نيستند پس ممكن نيست كه هر دو اصالت و عينيت داشته باشند يعنى هم وجود اصيل باشد و هم ماهيت ، و از مقدمهء چهارم دانستيم كه ممكن نيست كه ماهيت و وجود هر دو غير واقعى باشند و هر دو انديشهء محض و ساختگى ذهن باشند يعنى هر دو اعتبارى باشند .\r\nپس از اين مقدمات نوبت به طرح اين مسئله مىرسد كه آيا وجود اصيل است و ماهيت اعتبارى يا ماهيت اصيل است و وجود اعتبارى ؟\r\nبراى اثبات اصالت وجود ، براهين زيادى اقامه شده « 1 » كه در اين جا فقط به بيان يك برهان كه جنبهء فلسفى خالص دارد و از همه ساده‌تر و در عين حال محكم‌تر و قوىتر است اكتفا مىكنيم و آن برهانى است كه از نظر كردن در خود وجود و ماهيت بدون استعانت از مقدمات خارجى حاصل مىشود . صدرالمتألهين كه تثبيت‌كنندهء پايهء مسئلهء اصالت وجود است غالباً در كتب خود به آن برهان استناد مىكند و آن اين است كه حالا كه امر داير است بين اين كه يا وجود امر واقعى است و ماهيت از قوهء انتزاع ذهن پيدا شده يا ماهيت امر واقعى است و وجود از قوهء انتزاع ذهن پيدا شده ما نسبت هر يك از وجود و ماهيت را با واقعى بودن و خارجى بودن مىسنجيم ، مىبينيم كه ماهيت ( مثلًا انسان يا خط و غيره ) در ذات خود به طورى است كه هم صلاحيت موجود بودن و هم صلاحيت موجود نبودن را دارد و نظر نسبتش با واقعيت و لاواقعيت يعنى با وجود و عدم علىالسويه است . ماهيت به واسطهء توأم شدن با وجود و واقعيت است كه ذهن او را صالح براى حكم به واقعيت‌دار شدن مىداند و اما وجود و واقعيت عين واقعى بودن و موجود بودن و خارجى بودن است و فرض واقعيت غيرواقعى و وجود غيرموجود فرض امر محال است ، پس وجود است كه عين واقعى بودن و عينيت است\r\n\r\n\r\n","description":"","footnote":"\r\n( 1 ) . برخى از آن براهين متكى به اصول موضوعه‌اى است كه آن اصول موضوعه را علم يا فلسفه بايد ثابت كند وقهراً تا وقتى كه آن اصول موضوعه به مرحله اثبات نرسد برهان متكى به آنها نيز جنبهء قطعيت پيدا نمىكند ، و برخى اين طور نيست ما در اين جا نمىتوانيم همه براهينى كه براى اثبات اصالت وجود اقامه شده بيان و نقّادى كنيم . اصالت وجود در فلسفه نتايج زيادى دارد و كمتر مسأله‌اى است كه سرنوشتش با اصالت وجود بستگى نداشته باشد و مخصوصاً در باب « حركت » نتايج زيادى از اين مسئله گرفته مىشود و ما در اين جا از شمارش نتايج اين مسئله معذوريم و هر يك را به جاى خود موكول مىكنيم\r\n","page_name":" 56 ","page_number":56},
  {"content":"\r\n\r\nو تشكيل‌دهندهء خارج و عالم عين است اما ماهيت يك قالب ذهنى است براى وجود كه ذهن روى خاصيت مخصوص خود در اثر ارتباط با واقعيت خارجى ، آن قالب را تهيه مىكند و او را به واقعيت خارجى منتسب مىكند و اين است معناى جمله متن « هر چيزى يعنى هر واحد واقعيت‌دار خارجى در سايهء واقعيت ، واقعيت‌دار مىشود و اگر فرض كنيم كه واقعيت هستى از وى مرتفع شده نيست و نابود گرديده و يك پندارى پوچ بيش نخواهد بود » .\r\nچنان‌كه خوانندهء محترم ملاحظه كرد ما بحث اصالت وجود را بعد از قبول اصل كلى « واقعيتى هست » و پس از اذعان و تصديق به واقعيت داشتن امورى چند و پس از توجه به « زيادت وجود بر ماهيت » و پس از قبول اشتراك معنوى وجود به ميان آورديم و از لحاظ ترتيب فنى ، اين مسئله را متأخرتر از چند مسئله قرار داديم ، ولى لازم است توضيح دهيم كه لزومى ندارد ما اين ترتيب را رعايت كنيم و ممكن است راه را نزديك‌تر كرده پس از قبول اصل كلى « واقعيتى هست » كه سرحد سفسطه و فلسفه است وارد اين مبحث بشويم و آن را اولين مسئلهء فلسفى خود قرار دهيم و به اين ترتيب مطلب را ادا كنيم كه روى آن اصل كلى پس امر واقعيت‌دارى هست و موجودى داريم و آن موجود واقعى يا خود وجود است يا چيزى كه داراى وجود است يعنى يا اين است كه آن واقع ماوراء ذهن طورى نيست كه براى ذهن صالح باشد كه حكم كند فلان ماهيت از كتم عدم خارج شده يا فلان ماهيت ديگر ، و يا اين است كه واقع ماوراء ذهن طورى است كه قابل حكم ذهن به اينكه فلان شىء از كتم عدم خارج شده هست .\r\nبه فرض اول ، اساساً ماهيت به هيچ وجه پايش در كار نيست و به فرض دوم ، ماهيت معروض وجود و متعلق به وجود است و روى اين فرض برهان فوق را به طريقى كه گفته شد اجرا مىكنيم و اگر اين راه را پيش بگيريم زودتر به مقصد مىرسيم و كمتر احتياج به رفع شبهات داريم ، از اين‌جا واضح مىشود كه كسانى ( مانند حكيم سبزوارى ) كه قاعدهء زوج تركيبى بودن ممكن را كه مشعر به تقسيم موجود به واجب و ممكن و بساطت واجب و تركيب ممكن است ، مقدمهء اين مسئله قرار داده‌اند ، راه دورى پيش گرفته و از نظم و ترتيب منطقى خارج شده‌اند ، زيرا انقسام موجود به واجب و ممكن بسى متأخرتر از مسئلهء اصالت وجود است .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nنكاتى چند يا نتايجى چند\r\n1 . ما به حقيقت « هستى » نمىتوانيم پى ببريم ، زيرا چنان كه در مقالهء 5 بيان كرديم شناختن هر چيزى يا به واسطهء ماهيت آن مىباشد و يا به واسطهء خواص آن ، و در حقيقتِ « هستى » هيچ‌كدام از اين دو چيز حقيقتاً تحقق ندارد . يعنى نه هستى ماهيت دارد ، چون بسيط است و بسيط ، جنس و فصل ندارد ، خاصيت از ماهيت نشئت مىگيرد .\r\nاما ماهيت ، براى اين كه ماهيتِ چيزى آن است كه با يافتن واقعيت عينى و خارجى ، واقعيت‌دار و موجود مىشود و با نيافتن واقعيت ، معدوم مىشود و فرض يافتن و نيافتن واقعيت از براى خود واقعيت هستى تصور ندارد ؛ چنان كه مثلًا انسانيت انسان كه ماهيت انسان مىباشد به طورى است كه اگر موجود شود چيزى در خارج پيدا خواهد شد كه از اسب و درخت و چيزهاى ديگر متميّز مىباشد و اگر موجود نشود هيچ و پندارى است ولى براى واقعيت انسان نمىشود واقعيت ديگرى فرض نمود كه آن واقعيت ، واقعيت به انسان بخشيده باشد ، چرا كه انسان انسان است .\r\nو اما خواص ، براى اين كه خاصيت و اثر ، يك پديده‌اى است كه طفيلى پديدهء ديگر بوده ، در هستى خود تكيه به وى مىدهد چنان كه « جاذبه » اثر جسم و « تيزى » اثر زاويه مىباشد و سوزندگى اثر آتش . پس اثر و خاصه پيوسته از موضوع خود كنار و به آن نيازمند و پيوسته مىباشد و اين سخن در مورد واقعيت هستى صادق نيست ، زيرا چيزى كه از هستى كنار بيفتد پوچ و باطل خواهد بود و اگر كنار نيفتد اثر و خاصه نخواهد بود ، بلكه عين هستى است پس واقعيت هستى خاصهء خارج ندارد بلكه عين خارج و اثر است نه چيزى است كه داراى آثار و خواص باشد و اگر چنانچه به برخى از خصوصياتِ واقعيت « اوصاف و خواص » اطلاق كنيم و بگوييم روشنايى خاصيت وجود نور است و يا سوزانيدن اثر وجود آتش مىباشد يك نوعى عنايت مجازى به كار برده‌ايم ، زيرا حرارت و سوزانيدن عينى وجود آتش است ، چون ماهيتِ يك امر اعتبارى و منشأيت آثار ندارد يا شعاع نور و روشنايى\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nعينى وجود نور مىباشد نه خاصيت و اثر نور كه ماهيت باشد ماهيت نور ، اثرى ندارد و از سويى حقيقت وجود نور هم كه مرتبه و درجه خاصى از هستى است در كمال ابهام و پيچيدگى مىباشد . پس ، از اين روى بايد گفت ما به هيچ وسيله‌اى واقعيت هستى را نمىتوانيم بشناسيم .\r\nو از همين جا روشن است كه واقعيت هستى بايد يا بالذات و خود به خود معلوم و يا شناختن وى محال بوده باشد و چون ما به واقعيت پى برده‌ايم بايد اين‌گونه نتيجه گرفت كه واقعيت بالذات معلوم است و هرگز مجهول نمىشود يعنى فرض واقعيت مجهوله عيناً فرض واقعيت بىواقعيت است .\r\nدر اين جا بحث از اين است كه آيا وجود را مىتوان تعريف كرد يا نه ؟ و بر فرض دوم آيا عدم امكان تعريف از آن جهت است كه وجود ، بديهى و معلوم بالذات و مستغنى از تعريف است و يا از آن جهت است كه تعلق علم به وى محال و ممتنع است ؟ پاسخ قسمت اول مشروحاً در متن داده شده « 1 » و اما راجع به قسمت دوم اضافه مىكنيم كه مفهوم وجود ، مفهومى است بسيط و هر مفهوم بسيطى معلوم بالذات و مستغنى از تعريف است اما بسيط بودنش امرى واضح و روشن است و مىتوان برهان نيز بر بسيط بودنش از راه اعم بودنش اقامه كرد ، زيرا « وجود » چون از مفاهيم عامه است و به وجهى شامل مفهوم عدم نيز هست و مفهومى اعم از مفهوم وجود قابل فرض نيست و به همين دليل مركب نيست ، زيرا همان‌طورى كه در منطق مبرهن است هر مفهوم مركبى خواه ناخواه بايد مركب شود از دو جزء كه يكى اعم از خود آن مفهوم و يكى مساوى بوده باشد ، و فرض اين است كه اعم از مفهوم وجود امكان ندارد . و اما اين كه هر مفهوم بسيط بديهى است ، به جهت آن كه مفهوم غيربديهى آن مفهومى است كه عارض ذهن شده باشد و لكن اجمال و ابهام داشته باشد و بايست به وسيلهء تجزيه و تحليل ذهن اجزاء تشكيل دهندهء وى را روشن كرد و به اين وسيله ابهام و اجمال آن را رفع كرد و آن را به صورت معلوم بالتفصيل درآورد و اين در مفاهيم مركّبه كه اجزاء\r\n\r\n\r\n","description":"","footnote":"\r\n( 1 ) . و چندان احتياجى به توضيح ندارد و به علاوه در آينده نزديك در همين مقاله مطالبى خواهد آمد\r\n","page_name":" 59 ","page_number":59},
  {"content":"\r\n\r\nتشكيل‌دهنده‌اى دارد و آن اجزا بر ذهن مجهول است معنى دارد اما مفهوم بسيط هر چه هست همان است كه عارض ذهن شده و هيچ‌گونه ابهام و اجمالى در آن متصور نيست و بالذات از غير خود متميز است . علىهذا مفاهيم بسيط يا اصلًا عارض ذهن نمىشوند و ذهن نسبت به آنها به كلى بىخبر است و يا آن‌كه عارض ذهن مىشوند درحالى كه هيچ‌گونه ابهام و اجمالى در كار نيست و از غير خود متميزند و معناى « بداهت » نيز غير اين نيست . « 1 » چنان كه دانسته شد هر چيزى كه داراى واقعيت هستى است از واقعيت هستى نمىتواند كنار بيفتد ، زيرا كنار افتادن از هستى مساوى است با عدم و نيستى و از اين روى اختلافات واقعى كه در خارج است به خود واقعيت برمىگردد و از سوى ديگر ما واقعيت را براى همهء اشياء واقعيت‌دار به يك معنا اثبات مىنماييم انسان هست يا سنگ هست از نظر وجود به يك معنا مىباشند . پس واقعيت هستى در عين اين كه گوناگون و مختلف مىباشد يكى است ( حقيقت تشكيكى به اصطلاح منطق ) .\r\nحقيقت تشكيكى را مىتوان به‌نام نظريه « وحدت در عين كثرت و كثرت در عين وحدت » ناميد . مسئله وحدت و كثرت واقعيت صددرصد جنبه عينى دارد . هر جا كه پاى تحقيق از عينيت خارجى به‌ميان مىآيد ماهيات را براى هميشه بايد از حوزهء تحقيق خارج كرد ( طبق نظريه اصالت وجود ) و پاى وجود را به‌ميان كشيد . اگر ماهيات را با امورى عينى بدانيم جاى گفت‌وگو در كثرت و واقعيت عينى نيست ، زيرا بالبداهه اين ماهيات متكثر و مختلف و متباين هستند .\r\nطبق نظريه وحدت در عين كثرت و كثرت در عين وحدت وجود كه تنها امر عينى است حقيقت واحد ولى داراى درجات و مراتب مختلف است . ماهيات مختلفى كه بر عقل و حس نمودار مىشود گزاف و بلاجهت نيست از مراتب و درجات وجود انتزاع مىشود .\r\nاين وجودات متباينات نيستند بلكه مراتب حقيقت واحدند و وجه مشترك و ملاك وحدت دارند كه از سنخ همان ما به الامتياز است و اختلاف وجودات از يكديگر به شدت و\r\n\r\n\r\n","description":"","footnote":"\r\n( 1 ) . اين برهان در ساير مفاهيم عامه كه مورد استفاده فلسفه واقع مىشود نيز جارى مىشود\r\n","page_name":" 60 ","page_number":60},
  {"content":"\r\n\r\nضعف و كمال و نقص است و اساساً شدت و ضعف تنها در مورد مراتب حقيقت واحده صادق است و در غير آن صادق نيست .\r\nادعاى اين كه ما به الامتياز بايد مغاير با ما به الاشتراك باشد از قياس وجود به ماهيت ناشى شده ، حال آن كه تجزيه و تحليل و تكثير معانى به‌صورت ما به الاشتراك و ما به الامتيازهاى متغاير از خواص مخصوص ذهن و معلول خاصيت محدود ساختن ذهن است .\r\nخاصيت ذهن محدود ساختن واقعيت عينى است و از لحاظى مىتوان گفت ادراك كردن جز محدود ساختن واقعيت عينى در ظرف ذهن چيزى نيست ، اول بايد جنبه‌هايى [ را 
  ] كه روى خاصيت مخصوص ذهن براى مفاهيم پيدا مىشود تشخيص دهيم تا بتوانيم با در نظر گرفتن آن جنبه به دريافت حقيقى واقعيت نائل شويم . ذهن كارش محدود ساختن واقعيت است ، به‌عبارت ديگر ، كارش حدود ساختن ازبراى واقعيت است كه البته اين حدود كه در ظرف ذهن به‌شكل حدى ظاهر مىشود ، از هم جدا هستند .\r\nيعنى هيچ حدى به حد ديگر قابل انطباق نيست و كثرت و تباين حقيقى بين آنها حكم‌فرماست . حكما گفته‌اند ماهيات مناط كثرت‌اند و بين آنها « بينونت غرلى » حكم‌فرماست ولى واقعيت عينى در ظرف خويشتن همهء آن امور متباينه را به‌شكل ديگر در خود گنجانيده ، در مقام تمثيل مىتوان به آب دريا و امواجى كه در سطح دريا پيدا مىشود متمثل شد . هر يك از اشكال سطح دريا با شكل ديگر متباين است ولى خود اين دريا كه اين اشكال ، مظاهر او هستند يك حقيقت واحدند . يك حقيقت واحد است ، اشكال مختلفى را پديد آورده ، اين خاصيت وجود را به‌نام تشكيك مىناميم . اين كه نظريهء « تشكيك » وجود را به‌نام نظريه وحدت در عين كثرت و كثرت در عين وحدت ناميديم از آن جهت است كه ملاك كثرت بيرون از ملاك وحدت و ملاك وحدت بيرون از ملاك كثرت نيست . روى اين نظر ، حقيقت وجود هم واحد شخصى است و هم كثير شخصى ، اگر نظر به اصل حقيقت‌سازى در جميع مراتب بيندازيم واحد بالشخص است و اگر نظر به مراتب و درجات بيندازيم كثير بالشخص است . واقعيت هستى به حسب تمثيل مانند نور مىباشد كه به نظر سطحى از جهت قوّت و ضعف گوناگون است : نور صد شمعى ، هزار شمعى ، نور\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nخورشيد ، همه نورند ، ولى از نظر مراتب ، شدت و ضعف دارند به‌گونه‌اى كه به مرتبهء ضعيف آن ، نورِ آميخته به ظلمت است و مرتبهء قوى آن ، نور و چيزى ديگر ؛ بلكه مرتبهء بالايى ( و شديدترين مراتب آن ) نور است و بس و مرتبهء پايينى نيز نور است و بس و هر دو نورند با اين كه مختلف هستند . همچنين حقيقت هستى را اگر به جلوه‌هاى گوناگون خودش نسبت دهيم ، هم بسيار است و هم يكى .\r\nو به عبارت روشن‌تر اگر يك حقيقت ذو مراتب باشد ما به الامتياز عينى ما به الاشتراك است ؛ يعنى نور خورشيد و نور شمع ، هر دو نورند ولى يكى نور ضعيف و ديگرى نور قوى ، اين‌گونه نيست كه نور قوى مركب باشد از : نور و شدت و نور ضعيف مركب باشد از نور و ظلمت بلكه ما به الاختلاف عينى ما به الاشتراك است . امتياز هر كدام در نور اين است همان‌گونه كه اشتراكشان در نور بودن مىباشد . البته نبايد تصور كرد كه اين كثرت ، كثرت عددى است ، زيرا عدد و شماره نيز يكى از جلوه‌هاى گوناگون هستى مىباشد . بلكه كثرت به حسب درجات و اختلاف در شدت و ضعف است . 3 .\r\nماهيات حقيقيه كه ما آنها را « جلوه‌هاى گوناگون واقعيت خارج در ذهن » ناميديم در عين اين كه نسبت به واقعيت خارج ، اعتبارى و پندارهاى بىاثر هستند نسبت به همديگر مختلف هستند ماهيت انسان غير از حيوان است و اين اختلاف و تباين از خارج سرچشمه مىگيرد ، زيرا يك مرتبهء خاص از وجود ذهن را براى انتزاع انسان يا حيوان و يا سنگ و غيره فراهم ساخته ولى اختلاف خارجى چون اصيل و عين واقعيت خارج مىباشد ديگر پندارى و اعتبارى نخواهد بود .\r\nو از سوى ديگر همهء مهيات و احكام و آثار از آنِ وجود و واقعيت هستى است ، زيرا ماهيت به واسطهء وجود همان ماهيت شده و حكم واثر به واسطه وجود حكم و اثر شده و گرنه هيچ و باطل بوده است ، و از اين مقدمات بايد نتيجه گرفت كه :\r\nاولًا : ماهيات و احكام و آثار ذهنى ماهيات در وجود و واقعيت هستى جارى نيست ، مانند اين كه ماهيت خودبه‌خود ( بالذات ) كلى بوده و بر افراد غيرمتناهى به حسب فرض صادق است ، مثل انسان كه بر هر فرد انسان خارجى و مفروض صادق است .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nولى « وجود » اين‌گونه نيست و عين خارجيت و شخصيت مىباشد . اساساً وجود به چيزى صدق نمىنمايد و از ماوراى خود حكايت نمىكند بلكه وجود هر چيزى واقعيت و « خود » اوست .\r\nو مانند اين كه ماهيات كليه به واسطهء انضمام قيود از كليت و عموم اوّلى خود مىافتد مثل « انسان » و « انسان دانشمند » و « انسان دانشمند نويسنده » كه هر اندازه قيود زيادتر مىشود دايرهء مفهوم تنگ‌تر مىگردد ، ولى « وجود » اين حال را ندارد ، زيرا قيد خارج از وجود كه به وجود ضميمه شود تصور ندارد ، چنان كه گذشت . و مانند اين كه تركيب ذاتى ، عرضى ، جوهر ، عرض ، نوع ، جنس ، فصل و غير اينها از خواص « ماهيات » بوده و در « وجود » جارى نيست و هم‌چنين وجود ، هيچ‌گونه تركيب خارجى نمىشود داشته باشد ، زيرا هر جزئى كه براى وجود فرض شود ، باز همان وجود و واقعيت است ، و از اين نكته بايد نتيجه گرفت كه : « وجود بسيط محض و خالص است » . و از ذاتيات و عوارض تركيب نشده ، نه تركيب ذهنى دارد و نه خارجى .\r\nثانياً : حقايق گوناگون ماهيات و خواص و آثار خارجى آنها اگر چه حقيقتاً از آن وجود و در وجودند ولى در مرحلهء واقعيت شكل ديگر به خود مىگيرند ، مثلًا آتش چوب را مىسوزاند و انسان سيب را به خون تبديل مىنمايد ولى اگر از اين ماهيت‌ها صرف‌نظر كرده به سوى متن واقعيت هستى برگرديم واقعيت از واقعيت ديگر سلب واقعيت يا تغيير واقعيت نمىدهد ، زيرا واقعيت از خودش سلب نمىشود و چيز ديگرى جز خود واقعيت نيست كه به وى تبديل شود .\r\nثالثاً : اگر چه اشياء واقعيت‌دار ( ماهيات موجوده ) نظر به ذاتشان غير از واقعيت هستى هستند و نسبتشان به واقعيت و ارتفاع واقعيت ( وجود و عدم ) مساوى است و مىشود با هر يك از دو صفت « هستى » و « نيستى » متصف شوند ، مثلًا بگوييم انسان هست و انسان نيست ؛ ولى خود واقعيت هستى ، مقابل خود را ( نيستى ) بالذات نپذيرفته هرگز با وى متصف نمىشود يعنى هستى نيستى نمىشود ( با حفظ وحدت در جميع شرايط ) . يعنى وحدت موضوع و محمول و شرايط نه‌گانه .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nالبته مراد ما نه اين است كه چيزى كه روزى موجود شد روز ديگر معدوم نمىشود چنان‌كه جهان هستى پر از اين حوادث است ، بلكه مراد اين است كه چيزى كه با شرايط معيّنى واقعيت هستى را يافت ديگر با حفظ عين شرايط ، محال است كه نيست و نابود شود ؛ مثلًا درخت بيد معيّنى كه در آب معيّن و هواى معيّن و زمين معيّن و در زمان معيّن سبز و موجود شد هرگز همين قطعهء معيّن زمان را با حفظ بقيهء شرايط ، از وجود آن تهى و خالى نمىشود فرض كرد ، چنان‌كه اين نظر در حوادث گذشته و سپرى شده پيش ما قابل ملاحظه مىباشد . ما بىتأمل مىگوييم حوادثى راكه مثلًا ديروز اتفاق افتاده نمىشود تغيير داده و يا از جاى خود تكان داد .\r\nو از همين‌جا بايد نتيجه گرفت كه تحقق عدم در خارج ، نسبى است يعنى از نسبت دادن وجودى كه در يك ظرف متحقق است به ظرف ديگر ، عدم پيدا مىشود ؛ مثلًا ما نمىتوانيم بگوييم « فلان شىء كه ديروز بود ديروز نبود » ولى مىتوانيم بگوييم « فلان شىء كه ديروز بود فراد نيست » يا « فلان شىء كه در اين اطاق است در اطاق ديگر نيست » .\r\n\r\nبقاى ماده از نظر لاوازيه\r\nتوضيح\r\nفرضيهء لاوازيه دانشمند معروف كه مىگويد : « موجود معدوم نمىشود و معدوم موجود نمىشود » به حسب مفهوم غير از نظريه‌اى است كه بيان شد ، زيرا اين دانشمند اين فرضيه را از ابحاث مادى استفاده كرده و خود نيز در علوم مادى بحث مىكند و موضوع اين علوم « ماده » است و در نتيجه ماده را مساوى با وجود گرفته و در همهء اختلافات خارجى درصدد تجزيه و تحليل اجسام از جهت ماده است و ناچار نظر به وحدت نوعى ماده مىباشد ، فعاليت‌هاى علمى وى در مورد همهء اختلافات مادهء يكنواخت را نشان مىدهد و از اين روى همهء اختلافات را بسته به اختلاف تركيبات ماده تشخيص داده و در همهء موارد يك نوع واحد ( مادهء يكنواخت ) يافته فرضيهء گذشته را وضع مىكند . پس معنى فرضيهء وى اين\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nخواهد بود كه هر ماده كه به واسطهء تركيب خاصى به صورتى افتاد پس از انحلال تركيب ، باز باقى است .\r\nمثلًا اگر بگوييم « اين درخت بيد كه امروز موجود است معدوم نمىشود » معنى اين سخن نظر به فرضيهء لاوازيه اين است كه مادهء معيّنى كه در تحت شرايط معيّنه امروز شكل درخت بيد سبز به خود گرفته پس از انحلال تركيب درخت باز همان ماده است كه بود و از ميان نمىرود .\r\nولى فيلسوف معنى مثال را اين‌گونه مىفهمد كه « امروز كه با وجود درخت بيد با شرايط معيّنه اشغال شده ، ديگر با عدم آن اشغال نخواهد شد » . و همچنين نظريهء ديگر طبيعى كه اين فرضيه را تكميل مىكند ( هر حادثه كه در جهان هستى اتفاق مىافتد هرگز از ميان نمىرود ) نظر به بيان گذشته مفهومش اين است كه چون هر عمل عكس‌العملى دارد كه خود نيز عملى است و عكس‌العمل ديگرى دارد و همچنين . . . به وسيلهء تبديل قهقرائى مىتوان حادثهء نخستين را پيدا كرد يعنى حادثه‌اى مانند حادثهء گذشته به وجود آورد ( نه عين آن ) و گرنه شرايط زمانى و مكانى هر حادثه بايد از كار بيفتد و در اين صورت ناموس عليّت و معلوليّت باطل گرديده و نظام خارج و ذهن سپرى خواهد شد .\r\nتوضيحى كه فلسفه مىتواند به اين سخنان بدهد همين است و بس . ولى راستى اگر كسى پيدا شود كه بگويد مادهء جسمانى هر صورتى را كه به واسطهء تركيب پيدا مىكند مجموع ماده و صورت هرگز و هيچ‌گاه حتى پس از انحلال تركيب و آن شىء مركب نيز از ميان نمىرود و يا هر حادثه كه با شرايط زمانى و مكانى معيّنى پيدا شده حتى پس از اختلال شرايط نيز موجود است چنين كسى بايد باور كند كه همه چيز همه چيز است و فلسفه با چنين متفكرى سخنى نداشته او را پايين‌تر از سوفسطى حقيقى مىشمارد ، زيرا سوفسطى ميان انديشه‌ها لااقل تمايز قائل است و اين متفكر اين خاصه و خصلت را نيز ندارد .\r\nچنين كسى اگر آب بخواهد در پاسخ بايد به اسب سوار شد و اگر نان بخواهد در پاسخ بايد بيرون دويد ، زيرا همه چيز با همه چيز مساوى است .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nرابعاً : نظر به بيانى كه در نتيجهء 3 گذشت مطلق واقعيت هستى هيچ‌گاه و به هيچ فرض ، قابل ارتفاع و انعدام نيست يعنى حقيقت وجود ضرورىّالوجود است .\r\nالبته با تأمل در اين نظريه اين پرسش پيش مىآيد كه آيا اين خاصه ، ذاتى وجود و از آن خود اوست يا از جاى ديگر به وى مىرسد ؟ براى دريافتن پاسخ تفصيلى اين پرسش بايد در انتظار مقالهء آينده بود .\r\nنظريه‌هايى كه در اين مقاله به ثبوت رسيد :\r\n1 . ما واقعيت هستى را به همهء اشيا به يك معنى اثبات مىكنيم .\r\n2 . معنى واقعيت غير از مفهوم هر يك از موجودات واقعيت‌دار مىباشد .\r\n3 . ما از واقعيت‌هاى خارجى ، دو مفهوم مختلف انتزاع مىكنيم : وجود و ماهيّت .\r\n4 . اصالت در خارج از آن هستى بوده و ماهيات ، پندارى و اعتبارى هستند .\r\n5 . ما به حقيقت « هستى » نمىتوانيم پى ببريم ( يعنى با واسطه ) .\r\n6 . واقعيت هستى بالذات معلوم است .\r\n7 . وجود ، يك حقيقت تشكيكى است .\r\n8 . خواص ذهنى ماهيات در وجود جارى نيست .\r\n9 . خواص خارجى ماهيات از آن وجود است ولى در آن به شكل ديگرى در مىآيد .\r\n10 . موجود هيچ‌گاه معدوم نمىشود .\r\n11 . تحقق عدم در خارج نسبى است .\r\n12 . مطلق هستى قابل زوال و انعدام نيست .\r\nيك شىء يا بيشتر هرگاه وجه مشترك و ملاك وحدتى داشته باشد ناچار بايد وجه امتياز و ملاك كثرتى نيز در كار باشد . پس در حقيقت آن شىء مؤلف باشد از مجموع مابه‌الاشتراك و مابه‌الامتياز و البته اين مطلب در امور مركبه صادق است نه در بسائط ، و چنان كه با برهان اثبات شده و مورد قبول جميع حكما نيز هست « وجود » بسيط است و امكان ندارد مركب از مابه‌الاشتراك و مابه‌الامتياز باشد و اين‌گونه تركيبات از خواص مخصوص ماهيات است ، پس ممكن نيست بين وجودى و وجود ديگر وجه مشترك و مشابهتى در كار باشد ، پس\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nحقايق وجوديهء بسيطه هر يك حقيقتى است جدا و مستقل و مباين با ساير وجودات و هيچ سنخيتى بين آنها در كار نيست . اين بود استدلالى كه بر تباين و كثرت وجودات مىتوان اقامه كرد .\r\nاين استدلال صحيح نيست و پاسخ آن در ضمن بيان نظريهء سوم كه يگانه نظريه‌اى است كه خالى از اشكال و در عين حال بسيار دقيق است روشن خواهد شد .\r\n\r\nوحدت در عين كثرت و كثرت در عين وحدت\r\nمطابق اين نظريه وجود كه تنها امر عينى و اصيل است حقيقت واحد است ولى داراى درجات و مراتب مختلفه است . ماهيات متكثره و مختلفى كه بر عقل و حس نمودار مىشود گزاف و بلاجهت نيست ، از مراتب و درجات وجود انتزاع مىشود .\r\nوجود به همان دليلى كه ضمن تقرير نظريهء بالا گذشت واحد محض نيست ، « وجودات » در كار است ؛ يعنى نظريهء عرفا قابل قبول نيست . اين وجودات ، متباينات نيستند بلكه مراتب حقيقت واحدند و وجه مشترك و ملاك وحدت دارند لكن داشتن وجه مشترك و ملاك وحدت هر چند مستلزم داشتن وجه امتياز و ملاك كثرت است ولى مستلزم اين نيست كه وجه امتياز مغاير وجه اشتراك باشد تا با بساطت وجود كه امرى مسلّم و قطعى است ، منافات داشته باشد . در حقايق وجوديه مابه‌الاشتراك از سنخ مابه‌الامتياز است و اختلاف وجودات از يكديگر به شدت و ضعف و كمال و نقص است و اساساً شدت و ضعف تنها در مورد مراتب حقيقت واحده صادق است و در غير آن صادق نيست .\r\nحقيقت اين است كه ادعاى طرفداران نظريهء دوم مبنى بر اين كه مابه‌الامتياز بايد مغاير مابه‌الاشتراك باشد از قياس وجود به ماهيت ناشى شده و به عبارت ديگر از قياس گرفتن واقعيت عينى به مفاهيم و معانى ذهنى ناشى شده و حال آن كه تجزيه و تحليل و تكثير معانى و مفاهيم به صورت مابه الاشتراك‌ها و مابه‌الامتيازهاى متغاير ، از خواص مخصوص ذهن و معلول خاصيت محدود ساختن ذهن است .\r\nخاصيت ذهن محدود ساختن واقعيت عينى است و از لحاظى مىتوان گفت ادراك كردن\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nجز محدود ساختن واقعيت عينى در ظرف ذهن چيزى نيست . همچنان كه مكرر يادآورى كرده‌ايم مطالعهء فلسفى دربارهء « واقعيت » قبل از شناختن ذهن و كيفيت مفهوم‌سازى ذهن ميسر نيست يعنى بايد اول جنبه‌هايى را كه روى خاصيت مخصوص ذهن براى مفاهيم پيدا مىشود تشخيص دهيم تا بتوانيم با در نظر گرفتن آن جنبه‌ها به دريافت حقيقى واقعيت نائل شويم . ذهن فىالمثل روى خاصيت مخصوص خود مفهوم « عدم » را مىسازد و اين مفهوم را به اشيائى در ظرف خارج نسبت مىدهد و اين نسبت‌ها با واقع و نفس‌الامر مطابقت دارند ولى به طورى كه مىدانيم عدم در واقع و نفس‌الامر واقعيتى ندارد و از نسبت دادن مرتبه‌اى از مراتب وجود به مرتبه‌اى غير از مرتبهء واقعى خودش انتزاع مىشود و همان‌طورى كه در متن بيان شده : « عدم در خارج نسبى است و از نسبت دادن وجودى كه در يك ظرف متحقق است به ظرف ديگر ، عدم پيدا مىشود » پس عدم در ظرف ذهن به نحوى است و در خارج به شكل ديگر است .\r\nهمچنين است كثرت و تباين مفاهيم و ماهيات در ذهن . ذهن كارش محدود ساختن واقعيت است و يا به تعبير ديگر كارش حدود ساختن از براى واقعيت است و البته اين حدود كه در ذهن به شكل حدّى ظاهر مىشوند از هم جدا هستند يعنى هيچ حدى به حد ديگر قابل انطباق نيست و كثرت و تباين حقيقى بين آنها حكم‌فرماست .\r\nحكما گفته‌اند ماهيّات مناط كثرت‌اند و بين آنها « بينونت عزلى » حكم‌فرماست ولى واقعيت عينى در ظرف خويشتن همهء آن امور متباينه را به شكل ديگر در خود گنجانيده است . در مقام تمثيل مىتوان به دريا و امواج و اشكالى كه در سطح دريا پيدا مىشود متمثل شد . هر يك از اشكالى كه در سطح دريا پيدا مىشود با شكل ديگر متباين است ولى خود دريا كه اين اشكال و امواج مظاهر و مجالى او هستند يك حقيقت واحد است و در عين وحدت با حركات جزرى و مدّى و كمون و بروزهايى اشكال و امواج مختلفى را پديد آورده است . به هر حال اين خاصيت وجود را ما به نام « تشكيك » مىناميم و چون از مختصات وجود است ، مشابه و نظير واقعى ندارد كه به عنوان مثال و نمونه ذكر شود ولى از چند مثال تقريبى به منظور رفع استيحاش از اين كه مابه‌الاشتراك از سنخ مابه‌الامتياز باشد مىتوان استفاده كرد :\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nالف ) مراتب اعداد كه كثرت غيرمتناهى را تشكيل مىدهند ، مابه‌الامتيازشان از سنخ مابه‌الاشتراك است ، زيرا اعداد از 2 تا لانهايت ، مابه‌الاشتراك‌شان همان عدديّت است و عدد يعنى مجموعه‌اى از وحدات ، پس هر عددى با عدد ديگر در اين جهت شريك است كه هر دو مجموعه‌اى از وحدت‌ها هستند و البته هر عددى از عدد ديگر متمايز است ، زيرا واضح است كه عدد 4 غير از عدد 5 و عدد 6 غير از عدد 7 است و همچنين . . . اما مابه‌الامتياز هر عددى از عدد ديگر با مابه‌الاشتراك آنها مغاير نيست يعنى از دو سنخ و از دو جنس نيست ، زيرا امتياز هر عددى از عدد ديگر به اضافه شدن واحد يا واحدهايى است ؛ يعنى همان چيزى كه مناط عدديّت و مناط اشتراك اعداد است ، مناط اختلاف و كثرت و امتياز آنها واقع شده و روى همين خاصيت است كه اعداد بالطبع در طول يكديگر قرار مىگيرند ( نه در عرض ) و « مراتب » تشكيل مىدهند و هر عددى مرتبه‌اى را اشغال مىكند كه فوق بعضى و دون بعضى ديگر است ؛ يعنى افراد ماهيت عدد افراد طولى است نه عرضى و البته مثلًا عدد 5 در طول عدد 6 و اين عدد در طول عدد 7 و تا بىنهايت مىتوان پيش رفت و هركدام در مرتبهء خاص خود قرار دارد . هيچ عددى در عرض عدد ديگر قرار ندارد ، به همين دليل آنچه كه مايه امتياز و ممتاز شدن است همان مايه اشتراك مىباشد يعنى عدد بودن عدد 100 هم عدد است 50 نيز عدد است ولى عدد 50 در طول عدد 100 قرار دارد ولى انسان‌ها در عرض هم قرار دارند . زيد انسان است و امتيازاتى بر احمد دارد ، وى نيز در انسانيت شريك است ولى ما به الامتياز دارد .\r\nاگر مابه‌الامتياز از غيرسنخ مابه‌الاشتراك بود افراد طولى معنا نداشت بلكه هيچ‌گاه كمال و نقص در افراد نوع واحد معنا نداشت ، بلكه مىتوان گفت كمال و نقص در هيچ موردى مصداق نداشت .\r\nب ) از مثال عدد نزديك‌تر مثال نور قوى و ضعيف است . نور قوى و ضعيف در اصل حقيقت نوريّت با هم شريكند و در عين حال نور قوى و ضعيف با هم فرق دارند و از يكديگر متمايزند . اين تمايز به شدت و ضعف است ولى شدت و ضعف نور خارج از حقيقت نور نيست يعنى نه اين است كه نور در اثر اختلاط غير نور به نور داراى شدت يا ضعف شده و نور شديد مركّب است از نور و غير نور يا نور ضعيف مركّب است از نور و غير\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nنور . پس مابه‌الاشتراك نور قوى و ضعيف همانا خود نوريت است و مابه‌الامتياز آنها نيز تراكم و عدم تراكم نور است و تراكم نور امرى خارج از نور نيست كه با نور مختلط شده باشد .\r\nج ) از مثال نور بهتر و خالى از مناقشه‌تر مثال حركت سريع و بطىء است . حركت سريع و بطىء هر دو حركتند و وجه مشتركشان همانا حركت و انتقال است و بالضروره حركت سريع مغاير است با حركت بطىء و مابه‌الامتياز حركت سريع از حركت بطىءتر از خود ، به « سرعت » است ولى وقتى كه سرعت را تحليل مىكنيم مىبينيم از غيرجنس حركت نيست يعنى مثلًا از قبيل گرمى و سفيدى و شكل نيست كه ضميمهء جسم و ملحق به جسم شده باشد بلكه سرعت حركت ، افزايش و وفور حركت است و بديهى است كه وفور يك شىء هر چند مفهوماً غير خود آن شىء است و ذهن به آنها حالت صفت و موصوف مىهد ولى مصداقاً مغاير با او نيست . مثال حركت نزديك‌ترين مثال‌ها به مطلب است و مىتوان گفت كه مثال از نوع ممثل است . در مقالهء 10 كه از « حركت » بحث خواهد شد اين حقيقت نيز روشن مىشود .\r\nعلىهذا دليلى كه براى اثبات « تباين وجودات » اقامه شده از راه اين كه جهت اشتراك همواره بايد مغاير جهت امتياز باشد ناتمام است .\r\nگذشته از ناتمامى آن دليل ، ادّله‌اى نيز هست بر اين كه فرضيهء « تباين وجودات » غلط است و تنها نظريهء قابل قبول نظريهء سوم است كه ما از آن به نظريهء « وحدت در عين كثرت و كثرت در عين وحدت » يا « تشكيك وجود » تعبير مىكنيم . آن ادّله از اين قرار است :\r\nيكم : اگر وجودات ، حقايق متباينه بوده باشند ، هيچ‌گونه مناسبت و ارتباط واقعى بين وجودات نخواهد بود ، زيرا طبق آن فرض وجودات همه نسبت به يكديگر بيگانهء محض هستند و نسبت تمام وجودات با يكديگر متساوى است و آن نسبت متساوى همانا نسبت نداشتن با يكديگر است و حال آن كه در ميان وجودات ارتباط واقعى و نظام حقيقى در كار است و بعضى از وجودات با بعضى ديگر نسبت و رابطهء واقعى دارند كه آن نسبت و رابطه را با بعضى ديگر ندارند . در ميان وجودات رابطهء علّى و معلولى در كار است و اين رابطه واقعى\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nاست ( نه ذهنى ) و اين رابطهء واقعى چنان كه واضح است « 1 » خارج از وجودات اشياء نيست و حال آن كه طبق نظريهء « تباين وجودات » مىبايست هيچ نسبتى بين آنها در كار نباشد . پس نظريهء تباين وجودات مستلزم انكار قطعى روابط علّى و معلولى اشياء است .\r\nدوم : ما ماهيات را دسته‌بندى مىكنيم و آنها را در ده مقوله - / يا بيشتر يا كمتر - / جمع مىكنيم يعنى براى ماهيات وجه مشترك يا وجوه مشترك پيدا مىكنيم و هر يك از مقولات ، مابه‌الاشتراك عدهء كثيرى از انواع و اجناس است همان‌طورى كه هر يك از اجناس ، مابه‌الاشتراك عده‌اى از انواع و هر يك از انواع ، مابه‌الاشتراك عده‌اى از افراد است . هر چند ماهيات ساختهء ذهن مىباشند و اين دسته‌بندىها با اين شكل روى خاصيت مخصوص مفهوم‌سازى ذهن صورت مىگيرد و واقعيت عينى را نمىتوان با اين ترتيب و با اين اشكال پنداشت ولى بالضروره اين جهت كه هر دسته‌اى از ماهيات تحت يك جنس در مىآيند و عده‌اى از اجناس تحت يك مقوله در مىآيند گزاف و بلاجهت نيست بلكه يك منشأ خارجى از وجود دارند و اگر وجودات ، متباينات صرف باشند مىبايست تمام ماهيات نيز متباين با يكديگر باشند و هر مفهومى مستقلًا مقوله‌اى بوده باشد ؛ و به عبارت ديگر همان‌طورى كه كثرت و تمايز ماهيات از يكديگر نمايندهء يك نوع كثرتى در وجود است و روى همين جهت نظريهء عرفا را مبنى بر وحدت محض وجود باطل شناختيم ، اتحاد و اشتراك ماهيات در جنس واحد و در مقولهء واحد نيز نمايندهء يك نوع اشتراك و وحدتى در وجود و واقعيت است .\r\nالبته نحوهء اشتراك و اختلاف در وجودات با نحوهء اشتراك و اختلاف در ماهيات مختلف است ولى اشتراك و اختلاف در وجودات است كه در ذهن روى خاصيت مخصوص ذهن است به صورت ديگرى جلوه مىكند .\r\nسوم : در مبحث « حركت » تحقيق خواهد شد كه فرض « اصالت ماهيت » و هم‌چنين فرض « تباين وجودات » با حركات اشتدادى و استكمالى كه در « واقعيت » هست منافى است و چون وقوع حركت و وقوع استكمال و اشتداد در حركت ، امرى قطعى و غيرقابل\r\n\r\n\r\n","description":"","footnote":"\r\n( 1 ) . در مقالهء نهم كه از « علت و معلول » بحث مىشود توضيح بيشترى خواهد آمد\r\n","page_name":" 71 ","page_number":71},
  {"content":"\r\n\r\nترديد است پس ، از فرض اصالت ماهيت و هم‌چنين از فرض تباين وجودات براى هميشه بايد دست كشيد .\r\nچهارم : ما در ذهن خود از « وجود » مفهوم واحدى داريم كه بر همهء وجودات عينى قابل انطباق است و بديهى است كه انطباق مفهومى بر مصداقى به صورت گزاف و بلامناط امكان‌پذير نيست يعنى مىبايست يك جهتى در مصداق باشد كه به اعتبار آن جهت آن مفهوم بر آن مصداق منطبق مىشود والّا مىبايست هر مفهومى بر هر مصداقى قابل انطباق باشد و يا هيچ مفهومى بر هيچ مصداقى قابل انطباق نباشد . مفهوم « وجود » مفهومى است كه بالضروره بر همهء وجودات عينى قابل انطباق است و اگر اين وجودات هر يك حقيقتى مباين و بيگانهء مطلق از ساير وجودات باشد يك جهت مشتركى كه مناط انطباق مفهوم وجود بر مصاديق وى باشد در كار نبود و قهراً اين مفهوم بر آن مصاديق قابل انطباق نبود و حال آن كه بالضروره قابل انطباق هست .\r\nپس در مسئلهء تحقيق در وحدت و كثرت واقعيت عينى ، يگانه نظريه‌اى كه قابل قبول است ، هم نظام خارجى عينى موجودات را مىتواند توجيه كند و هم نظام ذهنى مفاهيم و ماهيات را ، هم با عقل سازگار است و هم با حس ، همانا نظريهء « تشكيك وجود » است و اين كه ما اين نظريه را به نام « نظريهء وحدت در عين كثرت و كثرت در عين وحدت » ناميديم از آن جهت است كه ملاك كثرت بيرون از ملاك وحدت و ملاك وحدت بيرون از ملاك كثرت نيست . روى اين نظريه حقيقت وجود هم واحد شخصى است و هم كثير شخصى ؛ اگر نظر به اصل حقيقت‌ِسارى در جميع مراتب وجود بيندازيم واحد بالشخص است و اگر نظر به مراتب و درجات بيندازيم كثير بالشخص است . يعنى وجود و هستى مصاديق متعدد و مراتب كثيرى دارند از وجود آسمان‌ها گرفته تا زمين ، انسان ، حيوانات ، گياهان و جمادات ولى از نقطه نظر اين‌كه وجود مفهوم واحدى بيش نيست كه همه موجودات را در بر گرفته است با اين حساب وحدت دارد . « 1 »\r\n\r\n\r\n","description":"","footnote":"\r\n( 1 ) . در اين مقاله مجموع مسائلى كه به نام « مسائل وجود » ذكر شده دوازده مسئله است و ما هفت مسئلهء آنها را كاملًا توضيح داديم\r\n","page_name":" 72 ","page_number":72},
  {"content":"\r\n\r\nاز هفت مسئلهء گذشته دوتاى آنها فوق‌العاده با اهميت است و از نظر دخالتى كه آن دو مسئله در سرنوشت فلسفه دارند هيچ مسأله‌اى به پايهء آنها نمىرسد . آن دو عبارت بود از « اصالت وجود » و « تشكيك وجود » . اهميت پنج مسئلهء ديگر ( بداهت وجود ، تحليل ذهن هر واقعيت خارجى را به دو مفهوم : ماهيت و وجود ، مغايرت مفهوم وجود با ماهيت ، اشتراك معنوى وجود ، حقيقت وجود با علم حصولى قابل معلوم شدن نيست ) از لحاظ دخالت و جنبهء مقدّميّتى است كه نسبت به دو مسئلهء نامبرده دارند .\r\nاز مسائل دوازده گانهء وجود پنج مسئلهء ديگر باقى ماند كه عبارت است از :\r\n1 . خواص ذهنى وجود در ماهيات جارى نيست .\r\n2 . خواص خارجى ماهيات از آن وجود است و در وجود به شكل ديگرى مغاير با شكلى كه اين خواص در ذهن با ماهيات دارند درمىآيد .\r\n3 . موجود هيچ‌گاه معدوم نمىشود .\r\n4 . تحقق عدم در خارج نسبى است .\r\n5 . مطلق هستى قابل زوال و انعدام نيست .\r\nخوانندهء محترم اگر وارد باشد مىداند كه اين پنج مسئله چه نقش مهمى در عالم فلسفه دارند . اين پنج مسئله به منزلهء نتيجهء دو مسئلهء اساسى فوق‌الذكر ( اصالت وجود - / تشكيك وجود ) و بالاخص مسئلهء اصالت وجود مىباشند . پس در حقيقت از دوازده مسئلهء وجود برخى به منزلهء مقدمهء « اصالت وجود » و برخى به منزلهء نتيجهء آن است .\r\nما در مورد پنج مسئلهء اخير عجالتاً توضيحى نمىدهيم و به همان اندازه كه در متن بيان شده قناعت مىكنيم ، زيرا آنچه قبلًا در مورد اصالت وجود و تشكيك وجود گفته شد و مخصوصاً آنچه در ضمن مسئلهء تشكيك وجود در مورد كيفيت مفهوم‌سازى ذهن و اختلافى كه قهراً روى خاصيت مخصوص ذهن بين مفاهيم و مصاديق آنها پيدا مىشود بيان كرديم ، براى پى بردن به اين پنج مسئله كافى است .\r\nبه‌علاوه در مقالات 8 و 9 و 10 مطالبى خواهد آمد كه در آن‌جا خواه و ناخواه مسائل بالا\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nتوضيح داده خواهد شد و مخصوصاً در مقدمهء مقالهء 8 كه از « ضرورت و امكان » بحث مىشود دربارهء دو مسئله از اين مسائل پنج‌گانه كه اهميت بيشترى دارد يعنى اين كه « موجود معدوم نمىشود » و اين كه « تحقق عدم در خارج نسبى است » مفصلًا بحث خواهد شد ، و اگر بخواهيم به توضيح كامل اين مسائل پنج‌گانه بپردازيم با در نظر گرفتن اين كه قسمتى از مطالب مقالات آينده را بايد به اين جا بياوريم دنبالهء مطلب بسيار طولانى خواهد شد .\r\nعلىهذا عجالتاً صرف‌نظر مىكنيم .\r\nچيزى كه لازم است مجدداً يادآورى كنيم اين است كه اصل عمده‌اى كه همهء اين مسائل و عدهء ديگر از مهمات فلسفه را حل مىكند همانا مسئلهء « اصالت وجود و اعتباريت ماهيت » است و اين مسئله است كه قيافهء عمومى فلسفه را يك‌باره تغيير مىدهد و به حل مشكلات زيادى كمك مىكند .\r\nخوانندهء محترم بايد ذهن خود را براى درك و فهم و قبول اين مسئله آماده كند و در مقدمات و نتايج آن تدبر نمايد . ما در مقالات آينده نيز هر جا كه مناسبتى پيش آيد براى آن كه ذهن خوانندگان محترم را بيشتر روشن كنيم با عبارات ديگر و طرز تقريرهاى ديگرى اين مسئله را بيان خواهيم كرد و مطمئن هستيم كه در مورد اين مسئله هر اندازه كوشش به خرج دهيم زياد نخواهد بود . صدرالمتألهين كه قهرمان اين مسئله است در كتب خويش مكرر از اين مسئله ياد مىكند و در ابواب كه مختلف با طرز تقريرها و دلائل متعدد آن را ذكر مىكند .\r\nدر يكى از تعليقات حكمةالاشراق كه نسبتاً بسط زيادترى در اطراف اين مطلب مىدهد مىگويد :\r\nما سخن را در اطراف اين مطلب بسط داديم ( هرچند آنچه نگفتيم بيش از آن چيزى است كه گفتيم ) به جهت آن‌كه بسيار شريف و ذىقيمت و فوق العاده غامض است و از مهم‌ترين مقاصد و سزاوارترين آنهاست كه بذل مساعى در تحصيل آن بشود .\r\nسپس مشار اليه به اين شعر عربى متمثل مىشود :\r\n لَئِنْ كانَ هذَا الدَّمْعُ يَجْرى صَبابةً * عَلى غَيْر ليْلى فَهُوَ دَمْعٌ مُضَيَّعٌ \r\nخوانندهء محترم از آنچه گذشت دريافت كه مسئلهء اصالت وجود ، هم جنبهء علم النفسى\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nدارد هم جنبهء فلسفى ، زيرا هم جنبهء عينى دارد هم جنبهء ذهنى ؛ از يك طرف تحقيق دربارهء واقعيت عينى است و از طرف ديگر دربارهء قوهء عقل و ادراك و كيفيت تحليل و انتزاع ذهن .\r\nمكرر گفته‌ايم كه مطالعهء فلسفى دربارهء واقعيت عينى قبل از شناختن ذهن و كيفيت مفهوم‌سازى ذهن ميسر نيست و ما تا ذهن را از اين جهت نشناسيم نمىتوانيم « فلسفه » داشته باشيم . روان‌شناسى جديد با همهء پيشرفت‌هاى ارجمند و ذىقيمتى كه در قسمت‌هاى مختلف اين علم نصيبش شده متأسفانه تا آن‌جا كه مطالعاتى كرده و اطلاعاتى به دست آورده‌ايم در اين قسمت كه ما آن را « فصل فلسفى روان‌شناسى » مىخوانيم بسيار كوتاه و ناتوان است . علت مطلب هم واضح است و آن اين است كه متدى كه مورد استفادهء روان‌شناسى است و در ساير قسمت‌ها مفيد است در اين قسمت مورد استفاده نيست ، در اين قسمت از متد و طرز تحليل ديگرى بايد استفاده كرد كه نمونهء آن را خوانندهء محترم در اين مقاله مىبيند .\r\nبخش روان‌شناسى فلسفه ، اختصاص به مسائل وجود ندارد ، در ساير قسمت‌ها نيز هست و هر يك در مورد خود شرح داده خواهد شد .\r\n\r\nتاريخچه مسائل وجود و ماهيت\r\nدر خاتمه بىمناسبت نيست از جنبهء تاريخى مسائل وجود نيز بحث مختصرى بكنيم .\r\nسابقاً معمول نبود كه در كتب فلسفه از جنبهء تاريخى مسائل نيز بحثى به ميان آورند و تاريخ مسائل يعنى ابتداى پيدايش نظريه‌ها و تحولاتى كه در دوره‌هاى مختلف در نظريه‌ها پيدا شده بيان نمايند . مخصوصاً در مشرق زمين اين جهت به كلى مهجور و متروك و مورد غفلت اهل نظر بود . اين قسمت اختصاص به فلسفه ندارد ، در ساير قسمت‌ها از طب و منطق و رياضيات و ادبيات و فقه و اصول و حديث نيز همين طور بود . علماى مشرق زمين كه در فنى وارد مىشدند فقط به جنبه‌هاى نظرى مسائل مىپرداختند و نظر به جنبه‌هاى تاريخى آنها نداشتند . روى اين جهت ، نظريه‌ها در كتب طرح مىشد ولى روشن نبود كه اين نظريه را چه كسى ابراز داشته و چه كسى آن را تكميل كرده است و اگر احياناً نام كسى در ضمن مسائل برده\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمىشدو نه از نظر تحقيق دربارهء مبدأ و نشو و نموّ يك فكر بود بلكه از نظرهاى ديگرى بود چنان‌كه بر كسانى كه واردند پوشيده نيست ؛ و روى اين جهت ، تاريخ حيات علوم و فنون روشن نمىشد . در تحولات جديد اروپايى يكى از موضوعات مفيدى كه نظر دانشمندان را جلب كرد مطالعهء تاريخ حيات علوم و فنون بود . در دورهء جديد علاوه بر اين‌كه كتب و رسالات مستقل در اين موضوعات نوشته مىشود معمول اين است كه در متن كتب علمى و حتى كتب درسى انتساب مسائل به پديدآورندگان و تكميل‌كنندگان آنها روشن مىشود .\r\nعدم توجه به جنبه‌هاى تاريخى مسائل موجب شده كه متخصصين فنون نيز از اين قسمت‌ها بىخبر بمانند و احياناً اشتباهات عظيمى به آنها دست بدهد . مثلًا اگر كسى به كتب فلسفه از قبيل شرح منظومهء حكيم سبزوارى و غيره مراجعه كند و مسائل وجود را مورد نظر قرار دهد چنين مىپندارد كه از دو هزار و چهارصد سال پيش كه مكتب مشّاء و مكتب اشراق تأسيس شده مسئلهء اصالت وجود و اصالت ماهيت مطرح بوده و مشّائين اصالت وجودى و اشراقيّين اصالت ماهوى بوده‌اند و همچنين از همان زمان‌ها مسئلهء وحدت و كثرت وجود به همين صورتى كه امروز مورد مطالعه است ، يعنى با توجه به اصالت وجود و اعتباريت ماهيت ، مطرح بوده و حكماى مشّاء قائل به كثرت وجود بوده‌اند و حكماى ايران باستان قائل به تشكيك وجود بوده‌اند و حال آن‌كه وقتى انسان به كتب فلسفه از چهار قرن پيش به آن طرف مراجعه مىكند اسمى از اصالت ماهيت نمىيابد و اگر احياناً در بعضى كتب كه از دورهء ابن سينا به بعد تأليف يافته بحثى از اعتباريت وجود و اينكه وجود از معقولات ثانيه است به ميان آمده و دلائلى آورده شده نه به آن معنى و مفهومى است كه اخيراً در مبحث اصالت وجود و اصالت ماهيت قصد مىشود ، چنان‌كه عن قريب توضيح خواهيم داد . در دوره‌هاى قبل از آن دوره حتى اين قدر هم بحث نشده است . در دوره‌هاى اوليه‌اى كه فلسفهء يونان به عربى ترجمه شده مسائل وجود خيلى محدود بوده و بحثى از مسائل اساسى به ميان نيامده است . در رسالهء مابعدالطبيعه ارسطو كه به كتاب الحروف معروف است و سرچشمهء اصلى فلسفهء اولى محسوب مىشود از مسائل وجود تنها مسأله‌اى كه ديده مىشود مسئلهء اشتراك معنوى و اشتراك لفظى وجود است .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nدر رسالات ابونصر فارابى مسئلهء مغايرت وجود با ماهيت نيز كه به نام « زيادت وجود بر ماهيت » معروف ا ست عنوان مىشود و على الظاهر بحث حكما از « زيادت وجود بر ماهيت » عكس العمل نظريه‌اى است كه برخى متكلمين در مورد عينيت وجود با ماهيت داشته‌اند و همچنين بحث زيادت وجود بر ماهيت منجر به پديد آمدن مبحث اصالت ماهيت و اصالت وجود شده . نظريهء عينيت وجود با ماهيت منسوب به ابوالحسن اشعرى و ابوالحسن بصرى از متكلمين است و مخصوصاً نام ابوالحسن اشعرى در اين‌جا زياد برده مىشود . از كتب و رسالات شيخ اشعرى عجالاتاً چيزى دردست ما نيست كه مستقيماً حال را تحقيق كنيم ولى صاحب مواقف قاضى عضد ايجى مدعى است كه انتساب اين نظريه به شيخ اشعرى صحيح نيست ، چيزى كه هست شيخ اشعرى با حكما در مسئلهء وجود ذهنى مخالف است و مدعى است كه عين ماهيات اشياء در اذهان حاصل نمىشوند ( بر خلاف نظريهء حكما ) پس در ذهن ماهيتى نيست كه با وجود مغاير باشد يا نباشد .\r\nبه هر حال چه اين نسبت به شيخ اشعرى صحيح باشد و چه نباشد بحث حكما از « زيادت وجود بر ماهيت در ذهن » عكس‌العمل بحث‌هاى كلامى داير بر عينيت وجود با ماهيت در ظرف ذهن است .\r\nبعداً اين مسئله ، مسئلهء ديگرى را به دنبال خود كشانيده و آن اين‌كه بعد از اين‌كه مسلّم شد كه وجود در ظرف ذهن نه عين ماهيت است و نه جزء آن بلكه مغاير و زائد بر آن و به عبارت ديگر عارض آن است ، آيا در ظرف خارج چگونه است ؟ آيا وجود در خارج نيز امرى زائد و علاوه بر ماهيت است يا آن‌كه در خارج عين آن است ؟ در پاسخ اين سؤال البته حكما پاسخ داده‌اند كه وجود در خارج عين ماهيت است و ممكن نيست كه وجود و ماهيت در خارج مغايرت داشته باشند . بعداً سؤال ديگرى پيش آمده كه دو چيزى كه در ذهن نه عين يكديگرند و نه يكى از آنها جزء ديگرى است چگونه ممكن است در خارج عين يكديگر بوده باشند ؟ در پاسخ اين سؤال بحث انتزاعى بودن وجود و اين‌كه وجود از معقولات ثانيه است به ميان آمده و دلايلى آورده شده كه « وجود » مفهومى انتزاعى است ومفاهيم انتزاعى ما بازاء جداگانه از منشأ انتزاعشان ندارند . در اين مرحله است كه سخن انتزاعى بودن و اعتبارى بودن وجود به\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nميان مىآيد . شيخ اشراق در حكمة الاشراق دلائل بسيارى اقامه مىكند كه « وجود » مفهومى انتزاعى و اعتبارى است ، ولى همچنان‌كه گفتيم شيخ اشراق نيز اين مطلب را تحت عنوان « زيادت وجود بر ماهيت در خارج » عنوان مىكند ( نه تحت عنوان « اصالت وجود و اصالت ماهيت » ) . در اين مرحله هنوز سخن از اين است كه وجود در خارج امرى علاوه بر ماهيت نيست ، زيرا امرى اعتبارى است ، و چنين تصور مىشده كه اگر وجود امرى اعتبارى و انتزاعى نباشد لازم مىآيد كه در خارج امرى علاوه بر ماهيت بوده باشد ؛ يعنى اين مسئله به صورت دوران امر بين « اصالت ماهيت » و « اصالت وجود » مطرح و مفهوم نبوده . در مرحلهء ديگر اين بحث دقيق‌تر مىشود و آن مرحله در كتب محقق ميرمحمدباقر داماد متوفّى در سال 1040 هجرى ديده مىشود . در اين مرحله بحث از اين است كه اگر وجود امرى اعتبارى نباشد و امر حقيقى باشد لازمه‌اش اين نيست كه در خارج علاوه بر ماهيت باشد بلكه لازمه‌اش اين است كه « ماهيت » امرى اعتبار و ذهنى باشد . در اين مرحله رسماً بحث « اصالت وجود واصالت ماهيت » به همين صورتى كه امروز مورد مطالعهء ماست طرح مىشود و محقق داماد كه خودش قائل به اصالت ماهيت است رسماً از اصالت ماهيت در تحقق و در جعل نام مىبرد و از آن دفاع مىكند ؛ وبعداً نوبت به شاگرد وى صدرالمتألهين مىرسد و او ابتدا از استاد خويش پيروى مىكند و قائل به اصالت ماهيت مىشود ولى بعداً متوجه مىشود كه اصالت ماهيت قابل قبول نيست و يگانه راهى كه قابل قبول است و براهينى نيز آن را تأييد مىكند و به‌علاوه مشكلات عظيم فلسفه را حل مىكند اصالت وجود است و براهين متعددى بر « اصالت وجود » اقامه مىكند و بعد از وى اين مطلب به صورت قطعى و غير قابل ترديد درمىآيد و به واسطهء اهميتى كه دارد سرنوشت فلسفه را تغيير مىدهد .\r\nعلىهذا پس در رسالهء مابعدالطبيعهء ارسطو تنها بحث از « اشتراك معنوى وجود » به ميان بوده و در قرن سوم و چهارم هجرى در مقابل عقايد متكلمين بحث « زيادت وجود بر ماهيت » به ميان آمده و به تدريج از اين‌كه « وجود ، ذاتى ماهيت نيست يعنى جزء ماهيت نيست » بحث شده ( ابن سينا اين قسمت را بحث كرده ) و بعد موضوع « عينيت و مغايرت وجود با ماهيت در خارج » جلب نطر كرده ( اين قسمت نيز از مطاوى كلمات ابن سينا استفاده\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nمىشود ) و سپس دربارهء انتزاعى بودن و اعتبارى بودن وجود بحث شده بدون آن‌كه ملازمهء اعتباريت وجود با اصالت ماهيت و ملازمهء اصالت وجود با اعتباريت ماهيت مورد توجه واقع شده باشد ( همان طورى كه از بحث‌هاى شيخ اشراق استفاده مىشود ) ، بعداً در دورهء محقق داماد رسماً از « اصالت ماهيت و اصالت وجود » بحث شده و به وسيلهء صدرالمتألهين « اصالت وجود » به صورت قطعى درآمده است .\r\nصدرالمتألهين سخت اظهار تعجب مىكند از اين‌كه شيخ اشراق از يك طرف قائل به اصالت ماهيت و اعتباريت وجود مىشود و از طرف ديگر تحت عنوان « نور » اظهاراتى مىكند كه هيچ‌گونه با اصالت ماهيت سازگار نيست بلكه آنچه را او تحت عنوان « نور » براى حقيقت نور بيان مىكند همان است كه يك فيلسوف اصالت وجودى براى حقيقت وجود مىتواند بگويد .\r\nولى حقيقت اين است كه توجه به كيفيت تحول و تكامل مسائل وجود و اين‌كه مفهوم شيخ اشراق از انتزاعى بودن وجود با آنچه بعداً از اصالت ماهيت قصد كرده و مىكنند فرق مىكند و همچنين آنچه شيخ اشراق يا پيشينيان نسبت به « نور » اظهار داشته‌اند با آنچه يك فيلسوف اصالت وجودى كه ماهيات را اعتبارات ذهن مىداند از « حقيقت وجود » قصد مىكند فرق مىكند ، اين تعجب خود به خود رفع مىشود .\r\nبه طور قطع مسئلهء « اصالت وجود و اصالت ماهيت » به اين صورتى كه امروز مورد مطالعهء حكماست در سابق مطرح نبوده . اگر ما از انتسابات سربسته‌اى كه متأخرين داده‌اند صرف نظر كنيم و آنها را حمل به عدم توجه به تاريخ تحول علوم بكنيم و شخصاً به متون كتب فلاسفه مراجعه كنيم و دوره به دوره مسائل مورد نظر را مقايسه كنيم حقيقت بالا روشن مىشود .\r\nمتأخرين حكما سربسته « اصالت وجود » را به مشّائين نسبت مىدهند . اگر مشّائين از قديم چنين عقيده‌اى داشته‌اند مىبايست ابن سينا كه « رئيس المشّائين » لقب يافته صريحاً اين عقيده را قبول يا لااقل نقل كرده باشد و حال آن‌كه هر كسى در اين باب يك نوع عقيده براى ابن‌سينا قائل است . صاحب مواقف در مسئلهء « زيادت وجود بر ماهيت » كه موضوع انتزاعى بودن وجود را بيان مىكند مىگويد :\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nابن سينا در شفاء تصريح دارد كه « وجود » از معقولات ثانيه است و ما بازائى در خارج علاوه بر ماهيات كه معقولات اوليه‌اند ندارد .\r\nايضاً نامبرده در مبحث « بداهت وجود » مىگويد :\r\nحق در نزد حكما اين است كه وجود و نقيض وى متصف به عدم مىشوند . وجود از معقولات ثانيه است كه در خارج واقعيت ندارد و موجود نيست و هر چيزى كه موجود نيست ، معدوم است ، زيرا واسطه‌اى بين موجود و معدوم در كار نيست .\r\nو اگر مشّائين رسماً قائل به اصالت وجود بودند و در آن عهدها رسماً اين مسائل مطرح بود ممكن نبود كه صاحب مواقف چنين استنباط كند كه جميع حكما قائل به انتزاعى بودن وجود هستند .\r\nخود صدرالمتألهين در اسفار مىگويد :\r\nمن خودم در سابق قائل به اصالت ماهيت بودم و شديداً از قدما دفاع مىكردم و معتقد بودم كه همهء آنها قائل به اصالت ماهيت بوده‌اند تا آن‌كه خدا مرا هدايت كرد و به‌طور وضوح بر من ثابت شد كه اصالت با وجود است .\r\nمشار اليه بعداً كه اصالت وجودى مىشود عيناً روش سابق خويش را تكرار مىكند يعنى با شدت از قدما دفاع مىكند و مىگويد همهء آنها اصالت وجودى بوده‌اند و به پاره‌اى از جمله‌ها كه در مواردى گفته شده و بوى اصالت وجود از آنها استشمام مىشود استناد مىكند ؛ و البته اين خود دليل واضحى است بر مطالب ما ، زيرا اگر مسئلهء اصالت وجود مثل پاره‌اى از مسائل در نزد قدما مطرح بود خود صدرالمألهين كه در دو زمان دو عقيده دارد دربارهء قدما دو عقيدهء متضاد پيدا نمىكرد . به‌طور قطع مسئلهء اصالت وجود و اصالت ماهيت و همچنين مسئلهء وحدت و كثرت وجود به صورت دو مسئلهء روشن كه حدود و مقدمات و لوازم آنها كاملًا در نظر گرفته شده باشد در قديم موجود نبوده ، چيزى كه هست اين است كه احياناً در كتب بعضى از حكما كلماتى يافت مىشود كه دلالت بر اصالت وجود مىكند مثل برخى كلمات ابن سينا يا كلمات خواجه نصيرالدين طوسى ، ولى با توجه به ساير عقايدى كه اين دانشمندان در ساير مسائل اظهار داشته‌اند روشن مىشود كه اگر احياناً در مورد بخصوصى وجود را به\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nصورت امرى اصيل و ماهيت را به صورت امرى اعتبارى تلقى كرده‌اند به جميع مقدمات و نتايج و لوازم اين مطلب توجه نداشته‌اند .\r\nلازم است گفته شود كه در طول زمانى كه [ حكما 
  ] دربارهء وجود بحث كردند عرفا از راه ديگرى دربارهء وجود بحث كردند . عرفا وجود را با نظر يك مفهوم اعتبارى انتزاعى نگاه نمىكردند بلكه وجود را يگانه حقيقت مىپنداشتند . البته سخن عرفا روى اصول ديگرى كه مبتنى بر كشف و شهود بود ادا مىشد يعنى عرفا بحث عقلى به‌عنوان « اصالت وجود و اعتباريت ماهيت » نداشتند ، فقط سخنانى داشتند كه با اصالت وجود سازگار بود .\r\nصدرالمتألهين كه قائل به اصالت وجود شد و آن را با براهين عقلى و فلسفى اثبات كرد از آراء و عقايد عرفا الهام مىگرفت ، چيزى كه هست مشار اليه براى نظريهء آنان مبناى عقلى و فلسفى پيدا كرد همان‌طورى كه در بسيارى از موارد ديگر نيز نظريهء عرفا را تأييد كرده و براى آنها مبانى عقلى و فلسفى محكمى تأسيس كرده است . علىهذا صدرالمتألهين را نمىتوان مبتكر اصالت وجود دانست ولى قطعاً يگانه كسى كه نظريهء اصالت وجود را به صورت يك نظريهء قطعى فلسفى درآورد و مقدمات و مبادى آن را به دست آورد و تا حد زيادى از لوازم و نتايج آن استفاده كرد صدرالمتألهين است .\r\nاز مجموع آنچه تاكنون گفته شد معلوم شد كه مسائل وجود و بالاخص دو مسئلهء اساسى آنها ( اصالت وجود و تشكيك وجود ) بيش از آن اندازه كه مستند به فلسفهء قديم يونان است از يك طرف مستند به نظريهء عرفاست و از طرف ديگر در نتيجهء مبارزه با عقايد متكلمين پيدا شده .\r\nآنچه تاكنون گفته شد مختصرى بود از تاريخ تحول مسائل وجود و اگر بنا بشود دقيقاً بحث شود با استناد به اقوال و آراء فلاسفهء هر زمانى ، بسيار طولانى خواهد شد .\r\nاين‌جانب در نظر دارد تحت عنوان « تحول منطق و فلسفه در اسلام » مسائل منطق و فلسفه را يكايك مورد بررسى قرار دهد و ميراث قديم يونان را از آنچه بعداً افزوده شده روشن كند و ضمناً ارزش واقعى نظريه‌ها را بيان نمايد . مقدمات اين كار تا اندازهء زيادى فراهم شده و يادداشت‌هاى مفيدى نيز در اين زمينه تهيه شده . اين مختصرى كه در اين‌جا راجع به تحول\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nمسائل وجود بيان شد نمونه‌اى بود از اين موضوع ، و مطمئن است كه با روشن شدن اين موضوع ابتكارى حقايق زيادى روشن خواهد شد .\r\nدر اين‌جا چند قسمت ديگر نيز مربوط به موضوع باقى ماند كه مجال بحث از آنها نيست :\r\nيكى موضوع انتساب نظريهء تشكيك وجود به حكماى ايران باستان ( فهلويّون ) ، يكى ديگر انتساب اين نظريه به افلاطونيان جديد و بالاخص شخص افلوطين ، و يكى تجزيه و تحليل بحث جديدى كه اخيراً در اروپا به نام « اگزيستانسياليسم » شايع است و آن نيز به‌عنوان « اصالت وجود » خوانده مىشود . اميد است توفيقى حاصل شود و در جاى ديگر اين موضوعات محل بحث قرار گيرد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nمقالهء هشتم : ضرورت و امكان\r\n\r\n","description":"","footnote":"","page_name":" 83 ","page_number":83},
  {"content":"\r\n . \r\n","description":"","footnote":"","page_name":" 84 ","page_number":84},
  {"content":"\r\n\r\n\r\nمقدمه\r\nيكى از مسائلى كه در فلسفه مورد بررسى قرار مىگيرد و همواره مورد توجه فلاسفهء جهان بوده اين است كه : « آيا نظام موجودات جهان نظامى ضرورى و وجوبى است يا نه ؟ » يعنى آيا آنچه در اين جهان موجود مىشود و مرتبه‌اى از مراتب هستى را اشغال مىكند موجود شدنش خلاف‌ناپذير و جبرى و به حكم ضرورت است يا آن كه ضرورت و وجوبى در كار نيست و هيچ‌گونه امتناعى ندارد كه آنچه در ظرفى از ظروف يا مرتبه‌اى از مراتب ، موجود مىشود موجود نشود ؟ و اگر نظام موجودات نظامى وجوبى و ضرورى است اين ضرورت و وجوب از كجا ناشى شده است ؟\r\nتحقيق در اين كه آيا نظام هستى نظام وجوبى است يا نه ، يك مبحث خاصى را كه مشتمل بر چندين مسئله است در فلسفه به وجود آورده كه به نام « مبحث موادّ سه‌گانهء عقلى » خوانده مىشود و در اطراف وجوب و امكان و امتناع گفت‌وگو مىكند .\r\nدر اطراف اين مواد سه‌گانهء عقلى از جنبه‌هاى مختلف بحث‌هاى زيادى شده و قسمت‌هايى هم هست كه مفيد و مهم و قابل تحقيق است و ديده نشده است كه در اطراف آنها تحقيقى شده باشد .\r\nولى با در نظر گرفتن وضع اين مقاله از بعضى قسمت‌ها صرف‌نظر مىكنيم و به پيروى خود اين مقاله فقط به بيان قسمت‌هايى مىپردازيم كه از مقدمات يا نتايج اصل فوق‌الذكر است .\r\nدر متن اين مقاله با طرز مخصوصى كه اختصاص به خود اين مقاله دارد از ضرورت و امكان بحث شده و اين طرز با آن كه متكى به مسائلى است كه در مقالهء 7 گذشت و آن مسائل ،\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nمورد قبول قاطبهء پيروان حكمت متعاليه است از لحاظ طرز استنباط مسائل ضرورت و امكان از مسائل وجود و بالاخص از « اصالت وجود » بىسابقه است و اختصاص به خود اين مقاله دارد و از طرفى مطالب مختلفى كه در اين مقاله بيان شده خيلى درهم فشرده شده و از اين رو ممكن است كه طرز تحقيق مسائل ضرورت و امكان در اين مقاله حتى براى آشنايان به اين مسائل نامفهوم يا عجيب و غيرقابل قبول جلوه كند .\r\nلهذا ما در اين مقدمه مجموع مسائلى را كه مطالب مقاله متكى به آنهاست و يا اشارهء مختصرى در متن مقاله به آنها شده به اضافهء بعضى مسائل لازم ديگر توضيح كافى مىدهيم و با توضيح مختصرى كه در پاورقى خود مقاله مىدهيم مطالب به خوبى واضح خواهد شد .\r\nاين مقدمه مشتمل بر قسمت‌هاى ذيل است :\r\n1 . معناى ضرورت و امكان .\r\n2 . ضرورت و امكان معقول است نه محسوس .\r\n3 . آيا بحث از ضرورت و لاضرورت نظام موجودات بحثى است علمى يا فلسفى ؟\r\n4 . منشأ ضرورت و امكان .\r\n5 . قانوت عليّت و معلوليّت .\r\n6 . علت ، ضرورت دهنده به معلول است ( جبر علّى و معلولى ) .\r\n7 . نيازمندى معلول به علت در بقاء .\r\n8 . ضرورت بالذات و بالغير .\r\n9 . ضرورت ذاتى منطقى و ضرورت ذاتى فلسفى .\r\n10 . توجيه نظام موجودات .\r\n11 . « اصالت وجود » و ضرورت و امكان .\r\n12 . موجود معدوم نمىشود .\r\n\r\nمعناى ضرورت و امكان\r\nضرورت و امكان از جمله مفاهيمى هستند كه احتياج به تعريف و توضيح ندارند .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاگر در يك مفهوم ، ابهام و اجمالى باشد براى توضيح آن مفهوم بايد متوسل به تعريف شد و اگر ابهام و اجمالى نباشد مستغنى از تعريف و توضيح است . « تعريف » يعنى تحصيل معرفت به ذات يك چيز و آن با تجزيهء مفهوم آن شىء به اجزاء و عناصر اوليهء ذهنى وى صورت مىگيرد همان‌طورى كه معرفت اجزاء و عناصر مركبات خارجى با تجزيهء خارجى و عملى آنها صورت مىگيرد ؛ يعنى « تعريف » تحليل و تجزيهء عقلانى مفهوم شىء است و ازاين‌رو تنها در مورد مفاهيم مركّبه مصداق دارد ، اما مفاهيم بسيطه كه عناصر اوليهء ذهنيات را تشكيل مىدهند قابل تعريف نيستند و قهراً اين عناصر ، بديهىالتصور و مستغنى از تعريف خواهند بود ، زيرا ابهام در بسائط ذهنى معنا ندارد .\r\nتوضيح آن كه هر صورت ذهنى - / چنان‌كه در مقالهء 4 و 5 گذشت - / انطباق ذاتى دارد با واقعيتى از واقعيت‌ها و آن صورت ، « علم است » و آن واقعيت ، « معلوم » . علم عين آگاهى و اطلاع و انكشاف معلوم است و در علم از آن جهت كه علم است ابهام و اجمال كه نوعى از جهالت است راه ندارد ، چيزى كه هست اين است كه اگر يك مفهوم و صورت ذهنى مركب باشد ، به دلائلى كه در منطق ثابت شده مىبايست مركب باشد از يك جزء اعم كه مابه‌الاشتراك وى با يك عده اشياء ديگر است و از جزء ديگر مساوى كه اختصاص به خود وى دارد و البته تنها با حصول يك صورت ذهنى در ذهن كافى نيست كه جزء مشترك و جزء اختصاصى وى از يكديگر تميز داده شوند و آن مفهوم به واسطهء جزء اختصاصى از غير خودش بازشناخته و تميز داده شود .\r\nتشخيص و تميز شىء از غير خودش به وسيلهء جزء اختصاصى آن شىء است كه اصطلاحاً « معرفت » يا « شناسايى » ناميده مىشود و گاهى علم اولى و حصول صورت اولى را كه معلول برخورد ذهن با واقعيت عينى است « معرفت اجمالى » و تميز و بازشناشى شىء را كه نتيجهء تجزيه و تحليل ذهن به مابه‌الاشتراك و مابه‌الامتياز است « معرفت تفصيلى » مىنامند . به هر حال « معرفت » تميز دادن و « تعريف » ممتاز ساختن است و البته يك مفهوم و صورت ذهنى در صورتى نيازمند به تعريف و تحصيل شناسايى است كه وجه مشتركى با اشياء ديگر داشته باشد تا با تحصيل وجه اختصاص و امتياز معرفت ، شناخت حاصل شود و\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاگر مفهومى بسيط باشد بالذات با جميع مفاهيم ديگر مباينت دارد و بالذات از ساير مفاهيم متمايز است و قهراً معرفت به وى بالذات حاصل است .\r\nعلىهذا عناصر ذهنيهء بسيطه يا اصلًا عارض ذهن نمىشوند و ذهن از آنها هيچ اطلاعى ندارد و يا عارض ذهن مىشوند در حالى كه واضح و بديهى و بازشناخته و عارى از هرگونه ابهام و اجمالى مىباشند .\r\nضرورت و امكان و همچنين ساير « مفاهيم عامّهء فلسفى » از قبيل وجود و عدم وحدت و كثرت و عليّت و معلوليت ، مفاهيم بسيطه‌اند و اگر مركّب بودند مىبايست از دو جزء مركّب باشند يكى جزء اعم ( جنس ) و يكى جزء مساوى ( فصل ) و فرض جزء اعم با جنبهء عمومى بودن آن مفاهيم - / چنان كه واضح است - / منافات دارد . علىهذا به حكم برهان ، مفهوم ضرورت و امكان غير قابل تعريف و مستغنى از تعريف مىباشند .\r\nبراى اثبات مستغنى بودن اين دو مفهوم از تعريف چندان احتياجى به اقامهء برهان نيست .\r\nهر كس به ضمير و وجدان خويش مراجعه كند مىيابد كه تصور روشن و بسيار واضحى از اين دو مفهوم دارد . هر كسى در ذهن خود يك سلسله احكام قطعى و يقينى دارد . مثلًا همه كس مىداند كه 4 ضرب در 5 مساوى 20 است و به اين مطلب يقين دارد و خلاف آن را محال و ممتنع مىداند ، پس 20 بودن 4 ضرب در 5 را ضرورى مىداند و البته تا اذهان تصور روشنى از « ضرورت » نداشته باشند نمىتوانند در مورد قضيه‌اى اين‌گونه حكم نمايند . اساساً مفاهيم عامهء فلسفى همه بديهىّالتصور و همهء آنها ابزارهاى اصلى تفكر بشر هستند . بشر اگر تصورى از وجود و عدم و تصورى از وجوب و امكان و امتناع و تصورى از وحدت و كثرت و تصورى از علت و معلول نداشته باشد نمىتواند در هيچ موضوعى با طرز عقلانى و منطقى فكر كند و در اطراف موضوعات به طرز استدلالى سخن براند . ملاك « نطق » كه مابه‌الامتياز انسان از ساير حيوانات است بر خلاف آنچه عموماً فلاسفه مىگويند تنها قوهء تجريد و تعميم و كلّىسازى ذهن نيست بلكه واجد بودن اين مفاهيم عامهء فلسفى است كه معقولات ثانيه نتيجهء يك نوع فعاليت خاص ذهن مىباشند . به هر حال پس ما در مقام بيان معناى ضرورت و\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nامكان ، احتياج به تعريف نداريم و در اين‌گونه موارد طبق معمول به تنبيه و تذكار و ارجاع اذهان به مرتكزات و وجدانيات آنها بايد قناعت كرد .\r\n\r\nضرورت و امكان معقول است نه محسوس\r\nبيان مفصل اين كه مفاهيم ضرورت و امكان و امتناع از چه راهى وارد ذهن مىشوند و قوهء مدركه به چه ترتيب و به چه كيفيت به آنها نائل مىشود ، و آيا آن طورى كه برخى از حسيون پنداشته‌اند ورود اين مفاهيم را به ذهن از راه يكى از حواس مىتوان توجيه كرد يا نه ، و همچنين بيان اين كه به چه دليل بايد اين مفاهيم را جزء مفاهيم عامهء فلسفى و معقولات ثانيه شمرد و هم‌چنين بيان اين كه آيا دليلى هست كه همهء اذهان خواه ناخواه واجد اين مفاهيم هستند يا نه ، جزء مطالبى است كه با در نظر گرفتن وضع اين مقاله ما نمىتوانيم به تفصيل وارد آنها بشويم ولى اندك توجهى كافى است كه بفهميم هيچ يك از اين مفاهيم سه‌گانه حسى نيستند و معقولند . بديهى است كه ضرورت و جبر و خلاف‌ناپذيرى كه بر سراسر موجودات حاكم است يك پديدهء بالخصوصى در عرض ساير پديده‌هاى جهان نيست كه قابل حس و لمس باشد و ما هرگز جبر و ضرورت را نديده يا نشنيده يا بو نكرده‌ايم و در عين حال تصور روشنى از آنها داريم ، پس عقل ما اين حقايق را به طريق ديگر نائل شده .\r\nبه‌علاوه ما در مقالهء 5 به اثبات رسانيديم كه عليّت و معلوليت قابل احساس نيست و هم‌چنين ثابت كرديم كه مفهوم وجود را ذهن از راه احساس نائل نشده ، پس چگونه ممكن است كه ضرورت و جبر را كه از شؤون عليّت و معلوليت است و از لحاظى از شؤون وجود است ما احساس كرده باشيم ؟ !\r\nدانستن اين كه ضرورت و امكان و امتناع معقول است نه محسوس ، از آن جهت براى ما مفيد است كه وقتى اقسام ضرورت‌ها و امكان‌ها را بيان مىكنيم و توضيح مىدهيم كه غير از جبر علّى و معلولى كه ماديين آن را مىشناسند ضرورت‌ها و جبرهاى ديگرى نيز هست ، اگر مورد اعتراض واقع شويم كه ما جز جبر علّى و معلولى را احساس نمىكنيم و همهء اين ضرورت و جبرها را با نوعى از تحليل عقلى مىيابيم .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nاين بحث ، علمى است يا فلسفى ؟\r\nممكن است براى كسانى كه حدود حس و عقل و حدود علم و فلسفه را درست بازنشناخته‌اند اين توهّم پيش آيد كه اين مسئله را از طريق « علوم » مىتوان حل كرد به اين بيان كه : هر علمى ما را به يك سلسله مسائل ضرورى و قوانين قطعى هدايت مىكند ؛ مثلًا اگر « شيمى » به ما مىگويد نتيجهء فلان فرمول فلان تركيب است معنايش اين است كه به طور ضرورت و وجوب اين نتيجه را دارد و اگر « فيزيك » خواص ماده و قوه و قوانين حركت را بيان مىكند به طور ضرورت و جبر و به صورت يك امر تخلف‌ناپذير بيان مىكند و اگر « هندسه » مىگويد خاصيت فلان شكل فلان چيز است يعنى به طور ضرورت و جبر آن خاصيت براى آن شكل هندسى ثابت است و خلافش محال و ممتنع است ، و همچنين ساير علوم . پس هر علمى ما را به يك سلسله قواعد ضرورى و نواميس قطعى هدايت مىكند و ما مىتوانيم بگوييم طبق راهنمايى علوم - / و يا لااقل بگوييم تا آن جا كه علوم نشان مىدهد - / يك سلسله نظامات قطعى و نواميس ضرورى بر اين جهان حكومت مىكند .\r\nولى اگر خوانندهء محترم آنچه از در مقالهء 1 در مقام فرق فلسفه و علم گفتيم در نظر داشته باشد مىداند كه سنخ بحث علمى اين است كه همواره موضوعى را مفروض الوجود مىگيرد و به تحقيق دربارهء خواص آن موضوع مىپردازد و اما اين كه فلان چيز آيا موجود است يا موجود نيست و به فرض وجود وجودش چگونه وجودى است ، با سنخ بحث ديگرى كه نامش را « فلسفه » گذاشته‌ايم قابل تحقيق است و علم نمىتواند به تحقيق اين امور بپردازد و اگر بپردازد خواه ناخواه سنخ بحث و موضوع بحث و متد تحقيق و وسائل و ابزارهاى تحقيق يعنى اصول متعارفه و موضوعه‌اى كه به كار برده مىشود همه عوض مىشود و تبديل به فن ديگرى مىشود كه نامش را « فلسفه » گذاشته‌ايم .\r\nعلىهذا در اين جا كه در مقام تحقيق از ضرورت و لاضرورت موجودات هستيم خواه‌ناخواه بايد از روش بحث فلسفى استفاده كنيم و با اصول متعارفه يا موضوعهء فلسفى دست به كار شويم و ثانياً ، فرضاً كه روش مخصوص علوم بتواند ما را به ضرورت قسمتى از\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nنظام موجودات واقف سازد ، اما از آن جايى كه حوزهء تحقيقات علوم محدود است و تنها كارى كه از يك رشتهء علمى از علوم برمىآيد اين است كه خواص شىء يا اشياء معيّنى را بيان مىكند ، تحقيقات ما دربارهء نظام موجودات محدود خواهد شد به موضوعاتى كه علوم به آنها دسترسى پيدا كرده‌اند و خواص آنها را شناخته‌اند ؛ و اما حوزهء تحقيقات فلسفى چون جنبهء كلّى و عمومى و احاطى دارد و به طورى است كه ماوراء آن عدم است يعنى ماوراء ندارد ، قهراً شامل نظام كلّى موجودات است و قدر متيقّن اين است كه اين مسئله اگر قابل تحقيق باشد تنها از طريق فلسفى قابل تحقيق است و اگر قابل تحقيق نيست از هيچ طريقى نيست و ثالثاً ، هر چند همان‌طورى كه در ضمن اشكال بيان شد هر علمى قواعد و مسائل خويش را به صورت ضرورى و جبرى بيان مىكند ولى از بيان اين جهت عاجز است كه چرا ضرورى و جبرى و تخلف‌ناپذير است و منشأ اين ضرورت و جبر چيست ؟ و اين عجز در علوم طبيعى و تجربى آشكارتر است ، زيرا حداكثرِ يك فرضيه و نظريهء طبيعى آن است كه حس و تجربه‌هاى مكرر آن را تأييد كرده است و البته آنچه حس و تجربه به ما افاده مىكند اين است كه آنچه در طبيعت واقع شده و مىشود اين‌گونه است و اما اين كه چرا و به چه جهت بايد حتماً چنين باشد و خلافش محال و ممتنع است از عهدهء حس و تجربه بيرون است و ناچار بايد دست به دامان يك نوع دلائل ديگرى شد كه همانا دلائل فلسفى است .\r\nحقيقت اين است كه همهء علوم و بالاخص علوم طبيعى با استناد ضمنى به يك « اصل موضوع » مسائل خود را به صورت ضرورى و قطعى بيان مىكنند و آن اصل موضوع « اصل ضرورت نظام وجود » است . اين اصل كه در علوم به منزلهء « اصل موضوع » به كار برده مىشود جزء مسائل اصلى فلسفه است و اين خود يكى از جهات نيازمندى علوم به فلسفه است كه در مقالهء 1 اجمالًا اشاره شد ؛ و اگر با روش فلسفى يعنى با تفكر عقلانى دربارهء « وجود و موجود » در مبحثى كه فلاسفه آن را « مبحث مواد سه گانهء عقلى » مىخوانند ضرورى بودن نظام موجودات را بتوانيم اثبات كنيم و منشأ اين ضرورت را نتوانيم نشان دهيم قهراً نمىتوانيم مسائل علوم را ضرورى و قطعى تلقى كنيم بلكه نمىتوانيم آن مسائل را به عنوان « قانون علمى » بپذيريم ، زيرا قانون علمى هنگامى صورت قانون علمى به خود مىگيرد كه ذهن آن را\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nبه صورت قطعى و خلاف‌ناپذير تلقى كند و الّا هيچ فرقى بين « قانون علمى » و « فرض احتمالى » نخواهد بود . پس بيان اين كه اين ضرورت و وجوب از كجا ناشى شده تنها با طرز تحقيق فلسفى ميسر است .\r\n\r\nمنشأ ضرورت و امكان\r\nدر اين جا ما عقايد ديگرى كه در اين زمينه ابراز شده بيان مىكنيم و از قديم‌ترين زمان‌ها شروع مىكنيم تا ضمناً سير تحولى اين مسئله را نيز فىالجمله بيان كرده باشيم و نظريهء خود را بعداً تحت عنوان « اصالت وجود ، و ضرورت و امكان » بيان خواهيم كرد .\r\nآنچه از زمان‌هاى بسيار قديم در اين زمينه رسيده است اين است كه هر يك از ضرورت و امكان و امتناع ، و خاصيت مخصوص برخى از ماهيات و ذوات هستند يعنى ماهيات بالذات مختلفند و خاصيت بعضى از آنها ضرورت وجود و خاصيت بعضى امكان وجود و خاصيت بعضى امتناع وجود است و لهذا ماهيات از اين لحاظ بر سه قسم‌اند :\r\nواجب‌الوجود ، ممكن‌الوجود ، ممتنع‌الوجود .\r\nاين دسته واجب و ممكن و ممتنع را اين طور تعريف كرده‌اند : « واجب آن است كه ذات و ماهيتش مقتضى وجودش است و ممتنع آن است كه ذات و ماهيتش مقتضى عدمش مىباشد و ممكن آن است كه ذات و ماهيتش نسبت به وجود و عدم لااقتضاست » .\r\nبعداً فلاسفه اندكى دقيق شدند و اين بيان را خيلى ناقص بلكه كودكانه ديدند و گفتند ذاتى كه خودش مقتضى وجود يا مقتضى عدم خويش باشد معنا ندارد و چگونه ممكن است كه يك چيز خودش وجوددهنده يا معدوم‌كنندهء خودش باشد و گفتند اگر واجب‌الوجودى داشته باشيم به اين معناست كه ذاتى است كه وجودش از ناحيهء علت خارجى به وى نرسيده و اگر ممتنع‌الوجودى داشته باشيم به اين معناست كه عدمش معلول علت خارجى نيست ، نه اين‌كه واجب‌الوجود ذاتى است كه خودش وجوددهندهء خويش است و ممتنع‌الوجود ذاتى است كه خودش معدوم كنندهء خويش است ؛ آرى ، اين‌قدر مىتوان گفت كه واجب‌الوجود ذات و ماهيتى است كه اگر عقل آن را تصور كند موجوديت را از حاقّ ذات آن ماهيت انتزاع\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمىكند - / همان‌طورى كه چون عدد 4 را تصور مىكند جفت بودن را از حاقّ ذات وى انتزاع مىكند و خلاف آن را محال مىداند - / و ممتنع‌الوجود ماهيتى است كه اگر عقل آن را تصور كند معدوميت را از حاقّ ذات وى انتزاع مىكند . پس واجب‌الوجود ذاتى است كه از ناحيهء غير و معلول غير نيست و عقل از حاقّ ذات وى موجوديت را انتزاع مىكند و ممتنع‌الوجود ذاتى است كه به خودى خود و قطع نظر از علت خارجى معدوم است و عقل از حاقّ ذات وى معدوميت را انتزاع مىكند و ممكن‌الوجود ذاتى است كه از ناحيهء غير و معلول غير است و به طورى است كه عقل از ذات وى با قطع نظر از شىء خارجى نه موجوديت را انتزاع مىكند و نه معدوميت را .\r\nولى بعداً كه فلاسفه در الهيات غور بيشترى كردند و روى براهين مخصوصى خواص واجب را به دست آوردند ثابت كردند كه اگر واجب‌الوجودى داشته باشيم ممكن نيست كه آن واجب‌الوجود مانند ساير اشياء مركب باشد از ماهيتى و وجودى بلكه واجب‌الوجود بايد وجود محض و هويّت صرف باشد و از اين رو تعريف واجب‌الوجود به « ماهيتى كه موجوديّت از حاقّ ذاتش انتزاع مىشود » نيز صحيح نيست بلكه تعريف صحيح واجب‌الوجود اين است : « حقيقتى كه وجود صرف است و قائم به ذات خويش مىباشد » .\r\nمطابق نظريهء اين عده از فلاسفه اساس دو نظريهء بالا در مقام بيان منشأ ضرورت و امكان و امتناع كه هر يك از اين سه را خاصيت ماهيتى از ماهيات مىدانستند غلط است ، زيرا چنان كه ديديم وجوب ذاتى نمىتواند خاصيت ماهيتى از ماهيات باشد بلكه اگر وجوب ذاتى داشته باشيم يعنى اگر واجب‌الوجود بالذاتى داشته باشيم كه « وجوب » خاصيت ذاتى اوست ، او بايد وجود محض و هويّت صرف ( بلاماهيت ) بوده باشد .\r\nخوانندهء محترم توجه دارد كه فعلًا در مقام بيان نظريه‌هاى فلاسفه دربارهء منشأ ضرورت و ا مكان هستيم و اين مطلب را مانند يك عده مطالب ديگر مقدمهء اثبات « اصل ضرورت نظام موجودات » قرار داده‌ايم و فعلًا نظرى به اثبات ذات واجب‌الوجود و اين كه به چه دليل واجب‌الوجودى داريم ، و آيا واجب‌الوجود وجود صرف است و ماهيت ندارد يا اين طور نيست ، و خواص واجب‌الوجود به چه چيزهايى بايد بوده باشد ، نداريم . از لحاظ فلسفى\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nمسئلهء اثبات واجب مؤخر است از اين مسئله و آنچه در اين مقاله گفته مىشود مقدمه و پايه است نسبت به آن مسئله و فهميدن آنچه در اين جا گفته مىشود براى حل آن معما فوق‌العاده دخيل است و آخرين مقالهء اين سلسله مقالات به مسئلهء اثبات واجب و متفرعات آن اختصاص داده شده و البته در اين مقاله بعد از آن كه ثابت شد نظام موجودات نظام وجوبى است و ثابت شد كه هر ضرورت بالغيرى منتهى مىشود به ضرورت بالذات ، خواه ناخواه اجمالًا اين مطلب نيز به ميان خواهد آمد كه وجود ممكن منتهى به واجب‌الوجود است . در مقام بيان منشأ ضرورت و امكان ، نظريهء چهارمى هست كه عن قريب گفته خواهد شد .\r\n\r\nقانون عليّت و معلوليّت\r\nقانون عليت و معلوليت عبارت از اين است كه هر حادثه‌اى كه پيدا مىشود احتياج به موجد و پديدآورنده‌اى دارد و به عبارت ديگر هر چيزى كه هويتش « كار » و « حادثه » بوده باشد آن چيز كننده و پديد آورنده مىخواهد . مقالهء 9 به اين قانون و متفرعات وى اختصاص داده شده . قانون عليت و معلوليت در مقابل فرض صدفه و اتفاق است . « صدفه » عبارت است از اين كه فرض كنيم حادثه‌اى خودبه‌خود بدون آن كه شيئى از اشياء دخالت داشته باشد به وجود آيد . يكى از ضروريات عقل امتناع صدفه و اتفاق ا ست . در مقالهء 9 كه مستقلًا از علت و معلول بحث مىشود مواردى كه موهم وقوع صدفه و اتفاق است با توجيه صحيح آنها خواهد آمد . در ميان دانشمندان جهان از آغاز تاريخ جهان كمتر افرادى پيدا مىشوند كه وقوع صدفه را جايز بدانند . فقط در ميان دانشمندان قديم يونان احياناً كسانى يافت مىشوند كه منكر مبدأ جهان بوده‌اند و وقوع صدفه را جايز مىدانسته‌اند ولى حقيقت اين است كه معلوم نيست اين نسبت‌ها كه در تاريخ داده مىشود چه اندازه صحت دارد .\r\nاعتقاد به صدفه و اتفاق و نفى قانون قطعى عليت و معلوليت مستلزم اين است كه هيچ‌گونه نظم و قاعده و ترتيبى در كار جهان قائل نشويم و هيچ چيز را شرط و دخيل در هيچ چيز ندانيم و پيدايش هيچ حادثه‌اى را مربوط به هيچ امرى ندانيم و بين هيچ چيزى و چيز ديگرى رابطه‌اى قائل نشويم و البته اين جهت مستلزم اين است كه خط بطلان روى تمام\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nعلوم بكشيم زيرا هر علمى عبارت است از بيان مجموعه‌اى از قواعد و نظامات جهان و اگر پيدايش يك حادثه بلاجهت و بلاعلت جايز باشد در همه وقت و تحت هر شرايطى وقوع هر حادثه‌اى را مىتوان انتظار داشت و در هيچ وقت و تحت هيچ‌گونه شرايطى اطمينان به عدم وقوع هيچ حادثه‌اى نمىتوان پيدا كرد .\r\nقانون عليت و معلوليت عمومى يكى از قوانين فلسفى است كه جزء پايه‌ها و اركان كلى قواعد و قوانين همهء علوم است .\r\n\r\nعلت ، ضرورت دهنده به معلول است ( جبر علّى و معلولى )\r\nيكى از احكام و فروع قانون عليت و معلوليت كه مربوط به مبحث « ضرورت و امكان » است و لازم است در مقدمهء بحث از ضرورت نظام موجودات از آن سخن به ميان آيد اين است كه : « علت ضرورت‌دهنده به معلول است » .\r\n« علت » را هر كس به اين اندازه مىشناسد كه « وجود دهندهء معلول است » . حالا مىخواهيم بفهميم كه آيا همان‌طورى كه علت وجود دهندهء معلول است ضرورت دهندهء وى نيز هست يا نه ؟ و معناى اين جمله اين است كه آيا با فرض تحقق علت تامّهء شىء ، تحقق يافتن معلول ، قطعى و جبرى و تخلف‌ناپذير است يا نه ؟\r\nاندك تأملى روشن مىكند كه اگر علت ، ضرورت دهنده نباشد وجود دهنده نيز نخواهد بود ، زيرا معلول با قطع نظر از علت ، « امكان وجود » دارد و البته امكان وجود شىء به تنهايى كافى براى موجوديت آن شىء نيست و الّا مىبايست هر حادثهء ممكنى بدون علّت و موجبى به وجود آيد و اين همان صدفه و اتفاق است كه مساوى با نفى عليت و معلوليت عمومى است و چنان‌كه ديديم مساوى با نفى همهء علوم و فرو رفتن در ورطهء سوفسطائىگرى است .\r\nبعد از اين كه معلوم شد امكان ذاتى وجود شىء به تنهايى كافى نيست ، اگر فرض كنيم كه معلول مفروض ما از ناحيهء علت خويش نيز امكان وجود دارد نه ضرورت وجود ، يعنى با فرض تحقق علت نيز حالش همان حالى است كه قبل از تحقق علت داشت ، پس فرض تحقق علت و عدم تحقق علت نسبت به معلول ، مساوى است و همان‌طورى كه در فرض عدم\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nتحقق علت ، مرجّحى براى پديد آمدن معلول نيست . در فرض تحقق علت نيز مرجّحى در كار نيست و همان‌طورى كه در فرض عدم تحقق علت ، وجود يافتن معلول مساوى با صدفه و اتفاق است و امتناع عقلى دارد ، در صورت تحقق علت نيز وجود يافتن معلول امتناع عقلى دارد . پس اگر علت ، ضرورت دهنده به معلول خويش نباشد وجود دهندهء آن نيز نخواهد بود يعنى واقعاً علت ، علت نخواهد بود . پس عليّت از اين لحاظ مساوى با ضرورت و جبر است و نظام علّى و معلولى قهراً نظام ضرورى و جبرى خواهد بود .\r\nاين كه « علت ضرورت دهنده به معلول است » فطرى و مورد قبول تمام اذهان بشرى است و اگر كسى احياناً در بحث‌هاى علمى در مقام انكار آن برآيد در مقام عمل به حسب فطرت سادهء خويش از آن پيروى مىكند و همان‌طورى كه در متن بيان شده : « اگر به درى بسته فشار آورديم و باز نشد برمىگرديم و از گوشه و كنار به جست و جو مىپردازيم يعنى مىخواهيم بفهميم چه كم و كاستى در علت باز شدن در پيدا شده كه در باز نمىشود . چه ، اگر چنين كم و كاستى موجود نبود فشار دست با بقيهء شرايط حتماً ( بالضروره ) در را باز مىكرد ، و همچنين . . . پس ناچار علّت تامّهء هر معلول به معلول خود « ضرورت » مىداده و معلول وى در دنبال ضرورت به وجود مىآمده » .\r\nاين قانون را كه علت ضرورت دهنده به معلول است و معلول تا وجوب و ضرورت پيدا نكند وجود پيدا نمىكند « قانون جبر علّى و معلولى » مىخوانيم . اين قانون را قاطبهء حكما قبول دارند و مخالفين اين قانون دو دسته هستند : يك دسته كسانى كه به نوعى قائل به صدفه و اتفاق مىباشند و خودِ قانون علّيت و معلوليت را منكرند . طرفدار اين نظريه چه در قديم و چه در جديد بسيار كم است . اخيراً گروهى از علماى فيزيك در اثر يك قسمت مطالعاتى كه در عالم ذرات نموده‌اند و آزمايش‌هايى به عمل آورده‌اند به نتايجى رسيده‌اند كه از آن نتايج ، نفى جبر علّى و معلولى را استنباط نموده‌اند ، ولى حقيقت اين است كه اصل جبر علّى و معلولى ، خارج از حوزهء فيزيك است ، نه با اصول فيزيكى اثبات شدنى است و نه ابطال شدنى .\r\nمعمولًا استنباطاتى كه از طرف علماى فيزيك در اين زمينه‌ها مىشود يك نوع استنباطات نظرى و تعقلى است و چون اين استنباطات نظرى طبق اصول منطقى صورت نمىگيرد\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nارزشى ندارد و رابطهء صحيح و معقولى بين آزمايش‌هاى محقق علمى و اين استنباطات نظرى وجود ندارد و ما در مقالهء 9 يا مقالهء 10 در اطراف اين موضوع مفصلًا بحث خواهيم كرد .\r\nدستهء ديگرى كه منكر قانون جبر علّى و معلولى مىباشند گروهى از متكلمين مىباشند . اين گروه قانون عليت و معلوليت را انكار ندارند ولى اصل جبر علّى و معلولى را منكرند . اين گروه از متكلمين به جاى قانون جبر علّى و معلولى به قانون ديگرى به نام « قانون اولويّت » قائلند و بيان‌هاى مخصوصى براى اثبات مدعاى خويش دارند و حكما و محققين متكلمين پاسخ‌هاى مفيد و قانع كننده‌اى به آنان داده‌اند و چون بيان اين گروه حاوى مطلب مهمى نيست ما از شرح آن و شرح پاسخ‌هايى كه به آن داده شده صرف‌نظر مىكنيم .\r\n\r\nمكانيسم نيازمندى معلول به علت\r\nآيا نيازمندى معلول به علت تنها در حدوث است يا هم در حدوث است و هم در بقا ؟\r\nبراى آن كه اصل « ضرورت نظام موجودات » را درك كنيم ناچاريم يكى ديگر از مسائل مربوط به قانون علت و معلول را كه آن نيز از مقدمات اين اصل است طرح كنيم و آن اين است كه آيا تأثير علت در معلول و نيازمندى معلول به علت ، تنها در حدوث معلول است ، يا هم در حدوث است و هم در بقا ؟\r\nمعناى اين سؤال اين است كه آيا حادثه‌اى كه نبود و به وجود آمد و بعد براى مدتى كم يا زياد به وجود خود ادامه مىدهد تنها در لحظهء اول كه نبود و پيدا شد نيازمند به علت است اما بعد از آن كه به وجود آمد مستغنى از علت است ، يا آن كه معلول حدوثاً و بقائاً متكى به علت است و محال است كه چيزى وجود معلولى داشته باشد و بتواند لحظه‌اى بدون استناد به علت به وجود خويش ادامه دهد . فرض كنيد جسم ساكنى را به وسيلهء وارد آوردن يك نيرو بر او به حركت آوريم . حركت اين جسم حادثه‌اى است كه نبود و پيدا شد . نيروى اولى كه بر جسم وارد شد علت حركت جسم است . حالا بايد ببينيم كه اين حركت تنها در ابتدا نيازمند به علت\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاست و همين كه پيدا شد در ادامهء خويش نيازمند به علت نيست يا آن كه براى هميشه محتاج به علتى هست و ممتنع است كه از علت منفك شود هر چند آن علت بر ما مخفى باشد .\r\nبنا بر اين كه ما معلول را در بقا محتاج به علت ندانيم و بگوييم كه معلول به خودى خود به وجود خويش ادامه مىدهد يك سؤال ديگر پيش مىآيد و آن اين كه آيا اين ادامه دادن ، ضرورى و جبرى خواهد بود يا نه ؟\r\nپس ما بعد از قبول قانون عليت و معلوليت و قبول قانون جبر علّى و معلولى براى آن كه اذعان كنيم وجود هر موجودى به طور ضرورت و وجوب جبر است ناچار بايد قبلًا بر ما ثابت شده باشد كه معلول در بقا نيز محتاج به علت است و علت كه وجود دهنده و ضرورت‌دهنده به معلول است حدوثاً و بقائاً وجود دهنده و ضرورت دهنده است و يا لااقل بايد بر ما ثابت شده باشد كه هر چند معلول در بقا نيازمند به علت نيست و خودبه خود به وجود خويش ادامه مىدهد ولى اين ادامه دادن خودبه‌خود ، جبرى و ضرورى و تخلف‌ناپذير است ؛ و البته بديهى است كه اگر معلولات را در بقا محتاج به علت ندانيم و هم آن كه ادامه دادن خود به خودى معلول را نيز جبرى و ضرورت ندانيم نمىتوانيم اثبات كنيم كه « نظام موجودات جهان نظام جبرى و ضرورى است » . در اين جا سه نظريه است :\r\n1 . معلولات حدوثاً و بقائاً نيازمند به علت هستند و حدوثاً و بقائاً از ناحيهء علل خويش كسب وجود و ضرورت مىكنند . اين ، عقيدهء قاطبهء فلاسفه است و در ميان فلاسفه مخالفى ديده نمىشود .\r\n2 . معلولات در حدوث محتاج به علت هستند نه در بقا ، لكن بقا و ادامه خود به خودى به طور جبر و ضرورت صورت مىگيرد . اين ، نظريهء عده‌اى از دانشمندان جديد است كه از يك عده تجربيات فيزيكى استنباط كرده‌اند .\r\n3 . معلولات در بقا و ادامه محتاج به علت نيستند و هيچ‌گونه ضرورت و جبرى هم در بقا و ادامهء آنها نيست . اين ، نظريهء آن دسته از متكلمين است كه از طرفى اصل نيازمندى معلول را به علت در بقا منكرند و از طرف ديگر اصل جبر علّى و معلولى ( اين كه علت ضرورت دهنده به معلول است ) را انكار دارند .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nفلاسفه براى اثبات نظريهء خويش دلائل متقنى آورده‌اند و آراء و عقايد متكلمين را با طرز عقلانى و صحيحى انتقاد كرده‌اند و در متن اين مقاله آنچه متكلمين و ساير طرفداران نظريهء عدم نيازمندى معلول به علت در بقا ابراز داشته‌اند بيان و انتقاد شده و به نظريهء فيزيكى دانشمندان جديد نيز اشاره شده و ثابت شده كه معلول در بقا نيز محتاج به علت است و از ناحيهء علتى كسب وجود و كسب ضرورت مىكند ، و اين مطالب بعداً در ضمن خود مقاله تحت عنوان « اشكال » و « پاسخ » هاى متعدد و مشروحى خواهد آمد و چون اين مطلب علاوه بر آنچه در ضمن اشكال و پاسخ‌هاى اين مقاله گفته شده در مقالهء 9 در ضمن بيان اين كه : « آيا مناط احتياج به علت حدوث است يا امكان ؟ » مشروح‌تر خواهد آمد و در آن جا ناچاريم تمام جوانب و حدود مطلب را ذكر كنيم ، براى اجتناب از تكرار ، از بيان مشروح آن در اين مقدمه خوددارى مىكنيم . براى فهميدن مدعاى اين مقاله همين طرح اجمالى كافى است .\r\n\r\nضرورت بالذات و بالغير\r\nاز آنچه قبلًا در ضمن بيان منشأ ضرورت و امكان گفتيم و از آنچه در ضمن بيان قانون جبر علّى و معلولى گفتيم تا اندازه‌اى معناى ضرورت بالذات و بالغير روشن شد ولى براى مزيد توضيح لازم است اقسام ضرورت و امكان و امتناع را به حسب آنچه عقل اعتبار كرده است و مطابق آخرين تحقيقاتى كه در اين زمينه بيان شده بيان كنيم :\r\nهر يك از اين مواد سه‌گانهء عقلى به حسب فرض ابتدائى يا بالذات است يا بالغير . ضرورت بالذات يعنى اين كه موجودى بدون استناد به هيچ علتى موجود بوده و قائم بالذات باشد و عدم بر ذات او محال باشد . چنين موجودى را ما « واجب الوجود » مىخوانيم .\r\nضرورت بالغير يعنى اين كه موجودى در وجودش مستند به غير باشد و از ناحيهء آن غير كه علت وجود اوست وجود و ضرورت وجود كسب كرده باشد .\r\nامتناع بالذات يعنى اين كه چيزى بالذات وجود بر او محال باشد مثل اجتماع نقيضين و صدفه و طفره و غيره .\r\nامتناع بالغير يعنى اين كه چيزى بالذات وجود بر او محال نيست بلكه اگر علت\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nوجوددهنده‌اى در كار باشد موجود خواهد شد لكن چون علتش موجود نيست آن نيز قهراً و جبراً موجود نيست ؛ پس به واسطهء نبودن علت ، آن چيز امتناع وجود پيدا كرده و چون اين امتناع از ناحيهء عدم علت است آن را « امتناع بالغير » مىخوانيم .\r\nامكان ذاتى عبارت است از اين كه شىء به حسب ذات نه ضرورت وجود داشته باشد و نه امتناع وجود ، بلكه به حسب ذات هم قابل موجود شدن است و هم قابل معدوم شدن است ، مثل همهء امورى كه در اين جهان پديد مىآيند و از بين مىروند . امكان ذاتى با ضرورت بالغير و امتناع بالغير منافات ندارد ، زيرا اشكالى ندارد كه شىء به حسب ذات ، لااقتضا باشد يعنى نه ضرورت وجود داشته باشد و نه امتناع وجود لكن به حسب اقتضاى غير ، ضرورت يا امتناع پيدا كند و چون علت ، ضرورت دهنده به معلول است هر ممكن بالذات در حال وجود ، ضرورت بالغيردار و در صورت عدم ، امتناع بالغير .\r\nو اما امكان بالغير معنا ندارد ؛ يعنى معقول نيست كه امكان از ناحيهء غير براى شىء حاصل شود زيرا آن شىء به حسب ذات يا ممكن است يا واجب يا ممتنع ، اگر ممكن است پس به حسب ذات واجد امكان است و معنا ندارد كه از ناحيهء غير به او امكان برسد و اگر واجب يا ممتنع است لازم مىآيد كه واجب بالذات و ممتنع بالذات به واسطهء يك امر خارجى حالتى پيدا كند كه هم بر او عدم جايز باشد و هم وجود و البته اين جهت با وجوب ذاتى و امتناع ذاتى منافى است . پس امكان بالغير معنا ندارد و از اقسام شش‌گانهء فرضى ابتدايى ما پنج قسم معقول و يك قسم غيرمعقول است .\r\nاز بيان فوق معلوم شد كه هر معلولى وجوب و ضرورت بالغير دارد و اگر فرضاً نظام موجودات از سلسلهء علل و معلولات غيرمتناهى تأليف يافته باشد تمام نظام موجودات از وجوبات بالغير تشكيل شده ( نه وجوب بالذات ) .\r\nيكى از موارد تناقض‌گويى ماديين همين جاست يعنى از طرفى خود را به نظام علّى و معلولى معتقد نشان مىدهند و از طرف ديگر جبر علّى و معلولى را دليل بر نفى مبدأ كل و صانع كل مىگيرند و ادعا مىكنند كه چون پيدايش موجودات بر طبق نظام علّى و معلولى ، جبرى و خلاف‌ناپذير است فرض وجود مبدأكل و صانع كل معنا ندارد ، زيرا وجود هر\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nموجودى به طور وجوب و جبر و ضرورت است و هر موجودى در مرتبهء خود واجب‌الوجودى است پس فرض واجب‌الوجودى كه خالق كل موجودات باشد چه لزومى دارد ؟ ! ولى حقيقت اين است كه جبر علّى و معلولى يكى از مقدمات قطعى است كه ما را به وجود علةالعلل و واجب‌الوجود بالذات كه همهء وجوبات بالغير و وجودات بالغير منتهى به او و قائم به ذات اوست رهبرى مىكند و ماديين نعل وارونه مىزنند ، زيرا اساس ماديت و انكار مبدأ كل روى بناى صدفه و نفى نظام علّى و معلولى است نه روى اثبات آن ، لكن ماديين چون چاره‌اى از قبول قانون عليت و معلوليت نمىبينند فهميده يا نفهميده بين « جبر غيرى » و « جبر ذاتى » اشتباه مىكنند .\r\nبه هر حال اين نكته را براى فهميدن بعضى قسمت‌ها كه در خود مقاله خواهد آمد نبايد از نظر دور داشت .\r\n\r\nضرورت ذاتى فلسفى و ضرورت ذاتى منطقى\r\nبعد از آ نكه معناى ضرورت ذاتى را مطابق اصطلاح شايع فلسفى بيان كرديم لازم است در اين جا معناى ضرورت ذاتى را طبق اصطلاح شايع منطقىها نيز بيان كنيم ، زيرا تا فرق اين دو قسم روشن نشود حقيقت مطلب آن جا كه اثبات مىكنيم وجود مطلقاً مساوى با وجوب ذاتى است و هر وجودى ( خواه وجود ممكن و خواه وجود واجب ) داراى وجوب و ضرورت ذاتى است يعنى هر موجودى واجب‌الوجود بالذات است روشن نخواهد شد .\r\nالبته خوانندهء محترم اگر اهل تعمق وتدبر باشد متوجه خواهد بود كه آنچه در تحت عنوان فوق مىگوييم صرفاً بيان اصطلاحات و تلاعب با الفاظ نيست بلكه تجزيهء دقيقى است از احكام مختلفهء عقل . قبلًا اشاره كرديم كه احكام ذهن در مورد ضرورت و امكان و امتناع احكامى است عقلى نه حسى و ناچار در مورد اين سنخ احكام يا بايد به كلى دم فروبست و سخنى از جبر و ضرورت نظام موجودات يا از امكان يا از استحاله و امتناع اشياء به زبان نياورد و يا آن كه بايد تجزيهء دقيق عقلانى به عمل آورد و اعتبارات مختلف ذهن را از يكديگر\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nباز شناخت ؛ و چنان كه مىدانيم مسئلهء ضرورت نظام موجودات در قديم و جديد همواره در درجهء اول اهميت قرار داشته و امروز هم صاحبان مكاتب مختلف اعم از الهى و مادى قسمتى از كاوش‌هاى خويش را به اين مسئله اختصاص داده‌اند و روى اين جهت اگر كسى بخواهد كه مسئلهء ضرورت نظام موجودات برايش روشن شود بايد تمام اقسام ضرورت‌ها را و به عبارت ديگر انواع احكام عقل را در اين زمينه تشخيص دهد تا حقيقت روشن و جلو سفسطه‌ها گرفته شود .\r\nما اين دو قسم ضرورت ذاتى را تحت عنوان دو اصطلاح « فلسفى » و « منطقى » بيان مىكنيم و ضمناً يادآورى مىكنيم كه قبل از طلوع « نظريهء اصالت وجود » از لحاظ تحقيق فلسفى در « مواد سه‌گانهء عقلى » شناختن اين دو قسم ضرورت ذاتى چندان لزومى نداشت ولى بنا بر اصل اصالت وجود اگر كسى اين دو قسم ضرورت را به خوبى باز نشناسد گرفتار اشكالات عظيمى خواهد شد و همان گرفتارىهاست كه برخى را به طرف نفى وجود ممكن و برخى ديگر را به سوى نظريهء اعتبارى بودن وجود كشانيده است .\r\nطرفداران منطق ديالكتيك چون اين دو قسم ضرورت را نمىشناخته‌اند به اشتباهات عظيم و احياناً مضحكى دچار شده‌اند و ما بعداً در پاورقىهاى مقاله به آنها اشاره خواهيم كرد .\r\n\r\nضرورت متضاد امكان و امتناع\r\nضرورت ، همه جا - / چه در منطق و چه در فلسفه - / در مقابل امكان و امتناع گفته مىشود ، چيزى كه هست اين است كه منطقيين در باب قضايا هر وقت سخن از ضرورت ذاتى به ميان مىآورند آن را در مقابل ضرورت وصفى و شرطى قرار مىدهند و اين تقسيم را منطقىها از نظر كيفيت حكم عقل كرده‌اند نه از نظر واقع و نفس‌الامر هر چند بين حكم عقل و واقع و نفس‌الامر مطابقت است .\r\nضرورت وصفى عبارت از اين است كه محمولى براى موضوعى ضرورت داشته باشد ولى نه مطلقاً بلكه در حالى كه موضوع داراى صفت خاص و حالت خاصى بوده باشد مثل\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nآن‌كه مىگوييم حركت براى جسم ضرورت دارد در حالى كه نيرويى بر او اثر كند و مانعى از حركت آن در كار نباشد ؛ و ضرورت ذاتى اين است كه محمولى براى موضوعى ضرورت داشته باشد مطلقاً بدون اين كه مشروط به شرط خارجى خاصى باشد و بدون آن كه حالت معيّنى دخالت داشته باشد بلكه مادامى كه ذات موضوع محفوظ است اين محمول بالضروره براى موضوع ثابت است ؛ يعنى تنها در نظر گرفتن ذات موضوع كافى است براى حكم عقل به ضرورت اتصاف موضوع به محمول ، مثل آن كه مىگوييم « جسم داراى مكان يا مقدار است » يا آن كه مىگوييم « انسان حيوان است » يا آن كه مىگوييم « مثلث مجموع زاويه‌هايش مساوى با دو قائمه است » . معناى اين جمله‌ها اين است كه جسم مادامى كه جسم بودنش محفوظ است داراى مكان و مقدار است ، و انسان مادامى كه انسان بودنش محفوظ است داراى حيوانيت است ، و مثلت مادامى كه مثلث بودنش محفوظ است تساوى زوايا با دو قائمه برايش ثابت است .\r\nدرحقيقت در اين‌گونه قضايا حكم عقل به ضرورت فقط مشروط به يك شرط است و آن عبارت است از بقاى ذات موضوع ؛ يعنى عقل در فرض بقاى موضوع ، حكم مىكند به ضرورت ثبوت محمول از براى موضوع ، به خلاف قضاياى ضروريهء وصفيه كه علاوه بر بقاى موضوع ، وجود حالت معيّن نيز شرط است . مثل اين‌كه بگوييم فلانى مشغول نوشتن است مادامى كه كاتب باشد بىشك كتابت به اعتبار ذات انسان بر انسان ضرورت ندارد بلكه به وصف كاتبيت كتابت بر نويسنده ضرورت دارد .\r\nمنطقىها در وهلهء اول از نظر كيفيت حكم عقل بيش از اين دو قسم ضرورت و در نتيجه بيش از دو قسم قضاياى ضروريه نيافتند : يك قسم قضايايى كه تنها در نظر گرفتن ذات موضوع براى حكم عقل به ضرورت كافى است و يك قسم قضايايى كه در نظر گرفتن حالت معيّن و شرايط خاص نيز شرط است .\r\nو البته از نظر منطقى اين دو قسم ضرورت و همچنين امكان و امتناع ، به محمول معيّنى اختصاص ندارد بلكه هر محمولى با هر موضوعى سنجيده شود اتصاف موضوع به آن محمول يا ضرورى است يا ممكن است يا ممتنع است .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاين بود آن معنا از ضرورت ذاتى كه مصطلح و شايع در ميان علماى منطق است و چنان‌كه ديديم اين ضرورت ذاتى در مقابل ضرورت وصفى است و اين انقسام از براى ضرورت از لحاظ مناط حكم عقل است .\r\nاما فلاسفه ضرورت ذاتى را در مقابل « ضرورت غيرى » ( نه ضرورت وصفى ) به كار مىبرند ، همچنان كه امتناع ذاتى را در مقابل « امتناع غيرى » به كار مىبرند . اين نوع انقسام ضرورت كه مورد توجه فلاسفه است از لحاظ مناط حكم عقل و كيفيت انعقاد قضاياى ذهنيه و لفظيه نيست بلكه صرفاً از لحاظ واقع و نفس‌الامر است .\r\n« ضرورت غيرى » عبارت است از ضرورتى كه براى شىء به واسطهء يك علت خارجى حاصل شده است خواه آن ضرورت از نظر منطقى ضرورت ذاتى باشد يا وصفى ؛ و « ضرورت ذاتى » عبارت است از ضرورتى كه براى شىء حاصل است و در آن ضرورت هيچ‌گونه علت خارجى به هيچ نحو دخالت ندارد . به علاوه نظر فلسفى به حسب اقتضاى فن ، در باب ضرورت و امكان و امتناع ، نسبت به همهء محمولات عموميت ندارد بلكه اختصاص دارد به محمول معيّنى كه همانا « موجوديّت » است و از اين نظر هرگاه « واجب » يا « ممكن » يا « ممتنع » گفته شود « واجب‌الوجود » و « ممكن‌الوجود » و « ممتنع‌الوجود » قصد مىشود . ولى چنان كه قبلًا اشاره شد نظر منطقىها در اين باب شامل هر محمولى نسبت به هر موضوعى است .\r\nروى اين دو جهت پس « ضرورت ذاتى فلسفى » عبارت است از اين كه موجودى داراى صفت موجوديت به نحو ضرورت باشد و اين ضرورت مديون هيچ علت خارجى نبوده باشد و به عبارت ديگر موجودى مستقل و قائم به نفس و غير معلول بوده و صفت موجوديت به نحو ضرورت براى آن ثابت باشد ، و « ضرورت غيرى » عبارت است از اين كه موجودى صفت موجوديت را به نحو ضرورت داشته باشد ولى اين ضرورت مديون هيچ علت خارجى بوده باشد .\r\nلازمهء ضرورت ذاتى فلسفى ، ازلى و ابدى بودن است ؛ يعنى اگر موجودى به نحو ضرورت ذاتى موجود باشد و ذاتى قائم به نفس و غيرمعلول بوده باشد ، خواه ناخواه ذاتى\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاست ازلى و ابدى و صفت موجوديت برايش ا زلًا و ابداً ثابت خواهد بود . ولى لازمهء ضرورت ذاتى منطقى ، ازلى و ا بدى بودن نيست ، زيرا حكم عقل در ضرورت ذاتى منطقى مشروط به بقاى موضوع است و اگر موضوع امرى زائل شدنى باشد خواه‌ناخواه اتصاف موضوع به محمولات خويش نيز منتفى است ( سالبهء به انتفاى موضوع ) مثل اين‌كه « احمد » به حسب ذات متعجب است و يا به اعتبار جسم بودن مكان داشته و قابل تقسيم است ولى وقتى كه مُرد ديگر در دنيا نيست تا جسميت داشته باشد يا متعجب گردد .\r\nبرخى از فلاسفه و منطقيين مدعى شده‌اند كه از نظر منطقى ، يعنى از نظر مناط حكم عقل ، سه قسم ضرورت داريم و در نتيجه سه قسم قضاياى ضروريه داريم : ضرورت وصفى و ضرروت ذاتىو ضرورت ازلى . « ضرورت وصفى » عبارت است از ضرورت اتصاف موضوع به محمول به شرط بقاى موضوع و به شرط وجود حالت معيّن ، و « ضرورت ذاتى » عبارت است از ضرورت اتصاف موضوع [ به محمول 
  ] مادامى كه موضوع باقى است ، و « ضرورت ازلى » عبارت است از ضرورت اتصاف موضوع به محمول مطلقاً يعنى بدون هيچ شرط و قيدى . روى اين نظر در « قضاياى ضروريهء وصفيه » دو شرط در مناط حكم عقل به ضرورت معتبر است در « قضاياى ضروريهء ذاتيه » يك شرط و در « قضاياى ازليه » هيچ شرطى دخالت ندارد .\r\nروى اين نظر ضرورت ذاتى فلسفى را مىتوان از نظر منطقى قسم جداگانه به حساب آورد و آن را در عرض ضرورت ذاتى و وصفى منطقى قرار داد و علىهذا ضرورت مطلقه اختصاص دارد به ضرورت ازليه و ساير ضرورت‌ها همه ضرورت‌هاى مقيّده هستند .\r\nبه هر حال قطع نظر از اصطلاحاتى كه بين فلاسفه و منطقيين شايع است ما اگر به طرز حكم كردن عقل به ضرورت چيزى از براى چيزى مراجعه كنيم آن را چند قسم مىبينيم : يك قسم احكامى كه در مورد ضرورت برخى از صفات براى اشياء است ولى در حالت خاص و شرايط معيّن ( ضرورت وصفى ) و يك قسم احكامى كه در مورد ضرورت برخى ديگر از صفات از براى اشياء است بدون دخالت حالت خاص و شرايط معيّنهء خارجى ولى به شرط باقى بودن ذات آن اشياء ( ضرورت ذاتى منطقى ) و يك قسم احكامى كه در مورد ضرورت\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nصفتى از صفات است ولى به طور مطلق و بدون آن كه شرط بقاى موضوع در مناط حكم عقل لزومى داشته باشد ( ضرورت ازلى ) گفته مىشود .\r\nدر اين جا ممكن است اين توهّم پيش آيد كه در حقيقت هيچ فرقى بين ضرورت ذاتى فلسفى ( ضرورت ازلى ) و ضرورت ذاتى منطقى نيست و اين فرقى كه گفته شد - / كه در ضرورت ذاتى منطقى بقاى موضوع به عنوان شرط حكم عقل ، اعتبار مىشود و هيچ مانعى ندارد كه موضوع از بين برود و بالتبع اتصاف موضوع به محمول خويش نيز از بين برود ولى در ضرورت ذاتى فلسفى اعتبار اين شرط لغو است ، زيرا گر شىء قائم به خويشتن شد قهراً ازلى و ابدى است و از بين رفتن براى او معنا ندارد - / مربوط به ماهيت اين دو قسم ضرورت نيست بلكه فقط مربوط به اين است كه در ضرورت ازلى ، محمول را « وجود » فرض كرده‌ايم و اگر صفت وجود براى شيئى از اشياء داراى ضرورت ذاتى منطقى باشد ، يعنى موجوديت لازم ذات چيزى باشد ، لازمه‌اش اين است كه آن شىء ازلى و ابدى بوده باشد و لازمه‌اش اين است كه آن شىء ، ذاتى مستقل و قائم به خويشتن و واجب‌الوجود بوده باشد .\r\nولى اين توهم باطل است و ملازمه‌اى بين وجوب ذاتى وجود به حسب اصطلاح منطق با وجوب ذاتى وجود به حسب اصطلاح فلسفى نيست و همچنين هيچ منافاتى بين ضرورت ذاتى وجود به حسب اصطلاح منطق و ضرورت غيرى وى به حسب اصطلاح فلسفه ، نيست و ما همهء اين مقدمات را براى همين يك نكته بيان كرديم و آن جا كه در همين مقدمه عنوان « اصالت وجود و ضرورت و امكان » را طرح مىكنيم مشروحاً اين مطلب را بيان خواهيم كرد .\r\nفرق نگذاشتن بين « ضرورت ذاتى منطقى » و « ضرورت ذاتى فلسفى » موجب اشتباهات عظيمى براى عده‌اى ازمدعيان فلسفه و غير آنها از مادى و غيرمادى شده و همين فرق نگذاشتن موجب شده كه طرفداران منطق ديالكتيك مبحث « ضرورت » را در منطق زائد بدانند بلكه اعتقاد به نسب ضروريه را از مظاهر جمود منطق به اصطلاح « استاتيك » بدانند . ما اين اشتباهات را بعداً در متن پاورقىهاى خود مقاله بيان خواهيم كرد .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nتوجيه نظام موجودات\r\nمطالبى كه تحت عناوين گذشته بيان كرديم همه آنها مقدمهء توجيه نظام موجودات بود . از مطالب گذشته معلوم شد كه نتيجهء برخى از نظريه‌ها نفى وجوب و ضرورت نظام موجودات بود و نتيجهء برخى اثبات آن ، و طرفداران نظريهء ضرورت نظام موجودات نيز يك دسته نبودند بلكه برخى آن نظام را مؤلَّف از ضرورت بالذات و ضرورت بالغير مىدانستند و برخى تمام اين نظام را از ضرورات بالغير مؤلف مىدانستند .\r\nمجموع آراء دانشمندان را در توجيه ضرورت و لاضرورت نظام موجودات مىتوان اين طور خلاصه كرد :\r\nنظريه يكم : هيچ ضرورت و وجوبى بر موجودات حكم‌فرما نيست ، زيرا قانون عليت و معلوليت عمومى غلط است و پديد آمدن و از بين رفتن موجودات به حسب صدفه و اتفاق است .\r\n( قائلين به صدفه و اتفاق ، كه منكر نظام جهان و منكر مبدأ جهان بوده‌اند ) .\r\nدو : نظام موجودات نظام ضرورى و وجوبى نيست ، زيرا هر چند قانون عليّت صحيح است ولى قانون جبر علّى و معلولى باطل است . ( گروهى از متكلمين ) .\r\nسه : نظام موجودات نظام ضرورى و جبرى نيست ، زيرا هر چند قانون عليت و قانون جبر على و معلولى صحيح است ولى تأثير علت در وجود و در ضرورت معلول تنها در حدوث معلول است و هيچ چيزى بقا و لابقاى معلولات را ايجاب نمىكند . مثل ساعت و ساعت‌ساز و ساختمان و بنّاى آن .\r\n( كسانى كه معلول را در حدوث نيازمند به علت مىدانند نه در بقا جبر خود به خودى را نيز نفى مىكنند ) .\r\nچهار : وجود ، نظامى ندارد كه ضرورى يا لاضرورى باشد ، زيرا وجود حقيقتى است واحد محض و آن حقيقت واحد ، واجب بالذات است . ( عده‌اى از عرفا ) .\r\nپنج : نظام موجودات نظام وجوبى و ضرورى است ، زيرا قانون عليّت عمومى و قانون جبر\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nعلّى و معلولى و اصل نيازمندى معلول به علت در بقا معتبر است ، و اين نظام از وجوب ذاتى و وجوب غيرى تأليف يافته است ، زيرا سلسلهء منظم علل و معلولات ، قائم به ذات واجب‌الوجود است كه علت بالذات است . ( حكماى الهى از قبيل ارسطو و ابن سينا و فارابى و غيرهم ) .\r\nششم : نظام موجودات نظام وجوبى و ضرورى است ، زيرا قانون عليت عمومى و قانون جبر علّى و معلولى معتبر است و معلول هر چند در بقا نيازمند به علت نيست ولى باقى ماندن معلول تا نيامدن علتِ زايل كننده ، خود به خود و جبرى است و اين نظام از وجوب بالذات و وجوب بالغير تأليف يافته و سلسلهء علل منتهى مىشود به محرك اول كه ذات واجب‌الوجود است . ( برخى از دانشمندان الهى جديد ) .\r\nهفتم : نظام موجودات نظام ضرورى و وجوبى است ، زيرا قانون عليت عمومى و قانون جبر علّى و معلولى معتبر است و هر چند معلولات در بقا محتاج به علت نيستند ولى بقاى آنها جبرى و خودبه خودى است و اين نظام تماماً از ضرورت بالغير تأليف يافته است ، زيرا سلسلهء علل و معلولات ، نامتناهى است . ( ماديين جديد ) .\r\nما در اين جا نظريهء قائلين به صدفه و اتفاق را كه منكر قانون علّيت عمومى هستند از نظريهء متكلمين كه تنها جبر علّى و معلولى را منكرند و از نظريهء تمام آن كسانى كه ( الهى و مادى ) معلول را تنها در حدوث نيازمند به علت مىدانند ، مجزا ساختيم و به صورت نظريهء علىحده بيان كرديم و البته بر اهل فن پوشيده نيست كه لازمهء نفى جبر علّى و معلولى و همچنين لازمهء نفى نيازمندى معلول به علت در بقا همانا نفى قانون عليت و معلوليت و قول به صدفه و اتفاق است و ما قبلًا هم به اين نكته اشاره كرده‌ايم و در مبحث « علت و معلول » مفصلًا بيان خواهيم كرد . علىهذا اين تجزيه در اين جا بر سبيل مماشات و همراهى با آنهاست يعنى بر طبق ادعاى طرفداران اين نظريه‌هاست كه از طرفى جبر علّى و معلولى يا نيازمندى معلول را به علت در بقا نفى مىكنند و از طرف ديگر خود را به قانون عليت عمومى مذعن و معترف مىشمارند و قائلين به صدفه و اتفاق را منكر علم و ضد عقل قلمداد مىكنند و الّا اين نظريه‌ها از نظريهء صدفه و اتفاق قابل انفكاك نيست . در نهايت به هم مىرسند .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nبه هر حال لازمهء ضرورى بودن نظام موجودات اين است كه هر حادثه‌اى كه در جهان هستى واقع مىشود واقع شدنش حتمى و قطعى و خلاف‌ناپذير است و آن حادثه رابطهء ذاتى و تكوينى با ساير موجودات جهان دارد يعنى نسبت به بعضى معلول و نسبت به بعضى علت و نسبت به بعضى اشتراك در علل اوليه دارد و چون ارتباط آن حادثه با ساير حوادث عالم ذاتى و تكوينى است مشخصات وجودى وى نيز ضرورى و قطعى و خلاف‌ناپذير است يعنى آن حادثه كه فرضاً رابطهء زمانى و مكانى و وضعى و اضافى و غيره با ساير موجودات دارد ، مثلًا از لحاظ زمان بر بعضى مقدم و از بعضى مؤخر و با بعضى مقارن است و در هر لحظه از زمان نسبت به بعضى از موجودات از لحاظ مكانى دور يا نزديك و از لحاظ وضعى محاذى با بعضى و غيرمحاذى با بعضى ديگر است ، همهء اينها با در نظر گرفتن علل قطعى كه به حوادث احاطه كرده است ، ضرورى و وجوبى است و محال است كه خلاف آنچه هست و واقع مىشود ، واقع شود .\r\n\r\n« اصالت وجود » و ضرورت و امكان\r\nآن جا كه منشأ ضرورت و امكان را بيان مىكرديم به سه نظريه كه به ترتيب هر نظريهء بعدى از نظريهء قبلى كامل‌تر بود ، اشاره كرديم .\r\nآنچه قبلًا در بيان منشأ ضرورت و امكان گفتيم با قطع نظر از اصالت وجود يا اصالت ماهيت بود . همچنان كه در مقالهء 7 گفتيم ، بحث اصالت وجود و اصالت ماهيت به اين صورتى كه امروز مطرح است در پيش از چهار قرن پيش مطرح نبود و از اين رو مسائل فلسفه با عدم توجه به اصالت وجود يا اصالت ماهيت حل و فصل مىشده ، هر چند عموماً به حسب ذوق ابتدايى طورى قضاوت مىكرده‌اند كه با اصالت ماهيت متناسب بوده است .\r\nولى با در نظر گرفتن اصالت وجود ، در سرنوشت مسائل ضرورت و امكان نيز تغييراتى حاصل مىشود . بنا بر اصالت وجود ، علّيت و معلوليت و وجوب ذاتى و وجوب غيرى همه از شؤون وجود است و همهء ضرورت‌ها و جبرها از وجود سرچشمه مىگيرد و به وجود برمىگردد و ماهيت همان‌طورى كه حقيقتاً متصف به صفت « موجوديت » نيست بلكه مجازاً\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nو اعتباراً موجود است ، به صفت وجوب و ضرورت نيز حقيقتاً متصف نمىشود ، نه به وجوب ذاتى و نه به وجوب غيرى ، و اگر احياناً صفت « وجوب غيرى » را به ماهيت نسبت بدهيم مجازى و اعتبارى است ؛ يعنى ماهيت همان طورى كه موجود مىشود يعنى مجازاً و اعتباراً ، ضرورى و واجب نيز مىشود يعنى مجازاً و اعتباراً نه حقيقتاً .\r\nبا در نظر گرفتن اصالت وجود و اعتباريت ماهيت بايد گفت « ضرورت » مطلقاً ( بالذات و بالغير ) شأن وجود است و « امكان » شأن ماهيت ، همان‌طورى كه « امتناع » نيز از « عدم » سرچشمه مىگيرد . علىهذا بر خلاف آنچه در ميان قدما شايع بوده و ما قبلًا نقل كرديم كه هر يك از اينها را شأن ماهيتى از ماهيات مىدانستند بايد بگوييم كه هر يك از ضرورت و امكان و امتناع به ترتيب ، شأن وجود و ماهيت و عدم مىباشند .\r\nاين كه مىگوييم « ضرورت شأن وجود است » از آن جهت است كه نسبت موجوديت با وجود ، ضرورت است ، زيرا بنا بر اصالت وجود ، وجود عين موجوديت و واقعيت است و فرض وجودى كه موجود نباشد فرض محال است و همان‌طورى كه در ابتداى اين مقاله بيان شده : « واقعيت هستى يك ماهيت ، هرگز نمىتواند مقابل خود را كه ارتفاع واقعيت است بپذيرد و واقعيت وى لاواقعيت شود يعنى هيچ واقعيتى را از خودش نمىتوان سلب كرد » .\r\nاين كه مىگوييم « امكان شأن ماهيت است » به اين معناست كه نسبت موجوديت و معدوميت با ماهيت ، متساوى است ؛ يعنى فرض موجوديت و معدوميت هيچ يك براى ماهيت ضرورت ندارد و همان‌طورى كه در ابتداى مقاله بيان شده : « معناى امكان ، مساوى بودن نسبت شىء با وجود و عدم است . . . و اگر بگوييم « انسان ممكن است » معنايش اين است كه نسبت ماهيت انسان با وجود و عدم مساوى است اگر چه نسبت وجود اين ماهيت به خود وجود ماهيت اين‌گونه نيست » .\r\nو اين كه مىگوييم « امتناع شأن عدم است » به اين معنى است كه نسبت معدوميت با عدم ، ضرورت است و امتناع جز ضرورت عدم ، چيزى نيست .\r\nتمام ممتنعات بالذات به امتناع تناقض برمىگردد و در بحث « عدم نسبى » خواهيم گفت كه تنها « عدم مناقض » است كه عدم حقيقى است و امتناع ذاتى دارد .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nبنا بر اين كه وجوب مطلقاً ( بالذات و بالغير ) شأن وجود است و ماهيت به حسب حقيقت از آن بىبهره است ، دو مطلب تازه پيش مىآيد :\r\nالف ) معلولات كه بنا بر اصالت وجود از سنخ وجودات‌اند و وجوب بالغير دارند يك نحو امكان ذاتى مىبايست داشته باشند ، زيرا لازمهء وجوب غيرى امكان ذاتى است و چون بنا به گفتهء پيش امكان ذاتى شأن ماهيت است و ضرورت شأن وجودات است ، امكان ذاتى وجودات را چگونه بايد تصور كرد ؟\r\nوجودات ، امكان ذاتى و احتياج ذاتى نسبت به علل خويش دارند ولى اين امكان ذاتى غير از آن امكان ذاتى است كه براى ماهيات فرض مىشد ، زيرا امكان ذاتى ماهيت به معناى لااقتضائيّت ماهيت نسبت به موجوديت و معدوميت و يا به معناى تساوى نسبت ماهيت با موجوديت و معدوميت است و چنان كه ديديم دربارهء وجودات اين معنا غلط است . امكان ذاتى وجودات به اين معنى است كه حقيقت ذات اين وجودات عين معلوليت و عين احتياج و عين تعلق به علت است و حيثيتى جز حيثيت ايجاد و حيثيت فعل بودن ندارند و ارتباط آنها با علل خويش عين ذات آنهاست .\r\nاين كه معلولات ، وجودات‌اند نه ماهيات و اين كه حقايق وجوديهء معلوليه عين معلوليت و احتياج‌اند و ارتباط به علت عين ذات آنهاست ، يكى از عميق‌ترين افكار بشرى در باب عليت و معلوليت است و حقيقتى است كه از اصالت وجود و تشكك وجود سرچشمه مىگيرد و با براهين محكم و منطقى اثبات شده . در مسئلهء احتياج معلول به علت در بقا كه در مقالهء 9 مشروحاً بحث خواهد شد ما اين مطلب را با بيان روشن و صريحى از نظر خوانندهء محترم مىگذرانيم .\r\nامكان وجودات به همين معنا كه اشاره شد همان است كه صدرالمتألّهين براى اولين بار به آن تنبه پيدا كرده و آن را « امكان فقرى » اصطلاح كرده است .\r\nب ) بنا بر اصالت وجود و اين كه موجوديت و عليت و معلوليت همه از شؤون وجود است و ماهيت از حوزهء موجوديت و دايرهء عليت و معلوليت حقيقى خارج است و صلاحيت موجوديت و عليت و معلوليت را ندارد مگر مجازاً و اعتباراً ، قهراً معناى امكان ذاتى ماهيت\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nبا آنچه قدما روى اصالت ماهيت يا با عدم توجه به اصالت وجود و اصالت ماهيت فرض مىكردند ، فرق مىكند .\r\nفرض قدما روى اين بود كه ماهيت واقعاً و حقيقتاً صلاحيت دارد كه در خارج موجود باشد لكن خود ماهيت نسبت به اين كه در واقع موجود باشد يا نباشد لااقتضاست يعنى ماهيت نمىتواند به خودى خود موجود يا معدوم باشد بلكه موجود بودن يا معدوم بودن واقعى و حقيقى ماهيت تابع علت خارجى است كه او را به وجود آورده يا معدوم نموده است و ازاين‌رو ماهيت داشتن يك شىء ملازم با معلوليت آن شىء است و اين كه ماهيت به حسب ذات لااقتضاست و به تبع علت موجود يا معدوم مىشود يك حقيقتى است واقعى و ربطى به اعتبار و عدم اعتبار اذهان ندارد .\r\nولى بنا بر اصالت وجود و اعتباريت ماهيت ، براى هميشه از اين فرض بايد دست كشيد ، زيرا بنا بر اصالت وجود ، ماهيت نه بالذات و نه به تبع علت صلاحيت موجود بودن واقعى را ندارد و آنچه صلاحيت موجوديت و معلوليت حقيقى را دارد همانا وجود است و بس و اين‌كه ماهيت را با صفت موجوديت يا معلوليت متصف مىكنيم به يك نحو مجاز و اعتبار دست زده‌ايم و ماهيت در اين موجوديت و معلوليت مجازى تابع آن وجودى است كه از آن وجود ، انتزاع شده نه تابع شىء خارجى ( علت ) ، و علىهذا ماهيت موجود است به تبع موجوديت آن وجودى كه از آن وجود انتزاع شده و معلول است به تبع معلوليت همان وجود ؛ يعنى صفت موجوديت و معلوليت مجازى و اعتبارى خويش را از ناحيهء وجود كسب كرده كه اين‌گونه صفات را به نحو حقيقت و بدون شائبهء مجازيت و قطع نظر از هر اعتبارى واجد است و اگر فرض كنيم آن وجودى كه منشأ انتزاع ماهيت است معلول نيست ماهيت نيز معلوليت تبعى ندارد . بنا بر اصالت وجود ، ماهيت امر ذهنى است و موجوديت ماهيت نيز اعتبار ذهن است و قهراً امكان موجوديت و معدوميت ماهيت نيز مربوط به مرحلهء ذهن است ( نه واقع ) و اين امكان به اين معنى است كه ماهيت به خودى خود و قطع نظر از اعتبار ذهن صلاحيت اتصاف به موجوديت و معدوميت را ندارد .\r\nپس هم بنا بر نظريهء قدما و هم بنا بر اصالت وجود ، معناى امكان ذاتى ماهيت لااقتضائيت\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nذات ماهيت ، نسبت به موجوديت و معدوميت است و به معناى اين است كه ماهيت به خودى خود و در ذات خود صلاحيت موجود بودن ندارد ، لكن بنا بر نظريهء قدما بايد به واقع نظر داشت و معناى اين كه مىگوييم ماهيت به خودى خود نمىتواند موجود باشد يعنى قطع نظر از علت خارجى نمىتواند در واقع و ظرف خارج موجود باشد ولى با فرض علت خارجى واقعاً موجود است ولى بنا بر اصالت وجود بايد نظر به اعتبار ذهن داشت و معناى اين كه مىگوييم « ماهيت به خودى خود نمىتواند موجود باشد » يعنى قطع نظر از اعتبار ذهن نمىتواند موجود باشد و با اعتبار ذهن به نحو مجاز موجود است آن هم در حوزهء ذهن ، و از اين رو امكان ذاتىِ ماهيت شىء به حسب نظر قدما ملازم با معلوليت آن شىء است ولى بنا بر اصالت وجود ملازم با آن نيست و به تعبير ديگر نظر قدما در امكان ذاتى ماهيت ، به نيازمندى ماهيت است به حيثيت تعليلى و واسطه در ثبوت يعنى واسطه ثبوت وجود نسبت به ماهيت از باب وجود علت خارجى است آن علت خارجه واسطه در ثبوت وجود براى ماهيت است ، ولى نظر ما در امكان ذاتى ماهيت كه مبتنى بر اصالت وجود است ، به نيازمندى به حيثيت تقييديه و واسطه در عروض است . بنا بر اصالت وجود با قطع نظر از حيثيت تقييديه و واسطه در عروض براى ماهيت ، از موجوديت يا معدوميت يا از نيازمندى وى به حيثيت تعليليه يا عدم نيازمندى به آن نمىتوان دم زد و با در نظر گرفتن حيثيت تقييديه و واسطه در عروض ، ماهيت در نيازمندى به حيثيت تعليليه و عدم نيازمندى تابع همان واسطه است كه آن واسطه همانا وجود آن ماهيت است يعنى اگر وجود ، معلل است ماهيت نيز بالعرض معلّل است و اگر وجود غير معلّل است ماهيت نيز بالعرض غير معلّل است و ماهيت در ذات خود نه معلّل است و نه مستغنى از علت .\r\nاز اين جا معلوم مىشود كه اصالت وجود تا چه اندازه سرنوشت مسئلهء « ضرورت و امكان » را تغيير مىدهد ، زيرا از مجموع آنچه گفته شد معلوم شد كه ضرورت به هيچ معنا ( نه بالذات و نه بالغير ) با ماهيت ارتباط پيدا نمىكند و خالص از براى وجود است ، و معلوم شد كه يك نوع امكان ذاتى در وجودات هست كه مغاير است با امكان ذاتى ماهيات ، و معلوم شد كه امكان ذاتى ماهيت به آن معنا كه قدما فرض مىكردند معنا ندارد ، و معلوم شد كه اساس\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nنظريهء قدما در باب منشأ ضرورت و امكان و امتناع كه هر يك از اين سه را خاصيت مخصوص برخى ماهيات مىدانستند غلط است و ضرورت شأن وجود و امكان شأن ماهيت و امتناع شأن عدم است .\r\nاز اين قسمت‌ها فقط اين جهت كه « ضرورتِ ذاتى شأن وجود است » قبل از طلوع نظريهء اصالت وجود از روى قرائن ديگرى در مسئلهء نفى ماهيت از ذات واجب‌الوجود ابراز شده و اما اين جهت كه « وجوب غيرى نيز شأن وجود است » و هم‌چنين اين كه « وجودات ، امكان فقرى دارند » بعد از طلوع نظريهء اصالت وجود ابراز شده و از كلمات صدرالمتألهين استفاده مىشود .\r\nو اما اين كه « امكان ذاتى ماهيات به آن معنى كه قدما فرض كرده بودند غلط است و به معناى ديگرى صحيح است » و همچنين اين كه « هر يك از وجوب و امكان و امتناع به ترتيب خاصيت هر يك از وجود و ماهيت و عدم است » براى اولين بار در اين كتاب ابراز شده و از اصالت وجود استنباط شده است .\r\nاين كه « معناى امكان ذاتى ماهيت بنا بر اصالت وجود با آنچه قدما فرض كرده‌اند فرق مىكند » نكته‌اى است عالى و ارجمند و طرز استدلال را در بسيارى از مسائل تغيير مىدهد و اين نكته از نظر صدرالمتألهين نيز كه قهرمان اصالت وجود شمرده مىشود مخفى مانده و روى همين جهت در كتب خويش و مخصوصاً در اسفار در مسائل « امكان ذاتى » در حيص و بيص سختى گرفتار شده و قسمتى از اشكالات ، لاينحل مانده و روى همين غفلت در برخى مسائل كه مربوط به اين مطلب بوده در يك جا به پيروى از ديگران طورى اظهارنظر كرده و درجاى ديگر خودش به اشتباه خويشتن پى برده و طورى ديگر اظهارنظر كرده است و ما براى آن كه بيش از اين اطاله نكنيم از توضيح بيشتر خوددارى مىكنيم .\r\n\r\nآيا موجود معدوم مىشود ؟\r\nبنا بر آنچه در اين مقدمه گفته شد كه « ضرورت » خاصيت وجود است و در خود اين مقاله به اين صورت استدلال شده : « واقعيت هستىِ يك ماهيت ، هرگز نمىتواند مقابل خود را كه\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nارتفاع واقعيت است بپذيرد و واقعيت وى لاواقعيت شود يعنى هيچ واقعيتى را نمىتوان از خودش سلب كرد اگر چه از غير مورد خودش جايزالسلب است » و همين مطلب در مقالهء 7 به اين عبارت گذشت : « واقعيت هستى ، مقابل خود را ( نيستى ) بالذات نپذيرفته و هرگز به وى متصف نمىشود يعنى هستى نيستى نمىشود » دو سؤال مهم پيش مىآيد كه نمىتوان ناديده گرفت و پاسخ به اين دو سؤال غور فوق‌العاده‌اى را در يك رشته مسائل منطقى و فلسفى ايجاب مىكند . آن دو سؤال از اين قرار است :\r\nسؤال اول : بنا بر اين كه موجوديت ، خاصيت ذاتى وجود است و از وى سلب نمىشود لازم مىآيد كه تمام وجودات ، ازلى و ابدى بوده باشند ، زيرا فرض اين است كه عدم بر وجود طارى نمىشود و لازمهء اين كه عدم بر چيزى طارى نشود اين است كه هميشگى و ابدى بوده باشد ، پس لازم مىآيد كه هيچ وجودى معدوم نشود و ابدى بوده باشد و لازمهء اين كه وجودات ، ابدى و هميشگى بوده باشند اين است كه ماهيات نيز ابدى و هميشگى بوده باشند ، زيرا ماهيت تابع وجود است و چيزى كه وجودش باقى است قهراً ماهيتش نيز باقى است ، پس لازم مىآيد كه هيچ موجودى معدوم نشود و همه چيز ابدى بوده باشد و لازمهء اين قول نفى حركت و نفى كون و فساد است و لازم به گفتن نيست كه اين نظريه خلاف عقل و حس است .\r\nپاسخ اين اشكال نيازمند به اين است كه ما در اطراف موضوعى كه قبلًا در مقالهء 7 وعده داديم به بحث و توضيح بيشترى بپردازيم و آن اين كه « آيا ممكن است موجود معدوم يا معدوم موجود بشود ؟ » .\r\nاز دو راه استدلال شده بر اين كه هيچ چيز موجودى معدوم و هيچ چيز معدومى موجود نمىشود : يكى از راه علمى و تجربى و يكى از راه فلسفى و عقلانى .\r\nراه علمى و تجربى همان است كه در قرن هجدهم از طرف لاوازيه (  Lavoisier  ) شيميست معروف فرانسه پيموده شد . لاوازيه از تجربيات و مطالعات شيمياوى خود به اين نتيجه رسيد كه مجموع مواد و اجرام اين عالم كه مصالح اوليهء كاخ اين جهان را تشكيل داده‌اند ثابت و لايتغير هستند . تمام موجود شدن و معدوم شدن‌ها و حادث شدن و فانى شدن‌ها و\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nپديد آمدن و از بين رفتن‌ها كه در نظر ظاهربين ما نمودار مىشود هيچ يك از آنها موجوديت و معدوميت واقعى و حدوث و فناى حقيقى نيست بلكه صرفاً كيفيات مختلف تجزيه و تركيب‌ها و انواع گوناگون ارتباطاتى است كه اجرام و مواد ثابت جهان با يكديگر پيدا مىكنند ، پس : « در اين دنيا هيچ معدومى موجود و هيچ موجودى معدوم نمىشود » .\r\nراه فلسفى و عقلانى اين است كه اگر بنا بشود موجود معدوم بشود يا معدوم موجود بشود لازم مىآيد كه وجود تبديل به عدم يا عدم تبديل به وجود بشود و عقلًا محال است كه وجود و عدم به يكديگر تبديل بشوند ، زيرا مستلزم تناقض است . آنچه در ضمن سؤال بيان شد كه از بيانات گذشته استنباط شده است ، بيان اشكال فلسفى مطلب به طرز ديگر است .\r\nچنان كه واضح است اين هر دو راه ما را به يك قانون هدايت مىكند و به يك نتيجه مىرساند و آن اين كه موجود معدوم و معدوم موجود نمىشود و همه چيز ازلى و ابدى است .\r\nاما راه اول كه اولين بار توسط لاوازيه پيموده شده از دو جنبه مورد خدشه و مناقشه واقع شده : يكى از اين جنبه كه تجربيات و مطالعات دانشمندان بعدى پايهء اصل بقاى ماده را متزلزل ساخته و ثابت كرده كه فرض اجسام و مواد فناناپذير و غيرقابل زوال صحت ندارد و فرضاً ما ناچار بشويم كه براى موجودات اين جهان يك مايهء اصلى و « هيولاى اولى » قائل شويم و نام آن را « مادة المواد » بگذاريم آن مادةالمواد به درجاتى ساده‌تر و بسيطتر از اجرام و موادى است كه لاوازيه فرض كرده ، و فرض آن مادةالمواد با موجود شدن و معدوم شدن و حادث شدن و فانى شدن حقيقى و واقعى اشياء منافات ندارد . بحث مادةالمواد با توجه به سير تاريخى آن مسئله از قديم‌ترين ازمنه تا عصر حاضر ، در مقالهء 10 خواهد آمد و در آن جا در اطراف قانون لاوازيه و آنچه علم امروز دربارهء اين قانون مىگويد بحث خواهد شد .\r\nاشكال ديگر آن كه ما فرضاً اجرام و مواد مورد فرض لاوازيه را ثابت و لايزال بيندازيم نمىتوانيم به مدعاى وى كه اعم از دليلى است كه آورده تسليم شويم ، زيرا حداكثر دليل تجربى او اين است كه مواد و اجرام جهان ثابت و هميشگى است و حال آن كه مدعاى وى اعم از مواد و اجرام است و شامل همه چيز است يعنى لاوازيه به جاى اين كه بگويد « اجرام اين\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nجهان ثابت و لايتغير هستند » گفته است « همه چيز ثابت و لايتغير است » و به جاى اين كه يك قانون علمى شيمى را بيان كند يك اصل فلسفى را بيان كرده است .\r\nاما راه دوم كه سؤال گذشته نيز متوجه همان است هر چند خيلى بسيط و ساده به نظر مىرسد و هر كسى خود را قادر مىبيند كه آن را طرح كند ولى توفيق يافتن به جواب دقيق و خالى از مناقشه‌اى براى وى صعوبت و دشوارى زيادى همراه دارد . پاسخ اجمالى كه به اين اشكال بايد داده شود اين است كه آرى موجود معدوم و معدوم موجود نمىشود ولى لازمهء اين كه موجود معدوم نشود و معدوم موجود نشود ازلى و ابدى بودن اشياء و نفى حركت و تغيير و كون و فساد نيست بلكه صحت اين قانون از دريچهء نظر فلسفى با صحت و قبول نظريهء تبدلات ذاتى و جوهرى اشياء و اين كه « همه چيز در جهان طبيعت در يك تغيير دائم است و ذات هيچ چيز در دو لحظه باقى نيست » منافات ندارد ، از اين راه كه عدم همواره نسبى است و هر چيزى كه در يك لحظه موجود و در لحظهء ديگر معدوم مىشود انعدام لحظهء بعد واقعاً عدم او نيست يعنى در لحظهء بعد واقعاً عدم بر شخصيت واقعى آن شىء طارى نشده است .\r\nولى پاسخ تفصيلى اين اشكال نيازمند به اين است كه ما يكى ديگر از احكام وجود را بيان كنيم و آن اين است كه « مرتبهء هر وجودى مقوّم آن وجود است » . توضيح اين كه وجودات بعضى علت‌اند و بعضى معلول و قهراً علت تقدم ذاتى دارد بر معلول ، و همچنين بعضى تقدم زمانى دارند نسبت به بعضى و تقارن يا تأخر زمانى دارند نسبت به بعضى ديگر پس بنابراين هر وجودى مرتبه‌اى از مراتب طولى علّى و معلولى يا مراتب طولى زمانى را اشغال كرده است . اكنون مىخواهيم ببينيم هر وجودى چه نسبتى دارد با مرتبه‌اى كه در آن مرتبه هست ؟\r\nمثلًا وجودى مرتبهء عليت دارد و وجود ديگرى مرتبهء معلوليت ؛ آيا هر كدام از اين دو وجود با مرتبه‌اى كه دارد چه نسبتى با آن مرتبه دارد ؟ آيا اين مرتبه خارج از حقيقت آن وجود است يا خارج نيست ؟ يعنى اگر فرض كنيم كه آن وجود در آن مرتبه نباشد خودش خودش است و فقط يك امر خارجى از وى سلب شده ؟ يا آن كه اگر فرض كنيم كه آن وجود در آن مرتبه نباشد و در مرتبهء ديگر باشد خودش خودش نيست و هويّت آن وجود عين مرتبهء آن است ؟ و\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nهمچنين در مراتب زمانى . مثلًا حادثه‌اى ديگر در يك قطعهء ديگر قبل از آن قطعه ؛ آيا آن حادثه با آن مرتبه از زمانى كه آن را اشغال كرده چه نسبتى دارد و اگر فرض كنيم آن حادثه به جاى حادثهء قبلى يا به جاى حادثهء بعدى باشد خودش خودش خواهد بود و فقط يكى از عوارض وجودى وى كه بودن در قطعهء خاص و مرتبهء خاص از زمان است از وى سلب شده ؟\r\nيا آن كه بودن آن حادثه در زمانى كه واقع شده خارج از هويّت و وجود آن حادثه نيست و اگر فرض كنيم آن حادثه در قطعهء ديگر و در مرتبهء ديگر از زمان باشد ديگر آن حادثه آن حادثه نيست يعنى زمان هر موجودى مقوّم ذات آن موجود است و زمان ، واقعيتى خارج از هويت و شخصيت واقعى موجودات زمانى نيست ؟\r\nيكى از بهترين نتايجى كه از اصل « اصالت وجود » و اصل « تشكيك وجود » استنتاج مىشود همين است كه مرتبهء هر وجودى مقوّم ذات آن وجود است و حتى در مراتب زمانى نيز زمان ، خارج از هويّت و تشخص واقعى موجودات نيست .\r\nمعمولًا زمان را به منزلهء ظرفى خارج از حقيقت وجود موجودات زمانى فرض مىكنند يعنى زمان را موجودى علىحده و زمانيات را موجودات ديگرى فرض مىكنند و چنين مىپندارند كه هر موجود زمانى در يك قسمت از آن موجود ديگر كه به نام « زمان » خوانده مىشود قرار گرفته است ، عيناً مانند اشيائى كه در يك صندوق يا اطاق جا داده مىشود با اين فرق كه ظرفيت و گنجايش زمان ، طولى است و ظرفيت صندوق و اطاق عرضى . از لحاظ طولى ، موجودات كه در پشت سر يكديگر از لحاظ زمان قرار گرفته‌اند عيناً شيبه به دانه‌هاى يك زنجير است كه پشت سر يكديگر رديف شده‌اند ؛ و چون زمان موجودى است و زمانيات موجود ديگرى ، مانعى ندارد كه يك حادثهء زمانى كه در يك قطعه از زمان واقع شده ، با حفظ هويت و عينيت ، در يك قطعهء ديگر واقع مىشد مانند اين كه فلان شىء خاص كه در فلان گوشهء صندوق است در گوشهء ديگر آن واقع مىشد يا فلان دانهء زنجير كه در اين سر است در آن سر يا در وسط بود .\r\nاين طرز تصور ، طرز تصور ابتدايى و عاميانه‌اى است كه معمولًا افراد از زمان و زمانيات دارند . ولى حقيقت اين است كه زمان هويتى مستقل از هويت زمانيات ندارد و به عبارت\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nديگر زمانيات هويتى خارج از زمان ندارند و هر موجودى از موجودات زمانى ، مرتبه‌اى از مراتب حركت و زمان است و فرض موجودى در غير آن مرتبه از زمان كه واقع شده عيناً مثل اين است كه فرض كنيم آن موجود آن موجود نباشد و ما در مقالهء 10 كه مستقلًا از قوه و فعل و حركت و زمان بحث مىكنيم به تفصيل در اطراف اين مطلب عالى و ارجمند بحث خواهيم كرد و نظريه‌هاى جديدى كه اخيراً در تأييد اين مطلب از طرف فلاسفه و دانشمندان فيزيك و رياضى ابراز شده بيان مىكنيم . در اين جا به دلائل مخصوصِ اين مطلب نمىپردازيم ، فقط براى آن كه خوانندهء محترم مقصود را واضح‌تر درك كند با يك تشبيه مطلب را توضيح مىدهيم :\r\n\r\nزمانيات شبيه اعداد و مراتب آنهاست\r\nزمانيات را با مراتب زمانىشان نبايد به دانه‌هاى زنجير كه پشت سر يكديگر رديف شده‌اند يا به اشيائى كه در يك صندوق يا اطاق جا داده مىشود تنظير كرد . آنچه از اين لحاظ شبيه زمانيات و مراتب زمانى است اعداد و مراتب آنهاست .\r\nاعداد از « يك » تا « لانهايت » مراتبى را تشكيل داده‌اند و هر عددى مرتبه‌اى را اشغال كرده كه به موجب آن مرتبه مقدم بر بعضى و مؤخر از بعضى ديگر است . مثلًا عدد 5 مرتبه‌اى را بين 4 و 6 و عدد 8 مرتبه‌اى را بين 7 و 9 واجد است و همچنين . . . ولى عدد پنج در مرتبه‌اى قرار گرفته كه مقدم بر مرتبهء عدد چهار و متأخر از مرتبهء عدد 6 و ساير اعداد بالاتر است .\r\nحالا ببينيم چه نسبتى بين هر عددى و مرتبهء آن عدد است ؟ و آيا مرتبهء هر عددى خارج از حقيقت آن عدد است يا خارج نيست به‌گونهء مسلم مرتبهء هر عددى بيرون از حقيقت آن نمىباشد بلكه مرتبهء هر عددى مقوّم آن عدد است ؟ و به عبارت ديگر اگر يك عدد را در غير مرتبهء خودش فرض كنيم مثل آن كه 5 را به جاى 8 و 8 را به جاى 5 فرض كنيم آن عدد خودش خودش است و فقط جايش تغيير كرده يا آن كه در اين فرض آن عدد آن عدد نيست ؟ يعنى آيا در اين صورت 5 همان 5 است كه در جاى 8 قرار گرفته و 8 همان 8 است كه در جاى 5 قرار\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nگرفته يا آن كه با فرض تغيير مرتبه ، ديگر 5 خود 5 نيست بلكه اين 5 فرضى ما همان خود 8 است و 8 فرضى ما همان خود 5 است ؟\r\nالبته واضح است كه هيچ عددى را با حفظ هويت و ذات ، در غير مرتبهء خودش نمىتوان فرض كرد . موجودات زمانى در مراتب زمان عيناً از اين قبيل است . مثلًا سعدى در يك قطعه‌اى از زمان گذشته بوده و ما در يك قطعه از زمان بعد از او واقع شده‌ايم . به حسب وهم ابتدايى اين سؤال پيش مىآيد كه چه مانعى داشت كه سعدى در زمان ما يا ما در زمان سعدى بوديم ؟ ولى اگر حقيقت اصالت وجود را خوب درك كرده باشيم و اين مطلب را نيز كه مرتبهء هر وجودى مقوّم ذات آن وجود است نيز درك كرده باشيم و به اين مطلب اذعان داشته باشيم كه زمان ، خارج از حقيقت ذات وجودات زمانيه نيست ، به خوبى مىفهميم كه اين سؤال عيناً مانند اين است كه از ما بپرسند چه مانعى داشت كه عدد 5 به جاى عدد 8 و عدد 8 به جاى عدد 5 بود ؟ يا آن‌كه چه مانعى داشت كه ديروز به جاى امروز و امروز به جاى ديروز بود يعنى آن قطعه از زمان به جاى اين قطعه از زمان و اين قطعه از زمان به جاى آن قطعه از زمان بود ؟\r\nعلت اين كه مقوّم بودن مرتبه را در اعداد همه كس به خوبى تصديق دارد و لكن مقوّم بودن مراتب را در وجودات كمتر اشخاص مىتوانند درك كنند بلكه در انظار بسيار عجيب جلوه مىكند اين است كه مقوّم بودن مرتبه در اعداد مربوط به « وجودات » اشياء است و ماهيات اشياء اين‌گونه نيست يعنى مراتب زمان يا علت و معلول مقوّم ماهيت اشياء نيست و از طرف ديگر اذهان به طور عادى ماهيات را مىشناسند نه وجودات را و بعد از هزارها موشكافىهاى فلسفى است كه اصالت وجود و اعتباريت ماهيت ثابت مىشود و در نتيجه مقوّم بودن مراتب براى وجودات و همچنين حقيقت زمان روشن مىشود . از اين روست كه شناختن مقوّمات ماهيات اشياء چندان صعوبتى ندارد بر خلاف شناختن مقوّمات وجودات .\r\nاين‌جاست كه يك بار ديگر ثابت مىشود كه ما تا ذهن و اعتبارات ذهن و خواص مخصوص ذهن و طرز انديشه‌سازى ذهن را نشناسيم نمىتوانيم فلسفه داشته باشيم .\r\nبه هر حال بعد از اين مقدمه پاسخ اين سؤال روشن مىشود ، زيرا بعد از اين كه معلوم شد كه زمانِ هر وجودى مقوّم آن است معلوم مىشود اگر وجودى يك مرتبه از مراتب زمان را\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاشغال كرد نه مرتبهء ديگر را ، نه اين است كه آن وجود در آن مرتبهء ديگر معدوم شده و عدم بر او طارى شده است ، زيرا هويت آن وجود بسته به همان زمانى است كه آن را اشغال كرده و اگر بخواهيم آن وجود را در مرتبهء ديگر از آن زمان فرض كنيم ديگر خودش خودش نيست و همچنين همان وجود در آن مرتبه از زمان كه آن را اشغال كرده ابتدا و وسط و انتهايى دارد يعنى يك وجود ممتد است به امتداد زمان و هر جزء مفروض از آن وجود را كه با يك جزء مفروض از زمان منطبق مىشود در نظر بگيريم آن جزء از زمان مقوم همان جزء از وجود است نه مقوّم جزء قبلى و نه مقوّم جزء بعدى .\r\nو اگر واقعاً بر وجودى از وجودات زمانيه ، عدم طارى شود مىبايست آن وجود از همان زمان خودش رفع شود و البته اين امرى است محال .\r\nپس معلوم شد كه لازمهء اين كه « موجوديت خاصيت ضرورى وجود است و هرگز عدم بر وجود طارى نمىشود » يا همان‌طورى كه در متن مقالهء 7 گذشت و در اين مقاله نيز خواهد آمد كه « هرگز واقعيت هستىِ يك ماهيتى لاواقعيت نمىشود » اين نيست كه هر وجودى بايد ازلى و ابدى بوده باشد ، و به عبارت ديگر اين قانون كه « هرگز موجود معدوم و معدوم موجود نمىشود » قانونى است كه صددرصد صحيح است ولى تفسير اين قانون اين نيست كه هر موجودى وجودش ازلى و ابدى است و هر معدومى عدمش ازلى و ابدى است ، بلكه همان‌طورى كه در مقالهء 7 گذشت فقط لازمه‌اش اين است كه مثلًا در مورد درخت بگوييم :\r\n« درخت بيد معينى كه در آب معين و هواى معين و زمين معين و در زمان معين سبز و موجود شد هرگز همين قطعهء معين زمان را با حفظ بقيهء شرايط از وجود وى تهى و خالى نمىشود فرض كرد » .\r\nسؤال دوم : بنا بر اين كه « موجوديت خاصيت ذاتى وجود است و ممتنع است كه از وى سلب شود » لازم مىآيد كه تمام وجودات ، واجب به وجوب ذاتى باشند يعنى لازم مىآيد كه هر وجودى واجب الوجود باشد و چون بنا بر اصالت وجود هيچ چيزى جز وجود حقيقت ندارد و ماهيات اعتبارات ذهن‌اند و در موجوديت و معدوميت و وجوب ذاتى و وجوب غيرى و عليت و معلوليت و قدم و حدوث تابع وجودات هستند لازم مىآيد كه هر موجودى\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nواجب‌الوجود باشد و اين مطلب علاوه بر آن كه خلاف مشهوداتى است كه ما از حدوث اشياء و از نشانه‌هاى امكان اشياء داريم و علاوه بر اين كه خلاف مقتضى قانون عليت و معلوليت عمومى است كه موجودات را به هم مربوط ساخته و نظامى پديد آورده و همهء علوم بر پايهء اين قانون استوار شده است ، مضاف بر اين ، خلاف مدعاى خود اين مقاله است كه گفته شد « ما سواى وجود بارى ، ساير وجودات وجوب غيرى دارند » ، زيرا بنا به بيان فوق ، موجوديت خاصيت ذاتى هر وجودى است و هر وجودى موجود بالذات است و وجوب ذاتى دارد و نمىتواند وجوب غيرى داشته باشد .\r\nاين سؤال يا اشكال با سؤال اول فرق دارد . سؤال اول اين بود كه لازمهء اين كه عدم بر وجود طارى نمىشود قديم و ازلى و ابدى بودن اشياء است ، و اين سؤال اين است كه لازمهء اين مطلب وجوب ذاتى و نفى امكان ذاتى اشياء است ، و بر اهل فن پوشيده نيست كه ملازمه‌اى بين ازلى و ابدى بودن با وجوب ذاتى نيست و هر چند لازمهء وجوب ذاتى ازليت و ابديت است ولى لازمهء ازليت و ابديت وجوب ذاتى نيست .\r\nاين سؤال نيز معضلهء مهمى است و هر چند مستقيماً در هيچ جا از كتب فلسفه طرح نشده و مورد نفى و اثبات قرار نگرفته ولى هر جا كه در كتب فلسفه حدود مطلب به اين‌جا كشيدند ، سخت فلاسفه را دچار اضطراب ساخته است و همين مطلب است كه پايهء استدلال عرفا قرار گرفته و خواسته‌اند از روى برهان عقلى ، فلاسفه را ملزم سازند كه به مدعاى آنان كه متكى به كشف و شهود است در باب وحدت محض وجود و نفى هرگونه كثرتى از آن ، اقرار كنند از اين راه كه « وجود مساوى با وجوب ذاتى و وجوب ذاتى مساوى با وحدت است ، پس وجود مساوى با وحدت است » ، و نيز همين مطلب يكى از جهاتى است كه موجب شده شيخ اشراق به اعتباريت وجود رأى بدهد و مدعى شود اگر وجود واقعيت عينى باشد لازم مىآيد كه وجوب ذاتى داشته و ممتنع العدم بوده باشد .\r\nولى اگر خوانندهء محترم آنچه قبلًا در مقام فرق ميان « ضرورت ذاتى منطقى » و « ضرورت ذاتى فلسفى » گفته شد در نظر داشته باشد پاسخ اين سؤال برايش روشن است .\r\nاين كه مىگوييم « موجوديت وجود ، ضرورت ذاتى دارد » عيناً مانند اين است كه مىگوييم\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nانسانيت يا حيوانيت براى انسان ، يا تساوى مجموع زوايا با دو قائمه از براى مثلث ، ضرورت دارد . معناى اين ضرورت ذاتى كه مصطلح منطقيين است اين است كه اگر فرض كنيم شىء را انسان ، با فرض انسان بودن آن شىء ، حيوانيت برايش ضرورى است و يا اگر فرض كنيم مثلثى را ، با فرض مثلث بودن آن مثلث ، خاصيت تساوى مجموع زوايا با دو قائمه برايش ضرورى است و اما اين كه آيا انسان يا مثلث ، حقيقتى است معلولى و قائم به غير ، يا حقيقتى است غير معلولى و قائم به ذات ، خارج از مفاد اين قضيه است .\r\nو هم‌چنين اين كه مىگوييم « هر وجودى موجود است بالضروره » يعنى هر وجود مفروضى در فرض اين كه موجود است موجوديت برايش ضرورى است و اما اين كه آن وجود حقيقتى است مستقل و قائم بالذات ( واجب‌الوجود ) يا حقيقتى است غير مستقل و معلولى و قائم به غير ، ربطى به اين ضرورت ذاتى ندارد .\r\nو به عبارت ديگر ضرورت ذاتى فلسفى در مقابل « امكان فقرى » است كه قبلًا گفتيم .\r\nامكان فقرىِ وجود به اين معنى بود كه اين وجود در عين اين كه وجود است و عين موجوديت است حقيقتى است متعلق به غير و محتاج به غير ، بلكه عين تعلق و احتياج به غير و باقى است به بقاى غير و محفوظ است به حفظ غير ، ولى وجوب ذاتى يك وجود به اين معنى است كه موجوديت آن وجود ، مستقل و بىنياز و غير متكى به حقيقت ديگرى است .\r\nخوانندهء محترم اگر در آنچه تاكنون در ضمن پاسخ به اين دو سؤال گفته شد تعمق كافى كرده باشد به حل بسيارى از شبهات و تشكيكاتى كه از طرف اشخاص مختلفى راجع به نفى عليت و معلوليت و بىمعنا بودن خلقت و آفرينش و بطلان حدوث و فناى اشياء ابراز شده موفق خواهد شد .\r\nاز آن جمله تشكيك مهم و معروفى است كه امام فخر رازى در مورد مجعوليت و معلوليت ممكنات كرده و آن را به صورت امرى ممتنع و محال جلوه داده است و ما بعداً در مقالهء « علت و معلول » آن تشكيك را به طور مشروح و واضح بيان مىكنيم .\r\nاخيراً يكى از مسائلى كه در افواه مدعيان فلسفه شايع است و كتاب‌هايى را در اطراف آن پر كرده‌اند اين است كه : « لاشىء شىء نمىشود و شىء لاشىء نمىشود » .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nقانون لاوازيه شيميست معروف قرن 18 كه مىگويد « در اين دنيا هيچ چيز معدوم و هيچ چيز موجود نمىشود » نيز چنان‌كه قبلًا گفته شد ناظر به همين مطلب است . اين قانون را لاوازيه از روى تحقيق و آزمايش‌هاى غيرقابل انكارى بيان كرد ، چيزى كه هست در اين قانون مدعا اعم از دليل ذكر شده . مدعا به اين صورت است كه « هيچ چيز » معدوم يا موجود نمىشود و البته واضح است كه اگر مدعا را به اين صورت تصديق كنيم بايد همه چيز را ازلى و ابدى بدانيم و هرگونه تغيير و تبديل و حركت و تحول و تكامل را نفى كنيم ، ولى وقتى كه به دلائل اين قانون مراجعه مىكنيم مىبينيم همه چيز اين‌طور نيست ، تنها اجرام اوليه‌اى كه مادهء اصلى تركيبات شيميايى هستند موجود يا معدوم نمىشوند ؛ به‌علاوه در نظريهء لاوازيه كه طبق بيان بالا بهتر است آن را « قانون بقاى ماده » بخوانيم از لحاظ بقاى ماده نيز يك نوع مجاز در تعبير به كار رفته است ، زيرا آنچه در اين قانون منظور اصلى است اين است كه مجموع مواد اين جهان كم يا زياد نمىشود و البته اين كه مجموع مواد اين جهان كم يا زياد نمىشود اعم است از اين كه هر واحد ماده هميشه بوده و خواهد بود يا اين كه هر واحد ماده فرضاً از بين برود واحد ديگرى جايگزين او خواهد شد .\r\nدر قانون لاوازيه بعداً از طرف دانشمندان اصلاحاتى به عمل آمده و هر چه تحقيقات دانشمندان پيش رفته نظريهء عدم بقاى واحد ماده يعنى تبديل مواد به يكديگر يا تبدل ماده به انرژى و انرژى به ماده بيشتر تأييد شده و افكار به سوى اين كه هيچ واحد شخصى ماده با حفظ شخصيت و واقعيت ، ازلى و ابدى نخواهد بود جلو رفته است .\r\nاين كه در بالا به صورت احتمال گفتيم كه واحدى از ماده از بين مىرود و واحد ديگرى جايگزين او مىشود ، نه به اين معنا مقصود بود كه يك واحد ماده معدوم مطلق بشود و از كتم عدم ، واحد ديگرى ابداع شود ، زيرا اين مطلب طبق تحقيقات دقيق و عميقى كه در فلسفهء الهى شده صحيح نيست ، بلكه مطابق تحقيقات دقيقى كه در اين زمينه از يك سو از طرف فلاسفه به عمل آمده و از طرف ديگر علماى طبيعى آن را تأييد كرده‌اند هر حادثى مسبوق به ماده و مدت است و هر فانى شونده‌اى زمينهء پيدايش حادث جديدى است و البته همين كه سخن به اين‌جا برسد بحث « مادة المواد » پيش مىآيد كه نيازمند به اين است كه فصل ديگرى\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nرا مورد تحقيق قرار دهيم و آن فصل همان است كه موضوع مقالهء 10 از اين سلسله مقالات واقع شده است .\r\nاين كه « شىء لاشىء نمىشود و لاشىء شىء نمىشود » دست‌آويزى براى ماديين شده و آن را وسيلهء انكار موضوع خلقت و آفرينش قرار داده‌اند ، غافل از آن كه اگر اين مطلب را به مفهوم عرفى وى اخذ كنيم بايد قانون عليت و معلوليت عمومى و قانون حركت و تكامل را نفى كنيم و حال آن كه انكار اين دو قانون به منزلهء انكار جميع علوم است و خود ماديين همواره در كتب خويش از اين دو قانون دم مىزنند ، و اگر آن را به مفهوم « علمىاش » اخذ كنيم كه در بالا اشاره شد منافاتى با موضوع عليت و معلوليت و خلقت و آفرينش - / و هر چه مىخواهيد نام بگذاريد - / ندارد .\r\nبه هر حال اين نظريه كه « هيچ موجودى معدوم نمىشود و هيچ معدومى موجود نمىشود » اگر به معناى عام فلسفى وى گرفته شود از طريق براهين فلسفى بايد نفى يا اثبات شود و هم با زبان فلسفه بايد تفسير شود . تفسير وى به زبان فلسفه همان است كه در مقالهء 7 و در اين مقدمه گذشت و چنان‌كه ديديم طبق اين تفسير ، اين قانون نه مستلزم ازليت و ابديت اشياء است و نه مستلزم نفى خلقت و آفرينش آنها .\r\nاكنون كه اين مسئله مشكل روشن شد به متن علامه پرداخته و پيچيدگى بحث را بر طرف مىسازيم .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nضرورت و امكان\r\nدر مقالهء گذشته به ثبوت رسانيديم كه واقعيت هستى هر ماهيتى هرگز نابود نمىشود ( با حفظ وحدت شرايط در هر دو حال ) در هر صورت ، واقعيت هستى ماهيات هرگز معدوم نمىشود ؛ يعنى ماهيات از آن جهت كه ماهيت‌اند ، يا در ظرف ذهن و يا در ظرف خارج از ذهن موجودند و جز اين قابل تصور نبودند ، هر ماهيتى را كه تصور كنيم بايد در ظرف ذهن وجود داشته باشد خواه در خارج باشد يا نباشد . و به عبارت ديگر هر ماهيت اگر چه نظر به ذات خودش مىتواند به هر يك از وجود و عدم متصف شود ، مثلًا انسانيتِ انسان مىشود موجود شود و مىشود معدوم شود ، ولى واقعيت هستىِ يك ماهيت هرگز نمىتواند مقابل خودش را كه ارتفاع واقعيت است بپذيرد و واقعيت وى لاواقعيت شود ؛ يعنى هيچ واقعيتى را از خودش نمىشود سلب كرد اگر چه از غير مورد خودش جايزالسلب است . هرگز نمىشود گفت درختى كه امروز هست امروز نيست ولى مىشود گفت درختى كه امروز هست فردا نيست . « 1 »\r\nما اين خاصه را در بحث‌هاى خود نام « ضرورت » مىدهيم چنان كه خاصهء تساوى وجود و عدم را در ماهيت « امكان » مىناميم . پس معنى « ضرورت » ، واجب و لازم و غيرقابل انفكاك بودن - / و به اصطلاح علمى جديد جبرى بودن - / وجود است . جبر يا ضرورت وجوب ، همه به يك معناست . دو واژهء « ضرورت » و « وجوب » از اصطلاحات قديم و شايع در منطق و فلسفه است ، ولى لغت « جبر » در اصطلاحات فلسفى جديد زياد در اين مورد به كار\r\n\r\n\r\n","description":"","footnote":"\r\n( 1 ) . اين‌كه « واقعيت هستى . . . » الخ\r\n","page_name":" 126 ","page_number":126},
  {"content":"\r\n\r\nبرده مىشود و البته همان معناى ضرورت و وجوب از اين كلمه قصد مىشود .\r\nنكته‌اى كه در اين جا لازم است توضيح دهيم اين است كه ماديين كلمهء « جبر » را زياد به كار مىبرند ولى آنان از اقسام ضرورت‌ها و جبرها كه ما در « مقدمه » نام برديم فقط جبر علّى و معلولى را كه عبارت از ضرورت بالغير فلسفى است مىشناسند و اما ضرورت ذاتى فلسفى و همچنين ضرورت ذاتى منطقى را آنان نمىشناسند .\r\nنشناختن ضرورت ذاتى فلسفى همان است كه موجب شده در باب ذات بارى تصورات بچه‌گانه و موهومى بنمايند و عاقبت‌الامر آن را نفى كنند .\r\nما عن قريب در همين مقاله قسمتى از تصورات كودكانه و موهوم ماديين را در مورد ذات بارى كه به اصطلاح فلسفى « واجب‌الوجود بالذات » و « علة العلل » خوانده مىشود به عين عبارات نقل مىكنيم تا خوانندهء محترم مستقيماً با طرز تفكر و تصورات كودكانهء ماديين در اين موضوع دقيق عالى فلسفى آشنايى پيدا كند .\r\nنشناختن ضرورت ذاتى منطقى موجب اشتباهات عجيب و غريب ديگرى براى آنان شده . ماديين جديد كه خود را پيرو منطق ديالكتيك معرفى مىكنند و منطق خود را منطق ديناميك ( تحولى ) و منطق الهيون را منطق استاتيك ( جامد ) مىنامند چون در كلمات منطقيين به لغت « ضرورت ذاتى » برخورده‌اند چنين پنداشته‌اند كه معناى آن ضرورت ذاتى اين است كه ذاتى ( مثلًا انسان ) هميشه به يك حال باقى مىماند و تغييرى در آن رخ نمىدهد و از اين جا نتيجه گرفته‌اند كه منطق قديم جامد فكر مىكند .\r\nدكتر ارانى در جزوهء ماترياليسم ديالكتيك مىگويد :\r\nاز منطق جامد مخصوصاً اعتقاد به ضرورى و دائمى بودن به نتايج غلط مىرساند ؛ مثلًا نسبت سفيدى به برف را ضرورى و دائمى دانسته بر روى آن استدلال مىنمايند و ما مىدانيم كه رنگ برف به طور ضرورى و دائمى سفيد نيست ، سفيد جسمى است كه تمام انواع نور را پس بفرستد .\r\nدر فضاى كاملًا تاريك ، برف سفيد نيست ؛ يعنى سفيدى برف ضرورى و دائمى نيست . به\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nهمين ترتيب هيچ حقيقت دائمى وجود ندارد ، ولى اشراقيون مثل شهاب‌الدين اغراق كرده تمام صفات را ضرورى دائمى دانسته‌اند و اين جمود مطلق است .\r\nكسانى كه موارد انعقاد قضاياى ضروريه و دائمه را مىشناسند مىدانند كه اين ايراد چقدر بىسروته است و گويندهء آن تا چه اندازه بىاطلاع است و ما مخصوصاً اين قسمت را نقل كرديم تا گويندهء آن را بهتر معرفى كرده باشيم . از آنچه به شيخ شهاب‌الدين معروف به « شيخ اشراق » نسبت مىدهد معلوم مىشود كه همين قدر افواهاً شنيده است كه وى تمام قضاياى موجّهه را به قضيهء ضروريه ارجاع كرده است و خيال كرده كه مقصود اين بوده كه نسبت هر محمولى با هر موضوعى ضرورى و ازلى و ابدى است و هر محمولى كه با موضوعى انتساب پيدا كرد ازلًا چنين بوده است و تا ابد چنين خواهد بود و محال است كه خلاف آن صورت گيرد ؛ و حال آن كه اگر دكتر ارانى به يك نفر كه فىالجمله از منطق اطلاعاتى داشت مراجعه كرده بود چنين سند فضاحتى به دست نمىداد . مثال برف و سفيدى مثالى است كه از پيش خود اختراع كرده است . مثال‌هاى ضرورت همان‌طورى كه منطقيين تصريح كرده و مىكنند منحصر است به موارد نسبت ذات ماهيت به خودش ( انسان انسان است - / مثلث مثلث است ) و موارد لوازم ذاتى ماهيت به ماهيت ( هر انسانى شاغل مكان است - / مثلث مجموعهء زوايايش مساوى با دو قائمه است ) و چنان‌كه واضح است معناى اين قضايا اين نيست كه انسان هميشه انسان است و به يك حال باقى مىماند و مثلث هميشه مثلث است و به يك حال باقى مىماند ، بلكه معناى اين ضرورت صرفاً اين است كه هر چيزى كه انسان بود ، مادامى كه انسان بودنش محفوظ است ، محال است كه انسان نباشد ( سلب شىء از نفس ) يا حيوان نباشد يا شاغل مكان نباشد ، و همچنين مثال مثلث .\r\nاين كه « واقعيت هستى نمىتواند مقابل خود را كه نيستى است بپذيرد و واقعيت ،\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nلا واقعيت شود » خاصيت تمام وجودات است از واجب و ممكن و جوهر و عرض و اين همان است كه در آخر مقالهء 7 به اين عنوان بيان شد : « موجود معدوم نمىشود » و در مقدمهء اين مقاله توضيح كافى دربارهء آن داده شد و چنان كه در آن مقدمه كاملًا توضيح داديم اين نحو از ضرورت ذاتى وجودات نه مستلزم نفى مخلوقيت و معلوليت آنها و نه مستلزم ازلى و ابدى بودن آنهاست ، زيرا اين نحو از ضرورت ذاتى وجود از نوع ضرورت ذاتى منطقى است كه در مقدمه شرح داده شد كه هم با وجوب ذاتى و هم با وجوب غيرى فلسفى قابل جمع است .\r\nاين نحو از ضرورت ذاتى در « وجودات » مبنى بر اصالت وجود است يعنى بنا بر اصالت ماهيت اين نحو از ضرورت معنا ندارد .\r\nتفكيك اين نحو ضرورت ذاتى در وجود از ضرورت ذاتى فلسفى و اين كه لازمهء اين نحو ضرورت نه ازلى و ابدى بودن وجودات است و نه واجب‌الوجود بودن آنها ، از مسائل دقيقه‌اى است كه بر غالب حكما و فلاسفه مخفى مانده است و چنان‌كه قبلًا بيان كرديم عرفا استدلال خويش را مبنى بر مساوى بودن وجود با وجوب ذاتى و مساوى بودن وجوب ذاتى با وحدت - / كه در مقالهء 7 گذشت - / روى همين عدم تفكيك بنا كرده‌اند و شيخ اشراق نيز آن جا كه بر اعتباريت وجود استدلال مىكند يكى از امورى كه وى را مضطرب و منحرف كرده است همين عدم تفكيك است .\r\nو معناى امكانِ مساوى بودن نسبت شىء با وجود و عدم مىباشد ؛ يعنى انسان به حسب ذات ممكن است وجود پيدا كند و يا نكند ؛ مثلًا اگر بگوييم « هر واقعيت خارجى ضرورى است » معنايش اين است كه واقعيت را از خودش سلب نمىتوان كرد و اگر بگوييم « انسان ممكن است » معنايش اين است كه نسبت ماهيت انسان به وجود و عدم مساوى است اگر چه نسبت وجود اين ماهيت به خود وجودش اين‌گونه نيست . « 1 »\r\n\r\n\r\n","description":"","footnote":"\r\n( 1 ) . امكان به معانى ديگر نيز در استعمالات فلسفى مىآيد كه از آن جمله به معنى « قوه » است كه مقابل « فعليت » است و هم‌چنين ضرورت گاهى به معنى « لزوم عدم » نيز مىآيد كه مترادف با امتناع و استحاله مىباشد چنان كه مىگوييم « سلب واقعيت از خودش ضرورىّ العدم و ممتنع و محال مىباشد »\r\n","page_name":" 129 ","page_number":129},
  {"content":"\r\n\r\n\r\nبيان ديگر\r\nاز جمله بديهياتى كه ما كوچك‌ترين شك و ترديد در آن روا نداشته و مؤثرترين سلاح علمى خود مىدانيم « قانون عليت و معلوليت » است ( هر حادثه علتى دارد ) . در مقدمهء اين مقاله « قانون عليت و معلوليت » را تعريف كرديم و گفتيم كه مطابق اين قانون هر حادثه‌اى كه پديد مىآيد علتى دارد و وقوع صدفه و اتفاق محال است . بلكه هر پديده كه پديدار مىشود علتى دارد و اگر اين علت نبود پديدهء مفروض نيز نبود ؛ به عنوان مثال :\r\nاگر به درى بسته فشار آورديم و باز نشد برمىگرديم و از گوشه و كنار به جست و جو مىپردازيم يعنى مىخواهيم بفهميم چه كم و كاستى در علت باز شدن در پيدا شده كه در باز نمىشود ؟ چه ، اگر چنين كم و كاستى نبود فشار دست با بقيهء شرايط حتماً در را باز مىكرد ؛ و هم‌چنين يك نفر مكانيسين ، ماشينى را كه به كار انداخته با مشاهدهء كوچك‌ترين خللى در حركت ماشين فوراً به كنجكاوى در پيكرهء ماشين مىپردازد يعنى مىخواهد بفهمد كه كدام شرط از شرايط علّى حركت ماشين مفقود مىباشد ؟ چه ، اگر چنين واقعه‌اى در كار نبود ماشين هرگز در حركت خود لنگ نمىشد يعنى اگر علت تامّهء حركت موجود بود حركت ضرورى بود .\r\nپس ناچار علت تامّهء هر معلول به معلول خودش ضرورت مىداده و معلول وى در دنبال اين ضرورت به وجود مىآمده .\r\nاگر بين اشياء رابطهء علّى و معلولى نباشد ، خواه از آن جهت كه وقوع همهء حوادث روى صدفه و اتفاق باشد و خواه از آن جهت كه همهء موجودات واجب‌الوجود بالذات و مستغنى از علت بوده باشند ، قهراً هيچ رابطه‌اى بين هيچ موجودى و موجود ديگر نخواهد بود و همه از يكديگر بيگانه و جدا و غيرمربوط خواهند بود ؛ و البته در اين صورت هيچ قانون و ناموسى هم وجود خارجى نخواهد داشت ، زيرا همهء قوانين و نواميس حاكم بر طبيعت ، كيفيت‌هاى خاص علّى و معلولى اشياء است و در اين فرض « علم » نيز معنا ندارد ، زيرا علم عبارت است از « بيان قوانين و نواميس و روابط واقعى بين اشياء » و اگر بين هيچ چيزى با چيز ديگر\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nرابطه‌اى وجود نداشته باشد علمى هم وجود نخواهد داشت . پس قانون عليت و معلوليت پايه و اساس علم است و كسانى كه ازطرفى خود را منكر قانون عليت و معلوليت نشان مىدهند و در عين حال مقام علم را نيز مىخواهند حفظ كنند راه بيهوده مىروند .\r\nاين قانون از پرارزش‌ترين قوانين مورد استفادهء فلسفهء الهى است و در همين مقاله اشاره خواهد شد كه همين قانون با ساير قوانين منشعبه از آن است كه ما را ملزم مىكند كه تمام رشته‌هاى علّى و معلولى را منتهى به يك ذات كامل و غيرمعلول بدانيم و همهء نظامات را تحت نظام واحد و قائم به ذات واحد بشناسيم .\r\n1 . يكى از قوانينى كه از قانون عليت و معلوليت منشعب مىشود قانون جبر علّى و معلولى است يعنى اين كه علت ضرورت دهنده به معلول است و هر معلولى به وجود آمدنش و مختصات وجودىاش همه ضرورى و قطعى و غيرقابل اجتناب است .\r\nدر مقدمهء اين مقاله نظريه‌هاى مختلفى را كه دربارهء اين قانون فرعى ابراز شده نقل كرديم و يك برهان ساده نيز بر صحت اين قانون اقامه كرديم .\r\nعجب اين است كه در عين اين كه اين قانون از قوانينى است كه هنگامى كه به صورت يك قانون كلى و عمومى بر اذهان عرضه مىشود موجب استيحاش مىشود و صعب‌القبول جلوه مىكند و تمرين و ممارست‌هاى برهانى زيادى لازم است تا اين استيحاش وهمى از بين برود ، در عين حال هر كسى در شعور مخفى خود به آن اذعان دارد و به حسب فطرت ادراك و ارادهء خويش از آن پيروى مىنمايد . جملهء علامه طباطبائى كه مىگويد : « اگر به درى بسته فشار آورديم . . . » تا آن جا كه مىگويد : « پس ناچار علت تامّهء هر معلولى به معلول خود ضرورت مىداد . . . » اذعان و تصديق فطرى و عملى اين قانون را در اذهان بيان مىنمايد .\r\nبديهى است كه اگر مجرد وجود خارجى علت در يك زمانى ( اگر چه به همراه معلول نباشد ) كافى بود كه پس از نابودى آن ، معلول خودبه خود به وجود خود ادامه دهد هيچ‌گاه اين تفتيش انجام نمىگرفت .\r\nدر اين‌جا يكى ديگر از قوانين منشعب از قانون عليت و معلوليت بيان شده و آن اين كه :\r\n« معلول همان‌طورى كه حدوثاً نيازمند به علت است بقائاً نيز نيازمند به علت است » .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nدر مقدمهء اين مقاله وعده داديم كه تفصيل اين مطلب را در مقالهء 9 بيان كنيم ولى حالا مناسب‌تر مىدانيم كه در همين جا آنچه مىخواستيم بگوييم بيان كنيم .\r\nتصور ابتدايى هر كسى اين است كه چه مانعى دارد كه معلول در بقاى خويش از علت بىنياز باشد ، زيرا رابطه و علاقهء معلول با علت به اين وجه است كه علت به وجود آورندهء معلول است و البته همين كه معلول از ناحيهء علت وجود يافت قهراً بايد رابطه‌اش با علت قطع شود و معنا ندارد كه آن رابطه و علاقه باقى بماند و قهراً بايد معلول بتواند بعد از آن كه به وسيلهء علت حدوث يافت خود به خود به وجود خويش ادامه بدهد مگر آن كه علت يا علل فانى كننده‌اى پيدا شود و آن معلول را فانى و نابود كند .\r\nاينك به متن بحث برمىگرديم ، گفتيم وقتى كه يك مكانيسين ماشين را به راه مىاندازد با مشاهدهء كوچك‌ترين خلل در حركت به جست‌وجوى آن مىپردازد تا بفهمد علت اين اختلال در كجاست ، زيرا معلول در بقا نيز به علت نياز دارد و با فقدان علت ، معلول نيز از ميان مىرود .\r\nاشكال : ممكن است گفته شود كه در مثال حركت ماشين ، ما حقيقتاً از علت وجود حركت تفتيش نمىكنيم بلكه از علت سكون ماشين كنجكاوى مىنماييم . روشن‌تر بگوييم :\r\nنه اين است كه ما اعتقاد داشته باشيم كه علت حركت به همراه حركت تا آخر وجود حركت باقى و ضرورت‌دهنده است تا در موقع پيدايش خلل ، از نقص علت حركت جويا باشيم ، بلكه با پيدايش علت حركت مىبايست وجود حركت ادامه پيدا كند اگر چه خود علت از ميان برود چنان‌كه با از ميان رفتن بنّا ساختمان از ميان نمىرود و با نابود شدن پدر و مادر ، فرزند نابود نمىشود و چون در مثال فوق ، حركت از ميان رفته و سكون پيدا شده از علت پيدايش سكون جست‌وجو مىنماييم .\r\nپاسخ : ما پاسخ اين خرده‌گيرى را به وجدان خود اشكال كننده موكول مىنماييم و مىپرسيم كه در مثال فوق آيا مكانيسين در مراجعهء خود ، در اجزاء علت حركت كاوش مىكند يا به كنجكاوى تازه از علت پيدايش سكون مىپردازد ؟\r\nاين مستشكل اگر به وجدان و فطرت خود رجوع كند خواهد ديد سكون ، عدم حركت\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nاست و علت عدم معلول ، پيوسته عدم علت مىباشد پس در هر حادثهء منفى ، يعنى در موقع نابودى يك حادثهء اثباتى ، ما پيوسته به علت و اجراء علت حادثهء قبلى برمىگرديم .\r\nبلى ، هنگام حدوث حادثهء اثباتى به علت حادثهء قبلى رجوع نمىكنيم ولى استدلال ما متكى به اين فرض نيست .\r\nگذشته از اين ، بنا به نظريهء خود مستشكل ، موجود بودن علت سكون نيز به همراه سكون لزوم ندارد و در اين صورت جست‌وجو كردن در چيزى كه ممكن است معدوم بوده باشد قابل توجيه نيست .\r\nطرفداران بىنيازى معلول از علت در بقا ، امثله و شواهدى نيز براى مدعاى خودشان ذكر مىكنند از قبيل بقاى فرزند بعد از پدر و بقاى ساعت بعد از ساعت‌ساز و بقاى ساختمان بعد از بنّا و بقاى حركت سنگى كه به وسيلهء دست پرتاب مىشود بعد از جدا شدن از دست و از بين رفتن فشار دست ؛ و حتى ادعا مىشود كه در علم الحركات و فيزيك جديد رسماً تأييد شده كه جسم در حالات حركت و سكونى كه بر وى عارض مىشود تنها هنگامى احتياج به تأثير نيروى خارجى دارد كه بخواهد تغيير حالتى برايش پيدا شود مثل آن كه صفر درجه حركت دارد يعنى ساكن است و به حركت درآيد ، يا آن كه به درجهء خاصى حركت دارد و بعد تغيير حالت دهد و درجه‌اى از حركت كمتر يا زيادتر پيدا كند ، و اگر جسم به وسيلهء تأثير نيروى خارجى به حركت درآمد مادامى كه عامل خارجى پيدا نشود كه آن حركت را كند يا تند يا متوقف كند آن جسم خود به خود و بدون احتياج به عامل و علت خارجى به حركت اولى خود ادامه مىدهد همان‌طورى كه اگر در اثر تأثير نيروى خارجى متوقف شد مادامى كه عامل خارجى پيدا نشود و درجه‌اى از حركت به وى ندهد به توقف خود ادامه مىدهد . نتيجه اين كه هر درجه‌اى از حركت كه براى جسم متحرك فرض كنيم آن درجهء حركت تنها در حدوث اوّلى خود احتياج به عامل خارجى دارد ولى در ادامهء خود بىنياز از هر عامل و علتى است .\r\nما فعلًا بدون آن كه به مثال‌هاى فوق توجهى بكنيم و مناقشهء آنها را بيان كنيم و بدون آن كه در مقام توجيه و تفسير نظريهء فيزيكى از لحاظ فلسفى برآييم يك تحليل عقلانى كلى\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدر مورد رابطهء علت با معلول به عمل مىآوريم تا ببينيم فتواى عقل و فلسفه در اين مورد چيست ؟ بعداً در پاورقىهاى ديگر به پيروى متن ، مثال‌هاى فوق و هم‌چنين نظريهء فيزيكى فوق را بررسى مىكنيم تا ببينيم كه آيا اين امور ناقض حكم عقل و مخالف آن است يا آن كه ناقض و مخالف نيست و تصور مناقضت و مخالفت ، نتيجهء سوء استنباطى است كه به عمل آمده .\r\n\r\nعلت وجود معلول است\r\nتصورى كه هر انسانى از قانون عليت دارد اين است كه « علت وجوددهنده به معلول است » هر كس كه خود را مذعن به اين قانون كلى مىشمارد و رابطهء علّى و معلولى بين موجودات قائل است ، چه متكلم و چه حكيم ، چه الهى و چه مادى ، چه عالم و چه فيلسوف ، اين طور فكر مىكند كه علت وجوددهنده به معلول است و رابطه‌اى كه بين آنها برقرار است اين است كه معلول واقعيت خود را از ناحيهء علت دريافت مىكند .\r\nما همين فكر قطعى و يقينى را مورد تجزيه و تحليل قرار مىدهيم و مىگوييم درست است كه علت واقعيت دهنده و وجود دهنده به معلول است ولى در موارد معمولى كه چيزى چيزى را به چيزى مىدهد مثل آن كه شخصى به نام « الف » به شخص ديگرى به نام « ب » شىء خاصى را به نام « ج » مىدهد پاى چهار امر واقعيت‌دار در كار است :\r\n1 . دهنده ( الف )\r\n2 . گيرنده ( ب )\r\n3 . شىء داده شده ( ج )\r\n4 . دادن ( عمل و حركتى كه از ناحيهء دهنده صورت مىگيرد )\r\nو البته ممكن است در برخى موارد امر پنجمى هم فرض شود و آن عبارت است از « گرفتن » يعنى عملى كه از ناحيهء گيرنده صورت مىگيرد .\r\nبه هر حال در اين جا لااقل چهار امر واقعيت‌دار در كار است كه واقعيت هر يك غير از واقعيت سه امر ديگر است .\r\nحالا بايد ببينيم در مورد علت و معلول كه ما علت را به عنوان وجود دهنده به معلول\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nمىشناسيم پاى چند واقعيت در كار است و آيا واقعاً در اين جا نيز پاى چهار واقعيت در كار است به اين ترتيب :\r\n1 . دهنده ( علت )\r\n2 . گيرنده ( ذات معلول )\r\n3 . شىء داده شده ( وجود و واقعيت )\r\n4 . دادن ( ايجاد )\r\nو به عبارت ديگر آيا در مورد عليت و معلوليت ، « موجد ، ايجاد و وجود و موجود » و به تعبيرهاى ديگر « جاعل و جعل و مجعول و مجعولٌ له » ، « معطى و اعطاء و معطى و معطى به » چهار امر واقعيت‌دار است يا آن كه چنين نيست ؟ و بر فرض اين كه چنين نيست پس چگونه است ؟\r\nما اولًا « گيرنده » و « داده شده » را در مورد علت و معلول در نظر مىگيريم و بررسى مىكنيم كه آيا ممكن است كه اين دو مفهوم دو واقعيت خارجى باشند يا نه ؟ مىبينيم اگر گيرنده يعنى ذات معلول قطع نظر از آنچه از ناحيهء علت دريافت مىكند واقعيتى بوده باشد لازم مىآيد ، كه آن معلول ، معلول نباشد و به اصطلاح خلف لازم مىآيد ، زيرا به حسب اصل اولى و تعريف اولى ، ما علت را به عنوان واقعيت دهنده به معلول شناختيم به اين معنا كه معلول واقعيت خود را از ناحيهء علت كسب كرده و اگر بنا شود آنچه معلول از علت كسب مىكند واقعيتى باشد و خود معلول يك امر واقعيت‌دار ديگرى باشد پس معلول واقعيت خود را از ناحيهء علت كسب نكرده يعنى واقعاً معلول ، معلول نيست . پس در مورد علت و معلول ، « گيرنده » عين واقعيت « داده شده » است و اين ذهن ماست كه براى يك واقعيت عينى دو مفهوم مختلف ( گيرنده - / داده شده ) اعتبار مىكند .\r\nبراى مرتبهء دوم به بررسى مىپردازيم كه آيا آنچه ما آن را به عنوان « افاضه » و « ايجاد » مىناميم ( دادن ) واقعيتى جدا از واقعيت « داده شده » دارد يا نه ؟ در اين جا مىبينيم اگر واقعيت « دادن » غير از واقعيت « داده شده » باشد لازم مىآيد كه ما وجود معلول ( داده شده ) را چنين فرض كنيم كه قطع نظر از افاضه و عمل علت ، يك واقعيتى است مستقل و كارى كه علت\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمىكند اين است كه با آن واقعيت مستقل اضافه و ارتباط پيدا مىكند و آن را برمىدارد به معلول مىدهد و البته اين فرض مستلزم اين است كه ما براى « گيرنده » نيز واقعيتى مستقل از واقعيت « داده شده » فرض كنيم و حال آن كه قبلًا ديديم كه اين فرض محال است پس معناى واقعيت دادن علت به معلول و واقعيت يافتن معلول از علت اين نيست كه واقعيت معلول در كنارى جزء ساير واقعيت‌ها انبار شده و كار علت اين است كه آن واقعيتِ كنار گذاشته را برمىدارد و تحويل معلول مىدهد بلكه معناى واقعيت دادن علت به معلول اين است كه واقعيت معلول عين افاضه و اعطاى علت است ؛ يعنى همان‌طورى كه « گيرنده » و « داده شده » در مورد علت و معلول دو امر واقعيت‌دار نيستند ، « داده شده » و « دادن » نيز دو امر علىحدهء خارجى نيستند . پس در مورد علت و معلول ، « گيرنده » و « داده شده » و « دادن » همه يك چيز است و ما بايد معلول را به عنوان « عين افاضهء علت » بشناسيم نه به عنوان چيزى كه چيز دومى را به نام « فيض » به وسيلهء واقعيت سومى به نام « افاضه » از شىء چهارمى به نام « علت » دريافت كرده است .\r\nبراى مرتبهء سوم واقعيت « دهنده » را در نظر مىگيريم ولى در اين جا مىبينيم كه واقعيت وى بايد مستقل از واقعيت « گيرنده » و « داده شده » و « دادن » باشد ، زيرا « دهنده » واقعيتى است كه واقعيت ديگرى از او ناشى شده و او منشأ آن واقعيت ديگر است و البته امكان ندارد كه يك شىء خودش منشأ خودش باشد ، زيرا مستلزم صدفه و تقدم شىء بر نفس است كه مستلزم تناقض است .\r\nاز اين جا اين طور مىفهميم كه در مورد علت و معلول كه ما علت را به عنوان « وجود دهنده به معلول » مىشناسيم و ابتدا چنين تصور مىكنيم كه وجود دادن مستلزم چهار چيز است ( دهنده ، گيرنده ، داده شده ، دادن ) اينطور نيست ، بلكه در خارج دو واقعيت بيشتر نيست : واقعيت علت و واقعيت معلول كه عين افاضهء علت است ؛ و به عبارت ديگر پس از بررسى كامل درك مىكنيم كه در مورد معلولات ، واقعيت « ايجاد » و « وجود » و « موجود » يكى است و اين ذهن ماست كه از يك واقعيت وحدانى سه مفهوم مختلف ساخته است و موجب طرز تفكر غلط ابتدايى ما شده است .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nحقيقت اين است كه علت عمدهء اين طرز تفكر غلط ابتدايى كه متأسفانه غالب مدعيان فلسفه دچار آن هستند بيشتر از يك قياس گرفتن بىجا سرچشمه مىگيرد . معمولًا مىبينند كه اگر فىالمثل كسى به كس ديگر پولى بدهد يا گلى اهدا كند اين خود مستلزم اين است كه لااقل پاى چهار امر واقعيت‌دار در كار باشد و ديده‌اند به طور قطع در اين موارد شىء داده شده غير از عمل اعطاء و دادن است و ديده‌اند كه هرگاه مثلًا كسى از كسى پولى يا گلى گرفت تنها در همان لحظهء اول كه آن چيز را از او مىگيرد به او نيازمند است ولى در لحظات بعد خودش شخصاً واجد آن شىء داده شده است و در واجد بودن آن شىء هيچ‌گونه احتياجى به دهندهء اولى ندارد ، پس چنين خيال كرده‌اند كه « وجود دادن » نيز نظير پول دادن يا گل اهدا كردن است كه اولًا ، واقعيت گل و پول غير از واقعيت اعطاى آن گل و آن پول است و حتى مغاير با وا قعيت گيرندهء آن است و ثانياً ، در لحظهء بعد از لحظهء دريافت ، گيرنده بشخصه مىتواند واجد آن شىء باشد بدون آن كه احتياجى به دهنده داشته باشد و از اين جا نتيجه گرفته‌اند كه معلول در بقاى خود بىنياز از علت است .\r\nبعد از اين كه بنا بر اصل كلّى مسلّم اوّلى قبول كرديم كه رابطهء علت و معلول رابطهء وجود دادن و وجود يافتن است و بنا بر مقدمهء گذشته دانستيم كه اين رابطه ، يعنى وجود دادن و وجود يافتن معلول ، با خود وجود معلول واقعيت‌هايى مغاير و جدا از يكديگر نيستند يعنى واقعيت معلول با رابطهء معلول با علت يكى است ، پس دانسته مىشود كه واقعيت معلول را نمىتوان منفك از رابطهء معلول با علت فرض كرد يعنى قطع رابطهء معلول با علت با حفظ بقاى معلول امرى محال و ممتنع است ؛ و از اين جا نتيجه گرفته مىشود كه معلول حدوثاً و بقائاً نيازمند به علت و متكى به علت است و محال است كه يك شىء به وسيلهء علتى به وجود آيد و بعد رابطه‌اش با علت قطع شود و بتواند به خودى خود به وجود خود ادامه دهد .\r\nاز نظر فلسفى ما ، يا بايد به كلى قانون علت و معلول را به كنارى گذاشت و در نتيجه تسليم مدعاى سوفسطائيان و قائلين به صدفه و اتفاق شد و يا آن‌كه بايد اصل نيازمندى معلول را به علت در بقا پذيرفت . و اما توجيه مثال‌ها و شواهدى كه بر عدم نيازمندى معلول به علت در\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبقا آورده شده بعداً خواهد آمد . در اين جا نكات ذيل را به تناسب مطلب گذشته يادآورى مىكنيم .\r\nالف ) ما مكرر گفته‌ايم كه اولين وظيفهء هر فيلسوف اين است كه به ذهن و انديشه‌هاى ذهنى توجه كند و طرز انديشه‌سازى ذهن را بشناسد و اين قسمت مهم را ما « قسمت روان‌شناسى فلسفه » خوانديم . در اين جا نيز خواننده محترم متوجه شد كه منتهاى كارى كه ما كرديم اين بود كه انديشه‌هاى ذهنى خود را در مورد علت و معلول با اتكاء يكى دو اصل متعارف فلسفى بررسى كرديم وثابت كرديم كه اين تكثر صرفاً تكثر مفهومى و ذهنى است و اين تكثر ذهنى است كه منشأ بزرگ‌ترين اشتباه در فلسفه مىشود . لهذا مجدداً جمله‌اى را كه قبلًا نيز ادا كرده‌ايم تكرار مىكنيم : ما تا ذهن را نشناسيم نمىتوانيم فلسفه داشته باشيم .\r\nب ) برهانى كه در اين جا بر مطلب اقامه كرديم يك برهان عقلى خالص بود و مطابق آنچه در مقدمهء مقالهء 7 گفتيم اين مسئله را جزء مسائل فلسفى خالص بايد تلقى كرد كه به هيچ اصل تجربى يا غيرتجربى خارج از حوزهء فلسفه متكى نيست بلكه يك توجه دقيق به اين مسئله روشن مىكند كه اين مسئله جزء مسائلى است كه تحقيق در آنها فقط از راه برهان عقلى به ترتيبى كه بيان شد ميسر است و ضمناً ثابت مىكند كه نظريهء كسانى كه حدود حس و عقل و تجربه و تعقل و علم و فلسفه را نشناخته‌اند و در ارزش حس و تجربه به راه اغراق پيموده و ادعا كرده‌اند مسائل فلسفى نيز از راه حس و تجربه بايد تحقيق شود چقدر مضحك و مسخره است .\r\nج ) ماديين ، طرفدار عدم نيازمندى معلول به علت در بقا هستند و ما بعداً در محل ديگرى كه مناسبتى پيش آيد گفتار آنها را نقل و انتقاد خواهيم كرد ؛ و عده‌اى از متكلّمين نيز همين عقيده را دارند ولى محققين فلاسفه عموماً طرفدار نيازمندى معلول به علت در بقا هستند و هر دسته‌اى طبق مشرب و مسلك خود برهان يا براهينى اقامه كرده‌اند و برخى از آن براهين در عين اين كه طرفداران اصالت وجود به آنها اعتماد كرده‌اند بوى اصالت ماهيت مىدهد و ما براى دورى جستن از اطاله ، از بحث و انتقاد در آن براهين صرف‌نظر مىكنيم و چنين گمان مىكنيم كه آنچه در بالا گفته شد بهترين و ساده‌ترين راهى است كه تاكنون بيان شده\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاست ؛ و به هر حال اين مطلب از مهم‌ترين مسائلى است كه در مباحث الهيات كه در مقالهء 14 خواهد آمد مورد استفاده قرار مىگيرد .\r\nد ) « علت » در اصطلاحات فلسفى غالباً به همان معنا اطلاق مىشود كه در بالا تعريف شد يعنى « وجود دهندهء شىء » ولى گاهى به معنايى اعم از اين معنا اطلاق مىشود و آن عبارت است از « مطلق چيزهايى كه شىء در وجود يافتن خود محتاج به آنهاست » . اگر علت را به معناى اعم اطلاق كنيم شامل معدّات و شرايط وجود شىء نيز مىشود همان‌طورى كه اگر معلول مركّب باشد شامل اجزاء تشكيل دهندهء واقعيت وى نيز هست چنان‌كه اگر قائل به « علت غائى » باشيم شامل آن نيز هست زيرا دربارهء هر يك از شرايط و معدّات و همچنين دربارهء غايت و همچنين دربارهء هر يك از اجزاء تشكيل دهندهء واقعيت شىء صادق است كه گفته شود وجود شىء محتاج به آنهاست . ولى تعريف اولى كه عنوان « وجوددهندگى » در آن اعتبار شده بر شرايط و معدّات و همچنين بر غايت و بر اجزاء تشكيل‌دهندهء واقعيت شىء صادق نيست بلكه تنها بر آن چيزى صادق است كه اصطلاحاً « علت فاعلى » خوانده مىشود .\r\nاين كه در بالا گفته شد كه معلول حدوثاً و بقائاً نيازمند به علت است همان « علت فاعلى » در نظر گرفته شده و برهانى كه در بالا اقامه شد ، همان‌طورى كه واضح است ، تنها شامل علت فاعلى است و اين برهان شامل شرايط و معدّات و همچنين غايت و اجزاء تشكيل دهندهء واقعيت شىء مركب نمىشود . آرى ، در مورد اجزاء تشكيل‌دهندهء واقعيت شىء ( مثل آن‌كه آن شىء مركب حقيقى باشد و از ماده و صورت تركيب يافته باشد ) از راه ديگر بايد گفت كه هويّت معلول حدوثاً و بقائاً نيازمند به آنهاست و اين مطلب خيلى واضح و روشن و غنى از استدلال به نظر مىرسد ، زيرا گمان نمىرود كه كسى در اين مطلب شك كند كه بقاى مركّب موقوف به بقاى جميع اجزاء آن است و با انتفاى يك جزء ( حداقل ) مركّب منتفى مىشود و تاكنون به نظر نرسيده كه كسى مخالف اين مطلب بوده باشد .\r\nاشكال : درست است كه جست‌وجو و تفحص از معدوم وجه معقولى ندارد ولى در اين موارد ، علت مركّب بوده و پيوسته داراى اجزائى است كه برخى از آنها موجود و برخى معدوم مىباشد و ما با پى بردن به اجزائى كه هنوز موجودند به اجزاء مربوطهء ديگر نيز پى مىبريم\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nجز اين كه تمام علت مركّب است و مركّب با انعدام بعض از اجزاء نابود مىشود ، پس هيچ‌گاه همراه بودن وجود علت ( با تمام اجزاء ) با وجود معلول لازم نيست چنان كه نوزاد انسانى تنها حاجت و نيازى كه به وجود پدر و مادر دارد در زاييده شدن است و بس ، و پس از زاييده شدن ، ديگر نيازى در ميان نيست .\r\n1 . به واسطهء پيچيدگى و اهميت مطلب ناچاريم مجموع آنچه در متن راجع به بقاى علت به همراه معلول به صورت مدعا و سپس به صورت اشكال و پاسخ‌هاى متعدد بيان شده توضيح دهيم تا بهتر مورد استفادهء خوانندگان محترم واقع شود .\r\nمدعا : ضرورت دهنده به معلول حدوثاً و بقائاً همانا علت آن است كه بقاى علت ، هم در وجود و هم در ضرورت معلول ، شرط است . اين كه - مثلًا - يك نفر مكانيسين اگر خللى در حركت ماشين ببيند به جست‌وجو مىپردازد ، از اين جهت است كه به حسب فطرت اذعان دارد كه مادامى كه علت تامّهء حركت موجود است حركت بالضروره موجود است و اگر در يك لحظه خللى در حركت مشهود شد كاشف از اين است كه در علت حركت نقصانى راه يافته يعنى فطرتاً اذعان دارد كه مجرد وجود خارجى علت ، حركت در يك زمانى ضامن بقاى حركت نيست بلكه بقاى علت تامّهء حركت است كه ضامن بقاى حركت است .\r\nاشكال : اين‌گونه جست‌وجوها دليل بر اذعان فطرى به مدعاى فوق نيست ، زيرا ممكن است گفته شود كه اين جست‌وجوها براى كشف نقطهء نقصان علت حركت نيست بلكه اين جست‌وجوها براى اين است كه تغيير حالتى براى حركت پيدا شده و حركت ، تند يا كند يا متوقف شده يعنى حادثهء جديدى رخ داده و شخص در جست‌وجوى علت حدوث حادثهء جديد است ( نه در جست‌وجوى يافتن منشأ عدم بقاى علت حادثهء اوّلى ) . پس مىتوان ادعا كرد كه يك نفر مكانيسين مثلًا به حسب فطرت سادهء خويش عيناً بر خلاف مدعاى فوق اذعان دارد يعنى مىداند كه بقاى علت حركت در بقاى حركت شرط نيست بلكه اگر خللى در حركت پيدا شد مثل آن كه تند يا كند يا متوقف شد از اين جهت است كه علت جديدى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nپيدا شده و اثر علتِ از بين رفتهء سابق را خنثى كرده است .\r\nپاسخ : اولًا ، سكون امر وجودى نيست كه مستلزم علت وجودى باشد بلكه امر عدمى است ، زيرا سكون عدم حركت است و بنابراين علت سكون ( يا عدم الحركة ) همان عدم علت حركت است . پس بنابراين جست‌وجو از علت سكون عين جست‌وجو ازعدم بقا و از نقصان يافتن علت حركت است و ثانياً ، بنا به فرض فوق كه بقاى علت حادثه در بقاى حادثه شرط نيست اگر فرضاً ما سكون را يك حادثهء وجودى بدانيم جست‌وجو از علت سكون معنا ندارد ، زيرا بقاى علت سكون ( بنا بر فرض فوق ) در بقاى سكون شرط نيست و ممكن است معدوم شده باشد و جست‌وجو از معدوم معنا ندارد .\r\nاشكال : قسمت دوم پاسخ كه گفته شد « علت سكون معدوم شده و جست‌وجو از معدوم معنا ندارد » درست است ولى اين در موردى است كه علت را بسيط و غيرمركّب فرض كنيم و حال آن‌كه علل بسيط به اين صورت در جهان طبيعت وجود ندارد بلكه علت هر چيز مجموعه‌اى از حوادث متعدّده‌اى است كه در طول زمان واقع مىشود . اين‌گونه حوادث كه اجزاى علل شىء مىباشد بقاى آنها در بقاى معلول شرط نيست بلكه ممكن است بعضى به همراه معلول باقى باشند و بعضى باقى نباشند و البته با پيدا كردن آن قسمت از اجزاء علل كه موجود است ساير اجزاء را مىتوان به دست آورد و اين خود دليل است كه بقاى علت تامّه ( تمام اجزاء علل ) در بقاى معلول شرط نيست .\r\nپاسخ : اين‌گونه حوادث طوليهء زمانيه كه وجود معلول مشروط به وجود قبلى آنهاست همان‌هاست كه بهتر است به نام « شرايط و معدّات » ناميده شود نه به نام علت . مثلًا سنگى كه حركت مىكند و مسافتى را طى مىنمايد ، تا تمام نقطه‌هاى وسط را طى نكند محال است كه به نقطهء آخر برسد . و همچنين هر نقطه‌اى را كه فرض كنيم ، رسيدن به آن نقطه قبل از رسيدن به نقطه‌هاى قبلى محال است ؛ يعنى پيمودن بعضى از قسمت‌هاى مسافت شرط رسيدن و پيمودن برخى ديگر از قسمت‌هاى مسافت است . ولى پيمودن و رسيدن به هيچ قسمتى را نمىتوان به عنوان علت محركهء آن جسم در قسمت ديگر شناخت بلكه علت محركه‌اى كه همه جا همراه حركت هست همانا آن نيرويى است كه جسم را در مسير معينى مىراند . بنا بر\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nاصل تحول و تكامل جوهرى و ذاتى موجودات طبيعت ، هر موجودى از موجودات طبيعت در مراحل وجودى خود همواره حالت همان سنگى را دارد كه در جريان طىّ مسافت است و گذشتن از مرحلهء قبلى شرط عبور از مرحلهء بعدى است و در عين حال آن نيرويى كه سير تكاملى موجودات را مباشرت مىكند نيروى باقى و لايزال ديگرى است . علىهذا اين شرايط ومعدّات كه به منزلهء مراحل و منازل عبور يك شىء است و احياناً به نام « علل » نيز خوانده مىشوند وجودشان شرط وجود معلول است ولى نه به طور مطلق بلكه به طور نسبى يعنى وجود هر يك از آنها در يك مرحلهء معين و قطعهء معين از زمان شرط وجود معلول است نه مطلقاً ، و اين كه ما گفتيم بقاى علت در بقاى معلول شرط است منظور علت فاعلى و همچنين علت مادى و صورى ( اجزاى تشكيل دهندهء واقعيت شىء ) بود نه مطلق علل كه حتى شامل شرايط و معدّات نيز باشد .\r\nاشكال : امثله و شواهد حسى ، همهء اين استدلالات عقلانى را نقض مىكند . ما هزارها كار در جهان مىيابيم كه فاعل آنها از ميان رفته و فعل همچنان به سرپاى خود ايستاده است . بنّا ساختمانى را مىسازد و پس از رفتن بنّا ساختمان باقى مىماند . ساعت‌ساز ساعتى مىسازد و سال‌ها آن ساعت بدون آن كه احتياجى به ساعت ساز داشته باشد به كار خود ادامه مىدهد .\r\nپدر فرزند توليد مىنمايد و خودش مىميرد و فرزند به زندگى خود ادامه مىدهد ، و همچنين هزارها مثال ديگر .\r\nبهترين دليل بر امكان يك چيز وقوع آن است . وقوع اين حوادث دليل بر امكان بقاى معلول بدون علت است .\r\nپاسخ : اين امثلهء حسى ، ناقض حكم عقلى نيست ، زيرا در اين موارد مسامحه‌اى به كار رفته و آنچه علت فرض شده علت نيست . بنّا علت حركاتى است كه انجام مىدهد نه علت ساختمان كه مجموعه‌اى از مواد با خاصيت‌هاى معيّنه است . ضامن بقاى ساختمان آن موادى است كه با خواص معيّنه در آن جا به كار رفته و بنّا هيچ‌گونه عليتى نسبت به آن مواد و خواص آن مواد ندارد ، تنها عليتى كه دارد نسبت به حركاتى است كه شخصاً مباشر بوده و بديهى است كه با نبود بنّا آن حركات معين نيز نابود مىشود ؛ و هم‌چنين در مثال ساعت و ساعت‌ساز\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nو پدر و فرزند كه هر يك از پدر و ساعت‌ساز فقط علت حركاتى هستند كه در لحظات معين با مباشرت آنها صورت مىگيرد و البته بقاى آنها با بقاى آن حركات كه معلولات واقعى وجود آنهاست شرط است ؛ و از همين جا مىتوان فهميد كه بنا بر اصل حركت و تكامل ذاتى اشياء و اين كه وجود هر موجودى از موجودات طبيعت يك وجود سيّال و متغير و متحركى است و هويت اين موجودات را « حركت » تشكيل مىدهد و بنا بر نظريهء فوق كه « حركت » حادثه‌اى است كه علاوه بر شرايط و معدّات و مجارى و مراحل ، به « محرك » و « فاعل مباشر » نيازمند است ؛ وجود يك محرك دائم و باقى و مباشر را بايد تصديق و اذعان نمود . « 1 »\r\nپاسخ : در تقريب مفهوم « علت » در اشكال ، چنان كه روشن است ، وجود هر يك از اجزاء علت ، مطلق گرفته شده و اين خود اشتباه بزرگى است و به ويژه از كسانى كه بيشتر از همه سنگ تحول و تكامل را به سينه مىزنند بسيار شگفت‌آور است ، زيرا ما در جهان ماده موجودى مطلق و خارج از قانون حركت و تكامل نداريم و هر پديده‌اى كه پيدا مىشود با اجزاء مكانى و زمانىِ جزء وجودش ارتباط دارد .\r\nبنابراين « علت مركّب » يعنى يك سلسله حوادث مربوط كه براى پيدا شدن يك پديدهء مادى فرض مىكنيم . در حقيقت ماده‌اى را فرض كرده‌ايم كه در جادهء حركت افتاده و يك رشته احوال و شرايطى را به نحو تحول و تكامل طى مىكند و البته هر يك از اين احوال و شرايط پاىبند جاى ويژهء خويش بوده و پس و پيش نخواهد شد . پس در حقيقت علت مفروضه با اجزاء تدريجى كه دارد از وجود معلول خودش جدا نشده و مجموع علت كه به معلول نسبت داده مىشود هيچ يك از اجزاء خودش را گم نكرده زيرا بديهى است كه هر يك از اجزاء در جاى خود محفوظ مىباشد .\r\nمثلًا در نوزاد انسانى از جمله اجزاء علت ، انجام يافتن عمل تناسلى و قرار گرفتن ماده در رحم مادر و شرايط و احوال ديگر تحول و تكامل نه ماهه مىباشد و در اين سلسله هر يك از\r\n\r\n\r\n","description":"","footnote":"\r\n( 1 ) . ( تفصيل اين مطلب در مقالهء 10 كه مستقيماً از حركت و زمان بحث مىشود خواهد آمد )\r\n","page_name":" 143 ","page_number":143},
  {"content":"\r\n\r\nاحوال و شرايط ، وجود مفيد دارند نه مطلق يعنى انجام يافتن عمل تناسلى نه ماه پيش از تولد بايد باشد نه هر وقت كه اتفاق افتاد و نه وقت تولد .\r\nو بسيار روشن است كه همهء اين احوال و شرايط ، بىواسطه و مستقيماً با خود نوزاد ( معلول - / پدپدهء تازه ) سروكار نداشته بلكه مختلف بوده و برخى از آنها شرطِ شرط و برخى شرطِ شرطِ شرط مىباشد ، چنان كه انجام يافتن عمل تناسلى ارتباط مستقيم و بلافاصله‌اى كه دارد با استقرار منى در رحم است نه با تولد نوزاد .\r\nتنها در ميان اجزاء علت ، آنهايى كه تماس مستقيم با معلول دارند با نابودن شدن آنها پديدهء معلول موجود نخواهد بود ، چنان كه اگر ماده‌اى را كه نوزاد با وى موجود است و يا صورت نوزاد انسانى را و يا كنندهء اين كار را يعنى فاعل تركيب را معدوم فرض كنيم نوزادى در ميان نخواهد بود . انسان نوزاد ، بىماده معنى ندارد و همچنين ماده‌اى كه صورت نوزاد انسانى را ندارد انسان نخواهد بود و همچنين فاعل كار تركيب ، هرگاه دست از كار بكشد كار همان جا متوقف و نيمه‌تمام خواهد ماند . پس در هر حال وجود علت به همراه معلول ضرورى است .\r\nاشكال : نظريهء فيزيكى نيوتن كه با تجربه‌هاى غيرقابل انكارى تأييد شده و مىگويد « هر جسمى هميشه . . . » مناقض استدلالات عقلانى فوق است و بديهى است كه هرگاه يك قاعدهء عقلانى مناقض تجربيات دقيق درآيد اعتبارى ندارد . « 1 »\r\nاشكال : بيان گذشته درست است مگر در فاعل ، و در حقيقت خرده‌گيرى ما نيز در اطراف همين علت فاعلى مىباشد . ما هرگز نمىگوييم انسانِ بىماده باز انسان است يا مادهء بىانسانيت باز انسان است ولى مىتوانيم بگوييم كه فعل پس از نابود شدن فاعل باقى مىماند . ما هزارها كار در جهان مىيابيم كه فاعل آنها از ميان رفته و فعل هم‌چنان به سرپاى خود ايستاده است و با اين حال چگونه مىتوان گفت همين كه « كار كننده » دست از كار كشيد « كار » نابود مىشود ؟\r\n\r\n\r\n","description":"","footnote":"\r\n( 1 ) . پاسخ اين اشكال در پاورقى بعدى توضيح داده خواهد شد\r\n","page_name":" 144 ","page_number":144},
  {"content":"\r\n\r\nپاسخ : منشأ اشكال ، سست‌گيرى و مسامحه در باب حقايق يا پىنبردن به حقيقت فعل و فاعل است . ما اگر چه بنا را كار بنّا و نوزاد را كار پدر و مادر معرفى مىنماييم ولى به حسب حقيقت كار بنّا همان حركات گوناگون دست‌هاى وى مىباشد كه به مجرد خوددارى از كار از ميان مىرود و گرنه ساختمان هرگز به بنّا قائم نيست ، و هم‌چنين در ساير موارد . پس ما اولًا ، اين را مىدانيم كه مادهء فعل و صورت فعل قائم به اين فاعل ( بنّا مثلًا ) نيست ، و ثانياً ، اين را نيز مىدانيم كه حركات گوناگون دست اين فاعل به او قائم است كه به مجرد ترك حركت ، معدوم مىشود ، و ثالثاً ، اين را نيز مىدانيم كه نام « فعل » را كه به اين حركت داده‌ايم تنها براى اين است كه حركت بوده و به محرك خود قائم مىباشد و گرنه برداشتن و گذاشتن سنگ و آجر روى هم و « بنّا » بودنِ بردارنده و گذارنده در نام‌گذارى ، خصوصيت و دخالتى ندارد و در اين صورت هر حركتى ( فعل ) فاعلى ( محرك ) مىخواهد كه به وى قائم بشود و با فقدان وى از ميان خواهد رفت ، و رابعاً ، اين را نيز مىدانيم كه هر يك از موجودات جهان ماده ، حركتى دارد و محركى مىخواهد كه به همراه وى موجود بوده باشد .\r\nاينها معلوماتى هستند كه با كوچك‌ترين ترديد در يكى از آنها دستگاه عليت و معلوليت و تحول و تكامل از ميان خواهد رفت و از اين روى حكم مىكنيم كه فاعل فعل مانند ماده و صورت فعل به همراه خود فعل بايد موجود بوده باشد .\r\nبلى ، چون ممكن است كه در يك فعل ، فاعل‌هاى گوناگون علىالتوالى و پشت سر هم شركت داشته و هر يك از آنها فعلى را كه انجام مىدهد به دست شريك و انباز خود بسپارد يعنى فاعل دومى اتصال وجودى به فاعل اوّلى پيدا كرده و پس از وى جاى وى را بگيرد ، ممكن است فعلى پس از رفتن فاعل نخستين به فاعل‌هاى ديگرى قائم بوده و از ميان نرود ، و همهء مواردى كه فعل پس از فاعل باقى مىماند از همين قبيل است .\r\nچنان كه روشن شد فلسفهء متافيزيك در اين نظريه ، قانون عليت و حركت عمومى را اساس نظر خود قرار مىدهد و علم امروزه نيز با هرگونه تلاش ، نظريهء تحول و تكامل ( حركت عمومى ) را تأييد مىكند و در اين‌جا شگفت‌آور اين است كه ماترياليسم ديالكتيك ، تحول و تكامل راكه گردش جهان ماده روى اوست فراموش كرده و بر اساس وجودات مطلقه بدون\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nتقييد فكر مىكند و شگفت‌آورتر از اين كه مىگويد متافيزيك به مفهوم علت و معلول پى نبرده !\r\nاشكال : اين سخن با فرضيهء فيزيكى نيوتن كه مىگويد : « هر جسمى هميشه بر حالت سكون يا حركت يكنواخت خود باقى مىماند مگر اين كه قوايى كه بر وى كارگر مىافتد مجبورش سازند كه حالت سكون يا حركت خود را تغيير دهد » كه از روى آزمايش‌هاى غيرقابل رد تهيه كرده ، منافى است ، زيرا بديهى است كه در حركت دائمى ، محرك اوّلى از ميان رفته ، با اين همه حركت باقى است .\r\nدر پاسخ آخرين اشكالى كه گذشت سخن به اين جا رسيد كه مواردى كه معمولًا به عنوان شاهد و مثال آورده مىشود براى اين كه معلول بعد از علت و فعل بعد از فاعل باقى مانده است از قبيل پدر و فرزند ، بنّا و ساختمان ، ساعت‌ساز و ساعت ، نظر مسامحى و عرفى به جاى نظر دقيق عقلى به كار رفته و به آنچه صرفاً از نظر عرف « علت و معلول » و « فاعل و فعل » شناخته مىشود استناد شده . از نظر عرفى و مسامحى البته ساختمان ، كار بنّا و ساعت ، كار كارخانهء ساعت‌سازى و فرزند ، كار پدر است ولى از نظر دقيق عقلى هيچ يك از اينها كار هيچ‌يك از امور نامبرده نيست ، زيرا مجموعهء موادى كه وجود فرزند يا ساختمان يا ساعت را تشكيل داده است با خواص فيزيكى يا شيميايى يا حياتى كه در اين مواد هست هيچ كدام مخلوق و معلول پدر يا بنّا يا كارخانهء ساعت‌سازى نيست . كار هر يك از عوامل نامبرده دخل و تصرف‌هايى است كه در مواد موجود اين جهان به عمل مىآورند و اين دخل و تصرف‌ها عبارت است از يك سلسله حركاتى كه با نظم معين از آنها سر مىزند و البته نتيجهء اين حركات با نظم معينى كه صورت مىگيرد با در نظر گرفتن عوامل فيزيكى و شيميايى و حياتى كه در اين دنياى عظيم موجود است پيدايش يك دستگاه ماشينى يا يك مركّب شيميايى يا يك موجود ذى حيات است . پس امور نامبرده كه ما با نظر عرفى و مسامحى آنها را فاعل فرزند يا ساختمان يا ساعت مىناميم در حقيقت فاعل يك سلسله حركاتى هستند كه قائم به آنهاست و البته نسبت به اين حركات كه فعل واقعى اين فاعل‌ها و معلول واقعى اين علت‌ها هستند قاعدهء عقلى فلسفى ما يعنى اين كه « معلول حدوثاً و بقائاً نيازمند به علت است » جارى است ،\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nزيرا محال است كه حركتى پيدا شود و فاعل مباشر آن حركت از بين برود و آن حركت بتواند به وجود خود ادامه دهد .\r\nهمين كه سخن به اين‌جا رسيد اشكال تازه‌اى پيش مىآيد و آن همان آخرين اشكالى است كه در متن بيان شده . توضيح آن اين است كه در علم‌الحركات و فيزيك جديد با شواهد و دلائل عملى و تجربى انكارناپذيرى ثابت شده كه ادامهء حركت مستلزم بقاى فاعل حركت نيست و رسماً تأييد شده كه نظريهء احتياج حركت به محرك دائمى كه يك نظريهء ارسطويى است - / يعنى اولين بار توسط ارسطو ابراز شده - / صددرصد مخالف تجربيات دقيقى است كه از سيصد سال پيش تاكنون به عمل آمده . پايهء مكانيك و فيزيك جديد روى قانون جبر گاليله و نيوتن است كه درست نقطهء مقابل نظريهء ارسطويى است و بديهى است كه هر جا حكم عقل بر خلاف مشاهدات تجربى درآيد و علم بر خلاف فلسفه فتوا دهد بايد فتواى عقل و فلسفه را به كنارى گذاشت و از علم و تجربه پيروى نمود .\r\nدر كتاب خلاصهء فلسفى نظريهء اينشتاين ترجمهء آقاى احمد آرام مىنويسد :\r\nيكى از مسائلى كه در نتيجهء بغرنجى و پيچيدگى ، هزاران سال در تاريكى كامل مانده بود مسئلهء حركت است . جسم ساكنى را در محل بىحركتى در نظر مىگيريم . براى تغيير وضع دادن به چنين جسمى لازم است مؤثر خارجى بر آن اثر كند و آن را به جلو براند يا بردارد . ما با تصور غريزى و الهامى خويش حركت را وابسته به اعمالى چون راندن و بلند كردن و كشيدن مىدانيم . تكرار تجربه ما را در اين خطر مىاندازد كه فكر كنيم براى آن كه جسمى تندتر حركت كند بايد آن را سخت‌تر برانيم . طبيعتاً چنين به نظر ما مىرسد كه هر چه عامل مؤثر در حركت شديدتر باشد سرعت بيشترى نتيجهء آن خواهد شد . . . اين طرز استدلال غريزى دربارهء حركت باطل است و همين نوع تفكر سبب شد كه قرن‌هاى زيادى تصور ما نسبت به مسئلهء حركت غلط بماند . شايد شخصيت ارسطو كه مدت‌هاى مديد مقتدرترين مقام علمى را در اروپا داشت علت اساسى پايدارى اين تصور غلط و الهامى بوده باشد . در كتاب مكانيكى كه منسوب به اوست و دو هزار سال از عمرش مىگذرد چنين مىخوانيم :\r\n« جسم متحرك موقعى به حالت سكون درمىآيد كه قوه‌اى كه آن را در امتداد خود به حركت\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nواداشته است نتواند ديگر تأثير كند و آن را براند » . اكتشاف روش استدلال علمى و به كار انداختن آن به وسيلهء گاليله يكى از بزرگ‌ترين پيشرفت‌هاى فكر بشر است و آغاز حقيقى علم فيزيك را بايد از همان موقع دانست . . . حال ببينيم آيا در مسئلهء حركت به راستى نداى ضمير ، ما را به اشتباه انداخته است ؟ فرض كنيم كسى كه در امتداد جادهء صافى ارّابهءدستى را به جلو مىراند ناگهان از راندن آن دست بدارد . ارّابه پيش از آن كه بايستد مدتى طى مسافت مىكند . از خود بپرسيم چگونه ممكن است اين مسافت را زيادتر كرد ؟ اين كار چندين راه دارد كه از جمله روغن زدن چرخ‌ها و صاف‌تر بودن جاده است و هر چه روغن‌زنى چرخ‌ها بهتر و جاده هموارتر باشد مسافتى كه آن ارّابه پس از قطع عمل راندن پيش مىرود افزون‌تر خواهد شد . بسيار خوب ، ببينيم روغن زدن چرخ‌ها و هموارتر بودن جاده چه اثرى دارد ؟ اثر آنها فقط اين است كه تأثيرات خارجى كمتر و كوچك‌تر شده و آن عاملى كه « اصطكاك » نام دارد هم در چرخ‌ها و هم در ميان چرخ‌ها و زمين جاده نقصان پذيرفته است . اين كه مىگوييم ، يك تعبير و تفسير نظرى دربارهء حادثه‌اى است كه مشهود افتاده و البته اين طرز تعبير كاملًا احتمالى است . يك قدم مهم‌تر كه برداريم مفتاح حقيقى معما را به دست مىآوريم . فرض كنيم راهى باشد در كمال صافى و چرخ‌هايى كه هيچ مالش و اصطكاك نداشته باشد ؛ در اين صورت هيچ چيز باعث ايستادن ارابه نمىشود و براى هميشه به سير خود ادامه خواهد داد . اين نتيجه به وسيلهء تفكر دربارهء تجربهء خيالى به دست آمد و چون غيرممكن است كه چنين راه و چنين چرخ‌هايى در اختيار ما باشد به اين تجربهء خيالى هم هرگز نمىتوان جامهء عمل پوشانيد . اين آزمايش خيالى هم همان كليد رمزى است كه شالودهء تمام قوانين مكانيكى مربوط به حركت را مىسازد . از مقايسهء اين دو طريقه تفكر دربارهء مسئلهء حركت مىتوان گفت نتيجهء طرز تصور الهامى ، عبارت از اين است كه هرچه مؤثر قوىتر باشد سرعت زيادتر مىشود و به اين ترتيب از روى سرعت مىتوان دريافت كه آيا نيروهاى خارجى در سرعت تأثير دارند يا ندارند ؟ با كليد جديدى كه گاليله پيدا كرد نتيجه چنين بيان مىشود : اگر جسمى رانده يا برداشته يا كشيده نشود و از هيچ راه ديگرى هم تأثيرى بر آن وارد نيايد ؛ به عبارت ساده‌تر چون بر جسمى هيچ قوهء خارجى كار نكند ،\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nحركت يكنواخت پيدا مىكند يعنى با سرعت ثابتى در امتداد خط مستقيم تغيير مكان مىدهد .\r\nبه اين تعبير ، سرعت نشان نمىدهد كه آيا قواى خارجى بر روى جسم تأثير دارند يا ندارند .\r\nطرز استدلال گاليله را يك نسل بعد ، نيوتن به شكل « قانون جبر » مدوّن ساخت : « هر جسمى هميشه بر حالت سكون يا حركت يكنواخت خود باقى مىماند مگر اين‌كه قوايى كه بر آن كارگر مىافتد مجبورش سازند كه حالت سكون يا حركت خود را تغيير دهد » . چنان كه ديديم اين قانون نمىتواند نتيجهء مستقيم تجربه باشد بلكه تفكر محققانه‌اى كه سازگار با مشاهدات حاصل شده از تجربه بوده ، سبب پيدايش آن شده است . در حالت فعلى هرگز نمىتوان به چنين تجربه‌اى تحقق خارجى داد . مع‌ذلك همين تجربهء خيالى وسيلهء فهم كامل تجربيات واقعى و امكان‌پذير مىباشد . . . پس از اين مقدمات مسئلهء ديگرى نسبت به حركت پيش مىآيد . اگر سرعت نشانهء نيروهاى خارجى مؤثر در جسم نيست پس سرعت چيست ؟\r\nجواب اين سؤال اساسى را هم گاليله يافت و نيوتن آن را تكميل كرد و اين خود نشانه و مفتاح رمز ديگرى براى تجسسات ما مىباشد . براى يافتن جواب صحيح بايستى در مثال ارّابه‌اى كه بر جادهء كاملًا هموار حركت مىكند كمى عميقانه‌تر فكر كنيم . در مثال خيالى ما يكنواختى حركت نتيجهء فقدان قواى خارجى بود . اگر فرض كنيم بر ارّابه‌اى كه حركت يكنواخت دارد فشارى در امتداد حركت وارد شود چه اتفاقى خواهد افتاد ؟ پرواضح است كه سرعت آن زيادتر خواهد شد ، همان‌گونه كه اگر فشار در جهت مخالف حركت وارد آيد سرعت ، تنزل خواهد كرد . در حالت اول حركت ارّابه تندتر شده و در حالت دوم كندتر . از همين جا فوراً اين قاعده به دست مىآيد : « نتيجهء تأثير قوهء خارجى تغيير سرعت است » . از اين قرار نه خود سرعت بلكه تغيير آن ، نتيجهء راندن يا پس كشيدن ارّابه مىشود .\r\nعلاقه ميان نيرو و تغيير سرعت ( نه مطابق تصور فطرى ما بلكه علاقه ميان نيرو و خود سرعت ) پايهء مكانيك رسمى است كه نيوتن آن را تدوين كرده است .\r\nمطابق آنچه در بالا گذشت جسم در هر لحظه‌اى هر سرعت - / يعنى هر درجه‌اى - / از حركت را كه دارد ( مثبت يا منفى ) ، آن مديون قوهء مؤثر خارجى نيست بلكه مديون خاصيت جبر خودبه خودى آن است يعنى مديون اين خاصيت است كه جسم هر حالتى را كه پيدا كند\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nدر خود محفوظ نگاه مىدارد تا وقتى كه علت خارجى پيدا شود و آن حالت را از جسم سلب كند . علىهذا اگر جسم داراى صفر درجه سرعت باشد يعنى ساكن باشد اين حالت را روى خاصيت جبرى كه دارد حفظ مىكند تا وقتى كه عاملى پيدا شود و به آن مثلًا يك درجه سرعت بدهد و اگر داراى يك درجه سرعت بود روى خاصيت جبر ، آن را حفظ مىكند تا وقتى كه عاملى پيدا شود و آن سرعت را كمتر يا زيادتر كند . پس اثر تأثير نيرو بر جسم همانا تغيير سرعت است نه خود سرعت ؛ و در لحظهء بعد از لحظهء تغيير سرعت ، آن سرعت احتياج به عامل مؤثر خارجى ندارد مگر آن كه فرض كنيم لحظه به لحظه آن سرعت تغيير پذيرد و البته فقط در اين صورت است كه ادامهء مؤثر خارجى شرط است .\r\nنتيجه‌اى كه از مجموع بيانات گذشته گرفته مىشود اين است كه در مسئلهء حركت ، « علم » صريحاً بر خلاف « فلسفه » رأى داده و قانون فيزيكى گاليله و نيوتن كه به « قانون جبر » موسوم است ناقض قاعدهء فلسفى « نيازمندى معلول به علت در بقا » است .\r\nولى حقيقت اين است كه اگر صرفاً از دريچهء فيزيك نگاه كنيم صحت قانون جبر نيوتن ناقض قاعدهء فلسفى فوق‌الذكر و هيچ قاعدهء فلسفى ديگر نيست بلكه قرائن فلسفى آن را تأييد مىكند . توهّم مناقضت از آن جا پيدا مىشود كه احياناً در اين مورد نيز مانند بسيارى از موارد ديگر استنباطات نظرى غيرمنطقى با نظريهء فيزيكى فوق‌الذكر آميخته مىشود و در نتيجه اين‌گونه توهّمات پيدا مىشود . اين نظريه آن‌گاه ناقض قاعدهء فلسفى « بقاى علت با بقاى معلول » خواهد بود كه ادامهء حركت را بدون وجود محرك مباشر ثابت كند و حال آن كه اگر صرفاً از دريچهء چشم فيزيك نگاه كنيم و استنباطات شخصى بىمنطق خود را دخالت ندهيم خواهيم ديد كه اين قانون صرفاً در مقام بيان رابطهء حالت جسم است با نيروى خارجى ؛ يعنى اين قانون رابطهء سرعت را با نيروى خارجى كه بر جسم كارگر مىافتد بيان مىكند و مىگويد كه تأثير نيروى خارجى در تغيير سرعت جسم است نه د رخود سرعت ، ولى اين قانون از بيان علت مستقيم سرعت و به عبارت ديگر از بيان قوهء مباشر حركت ساكت است و حتى اين قانون نمىتواند بيان كند علت مستقيم و بلاواسطهء تغيير سرعت چيست ؟ و آيا علت مستقيم و بلاواسطهء تغيير سرعت همان نيروى خارجى است يا آن كه تأثير نيروى\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nخارجى از لحاظ تغيير سرعت نيز به طور مستقيم است ؟ و به عبارت ديگر اين قانون نه تنها علت ادامهء حركت را بيان نمىكند ، بلكه از بيان علت مستقيم و بلاواسطهء حدوث حركت نيز ساكت است .\r\nچيزى كه براى نگارنده بسيار شگفت‌آور است و هنوز نتوانسته است راه‌حلى برايش پيدا كند اين است كه هم‌چنان‌كه ديديم در كتاب سابق‌الذكر رسماً چنين اظهار مىدارد كه تا زمان گاليله طرز استنباط بشر طبق اصل ارسطويى اين بود كه جسم متحرك موقعى به حال سكون درمىآيد كه قوه‌اى ( نيروى خارجى ) كه آن را در امتداد خود به حركت واداشته است نتواند ديگر تأثير كند و آن را براند ، و حال آن كه آنچه ما تاكنون از طرز تفكر فلاسفه در اين مسئله سراغ داريم رابطهء حركت جسم را با نيروى خارجى غير از اين نحو بيان مىكنند . ابن‌سينا در مبحث « خلأ » مىگويد :\r\nسنگى كه به هوا پرتاب مىشود اگر معاوقت هوا ( يا ساير اصطكاكات ) در كار نباشد آن سنگ تا سطح محدّدالجهات به حركت خويش ادامه مىدهد .\r\nمعناى اين جمله اين است كه اگر جسمى در اثر نيروى خارجىِ وارد بر آن به حركت درآيد بعد از آن كه علاقهء جسم با نيروى خارجى از بين رفت آن جسم براى هميشه به حركت خود ادامه مىدهد مگر آن كه عوائقى و چالش‌هايى در كار باشد و مانع ادامهء آن حركت بشود .\r\nچنان كه واضح است اين مطلب عين قانون جبر نيوتن و گاليله است . به علاوه اين قانون را علماى فيزيك به اين صورت بيان مىكنند كه « هيچ دليلى نيست كه جسم حالتى را كه كسب كرده از دست بدهد » ولى فلاسفه احياناً دلائلى نيز اقامه كرده‌اند بر اين كه در فرض عدم عايق و مانع بايد آن حالت محفوظ بماند .\r\nآرى ، فلاسفه كه از دريچهء ديگرى نظر مىكنند روى قرائن خاصى علت مباشر حركت جسم را نيروى خارجى نمىدانند بلكه محرك مباشر جسم را همواره طبع خود جسم يعنى قوه‌اى كه با خود جسم يك نوع اتحاد وجودى دارد مىدانند خواه آن كه آن حركت ، حركت طبيعى باشد يا حركت قسرى . روى اين نظريه فاعل مباشر حركت هر جسمى قوه‌اى متحد با خود جسم است نه قوهء خارجى ، و حتى حدوث حركت نيز اثر بلاواسطهء نيروى خارجى\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nنمىتواند بوده باشد . اثر مستقيم نيروى خارجى تنها اعداد آن قوهء متحد با جسم است كه اصطلاحاً « طبيعت » ناميده مىشود و آن قوهء مباشرِ حركت جسم ، يعنى طبيعت جسم ، حدوثاً و بقائاً همراه آن است يعنى علت حركت حدوثاً و بقائاً با حركت موجود است .\r\nالبته اثبات اين كه « فاعل مباشر حركت ، نمىشود خارج از جسم بوده باشد » و همچنين اثبات قواى متحد با اجسام كه فلاسفه آنها را به نام « طبايع » مىخوانند خارج از حوزهء فيزيك است و با اصول فيزيكى هم هيچ‌گونه مناقضتى ندارد و تنها با اصول فلسفى قابل نفى و اثبات است . « 1 »\r\nما در اين جا نمىخواهيم ادعا كنيم كه نظريهء راجع به رابطهء جسم با نيروى خارجى ، مطابق آنچه از ابن‌سينا نقل كرديم ، و هم‌چنين اين نظريه كه « فاعل مباشر حركت نمىتواند نيروى خارجى بوده باشد » متفقٌ عليه همهء مدعيان فلسفه است ، لكن اين قدر مىتوانيم ادعا كنيم كه اين دو نظريه در ميان محققين فلاسفه سابقهء روشن دارد .\r\nاين‌جانب از نظريهء شخص ارسطو در اين باب فعلًا اطلاع درستى ندارد و فعلًا مجال نكرده كه مستقيماً به ترجمه‌هاى كتب ارسطو مراجعه كند ولى اين قدر مىداند كه فلاسفهء اسلامى چنين نسبتى به ارسطو نداده‌اند كه جسم مادامى به حركت خود ادامه مىدهد كه نيروى خارجى مؤثر در آن باقى بماند ، و البته بسيار مستبعد است كه ارسطو چنين نظريه‌اى داشته باشد . آيا ارسطو اين قدر نمىدانست كه اگر سنگى با دست به هوا پرتاب شود ، بعد از آن كه آن سنگ از دست جدا شد لااقل تا مدتى آن سنگ به حركت خود ادامه مىدهد ؟ !\r\nاگر گفتار ارسطو را در كتاب مكانيك كه قبلًا از طريق كتاب خلاصهء فلسفى نظريهء اينشتاين نقل كرديم به اين معنا حمل كنيم كه مقصود وى از قوه‌اى كه جسم را مىراند قوه از نظر فلسفى يعنى همان طبيعت داخلى جسم است نه قوه از نظر فيزيك ( نيرويى كه از خارج بر جسم كارگر مىافتد ) توجيه بعيدى نخواهد بود .\r\n\r\n\r\n","description":"","footnote":"\r\n( 1 ) . ما در مقالهء 10 به تحقيق اين مطلب خواهيم پرداخت\r\n","page_name":" 152 ","page_number":152},
  {"content":"\r\n\r\nاين اولًا ، و ثانياً ، ما قانون جبر نيوتن را مخالف با قاعدهء فلسفى « بقاى علت به همراه معلول » بشناسيم خود اين قانون يك قانون مسلّم تجربى نيست ، زيرا همان طورى كه از گفتار كتاب خلاصهء فلسفى روشن بود امكان ندارد كه اين قانون مورد تجربه قرار گيرد . تجربه ما در مورد اين قانون يك تجربهء خيالى است نه يك تجربهء واقعى . پس اساساً اين نظريه را از نظر علمى يك « فرضيه » بايد تلقى كرد نه يك قانون .\r\nو ثالثاً ، اگر ادامهء حركت مستلزم وجود محرك نباشد لازم مىآيد كه حركت حدوثاً نيز نيازمند به علت نباشد و به تعبير ديگر لازم مىآيد كه تغيير سرعت نيز خود به خود حاصل شود و علاقه‌اى با نيروى خارجى نداشته باشد ، زيرا حركت داراى يك حالت اختصاصى معيّنى است كه به واسطهء آن حالت اختصاصى لازمهء عدم نيازمندى آن در بقا به علت اين است كه ابتدا نيز نيازمند به علت نباشد . آن حالت اختصاصى اين است كه حقيقت حركت ، حدوث تدريجى است ؛ به عبارت ديگر ، حركت حدوث مستمر است و ادامهء حركت عين ادامهء حدوث و استمرار حدوث است . حركت امرى نيست كه در يك لحظه حادث شود و در لحظات بعد باقى بماند ، بلكه هر جزء حركت كه در يك لحظه موجود مىشود در لحظهء ديگر معدوم مىشود و در آن لحظه جزء ديگرى از حركت حادث مىشود و همين‌طور . . . . بقاى حركت عبارت است از استمرار اتصالى اين حدوثات ، و اگر بنا شود كه حركت در يك لحظه بىنياز از محرك و فاعل مباشر باشد لازم مىآيد كه شىء در حدوث بىنياز از علت باشد و بديهى است كه اگر در يك مورد بالخصوص شىء را در حدوث بىنياز از علت دانستيم ناچار در جميع موارد بايد بىنياز بدانيم و به عبارت ديگر اگر صدفه و اتفاق را در يك جا جايز دانستيم در همه جا بايد جايز باشد و در اين صورت براى هميشه بايد قانون علت و معلول را به كنارى بگذاريم و هيچ چيز را شرط هيچ چيز ندانيم و هيچ رابطه‌اى بين اشياء قائل نشويم يعنى يك‌باره علم و فلسفه و نظم و قانون را انكار كنيم . « 1 » در اين جا بيش از اين به سخن ادامه نمىدهيم . بحث بيشتر در اطراف اين مسئله مستلزم اين\r\n\r\n\r\n","description":"","footnote":"\r\n( 1 ) . زيرا قواعد فلسفى مطلق و كلى است و اگر يك مورد استثنا پيدا شود از كليت و اطلاق مىافتد\r\n","page_name":" 153 ","page_number":153},
  {"content":"\r\n\r\nاست كه بيشتر در اطراف حركت به بحث بپردازيم . بحث مبسوط دربارهء حركت را مقالهء 10 متكفل شده است .\r\nدر خاتمهء اين مطلب براى اين كه ارزش افكار مادّيون را در اين موضوع روشن كنيم به يك مطلب ديگر نيز اشاره مىكنيم و آن اين كه فرضاً ما بقاى علت را به همراه معلول شرط ندانيم آيا بقاى علت در لحظهء حدوث معلول ، شرط است يا اين قدر هم لازم نيست بلكه علت همواره در زمان حدوث معلول ، معدوم است ، چيزى كه هست زمان علت ، متصل است به زمان معلول و لحظهء حدوث معلول لحظهء موت و عدم علت است ؟\r\nتصور ماديين از علت و معلول اين است كه فقط زمان علت متصل است به زمان معلول و بين آنها فاصلهء زمانى نيست و در لحظهء حدوث معلول ، علت از بين رفته و فانى شده .\r\nدكتر ارانى در جزوهء ماترياليسم ديالكتيك ، صفحهء 45 مىگويد :\r\nضمناً بايد متوجه بود كه نبايد علت و معلول را هم‌زمان فرض كرد . اسكولاستيك قرون وسطى مىگويد چون نقطهء زمان يعنى « آن » وجود خارجى ندارد پس ما بين علت و معلول هيچ « آن » فاصله نيست يعنى همزمان مىباشد . غلط اين سفسطه واضح است ، زيرا زمان متوالياً مىگذرد و ممكن است دو قضيه به دنبال هم طورى متصل باشند كه ميان آنها هيچ فاصلهء زمانى وجود نداشته باشد ولى در هر حال شروع يكى درست همان لحظهء ختم ديگرى باشد مثل اين كه دو خط ممكن است به دنبال هم وصل شوند كه ما بين ابتداى يكى و انتهاى ديگرى مكانى فاصله نباشد و با وجود اين نمىتوانيم بگوييم كه هر دو خط يك مكان را اشغال كرده‌اند . اسكولاستيك قرون وسطى قهراً مجبور بود كه اين‌طور سفسطه كند ، زيرا در بيان موضوع شروع طبيعت به اشكال برمىخورد .\r\nمعلوم نيست كه دكتر ارانى استدلال بر بقاى علت به همراه معلول را از راه وجود نداشتن نقطهء زمان ( آن ) از كجا پيدا كرده است ؟ ما مدافع اسكولاستيك (  schoolastic  ) قرون وسطى نيستيم و ممكن است واقعاً چنين استدلال‌هايى در اروپا وجود داشته است - / خوانندهء محترم به طرز فكر و طرز ا ستدلال مخصوص ما در اين موضوع آشنا شد - / ولى اين قدر معلوم است كه مدعاى دكتر ارانى در مورد عدم بقاى علت در لحظهء حدوث معلول به درجاتى از استدلال\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nمكتب اسكولاستيك سخيف‌تر است . دكتر ارانى ناچار است اين طور نظريه بدهد ، زيرا همين قدر كه قائل بشود كه وجود علت ( ولو فقط در لحظهء حدوث معلول ) به همراه معلول لازم است ، مجبور است كه به وجود جهان ديگرى كه باقى و دائمى است اقرار كند . چنان‌كه به تدريج روشن خواهد شد .\r\nپاسخ : با چشم‌پوشى از اين كه اين فرضيه تنها حدس بوده كه دانشمند مزبور از تأمل در اختلاف حركات با اختلاف عوائق و چالش‌ها زده است و غير قابل آزمايش مىباشد ، زيرا حركت بىعائق هيچ‌گاه پيدا نمىشود ، براى اين كه فرض يك جسم تنها در جهان هستى با فرض حركت مكانى كه تبدل تدريجى نسبت جسم به خارج از خود مىباشد غيرقابل جمع است . خود فرضيه كه فاعل نخستين حركت را فرض مىكند از فاعل بقاى حركت ساكت است و تنها متوجه بقاى حركت مىباشد . در اين صورت به مقتضاى بيان گذشته اگر چنين حادثه‌اى اتفاق بيفتد ناچار فاعل ديگرى براى بقاى حركت پيدا خواهد شد .\r\nاز مجموع آنچه تاكنون بيان شد نتيجه گرفته مىشود كه :\r\n1 . هر پديدهء خارجى تا ضرورت پيدا نكند موجود نخواهد شد .\r\n2 . هر موجود خارجى در حال وجود متصف به ضرورت مىباشد .\r\n3 . ضرورت وجود هر پديدهء معلول از راه ضرورت علت خودش پيدا شده و ترشح اوست .\r\nو از همين نظريه مىشود نتيجه گرفت كه ضرورت وجود هر معلولى كه « ضرورت بالغير » مىباشد منتهى به ضرورت علت است و چون اگر فرض كنيم كه اين ضرورت‌ها بالا بروند و در جايى توقف نكنند ضرورت نخستين كه ضرورت معلول نخستين است پيدا نخواهد شد ناچار همهء اين ضرورت‌هاى بالغير به يك ضرورت بالذات منتهى شود . پس اين نتيجه به دست مىآيد كه :\r\nاولًا : هر ضرورت بالغير منتهى به ضرورت بالذات است يعنى وجود ممكن منتهى به واجب‌الوجود است .\r\nثانياً : سلسلهء عللى كه وجود يك معلول به آنها موقوف است منتهى به علتى است كه ديگر معلول نيست پس ناگزير سلسلهء علل ، متناهى است .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nتوضيح و تذكر\r\nچنان كه از سخنان گذشته روشن است ما با پيمودن دو راه به يك آرمان رسيديم ؛ هم از راه گفت‌وگو در خواص وجود خارجى و هم از راه كنجكاوى در قانون علت و معلول به اين نتيجه رسيديم كه هر پديدهء موجود و واقعيت‌دارى داراى ضرورت وجود مىباشد يعنى وجودش با حفظ شرايط و قيودى كه در خارج دارد قابل اين كه غير از اين كه واقع شده بوده باشد نيست ؛ و اين نسبت ضرورت را در واقع علت آن به آن مىدهد . اين نظريه قابل تشكيك و ترديد نيست جز اين كه دو نكته را در اين زمينه نبايد از نظر دور داشت .\r\n\r\nنكتهء اوّل\r\nمقصود از پديده و حادثه‌اى كه به اصطلاح فلسفه به آن « پديده » و « حادثه » مىگوييم و ضرورىاش مىدانيم واحد حقيقى است نه واحد مسامحى عرفى . ما عادت داريم كه يك سلسله امور متفرقه راكه واحدهاى زيادى دارد به مناسبت اين كه مجموعاً يك واحدِ غرض را تأمين مىكنند « يكى » ديده و « واحد » ناميده و داراى يك ضرورت پنداشته و طبعاً يك علت براى وى قائل شويم مانند توطن در يك شهر ، اقامت در يك خانه ، خوردن يك ناهار ، نوشيدن يك جرعه آب ، و مانند يك ناهار ، يك خانه ، يك شهر ، يك كشور و . . . در حالى كه به نظر فلسفى هيچ‌گاه هيچ‌كدام از اينها را كه هر يك داراى واحدهاى بسيارى هستند نمىشود يك واحد شمرد و نه داراى يك ضرورت دانست و نه استناد به يك علت داد .\r\nتنها يك جرعه آب را كه مىنوشيم اگر چه در ظاهر يك كار مىشماريم ولى در واقع حركت‌هاى مختلف و زيادى را انجام مىدهيم كه هر واحد آنها يك وجود و يك ضرورت و يك علت دارد .\r\nلازمهء بحث در علت و ضرورت هر پديده همين است اگر چه از روى كنجكاوى ديگرى « 1 »\r\n\r\n\r\n","description":"","footnote":"\r\n( 1 ) . چنان‌چه در مقاله دهم تفصيلًا إن‌شاء الله مىآيد\r\n","page_name":" 156 ","page_number":156},
  {"content":"\r\n\r\nجهان ماده يك واحد بيش نيست و از اين روى بايد گفت يك ضرورت داشته و مستند به يك علت مىباشد . اين نكته به عنوان تذكر اين جا گفته شد و توضيح كافى وى را از مقاله‌هاى آينده بايد جست .\r\nقبل از پرداختن به نكتهء دوم ، لازم است به پيروى از متن علامه دربارهء يك مسئله مهم ديگر كه از مسائل گذشته استنتاج شده توضيحات لازم را بدهم و آن مسئله عبارت است از « بطلان تسلسل علل » كه در همهء علوم و بالاخص در فلسفه كاربرد زيادى دارد .\r\n\r\nسلسله علل به كجا مىرود\r\nاز آنچه تاكنون تحقيق شد معلوم شد كه : نظام موجودات نظام وجوبى و ضرورى است و اين وجوب و ضرورت يكى از آن جا ناشى شده كه اين نظام ، نظام « وجودات » است نه نظامِ « ماهيات » و وجود مساوى با ضرورت است ، و ديگر از اين راه كه اين نظام ، نظام علّى و معلولى است و علت همان‌طورى كه وجود دهنده به معلول است ضرورت دهندهء وى نيز هست يعنى معلول ، وجود و ضرورت خويش را ، از ناحيهء علت كسب مىكند و تا علت وجود و ضرورت نداشته باشد نمىتواند وجود دهنده و ضرورت دهنده به معلول باشد ، و ضمناً معلوم شد كه معلول حدوثاً و بقائاً وجود خويش و ضرورت خويش را از ناحيهء علت كسب مىكند .\r\nنتيجه چنين گرفته مىشود كه وجوداتى كه به صورت « حادثه » اكنون در اين جهان هستند و ما وجود آنها را بلاواسطه ادراك مىكنيم داراى ضرورت وجودند و وجود و ضرورت وجود خويش را از ناحيهء عللى موجود و ضرورى كه همراه آنها هستند كسب مىكنند .\r\nدر اين جا دو سؤال پيش مىآيد : يكى اين كه آن علل وجود دهنده و ضرورت دهنده خودشان چه حالى دارند ؟ آيا آن علل ، وجود و ضرورت وجود خويش را از خارج كسب نكرده‌اند يعنى هويّاتى قائم به ذات مىباشند يا آن‌كه آن علل نيز وجود و ضرورت خويش را از ناحيهء علل ديگرى كسب كرده‌اند و بر فرض ثانى آيا سلسلهء اين علل ، متناهى است يا غيرمتناهى ؟\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nسؤال دوم : بنا بر هر يك از دو فرض بالا ، يعنى چه اين كه سلسلهء علل را متناهى بدانيم و چه غيرمتناهى ، آيا تمام رشته‌ها و سلسله‌هاى علّى و معلولى به يك سلسلهء غيرمتناهى يا به يك هويّت مستقل قائم به ذات منتهى مىشود يا اين كه به سلسله‌هاى غيرمتناهى يا به هويّات مستقل قائم به ذات منتهى مىشود ؟\r\nسؤال اول همان است كه موجب طرح مسئلهء « تسلسل علل » شده است . حكما براهين زيادى بر بطلان تسلسل علل اقامه كرده‌اند . از دورهء يونان باستان براهينى بر بطلان تسلسل نقل شده . حكماى اسلامى از قبيل فارابى و ابن سينا و خواجه نصيرالدين طوسى و ميرداماد و صدرالمتألّهين هر يك برهانى بر بطلان تسلسل علل اقامه كرده‌اند و يا لااقل تكميل و اصلاحاتى در براهين اقامه شده از طرف ديگران ، به عمل آورده‌اند . در اطراف هر يك از آن براهين بحث و انتقادهاى زيادى شده و لزومى ندارد ما وارد آن بحث و انتقادها بشويم .\r\n\r\nبطلان تسلسل علل\r\nدر اين جا به ذكر يك برهان كه با مطالب اين مقاله ارتباط نزديك دارد و از نظر ما بهترين برهان است بر بطلان تسلسل علل ، قناعت مىكنيم .\r\nبهترين برهان بر امتناع تسلسل علل ، برهانى است كه از راه ضرورت نظام موجودات اقامه مىشود . اين راه همان است كه اولين بار محقق عالىمقام خواجه نصيرالدين طوسى از آن راه وارد شده و به روى ديگران بابى باز كرده است . بيان مختصر متن نيز اشاره به همين راه است .\r\nما در اين جا سعى مىكنيم آن برهان را با ساده‌ترين وجهى تقرير كنيم تا براى همگام مفهوم گردد ، به اين بيان :\r\nنظام موجودات نظام علّى و معلولى و نظام ضرورى است و هر معلولى ضرورت خويش را از ناحيهء علت خود كسب كرده . حالا يا اين است كه در واقع و نفس‌الامر ، اين نظام ضرورى علّى و معلولى يكسره از ضرورت‌هاى بالغير تأليف يافته است يعنى سلسلهء علل و معلولات ،\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nغيرمتناهى است و هر علتى به نوبهء خود معلول علتى است و همين‌طور . . . و يا اين كه اين نظام از ضرورت‌هاى بالغير و ضرورت بالذات تأليف يافته است يعنى تمام وجودات و ضرورات همه منتهى به موجودى است كه قائم بالذات و كامل بالذات و ضرورى بالذات است و از لحاظ شدت و تماميت ، غيرمتناهى است و او به منزلهء اساس همهء هستىها و منبع و سرچشمهء همهء وجودها و وجوب‌ها و ضرورت‌ها با نظم و ترتيب معين است .\r\nبنا بر فرض اول ، اين نظام قابل توجيه نيست ، زيرا اگر معلول خاصى را در نظر بگيريم و بخواهيم بدانيم چرا اين شىء ضرورت يافته و موجود شده ، ممكن است ابتدا اين‌طور فرض كنيم كه علتش موجود و ضرورى بوده و با فرض وجود علت ، وجود اين شىء ضرورى و غير قابل تخلف بوده ؛ ولى دو مرتبه سؤالى براى ما پيدا مىشود كه چرا علت وى وجود پيدا كرده يعنى چرا معلول مورد نظر از راه معدوم بودن علتش معدوم نشده ؟ باز ممكن است بگوييم كه چون علت اين علت موجود بوده و با فرض وجود علتِ اين علت وجود اين علت نيز ضرورى و غيرقابل انفكاك بوده .\r\nبراى مرتبهء سوم اين سؤال پيش مىآيد كه چرا معلول مورد نظر ما از راه انعدام علت علتش معدوم نشده ؟ و البته نظير جواب‌هاى بالا جوابى خواهد داشت ، ولى اگر از عقل بپرسيم كه چرا معلول مورد نظر از راه انعدام تمام اين سلسلهء غيرمتناهى معدوم نشده و چرا عدم محض به جاى اين سلسله در كار نيست ، در اين صورت براى عقل پاسخى باقى نمىماند . به عبارت ديگر ، معلول مورد نظر ما هنگامى وجود پيدا مىكند كه ضرورت داشته باشد و هنگامى ضرورت وجود پيدا مىكند كه جميع امكانات عدم وى از بين رفته باشد .\r\nاز جمله امكانات عدم وى عبارت است از عدم وى به واسطهء معدوم بودن تمام اين سلسله . البته اگر اين سلسله از ضرورت ذاتى و ضرورت غيرى تأليف يافته باشد عدم اين سلسله محال است ؛ يعنى معلول مورد نظر ما از راه انعدام تمام سلسله ، امكان عدم ندارد ، زيرا عدم اين سلسله مستلزم عدم واقعيتى است كه ضرورى بالذات و ممتنع العدم بالذات است و آن واقعيت هيچ‌گونه امكان عدم ندارد و چون آن واقعيت موجود است لازمهء وجود و ضرورت وجود وى وجود و ضرورت تمام آحاد سلسله با ترتيب و نظام\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمعين است ؛ و اما اگر فرض كنيم كه اين سلسله از ضرورت‌هاى بالغير غيرمتناهى تأليف يافته باشد عدم اين سلسله از راه انعدام جميع آحاد اين سلسله محال نيست . پس ضمناً عدم معلول مورد نظر ما نيز محال نيست ، پس آن معلول نيز ضرورت نيافته ، پس نمىتواند موجود باشد .\r\nبه تعبير ديگر : نظام موجودات ، نظامى محقق است و چون محقق است ضرورى است و امكان عدم ندارد يعنى محال است كه اصلًا اين نظام موجود نبود و عدم محض به جاى آن حكم‌فرما بود . حالا كه اين نظام ، نظامى محقق و ضرورى است اگر ضرورت بالذاتى در اين نظام وجود داشته باشد تحقق اين نظام و ضرورت اين نظام قابل توجيه است ، زيرا علت اين كه اين نظام موجود و ضرورى است اين است كه در اين نظام واقعيتى هست كه عدم ذاتاً بر وى محال است و از ناحيهء آن واقعيت ضرورى و ممتنع العدم كه آن را « علة العلل » مىخوانيم ضرورت و امتناع عدم به ساير اشيايى كه عدم ذاتاً بر آنها محال نيست رسيده است ، ولى اگر ضرورت بالذاتى در اين نظام نباشد تحقق اين نظام و ضرورت آن قابل توجيه نيست ، زيرا نسبت اين كه اين نظام موجود باشد با اين كه موجود نباشد متساوى است و به عبارت ديگر ، هر واحدى از آحاد اين نظام ( بلااستثناء ) نسبت موجود بودن آن ( از راه وجود سلسلهء علل غيرمتناهى ) و معدوم بودن آن ( از راه انعدام جميع سلسله ) متساوى است پس منشأى براى ضرورت اين نظام و هم‌چنين تحقق اين نظام در كار نيست .\r\nعلىهذا به طور قطع و جزم جهان علت و معلول بايد متكى به علت بالذات يا علل بالذات باشد ؛ اما اين كه آيا تمام رشته‌هاى علّى و معلولى به يك علت بالذات و يك واجب‌الوجود بالذات منتهى است يا اين كه مانعى ندارد كه علت‌هاى بالذات و واجب‌الوجودهاى بالذات در كار باشد ، و به عبارت ديگر ، آيا اساس و مبدأ و منبع و سرچشمهء كل ، يكى است يا مانعى ندارد كه متعدد باشد و بنا بر هر يك از اين دو فرض آيا اين علت بالذات يا علل بالذات از سنخ ماده است يا مجرد از ماده است . مطالبى است كه پاسخ سؤال دوم ما را مىدهد و خود ، بحث بسيار مفصل و طولانى است و مقالهء 14 كه در « الهيّات » بحث مىكند متكفل اين مطالب است .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nنكتهء دوم\r\nحال مىپردازيم به نكتهء دومى كه در اين‌باره ( هر موجودى زمانى وجود و واقعيت پيدا مىكند كه ضرورت وجود داشته باشد ) مطرح است .\r\nدو نظريهء گذشته ( هر پديدهء معلولى تا ضرورت نداشته باشد موجود نمىشود ، اين ضرورت را علت به وى مىدهد ) اين نتيجه را مىدهند كه : « هر معلول نسبت به علت ، ضرورت بالقياس دارد » يعنى اگر معلولى را با علت خودش بسنجيم نسبت « ضرورت » را خواهد داشت و البته اين نسبت يعنى « ضرورت بالقياس » تنها ميان معلول و علت تامّهء آن وجود دارد نه ميان معلول و اجزاء علت آن و نه ميان معلول و خارج از علت ، بلكه نظر به اين‌كه تنها علت تامّه است كه ضرورت دهنده مىباشد . اگر چيزى را به غير علت تامّه‌اش نسبت دهيم نسبتى ديگر كه مخالف با نسبت « ضرورت » است پيدا خواهد كرد كه نسبت « امكان بالقياس » ناميده مىشود .\r\nمثلًا اگر نسبت آب را به تركيب اكسيژن و هيدروژن با بقيهء شرايط زمانى و مكانى بدهيم خواهيم گفت « پيدايش آب ضرورى است » ولى اگر همين آب را به اكسيژن تنها نسبت دهيم البته ضرورتى پيدا نخواهد شد ، زيرا از اكسيژن تنها ، آب به وجود نمىآيد ولى « امكان » دارد به اين معنى كه اگر بقيهء اجزاء علت با شرايط منضم شوند آب به وجود مىآيد و گرنه ، آبى پيدا نخواهد شد . پس اكسيژن مىشود آب بشود ( با انضمام بقيهء اجزاء و شرايط ) و مىشود آب نشود ( بىانضمام بقيهء اجزاء و شرايط ) . و همچنين اگر « خوردن » را كه يكى از افعال ماست به علت تامّه‌اش ( مجموع انسان ، علم ، اراده ، سلامت ، اعضاى فعّاله و بودن مادّهء قابله و شرايط ديگر ) نسبت بدهيم تحقق وى ضرورى است ولى اگر به پاره‌اى از اجزاء علت با قطع نظر از اجزاء و شرايط ديگر نسبت دهيم عمل خوردن تحقق پيدا نمىكند . مثلًا به انسانِ تنها ، يا انسان و علمِ تنها اگر عمل خوردن را نسبت بدهيم ديگر نسبت « ضرورت » را نخواهد داشت بلكه « ممكن » خواهد بود يعنى مىشود از فاعل صادر شود و مىشود صادر نشود .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nو اين همان اختيارى است كه انسان فطرتاً براى خود اثبات مىكند و خودش را « مختار » يعنى آزاد در فعل و ترك ، و افعال خود را براى خود « اختيارى » مىشمارد .\r\nاگر چنان‌چه انسان خود را فطرتاً مختار نمىدانست ، هيچ‌گاه با فكر و تروّى و انديشيدن ، فعلى را انجام نمىداد و يا ترك نمىكرد ، و هرگز اجتماعى را كه داراى شئون مختلفهء امر و نهى و پاداش و تربيت و ساير توابع است برپا نمىكرد ، زيرا هر چه شدنى است شدنى است و هر چه نشدنى است نشدنى است و ديگر چيزى كه فعلًا نيست و مىشود بشود ولى اكنون فعليت ندارد و محقق نيست و فعلى كه اكنون انجام نيافته و مىتوانيم انجام دهيم اينك نداريم .\r\nخلاصه اين كه نبايد وصف « ضرورت » را كه اشياء نسبت به علت تامّهء خود دارند توسعه داده ميان هر چيز و هر چيز ديگر سرايت داد ، چنان كه اغلب دانشمندان مادى به اين اشتباه دچار شده و با اثبات جبر ( ضرورت ) در كليهء حوادث و افعال اختيارى و غيراختيارى ، موضوع اختيار ( نسبت « امكان » ) را از اساس و ريشه نفى كرده و در نتيجه در چالهء تناقض‌هاى عجيبى افتاده‌اند و عجيب‌تر از همه اين نظريات پندار كسانى است كه قول به ثبوت اختيار را مستلزم انكار عليت و معلوليت و قول به بخت و اتفاق دانسته و اعتقاد به جبر را مستلزم انكار صانع واجب و انكار اعجاز و جز اينها معرفى كرده‌اند . همهء اين پندارهاى خام زاييدهء اين است كه اين دانشمندان به « جبر » ( نسبتِ ميان معلول و علت تامّه ) چسبيده و « اختيار » ( نسبتِ ميان معلول و علت غير تامّه ) را فراموش نموده‌اند .\r\nنمىدانند كه ممكن است برخى از علت‌ها باشد ولى معلول به وجود نيايد پيدايش معلول نيازمند تجمع تمام علل ناقصه است .\r\nدر خاتمه يادآورى مىكنيم كه موضوع بحث در « تسلسل علل » در درجهء اول علل فاعليّه است و اما اين كه تسلسل علل در علل غائيّه يا علل صوريّه و علل مادّيّه ممتنع است يا ممتنع نيست ، بحث ديگرى است كه خارج از موضوع بحث حاضر ماست و لازم به تذكر نيست كه شرايط و معدّات يعنى مراحل وجود شىء كه احياناً به نام « عللِ اعدادى » نيز خوانده مىشود ، از موضوع بحث و مورد براهين تسلسل علل ، به كلى خارج است ، زيرا چنان كه ديديم براهين\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nبطلان تسلسل علل در مورد عللى است كه واجب است همراه وجود معلول موجود باشد اما شرايط و معدّات كه مجارى وجود شىء بايد شمرده شوند نه علل وجود دهندهء وى ، لزومى ندارد كه همراه وجود معلول موجود باشند بلكه بايد تقدم زمانى بر وجود آن شىء داشته باشند . علىهذا نبايد چنين توهّم كرد كه لازمهء بطلان تسلسل علل اين است كه سلسلهء شرايط و معدّات ، متناهى است يعنى حوادث زمانى كه دخالت در وجود شىء دارند متناهى است و در نتيجه زمان و حوادث زمانى نيز متناهى است .\r\nگفت‌وگو از وجوب و ضرورت نظام موجودات خواه ناخواه منجر به بحث از مسئلهء خاصى مىشود كه همواره از جنبه‌هاى مختلفى مورد توجه علما و فلاسفه بوده و در تمام دوره‌ها و اعصار با اهميت خاصى تلقى شده است و آن ، مسئلهء « جبر و اختيار » است . اين مسئله را علاوه بر فلاسفه ، روان‌شناسان و علماى اخلاق و متكلمين و فقها و علماى حقوق نيز از جنبه‌هاى مختلف مورد توجه و تحقيق قرار داده‌اند ، زيرا اين مبحث از آن جهت كه مربوط به كيفيت صدور از افعال انسان از انسان و طرز انجام يافتن مقدمات ذهنى و نفسانى افعال و حركات انسان مربوط به روان‌شناسى است ، و از آن جهت كه هر يك از « جبر » و « اختيار » بنا بر بعضى توهّمات عبارت است از ضرورت ولاضرورتِ افعال انسان در نظام كلى وجودِ ، با علم اعلى و فلسفهء كلّى ارتباط پيدا مىكند ، و از آن جهت كه با نحوهء تعلق علم ذات بارى و ارادهء ذات بارى به افعال انسان رابطه دارد ، با علم كلام و قسمت « الهيّات » فلسفه پيوستگى دارد ، و از آن جهت كه بنا بر جبر ، موضوع تشريع و تقنين و تكليف ومسئوليت و پاداش و كيفر ( الهى يا بشرى ) منتفى مىشود با فقه و حقوق سروكار پيدا مىكند ، و از آن جهت كه اين موضوع با موضوع سرشت و طينت و اخلاق غيرقابل تغيير ، بستگى دارد با علم اخلاق وابستگى دارد .\r\nبحث‌هاى مختلفى كه از جنبه‌هاى مختلف روى موضوع « جبر و اختيار » به عمل آمده موجب يك ابهام مخصوصى در مفهوم « جبر » و « اختيار » شده يعنى موجب شده كه اين دو كلمه در نظر همه ( متكلمان و فيلسوفان ) يك تعريف معين و مفهوم مشخصى نداشته باشد و هر دسته‌اى به حسب فهم و سليقهء خود از هر يك از « جبر » و « اختيار » يك تعريف و تفسير\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nخاصى كرده‌اند و در اطراف آن به نفى و اثبات پرداخته‌اند . ولى يك مادهء مشترك در همهء اين گفت‌وگوها موجود است و آن اين است كه همه خواسته‌اند « حدود آزادى انسان در عمل » را بيان نمايند و به عبارت ديگر خواسته‌اند تعيين كنند كه آيا انسان در اعمال خويش آزاد است يا آزاد نيست و اگر آزاد است اين آزادى چگونه است ؟\r\nالبته ما در اين جا در درجهء اول اين مسئله را از جنبهء فلسفى مورد توجه قرار مىدهيم يعنى رابطهء اين مسئله را با مسئلهء « ضرورت و وجوب نظام هستى » بيان مىكنيم و ضمناً به ساير جنبه‌هاى اين مسئله نيز توجه خواهيم كرد .\r\nمطابق اصل « ضرورت و وجوب نظام هستى » هيچ حادثه‌اى در اين جهان بدون وجوب و ضرورت موجود نمىشود . معناى اين جمله طبق بيانات گذشته اين بود كه هر حادثه‌اى از حوادث اگر علت تامّهء وى محقق شد جبراً و ضرورتاً تحقق خواهد يافت و محال است كه تحقق پيدا نكند و اگر علت تامّهء وى محقق نگشت ، خواه از آن جهت كه در يكى از شرايط وجود وى نقصانى باشد و خواه از آن جهت كه مانعى پيدا شود و اقتضاى علت را خنثى كند ، جبراً و ضرورتاً آن حادثه تحقق نخواهد يافت يعنى محال است كه در اين فرض آن حادثه تحقق پيدا كند . حادثه‌اى كه در اين جهان تحقق پيدا مىكند از وجود علت تامّهء وى و بالنتيجه از ضرورت وى حكايت مىكند و هر حادثهء ممكنى كه تحقق پيدا نمىكند از عدم علت تامّهء وى و بالنتيجه ازعدم ضرورت وى ، بلكه از ضرورت عدم وى حكايت مىكند . مطابق آنچه قبلًا گذشت انكار جريان « قانون عليت » در پيدايش حوادث جهان مساوى با صدفه و اتفاق بل انكار هر قاعده و نظم و قانون و حقيقتى در كار جهان است همچنان كه انكار قانون « ضرورت نظام هستى » نيز مساوى با صدفه و اتفاق و انكار هرگونه نظم و قاعده‌اى است . اين قانون استثنا ندارد يعنى اين‌طور نيست كه در برخى موارد ، حوادث جهان طبق قانون عليت عمومى و ضرورتى عمومى پديد مىآيند و از بين مىروند و در برخى موارد ، پديد آمدن و از بين رفتن حوادث به‌طور گزاف و صدفه و اتفاق صورت مىگيرد .\r\nاين‌جاست كه اشكال « جبر » جان مىگيرد ؛ زيرا اگر نظام هستى ، ضرورى و وجوبى است و هر چه شدنى است مىشود و محال است كه نشود و هر چه نشدنى است نمىشود و محال\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاست كه بشود ، افعال و حركات صادره از انسان نيز كه جزئى از حوادث اين جهان است همين‌طور است يعنى آنچه بايد از انسان صادر شود خواه ناخواه صادر مىشود و آنچه بايد صادر نشود خواه‌ناخواه صادر نمىشود و هيچ فعلى از افعال انسان نيست كه بتوان گفت « ممكن » است صادر بشود و « ممكن » است صادر نشود . پس هيچ‌گونه اختيار و آزادى براى انسان در اعمال و افعالش نيست ، زيرا اختيار ، امكان است و جبر ، ضرورت ، و چنان كه ديديم جهان ، جهان ضرورت است نه جهان امكان . به عبارت ديگر همان‌طورى كه حركات اجرام بزرگ و كوچك اين جهان از اتم گرفته تا كواكب و سيارات عظيم همه به حكم نواميس و قوانين ضرورى خلاف‌ناپذير صورت مىگيرد و همان‌طورى كه حوادثى مانند خسوف و كسوف و زلزله و آمد و شد روز و شب و نزول برف و باران و غيره تحت تأثير علل معين ، قطعى و قابل پيش‌بينى است ، حركاتى كه از انسان صادر مىشود و حوادثى كه به وسيلهء انسان رخ مىدهد نيز همين‌طور است يعنى اين حركات و اين حوادث نيز به حكم قوانين و نواميس معين صورت مىگيرد و تحت تأثير علل معين ، قطعى مىشود ؛ از اين رو هيچ‌گونه امكان و اختيار و آزادى در بين نيست و هر چه هست ضرورت و جبر و محدوديت است . پس ما نمىتوانيم مستوجب هيچ‌گونه تكليف و قانون و مسئوليت ( الهى يا بشرى ) به عهده بگيريم و نمىتوانيم مستوجب هيچ‌گونه پاداش يا كيفرى بوده باشيم ، زيرا تكليف و مسئووليت و پاداش و كيفر ، فرع آزادى است و چون هر چه هست جبر و محدوديت است هيچ يك از اين امور معنا ندارد .\r\nبدون ترديد يكى از معضلات بزرگى كه تاكنون فكر دانشمندان را به خود متوجه ساخته اين مسئله است و بسيار كم ديده مىشود كه كسى در اين مسئله وارد شده باشد و جميع جوانب و اطراف مسئله را در نظر گرفته باشد و به درستى از عهدهء حل آن برآمده باشد . غالباً كسانى از مدعيان فلسفه يا روان‌شناسان يا علماى اخلاق يا اصوليين كه وارد اين مطلب شده‌اند يا از اول راه خطا پيموده‌اند يا آن كه به قسمتى از مطلب توجه كرده و جميع اطراف و جوانب مطلب را در نظر نگرفته يا نتوانسته‌اند در نظر بگيرند .\r\nو چون اين مسئله علاوه بر جنبهء نظرى ، داراى جنبهء عملى نيز هست - / زيرا چنان كه\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمىدانيم لازمهء جبر ، خارج شدن از زير بار تكليف و مسئووليت و بىاثر دانستن تربيت و اخلاق و در نتيجه لاقيدى و تنبلى و انحطاط و بيچارگى است و كمتر فكرى است كه به اندازهء فكر جبرى زيان‌هاى عملى و اخلاقى در برداشته باشد و بسا اشخاصى پيدا مىشوند كه براى آن كه فلسفه‌اى براى موجه ساختن اعمال زشت خويش پيدا كنند به نظريهء جبر متمسك مىشوند - / لهذا ما تفصيلًا وارد اين مبحث مىشويم و سعى مىكنيم با طرز بديع و بىسابقه‌اى اين مطلب را به خوانندهء محترم تحويل دهيم .\r\nمجموع راه‌هايى را كه بشر در مسئلهء « جبر و اختيار » پيش گرفته مىتوان اين طور خلاصه كرد : جبريّون مطلق ، كسانى كه در هر دوره‌اى كم و بيش پيدا مىشوند و مكتب مشخصى ندارند .\r\nماديين جديد بر اين باورند كه : صدور افعال انسان از انسان ضرورى و جبرى است و هيچ‌گونه اختيار و آزادى براى انسان در كار نيست و هيچ‌گونه تكليف و مسئوليتى هم براى انسان صحيح نيست .\r\nمعتقدند كه صدور افعال انسان از انسان جبرى است و هيچ‌گونه اختيار و آزادى در كار نيست ولى در عين حال تكليف و مسئوليت هم براى انسان صحيح است .\r\nبرخى از متكلمين و برخى از اصوليين معتقدند : هيچ‌گونه ضرورت و وجوبى در كار جهان حكمفرما نيست و در نتيجه بر افعال انسان نيز ضرورتى حكم‌فرما نيست .\r\nمنكرين ضرورت علّى و معلولى مانند برخى از متكلمين و برخى از علماى فيزيك جديد مى گويند :\r\nاعليت و معلوليت و همچنين ضرورت علّى و معلولى منحصر به ماده و ماديات است و غير ماده مثل نفس انسان و ذات بارى نسبت به آثار خود فاعل است نه علت ، و نسبت معلول به علت « ضرورت » است ولى نسبت فعل به فاعل « ضرورت » نيست .\r\nبعضى از روان‌شناسان مىگويند : هيچ‌گونه ضرورت و وجوب و جبرى بر اعمال انسان حكومت نمىكند ، زيرا افعال انسان با اراده انجام مىيابد و اراده از قانون عليت عمومى آزاد است .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nاما نظريه محققان و حكماى اسلامى كه مورد اعتماد اين مقاله است اين است كه : نظام هستى نظام ضرورى است و استثناپذير هم نيست و در عين حال انسان در افعال و آثار خود مختار و آزاد است و حد اعلاى آزادى براى انسان موجود است و اين اختيار و آزادى براى انسان موجود است و اين اختيار و آزادى با ضرورت نظام هستى منافات ندارد .\r\nچنان كه از جدول‌بندى معلوم است مخالفين نظريهء ما مجموعاً دو صف عمده را تشكيل مىدهند : يعنى صف كسانى كه به ضرورت علّى و معلولى اذعان دارند و قائل به عدم اختيار انسان هستند و ديگرى صف كسانى كه به نوعى منكر ضرورت علّى و معلولى در مورد افعال انسان هستند و قائل به اختيار مىباشند . در حقيقت هر دو صف يك عقيدهء مشترك دارند و آن اين است كه هر دو دسته يك نوع ملازمه‌اى بين قانون ضرورت علّى و معلولى و مجبور بودن انسان از يك طرف و بين عدم ضرورت علّى و ومعلولى و اختيار و آزادى انسان از طرف ديگر قائل هستند . منتها يك دسته ضرورت علّى و معلولى را پذيرفته و اختيار را نفى كرده‌اند و دستهء ديگر اختيار را پذيرفته و ضرورت علّى و معلولى را در مورد افعال انسان نفى كرده‌اند .\r\nنظريهء ما درست نقطهء مقابل نظريهء مشترك اين دو دسته است ؛ يعنى ما هيچ ملازمه‌اى بين قانون ضرورت علّى و معلولى و مجبور بودن انسان قائل نيستيم و هيچ نوع ملازمه‌اى هم بين عدم ضرورت علّى و معلولى و اختيار انسان معتقد نيستيم ، بلكه مدعى هستيم ضرورت علّى و معلولى در مورد انسان با در نظر گرفتن علل و مقدمات مخصوص افعال و حركات انسان مؤيد اختيار و آزادى انسان است و انكار ضرورت علّى و معلولى نسبت به افعال انسان موجب محدوديت و سلب اختيار و آزادى از انسان است .\r\nاين‌جاست كه مطلب يك قيافهء تازه و بديع و حيرت‌آورى به خود مىگيرد و ما بايد در اين جا به دو قسمت بپردازيم : يكى اين كه نفى ضرورت علّى و معلولى ملازم با آزادى و اختيار نيست بلكه منافى با آن است ، و ديگر اين كه ضرورت علّى و معلولى افعال انسان منافى با اختيار نيست بلكه مؤيّد و مؤكِّد آن است .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nاما قسمت اول :\r\nفرضاً افعال انسان يا مبادى افعال انسان ( مثلًا اراده ) را داراى ضرورت علّى و معلولى ندانيم ، يعنى براى اين امور علت تامّه‌اى كه نسبت آن علت تامّه و اين امور « ضرورت » باشد قائل نشويم ، ناچار بايد پيدايش اين امور و عدم پيدايش آنها را با « صدفه » توجيه كنيم ( خواه آن‌كه اصلًا اين امور را معلول علت و فعل فاعلى ندانيم و خواه آن‌كه براى اين امور منشأ استنادى قائل بشويم ولى ترتب وجود وعدم اين امور را بر وجود و عدم آن منشأ استنادْ غيرضرورى بدانيم ، زيرا چنان‌كه در مقدمهء اين مقاله ديديم نفى ضرورت علّى و معلولى ملازم با فرض صدفه و گزاف و اتفاق است ) و در اين صورت انسان در هر حالتى و هر آنى و تحت هر شرايطى انتظار هر گونه حركت و عملى از خود مىتواند داشته باشد و در هر حالتى و هر آنى و تحت هر شرايطى از وقوع هيچ‌گونه عملى از خود نمىتواند مطمئن باشد ، زيرا اگر بنا بشود ما براى افعال انسان علل تامّه‌اى كه نسبت آن افعال با آن علل تامّه « ضرورت » باشد و وجود و عدم آن افعال صرفاً وابسته به وجود وعدم آن علل تامّه باشد قائل نشويم بايد زمان آن فعل را صرفاً به دست تصادف بسپاريم و معتقد شويم خود انسان به هيچ نحو دخالتى در آن فعل نمىتواند داشته باشد . جاى ترديد نيست كه اين فرض ملازم با محدوديت و سلب قدرت و اختيار و آزادى انسان است و اساساً با اين فرض ، آزادى معنا ندارد بلكه در اين فرض اساساً نمىتوان اين فعل را فعل انسانِ بالخصوص بلكه فعل هيچ فاعلى دانست .\r\nپس كسانى كه خواسته‌اند از راه انكار كلى قانون عليت عمومى يا انكار كلى قانون ضرورت علّى و معلولى يا از راه استثناى يكى از اين دو قانون در مورد افعال انسان يا اراده و اختيار انسان از جبر فرار كنند و به اختيار برسند ، راه بيهوده‌اى رفته‌اند . آرى ، پيمودن اين راه‌ها ( به فرض صحت ) موجب مىشود كه انسان را اجبار شده از طرف يك علت خارجى ندانيم ولى از طرف ديگر به صورت ديگرى - يعنى به صورت صدفه و گزاف و اتفاق - آزادى و اختيار را از انسان سلب كرده‌ايم و محدوديت عجيبى برايش قائل شده‌ايم . اشتباه اين صف دانشمندان هم همين جاست يعنى اين دانشمندان همين قدر ديده‌اند كه با فرض انكار ضرورت علّى و معلولى از چنگ اعتقاد به اجبار انسان در مقابل علل طبيعى يا ما فوق الطبيعى\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nرهايى مىيابند اما توجه نكرده‌اند كه فرضيهء آنها موجب مىشود كه از راه ديگر از انسان سلب آزادى و اختيار بشود و زمام امور به دست تصادف كور و كر و بىحساب بيفتد .\r\n\r\nاما قسمت دوم :\r\nضرورت افعال و حركات انسان در نظام هستى منافى با اختيار و آزادى انسان نيست ، زيرا هر معلولى كه ضرورت پيدا مىكند به واسطهء علت تامّه‌اش ضرورت پيدا مىكند ؛ افعال انسان نيز با پيدايش علل تامّهء آنها ضرورت پيدا مىكنند . علت تامّهء فعل انسان مركّب است از مجموع غرايز و تمايلات و عواطف و سوابق ذهنى و قوهء عقل و سنجش و موازنه و مآل‌انديشى و قدرت عزم و اراده ؛ يعنى هر فعلى كه از انسان صادر مىشود بايد مطلوبى را براى انسان در بر داشته باشد يعنى بايد با يكى ( لااقل ) از تمايلات و غرايز انسان وفق بدهد .\r\nازاين‌رو انجام هر فعلى را كه انسان تصور مىكند ، اگر هيچ مطلوبى را در بر نداشته باشد و هيچيك از غرايز و تمايلات را ارضا نكند و به اصطلاح حكما نفسْ فايده‌اش را تصديق و امضا نكند ، امكان ندارد كه قواى فعالهء انسان به سوى آن عمل روانه شود . پس از آن‌كه توافق آن با بعضى از تمايلات محرز شد و فايده‌اش امضا شد جميع سوابق و اطلاعات ذهنى انسان مداخله مىكند و سپس قوهء سنجش و مقايسه و موازنه و بالاخره قوهء عاقلهء انسان جميع جوانب را تا حد امكان در نظر مىگيردو مآل‌انديشى مىكند ، اگر احياناً آن كار در عين موافقت و ارضاى برخى از تمايلات از جنبه‌هاى ديگر مضارّى را دربرداشت ، مثل آن‌كه در عين لذت و خوشى حاضر ، الم و ناخوشى را بالمآل همراه داشته باشد يا انكه در عين موافقت با بعضى از غرايز دانى غرايز عالىتر را ناراضى سازد ، در اين صورت اراده در مقابل تمايل تحريك شدن مقاومت مىكند و آن را به عقب مىراند و اگر از اين لحاظه به موانعى بر نخورد و يا آن‌كه آن موانع در مقابل فوايدى كه از فعل حاصل مىشود كوچك‌تر باشد ، حالت عزم و اراده پيدا مىشود و فعل صورت وقوع پيدا مىكند ؛ يعنى در يكى از اين دو صورت ، انسان پس از مقايسه و سنجش و موازنهء فوايد و مضار ، جانب ترك را ترجيح مىدهد و در صورت ديگر جانب فعل را ، و در هر دو صورتْ آن چيزى كه به فعل وجود مىدهد و ضرورت مىبخشد همانا ترجيح و انتخاب و ارادهء خود انسان است . پس درست است كه هر فعلى از افعال انسان\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاگر محقق شد طبق ضرورت تحقق پيدا مىكند و اگر ترك شد طبق ضرورت ترك مىشود ولى آن علتى كه به تحقق آن فعل يا ترك آن فعل ضرورت داده همانا اراده و اختيار و انتخاب خود انسان است نه چيز ديگر ، و معناى اين ضرورت در اين‌جا اين است كه افعال انسان به اختيار ضرورت پيدا مىكند و اين ضرورت منافى با اختيار نيست بلكه مؤيد و مؤكد آن است .\r\nعده‌اى مىگويند : آنچه ما حس كرده‌ايم و تجربه‌هاى علمى و غيرعلمى به ثبوت رسانيده اين است كه در جهان هستى هر پديده و موجودى زاييدهء علتى است كه با پيدايش وى پيدا شده و با از ميان رفتن وى معلول نيز از ميان مىرود ، پس وجود هر موجودى در جاى خودش جبرى و غيرقابل اجتناب مىباشد و از اين روى همهء پديده‌ها و حوادث جهان اعم از حوادث بيرون از انسان و حوادث مربوط به انسان مانند حوادث اجتماعى و حوادث و افعال فردى ، از قانون كلى طبيعت علت و معلول پيروى نموده و محكوم به جبر هستند .\r\nاگر بنا شود كه انسان در افعال فردى يا اجتماعى خودش مختار بوده باشد بايد قانون عليت و معلوليت از ميان برود و در اين صورت انسان را استثنائاً از كليت قانون بيرون كشيده و در عالم خودش او را بر تخت خداوندى قرار دهيم در صورتى كه هرگز انسان با اين فرض نمىتواند چيزى را پيش‌بينى نموده و از پى چيزى رفته و به كارى اقدام كرده و مقصدى را تعقيب نمايد\r\nو علم جرم‌شناسى و روانشناختى باطل است چنان‌چه جامعه‌شناسى نيز پوچ خواهد بود ، چرا كه افعال انسان با اين نظريه از دائرهء قانون عليت خارج است و هر چه اتفاق مىافتد بر اساس صدفه و اتفاق مىباشد .\r\nپس اختيارى كه انسان براى خود اثبات مىكند هويّتى بيرون از ذهن نداشته و مفهومى است بىمصداق و تصورى است پوچ و باطل . آنچه در خارج مسلّم است اين است كه هر چيزى علتى دارد كه به واسطهء وى جبراً به وجود مىآيد و اما اين كه ما در راه مقاصد خود فداكارى مىنماييم يا به تربيت و امر و نهى دست مىزنيم نه از راه اين است كه در اعمال خود مختاريم ، بلكه افعال ما در وجود مقاصد ما ذىدخل هستند ؛ ما اگر كار نكنيم به نتيجهء\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nكار نمىتوانيم برسيم بر خلاف حوادث جهانىِ ديگر مانند كسوف و خسوف و حركت زمين و جز آنها كه افعال ما تأثيرى در وجود آنها نداشته و فقط وابسته به علل و اسباب خود مىباشند .\r\nپاسخ : چنان كه از نمود اين گفت‌وگو و استدلال پيدا و روشن است اينان « جبر » را به معنى ضرورت و وجوب وجود گرفته‌اند و آن‌گاه « اختيار » را به معنى مقابل و نقيض وى يعنى رفع ضرورت وجود استعمال كرده‌اند و البته پر روشن است كه در اين حال اگر فرض كنيم براى انسان اختيار ( ارتفاع ضرورت عليت و معلوليت ) ثابت است بايد بگوييم وجوب و ضرورتى در افعال فردى و اجتماعى انسان نيست ؛ بايد بگوييم انسان هيچ‌گاه حادثهء مترقّبى را منظور ندارد و هرگز آينده‌اى را نمىتواند پيش‌بينى نمايد .\r\nو چون زير بار اين محالات نمىتوان رفت بايد گفت انسان مجبور است و اين كه افعال خود را « اختيارى » ( بىضرورت و بىعلت ) يا خود را در ارادهء خود « آزاد » فكر مىكند انديشه و پندارى است كه با خارج وفق نمىدهد . تنها در حوزه خيال و ذهن است .\r\nاين است خلاصهء نظر اين دانشمندان و اگر اين بيان با رجوع به اصل اين بحث در فلسفه با ترازوى درست و منطق صحيح سنجيده شود روشن خواهد شد كه مغالطه‌اى است مركّب از مغالطه‌هاى چندى از چند بحث مختلف و جداگانه [ كه 
  ] نه تنها و نه مجموعاً اين نتيجهء افسون‌آميز را نمىدهند . فلاسفه نيز چنين تهمتى را كه اين دانشمندان به ايشان نسبت داده‌اند نمىپذيرند .\r\nاين كه مىگوييم « برخى افعال انسان ضرورىّالوجود است و برخى ضرورىّ العدم » نبايد موجب اشتباه بشود و اين تصور را پيش آورد كه افعال انسان به هيچ نحو متصف به « امكان » نمىشود يعنى دربارهء هيچ فعلى از افعال نمىشود گفت كه « ممكن است بشود و ممكن است نشود » ، زيرا اين كه مىگوييم « برخى شدنى است » يعنى با فرض تحقق جميع شرايط و اجزاء علل ، شدنى است و آن را كه مىگوييم « نشدنى است » يعنى با فرض عدم اجتماع شرايط و مقدمات ، نشدنى است و گرنه هر فعلى در ذات خود ممكن است بشود و ممكن است نشود و همچنين هر فعلى با در نظر گرفتن بعضى از شرايط و مقدمات وجودىاش ( نه همهء آنها ) باز\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nممكن است بشود و ممكن است نشود . مثلًا اگر فعل را صرفاً با ذات انسان در نظر بگيريم و اراده و علم و اختيار انسان را درنظر بگيريم كه آن فعل ممكن است از انسان صادر بشود و ممكن است صادر نشود ولى اگر فعل را با انسانى در نظر بگيريم كه علم و اراده و اختيار وى نيز به فعل تعلق گرفته البته در اين صورت نسبت فعل به انسان ، ضرورت است نه امكان .\r\nبراى اين كه معناى اختيارى بودن افعال انسان بهتر فهم شود بهتر اين است كه مقايسه‌اى بين طرز فعاليت‌هاى انسانى و طرز فعاليت‌هاى جمادى و نباتى و حيوانى واقع شود .\r\nاز مشخصات فعاليت‌هاى جمادى اين است كه همواره بر « نهج واحد » است و محدود و يكنواخت است . هر جسم جامدى ، از كوچك‌ترين ذره گرفته تا بزرگ‌ترين منظومه‌ها ، هر خاصيتى كه دارد آن را به نهج واحد و به طور يكنواخت انجام مىدهد .\r\nجسم جامد به خودى خود قدرت انحراف از مسيرى كه پيش گرفته است ندارد مگر آن كه عوامل خارجى دخالت كندو مسير آن را تغيير دهد يا آن كه آن عوامل خارجى در وضع داخلى آن جسم جامد تغييراتى ايجاد نمايد كه موجب اختلافى در اثر و خاصيت و طرز فعاليت آن جسم جامد گردد .\r\nاما هنگامى كه فعاليت‌هاى نباتى را مطالعه مىكنيم اختلافاتى بين نوع فعاليت‌هاى نباتى ، و فعاليت‌هاى جمادى ملاحظه مىكنيم و از آن جمله اين كه آن محدوديت و يكنواختى و بر نهج واحد بودن به آن صورت كه در جمادات مشهود است در نباتات نيست ، زيرا خاصيتى در نبات هست كه در برخى موارد مىتواند مجراى عمل خود را به منظور حفظ بقاى خود تغيير دهد و حتى اگر عوامل محيط خارج نامساعد باشد تا حدى مىتواند در وضع تجهيزات ساختمان داخلى خود ، تغييرات متناسب با ادامهء بقا در آن محيط ايجاد نمايد . گياه‌ها داراى خاصيت « انطباق با محيط » هستند و اين خاصيت مستلزم قدرت تغيير مسير و مجراى عمل است . ريشهء گياه كه در زيرزمين مىدود اگر به نزديك سنگى برسد به خودى خود ، يعنى تحت تأثير عوامل داخلى خود ، مسير خود را تغيير مىدهد . بوتهء كدويى كه به تدريج بزرگ مىشود و بر روى زمين حركت مىكند همين كه به نزديك ديوارى برسد جهت سير خود را عوض مىكند و متوجه بالا مىشود ، و همين‌طور . . . پس معلوم مىشود آن يكنواختى و\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nمحدوديت عمل كه در جماد هست در نبات نيست و فىالجمله ميدان عملى براى نبات هست كه براى جماد نيست . البته واضح است كه نبات به واسطهء پرتو ضعيفى از حيات كه به وى رسيده قدرت تطبيق با محيط پيدا كرده و مىتواند بر مادهء بىجان سلطه به خرج دهد و آن را تابع خود كند و به منظور حفظ حيات و ادامهء حيات تصرفات متناسبى در ماده نمايد .\r\nهمين كه فعاليت‌هاى حيوانى را مور مطالعه قرار مىدهيم مىبينيم فعاليت‌هاى مخصوص حيوانى يعنى فعاليت‌هاى ارادى حيوان به هيچ نحو آن محدوديت و يكنواختى و بر نهج واحد بودن را ندارد . حيوان در حركات ارادى خويش از قبيل آب آشاميدن و غذا خوردن و راه رفتن و غيره هيچ‌گونه محدوديتى ندارد ، زيرا از طرفى اين حركات و فعاليت‌ها وابسته است به ارادهء حيوان نه چيز ديگر ، و از طرف ديگر يكنواخت و بر نهج واحد نيست .\r\nحيوان قادر است در حالى كه رو به نقطه‌اى حركت مىكند آناً اراده كند و درست به جهت مخالف حركت اوّلى خود حركت كند ؛ قادر است حركت دورانى كند يعنى آناًفآناً تغيير مسير و جهت بدهد . از محدوديت و يكنواختى فعاليت جمادات به هيچ نحو در حيوان مشاهده نمىشود . اگر يك جسم جامد بخواهد حركات مختلفى بكند ( مانند يك دستگاه ماشين ) حتماً لازم است نيروهاى خارجى او را اداره كند ولى حيوان صرفاً با استفاده از نيروى داخلى ، يعنى نيروى احساس و اراده ، هزار جور حركت و اثر مختلف مىتواند از خود نشان بدهد . يك كبوتر مىتواند به ميل خود پشت سر يكديگر چندين معلّق بزند . بنابراين حيوان بيش از نبات قادر است مجراى عمل خود را تغيير دهد و ميدان عمل وسيع‌ترى براى حيوان باز است ، و بديهى است كه به هر اندازه محدوديت عمل از بين برود و ميدان وسيع‌ترى پيدا شود آزادى بيشترى پيدا مىشود . نسبت حيوان با حركت به اين سو و حركت به آن سو متساوى است و هر دو طرف برايش امكان دارد و اين اختيار حيوان يعنى ميل و ارادهء حيوان است كه از آزادى مسير استفاده مىكند و يك سو را انتخاب مىكند .\r\nيك قدم بالاتر ، عالم فعاليت انسان را مورد مطالعه قرار مىدهيم . در اين جا آزادى را به حد اعلى كه ممكن است فرض شود مشاهده مىكنيم . حيوان هر چند در حركات مخصوص\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nحيوانى خويش آزاد است و طبيعت مسير معين و خط سير معين براى حيوان معين نكرده است و ميدان عمل وسيعى به حيوان داده است : حيوان با انواع مختلف حركات نسبت متساوى دارد و فقط اراده و اختيار خود حيوان است كه مسير را تعيين و مشخص مىكند ، ولى يك چيز هست و آن اين كه اراده و اختيار حيوان محدود است به اطاعت از تمايلات و غرايز حيوان ، و هر چه مورد تصويب و موافقت غرايز و تمايلات حيوان واقع شود ارادهء حيوان بىدرنگ عملى مىكند . اراده در وجود حيوان تابع فرمان بلاشرط و مستبدّانهء غرايز و تمايلات است و در حقيقت ، كشور وجود حيوان در عين استقلال و آزادى و خودمختارى ، زمام اختيار اين كشور در دست يك سلسله تمايلات و غرايز است و تحت هدايت و رهبرى آن تمايلات و نيروى اجراى قوهء مجريه است كه مناسبات و روابط اين كشور با خارج رعايت مىشود و مبادلاتى صورت مىگيرد و دستگاه وجود حيوان اداره مىشود . در دستگاه وجود حيوان به صرف اين كه تصور مطلوبى كه موافق با يكى از تمايلات است پديد آمد و موافقت وى با يكى از غرايز و تمايلات روشن شد ، بىدرنگ به حكم آن تمايل ، نيروى اراده درصدد اجرا برمىآيد و اجرا مىكند مگر آن كه يك مانع خارجى پيدا شود و مانع اجرا گردد . پس حيوان در عين اين كه در حركات خويش آزاد و مختار است و طبيعت به وى ميدان داده و مسير معينى را براى وى تعيين نكرده است و تعيين مسير را به ارادهء خود حيوان واگذار كرده است ، اين تعيين ارادى و اختيارى و انتخابى حيوان همواره با اشارهء غريزه صورت مىگيرد و بيش از اين حيوان آزادى ندارد .\r\nولى در انسان اين محدوديت نيز از بين رفته است . انسان علاوه بر آن كه از لحاظ تنوع و تكامل غرايز و تمايلات غنىتر است از حيوان يعنى تمايلات درونى انسان منحصر به تمايل جلب غذا و آب و تمايل جنسى و چند تمايل محدود ديگر نيست بلكه چندين تمايل عالى بالاختصاص در انسان وجود دارد كه در حيوان نيست از قبيل تمايلات زيبايى و تمايلات اخلاقى و تمايل حقيقت‌جويى ، حكومت مستبدانه و بلاشرط غرايز نيز در انسان وجود ندارد ، زيرا يك اختلاف فاحش بين طرز فعاليت انسان و فعاليت حيوان موجود است كه موجب شده حكومت مستبدانه و بلاشرط تمايلات و غرايز از بين برود و حكومت مشروط\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nو مقرون به آزادى روى كار بيايد . اين اختلاف فاحش روى اين جهت است كه نوع فعاليت حيوان « التذاذى » است و نوع فعاليت انسان « تدبيرى » . « 1 »\r\nفعاليت تدبيرى انسان به اين نحو است كه صرف مورد موافقت قرار گرفتن يك عملى با بعضى از تمايلات ، كافى نيست براى اين كه قوهء اراده درصدد اجرا برآيد و انسان را وادار به عمل كند ، بلكه بعد از اين كه تصور مطلوبى كه موافقت با يكى از تمايلات دارد پيش آمد انسان روى استعداد مخصوص خود به سنجش و مقايسه و مآل‌انديشى مىپردازد و سوابق ذهنى خود را دخالت مىدهد و قوهء پيش‌بينى خود را به كار مىاندازد و در نتيجه جميع لوازم و نتايج منطقى كه ممكن است اين عمل در برداشته باشد تا حد امكان در نظر مىگيرد و انواع و اقسام فوايد و مضارّ متصوّرهء آن شىء را مىسنجد ، اگر فوايد آن عمل بر مضارّش چربيد آن را انتخاب و اختيار مىكند و اگر مضارّ آن كار را بيشتر يافت - / مثل آن كه در عين لذت و خوشى حاضر ، الم و ناخوشى بيشترى را بالمآل همراه داشت يا آن كه در عين موافقت با غرايز دانى ، برخى از غرايز عالى را ناراحت و متأثر سازد - / در اين صورت اراده در مقابل تمايلِ تحريك‌شده مقاومت مىكند و آن را به عقب مىراند . البته اين نكته مورد تصديق است كه مقياس مفيد بودن و مضر بودن همانا موافقت و مخالفت با غرايز و تمايلات مختلف انسان است ولى هدايت غريزه در انسان عاجز است كه خط مشى انسان را در حيات معين كند ، زيرا تحريك غريزه و هدايت غريزه هميشه آنى است يعنى غريزه همواره انسان يا حيوان را به سوى لذت حاضر و رفع الم و ناملائمات موجود و حاضر رهبرى مىكند . خط مشى انسان در حيات بايد به وسيلهء هدايت عقل و علم و قانون و تكليف معين شود . با هدايت و راهنمايى عقل ، انسان بر خلاف ميل غريزه دواى تلخ مىنوشد ، از لذت و خوشىهاى آنى صرف‌نظر مىكند ، به خاطر نسيهء زياد و بادوام از نقد كم و بىدوام صرف‌نظر مىكند ، از منافع زياد با كمال\r\n\r\n\r\n","description":"","footnote":"\r\n( 1 ) . در پاورقىهاى جلد دوم اين كتاب فرق بين فعاليت التذاذى و تدبيرى را بيان كرديم و بر سبيل احتمال گفتيم كه هر چند هنوز كنه فعاليت‌هاى غريزى حيوان كشف نشده ولى با قرب احتمال حتى عجيب‌ترين اعمال دقيق غريزى حيوانات از قبيل اعمال مورچگان و زنبور عسل از نوع فعاليت التذاذى است نه فعاليت تدبيرى\r\n","page_name":" 175 ","page_number":175},
  {"content":"\r\n\r\nميل و رغبتى كه دارد به خاطر فضيلت اخلاقى صرف‌نظر مىكند ، رنج خود و راحت ياران مىطلبد ، احياناً خود را از قيد اطاعت غرايز دانى و پست حيوانى به كلى خلاص مىكند و در زير اين چرخ كبود از هر چه رنگ تعلق پذيرد خود را آزاد مىسازد .\r\n غلام همت آنم كه زير چرخ كبود * ز هر چه رنگ تملق پذيرد آزاد است \r\nدر حكومت غريزه ، محركات غريزى ، حيوان را به طرف عمل برمىانگيزد و بدون آن كه فرصتى به حيوان بدهد ارادهء او را منبعث و به عمل ، صورت وقوع مىبخشد ؛ يعنى حكومت غريزه حكومت مستبدانه و بلاشرط براى جلب لذات و دفع آلام است .\r\nاما در حكومت عقل هر چند محركات غريزى ، انسان را به طرف عمل برمىانگيزد ولى اين فرصت و آزادى براى انسان باقى است كه به تأمل و تفكر و سنجش و محاسبه بپردازد و حاصل جمع مصالح و مفاسدى را كه اين عمل از هر لحاظ در بردارد در نظر بگيرد و سپس به ترجيح جانب فعل يا ترك بپردازد ؛ يعنى در حكومت عقل استبداد محركات غريزى از بين رفته و جاى آن را حكومت اكثريت مصالح كه مقرون به سنجش و موازنه و محاسبه است مىگيرد ؛ انسان اين آزادى كامل را در پرتو موهبت نيروى تعقل يافته است و همين موهبت است كه وى را مستعد پذيرفتن و بهره‌مند شدن از تشريع و تكليف و قانون و اخلاق نموده و به او توانايى داده است كه بار امانتى را كه آسمان‌ها نتوانستند كشيد به دوش بگيرد .\r\nحكومت استبدادى غرايز در حيوان هميشه يك راه معين براى حيوان تعيين مىكند و ارادهء حيوان ، حيوان را آن راه به عمل وا مىدارد ؛ ولى حكومت عقل در انسان او را در سر دوراهىها نگاه مىدارد و ابتدا در وى ايجاد ترديد مىكند و تا ترجيح يك راه به تصويب نرسد اجازهء حركت نمىدهد .\r\nشك و ترديد پيدا كردن در انجام كارى از مختصات انسان است و انسان اين اختصاص را از ناحيهء طرز حكومت مشروطهء عقل بازيافته است .\r\nانسان مىتواند داراى « شخصيت اخلاقى » بشود . انسان شخصيت اخلاقى خود را مديون اين جهت است كه توانايى دارد در برابر محركات غريزى حيوانى مقاومت نشان بدهد و آنها را به عقب براند . اين توانايى از آن جا پيدا مىشود كه از يك طرف در پرتو غرايز عاليه\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمىتواند هدف‌هاى عالى معنوى از قبيل خير اخلاقى و كمال علمى و قرب به ذات حق را در نظر بگيرد و از طرف ديگر در پرتو قوهء تعقل مىتواند اهميت يك هدف و موجبات و موانع رسيدن آن را به طور منطقى تحت محاسبه درآورد .\r\n\r\nافعال انسان و قانون عليت\r\nاز مجموع آنچه تاكنون گفته شد معلوم شد كه اولًا ، افعال صادره از انسان مانند هر ممكن‌الوجود ديگرى در ذات خود به طورى است كه ممكن است بشود و ممكن است نشود و در پرتو علل و مقدمات معينى است كه ضرورت و وجوب پيدا مىكند و ثانياً ، فعاليت‌هاى انسان و حيوان با فعاليت‌هاى جمادى از قبيل سوختن آتش و جذب جاذبه و مغناطيس و غيره فرق دارد و آن فرق اين است كه براى فعاليت‌هاى جمادى فقط يك راه در طبيعت تعيين شده و امكان انحراف از آن راه به جمادات داده نشده و از اين رو فعاليت‌هاى جمادى محدود و يكنواخت است ولى اين محدوديت و يكنواختى از فعاليت‌هاى حيوانى برداشته شده و ميدان عملى به آنها داده شده و تعيين راه به اراده و انتخاب خود حيوان واگذار شده است و ثالثاً ، انسان در كيفيت اختيار و انتخاب با حيوان فرق مىكند و آن اين كه حيوان فقط تحت تأثير غريزه راهى را كه تعيين آن به اراده و اختيار خود حيوان واگذار شده است تعيين و اختيار مىكند و در مقابل حكومت غريزه آزادى ندارد ولى انسان به عللى در مقابل تحريكات غريزى اجبار ندارد و آزاد است كه اثر تحريك غريزه را تحت محاسبه درآورد و احياناً در مقابل تحريكات غريزى اجبار ندارد و آزاد است كه اثر تحريك غريزه را تحت محاسبه درآورد و احياناً در مقابل آن مقاومت كند و آن را به عقب براند .\r\nاكنون چند مطلب است كه بايد ذيلًا بيان شود :\r\n1 . مقدمات افعال اختيارى چيست ؟\r\n2 . آيا اين مقدمات ، اختيارى است يا غيراختيارى ؟\r\n3 . جبر و تفويض از جنبهء كلامى .\r\n4 . جبر و اختيار و وجدان .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n5 . جبر و اختيار و اخلاق .\r\n6 . « امرٌ بينَ امرين » از نظر فلسفى و كلامى و اخلاقى .\r\n7 . بحثى با ماديين .\r\n\r\nمقدمات افعال اختيارى\r\nدر هر فعل اختيارى قدر مسلّم اين است كه دو مقدمهء ادراكى و يك مقدمهء انفعالى و يك مقدمهء فعلى وجود دارد . دو مقدمهء ادراكى عبارت است از ادراك فعل و ادراك فايدهء فعل .\r\nادراك فعل عبارت است از تصور فعل و ادراك فايدهء فعل عبارت است از تصديق موافقت اثر نهايى فعل با تمايلات حياتى فاعل . مقدمهء انفعالى عبارت است از هيجان شوقى يا خوفى درونى نسبت به اثر نهايى فعل ، و مقدمهء فعلى عبارت است از عزم و اراده كه آخرين مقدمات فعل اختيارى است و منجر به صدور فعل خارجى است . البته در انسان بالخصوص يك مقدمه و مرحلهء ديگر قبل از مرحلهء عزم و اراده است كه همان مقدمه موجب امتياز مخصوص انسان از حيوانات است . آن مرحله عبارت است از مرحلهء سنجش ، مقايسه ، محاسبه و تأمّل .\r\nبرخى از متكلمين قائل به يك مرحلهء علاوه‌اى شده‌اند و مدعى شده‌اند كه علاوه بر مراحل گذشته يك مرحلهء ديگر وجود دارد و آن عبارت است از تهاجم و حملهء نفس به سوى عمل . نام اين مرحله را گاهى « طلب » و گاهى « اختيار » گذاشته‌اند . ولى اين فرضيه مبتنى بر ملاحظات علمى فنى نيست بلكه صرفاً منظور فرض كنندگان اين فرض فرار از شبههء جبر ( به‌زعم خودشان ) بوده و از اين رو ارزش علمى ندارد كه قابل بحث و انتقاد باشد . طلب كردن يا اختيار كردن ، چيزى سواى اراده كردن نيست .\r\n\r\nآيا اين مقدمات اختيارى است يا غير اختيارى ؟\r\nما بعد از آن كه معناى آزادى و اختيار انسان را در افعال خويش فهميديم به خوبى مىفهميم كه مقدمات و علل افعال اختيارى ، اختيارى نيست و شرط اختيارى بودن فعلى اين\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nنيست كه مقدمات آن فعل اختيارى باشد يعنى اين طور نيست كه مثلًا انسان قبل از آن كه فعل را تصور كند يا فايده‌اش را تصديق كند يا نسبت به آن شوق پيدا كند يا در اطراف آن تفكر و محاسبه نمايد يا نسبت به آن اراده كند ، اولًا تصور كند تصور خودش را و بعد فايدهء اين تصور را تصديق كند و بعد نسبت به آن شوق پيدا كند و بعد در اطراف آن حساب كند و بعد اراده كند و آن‌گاه تصور نمايد ، و همچنين در مورد ساير مقدمات فعل اختيارى از تصديق به فايده و شوق و تأمل و اراده ، زيرا اولًا ، تصور و تصديق و شوق و تأمل و اراده جزء افعال عضلانى نيست كه پيدايش و عدم پيدايش آنها منوط به اراده و ساير مقدمات باشد و ثانياً ، اگر ما فرض كنيم همواره مقدمات فعل اختيارى نيز با مقدمات اختيارى حاصل مىشود ، متسلسل خواهد شد و تا بىنهايت پيش خواهد رفت و اين خود امرى محال و ممتنع است . به علاوه ما وجداناً حس مىكنيم كه نسبت به انتخاب و اختيار خود فعل آزاديم نه نسبت به مقدمات فعل و مقدمات آن تا بىنهايت .\r\nانسان همواره نسبت به هر حركت خارجى و هر فعل عضلانى ، آزاد و مختار است كه بكند يا نكند ، يعنى اگر اراده كند بكند مىكند و اگر اراده [ كند 
  ] نكند نمىكند ، ولى نسبت به افعال نفسانى خويش اين‌گونه آزادى ندارد كه همواره اگر بخواهد و اراده كند كه تصور كند مىكند و اگر نه نه ، و اگر بخواهد و اراده كند كه تصديق كند مىكند و اگر نه نه ، و اگر بخواهد و اراده كند كه شوق و هيجان پيدا كند مىكند و اگر نه نه ، و اگر بخواهد و اراده كند كه فكر و تأمل و محاسبه كند مىكند و اگر نه نه ، و اگر بخواهد و اراده كند كه اراده كند مىكند و اگر نه نه .\r\nاين نكته محتاج به توضيح است كه مقصود ما از اين كه مىگوييم « افعال نفسانى اختيارى نيست » اين نيست كه هيچ يك از افعال نفسانى به هيچ نحو تحت قدرت و اختيار و ارادهء انسان در نمىآيد و نسبت اين امور به انسان از قبيل نسبت حركات كواكب آسمانى نسبت به انسان است ؛ بلكه مقصود اين است كه امور نفسانى از قبيل حركات و افعال خارجى انسان نيست . افعال و حركات خارجى داراى دو خاصيت هستند : يكى اين كه هر فعل خارجى همواره مسبوق به مقدمات اختيارى است ولى امور نفسانى اين طور نيست يعنى هر يك از\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمقدمات نفسانى همواره مسبوق به مقدمات اختيارى نيست و اگر همواره مقدمات نفسانى مسبوق به مقدمات نفسانى ديگر باشد مستلزم تسلسل است و البته لازمهء اين برهان اين نيست كه امور نفسانى به هيچ نحو تحت اراده و اختيار در نمىآيد ، زيرا لازمهء اين برهان اين نيست كه امور نفسانى به هيچ نحو تحت اراده و اختيار در نمىآيد ، زيرا لازمهء اين برهان ، نفى ايجاب كلى است نه اثبات سلب كلى ، يعنى لازمهء اين برهان اين است كه « هر امر نفسانى اختيارى نيست » نه اين كه « هيچ امر نفسانى اختيارى نيست » . لازمهء اين برهان اين است كه هر اراده‌اى مسبوق به اراده نيست نه اين كه هيچ اراده‌اى مسبوق به اراده نيست . برخى از دانشمندان به اين برهان تسلسل در كلمات حكما برخورده‌اند و آن را دليل بر نفى اختياريّت امور نفسانى به طور كلى گرفته‌اند غافل از آن كه اين برهان ، نفى ايجاب كلى مىكند نه ايجاب نفى كلى ، و به علاوه اگر به هيچ وجه امور نفسانى اختيارى نباشد لازم مىآيد كه تعليمات اخلاقى راجع به تقويت اراده و تقويت نيروى تعقل و ايجاد ملكهء تقوا و شجاعت و غيره لغو و بىثمر باشد و حال آن كه ما بالضروره اختيارى بودن اين موضوع را احساس مىكنيم و اين البته اشتباه بزرگى است كه برخى از علما دچار شده‌اند .\r\nخاصيت دوم افعال و حركات خارجى اين است كه بلاواسطه تحت نفوذ ارادهء انسان است . مثلًا اين قلم را كه من در دست گرفته‌ام و با آن مىنويسم ، نوشتن و ننوشتن من به هيچ چيز ديگر جز ارادهء من بستگى ندارد . ولى امور نفسانى من اين‌گونه نيست يعنى اگر من بخواهم كه ارادهء غيراخلاقى از من سر نزند و داراى ملكهء تقوا باشم يا آن كه بخواهم جبن يا بخل يا حسادت را از خود دور كنم ، به صرف ارادهء آنى نمىتوانم اين مقاصد را انجام دهم ولى با انجام مقدماتى كه بلاواسطه در اختيار من است مىتوانم به تدريج در روحيات خودم تغييراتى مطابق ميل و ارادهء خودم ايجاد كنم و در نتيجه ارادهء خودم را تقويت كنم و آن را نسبت به بعضى امور كنترل كنم . آرى ، تنها در مورد تعقل و محاسبه و سنجش مىتوان گفت كه بلاواسطه در اختيار من است .\r\nدر مورد آزادى و اختيار انسان شبههء معروفى هست و آن اين كه بنا بر مقدمات بالا مقدمات افعال اختيارى غيراختيارى است و هر چيزى كه مقدمات وى غيراختيارى است\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nخودش نيز غيراختيارى است و چگونه ما مىتوانيم فعل را اختيارى بدانيم حال آن كه بالاخره مقدمات اين فعل منتهى مىشود به امور غيراختيارى ؟\r\nپاسخ اين شبهه اين است كه كبراى اين قياس كه مىگويد : « هر چيزى كه مقدماتش غيراختيارى است خودش غيراختيارى است » غلط است ، زيرا اولًا ، ما بالوجدان و العيان در خود احساس مىكنيم كه نسبت به انتخاب و عدم انتخاب فعل آزادى داريم و هيچ قوهء خارجى ما را اجبار نمىكند و اين كه گفته مىشود « حوادث جهان متصل و متسلسل و مرتبط است و مانند زنجير پيوسته‌اى از علل و معلولات است و افعال ما نيز جزء اين زنجير است و در اين صورت ما چه اختيارى مىتوانيم در اين زنجير پيوسته داشته باشيم ؟ » پاسخش اين است كه اراده و اختيار ماو سنجش ما نيز يكى از حلقات اين زنجير پيوسته است و ما خود يكى ازعوامل مؤثر اين جهان هستيم كه از خارج متأثر مىشويم و به نوبهء خود در غير خود تأثير مىكنيم و ما را و اراده و اختيار ما را در خارج از اين زنجير پيوسته نيافريده‌اند كه نتوانيم در اين زنجير ذىاثر باشيم و ثانياً ، اگر ما نظريهء فوق را كه هم برهان و هم وجدان آن را تأييد مىكند و مبتنى بر اصل ضرورت علّى و معلولى است و در اين صورت يا اين است كه صدور فعل را با صدفه توجيه مىكنيم و عليت را انكار مىكنيم و يا اين است كه عليت را مىپذيريم و ضرورت علّى و معلولى را انكار مىكنيم . بنا بر انكار عليت و قول به صدفه - / همچنان كه قبلًا گذشت - / به كلى رابطهء ما با فعل قطع مىشود و آزادى از ما گرفته مىشود و زمام فعل به دست تصادف كور و كر و بىحساب مىافتد و بنا بر انكار ضرورت علّى و معلولى نيز چون اين انكار مستلزم انكار عليت و تسليم صدفه شدن است باز همان نتيجه را مىدهد . در اين جا يك فرض ديگر باقى مىماند و آن اين كه ما چنين فرض كنيم كه جميع مقدمات افعال اختيارى ، اختيارى است و مقدمات اين مقدمات نيز اختيارى است و همين‌طور مقدمات اين مقدمات تا بىنهايت ؛ يعنى تمام اين امور با اراده و اختيار صورت مىگيرد و هر اراده و ا ختيارى نيز با اراده و اختيار ديگر و همين‌طور . . . اين فرض نيز اگر مخلّ به اختيار و آزادى انسان نباشد مؤيد آن نيست ، زيرا روى اين فرض هر اراده‌اى معلول اراده‌اى است و آن اراده نيز معلول ارادهء ديگر و همين‌طور . . . بنابراين هيچ‌گاه اين فعل با شخصيت من ارتباط پيدا نمىكند و\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nرابطه‌اش با من به كلى قطع مىشود ، زيرا هر اراده‌اى مستند به ارادهء ديگرى است و هيچ اراده‌اى از ذات من و شخصيت من سرچشمه نمىگيرد و درست مثل اين است كه اشخاص ديگرى از خارج روى فعل من تصميم بگيرند .\r\nاين است كه ما مىگوييم يگانه فرضى كه اختيار و آزادى انسان را تصحيح مىكند نظريه‌اى است كه مبتنى بر قبول قانون ضرورت علّى و معلولى است و اما ساير نظريه‌ها علاوه بر آن كه مبتنى بر محالاتى از قبيل صدفه و تسلسل علل است مخالف آزادى و اختيارى است كه مقصود طرفداران اين نظريه‌هاست و هر كسى هم وجداناً آن را حس مىكند . علىهذا كسانى كه نظريهء ما در باب « اختيار » آنها را قانع نمىكند هيچ نظريهء ديگر نبايد آنها را قانع كند .\r\nبه علاوه تنها با اين نظريه است كه تأثير و فايدهء تربيت و تعليم اخلاقى قابل توجيه است .\r\nفايده و اثر تربيت و اخلاق امرى است غيرقابل انكار و حال آن كه طبق نظريه‌هاى تصادفى و همچنين طبق فرض تسلسل علل و همچنين طبق نظريهء جبرى كه افعال انسان را صددرصد تحت تأثير عوامل خارجى مىداند ، تربيت و اخلاق قابل توجيه نيست . مطابق اين نظريه اثر تربيت و اخلاق ، تكوين يك سلسله سجاياى اخلاقى است و اثر اين سجاياى اخلاقى اين است كه اراده را نيرومند مىسازد و قدرت اراده را براى مقاومت در مقابل تحريكات تمايلات منحط زياد مىكند يعنى رابطهء علّى و معلولى بين تربيت و سجاياى اخلاقى و بين سجاياى اخلاقى و قدرت اراده و بين قدرت اراده و عقب راندن ميل‌هاى منبعث از شهوات برقرار است و اگر بنا بشود رابطهء علّى و معلولى در كار نباشد ( طبق نظريه‌هاى تصادفى ) يا آن‌كه رابطهء علّى و معلولى در كار باشد و ارادهء انسان صددرصد تابع تحريكات غريزى يا عوامل خارجى باشد يا آن كه ارادهء انسان تابع ارادهء ديگر و آن اراده نيز تابع ارادهء ديگر باشد تا بىنهايت ، موضوع تربيت و اخلاق به كلى منتفى مىشود .\r\nاساساً سخن و كنجكاوى فلاسفه در دو جا و در دو مسئله است :\r\n1 . اين كه آيا اشيائى كه در عالم موجود مىشود با وجوب وجود ( ضرورت به اصطلاح فلسفه ) كه از ناحيهء علت كسب كرده باشند موجود مىشوند يا نه ؟ پاسخ فلاسفه در اين\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمسئله مثبت است به شهادت اقوال و آثارى كه از سه هزار سال پيش تاكنون از آنان در دست است و هرگز حل مسئله را موكول به پيدايش اين نوع افكار التقاطى ماديين نكرده‌اند و پاسخ دانشمندانِ قائل به « اتفاق » منفى است و اينان عده‌اى از ماديين هستند كه براى مجموع عالم ، علت قائل نيستند .\r\n2 . آيا در مورد خصوص افعال انسان ، به اصل « جبر » بايد قائل شد يا قاعدهء « تفويض » يا « امرٌبينَ امرين » ؟ و به عبارت ديگر آيا افعال انسان صددرصد تحت تأثير علتى خارج از انسان بوده و ارادهء انسان هيچ‌گونه تأثيرى در صدور فعل از وى ندارد و انسان در كارهايش « 1 » مجبور است و يا افعال انسان صددرصد در تحت تأثير اراده بود ه و هيچ‌گونه استنادى به فاعل ديگر و علتى ديگر ندارد و انسان در افعال خود از قيد علتِ خارج از خود آزاد مىباشد « 2 » و يا اين كه افعال انسان هم استناد به ارادهء وى و هم استناد به علتى ديگر فوق انسان دارد ولى در طول همديگر نه در عرض همديگر ، يعنى علتى فوق انسان قرار دارد كه فعل انسان را از راه ارادهء انسان اراده مىكند و انسان فعل را به واسطهء اراده ، اختيار و انتخاب كرده و با مقارنت و معاونت بقيهء اجزاء علل مادى و صورى و شرايط زمانى و مكانى ايجاد مىنمايد و علت فوق انسان براى ايجاد فعل انسانى ، ارادهء انتخاب كنندهء فعل را در انسان ايجاد مىكند ، يعنى علت ما فوق انسان مثبت عامه‌اش تعلق گرفته كه انسان بتواند هر فعلى را قصد كند و سپس اگر مقتضيات همراهى كرد انجام بدهد . پس انسان فعل را با اراده انتخاب مىكند ولى در اراده تحت تأثير علتى خارج از خودش است ( و اين است معنى « امربين امرين » كه ميان دو قول « جبر » و « تفويض » واقع است نه اين كه بعضى از افعال انسان علت دارند و بعضى از كارهاى ديگر او علت ندارند چنان كه برخى از دانشمندان مادى معنى كرده و نسبت داده‌اند ) ؟\r\nبا بررسى اين بيان روشن مىشود كه اين دانشمندان دو مسئلهء نامبرده را يكى پنداشته\r\n\r\n\r\n","description":"","footnote":"\r\n( 1 ) . اين است معنى جبر ، در اين‌جا نه ضرورت وجود كه از ناحيه علت داده مىشود ، چرا كه در اين صورت دوقول ديگر روى اساس نفى اين ضرورت مبتنى نيست\r\n( 2 ) . اين است معنى « تفويض » نه اين كه اختيار به معنى نفى ضرورت بوده باشد\r\n","page_name":" 183 ","page_number":183},
  {"content":"\r\n\r\nو پس از آن نام « جبر و تفويض » را با تبديل لغت « تفويض » به « اختيار » از مسئلهء دومى برداشته و به جاى دو خاصهء مسئلهء اوّلى يعنى « ضرورت ولاضرورت » گذاشته‌اند و سپس حكم لاضرورت را در مسئلهء اولى كه « اختيار » ناميده بودند و منفى است ، براى اختيار كه در مسئلهء دومى است و حكم مثبت دارد حكم قرار داده‌اند . پس از اين همه نقل و تبديل ، اولًا ، حكم لاضرورت يعنى نسبت معلول به علت ناقصه‌اش را انكار كرده‌اند و ثانياً ، اختيار و همهء آثار اختيار را در انسان موهوم پنداشته‌اند و ثالثاً ، در تفسير « امرٌ بينَ امرين » اشتباه كرده‌اند و رابعاً ، به خيال اين كه « اختيار » همان « اتفاق » است قول به اتفاق را از همكيشان خود گرفته و به فلاسفه نسبت داده‌اند و خامساً ، گاهى كه به آنان خورده گرفته شده كه وجود آثار اختيار مانند امر و نهى و تبليغ و دعوت و اقدام و فداكارى در انسان ، با نفى كامل اختيار نمىسازد و پاسخ داده‌اند كه اراده انسان جزء علت فعل است درحالى كه مستشكل با تسليم همين مقدمه اشكال خود را متوجه آنها مىسازد و چنان كه روشن است مستشكل نمىگويد كه انسان يكى از اجزاء علت فعل نيست بلكه مىگويد با اين كه انسان يكى از اجزاءِ علت فعل است و با اين كه فعل در خارج به واسطهء اجتماع اين جزء و بقيهء اجزاء با صفت وجوب موجود مىشود ولى تا فعل نسبت به انسان مساوى الطرفين نبوده باشد يعنى تا نسبت فعل انسان به انسان « امكان » نبوده باشد به طورى كه ممكن باشد از فاعل صادر بشود و ممكن باشد صادر نشود ، امر و نهى و پاداش و كيفر و تعليم و تربيت و دعوت و فداكارى در راه فعل معنى ندارد . در اين صورت آيا پاسخ دادن به اين مستشكل به اين كه انسان از اجزاء علت فعل خودش است و فعل انسان بدون انسان وجود خارجى پيدا نمىكند خنده‌آور نيست ؟ !\r\n\r\nجبر و تفويض از جنبهء كلامى\r\nمتكلمين در مباحث الهيات آن جا كه از عموم و شمول ارادهء ذات بارى نسبت به همهء حوادث جهان سخن مىگويند اين مبحث را پيش مىآورند كه آيا ارادهء ذات بارى شامل جميع حوادث كائنه و از آن جمله افعال صادره از انسان هست يا شامل نيست ؟ متكلمين در\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nاين‌جا دو دسته شده‌اند : « اشاعره » معتقدند كه ارادهء ذات حق شامل جميع حوادث است و هر حادثه‌اى كه فرض شود مستقيماً صادر از ذات بارى است و هيچ چيز ديگر در وجود اين حادثه دخيل نيست . اگر مىبينيد كه آتش مىسوزاند واقعاً آتش نمىسوزاند بلكه ارادهء حق است كه پشت سر اين‌كه بعضى از اجسام به آتش نزديك مىشوند سوزاندن را خلق مىكند و اگر مىبينيد كه فلان زهر ، خورنده‌اش را مىكشد و فلان ترياق دفع سم مىكند ، نه زهر تأثيرى در كشتن و نه ترياق تأثيرى در بهبود يافتن دارد ، بلكه ارادهء خداوند است كه بعد از خوردن زهر ، خورنده را مىكشد و بعد از استعمال ترياق ، بهبودى و شفا مىدهد . اساساً اسباب و مسبّبات به معناى واقعى معنا ندارد و اين عادت حق است كه جارى شده بر اين كه آنچه را ما « مسبّبات » مىپنداريم پشت سر آن چيزهايى كه اسمشان را « اسباب » گذاشته‌ايم ايجاد كند .\r\nبنائاً علىهذا هيچ‌گونه رابطهء علّى و معلولى و شرط و مشروطى و سببيت و مسببيت بين حوادث جهان موجود نيست و تمام حوادث مستقيماً و بلاواسطه مربوط است به ارادهء ذات بارى . افعال انسان‌ها نيز كه جزء حوادث اين جهان است همين حكم را دارد يعنى خود انسان هيچ دخالتى ندارد و آن فعل مستقيماً ناشى از ارادهء حق است . اشاعره را روى اين نظر « جبرى » مىگويند .\r\nدستهءديگر از متكلمين « معتزله » هستند . عقيدهء اين دسته درست نقطهء مقابل عقيدهء اشاعره است . به عقيدهء معتزله ارادهء خداوند دخالتى در حوادث اين جهان ندارد .\r\nدخالت ارادهء خداوند صرفاً همين قدر است كه ابتدا اين جهان را تكوين كرده است .\r\nجهان بعد از آن كه با ارادهء ذات بارى تكوين يافت به حسب طبع خود گردش و جريانى دارد و حوادثى كه به تدريج پديد مىآيد مقتضاى طبع خود جهان است عيناً مانند كارخانه‌اى كه به وسيلهء يك نفر مهندس تأسيس مىشود . دخالت آن مهندس فقط در به كار انداختن ابتدايى آن كارخانه است ولى بعد از آن كه كارخانه تأسيس و ايجاد شد به حسب طبع خود كار مىكند و ارادهء مهندس در جريان و ادامهء كار اين كارخانه دخالت ندارد . بنابراين جهان پس از آن كه از طرف ذات بارى خلقت يافت و تأسيس شد به خود واگذاشته و « تفويض » شده .\r\nانسان نيز يكى از موجودات اين جهان است و به خودواگذاشته و تفويض شده ، افعال وى\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nكاملًا از دخالت ارادهء ذات بارى آزاد است . اين نظريه را از اين جهت « نظريهء تفويضى » مىگويند .\r\nدر مقابل اين دو نظريه نظر سومى ابراز شده و هر دو نظريهء بالا را تخطئه و تكذيب كرده است . آن نظر اين است كه « نه جبر است و نه تفويض ، بلكه امرى است بين امرين » يعنى نه اين است كه افعال انسان يا ساير حوادث جهان مستقيماً و بلاواسطه ناشى از ارادهء ذات بارى باشد و رابطهء سببى و مسببى بين اشياء منطقع باشد ، و نه اين است كه جهان و انسان به خود واگذشته شده است ، بلكه در حوادث جهان و انسان ، هم علل و اسباب نزديك دخالت دارند و هم ارادهء ذات بارى كه « علة العلل » است .\r\nاين نظر اولين بار از طرف پيشوايان دين ابراز شده و بعداً كه محققين حكماى الهى با موازين دقيق عقلى منطقى در اين مسئلهء فلسفى غور كردند حكم عقل را نيز با اين نظر كه از منبع وحى سرچشمه مىگيرد موافق يافتند . تفصيل اين مطلب را از مقالهء 14 بايد جست‌وجو كرد .\r\nشبههء جبر از راه علم ذات بارى نيز از طرف عده‌اى تقويت شده ، به اين بيان كه علم ذات بارى عام و شامل همه چيز است و اگر مثلًا عاصى گناه مىكند در علم حق معلوم است كه گناه مىكند و بنابراين امكان گناه نكردن از وى سلب مىشود ، زيرا اگر گناه نكند مستلزم اين است كه علم خداوند جهل شود . اين شبهه نيز يك مغالطه‌اى بيش نيست . اين مغلطه‌ها همه از آن‌جا ناشى مىشود كه علم ذات بارى و تقدير ذات بارى را نسبت به حوادث جهان از سنخ علم انسان و تقدير انسان در افعال خويش قياس گرفته‌اند . در مقالهء 14 مفصلًا در اين باره بحث خواهد شد . در پاسخ اين شبههء كودكانه در اين جا همين قدر كافى است كه بر طريق اهل جدل ، نقض كرده و بگويم در علم حق ثابت است كه انسان مختار و آزاد است و اگر انسان مسلوب الاختيار باشد موجب مىشود كه علم خداوند جهل شود .\r\n\r\n« جبر و اختيار » و وجدان\r\nنظريهء جبر غالباً از طرف كسانى ابراز مىشود كه مىخواهند خود را به اين وسيله از زير\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبار تكليف و قانون و اخلاق آزاد سازند و هر كارى كه مرتكب مىشوند ، براى انكار ، به خيال خود عذر موجهى بتراشند ، گاهى بگويند خدا خواسته كه چنين بشود و در مقابل خواستهء خدا چه مىتوان كرد ؟ ! و گاهى بگويند شرايط محيط ايجاب مىكند و جلو « جبر تاريخ » را نمىتوان گرفت .\r\nالبته توجيه و تفسير فلسفى مسئلهء « جبر و اختيار » با توجه به جميع جوانب و اطراف آن از غامض‌ترين مسائل است و كمتر دانشمندى توفيق حاصل كرده كه به درستى از عهدهء حل آن برآيد ، ولى ادراك اجمالى اين كه « انسان در اعمال خويش آزاد است و در مقابل هيچ عامل طبيعى يا ما فوق الطبيعى مسلوب الاختيار نيست » امرى است بديهى و وجدانى ، زيرا مربوط به طرز انجام يافتن اعمال وجدانى ذهنى خود انسان است . هر كسى وجداناً حس مىكند كه نه طبق ادعاى اشاعره ذات بارى او را مسلوب‌الاختيار كرده است و نه طبق ادعاى ماديين شرايط مادى محيط مىتواند او را مانند برگ كاهى بر روى يك سيل خروشان ، بىاختيار از اين سو به آن سو ببرد .\r\nانسان وجداناً احساس مىكند كه در هر حالتى و تحت هر شرايطى در انتخاب فعل يا ترك آزاد است . انسان بالوجدان احساس مىكند كه قدرت مقاومت در مقابل عوامل مادى به خاطر حفظ فضيلت اخلاقى و غيره در وى موجود است . انسان وجداناً احساس مىكند كه استعداد پذيرفتن تكليف و قانون و مسئووليت را دارد و از اين لحاظ با جمادات و نباتات و حيوانات فرق دارد و همان‌طورى كه در متن بيان شده : « اگر انسان خود را فطرتاً مختار نمىدانست هيچ‌گاه با فكر و تروّى ، فعلى را انجام نمىداد و يا ترك نمىكرد و هرگز اجتماعى را كه داراى شؤون مختلفهء امر و نهى و پاداش و تربيت و ساير توابع است برپا نمىكرد » . انكار اين مطلب انكار يك امر بديهى و وجدانى است و يك نوع سفسطه به شمار مىرود .\r\nمولوى مىگويد :\r\n در خرد جبر از قدر رسواتر است * زانكه جبرى حس خود را منكر است\r\nمنكر حس نيست آن مرد قدر * فعل حق حسى نباشد اى پسر\r\nدرك وجدانى به جاى حس بود * هر دو در يك جدولى عم مىرود \r\n\r\n","description":"","footnote":"","page_name":" 187 ","page_number":187},
  {"content":"\r\n\r\n اين كه گويى اين كنم يا آن كنم * اين دليل اختيار است اى صنم \r\nمقصود مولوى از « مذهب قدر » در اين جا « مذهب تفويض » است كه قبلًا شرح داديم .\r\nبعضى در اصطلاحات خودبه مذهب تفويض ، « قدر » مىگويند و بعضى به مذهب جبر ، و اين خود يك علت تاريخى دارد .\r\nاين‌گونه سفسطه‌ها و انكاربديهىها به طور كلى دو علت عمده دارد : به هم خوردن تعادل فكرى ، اغراض فاسد اجتماعى . برخى در اثر ضعف نيروى تعقل و برخورد با استدلال‌هاى پرپيچ و خم ، تعادل فكر خود را از دست داده وعلىرغم وجدان فطرى خود اظهار نظر مىكنند و برخى ديگر اغراض فاسد اجتماعى محرك آنها واقع شده كه براى آن كه خود براى خود عذرى بتراشند متوسل به سفسطه مىشوند .\r\nراه معالجهء دستهء اول تمرين و ممارست منطق و استدلال و تقويت قوهء تعقل آن است ولى براى دستهء دوم اين راه را نبايد پيشنهاد كرد .\r\nابن‌سينا در شفاء در مورد دستهء دوم مىگويد :\r\nآخرين پاسخ شفابخشى كه بايد به آنها داده شود اين است كه از طريق عمل وارد شوند و در گفتار ، همان منطق خود او را پيش بگيرند ، مثلًا او را بزنند و بگويند زدن و نزدن هر دو يكى است ، يا در آتش بيندازند و بگويند آتش و غير آتش يكى است ؛ در اين وقت است كه فطرت واقع‌بينى وى او را به سخن مىآورد و به حقيقت اعتراف خواهد كرد .\r\nمولوى اين مطلب را در مورد « جبرى » كه خود را علىرغم وجدان و فطرت خود مسلوب‌الاختيار فرض مىكند به نظم آورده است :\r\n آن يكى بر رفت بالاى درخت * مىفشاند آن ميوه را دزدانه سخت\r\nصاحب باغ آمد و گفت اى دنى * از خدا شرميت كو ، چه مىكنى\r\nگفت از باغ خدا بندهء خدا * مىخورد خرما كه حق كردش عطا\r\nپس ببستش سخت آن دم بر درخت * مىزدش بر پشت و پهلو چوب ، سخت\r\nگفت آخر از خدا شرمى بدار * مىكشى اين بىگنه را زار زار\r\nگفت كز چوب خدا اين بنده‌اش * مىزند بر پشت ديگر بنده خوش \r\n\r\n","description":"","footnote":"","page_name":" 188 ","page_number":188},
  {"content":"\r\n\r\n چوب حق و پشت و پهلو آنِ او * من غلام و آلت فرمان او\r\nگفت توبه كردم از جبر اى عيار * اختيار است اختيار است اختيار \r\n\r\n« جبر و اختيار » و اخلاق\r\nمسئلهء جبر و اختيار از نظر تربيت و اخلاق از جنبهء خاصى مورد مطالعه قرار مىگيرد و آن اين كه آيا سجايا و ملكات روحى انسان قابل تغيير و تبديل هست يا نيست ؟ تمام سيستم‌هاى اخلاقى با همهء اختلافاتى كه از لحاظ هدف و وسيله با يكديگر دارند يك مطلب را به عنوان اصل مسلّم پذيرفته‌اند و آن اين كه سجايا و ملكات روحى انسان قابل تغيير است و ممكن است « عادت » جاى « طبيعت » را بگيرد . علماى اخلاق مىگويند « تربيت عبارت است از فن تشكيل عادت ، و عادت براى بشر طبيعت ثانيه مىشود » . معناى اين جمله اين است كه ساختمان روحى انسان قابل انعطاف است و هر حالت جديدى كه به وى بدهند و مدتى ادامه بدهند آن حالت جديد صفت راسخه مىشود . در مقابل اين نظريه ، نظريهء كسانى است كه به سرشت و طينت‌هاى غيرقابل تغيير قائلند و اثر اخلاق و تربيت را در مزاج آن كس كه سرشت نيك ندارد صفر مىدانند و معتقدند كه « تربيت نااهل را چون گردكان برگنبد است » .\r\nبه عقيدهء اين دسته امزجهء روحى بشر عيناً مانند طبايع مخصوص نباتات و جمادات و حيوانات است وهمان‌طورى كه هرگز شاخ بيد بر ندهد و نىِ بوريا شكر ندهد و زمين شوره سنبل برنياورد و آهن بد شمشير نيك نشود ، آدم بدسرشت و زشت طينت و بدگوهر نيز پاك نهاد و پاكيزه نفس نشود و مصدر اعمال نيك نگردد و آن كس كه سرشت او را بد آفريدند تغيير سرشت نخواهد داد .\r\n گليم بخت كسى را كه بافتند سياه * به آب زمزم و كوثر سفيد نتوان كرد \r\nمولوى از زبان منكرين انبياء كه منكر تأثير تربيت و ارشاد بودند مىگويد :\r\n قوم گفتند اى نصوحان بس بود * آنچه گفتيد ار در اين ده كس بود\r\nنقش ما اين كرد اين تصويرگر * اين نخواهد شد به گفت‌وگو دگر\r\nسنگ را صد سال گويى لعل شو * كهنه را صد بار گويى باش نو \r\n\r\n","description":"","footnote":"","page_name":" 189 ","page_number":189},
  {"content":"\r\n\r\n خاك را گويى صفات آب گير * آب را گويى عسل شو يا كه شير\r\nنار را گويى كه نور محض شو * پشّه را گويى كه سوى باد رو \r\n قلب را گويى كه زرّ پاك شو * يا كه اكسيرى شو و چالاك شو\r\nهيچ از آن اوصاف ديگرگون شوند ؟ * آب كى گردد عسل اى ارجمند ؟ \r\nآن گاه از زبان انبيا به آنها جواب مىدهد :\r\n انبيا گفتند آرى آفريد * وصف‌هايى كه نتان زان سركشيد\r\nوآفريد او وصف‌هاى عارضى * كه گهى مبغوض ، مىگردد رضى\r\nرنج‌ها داده است كان را چاره نيست * آن به مثل گنگى و فطس و عمى است\r\nرنج‌ها داده است كان را چاره هست * آن به مثل لقوه و دردسر است\r\nبلكه اغلب رنج‌ها را چاره هست * چون به جد جويى بيايد آن به دست\r\nاين دواها ساخت بهر ائتلاف * نيست اين درد و دواها از گزاف \r\nگذشته از اين كه موضوع سرشت پاك و ناپاك با موضوع « جبر و اختيار » به مفهوم فلسفى آن چندان ارتباطى ندارد اين موضوع از جنبهء علمى مردود شناخته شده . اگر اين موضوع را از جنبهء علمى بخواهيم مورد مطالعه قرار دهيم بايد در قانون وراثت از جنبهء بيولوژى مطالعه كنيم . در بيولوژى ثابت شده كه هر چند صفات و ملكات اخلاقى نيز تا حدى مانند مشخصات نوعى ، از نسلى به نسلى منتقل مىشود ولى اين صفات و سجايا آن ثبات و استحكامى را كه در مشخصات نوعى موجود است واجد نيستند و با عوامل تربيتى و اخلاقى ، قابل تغيير و تبديل وكاهش و افزايش‌اند . به علاوه ما حساً و وجداناً اثر تربيت را در افراد و امم مشاهده مىكنيم . امروز مهم‌ترين چيزى كه نظر علماى اجتماع را جلب كرده تجهيزات تربيتى و اخلاقى ملل و اقوام است .\r\n\r\n« امرٌ بينَ امرين » از نظر فلسفى و كلامى و اخلاقى\r\nاز آنچه تاكنون گفته شد معلوم شد كه در مسئلهء « جبر و اختيار » چه از جنبهء فلسفى و چه از جنبهء كلامى و چه از جنبهء اخلاقى وارد شويم نظر صحيح همانا نظريهء « امرٌ بينَ امرين » است ،\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nزيرا چنان كه ديديم از جنبهء فلسفى افعال صادره از انسان در عين اين كه از نظرى امكان شدن و امكان نشدن دارد از نظر ديگرى آنچه شدنى است شدنى است و آنچه نشدنى است نشدنى ؛ يعنى نه ضرورت به طور مطلق حكم‌فرماست و نه امكان ، بلكه امرى است بين امرين و از نظرى ضرورت و وجوب حكم‌فرماست و از نظر ديگر امكان ؛ و هنگامى كه از جنبهء كلامى اين مسئله را مورد مطالعه قرار مىدهيم مىبينيم نه اين است كه افعال انسان صرفاً مستند به ارادهء ذات بارى است و انسان منعزل است از تأثير ، و نه اين است كه صرفاً مستند به خود انسان است و رابطهء فعل با ذات بارى منقطع است ، بلكه امرى است بين امرين و در عين اين كه فعل مستند به خود انسان است مستند به ارادهء ذات بارى نيز هست منتها در طول يكديگر ( نه درعرض و به طور شركت ) ، و هنگامى كه از جنبهء اخلاقى مطالعه مىكنيم باز مىبينيم نه اين است كه سرشت‌هاى موروثى ، ثابت و غيرقابل تغيير باشد ، و نه اين است كه موضوع سرشت و طينت و اخلاق موروثى به كلى دروغ باشد ، بلكه امرى است بين امرين يعنى در عين اين كه پاره‌اى از اخلاق با عوامل وراثت از نسلى به نسلى ديگر منتقل مىشود با عوامل تربيتى قابل تغيير و تبديل و كاهش و افزايش است .\r\n\r\nبحثى با ماديين\r\nماديين صددرصد طرفدار عقيدهء جبر هستند و هرگونه اختيار و آزادى را از ا نسان در مقابل عوامل مادى محيط و جبر تاريخ منتفى مىدانند . ماديين كوشش مىكنند كه انسان را صددرصد محكوم طبيعت و تابع طبيعت و مقهور طبيعت جلوه بدهند و او را در تمام افعال و آثار و افكار و انتخاب خط مشى و راه و روش و مسلك و عمل تابع وضع مخصوص محيط مادى جلوه بدهند . ماديين طبق همين عقيدهء مادى خود تاريخ بشر را به طور مادى توجيه و تفسير مىكنند يعنى هر عمل و هر وضع و هر نمود اجتماعى و هر حركت و تطور و انقلاب اجتماعى را صرفاً مولود وضع مادى محيط مىدانند . و شرايط مختلف محيط مادى را به وجود آورندهء آن وضع و آن حالت مىدانند . به عقيدهء ماديين پيدايش مرام‌ها و مسلك‌ها و مذاهب و سيستم‌هاى فلسفى و هنرها و دانش‌ها در هر عصرى انعكاس وضع مخصوص\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nحوائج مادى زندگانى بشر در آن عصر است و خلاصه نه تنها « مايهء عيش آدمى شكم است » بلكه مايهء فكر و عقل و علم و فلسفه و هنر و اخلاق و هر تجلى روحى و معنوى انسان همانا شكم و مانندهاى شكم است .\r\nماديين براى اثبات عقيدهء جبرى خود به سفسطه‌هاى عجيبى متوسل مىشوند . دكتر ارانى در جزوهء جبر و اختيار پس از آن كه مقدمهء قانون عليت را بيان مىكند و مىگويد پيدايش حوادث طبق قوانين و نواميس معيّن علّى و معلولى صورت مىگيرد ، مىگويد :\r\nدر صورتى كه در طبيعت هيچ امرى بدون علت و دليل واقع نمىشود و عموم حوادث مبتنى بر قوانين معيّن و نظام مسلّمى هستند و تشريح كرديم مقصود از « قانون » يا « ناموس » چيست ، بايد ديد اين نواميس ، جبرى هستند يا اختيارى ؟ يعنى آيا قوانين عالم بايد حتماً اين طور باشند يا ممكن بود به شكل ديگر درآيند ؟ به عبارت ديگر دنياى فعلى واجب است يا ممكن ؟ جواب اين سؤال واضح است زيرا در صورتى كه قبول كرديم هر امرى را علتى و هر علتى را معلولى است يعنى همواره متعاقب هر موقعيت و علل معيّنى نتايج معيّن مىآيد نمىتوانيم تصور كنيم كه دنيا « ممكن » باشد ، زيرا در اين صورت لازم مىشود سلسلهء علت و معلولى خود را در جايى متوقف پنداريم و اين مخالف اصلى است كه فوقاً قبول نموده‌ايم ، زيرا بايد آن محل توقف را معلول بىعلت بدانيم و اين منطقاً محال است . پس ، از اين جا اين طور نتيجه مىگيريم كه در طبيعت اعجاز نيست .\r\nاولًا ، موضوع « جبر و اختيار » كه مربوط به كيفيت صدور افعال انسان از انسان است و ده‌ها قرن سابقهء بحث فلسفى دارد ، چه ربطى دارد به اين كه ما بگوييم « آيا قوانين عالم بايستى حتماً اين طور باشند يا ممكن بود به شكل ديگر درآيند ؟ » . ثانياً ، فرضاً ما جبر و اختيار را به همين معنا گرفتيم باز اين موضوع چه ربطى دارد به اين كه بگوييم « آيا دنياى فعلى واجب است يا ممكن ؟ » و مگر منافاتى است بين اين كه ما اين جهان را ممكن بدانيم و در عين حال ضرورت و ايجاب علّى و معلولى را قبول كنيم ؟ ما قبلًا گوشزد كرده‌ايم كه ماديين بين « وجوب غيرى » - / كه همان وجوب علّى و معلولى است و با امكان ذاتى قابل جمع است - / و « وجوب ذاتى » كه با هيچ نحو امكان قابل جمع نيست نتوانسته‌اند فرق بگذارند . اين مورد شاهد آن مدعاى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nماست . ثالثاً ، اين كه مىگويد « اگر دنيا ممكن باشد لازم مىشود سلسلهء علت و معلولى خود را در جايى متوقف پنداريم » چه معنا دارد ؟ اگر مقصود اين است كه لازم مىشود ما سلسلهء علل را منتهى به علة العلل و واجب الوجود بدانيم پس اين كه مىگويد « بايد آن محل توقف را معلول بىعلت بدانيم » يعنى چه ؟ مگر معناى واجب‌الوجود اين است كه معلولِ بىعلت است ؟ ! رابعاً اين نتيجه كه آخر كار مىگيرد و مىگويد « پس در طبيعت اعجاز نيست » يعنى چه ؟ مگر طرفداران اعجاز مدعى هستند كه اعجاز عبارت است از يك معلول بلاعلت ؟ اگر اعجاز معلول بلاعلت است پس چه رابطه‌اى با قدرت آورندهء آن دارد ؟ ! حقيقتاً در چند سطر اين اندازه سفسطه كردن بسيار شگفت‌آور است و عجب‌تر اين كه با چنين منطق محكم ! مىخواهند جبر مادى را اثبات كنند و تاريخ را طبق دلخواه خود تفسير و توجيه كنند . بعد از چند سطر مىگويد :\r\nاين موضوع در اصطلاح فلسفى به مسئلهء جبر و اختيار ( تفويض ) موسوم است و حل آن پايه و اساس عموم فلسفه‌ها و عقايد است . معتقدين اجبارى بودن ارادهء انسانى را « جبريّون » و مخالفين آنها را « تفويضى » يا « اختيارى » مىگويند .\r\nاز آنچه ما سابقاً گفتيم معلوم شد كه « تفويض » از اصطلاحات مخصوص معتزله است و مفهوم خاصى مىدهد و معناى تفويض نه مرادف با اختيار است كه مورد قبول ماست و نه مرادف با ضد عليت ، و آن جا كه لغت « جبر » نيز در مقابل لغت « تفويض » به كار برده مىشود مفهوم خاصى مىدهد كه ما قبلًا بيان كرديم و آن نيز ربطى به مفهوم « عليت » يا مفهوم « ايجاب علّى و معلولى » ندارد .\r\nايضاً مىگويد :\r\nعلت عمدهء پيدايش اين عقيده ( عقيدهء اختيار ) از اين‌جاست كه اغلب اوقات تصور استقلال اراده را با خود استقلال و اختيار اشتباه مىكنيم ؛ مثلًا فرض كنيم ناطقى در موقع نطق ، گيلاس آبى را در برابر دارد و پس از آن كه مدتى صحبت كرد جرعه‌اى از فلاسفه نسبت داده‌اند و خامساً ، گاهى كه به آنان خرده گرفته شده كه وجود آثار اختيار مانند امر و نهى و تربيت و تبليغ و دعوت و اقدام و فداكارى در انسان با نفى كامل اختيار نمىسازد ، پاسخ داده‌اند كه ارادهء\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nانسان جزء علت فعل است در حالى كه مستشكل با تسليم همين مقدمه اشكال خود را متوجه آب گيلاس مىنوشد . كسى او را مجبور به نوشيدن آب نكرد ، خود او اختياراً گيلاس را برداشته و نوشيد . مسلّماً نزد خود احساس اين اختيار را نيز مىنمايد ولى آيا اين اطمينان او بر اختيار خويش دليل است بر اين كه او واقعاً با اختيار آب را نوشيد ؟ نه ، زيرا هر شخص دقيقى مىفهمد كه اگر ناطق ، گيلاس آب را با اين حرارت به سر كشيده علت اين است كه گلويش خشك شده و اين خشكى گلو در اثر حرف زدن اوست كه منتج به حدوث تغييراتى در گلوى او شده كه بالاخره منجر به آشاميدن گرديده ، پس علت اين كار تغيير فيزيولوژى ( جسمانى و آلى ) بوده كه در ناطق ما پيدا شده و او را مجبور به نوشيدن آب كرده است .\r\nاولًا ، موضوع مختار بودن و آزاد بودن انسان ارتباطى با موضوع استقلال اراده ندارد .\r\nالبته ارادهء انسان نيز حادثه‌اى است از حوادث عالم و پيدايش وى در اثر علل معينى است ؛ و ثانياً ، اين كه مىگويد « تغيير فيزيولوژى ، ناطق را مجبور كرده كه آب بنوشد » غلط است .\r\nاين گونه عوامل همواره انسان را به طرف عمل تحريك مىكند ولى مجبور نمىكند ؛ يعنى قدرت مقاومت انسان در مقابل اين عوامل هميشه محفوظ است و اگر احياناً پس از سنجش و مقايسه فهميد كه ضرر نوشيدن آب بر فايده‌اش غلبه دارد ، مثل آن كه چنين تشخيص داد كه اين نوشيدن در اين حال موجب عوارض ناخوشى خواهد شد ، جلو آن تحريك غريزى را مىگيرد و از نوشيدن آب صرف‌نظر مىكند . پس انسان هيچ اجبارى در مقابل تحريكات غريزى كه از طبيعت مادى سرچشمه مىگيرد ندارد . انسان داراى شخصيت اخلاقى است .\r\nشخصيت اخلاقى انسان وابسته به مقدار مقاومتى است كه در مقابل همين تحريكات نشان مىدهد و اگر ارادهء انسان صددرصد مطيع اين تحريكات است پس شخصيت اخلاقى معنا ندارد .\r\nدر اين مورد يك نكتهء روان‌شناسى هست كه به نوبهء خود حاوى سرّ فلسفى بزرگى است .\r\nآن نكته اين است كه انسان هنگامى كه به منظورى اخلاقى در مقابل تحريكات شهوانى مقاومت مىكند در خود احساس پيروزى و موفقيت مىكند و درست مثل اين است كه بر حريفى فائق آمده و او را شكست داده است ، و بر عكس هرگاه كه به منظور هدف شهوانى از هدف اخلاقى صرف‌نظر مىكند در خود احساس ضعف و شكست‌خوردگى مىنمايد و\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nدرست همان حالتى به وى دست مىدهد كه از حريفى شكست مىخورد ، و حال آن كه در هر دو حال فاعل يك شخص است و ارادهء يك شخص است كه مبادرت به عمل نموده است . اين نكته‌اى است كه روان‌شناسان يادآورى كرده‌اند و به علاوه هر كسى مىتواند از مطالعهء ضمير خود آن را بيابد .\r\nاين نكته مىرساند كه حيات معنوى و اخلاقى انسان نسبت به حيات مادى وى ا صالت بيشترى دارد و شخصيت واقعى انسان وابسته به هدف‌هاى معنوى و اخلاقى است و جنبه‌هاى حيوانى و شهوانى ، طفيلىهاى شخصيت واقعى انسان است و آن جا كه احساس ظفر مىكند ، چون شخصيت واقعىاش يعنى « خودش » بر طفيلىهاى وجودش فائق آمده ؛ و آن جا كه احساس شكست‌خوردگى مىكند از اين است كه شخصيت واقعىاش از طفيلىهاى وجودش شكست خورده است ؛ يعنى اين احساس ظفر و احساس شكست‌خوردگى از غريزهء علاقه به شخصيت سرچشمه مىگيرد .\r\nو از اين جا اجمالًا بايد فهميد كه بر خلاف نظر ماديين حيات معنوى و اخلاقى انسان تابع حيات مادى وى نيست و از خود استقلال دارد . توضيح بيشتر اين مطلب را در جاى ديگر خواهيم ديد .\r\nايضاً مىگويد :\r\nعده‌اى از فلاسفه نظر به اين كه ضعف و بىپايگى عقيدهء اختيار را درك نموده‌اند ، براى اين كه دچار اشكالات عديده‌اى كه بر اين عقيده وارد است نشده و در عين حال عقايد پوسيده و مندرس تفويضى را از اضمحلال قطعى حفظ نمايند طريقهء التقاط را پيش گرفته ، حدوسط اين دو عقيده را قبول نموده‌اند ؛ نه تمام اعمال و افعال را جبرى و نه كليهء آنها را اختيارى مىدانند ، امر را بين امرين فرض كرده و گاهى به نعل و زمانى به ميخ ، كج‌دار و مريز ، مسائل فلسفى را با مغلطه و سفسطه براى مريدان خويش به هر شكل هست توضيح مىدهند .\r\nبىفايده است بگوييم كه اين عقيده هم مثل عقيدهء تفويض محكوم به بطلان است ؛ چه نتيجهء قبول اين فكر اين خواهد بود كه بعضى از افعال علتى دارند و برخى فاقد آنند و يا اين كه در عين حال هم داراى علت و هم بىعلت‌اند .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nحقيقتاً من متحيرم نام اين گفته‌ها را جهل بگذارم يا تجاهل و تقلب و تحريف .\r\nما قبلًا مشروحاً توضيح داديم كه تعبير « امرٌ بينَ امرين » تعبيرى است كه اولين بار توسط پيشوايان دين در مورد دخالت ارادهء ذات بارى در پيدايش افعال انسان يا مطلق حوادث جهان ابراز شده و كوچك‌ترين تماسى با قبول يا انكار قانون عليت ندارد ؛ و اين مطلب در تاريخ علم كلام سابقهء روشن و واضحى دارد و هر كسى با اندك مراجعه‌اى مىتواند مطلب را كشف كند . نظريهء « تفويض » و « امرٌ بينَ امرين » از طرف فلاسفه ابراز نشده كه فلاسفهء تفويضى براى نجات خويش متوسل به نظريهء « امربين امرين » شده باشند ، و اتفاقاً اگر مفهوم « جبر » و « تفويض » و « امربين امرين » را از جنبهء كلامى در نظر بگيريم و با نظريه‌هاى فلسفى مقايسه كنيم نظريهء تفويض را نزديك‌ترين نظريه‌ها به فلسفهء مادى خواهيم يافت ، زيرا طرفداران اين نظريه كه معتزله هستند معتقدند كه عالم پس از خلقت اوليه ، به خود تفويض شده و ارادهء خداوند در پيدايش حوادث جهان دخالتى ندارد ، و چنان كه مىبينيم اين نظريه تا اندازه‌اى جنبهء ماترياليستى دارد ؛ و اما نظريهء جبر ( مقابل تفويض ) صددرصد يك نظريهء به اصطلاح ايده‌آليستى است ، زيرا رابطهء علّى و معلولى و سببى و مسبّبى را بين حوادث جهان به كلى منكر است و همهء حوادث را مستقيماً مولود ارادهء ذات بارى مىداند .\r\nايضاً مىگويد :\r\nمهم‌تر از همه اين است كه اعتقاد به « اتفاق » ما را مستقيماً وادار به ايمان به امور خارق‌العاده و اعجاز نموده ، مجبور به خلقت از عدم و ساير اباطيل ديگر مىكند چنان كه ارسطو و سيسرون (  Ciceron  ) و لايب نيتس (  Leibniz  ) و كريستيان ولف براى اثبات صانع متمسك به عقيدهء اتفاق گرديده . . . .\r\nدر اين جا جز آن كه بگوييم دروغ و تقلب و تحريف به آخرين حد خود رسيده ، چيز ديگرى نمىتوانيم بگوييم . خواننده محترم خودش مىداند كه عقيدهء اتفاق ، مناقض عقيدهء اثابت صانع است و تاكنون در همهء جهان يك نفر حكيم الهى هم پيدا نشده كه متمسك به عقيدهء اتفاق براى اثبات صانع شده باشد .\r\nاگر كسى به اين رسالهء كوچك دوازده صفحه‌اى مراجعه كند و اطلاعات نسبتاً جامعى در\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nاين موضوعات داشته باشد مىفهمد كه چه اندازه در اين رسالهء كوچك ، راست و دروغ به هم آميخته شده و مغلطه و سفسطه به كار رفته است .\r\nمسائلى كه در اين مقاله به ثبوت رسيده :\r\n1 . در ميان واقعيت‌هاى خارجى نسبتى به نام نسبت « ضرورت » داريم كه در مقابل نسبت ديگرى به نام « امكان » واقع است . در ضرورت وجود يك معلول حتمى است مثل حرارت و آتش ، طلوع خورشيد و تحقيق روز ، وجود رعد و برق با وجود ابرها .\r\n2 . هر پديدهء خارجى تا ضرورت پيدا نكند موجود نخواهد شد . معروف است الشّىءُ ما لَم يَجِبْ لَمْ يوجَد ( هر چيزى تا از ناحيه علت تامه الزامى پيدا نكنند وجود پيدا نمىكند ) .\r\n3 . هر موجود خارجى در حال وجود ، متصف به ضرورت مىباشد . « 1 »\r\n4 . ضرورت وجود هر معلول از ضرورت وجود علتش ترشح مىكند . « 2 »\r\n5 . هر ضرورت بالغير ( يعنى به واسطهء علت ) منتهى به ضرورت بالذات مىباشد ؛ يعنى ضرورت بر دو قسم است : بالذات و بالغير . « 3 »\r\n6 . هر سلسله از ضرورت‌هاى مرتّبه بالاخره متناهى است . « 4 »\r\n7 . ضرورت ديگرى به نام « ضرورت بالقياس » داريم كه از نسبت دادن معلول به علت پيدا مىشود و در امكان نيز امكانى به نام « امكان بالقياس » داريم . مثلًا آب از اكسيژن و\r\n\r\n\r\n","description":"","footnote":"\r\n( 1 ) . يعنى موجود خارجى تا ضرورت وجودى پيدا نمىكرد موجود نمىشد پس مادامى كه وجود عينى دارد بدون شك به ضرورت وجود متصف خواهد بود\r\n( 2 ) . زيرا تا علت نباشد معلولى نيست پس معلول ضرورت وجودش را از علت گرفته است\r\n( 3 ) . ضرورت بر دو گونه است ضرورت بالذات و ضرورت بالغير ضرورت بالذات يعنى هستى مطلق كه ضرورت هستى وجود مطلق از ذاتش مىجوشد يعنى چيزى كه عين هستى است علت وجود نمىخواهد ، براى تقريب ذهن چربى هر چيزى به روغن است روغن ذاتا چرب است روشنى هر نقطه‌اى به نور است نور عين روشنايى است و ذاتا اقتضاى روشنايى دارد چنان‌چه در رياضيات حل معادلات چند مجهولى به بازگشت آنها به قضاياى بديهى است كه بداهت آن‌ها ذاتى است ولى ضرورت بالغير چيزى است كه خودش ذاتا ضرورت ندارد اين ضرورت را از علت وجودى خود گرفته است مىگويند ماه كرهء نورانى نيست اين نور را از خورشيد مىگيرد . بنابراين هر ضرورت بالغير بالاخره منتهى مىشود به ضرورت ذاتى\r\n( 4 ) . فرض كنيم عللى دست بدست هم داده تا احمد مشخصى را به وجود آورده به نوبه خود احمد نيز معلول عوامل متعددى است و آن عوامل نيز تصادفا به وجود نيامده عللى داشته و هم‌چنين آن علل نيز عواملى داشته است پس علل مترتبه محدود و معين و متناهى است هم اول دارد و هم آخر\r\n","page_name":" 197 ","page_number":197},
  {"content":"\r\n\r\nهيدروژن تشكيل شده است ، نسبت دادن به اكسيژن خاص آب پيدا نمىشود ضرورت ولى امكان دارد اگر با هيدروژن ضميمه شود آب تحقق پيدا كند ، و همچنين به قياس به افزوده شدن هيدروژن ضرور نيز پيدا خواهد شد .\r\n8 . جبر و تفويض و امرٌ بينَ امرين .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nعلت و معلول\r\nيكى از مسائل درجه اول فلسفه ، مسئلهء علت و معلول است كه چندين مسئله از آن منشعب مىشود بعضى از مسائل مربوط به اين قانون طرح و اثبات شد و در مقاله‌هاى آينده نيز خواه‌ناخواه موجباتى پيش خواهد آمد كه برخى ديگر از مسائل مربوط به اين قانون را طرح كنيم و البته آنچه در مقاله‌هاى گذشته به ثبوت رسيده در اين جا تكرار نخواهد شد همان‌طورى كه قسمت‌هايى كه توقفى به مطالب مقاله‌هاى آينده دارد در محل مناسب ديگرى خواهد آمد ، در مقاله‌هاى گذشته بالاخص مقاله هشتم از اين قانون زياد نام برده شد و احياناً در آن جا بيان نموديم كه در نخستين روز ، كه ما بهره‌اى از هستى يافته و چشم به روى اين جهان پرحادثه و انقلاب ، باز مىكنيم در سرآغاز حركت همانا در خود و كارهاى داخلى خودمان ( علم و اراده و . . . ) را مىيابيم . و همين كه نسبت ميان خود و كارهاى خود را سنجيديم از روى همين نظر از براى كارهاى ديگر كه به كارهاى ما مىمانند ولى در اختيار ما نيستند ، مانند معلومات حسى كه از راه حواس پيش ما مىآيند چشم مشاهده مىكند گوش ما مىشنود حتى اگر ما نخواهيم باز حواس كار خود را مىكند از اين طريق است كه يك جوهر ديگر كه موضوع همان خواص و آثار بوده باشد اثبات مىنماييم . اين سياهى و سفيدى را كه مىبينيم و اين گرمى و سردى را كه حس مىكنيم ، اين طعم و مزه را كه مىچشيم ، اين بوى خوش و ناخوش‌آيند را كه مىبوييم و اين آواز و صدايى كه مىشنويم تمام اين آثار و خواص از آن چيزى است كه اين خواص را دارد و اين آثار جز از او بيرون نمىتراود ، زيرا اين صفات مانند صفت علم\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nو ارادهء من هستند كه بدون « من » « 1 » نمىشوند پس حامل و دارندهء اين خواص چيز ديگرى است جز من و كنار از من ، زيرا هيچ‌كدام از آنها در ا ختيار من نيستند و از همين جا به وجود واقعيتى بيرون از خودمان معتقد مىشويم . در مقاله دوم و پنجم اين مباحث آمده است ( مقالهء 2 و 5 ) .\r\nاز همين جا شالودهء قانون كلى « علت و معلول » ريخته شده و انسان حتم و يقين پيدا مىكند كه هرگز كار و عملى بىكننده و عامل نمىشود و هر معلولى علتى مىخواهد . پس از اين ، ادراك عقلى و احساس وجدانى و فطرى پيوسته به واسطهء مشاهده‌هاى گوناگون - كه از حوادث و پيش‌آمدها مىنمايد بالعيان مشاهده مىكند كه مجموعه جهان بر اساس قانون علت و معلول اداره مىشود چنانچه از خورشيد نور و حرارت زاده مىشود و از آتش گرمى توليد مىگردد ، زمستان سردى مىآفريند ، بهار هوا و حرارت معتدل و رويش نباتات را در پى آورد از مجموعه اين مشاهدات عينى قانونى استنباط مىشود كه تعبيرات مختلفى از آن شده است كه ذيلًا مىآوريم :\r\n1 - / هر حادث زمانى داراى علت است ؛\r\n2 - / هر موجودى علتى دارد ؛\r\n3 - / هر معلولى نيازمند يك علت است ؛\r\n4 - / هر موجود وابسته‌اى محتاج به علت است ؛\r\n5 - / هر موجود ضعيفى نيازمند علت است ؛\r\n6 - / ماهيت در وجود و عدم خود نيازمند به غير است ، پس « هر ممكنى در وجودش نياز به علت دارد » . متكلمين موضوع قانون عليت را حدوث زمانى دانسته‌اند يعنى يك موجودى كه در يك مقطع زمانى خاص به وجود آمده است ، چون پيش از آن نبوده است و از طرفى وجود تصادفى هم معقول نيست ، پس نيازمند به علت بوده و علتى داشته .\r\nبنابراين ملاك احتياج به علت حادث بودن يك شىء است در ميان تعابير فوق تنها\r\n\r\n\r\n","description":"","footnote":"\r\n( 1 ) . موجود\r\n","page_name":" 200 ","page_number":200},
  {"content":"\r\n\r\nتعبير پنجم ، ششم بر تعابير ديگر ترجيح دارد و علامه به تعبير ششم اتكا كرده است ، چرا كه مشهور ميان حكما به ويژه ملاصدرا نيز همين تعبير است .\r\nنكته ديگر اين كه رابطهء عليت يك رابطهء وجودى است و همواره ميان دو موجود برقرار است و ماهيت چيزى نيست كه تا مفاهيم « نياز » و « احتياج » را بتوان حقيقتاً در مورد آن به كار برد ، پس موضوع قانون عليت در حقيقت ممكن و امكان است نه ماهيت يعنى ممكن در هستى خود نيازمند به غير است و ماهيت از آن جهت كه ممكن است نياز به غير دارد تا از مرحله وجود ذهنى به وجود عينى برسد .\r\nنكته دوم مجراى اين بحث علل خارجى است نه علل داخلى ، چون وقتى علت فاعلى معلول را ايجاد مىكند تنها يك هويت خارجى را محقق مىسازد نه بيشتر يعنى آنچه از علت صادر مىشود يك چيز است اما ما از آن يك چيز مفاهيم متعددى را انتزاع مىكنيم كه عبارت است از : 1 - / وجود 2 - / ماهيت 3 - / اتصاف ماهيت به وجود ، آنچه مجعول بالذات است و اصالت دارد همانا وجود معلول است و همان هم اصيل است و باقى اعتبارى و انتزاعى است و بىگمان يك امر اصيل نمىتواند قائم به دو امر اعتبارى و انتزاعى باشد يعنى ماهيت و اتصاف ماهيت به وجود ، چرا كه هر دو امر انتزاعى و اعتبارى مىباشند و مجعول بالعرض و الاعتبار هستند يعنى از وجود معلول ما اتصاف ماهيت معلول را به علت و هم‌چنين خود وجود معلول را در ارتباط با علت ماهيتى مىدانيم كه به يمن علت ، وجود پيدا كرده است و اگر علت نبود اين معلول هرگز پيدا نمىشد ، اين نظريه را تأييد و در آزمايش و تجربه عملى و علمى خود اين حقيقت در ذهن استوارتر مىشود و از اين روى هر آوازى كه مىشنود و هر واقعهء بزرگ و كوچكى را كه حس مىكند و دريافت مىكند به سوى وى منعطف و متوجه شده و از علت اصلى وى جويا مىشود و اگر در مورد حادثه‌اى نتواند علت حادثه را دستگير نمايد علتى مجهول براى وى معتقد مىشود .\r\nبه عبارت روشن‌تر اين نظر را در هر موجود ذى شعورى مىتوان سراغ گرفت و حتى ديوانگان و آنانى كه آفت شعورى دارند همين راه را مىپيمايند . اگر پرنده‌اى و حيوانى صدايى را بشنود به سوى او متوجه مىشود و بسا پا به فرار مىگذارد . جانوران نيز براى\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nتفهيم و تفهم سخن مىگويند و براى انجام مقاصدشان حركاتى مىكنند و همچنين . . . بلكه كمترين دقت به ثبوت مىرساند كه پايه زندگى انسان و هر موجود جاندار با آن اندازه هوش و شعورى كه دارد روى همين قانون علت و معلول استوار است . اگر چنانچه انسان و هر ذىشعور ديگر به عليت و معلوليت در ميان خود ، و كار خود ، و در ميان كار خود و انجام يافتن آرمان و مقصد خود باور نداشت هرگز كمترين حركت و فعاليت از خود بروز نمىداد و هرگز چيزى را پيش‌بينى نكرده و در انتظارش نمىنشست . از اين بيان نتيجه گرفته مىشود : « هر چيزى كه وقتى نبود و پس از آن موجود شد بايد علتى داشته باشد . »\r\n\r\nپيشينهء موضوع\r\nدر ميان مسائل فلسفى قانون علت و معلول از لحاظ سبقت و قدمت اولين مسأله‌اى است كه فكر بشر را به خود متوجه ساخته و او را به تفكر و انديشه براى كشف معماى هستى وادار كرده است . براى انسان كه داراى استعداد « فكر كردن » است مهم‌ترين عاملى كه او را در مجراى تفكر مىاندازد همانا ادراك قانون كلى « عليت و معلوليت » است كه به اين تعبير بيان مىشود : هر حادثه علتى دارد . و هيچ چيزى بدون علت پيدا نمىشود و نظام هستى بر اساس علت و معلول استوار مىباشد . و در اثر همين ادراك است كه مفهوم « چرا ؟ » براى ذهن انسان پيدا مىشود .\r\nمفهوم « چرا ؟ » همان سؤال و استفهامى است كه ذهن ازعلت اشياء مىكند و اگر ذهن ادراك كلى از علت و معلول نمىداشت يعنى اين قانون را نپذيرفته بود كه « هر حادثه علتى دارد » مفهوم « چرا ؟ » براى ذهن مورد نداشت بلكه اساساً چنين مفهومى در ذهن وجود پيدا نمىكرد .\r\nكودك و حيوان نيز طورى حركات خويش را تنظيم مىكنند كه چنين وانمود شده مىنماياند كه آنها هم رابطهء على و معلولى را درك مىكنند . ولى شكى نيست كه بر فرض اين‌كه كودك و حيوان ادراكى از رابطهء على و معلولى داشته باشند اين ادراك به طور كلى و تجريدى كه با اين تعبير بيان مىشود : « هر حادثه علتى دارد » نيست - / بلكه ادراك آنها محدود\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاست به مواردى كه در زندگى ، مورد تجربهء مكرر آنها واقع شده و هم‌چنان كه در مقالهء پنجم گذشت مىتوان ادراك حيوان و كودك را در اين زمينه يك نوع « عادت ذهنى » و « تداعى معانى » دانست كه در اثر اعتياد و تكرار پيدا مىشود يعنى حيوان يا كودك بدون آن كه تصورى از مفهوم « وجود دهندگى » كه همان عليت است داشته باشد به حكم عادت ذهنى از حادثه‌اى به حادثهءديگر منتقل مىشود و در دنبال حادثه‌اى حادثهء ديگر را انتظار مىكشد . قدر متيقن اين است كه كودك و حيوان قانون عليت و معلوليت را به صورت يك قانون كلى و قطعى كه در متن اشاره شد ادراك نمىكند و اين طرز ادراك ، مخصوص به انسان است و اين شيوهء ادراك است كه عامل افتادن انسان در مجراى تفكر منطقى مىباشد و اگر فرضاً بعضى از حيوانات عالى همين طرز ادراك را از عليت و معلوليت داشته باشند ناچار داراى قدرت تفكر منطقى خواهند بود .\r\nافتادن انسان به مجراى تفكر و انديشيدن گذشته از عادت ذهنى و تداعى معانى ، يك عامل ديگر نيز دارد و آن قدرت انعطاف ذهن است به عالم درون و ضمير . روى اين خاصيت ، انسان مىتواند علم به علم يا علم به جهل خود پيدا كند . حكما مدعى هستند كه يك امتياز انسان از حيوان به اين است كه انسان مىتواند از علم خود و از جهل خود آگاه شود و توجه پيدا كند كه فلان چيز را مىداند و فلان چيز را نمىداند و حيوان اين توانايى را ندارد و به عبارت ديگر ، حيوان همواره يا در جهل مركب است نمىداند كه نمىداند و يا در علم بسيط مىداند كه مىداند ولى انسان مىتواند داراى جهل بسيط و علم مركب بشود .\r\nانسان به حوادثى بر مىخورد كه علت آنها را نمىداند و روى خاصيت انعطاف ، اين نادانى را در خود احساس مىكند و از طرف ديگر طبق ادراك كلى كه از عليت و معلوليت دارد مىداند كه اين حادثه در واقع علتى دارد . آن گاه با فطرت و حس كنجكاوى و به سائق و غريزه حقيقت‌جويى يا به سائق يا غريزهء احتياجات زندگى به جست‌وجوى علل حوادث مىپردازد . در اين جست‌وجو اگر علت واقعى و حقيقى را پيدا كرد كه به مقصد خود رسيده است و اگر پيدا نكرد علتى مجهول براى او معتقد مىشود و بسا مىشود كه براى ارضاى حس كاوش خود علتى موهوم براى حادثهء موردنظر خود فرض مىكند . مىگويند بشر اوليه كه\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nاطلاعاتش براى توجيه حوادث طبيعت كافى نبود با ارباب انواع و ارواح خبيثه و طيبه حوادث جهان را توجيه مىكرد . البته خود اين مطلب گواه بر اين است كه ادراك كلى قانون عليت در ذهن بشر بوده و نمىتوانسته است حوادث را بلاسبب فرض كند و با صدفه و اتفاق توجيه كند . منتهاى امر چون حقيقت را نمىديده و نمىيافته ره افسانه مىزده است .\r\nمطابق آنچه تاريخ فلسفه نشان مىدهد در دوره‌هاى بسيار قديم كه فلسفه دوران كودكى خود را طى مىكرده و با ساير رشته‌هاى علمى آميخته بوده ، آن را به نام « علم علل » مىخوانده‌اند . در دوره‌هاى نسبتاً نزديك به ما نيز كه فلسفه رسماً از ساير رشته‌ها جدا شد و دانشمندان در مقام فرق و تميز فلسفه از ساير رشته‌ها برآمده‌اند احياناً مىبينيم كه فلسفه را به عنوان « علم علل اوليه » تعريف كرده‌اند . ما هر چند اين تعريف را از لحاظ فنى صحيح ندانيم ولى ترديدى نداريم كه بزرگ‌ترين انتظارى كه بشر از فلسفه دارد اين است كه او را به علل اوليهء دستگاه هستى آشنا نمايد و رمز اولى جهان را بر وى مكشوف سازد .\r\nطبق مسلك و مشرب ما كه خوانندهء محترم به آن آشنايى دارد تحقيق در اطراف قانون علت و معلول به اين نحو بايد انجام يابد كه اين قانون را مورد تجزيه و تحليل عقلانى قرار دهيم و با اصول كلى بديهى - / كه پايه‌هاى اولى فكر بشر است و صحت آنها را عقل بلاواسطه ضمانت كرده است و هيچ تجربه‌اى در آنها دخالت ندارد بلكه آن اصول ضامن صحت تجربه نيز هست - / پيشروى كنيم . يعنى ما قانون علت و معلول را از جنبهء تعقلى بررسى مىكنيم نه از جنبه تجربى ، يك مسئلهء فلسفى خالص است نه يك مسئلهء فلسفى متكى به نظريات فيزيكى و غيرفيزيكى و از نظر ما دخالت تجربه‌هاى فيزيكى براى اثبات يا نفى قانون كلى علت و معلول چيزى شبيه به لغو يا از قبيل تيشه به ريشهء خود زدن است و اين مطلب در مباحث آينده روشن خواهد شد .\r\n* * * تصورى كه انسان از علت و معلول دارد اين است كه از دو امر معين يكى را وجود دهنده و واقعيت دهندهء ديگرى و ديگرى را وجود يافته و واقعيت يافته از ناحيهء او مىداند .\r\nپرسش‌هايى كه در درجهء اول براى ذهن در زمينهء عليت و معلوليت پيدا مىشود يكى اين\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nاست كه تصور عليت و معلوليت از كجا براى ذهن پيدا مىشود ؟ و آيا انسان عليت و معلوليت را مانند سفيدى و سياهى و آهنگ موزون و ناموزون و بوى خوش و ناخوش و حرارت و برودت و سبكى و سنگينى و ترشى و شيرينى و غيره با يكى ازحواس خود ادراك مىكند يا به وسيلهء ديگرى آن را ادراك مىكند ؟ آن به وسيلهء ديگر چيست ؟ پاسخ اين سؤال را در مقالهء پنجم كه از « پيدايش كثرت در ادراكات » بحث مىكرديم داديم - / رجوع شود به جلد دوم مقالهء پنجم .\r\nپرسش ديگر اين است كه آيا قانون علت و معلول قانونى است حقيقى و واقعى يا نه ؟ يعنى آيا واقعاً بين موجودات رابطهء على و معلولى برقرار است يا اين كه اين قانون ، بىحقيقت و القاى موهوم و فريب دهنده‌اى است كه در اذهان پيدا مىشود ؟ تا قبل از ظهور فيزيك نو ، در ميان فلاسفه يا علماى علوم طبيعى كسى پيدا نمىشد كه در صحت و اعتبار قانون علت و معلول ترديد روا دارد . تنها در ميان متكلمين اسلامى كسانى پيدا مىشدند كه بعضى از لوازم لاينفك اين قانون مثل ضرورت على و معلولى را كه مستلزم انكار خود اين قانون بود مورد انكار قرار مىدادند يا اين كه شمول اين قانون را در مورد فاعل‌هاى شاعر و مدرك انكار مىكردند . به عقيدهء برخى از متكلمين فاعل‌هاى شاعر و مدرك و مختار ، مانند ذات بارى يا نفس انسان را نبايد « علت » آثار و افعال‌شان شمرد و نبايد احكام عليت و معلوليت را در مورد اين فاعل‌ها تعميم داد . و اگر طرفدار چنين عقيده‌اى داراى عقيدهء « جبر » نيز بود قهراً در نظر او براى قانون علت و معلول هيچ مصداقى نبود ، زيرا همان‌طورى كه در پاورقىهاى مقالهء هشتم در مبحث جبر و اختيار گفتيم ، معناى جبر از نظر متكلمين اين است كه تمام حوادث جهان مستقيماً و بلاواسطه از ارادهء ذات بارى ناشى مىشود و هيچ‌گونه سببيت و مسببيتى بين امور جهان در كار نيست و اين نظامى كه مشهود است كه پشت سر يك عده امور كه ما نام آنها را اسباب گذاشته‌ايم يك سلسله امور ديگر كه ما نام آنها را مسببات گذاشته‌ايم پيدا مىشوند « عادت ذات بارى » است كه جارى شده بر اين كه اين عده امور را در پشت سر آن عده امور ديگر خلق كند و در واقع هيچ رابطهء سببى و مسببى بين خود امور جهان در كار نيست . پس از نظر طرفدار عقيدهء جبر همهء حوادث بلاواسطه مستند به فاعل شاعر مختار\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nاست و اگر نظريهء عدم شمول قاعدهء عليت بر فاعل‌هاى شاعر مختار به اين نظريه توأم شود نتيجه مىدهد كه قانون عليت ابداً مصداق ندارد .\r\nنظريهء متكلمين كه مبتنى بر انكار قانون عليت بود قرن‌ها مورد تحقير و استهزاى فلاسفه بود ولى از نيم قرن پيش تاكنون در پرتو خيره كنندهء پيشرفت علوم تحولاتى در فيزيك پيدا شده كه عقيدهء برخى از دانشمندان را به قانون عليت متزلزل ساخته است و نظريهء مهجور و متروك متكلمين را تا اندازه‌اى احيا مىكند .\r\nمتكلمين اسلامى از به دو ورود فلسفه در اسلام قرن‌ها با فلاسفه نبرد كردند و خدشه‌هايى بر قواعد فلسفى وارد كردند و حتى در اصول مسلمه و مبادى اوليهء فلسفه نيز شك و ترديد روا داشتند و فلاسفه نيز سخت در برابر آنها مقاومت كردند و از خود دفاع كردند . هر چند مكتب متكلمين تاب مقاومت در برابر مكتب فلاسفه را نداشت ولى بدون شك طبق گواهى تاريخ تحول فلسفه در اسلام پيدايش بسيارى از نظريه‌هاى دقيق فلسفه در خلال همين نبردهاى كلام و فلسفه صورت گرفته و ما در مقالهء هفتم گفتيم كه قسمت عمدهء « مسائل وجود » كه از نظر فلاسفهء اصالت وجودى مفتاح حل معضلات فلسفى است تا اندازهء زيادى مرهون مناقشات متكلمين در اين زمينه‌هاست و شايد در محل‌هاى مناسبى موفق شويم بعضى از فصل‌هاى عالى فلسفه را كه عكس‌العمل حملات متكلمين است با دليل و مدرك نشان دهيم . و اين نكته‌اى است كه تاكنون نديده‌ايم مورد توجه واقع شده باشد و اگر پرده از روى اين مطلب برداشته شود اسرار تاريخى مهمى هويدا خواهد شد .\r\nقانون عليت يكى از مواردى است كه متكلمين مورد خدشه قرار داده‌اند و به آن ناخن زده‌اند و ما امروز در اظهارات برخى دانشمندان بزرگ علوم فيزيك و رياضى چيزهايى مىبينيم كه به نظر مىرسد تا اندازه‌اى نظر متكلمين را تأييد مىكنند . قسمت‌هاى نسبتاً زياد ديگرى نيز از مسائل اخلاقى كلام و فلسفه هست كه علم و فلسفهء جديد نظريهء متكلمين را تأييد كرده است .\r\nقانون عليت از پايه‌هايى است كه اگر متزلزل شود فلسفه زيرورو مىشود و به عقيدهء فلاسفه ، قانون عليت يكى از اركان عمومى است كه اگر آن را متزلزل فرض كنيم\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nديگر علم به‌طور كلى بىمعناست . در مباحث آينده مشروحاً در اطراف اين مطالب بحث خواهيم كرد .\r\n\r\nراه ديگر براى بيان علّيت\r\nراهى كه گفته شد ، راهى بود كه انسان به نظر ساده و بىپيرايه مىپيمايد . در صورتى كه نظر فلسفى دقيق نيز همين نتيجه را تأديه و تأكيد مىكند . در مقالهء 8 به ثبوت رسانيديم كه اولًا ، هرگز ماهيت موجودى يعنى ماهيت تحقق يافته بدون محاسبه پديدار نشده است ، به اين معنى كه بىوجوب وجود و ضرورت هستى آن ممكن نيست تحقق خارجى يابد و اصولًا بىوجوب وجود و ( ضرورت ) چيزى به وجود نمىآيد . و ثانياً ، اين وجوب وجود را از موجود ديگرى دريافت مىكند ، چرا كه چيزى خود به خود و تصادفى وجود پيدا نمىكند و ماهيت هم به عنوان ماهيت نه وجود بر آن ضرورت دارد و نه عدم و نيستى بر آن الزامى است بلكه براى پيدايش آن نيازمند به علت خارجى است و گرنه خودبه‌خود نسبتش با وجود و عدم مساوى است . از اين بيان نتيجه گرفته مىشود كه : « هر موجود كه نسبتش با وجود و عدم مساوى است در صورتى كه تحقق يافته باشد بىشك وجودش كه مساوى با وجوب است از موجود ديگرى ( علت ) سرچشمه مىگيرد » و اين نتيجه را با جملهء زيرين مىشود تعبير نمود : « ممكن بايد علتى داشته باشد » ، چون هر ممكنى از نظر ماهيت نه وجود براى آن ضرورت دارد و نه عدم ، اگر بخواهد وجود پيدا كند نياز به علتى دارد كه كفهء هستى ممكن را بر نيستى ترجيح داده و ضرورت دهد در اين صورت است كه وجود معلول حتمى و حتميت پيدا مىكند كه در اصطلاح چنين موجودى را واجب‌الوجود بالغير مىنامند .\r\nبراى تصديق و اذعان صحيح هر مسئله و قانون علمى اولين شرط اين است كه آن قانون و مسئله را خوب تصور كنيم . بعد از آن كه خوب تصور كرديم حق داريم كه در مقام رديا اثبات آن برآييم . و اين مطلب در همهء مسائل نظرى جارى است و اختصاصى به فلسفه ندارد . بسيار ديده مىشود كه اشخاص ، از يك مسأله‌اى دفاع مىكنند و به آن حمله مىكنند ولى پس از\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nبررسى معلوم مىشود تصور صحيحى از آن مسئله ندارند . البته اشكالى ندارد كه يك نفر يا يك دسته از يك تعبير مخصوص يك اصطلاح معين و مخصوص به خود داشته باشند . در اصطلاح نمىتوان مناقشه كرد . و ما هم به كسانى كه يك اصطلاح روشن و سنجيده دارند ايراد و بحثى نداريم . ايراد ما به كسانى است كه مفهوم مورد نظرشان حتى پيش خودشان چندان مشخص نيست و چون مفهوم مشخصى از يك مسئلهء بالخصوص ندارند دچار اظهار نظرهاى ضد و نقيضى مىشوند . علت اين كه از قديم‌ترين ازمنه ، منطقيين اصرار داشته‌اند كه تعريفات همواره بايد مشخص و معين و واضح باشد همين است .\r\nمسئلهء عليت از مسائلى است كه دچار همين سرنوشت شوم شده و بسيار ديده مىشود كه كسانى كه از آن دفاع مىكنند يا به آن حمله مىكنند مفهوم مشخصى از آن ندارند . و روى همين جهت است كه ديده مىشود برخى از مدعيان فلسفه در يك جا مدعى مىشوند كه مفهوم غايت غير از مفهوم تعاقب است و به واقعى بودن آن نيز اعتراف مىكنند و در جاى ديگر كه به جاى لغت عليت ، لغت خلقت به كار مىرود ، آن را امرى محال و موهوم جلوه مىدهند . رابطهء عليت را به دو نحو مىتوان تعريف كرد :\r\n1 - / رابطهء عليت چيزى جز تعاقب دو حادثه نيست . ما از دو حادثه‌اى كه به حسب تجربه همواره يكى را بعد از ديگرى مشاهده كرده‌ايم مفهوم عليت را انتزاع مىكنيم و ادراك ما هم از عليت چيزى جز ادراك تعاقب نيست يعنى اين كه مىگوييم . فلان شىء علت فلان شىء است معنايش اين است كه اين شىء همواره به دنبال آن شىء پيدا مىشود و منشأ كليت اين حكم در ذهن ، تداعى معانى است كه يك نوع عادت است يعنى بعد از آن كه به طور مكرر حادثه‌اى را بعد از حادثه‌اى مشاهده كرديم عادت مىكنيم كه پس از شهود حادثهء اول حادثهء ثانى را تصور كنيم . پس آنچه در واقع هست و ما از آن اطلاع داريم تعاقب دائمى ( تا آن جا كه مشاهده كرده‌ايم ) دو حادثه است و حكم كلى ما به اين كه همواره فلان حادثه در دنبال فلان حادثه پيدا مىشود عبارت است از تداعى ذهنى و تلازمى كه بين تصور حادثهء اول و تصور حادثهء دوم به حسب عادت و تكرار در ذهن ما پيدا شده است . اين نظريه متعلق به حسيون است .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nپاسخ اين نظريه اين است كه اولًا : تصور ما از عليت غير از تصور تعاقب است و اين تصور منشأ صحيح دارد - / رجوع شود به مقالهء 5 - و ثانياً : بالضروره در مواردى كه بشر حكم به عليت مىكند وجود دو امر را به يكديگر مرتبط مىداند به طورى كه مىداند اگر حادثه‌اى كه نامش را علت گذاشته نبود قطعاً آن حادثهء ديگر كه نامش معلول است وجود پيدا نمىكرد و حال آن كه اگر عليت همان تعاقب بود معنا نداشت كه ذهن حكم كند كه يا نبود علت ، معلول نيز نابود مىشود و ثالثاً : ما در برخى موارد ، در عين اين كه دو چيز تقارن زمانى دارند ( نه تعاقب ) حكم به عليت مىكنيم ، مثلًا هنگامى كه عصايى را به دست گرفته و آن را با دست خود حركت مىدهيم حركت دست را علت حركت عصا مىدانيم و حال آن كه اين دو حركت همزمان هستند پس عليت غير از تعاقب است و رابعاً : در برخى موارد ما تعاقب دائمى را درك مىكنيم و حكم به عليت نمىكنيم مثل تعاقب روز و شب و خامساً : اساس نظريهء حسيون كه تصديق و حكم را جز تداعى دو تصور ، چيزى نمىدانند باطل است و روان‌شناسى نيز بطلان آن را اعلام نموده است . و ما در پاورقىهاى مقالهء 5 نظر خود را در اين باره بيان كرديم .\r\n2 - / عليت و معلوليت عبارت است از رابطه‌اى واقعى بين دو واقعيت كه يكى وابسته به ديگرى است و با نبودن واقعيت علت ، واقعيت معلول محال است . اين همان نظريه‌اى است كه همهء فيلسوفانى كه غورى در فلسفه دارند آن را مىپذيرند و ما مكرراً رابطهء عليت را به همين نحو تعريف كرديم و تحليل‌هايى كه در باب كيفيت رابطهء معلول با علت مىكرديم روى همين طرز ادراك از عليت و معلوليت است .\r\nاين طرز ادراك از عليت ، واقعى است . حداقل آنچه در مقام اثبات واقعى بودن آن مىتوانيم بگوييم اين است كه موجوداتى كه در يك زمان نيستند و در زمان بعد حادث مىشوند به طور قطع واقعيت آنها وابسته و ناشى شده از واقعيت ديگرى است و صدفه محال و ممتنع است .\r\nدر اين جا يك شبهه هست و آن اين است كه ممكن است ما طرز ادراك ذهن خود را از عليت تكذيب كنيم و ادعا كنيم كه هيچ واقعيتى مستند به واقعيت ديگرى نيست و در عين حال وجود امورى را كه در زمانى نبوده و بعد بود شده‌اند منطبق با صدفه ندانيم . از اين راه كه\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nهنگامى وجود حوادث - بلاعلت - منطبق با صدفه است كه ما حوادث آينده را معدوم مطلق بيندازيم و حال آن كه طبق برخى فرضيه‌ها نه گذشته معدوم است و نه آينده . هر يك از گذشته و آينده از ما پنهانند ، زيراما از گذشته عبور كرده‌ايم و به آينده هنوز نرسيده‌ايم . و بنابراين پس جميع حوادث ازلًا و ابداً موجودند و هيچ‌گاه معدوم نبوده‌اند كه وجودشان محتاج به علت بوده باشد و اگر آنها را بلاعلت فرض كنيم با صدفه منطبق شود .\r\nقسمتى از آنچه مربوط به پاسخ اين شبهه است در پاورقىهاى پيش گذشت و قسمت ديگرش موقوف به مطالبى است كه در مقالهء 10 خواهد آمد .\r\nاز آنچه قبلًا بيان شد معلوم شد كه ماده در اصطلاحات فلسفى به آن چيزى گفته مىشود كه صورت و فعليتى را بپذيرد . در اصطلاحات عرفى نيز ماده به معنايى مشابه با اصطلاح فلسفى به كار برده مىشود و معمولًا انسان اگر به يك امر مصنوعى يا طبيعى برخورد نمايد كه داراى فايده و خاصيت معين است فوراً مىپرسد كه مادهء اين چيز چيست ؟ يعنى اين چيز از چه ساخته شده و به اين صورت درآمده است ؟ مثلًا انسان مىپرسد كه مادهء نمك طعام يا ماده دندان يا استخوان چيست ؟ يا آن كه مىپرسد مادهء كاغذ يا پلاستيك يا نايلن چيست ؟ در همهء اين سؤالات مقصود اين است كه آن چيزها و عناصرى كه استخوان يا كاغذ يا لاستيك از آنها ساخته شده و به عبارت ديگر آن چيزهايى كه در شرايط معين حالت و صورتى استخوانى يا كاغذى پيدا كرده چيست ؟\r\nدر پاسخ اين‌گونه سؤالات عرفى انسان معمولًا به ذكر همان امورى كه از تركيب آنها جسم مورد سؤال ساخته شده قناعت مىكند ، مثلًا مىگويد نمك طعام از دو عنصر يكى به نام كلر و ديگرى به نام سديم ساخته شده و يا مىگويد استخوان از يك جزء آهكى و يك جزء ديگر به نام اسئين ساخته شده و طرف هم به همين مقدار قانع مىشود ولى ممكن است كه آن چيزهايى كه در مورد سؤال ما نسبت به شىء مفروض ما ، ماده و مايه فرض شده خود نيز به نوبهء خود مجموع مركبى از ماده و صورت بوده باشند يعنى ممكن است كه آنها نيز از اجتماع چندين مادهء بسيطتر و ساده‌تر كه صورت و فعليت خاصى را پذيرفته‌اند به وجود آمده باشند و آن مواد نيز ممكن است از ماده‌هايى بسيطتر و ساده‌تر به وجود آمده باشند و چون\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nممكن نيست كه تا بىنهايت اين فرض پيش برود بالاخره بايد منتهى شود به چيزى كه او از اجتماع چندين ماده درست نشده ، در اصطلاح فلسفى ( نه علمى ) چنين چيزى را عنصر مىگويند ولى آيا عنصر بسيط است يا مركب اگر بسيط است پس همهء عناصر بايد يك‌نواخت و داراى يك خاصيت بوده باشند و حال آن كه اين طور نيست پس معلوم مىشود كه هر عنصر نيز از مادهء مشتركه و صورت مخصوص به خود كه منشأ اختلاف اثر شده به وجود آمده است و آن مادهء مشتركه يا خود مادهء حقيقى است و يا آن كه مجموعى از ماده و صورت است و بالاخره منتهى به مادهء حقيقى است . مادهء حقيقى چيزى است كه فقط ماده است يعنى او چيزى است كه فعليت و واقعيتى جز ماده بودن و مايه بودن ندارد . و اما ساير مراتب ، مادهء حقيقى نيستند بلكه مادهء نسبى هستند يعنى نسبت به امورى كه از آنها ساخته شده‌اند ماده هستند ولى خودشان مجموعى از ماده و صورت هستند .\r\n\r\nمادهء اصلى جهان چيست ؟\r\nمسئلهء غامض و مهمى كه از آغاز تاريخ تفكر فلسفى ، بشر را به خود متوجه ساخته اين است كه مادهء اولى يا مادةالمواد عالم چيست ؟ يعنى آن چيزى كه همهء اين نقش‌ها و صورت‌ها و فعليت‌ها را به خود گرفته و پذيرفته است چيست ؟ اين سؤال ، سؤال از علت مادى عالم است ، همان طورى كه سؤال از وجود واجب‌الوجود و صانع كل ، سؤال از علت فاعلى عالم است . قسمتى كه در بحث پيش فىالجمله مورد بحث قرار گرفت دائر بر اين كه آيا ممكن است علت فاعلى عين علت مادى باشد مربوط به همين مطلب است ، زيرا منظور فلسفى از طرح آن مسئله اين است كه آيا همان چيزى كه اين نقش‌ها و صورت‌ها و فعليت‌ها را پذيرفته و به خود گرفته همان است كه اين صورت‌ها و نقش‌ها و فعليت‌ها را داده است يا آن كه دهندهء اين نقوش و صور غير از پذيرندهء اين نقوش و صور است ؟\r\nبه هر حال تحقيق در اين كه مادةالمواد يعنى مادهء اصلى عالم چيست از قديم‌ترين مسائل فلسفى است كه در آن بحث شده و نظريه‌هايى دربارهء آن ابراز شده .\r\nاز دورهء يونانيان قبل از سقراط تا عصر حاضر نظريه‌هاى مختلفى در بيان مادةالمواد ابراز\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nشده كه بسيارى از آنها چندان قابل توجه نيست و در مقالهء دهم كه تاريخ تطور اين مسئله را بيان مىشود نقل خواهيم كرد . در ميان نظريه‌هاى قبل از سقراط تنها نظريه‌اى كه نظر فلاسفهء اخير را جلب كرده نظريهء ذيمقراطيس است كه مادهء اصلى جهان را ذراتى كوچك و نامحسوس و غيرقابل شكست مىدانست . نظريهء ذيمقراطيس شامل دو قسمت بود : فيزيكى و فلسفى - / قسمت فيزيكى نظريهء وى اين بود كه اجسامى كه در نظر ما به صورت متصل واحد مىآيند متصل واحد نيستند بلكه مجموعى از اجسام كوچك‌تر هستند كه به چشم ديده نمىشوند . قسمت فلسفى نظريهء وى عبارت است از اين كه آن اجسام كوچك چون تجزيه‌ناپذير هستند و قابل شكسته شدن نيستند پس مجموعى از ماده قابله و صورت جسمى امتدادى نيستند بلكه خود ماده هستند و مادةالمواد عالم همان ذرات است . حكما از دير زمانى به نظريهء وى اعتراضاتى وارد آوردند و مخصوصاً جنبهء فلسفى نظريهء وى را باطل شناختند و چون جنبهء فلسفى نظريهء وى را باطل شناختند به جنبهء فيزيكى و علمى نظريهء وى نيز چندان توجهى نكردند تا آن كه در قرن نوزدهم در اثر كشفيات جديد جنبهء فيزيكى نظريهء وى به تحقق پيوست و معلوم شد كه همان طورى كه ذيمقراطيس نظر داده اجسام محسوسه ما يك واحد متصل نيستند بلكه مجموعى از ذرات كوچك بعددار هستند كه واحد جسم آنها هستند . تقويت جنبهء طبيعى نظيهء ذيمقراطيس موجب شد كه جنبهء فلسفى نظريهء وى نيز طرفدارانى پيدا كند و مدعى شوند كه ذرات ذيمقراطيسى تجزيه‌ناپذيرند و مادةالمواد عالم همان‌ها هستند چنان كه ماكسول ذرات ذيمقراطيسى را سنگ‌هاى اولى كاخ جهان ناميد . ولى طولى نكشيد كه معلوم شد آن ذرات نيز به نوبهء خود از ذراتى كوچك‌تر تشكيل يافته‌اند و هنوز اين سؤال باقى است كه مادةالمواد عالم چيست ؟ و هنوز هم كسانى كه معتقدند كه مادةالمواد جهان را فقط فلسفه بايد معرفى كند و از عهدهء علم خارج است مدعى هستند كه ذرات تشكيل دهنده اتم نيز ماده اولى نيستند و مادةالمواد چيز ديگرى بايد بوده باشد .\r\nدر ميان نظريه‌هاى معروف ، راجع به مادةالمواد نظريهء متكلمين نيز به نوبهء خود جلب توجه كرده . متكلمين جسم را مركب از جواهر فرد و جزء لايتجزاى حقيقى مىپندارند . به عقيدهء متكلمين اجزاى اوليه تشكيل دهندهء جسم به شكل نقطهء جوهرى هستند يعنى طول و\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nعرض و عمق ندارند و حتى ذهن نيز نمىتواند آنها را منقسم فرض كند و در عين حال آن ذرات خالى از بعد شاغل مكان هستند . پس به عقيدهء متكلمين مادهء اولى عالم ذراتى است غير منقسم كه نه تنها در خارج غيرقابل تجزيه هستند در ذهن نيز قابل تجزيه نيستند . تفصيل كاملًا اين نظريه‌ها در مقالهء 10 خواهد آمد .\r\nاين قسمت مربوط به سؤال دومى است كه قبلًا در متن طرح شد و آن اين بود : « آيا اين همه كارهاى بىشمار كه در جهان هستى و در گاهوارهء طبيعت انجام مىگيرد در حالى كه كمترين شعورى در آنها سراغ گرفته نمىشود غايت دارند ؟ » موضوع اين سؤال اصل غائيت يا اصل علت غائى خوانده مىشود و در حقيقت انسان مىخواهد بفهمد كه آيا طبيعت بىجان نيز مثل خود او همواره در تعقيب هدف است يا نيست ؟ پاسخ به اين سؤال امر آسانى نيست ، زيرا از يك طرف براى انسان مشكل به نظر مىرسد كه بتواند فعاليت‌هاى طبيعت بىجان را براى رسيدن به هدف و نيل به غايت معين توجيه كند و از طرف ديگر انسان ، هم‌آهنگىها و توافق‌هايى بين اجزاى طبيعت مشاهده مىكند و فعاليت‌هاى طبيعت را همواره تحت انتظام مىبيند به طورى كه همواره نتيجهء اين توافق‌ها و هم‌آهنگىها هدف‌هاى خاصى است و انسان نمىتواند بپذيرد كه بدون آن كه در طبيعت هدف‌گيرى شده باشد اين توافق‌ها و هم‌آهنگىها حاصل شده باشد . به علاوه ، انسان در برخى موارد يا همهء موارد طبيعت را در يك خط سير تكاملى جهت‌دارى مشاهده مىكند و اين خود دليل است بر اين كه طبيعت به نقطهء معينى متوجه است و سير خود را براى رسيدن به آن نقطه آغاز مىكند و ادامه مىدهد :\r\nوَالشَّمْسُ تَجْرِى لِمُسْتَقَرٍّ لَها ذ لِكَ تَقْدِيرُ العَزِيزِ العَلِيمِ * وَالقَمَرَ قَدَّرْناهُ مَنازِلَ حَتّى عادَ كَالْعُرْجُونِ القَدِيمِ ذ لِكَ تَقْدِيرُ العَزِيزِ العَلِيمِ .\r\nفلاسفه در مقام پاسخ به اين سؤال دو دسته شده‌اند : برخى اصل غائيت را پذيرفته و برخى ديگر آن را نفى كرده‌اند . غالب حكماى الهى طرفدار اصل غائيت به شمار مىروند ولى ماديين عموماً منكر آن هستند .\r\nدر ميان فلاسفهء قبل از ميلاد مطابق نقل قدما ، ذيمقراطيس و انباذقلس منكر اصل علت غائى بوده‌اند . ذيمقراطيس كه ضمناً داراى نظريهء آتميسم نيز بوده مدعى بوده كه تكون جهان\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nبا همه انتظامى كه امروز در آن مشاهده مىشود در ابتدا به حسب اتفاق صورت گرفته به اين ترتيب كه ذرات اتمى كه مبادى اصلى و سنگ‌هاى اولى كاخ اين جهانند روى خاصيت ذاتى خود در حركت دائم بوده و در فضا پراكنده بوده‌اند و حركاتى بدون نظم و ترتيب داشته‌اند و به حسب اتفاق ( بدون هدف‌گيرى ) برخى با برخى ديگر تصادم كرده و مجتمع شده‌اند و به نسبت‌هاى معين با يكديگر تركيب شده‌اند و از اين جا مركبات تشكيل يافته است .\r\nذيمقراطيس منكر علت فاعلى و ضرورت على و معلولى نبوده بلكه منكر علت غائى بوده است . مطابق نقل قدماء ، ذيمقراطيس در تكون و پيدايش نبات و حيوان قائل به اتفاق نبوده و اصل غائيت را در مورد اين دو قبول داشته است .\r\nانباذقلس به طور ديگرى تكون عالم را بلاغايت توجيه مىكرده است . به عقيدهء وى عناصر اوليه بسيطه عالم آب و هوا و خاك و آتش است و همهء مركبات از تركيبات مختلف اين چهار عنصر كه چهار طبع مختلف دارند تشكيل يافته‌اند و اين تركيبات گوناگون همه از روى اتفاق يعنى بدون هدف‌گيرى صورت گرفته و هر مركبى كه به حسب اتفاق داراى ساختمانى محكم بوده باقى مانده و آن كه چنين نبوده فانى شده و در ميان اين مركبات آن دسته كه به حسب اتفاق داراى خاصيت توليد مثل و تناسل شده‌اند مثل نباتات و حيوانات نوعشان به اين وسيله محفوظ مانده و آن دسته كه فاقد اين استعداد بوده و چنين اتفاقى براى آنها رخ نداده نتوانسته‌اند نوع خود را از اين راه حفظ كنند .\r\nو چون طبيعت گنجايش حفظ و نگه‌دارى همهء اين انواع را نداشته تزاحم رخ داده و در اين تزاحم و كشمكش روى ناموس « بقاء اصلح » ، آن نوع كه به حسب اتفاق داراى تجهيزات كامل‌ترى بوده و براى بقاء و ماندگارى اصلح بوده باقى مانده و ساير انواع منقرض شده‌اند .\r\nقبول و عدم قبول اصل غائيت در فرضيهء تكون و ساخته شدن عالم و همچنين در فرضيه‌هاى جزئى مربوط به موجودات خاص تأثير به سزائى دارد و شايد خوانندهء محترم واقف باشد كه در زمينهء تكون و خلقت عالم و پيدايش جهان چه اندازه نظريه‌هاى مختلف ابراز شده و برخى از فرضيه‌هاى علماء جديد در اين زمينه مشابه است با فرضيهء ذيمقراطيس و انباذقلس . ما البته در مقالهء 10 كه جاى اين مطلب است آنها را طرح خواهيم كرد . در اين جا\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nفقط به آنچه مربوط به قانون عليت است تحت عناوين ذيل بيان مىكنيم و ضمناً مقدمه‌اى براى مطالب مقالهء 10 خواهد بود .\r\n1 - / رابطهء غايت و شعور و ادراك ؛\r\n2 - / رابطهء غايت و فعل ؛\r\n3 - / علت غائى و علت فاعلى ؛\r\n4 - / اصل تنظيم كننده .\r\n\r\nغايت و شعور و ادراك\r\nمنكرين اصل غائيت ادله‌اى براى مدعاى خود آورده‌اند . از جمله اين كه همان‌طورى كه در طبيعت براى حيات و صحت و كمال ، نظامى هست براى نقص و فساد و موت نيز نظامى معين است و اگر نظام و انتظام دليل بر اين است كه طبيعت هدف دارد مىبايست در مورد اين امور نيز هدف داشته باشد و حال آن كه معنا ندارد كه طبيعت فنا و زوال و فساد و بالاخره عدم را هدف قرار دهد . و از جمله ، اين كه در طبيعت بىنظمىهاى احياناً مشاهده مىشود كه با هدف‌گيرى طبيعت ناسازگار است و از جمله ، اين كه طبيعت در برخى موارد دو اثر مختلف و متناقض از خود نشان مىدهد كه با هدف‌دارى وى ناسازگار است . و عمده دليلى كه منكرين غائيت آورده‌اند اين است كه غائيت و هدف‌دارى از خواص معينهء شعور و ادراك و اطلاع است و در موجودى كه فاقد شعور و اطلاع است توجه به هدف معنا ندارد . و چون طبيعت بىجان فاقد شعور است بس فاقد غايت است . پس تمام هدف‌ها و غاياتى كه از انتظام طبيعت پيدا مىشود به حسب تصادف و اتفاق است .\r\nاين اشكال همان شبههء ابتدايى است كه به ذهن همه كس مىرسد و فلاسفهء منكرين غايت از دو هزار سال پيش اين اشكال را با ساير اشكالاتى كه در بالا اشاره شد در كتب خود ذكر كرده‌اند .\r\nاكنون ما بايد در مورد افعال غائى موجودات ذىشعور كه غائى بودن آنها مورد اتفاق همه است سير و تقسيمى به عمل آوريم تا بلكه بتوانيم مناط حقيقى غائيت را به دست آوريم و\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nبفهميم كه شعور و اطلاع از غايت در مناط غائيت دخالت دارد يا ندارد .\r\nدر افعالى كه انسان براى غايت‌ها و هدف‌هاى معين انجام مىدهد مثل آن كه غذا مىخورد براى آن كه سير شود ، مىخوابد براى آن كه بياسايد ، در مسابقات شركت مىكند براى آن كه برترى خود را ثابت كند ، كتاب مىخواند براى آن كه از موضوع آگاه شود ، و هزارها كار ديگر . . . چندين خصوصيت هست :\r\n1 - / فاعل ، انسان است ؛\r\n2 - / فاعل از كار خود و نتيجهء كار خود اطلاع دارد ؛\r\n3 - / عامل اجراى كار ، اراده است ؛\r\n4 - / فاعل از رسيدن به نتيجه كار لذت و از نرسيدن به آن رنج مىبرد ؛\r\n5 - / فاعل متوجه به هدف است و در ميان كارهايى كه از وى صحت صدور دارد كار معين را از آن جهت انتخاب مىكند كه معبر و وسيلهء رسيدن به هدف است .\r\n6 - / فاعل به اين وسيله احتياج خود را رفع و نقص خود را تكميل مىكند .\r\nدر انسان همهء اين امور با يكديگر جمع است و همهء اين امور دخالت دارند تا انسان يك فعل غائى را انجام مىدهد . و حالا بايد ديد آنچه مناط غائيت است چيست ؟ و آيا همهء اين امور در مناط غائيت دخيل هستند و يا آن كه غائيت متقوم به بعضى از اين امور است و برخى ديگر در غائيت دخيل نيستند بلكه خصوصيت انسان است كه وجود بعضى ديگر را ايجاب مىكند .\r\nبراى كشف اين منظور به يك تجربهء ذهنى و خيالى كه منطقيين نام آن را سير و تقسيم گذاشته‌اند دست مىزنيم :\r\nاول فرض مىكنيم كه فاعل ، انسان نيست ولى ساير جنبه‌ها از شعور و اراده و لذت و توجه به هدف و استكمال همه جمع است . در اين جا به آسانى مىفهميم كه انسان بودن فاعل ، در غايى بودن فعل دخالت ندارد و چنين فعلى البته غايى است هر چند فاعل آن ، موجود ديگرى غير از انسان باشد .\r\nبراى مرتبهء دوم فرض مىكنيم كه فاعل لذت و رنج نمىبرد ولى ساير جنبه‌ها محفوظ\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاست در اين جا نيز به آسانى مىفهميم كه باز فعل غائى است و وجود لذت و رنج در مناط غائى بودن دخيل نيست .\r\nبراى مرتبهء سوم فرض مىكنيم كه عامل اجرا ، اراده نيست يعنى آن موجود انسان يا غير انسان كه از غايت و وسيله آگاه و مطلع است و با آن غايى استكمال مىكند بدون آن كه اراده كند و تصميم بگيرد با يك نيروى داخلى طبيعى متوجه هدف مىشود و از وسيله عبور مىكند و خود را به هدف مىرساند باز مىبينيم كه غائى بودن فعل محفوظ است .\r\nبراى مرتبهء چهارم فرض مىكنيم كه توجه به هدف و حركت به سوى او و استكمال هست ولى شعور و اطلاع نيست باز هم مىبينيم كه غائيت فعل محفوظ است و فعل براى آن هدف واقع شده .\r\nولى اگر فرض را عكس كنيم يعنى توجه به نقطهء معين را كه منجر به انتخاب وسيله مىشود و هم‌چنين استكمال فاعل را بگيريم و ساير جنبه‌ها را محفوظ نگه‌داريم خواهيم ديد كه غائيت محفوظ نمىماند پس از اين جا مىفهميم كه آنچه در غائيت دخيل است فقط دو جنبهء آخرى است . و چون اين دو جنبه از يكديگر در خارج منفك نمىشود مىتوان گفت كه هر دو يكى است . و آنچه روح غائيت را تشكيل مىدهد اين است كه موجود متحول و متكامل در يك جهت معين كه همان جهت سير كمالى خويش است سير كند و فعاليت‌هايش همه مقدمهء رسيدن به آن كمال واقع شود . و همان‌طورى كه در متن بيان شده : حقيقت غايت عبارت است از صورت كامل‌تر وجود چيزى كه در راه تكامل افتاده و صورت ناقص‌تر موجود خود را تبديل به وى نمايد .\r\nطرز هدف‌گيرى در انسان يكى از مصاديق اصل غائيت و تعقيب هدف در طبيعت است آنچه در طبيعت حكم‌فرماست اصل تكامل است . اين تكامل درموجودات بىروح و بىجان به نحوى و در حيوانات كه داراى غرايز بىشمار هستند به نحو ديگر و در انسان كه داراى هوش و عقل و ادراك مخصوص است به نحو ديگر صورت مىگيرد . آنچه را كه ساير موجودات به حكم طبيعت يا به حكم غريزه انجام مىدهند انسان موظف است كه در پرتو انديشه و عقل و اراده انجام دهد . طرز هدف‌گيرى انسان به اين نحو است كه در پرتو هوش و\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nانديشه ، هدف كمالى خويش را تشخيص مىدهد و ميل و اشتياقش نسبت به او تحريك مىشود و آن گاه در انديشه فرو مىرود كه به چه وسيله به آن مقصود برسد بهترين وسيله‌اى كه به نظرش رسيد اراده‌اش متوجه او مىشود و آن را انتخاب مىكند و به سوى هدف مىشتابد . در انسان كار وسيلهء هدف است . وسيله واقع شدن كار در انسان به اين نحو است كه از تصور و انديشه و ميل به هدف و تصديق به وسيلهء بودن وسيله ، ارادهء وسيله توليد مىشود و بالنتيجه وسيله ايجاد مىشود . مثلًا ، از تصور و اشتياق به سيرى و تصديق به اين كه دست دراز كردن ، وسيلهء اين هدف است ارادهء دست بردن به سوى غذا پيدا مىشودو روى اين جهت ما مىگوييم كه دست بردن به سوى غذا « براى » سير شدن انجام گرفت . حالا اگر فرض كنيم اين عمل نيز مثل هزاران هزار عمل ديگر كه در وجود خود انسان و ساير حيوانات مخفى از شعور انجام مىيابد و همه وسيلهء سير شدن يا مانند آن است انجام مىگرفت و طبيعت آن را به عهدهء عقل و ادراك و ارادهء انسان واگذار نكرده بود آيا واقعاً در آن صورت اين عمل غايى نبود ؟ ! چه فرق است بين حركت دست انسان و ترشحات غدد بزاق كه براى كمك هضم انجام مىيابد ؟ چه فرقى هست بين جويدن غذا به وسيلهء دندان كه با اراده و اطلاع انجام مىگيرد با زير و رو كردن‌هاى متوالى معده كه به همين منظور صورت مىگيرد ؟ چه فرقى هست بين حركت دست به سوى غذا و حركات مخصوص لولهء مرى براى رساندن غذا از حلق به معده ؟\r\n\r\nغايت و فعل\r\nفعل و غايت نسبت به يكديگر عليت متقابل دارند يعنى هم فعل علت غايت است و هم غايت ، علت فعل ، ولى اين عليت متقابل از قبيل دور ، كه امرى محال است نيست .\r\nچنان كه قبلًا تحقيق شد معناى عليت صرفاً اين نيست كه دو چيز دائماً متعاقب يا مقارن يكديگر پيدا شوند . رابطهء عليت ، يك رابطهء واقعى بين وجود علت و وجود معلول ، است به اين معنى كه وجود معلول ناشى از وجود علت و متكى به علت است . و قدر متقين اين است كه در مرد هر علت و معلولى اين قضيه صادق است كه اگر علت وجود نمىداشت معلول\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nوجود پيدا نمىكرد ولى هرگز صادق نيست كه اگر معلول وجود پيدا نمىكرد علت هم وجود پيدا نمىكرد ؛ يعنى معلول در وجود و واقعيت خود وابسته و نيازمند به علت است ولى علت در وجود و واقعيت خود مستقل و بىنياز از معلول است .\r\nحالا بايد ببينيم كه اين عليت متقابل و نيازمندى متقابل كه بين فعل و غايت هست چگونه است ؟ در اين كه فعل علت و شرط وجود غايت است شك و ترديدى نيست ، زيرا مسلماً اگر فعل وجود پيدا نكند غايت وجود پيدا نمىكند ؛ مثلًا اگر انسان غذا نخورد سير نمىشود و اگر سنگى كه از بالا به پايين حركت مىكند مسافت بين راه را طى نكند به مركز نمىرسد . پس عليت و دخالت فعل در وجود غايت به طور واضح محرز است و منكرين غائيت نيز آن را قبول دارند . ولى عليت و دخالت غايت در وجود فاعل ، علت وجود فعل است و به عبارت ديگر توجه فاعل به غايت علت وجود فعل به اين نحو نيست كه وجود خارجى غايت كه مؤخر است از وجود فعل علت وجود فعل است ، زيرا اين محال و ممتنع است بلكه به اين نحو است كه وجود غايت در مرتبهء وجود فاعل ، علت وجود فعل است و به عبارت ديگر توجه فاعل به غايت علت وجود فعل است و اگر اين توجه و ميل به غايت در فاعل نبود هرگز فعل وجود خارجى پيدا نمىكرد ؛ مثلًا انسانى كه غذا مىخورد براى آن كه سير بشود اول به جانب سير شدن متوجه مىشود و به طرف سير شدن حركت مىكند و غذا خوردن از آن جهت وجود پيدا مىكند كه وسيلهء سير شدن و معبر شدن است و به عبارت ديگر مسافتى است كه انسان بايد طى كند تا به سير شدن برسد و هم‌چنين سنگى كه از بالا به طرف مركز زمين مىآيد متمايل و متوجه به مركز زمين است ( خواه آن كه مبدأ ميل در سنگ باشد يا در زمين ) و مسافت بين راه را از آن جهت طى مىكند كه به مركز زمين جذب شود و اگر اين جذب و انجذاب بين سنگ و مركز زمين كه نتيجه‌اش رسيدن سنگ به زمين است نبود و به عبارت ديگر اگر توجه سنگ به مركز زمين نبود مسافت بين راه طى نمىشد . پس همان‌طورى كه صادق است كه اگر طى مسافت بين راه نباشد رسيدن به مركز محقق نمىشود ايضاً صحيح است كه اگر رسيدن به مركز نباشد طى مسافت بين راه وجود نمىيابد ؛ يعنى بين اين دو ، عليت متقابل برقرار است .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nعلت غائى و علت فاعلى\r\nممكن است كه اين تصور براى بعضى پيش آيد كه فرض علت غائى با فرض علت فاعلى منافى است ( چنان كه اين توهم براى برخى پيش آمده ) ، زيرا علت فاعلى همان است كه وجود دهندهء معلول است و بديهى است كه يك شىء نمىتواند دو علت وجود دهنده داشته باشد ؛ يعنى هم وجودش معلول علت فاعلى باشد و هم معلول علت غائى .\r\nپاسخ اين توهم از آنچه قبلًا در مقام بيان رابطهء فعل و غايت گفتيم معلوم شد ، زيرا معلوم شد كه تأثير علت غائى و علت فاعلى در عرض يكديگر نيست كه منافى با يكديگر باشد بلكه در طول يكديگر است و علت غائى مكمل علت فاعلى است يعنى علت فاعلى قطع از نظر علت غائى فاعل بالقوه است نه بالفعل و ناقص است نه كامل و با علت غائى است كه فاعل تمام و علت تامه مىشود . حكما گفته‌اند كه علت غائى مكمل فاعليت فاعل است و اين دو در يكديگر مندرجند .\r\nسخيف‌تر از اين اشكال اين است كه بگوييم چون اصل غائيت مستلزم انتخاب وسيله است پس مستلزم اختيار است و چون اختيار منافى با جبر و ضرورت على و معلولى است پس اصل غائيت منافى با ضرورت على و معلولى است و از طرف ديگر اصل ضرورت على و معلولى پايه نظام قطعى موجودات است پس اصل غائيت منافى با نظام قطعى موجودات است .\r\nپاسخ اين اشكال نيز از آنچه در مقالهء 8 و اين مقاله گفته شد روشن است و ما ثابت كرديم كه اختيار در انسان منافى با ضرورت على و معلولى نيست بلكه ثابت كرديم كه نفى ضرورت على و معلولى منافى با اختيار و آزادى انسان است تا چه رسد به نوع انتخاب و اختيارى كه طبيعت در سير تكاملى خويش مىكند .\r\nبنابر اصل غائيت نظام قطعى على و معلولى موجودات ، صورت كامل‌ترى به خود مىگيرد ، زيرا ما اگر در قانون عليت تنها علت فاعلى را دخيل بدانيم ؛ يعنى علل فاعليه را بلاغايت و بلاهدف بدانيم هر چند موجودات همه با يكديگر مرتبط و متصل خواهند بود\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nولى روابط منحصر خواهد بود به روابطى كه بين هر فعل و فاعل بلاواسطه خودش هست ولى بنابر اصل غائيت علاوه بر رابطه‌اى كه همواره بين فعل و فاعل هست يك رابطهء خاصى نيز بين هر فاعل و نتيجهء فعل هست و مثل اين است كه يك نوع جذب و انجذابى بين اين دو برقرار است و به عبارت ديگر بنا بر انكار اصل علت غائى يگانه چيزى كه حوادث را به جلو مىبرد رابطه‌اى است كه بين حوادث حاضر و بين حوادث گذشته است و اين حوادث گذشته است كه در پشت سر اين حوادث واقع شده‌اند و آنها را ازعقب مىرانند ولى بنا بر اصل غائيت حوادث آينده نيز به نحوى دخالت دارند و مثل اين است كه از جلو ، اين حوادث را مىكشند . البته بنا بر قبول اصل غائيت ( كه چاره‌اى از قبولش نيست ) يك مسئلهء ديگر پيدا مىشود و آن اين كه آيا سلسله غايات متناهى است يا غيرمتناهى و به عبارت ديگر آيا همان‌طورى كه سلسله علل ( علل فاعلى ) منتهى مىشود به علت بالذات و علةالعلل ، سلسله غايات نيز منتهى مىشود به غايت بالذات و غايةالغايات يا نه ؟ و بنا بر فرض دوم آيا غاية الغايات همواره همراه همهء غايات نامتناهى است يا نه ؟ حل اين مسئله را از مقالهء 14 بايد بخواهيم .\r\n\r\nاصل تنظيم كننده\r\nمطابق آنچه قبلًا گفتيم حقيقت غائيت متقوم به اين است كه علت توجه به غايت داشته باشد و براى رسيدن به غايت راه ومسافتى را طى كند و وسيله را كه همان فعل و كار است به كار ببرد و گفتيم كه غائيت متقوم به شعور و اطلاع فاعل از غايت نيست .\r\nدر اين جا يك سؤال باقى مىماند و آن اين است كه اگر فرض كنيم كه در طبيعت خاصيت ذاتى هر ماده‌اى توجه به غايت خاص است و همان توجه به غايت خاص حركت آن ماده را تنظيم و تعيين مىكند و آن را در جهت معين به حركت مىآورد و آن ماده نيز همواره در همان جهت معين به حركت خويش ادامه مىدهد البته مطلب تمام است . و حال آن كه آنچه در طبيعت مشاهده مىشود غير از اين است . در طبيعت انتظامات و توافق‌ها و هم‌آهنگىها بين اجزاى طبيعت ديده مىشود كه همواره منجر به هدف معين مىشود . در طبيعت موجوداتى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nمشاهده مىشود كه از ميلياردها جزء مادى تركيب يافته‌اند و مجموعاً يك واحد را تشكيل داده‌اند و در يك خط سير تكاملى سير مىكنند و همواره به نفع بقاى خود فعاليت‌ها مىكنند و مواد داخلى و مواد خارجى را به طرزهاى عجيب و حيرت‌آورى استخدام مىكنند چنان كه از مطالعهء عالم نباتات و حيوانات پيداست . تنها مطالعهء يك برگ از برگ‌هاى درختان سبز كافى است كه يك دفتر از اين تشكيلات و انتظامات را به ما نشان بدهد . در مواردى كه طبيعت با هزارها هزار اقسام فعاليت نسبت متساوى دارد فقط آن فعاليت را به خرج مىدهد كه وى را به مقصد و هدف معين مىرساند . و از طرفى ثابت شده كه روابط فيزيكى و مكانيكى اجزاى ماده كافى نيست كه حركت موجوداتى را كه در خط سير تكاملى حركت مىكنند توجيه كند و اين اعمال هدف غالباً در وجود حيوانات نيز مخفى از شعور و از ارادهء آنها انجام مىيابد . توافق و هم‌آهنگىهايى كه در وجود نباتات و حيوانات هست با روابط مكانيكى كه اجزاى آنها را به منزلهء يك دستگاه ماشين فرض كنيم قابل توجيه نيست .\r\nچنان كه در علوم امروز ثابت و مبرهن شده است . علىهذا مبدأ اين توافق و هم‌آهنگى بين اجزاى مختلف طبيعت چيست ؟ و چرا يك مجموعه از ذرات ، واحدى را تشكيل مىدهند و آن واحد يك سير تكامى را آغاز مىكند ؟ و به عبارت ديگر اين توجه به هدف بين مجموعه‌هاى مختلف كه ما در طبيعت مىبينيم از كجا پيدا مىشود ؟ و از چه راهى قابل توجيه است ؟ زيرا نه خود طبيعت شاعر است و نه اين هدف‌ها مقتضاى ذات هر واحد از اجزاى اين مجموعه‌ها است .\r\nپاسخ اين سؤال را در مقاله‌هاى آينده خواهيم داد . در اين جا همين‌قدر اشاره مىكنيم كه همين جهت است كه فلاسفه را مجبور كرده است كه به يك اصل تنظيم كننده اعتراف كنند و براى تمام جهان يك حيات كلى قائل شوند كه او به منزلهء جان جهان و جهان همچون بدن او است و اين جهت بالاخره ما را مذعن مىكند كه به يك تدبير عامى در سراسر جهان قائل شويم .\r\nچيزى كه هست طرز اين تدبير عام و تنظيم عام را با تدبيرهاى بشرى در مصنوعات خود نمىتوان قياس گرفت . بحث كلى اين تدبير عام را با توجه به فرضيه‌ها و نظريه‌هايى كه\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nماديين و غيرماديين در اين زمينه اظهار داشته‌اند و با توجه به آنچه متكلمين يا ساير كسانى كه غورى در علم الهى ندارند اظهار داشته و با صنع و مصنوعى بشرى قياس گرفته‌اند در مقاله‌هاى آينده خواهد آمد .\r\nنظر به بيان گذشته هر حادثه و پديده‌اى در جهان كه انگشت به رويش بگذاريم بايد گفت موجودى است كه وجودش با خصوصيات و شرايطى كه دارد ضرورى و ( جبرى ) است و در نتيجهء دست به دست دادن يك سلسله پديده‌هاى ديگر ( علت ) پيدا شده و اگر علت وى موجود نمىشد خودش نيز موجود نمىشد و به عبارت ديگر بايد گفت : « وجود علت ، همواره علت وجود معلول است چنان كه عدم علت نيز هميشه علت عدم معلول است » . ( اگر چه اين سخن ( عدم علت ، علت عدم معلول است ) خالى از يك نحو مجازگويى نيست ، زيرا چنان كه در مقالهء 7 گفته شد عدم يك معنايى است كه ساختهء ذهن بوده و واقعيتى نسبى دارد يعنى عدم احمد يا محمود كه گويى بىبهرهء از وجود در عالم ذهن دارد اگر چه اكنون در عالم خارج نمىباشد .\r\nولى عدم خاص يك نوع وجودى در عالم ذهن دارد ، چون قبلًا متعلق آن ، وجود داشته است عدم وجود سعدى يا حافظ از اين قبيل است بر خلاف عدم مطلق يا مفهوم نيستى بدون اضافه به متعلق آن كه عدم مطلق مىباشد . ولى با فرض واقعيت براى وى حكمش همان است و بس « 1 » ) و از همين جا نتيجه گرفته مىشود كه :\r\n« شىء چه در بعد وجودى و يا عدمى در هر حال علت مىخواهد » . « 2 » پس اگر به خود شىء به صورت ماهيت نگاه نموده و نظر به وجود و عدمش نداشته باشيم در ميان دو طرف متقابل وجود و عدم واقع خواهد بود و تنها علت است كه يكى از دو طرف وجود و عدم را رجحان و مزيت مىدهد و كفّه هستى و يا نيستى را ترجيح داده\r\n\r\n\r\n","description":"","footnote":"\r\n( 1 ) . يعنى وجودش وابسته به علت است\r\n( 2 ) . البته لفظ شىء كه در اين نتيجه گفته مىشود معرف حال تساوى شىء است نسبت به وجود و عدم . چنان‌چه درباره ماهيات گفته شده است كه وجود و عدم آن علت مىطلبد البته عدم وجود علت در نفى معلول كافى است علت « عدم » نمىخواهد علت مصدوم شدن يك شىء البته حقيقت دارد ولى چيزى كه وجود پيدا نكرده علت براى عدم ندارد\r\n","page_name":" 223 ","page_number":223},
  {"content":"\r\n\r\nموجود مىشود يا معدوم مىگردد و از همين جهت به علت ، نام مرجح نيز مىدهيم . از اين جا بايد نتيجه گرفت كه :\r\n1 - / وجود شىء با علت خود يك رابطه و نسبت وجودى دارد كه با هيچ چيز جز او ندارد .\r\nاز هر علتى يك معلول زاده مىشود وجود هر معلول وابسته به علت خويش است .\r\n2 - / علتى كه نسبت وى به دو چيز مساوى بوده باشد هرگز نمىشود يكى از آن دو تا را تخصيص به وجود دهد و نيز يكى از آن دو تا متقابلًا نمىشود به وجود اختصاص يابد .\r\nو از همين جا دو قاعدهءمعروف زنده مىشوند : يكى اين كه ترجيح بلامرجح محال است ديگر اين كه ترجّح بلامرجّح محال است . يعنى ترجح يك طرف بدون وجود مرجّح از عاقل ممكن نيست همان‌گونه كه ترجّح پيدا كردن چيزى بدون مرجح نيز ممكن نيست .\r\n3 - / از نتيجهء دوم كه ترجيح بلامرجح غيرممكن است به‌دست مىآيد كه اختيار و انتخاب يكى از طرفين به معنايى كه انسان به نظر ساده و سطحى آن را مىپذيرد تحقق ندارد . انسان به نظر سطحى و عاميانه تصور مىكند كه گاهى كه با چند كار مساوى روبه‌رو است ، مىتواند خودبه‌خود يكى از آن‌ها را انتخاب نموده و انجام دهد بدون اين كه صدور فعل به هنگام انتخاب ضرورت وجود پيدا كند ، يا مرجحى به كار رود و از براى اثبات اين نظريهء دروغين يه رشته مواردى كه در آنها علت موجبه و مرجحه مجهول يا مغفول عنه است تراشيده‌اند ، مثل اين كه انسان دو گردهء نان عين هم را در سفره مشاهده مىكند بدون ترجيح يكى از آنها را برمىدارد و مىخورد و يا بر سر دو راهى رسيده كه هر دو انسان را به مقصد مىرساند يكى از آن راه‌ها را بدون ترجيح بر ديگرى در پيش گرفته حركت مىكند بدون اين كه به فكر مرجح باشد حيوانات نيز به همين منوال پيش مىروند . در صورتى كه بدون مرجح امكان ندارد يكى را بر ديگرى اختيار كند اگر چه مرجحى كه در ذهن او هست مرجح درست نباشد . ولى اگر انسان به وجدان خود رجوع كند خواهد ديد تا يك مرجح نظرى را ضميمهء فعل قرار نداده و به وى صفت لزوم ندهد نمىتواند وى را اراده كند . و گزينش نمايد و چنان كه در مقالهء 8 گفته شد اختيارى كه انسان دارد اين است كه كارى كه انجام مىدهد نسبت به خودش كه يكى از اجزاى علت است\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nنسبت ضرورت ندارد اگر چه در عين حال نسبت به مجموع اجزاى علت كه مجموع انسان و غيرانسان است نسبت ضرورت دارد . و همين امر باعث اشتباه مىشود .\r\n4 - / علت منقسم مىشود به علت ناقصه و علت تامه ، زيرا علتى كه داراى اجزاء مىباشد ، هم‌چنان كه معلول به مجموع اجزائش احتياج دارد و زادهء مجموع اجزاى علت است هر جزئى از اجزاى علت در ايجاد معلول سهمى خواهد داشت و بدين‌سان معلول نسبت به هر يك از آنها نيز نيازمند است . پس هر يك از اجزاى علت مانند مجموع اجزاء ، نسبت به وى عليت دارد و در به وجود آمدن آن نقشى ايفا مىكند به طورى فقدان هر يك از اجزاى علت مساوى است با انتفاى معلول به‌گونه‌اى كه با از ميان رفتن او ، معلول نيز از ميان مىرود و از همين جا روشن مىشود كه :\r\nالف - / معرف علت تامه اين است كه با وجود او معلول ضرورت وجود پيدا مىكند و با عدم او ضرورت عدم مىيابد ، و معرف علت ناقصه اين است كه وجود او معلول را ضرورى الوجود نمىكند ولى عدم او ، وى را ضرورىالعدم مىسازد . به خاطر اين كه فقدان يكى از اجزاى علت باعث مىشود علت تامه محقق نشود در اين صورت معلول مناسب آن نيز وجود پيدا نمىكند مثل اين كه روح در بدن جنين دميده نشده باشد بىگمان با فقدان روح نسيانى چنين انسان به وجود نمىآيد . يا اگر تمام اجزاى اصلى و رئيس يك كارخانه تكميل نشود حركت در آن به وجود نمىآيد . بنابراين هر يك از اجزاى رئيس كارخانه در ايجاد حركت نقشى دارند .\r\nب - / عدم علت تامه يا يكى از علل ناقصهء علت تامه موجب عدم معلول است . از اين كه فقدان علت تامه باعث عدم معلول مىشود روشن است ولى اگر يكى از اجزاى علت تامه نباشد باز هم معلول وجود پيدا مىكند ، زيرا تا آخرين جزء علت تامه تحقق پيدا نكند بدون شك معلولى به وجود نخواهد آمد چون معلول ، زاده علت تامه است نه علت ناقصه .\r\nه - / با سنجش نتيجه‌اى كه در آغاز سخن از طريقهء اولى گرفتيم ( چيزى كه وقتى نبود و پس از آن موجود شد بايد علتى داشته باشد ) با نتيجه‌اى كه از طريقهء دومى گرفتيم\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n( هر ممكن محتاج به علت است ) روشن مىشود كه نتيجهء دومى اعم از اولى بوده و دائره‌اش وسيع‌تر است ، زيرا از روى همين نتيجه ممكن است معلولى پيدا شود كه قدم زمانى داشته و هيچ وقت مسبوق به عدم زمانى نبوده باشد ولى نظر به نتيجهء اولى چنين موجودى را نمىشود گفت احتياج به علت دارد ، زيرا اين نتيجه تنها در مورد موجوداتى كه سابقهء عدم زمانى دارند حكومت مىنمايد . موجوداتى كه فوق زمان و مكان باشند مانند ملائكه و ارواح انبياء و اولياء با وجود قدم زمانى باز هم احتياج به علت دارد .\r\nبه عبارت روشن‌تر گفتيم كه تصورى كه هر كس از عليت و معلوليت دارد اين است كه از دو امر ، يكى را به عنوان وجود دهنده و واقعيت دهنده يعنى علت تامه تلقى كنيم و ديگرى را به عنوان وجود يافته و واقعيت يافته يعنى معلول مىشناسد . هر دو چيزى كه نسبت بالا را با يكديگر داشته باشند مىگوييم كه بين آنها رابطهء على و معلولى برقرار است كنيم و اگر چنين نسبتى بين دو چيز نباشد رابطه على و معلولى نخواهند داشت مانند گرفتن خورشيد و مرگ آدمى ، خسوف قمر و نزول باران در مقالهء 8 گفتيم كه گاهى در اصطلاح فلاسفه عليت و معلوليت مفهوم وسيع‌ترى از آنچه در متن گذشت پيدا مىكند و به مطلق اشيايى كه در وجود چيزى دخالت دارند و وجود آن چيز وابسته به وجود آنهاست علت گفته مىشود هر چند آن اشياء وجود دهنده نباشند و از اين رو به اجزاى تشكيل دهنده وجود يك شىء يا به شرايط و مقدمات مخصوص وجود شىء نيز احياناً عنوان « علل » داده مىشود و حال آن كه در مورد اين امور مفهوم « ايجاد » و « وجوددهندگى » صادق نيست . بلكه اينها علل معده و آماده كنند مىباشند نه علت تامه و ايجادى .\r\nاگر مفهوم عليت و معلوليت را به معناى اعم در نظر بگيريم رابطهء عليت و معلوليت عبارت است از استناد واقعيتى به واقعيت ديگر و البته بعداً بايد تحليل به عمل آوريم و ببينيم اين استناد را به چه نحو بايد در نظر بگيريم تا با واقع مطابقت كند .\r\nحالا مىخواهيم به سؤالى كه پيش از اين طرح كرديم - / مبنى بر اين كه آيا قانون علت و معلول قانونى است حقيقى و واقعى يا القاء و تلقين يك امر موهوم و كاذبى است كه اذهان را عارض شده - / پاسخ بدهيم .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمقدمتاً لازم است تذكر دهيم كه اگر بنا بشود رابطهء علت و معلول را نپذيريم بايد ارتباط و وابستگى و واقعيت‌ها را با يكديگر يك‌باره منكر شويم ، زيرا اگر بين اشياء رابطهء على و معلولى برقرار نباشد يا از آن جهت است كه جميع موجودات داراى وجوب ذاتى هستند بدين معنى و « امكان » كه لازمهء معلوليت است موهوم و باطل است و در نتيجه هر چه موجود است « 1 » ازلًا و ابداً موجود است و هر چه معدوم است ازلًا و ابداً معدوم است و با اين برداشت حدوث و زوال و تغيير و تكامل مفاهيمى بىمصداق بدون وجود خارجى مىباشند هستند و يا از آن جهت است كه وجود و عدم اشياء روى تصادف اتفاق صورت مىگيرد . و شق ثالثى ندارد . هر يك از اين دو شق را كه در نظر بگيريم لازمه‌اش عدم ارتباط و وابستگى واقعيت‌ها با يكديگر است و در اين صورت انعكاس جهان عينى در ذهن ما به صورت واقعيت‌هايى منفرد و ناپيوسته خواهد بود و ما نخواهيم توانست مجموع جهان را به صورت دستگاه واحدى تصور كنيم بلكه هيچ مجموعهء كوچكى از موجودات اين جهان را نخواهيم توانست به صورت يك دستگاه مرتبط الاجزاء در ذهن خود مجسم سازيم . « 2 » ممكن است ابتدا چنين بپنداريم كه فرضاً رابطهء على و معلولى بين موجودات نباشد ممكن است يك رابطهء ديگر بين موجودات در كار باشد كه آنها را به يكديگر بپيوندد ؛ مثلًا اگر نظريهء معروف منسوب به ذيمقراطيس را كه در قرن نوزدهم مقبوليت تام يافت بپذيريم و اجسام را مركب از ذرات كوچك نشكن و تجزيه‌ناپذير بدانيم و به قول ماكسول دانشمند شهير قرن نوزدهم آنها را « سنگ‌هاى فناناپذير پى و ستون‌هاى كاخ جهان » بدانيم و معتقد باشيم كه خود اين ذرات ازلى و ابدى و قائم به ذات مىباشند و به آنها حادثه « 3 » ( چيزى كه نبود و بود شد ) نمىتوان گفت و « 4 » از اين رو وجودشان ناشى از علتى نيست ، در اين صورت هيچ‌گونه رابطهء على و معلولى بين اجزاى جهان قائل نشده‌ايم و در عين حال اجزاء اين دستگاه با يكديگر مرتبط است و\r\n\r\n\r\n","description":"","footnote":"\r\n( 1 ) . بدين معنى كه وجود آنها ذاتاً ضرورت دارد و نياز به علت ندارند بر خلاف موجودات ممكنى كه وجود برآنها عارض شده و ذاتاً التزامى نمىباشد\r\n( 2 ) . چون كه بر طبق اين مبنا تمام اشياء بالاصاله موجودند و هيچ‌كدام در وجود و هستى به يكديگر ارتباطىندارد و اجزاء جهان در واقع از هم گسسته و بىارتباط مىباشند\r\n( 3 ) . يا حدوث\r\n( 4 ) . چرا كه موجودات طبق اين نظريه ابدى و ازلى هستند و هميشه بوده و خواهند بود\r\n","page_name":" 227 ","page_number":227},
  {"content":"\r\n\r\nهمين ارتباطات اجزاى جهان است كه انواع مركبات را از جمادات و نباتات و حيوانات به وجود آورده است .\r\nولى واضح است كه نظريهء فلسفى منسوب به ذيمقراطيس مبتنى بر نفى قانون عليت نيست ، زيرا هر چند طبق اين نظريه بين خود ذرات رابطهء على و معلولى نيست يعنى نه بعضى از ذرات علت وجود بعضى ديگر هستند و نه در يك علت اولى شركت دارند ولى طبق اين نظريه نيز هر يك از ذرات داراى خاصيت يا خاصيت‌هاى معينه است و به واسطهء همان خاصيت‌هاست كه قابل تركيب با يكديگر هستند و مركبات مختلف با آثار مختلف به وجود مىآورند و البته رابطهء هر ذره با خاصيت يا خاصيت‌هاى خود و هم‌چنين رابطهء ذره با مركب ساخته شده خود ، رابطهء عليت و معلوليت است . پس نظريهء آتميسم نيز مبتنى بر نفى عليت نيست و همان‌طورى كه گفتيم نفى كلى قانون عليت مستلزم نفى هرگونه پيوستگى و ارتباط واقعى موجودات است و تمام ارتباطات واقعى از رابطهء على و معلولى سرچشمه مىگيرد و با عدم رابطهء على و معلولى هيچ‌گونه ارتباط واقعى صورت‌پذير نيست . آرى ، انسان احياناً روابط ديگرى ميان اشياء اعتبار مىكند مثل رابطهء مالكيت ، زوجيت ، رياست و غيره ، ولى اين‌گونه روابط از مرحلهء ذهن تجاوز نمىكند و جنبهء عينى ندارد .\r\nو اما اگر قائل به عليت باشيم و جهان را با لباس عليت و معلوليت ببينيم ناچار وابستگى و ارتباط واقعيت‌ها را با يكديگر پذيرفته‌ايم و جهان عينى در نظر ما دستگاهى پيوسته و مرتبطالاجزاء جلوه‌گر خواهد شد .\r\nبنابراين گفت‌وگو در قانون عليت عيناً به مثابهء گفت‌وگو در ارتباط و پيوستگى موجودات جهان است .\r\nاز قانون اصلى عليت قوانين فرعى زيادى منشعب مىشود و دوتاى از آن قوانين است كه اگر به ثبوت نپيوندد تنها قانون كلى عليت كافى نيست كه نظام جهان هستى را توجيه كند .\r\nيكى از آن دو قانون اين است كه علل معينه همواره معلولات معينه به دنبال خود مىآورند .\r\nمعناى اين قانون اين است كه در قانون كلى عليت ، سنخيت معتبر است و نه اين است كه از هر علتى هر معلولى صحت صدور داشته باشد و هر معلولى به هر علتى قابل استناد باشد بلكه\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nعلل خاص همواره معلولات خاصى به دنبال خود مىآورند . حكماء اين قانون را قانون سنخيت علت و معلول مىخوانند . اگر ما قانون كلى عليت را بپذيريم و قانون سنخيت را نپذيريم بايد بپذيريم كه هر چند هيچ حادثه‌اى خودبه‌خود و بلاسبب پيدا نمىشود ولى صدور هر چيزى از هر چيزى جايز است و در اين صورت هر چند جهان در نظر ما به صورت موجوداتى منفرد و ناپيوسته نيست ولى محققاً به صورت يك نظام معين نيز تجسم پيدا نخواهد كرد . قانون ديگرى كه از اصل كلى عليت منشعب مىشود قانون عدم امكان انفكاك معلول از علت تامه است كه از آن به قانون وجوب ترتب معلول بر علت تامه يا قانون ضرورت على و معلولى يا جبر على و معلولى تعبير مىكنيم و اين قانون همان است كه در مقالهء هشتم مشروحاً در اطراف آن بحث كرديم .\r\nاز قانون عليت و قانون سنخيت وقانون جبر على و معلولى به ترتيب ، سه مطلب نتيجه مىشود :\r\n1 - / ارتباط و پيوستگى موجودات ؛\r\n2 - / نظام معين موجودات ؛\r\n3 - / وجوب و ضرورت نظام معين موجودات .\r\nبا در نظر گرفتن سه مطلب ما و در نظر گرفتن « امتناع تسلسل علل و انتهاء سلسله علل به علت بالذات » ( در مقالهء هشتم گذشت ) و در نظر گرفتن وحدت علت بالذات ( در مقاله 14 خواهد آمد ) مجموع جهان هر چند داراى ابعاد غيرمتناهى زمانى و مكانى باشد يك دستگاه واحد كامل العيار خواهد بود كه بين تمام اجزاء و ابعاض غيرمتناهى اين دستگاه ارتباط و پيوستگى برقرار است .\r\nفلاسفهء اروپا مكتب عليت را مكانيسم اصطلاح كرده‌اند از آن رو كه اين مكتب ، جهان را به صورت يك دستگاه مكانيكى كه آلات و اجزاء مختلف وى به يكديگر پيوسته است و به طور منظم حركات مكانيكى انجام مىدهند مجسم مىسازد ولى ما بعداً خواهيم گفت كه طرز تصور ما از عليت با تصور مكتب مكانيسم كه روابط را منحصر به روابط مادى مىداند متفاوت است .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nقانون عليت\r\nما در بيانات خودمان اصل كلى عليت را از دو قانون ديگر فرعى كه آنها را به نام سنخيت و قانون جبر على و معلولى مىخوانيم مجزا شناختيم ولى در بيانات بسيارى از دانشمندان اين تجزيه به عمل نيامده و همين عدم تجزيه به نوبهء خود موجب اشتباهات و سوء استنباطاتى شده است و احياناً ديده مىشود كه برخى از دانشمندان به قانون عليت حمله كرده‌اند و پس از دقت معلوم شده كه حملهء آنان به اصل كلى عليت نيست بلكه به يكى از دو قانون منشعب از اصل عليت يا به ساير قوانين منشعبه از آن است . هر چند دقت فلسفى ثابت مىكند كه انكار قانون سنخيت يا قانون جبر على و معلولى مستلزم انكار اصل كلى عليت است ولى تأمل در گفتار دانشمندانى كه اصل عليت را مورد حمله قرار داده‌اند روشن مىكند كه نظر اين دانشمندان اعراض از اصل ارتباط و پيوستگى على و معلولى نيست بلكه منظور ، اعراض از نظام معين و مرتب على و معلولى است كه نتيجهء قانون سنخيت است يا منظورشان اعراض از عدم جواز انفكاك معلول از علت تامه است كه مفاد قانون جبر على و معلولى است .\r\nمثلًا متكلمين آن جا كه مدعى مىشوند كه موجود شاعر مريد ، فاعل آثار خويش است نه علت آنها دو منظور دارند : يكى آن كه مىخواهند به اين وسيله نظريهء معروف حكما را در ترتيب صدور موجودات از ذات بارى كه نتيجهء قانون سنخيت است متزلزل سازند و ترتيب سببى و مسببى را انكار كنند و ارادهء ذات بارى را بلاواسطه در هر حادثه‌اى دخالت دهند و ديگر آن كه مىخواهند نظريهء ديگر حكما را دائر به عدم تناهى بعد زمانى و لايتناهى بودن سلسله زمان و زمانيات كه از امتناع انفكاك معلول از علت تامه نتيجه مىشود ابطال نمايند .\r\nو گرنه آنان نيز معترفند كه فاعل ، وجود دهندهء فعل خويش است و مفهوم عليت هم چيزى جز اين نيست .\r\nهمچنين در اظهارات بعضى از علماى فيزيك نو كه قانون عليت تخطئه مىشود پس از بررسى و دقت معلوم مىگردد كه مقصود اصلى نفى قانون عليت نيست ، بلكه منظور نفى\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nوجود نظام معين و قطعى در جهان ذرات است و ما بعداً عبارت يكى از علماى مبرز فيزيك جديد را در اين زمينه نقل خواهيم كرد .\r\nآرى ، طرفداران نظريهء وحدت بود را كه در صف اول ، عرفاى خودمان قرار گرفته‌اند مىتوان منكر قانون عليت شمرد ، زيرا طبق نظريهء اين عده غير از يار ، ديارى نيست و جز واقعيتى واحد من جميع‌الجهات واقعيتى نيست و بالاخره اثنينيت و دوگانگى در كار نيست تا سخن ارتباط و وابستگى واقعيتى با واقعيت ديگر مورد داشته باشد . عرفا ، وحدت وجودى خالص ، از استعمال لغت عليت و معلوليت پرهيز دارند .\r\nيك دستهء ديگر را نيز مىتوان منكر قانون كلى عليت شمرد و آنان كسانى هستند كه در تصور عليت و معلوليت درمانده‌اند و نتوانسته‌اند درك كنند كه چگونه ممكن است چيزى به چيز ديگر وجود و واقعيت بدهد و چنين پنداشته‌اند كه وجود دادن چيزى به چيزى امرى محال و ممتنع است . تمام كسانى كه مدعى هستند شىء لاشىء نمىشود و لاشىء شىء نمىشود يا آن كه مىگويند خلقت از عدم امرى محال و ممتنع است و اين مطلب را دليل بر عدم وجود صانع كل و مبدأ كل مىگيرند ، جزء اين دسته بايد شمرده شوند . ما در مقالهء 8 آن جا كه راجع به امتناع معدوم شدن موجود و موجود شدن معدوم بحث مىكرديم ثابت كرديم كه امتناع موجود شدن معدوم و معدوم شدن موجود به آن معنا كه فلسفه مىپذيرد و تفسير مىكند نه مستلزم ازليت وابديت موجودات است و نه مستلزم نفى معلوليت و خلقت و آفرينش آنها - / مراجعه شود - / بعداً نيز در اين باره بحث خواهيم كرد .\r\n\r\nاحتياج به علت\r\nاز دستهء عرفا كه طرفدار وحدت وجودند و از عدهء معدودى كه تصور عليت و معلوليت براى آنها به صورت امرى محال و ممتنع جلوه كرده بگذريم ساير مكاتب همه طرفدار قانون عليت هستند .\r\nبراى طرفداران عليت يك سؤال مهم پيش مىآيد كه پاسخ آن ، دشوارىهاى زيادى همراه دارد و آن سؤال اين است : « مناط احتياج علت چيست ؟ »\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nقبلًا گفتيم كه « مفهوم چرا ؟ » سؤال از علت وجود شىء است و هر حادثه‌اى كه پيدا مىشود ما از علت آن حادثه سؤال مىكنيم و البته در مقام جواب سؤال از علت هر حادثه با بيان علت آن حادثه پاسخ مىدهيم . ولى يك سؤال مهم و كلى در فلسفه باقى است كه پاسخ آن را فلسفه بايد بدهد و آن سؤال اين است كه علت احتياج به علت چيست ؟ معناى اين سؤال اين است كه چه خصوصيت از خصوصيات شىء است كه سبب شده آن شىء وجودش ناشى از علت باشد . به تناسب پاسخى كه طرفداران مكاتب مختلف به اين سؤال مىدهند عقيدهء خود را دربارهء اين مطلب بيان مىكنند كه آيا هر موجودى محتاج به علت است و موجودى كه وجودش متكى به علت نباشد محال است ؟ يا آن كه اشكالى ندارد كه موجودى بىنياز از علت و غيرمتكى به علت باشد و بنا بر فرض دوم مناط اين بىنيازى و نيازمندى چيست ؟ و چه خصوصيتى دخالت دارد كه يك موجود بىنياز از علت است و يك موجود ديگر نيازمند ؟\r\nمجموع نظريه‌هايى كه از طرف طرفداران قانون علت و معلول در اين زمينه ابراز شده چهار نظريه است :\r\n\r\n1 . نظريهء حسى\r\nمطابق اين نظريه علت احتياج به علت ، چيزى سواى وجود داشتن نيست و وجود ملازم با معلوليت است و بنابراين بايد گفت : « مناط احتياج به علت همانا موجود بودن است » و هر چيزى كه موجود است محتاج به علت است و وجود موجودى كه متكى به علت نباشد محال است . اين نظريه متعلق به ماديين جديد است كه سلسله علل و معلولات را غيرمتناهى مىدانند و به وجود واجب‌الوجود و علةالعلل قائل نيستند . اين نظريه درست نقطهء مقابل نظريهء آن دستهء ديگر از ماديين است كه وجود داشتن را منافى با معلوليت و مخلوقيت مىدانستند . اين نظريه در سخافت كمتر از آن نظريه نيست . دليل طرفداران اين نظريه اين است كه ما تاكنون هر چه ديده و حس كرده و تجربه نموده‌ايم وجود اشياء و حوادث را معلول عللى يافته‌ايم . پس از اين جا مىفهميم كه موجود بودن ملازم با معلول بودن است . گمان نمىرود كه نقص اين استدلال محتاج به بيان باشد . اين دسته از ماديين براى اثبات اين منظور\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nدانسته يا ندانسته گاهى مغلطهء خاصى به كار مىبرند و اظهار مىدارند كه اگر بنا بشود موجودى باشد كه معلول علتى نباشد لازم مىآيد كه وجود به حسب صدفه و اتفاق واقع شده باشد و عقلًا صدفه محال است . اين گروه از همين جهت يكى از ادلهء خود را بر عدم وجود واجب‌الوجود امتناع صدفه قرار داده‌اند ؛ مثلًا دكتر ارانى در جزوهء جبر و اختيار ، صفحهء 3 مىگويد : « نمىتوانيم تصور كنيم كه دنيا ممكن باشد ، زيرا در اين صورت لازم مىشود سلسله علت و معلولى خود را در جايى متوقف پنداريم و اين مخالف اصلى است كه فوقاً قبول نموده‌ايم ، زيرا بايد آن محل توقف را معلول بى علت بدانيم و اين منطقاً محال است . . . » ! ايضاً در همان جزوه مىگويد : « مهم‌تر از همه اين است كه اعتقاد به « اتفاق » ما را مستقيماً وادار به ايمان به امور خارق‌العاده و اعجاز نموده ، مجبور به قبول خلقت از عدم و ساير اباطيل ديگر مىكند ، چنان كه ارسطو و سيسرون و لايب‌نيتس و كريستيان ولف براى اثبات صانع متمسك به عقيدهء اتفاق گرديد . . . » !\r\nاين مغالطه يك مغالطهء بسيار واضحى است . صدفه واتفاق كه همه كس محال بودن آن را ادراك مىكند اين است كه چيزى كه وقتى نبوده و بعد بود شده ، بلا علت بود بشود . اين چه ربطى دارد به وجود واجب‌الوجود كه قديم و ازلى و قائم به ذات است .\r\nو تاكنون هيچ حكيمى هم براى اثبات صانع متمسك به عقيدهء اتفاق نگرديده و اين گروه از ماديين بوده‌اند كه پيدايش جهان را با اتفاق توجيه كرده‌اند .\r\nعجب‌تر اين كه اين آقايان در مقام نفى مبدأ كل و خالق كل گاهى به قاعدهء عليت متمسك مىشوند و گاهى به نظريهء امتناع خلقت از عدم و حال آن كه نظريهء امتناع خلقت از عدم اگر درست مورد مداقه قرار گيرد نقطهء مقابل قانون عليت است . صورت جامع تقرير شبهه امتناع خلقت از عدم كه بيان شده و فلاسفه به آن پاسخ‌هاى دندان‌شكن داده‌اند اين است كه خلقت و عليت ( يا هر چه مىخواهيد نام بگذاريد ) و بالاخره وجود دادن چيزى به چيزى محال است به جهت آن كه آن معلول و مخلوق يا معدوم است يا موجود اگر معدوم است لازمهء تأثير علت در معلول اين است كه عدم را تبديل به وجود كند و انقلاب عدم به وجود محال است و اگر موجود است پس نيازى به علت ندارد و علت نمىتواند موجود را\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nموجود كند و تحصيل حاصل نمايد . پس در هر حال تأثير علت و خالق در ايجاد مخلوق و معلول محال است .\r\nما اگر اين نظريه را طبق اين استدلال بپذيريم نه تنها عليت مفهوم درستى نخواهد داشت بلكه اساساً معدوم شدن موجود و موجود شدن معدوم امرى محال و ممتنع خواهد بود و بنابراين كون و فساد و حركت و تحويل و تحول معنا پيدا نخواهد كرد ، زيرا لازمهء اين امور لااقل معدوم شدن حالتى و موجود شدن حالت ديگر است . ولى ماديين در مقام نفى وجود خالق كل و مبدأ كل اين قدر شتاب و عجله به خرج مىدهند كه توجهى به اين تناقض‌ها ندارند و شايد در اين‌جا با تغيير لفظ خلقت به لفظ عليت خود را راضى ساخته‌اند همان‌طورى كه نظير اين بازى با لفظ را از متكلمين نيز كه به جاى لغت « عليت » لغت « فاعليت » به كار بردند ، ديديم .\r\nگذشته از اين كه دليل اين دسته براى نشان دادن مناط احتياج به علت - / مبنى بر ا ين‌كه هر موجودى محتاج به علت است - / ضعيف و بىپايه است ، ادله وجود مبدأ كل و خالق كل بطلان اين نظريه را روشن مىكند و مخصوصاً برهان معروف به برهان صديقين كه عالىترين و شريف‌ترين براهين اين مطلب است و از غور در حقيقت وجود نتيجه مىشود بطلان اين نظريه را بيش از پيش روشن مىسازد . برهان صديقين از اصالت وجود و تشكك وجود استنتاج مىشود و تنها فلاسفهء اسلامى هستند كه به اين برهان تنبه پيدا كرده‌اند . در مقالهء 14 مفصلًا در اطراف مقدمات و نتايج اين برهان بحث خواهد شد .\r\n\r\n2 . نظريهء حدوثى\r\nطبق اين نظريه خصوصيتى كه موجب مىشود شىء نيازمند به علت باشد همانا « حدوث » است و خصوصيتى كه موجب مىشود شىء بىنياز از علت باشد « قدم » است ؛ يعنى ادراك ما از قانون كلى عليت كه منشأ استفهام ذهنى « چرايى » مىشود اين است كه هر امر حادث يعنى چيزى كه وقتى نبود و بعد بود شد حتماً علتى دارد و محال است كه چنين موجودى بلاعلت به وجود آيد ( صدفه ) و در چنين موارد است كه جاى استفهام « چرايى » كه سؤال از علت است\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nباقى است ولى اگر موجودى قديم بود نمىتوان گفت علتى دارد و جاى اين استفهام باقى نيست ، زيرا زمانى نبوده كه آن موجود نبوده تا ما بتوانيم سؤال كنيم كه اين موجود كه نبود و بعد بود شد چرا بود شد . و چون معناى عليت اين است كه هر موجودى كه وقتى نبود و بعد بود شد حتماً علتى دارد ما نمىتوانيم ( مانند ماديين ) وجود موجود قديم را به حكم قانون عليت نفى كنيم و بگوييم ممكن نيست كه موجودى قديم باشد از راه اين كه مستلزم استثناء در قانون عليت است به جهت آن كه قانون عليت از اول فقط شامل موجودات « حادث » است و به هيچ وجه نمىتواند شامل موجودات قديمه بوده باشد و واضح است كه اين استثنا نيست . استثنا در قانون عليت هنگامى پيدا مىشود كه فرض كنيم يك موجود حادث كه وقتى نبود و بعد پيدا شد بلاسبب پيدا شود .\r\nاين نظريه ، متعلق به متكلمين و بسيارى از مدعيان فلسفه است . متكلمين روى اين نظريهء خويش ، قديم را منحصر به ذات بارى مىدانند و براى همه چيز ابتداى زمانى قائلند . آن دسته از الهيين كه مىكوشند در مقام اثبات وجود مبدأ كل براى تمام جهان ابتدايى زمانى پيدا كنند و هم‌چنين آن دسته از ماديين كه در نقطهء مقابل ، نظريه‌هاى لايتناهى بودن زمان و زمانيات را پيش مىكشند و آنها را دليل بر عدم وجود مبدأ كل قلمداد مىكنند همين طرز فكر را دارند .\r\nنويسندگان تواريخ فلسفه و انسيكلوپدىها غالباً دچار همين طرز فكر هستند و از اين رو هريك از فلاسفه را كه ديده‌اند زمان را لايتناهى مىداند يا آن كه ماده را قديم مىداند ، مادى و لااقل « ثنوى » معرفى مىكنند و اين خود منشأ اشتباهات بزرگى در تاريخ فلسفه شده . شايد ما موفق شديم در مقالهء 11 در اطراف اين مطلب نكاتى را يادآورى كنيم .\r\n\r\n3 . نظريهء ماهوى\r\nمطابق اين نظريه علت احتياج به علت ماهيت داشتن است و هر چيزى كه ماهيتى دارد و وجودى ، و ذاتش يعنى ماهيتش غير از وجود و واقعيتش مىباشد نيازمند به علت است خواه آن كه آن موجود حادث باشد يا قديم و اما موجودى كه ذاتش عين وجود و واقعيت است و حقيقتش مؤلف از ماهيت و وجود نيست بىنياز از علت است : ( در پاورقىهاى مقالهء 7 فرق\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nماهيت و وجود بيان شده مراجعه شود ) و البته چنين موجودى چون موجوديت عين ذاتش است و نسبت ذاتش با موجوديت ضرورت است نه امكان محال و ممتنع است كه معدوم باشد و چون محال است كه معدوم باشد پس ازلى و ابدى خواهد بود ؛ يعنى هميشه خواهد بود . مطابق اين نظريه موجود بى نياز از علت نيست و اشكالى ندارد كه موجود قديمى يافت بشود كه در ذات خود امكان وجود داشته باشد و به‌افاضه واجب‌الوجود ازلا و ابداً موجود باشد .\r\nاين نظريه متعلق است به عموم حكماء اصالت ماهيتى و هم‌چنين حكمايى كه توجهى به اصالت وجود و اصالت ماهيت نداشته‌اند . و حتى فلاسفهء اصالت وجودى نيز از همين نظريه پيروى كرده‌اند . اين نظريه يكى از موارد اختلاف بزرگ حكماى الهى و متكلمين است .\r\nحكما طبق اين نظريه ، ممكن‌الوجود را منحصر به حادثات و قديم را منحصر به ذات بارى نمىدانند بر خلاف متكلمين كه ممكن را مساوى با حادث و قديم را مساوى با واجب مىدانند .\r\nدليل اين دسته براى اثبات اين كه علت احتياج به علت ، ماهيت داشتن است مركب از دو مقدمه است :\r\n1 - / هر ماهيتى مثل ماهيت انسان و درخت و سنگ و خط و حجم و غيره در ذات خود با هر يك از وجود و عدم نسبت متساوى دارد و مىشود موجود باشد و مىشود معدوم باشد .\r\nماهيت به خودى خود لااقتضاء از وجود و عدم است ، يعنى نه مىتواند اقتضاى وجود داشته باشد و نه اقتضاى عدم ، حكما در اصطلاحات خود نام اين لااقتضائيت و تساوى نسبت را « امكان » مىگذارند و مىگويند ماهيت در ذات خود « ممكن » است يا آن كه مىگويند ، امكان از لوازم ماهيت است .\r\n2 - / هر چيزى كه با دو چيز نسبت متساوى داشته باشد عقلًا محال است كه بدون آن كه عامل مرجحى براى يك طرف بالخصوص پيدا شود آن چيز به آن طرف متمايل شود . امتناع تمايل يك چيز كه با دو طرف نسبت متساوى دارد به يك طرف بالخصوص بدون مرجح ، همان قاعدهء عقلى معروفى است كه « امتناع ترجح بلامرجح » نام دارد . امتناع ترجح بلا مرجح\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nاز بديهيات اوليهء عقل است و هر كسى كه درست آن را تصور كند خواه ناخواه تصديق خواهد كرد براى تصور اين قاعدهء عقلى با اين مثال‌ها مىتوان مأنوش شد . فرض كنيد جسمى روى خط مستقيم در جهت معينى حركت مىكند در خلال حركت به عاملى برمىخورد كه مانع ادامهء حركت آن جسم در آن جهت معين است و فرض كنيد كه امرداير است بين اين كه آن جسم به طرف راست يا به طرف چپ متمايل شود ولى هيچ عاملى در واقع و نفس‌الامر وجود ندارد كه موجب مزيت طرف راست يا طرف چپ بشود . آيا در اين صورت ممكن است كه آن جسم خودبه‌خود و بدون آن كه هيچ مرجحى در كار باشد يك طرف معين را اختيار كند . البته نه ، يا فرض كنيد ترازويى را كه دو كفه‌اش در حال تعادل ايستاده‌اند ، البته اگر ما بخواهيم يكى از آن دو كفه بر ديگرى بچربد بايد كارى كنيم كه فشار قوهء ثقل بر آن طرف زيادتر شود ، مثل آن كه وزنه‌اى روى آن طرف بگذاريم يا آن كه از طرف ديگر چيزى كم كنيم .\r\nحالا فرض كنيد كه هيج عملى كه موجب ازدياد قوهءفشار ثقل بر يك طرف باشد و مرجح آن طرف شود انجام نشد . و هيچ عاملى چه از عواملى كه ما مىتوانيم درك كنيم و چه از عواملى كه نمىتوانيم درك كنيم پيدا نشد و شرايط كاملًا مساوى است آيا عقلا ممكن است كه خودبه‌خود به يك طرف متمايل بشود ؟ . . . قانون امتناع ترجح بلامرجح يك قانون عقلى است و به دلايلى كه بر خواننده مخفى نخواهد بود نمىشود تجربى باشد ولى در علوم تجربى مورد استفاده قرار مىگيرد و لهذا اگر دانشمند تجربى به مواردى مشابه دو مثال مزبور بخورد و آن چيزى را كه نسبتش را با دو طرف مساوى مىپنداشت ببيند يك طرف متمايل شد حتم مىكند كه شرايط مساوى نبوده و عاملى مخفى در كار است كه از نظر او مخفى است و به كنجكاوى براى پيدا كردن آن عامل مخفى مىپردازد . در تاريخ علم از اين شواهد مىتوان يافت .\r\nبه هر حال ترجح بلامرجح يعنى قابلى كه قابل پذيرش دو طرف باشد و نسبتش به هر دو طرف متساوى باشد بدون عامل مرجح يك طرف را بپذيرد و همچنين ترجيح بلامرجح يعنى فاعلى كه دو فعل مختلف از وى صحت صدور دارد ، بدون آن كه تغييرى در وضع آن فاعل پيدا شود كه يك طرف را متعين كند يك طرف را انتخاب كند ، عقلًا محال و ممتنع است .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nآرى ، كسانى كه غور كاملى در اين مسائل ندارند يك رشته مثال‌هاى عوامانه‌اى را مورد نقض قرار داده و ادعا كرده‌اند كه ترجيح بلامرجح محال نيست . مثل آن كه گفته‌اند كه اگر دو كاسه آب كه از هر جهت متساوى باشند در جلو تشنه‌اى بگذاريم او قهراً يكى از آن دو كاسه را برخواهد داشت در صورتى كه نسبت شخص بردارنده با برداشتن اين كاسه و آن كاسه متساوى است و همچنين است حال كسى كه از راهى مىرود و به سر دو راهى مىرسد و هر دو راه او را به يك نحو به مقصد مىرسانند و همچنين است حال كسى كه متاعى مىخواهد تهيه كند و از نوع آن متاع افراد متساوى وجود دارد قهراً يكى از آن افراد را انتخاب مىكند .\r\nدر اين مثال‌ها ما علت مرجح را يعنى آن چيزى كه موجب مىشود اراده ، به يك طرف بالخصوص متمايل شود نمىشناسيم نه اين كه چنين مرجحى وجود ندارد . اين اشخاص گمان كرده‌اند كه انسان همواره مىتواند عللى را كه موجب تعلق اراده به يك طرف مىشود تميز بدهد و حال آن كه در علم‌النفس ثابت شده كه هزاران عوامل نفسى در مرتبهء شعور مخفى ما ، در ترجيح اراده دخالت مىكند كه شعور ظاهر ما به كلى از آنها بىاطلاع است . پس اين مثال‌ها را نمىتوان دليل بر وقوع ترجح بلامرجح گرفت .\r\nبعد از اين دو مقدمه - / تساوى نسبت ماهيت با وجود و عدم و امتناع ترجح بلامرجح - / ما مىتوانيم مدعاى حكما را را جع به علت احتياج به علت بفهميم . حكما مىگويند هر ماهيت به نسبتش با وجود و عدم متساوى است ( مقدمهء اول ) و هر چيزى كه نسبتش با دو چيز متساوى است اگر بخواهد به يك طرف مخصوص متمايل شود احتياج به مرجح دارد ( مقدمهء دوم ) نتيجه ، اين كه : ماهيت در موجود بودن و معدوم بودن احتياج به مرجح دارد و ما نام مرجح وجود يا عدم ماهيت را « علت » گذاشته‌ايم . پس همواره موجود بودن و معدوم بودن ماهيت وابسته به علت است . چيزى كه هست وجود ماهيت وابسته به وجود علت و عدم ماهيت وابسته به عدم علت است يعنى وجود علت ، مرجح وجود ماهيت است و عدم علت ، مرجح عدم ماهيت است . طبق اين نظريه ادراك قانون كلى عليت از قانون ترجح بلامرجح نتيجه مىشود و منشأ استفهام « چرايى » هم همين قانون امتناع ترجح بلامرجح است يعنى\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nذهن انسان فقط در جايى سؤال « چرا » را كه سؤال از علت است صحيح مىداند كه يك چيز نسبتش با دو طرف متساوى باشد و آن‌گاه به يك طرف متمايل شده باشد .\r\nمطابق اين نظريه ، امتناع صدفه - / يعنى اين كه چيزى كه وقتى نبود بعد بلاعلت بود بشود كه همه كس مىداند عقلا محال است - / از متفرعات قانون امتناع ترجح بلامرجح است ، زيرا عقل چنين مىبيند كه اين چيزى كه وقتى نبوده و بعد بود شد اگر ذاتاً اقتضاى وجود دارد پس مىبايست قبلًا نيز موجود بوده و چون قبلًا موجود نبوده معلوم مىشود كه امكان وجود و عدم دارد يعنى نسبتش با وجود و عدم متساوى است پس چنين چيزى اگر بلا علت موجود شود مستلزم ترجح بلامرجح است پس ممتنع است كه چيزى كه وقتى نبود و بعد بود شد ، بلاعلت بود شود . به عقيدهء حكما ، كسانى كه مناط احتياج به علت را حدوث مىدانند درست دقت و تجزيه در حكم عقل به عمل نياورده‌اند و پنداشته‌اند كه علت اين كه ممتنع است كه چيزى كه يك زمان نبوده بعداً بلاعلت موجود بشود صرفاً همين است كه يك زمان نبوده و بعد بود شده و حال آن كه اين خصوصيت يعنى مسبوقيت وجود به عدم كه نامش حدوث است در حكم عقل به احتياج به علت دخالتى ندارد و آنچه در مناط حكم عقل دخالت دارد امكان ماهيت يعنى تساوى نسبت ماهيت با وجود و عدم است كه با انضمام حكم عقل به امتناع ترجح بلامرجح ، احتياج به علت را نتيجه مىدهد . پس مناط احتياج به علت امكان است نه حدوث و هم مىتوان گفت علت احتياج به علت ، ماهيت است ، زيرا ماهيت علت و مناط و امكان علت و مناط احتياج به علت است .\r\nحكما مىگويند در حكم عقل ، ماهيت مقدم بر امكان است و امكان مقدم بر احتياج است و احتياج ، مقدم بر ايجاب و ايجاد علت است و ايجاب و ايجاد علت مقدم بر وجوب و وجود معلول است و وجود معلول ، مقدم بر حدوث معلول است . اين كه مىگوييم وجود معلول ، مقدم بر حدوث معلول است از آن جهت است كه حدوث ، مسبوقيت وجود به عدم است و وصف وجود است و البته موصوف ، عقلا مقدم است بر وصف . لازم به تذكر نيست كه همهء اين تقدم‌ها تقدم رتبى و عقلى است نه تقدم زمانى .\r\nبه هر حال مطابق نظريهء حدوثى ، ادراك ذهن را راجع به قانون عليت و معلوليت اين طور\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nبايد بيان كرد : « هر حادثى يعنى هر موجودى كه وقتى نبود و بعد پيدا شد حتماً علتى دارد » ولى مطابق نظريه ماهوى ادراك ذهن را راجع به اين قانون اين طور بايد تعريف كرد : « هر ممكنى حتماً علتى دارد . »\r\nدو راهى كه در متن در مقام بيان قانون عليت طى شده يكى راه حدوثى است و يكى راه ماهوى .\r\n\r\n4 . نظريهء فقر وجودى\r\nتقرير كامل اين نظريه موقوف بر اين است كه راجع به امكان و وجوب « حقيقت وجود » بيش از آن اندازه كه در مقالهء 8 و اين مقاله بحث كرده‌ايم نكاتى را يادآورى كنيم و ما اين مطلب را براى مقالهء 14 گذاشته‌ايم و شك نداريم كه اين مسئله كه جنبهء فلسفى خالص دارد از عميق‌ترين قسمت‌هايى است كه تاكنون بشر در آنها غور كرده است ولى براى اين كه خوانندهء محترم را فىالجمله آشنا سازيم تا آن اندازه كه متناسب با اين مقاله است توضيح مىدهيم .\r\nاز سه نظريه‌اى كه تاكنون بيان كرديم ، نظريهء حسى از لحاظ نشان دادن مناط احتياج به علت حاوى مطلبى نبود ، زيرا اين نظريه حداكثر استدلالش اين بود كه چون تاكنون آنچه ما ديده و شهود كرده‌ايم اين بوده كه مرتباً يك سلسله قضايا پشت سر يك سلسله قضاياى ديگر پيدا مىشوند و هر گاه اين دسته قضايا پيدا شد آن دسته قضايا پيدا مىشود و هرگاه اين دسته از بين رفت آن دسته از بين مىرود . پس مىفهميم كه همواره يك عده قضايا علت يك عده قضاياى ديگر هستند و سپس يك تعميم كلى مىدهيم و نديده‌ها را بر ديده‌ها قياس مىگيريم و مىگوييم « هر موجودى محتاج به علت است و وجود موجودى كه متكى به علت نباشد محال است » . ضعف اين استدلال از اين راه است كه اولًا ، ما اگر صرفاً به مقدار شهود و احساس خود قناعت كنيم فقط بايد بگوييم كه بعضى از قضايا متعاقب يا مقارن بعضى قضاياى ديگر پيدا مىشوند و نمىتوانيم بگوييم بعضى علت بعضى ديگر هستند ، زيرا ما عليت را با احساس نمىتوانيم درك كنيم ( رجوع شود به جلد دوم كتاب ) و ثانياً ، آنچه ما به حكم احساس و تجربه و قانونى كه از اين تجربه نتيجه مىشود مىتوانيم نتيجه بگيريم اين\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاست كه تمام موجوداتى كه مشابه با موجودات تجربى ما هستند محتاج به علتى مشابه با علل تجربه شده هستند ولى موجوداتى كه تحت تجربهء ما در نيامده‌اند و مشهود ما نيستند و مشابه با مشهودات ما نيز نيستند و اساساً ما از وجود و عدم آنها اطلاعى نداريم خارج از حوزهء نفى و اثبات ماست . مضحك اين است كه مدعى شويم وجود قائم به ذات و غيرمتكى به علت ، استثناء در قانون عليت است ! استثنا وقتى است كه ما مناط عليت و معلوليت و احتياج به علت را بدانيم و آن گاه موجودى را كه مناط در وى هست بلاعلت فرض كنيم و حال آن كه اين خود اول مطلب است . پس با استناد به امتناع استثناء در قانون عليت نمىتوانيم مدعى شويم كه هر موجودى محتاج به علت است .\r\nباقى مىماند نظريهء دوم و سوم ؛ حق اين است كه ايراد حكما بر نظريهء متكلمين وارد است و حدوث را نمىتوان مناط احتياج به علت دانست ولى نظريهء حكما نيز كه ماهيت و امكان ماهيت را مناط احتياج به علت دانسته‌اند قابل قبول نيست . قاعدهء كلى امتناع ترجح بلامرجح صحيح است و قابل هيچ‌گونه مناقشه‌اى نيست ولى موضوع تساوى نسبت ماهيت را با وجود و عدم ، مصداق اين كلى و صغرى اين كبرى قرار دادن خالى از اشكال نيست . اين طرز استدلال كه از قديمىترين ازمنه تا عصر حاضر مورد قبول حكما بوده فقط روى نظريهء اصالت ماهيت صحيح است كه ماهيت را قابل موجوديت و معدوميت و معلوليت واقعى مىداند و هر يك از مفهوم وجود و عدم را مفهومى اعتبارى مىداند كه از دو حالت مختلف ماهيت انتزاع مىشود .\r\nو اما بنا بر اصالت وجود در تحقق و در معلوليت ، ماهيت از حريم ارتباط با علت بر كنار است . نه وجود علت ، ترجحى به ماهيت مىدهد و نه عدم علت ، ماهيت همواره به حال تساوى خود باقى است .\r\nآرى ، هنگامى كه ذهن ملزم است حكم كند كه فلان ماهيت ( مثلًا ماهيت انسان ) موجود است اين تساوى مجازاً از بين رفته است نه حقيقتاً . و هر چند به هم‌خوردگى اين تساوى مجازى از حقيقى ناشى مىشود ولى آن حقيقت ، وجود و واقعيت خود ماهيت است نه وجود علت خارجى و ماهيت احتياج به علت و عدم احتياج تابع همان وجود و واقعيت است و از\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nخود اصالتى ندارد ؛ يعنى اگر آن وجود محتاج و معلول بود ماهيت نيز بالتبع و مجازاً محتاج و معلول است و اگر آن وجود غيرمحتاج و غيرمعلول بود ماهيت نيز بالتبع غيرمحتاج و غيرمعلول است .\r\nما در مقدمهء مقالهء 8 ، گفتيم كه بنا بر اصالت وجود معناى امكان ماهيت ، چيزى غير از آن چيز خواهد بود كه قبلًا قائلين به اصالت ماهيت يا غافلين از اصالت وجود و اصالت ماهيت مىدانستند - / مراجعه شود .\r\nعلى هذا ما نمىتوانيم از راه ماهيت با استناد به قاعدهء امتناع ترجح بلامرجح احتياج به علت را اثبات كنيم . بنا بر اصالت وجود در تحقق و در معلوليت صورت اين مسئله به كلى عوض مىشود و صورت ديگرى پيدا مىشود .\r\nحكما و متكلمين تاكنون از علت احتياج به علت بحث مىكردند و هر دسته‌اى معلول را چيزى و احتياج معلول را چيز ديگر و علت احتياج را چيز سومى فرض مىكردند حالا ببينيم واقعاً همين‌طور است يا نه ؟\r\nما قبلًا در مقالهء 8 صفحات 120 - / 123 تحليلى به عمل آورديم و برهان اقامه كرديم كه اگر رابطهء على و معلولى در جهان وجود داشته باشد ( و البته وجود دارد ) نمىتوان ذات معلول را چيزى و آنچه را كه معلول از ناحيهء علت دريافت مىكند چيز ديگرى و تأثير علت را در معلول چيز سومى فرض كنيم . در آن جا ثابت كرديم كه در معلولات ، وجود و موجود و ايجاد يكى است يعنى هويت معلول عين هويت وجود و عين هويت ايجاد است .\r\nاز آنچه در آن جا بيان كرديم معلوم شد كه رابطه و وابستگى معلول با علت و احتياج معلول به علت عين هويت معلول است يعنى هويت واحد است كه به وى وجود و موجود و ايجاد و همچنين رابطه و مرتبط و نسبت و منتسب و وابسته و وابستگى و محتاج و احتياج با اعتبارات مختلف گفته مىشود و اساساً اين تكثر ، ساختهء طرز انديشه‌سازى ذهن است و گرنه در خارج كثرتى از اين لحاظ نيست و محال است كه چنين كثرتى عينى باشد .\r\nمطابق اين بيان اگر در جهان ، علت و معلولى وجود داشته باشد ، چنين نيست كه واقعيت معلول چيزى و احتياج معلول به علت چيز ديگرى و مناط احتياج به علت ، چيز سومى بوده\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nباشد تا نوبت اين سؤال برسد كه علت و مناط احتياج فلان شىء به علت چيست ؟ اين سؤال درست مانند اين است كه بگوييم علت احتياج به علت آن چيزى كه هويتش عين احتياج به علت است چيست ؟ عيناً مثل اين است كه بپرسيم علت اين كه عدد چهار ، عدد چهار است چيست ؟ يا علت اين كه خط ، خط است چيست ؟ . . . آرى ، مىتوانيم وضع سؤال را تغيير بدهيم و از معلول واقعى كه خود وجود است صرف‌نظر كنيم و طبق عادت ذهن خود ، ماهيت را كه معلول بالمجاز است مورد پرسش قرار دهيم و از خود بپرسيم مناط احتياج ماهيت به علت چيست ؟ در جواب اين سؤال مىتوان گفت كه علت احتياج ماهيت ( البته احتياج مجازى ) همانا فقر وجودى است . يعنى علت اين كه ماهيت در موجوديت و معدوميت مجازى خود تابع علت خارجى است اين است كه نحوهء وجود ماهيت ، نحوهء وجود ايجادى و تعلقى و ارتباطى است . اين سؤال در مورد ماهيت از آن جهت صحيح است كه ما با يك مسامحهء ذهنى ، محتاج را غير از احتياج و غير از علت احتياج فرض كرده‌ايم ولى اين سؤال در مورد وجود صحيح نيست ، زيرا اين تفكيك ، در وجود ميسر نيست .\r\nاگر ما معلول را با اين وصف شناختيم كه هويتش عين ايجاد و عين احتياج و عين وابستگى است دو نتيجهء مهم مىگيريم : يكى اين كه بدون آن كه احتياجى به براهين امتناع تسلسل علل داشته باشيم ، وجود علت بالذات و واجب‌الوجود را يعنى هويتى كه واقعيتش هويت تعلقى و ارتباطى و ايجادى نيست بلكه هويتش عين غنا و استقلال و قيام بالذات است اثبات مىكنيم و فرضيهء حسى مادى مبنى بر اين كه هر موجودى معلول است با واضح‌ترين بيانى باطل شناخته مىشود . تفصيل اين مطلب را در مقالهء 14 خواهيم ديد . ديگر اين كه روى هر يك از سه نظريهء بالا حداكثر پيوستگى و ارتباطى كه ميان موجودات مىتوانيم تعقل كنيم اين بود كه موجودات همه به منزلهء حلقه‌هاى يك زنجير و آلات و ابزار يك كارخانه است كه به يك ديگر پيوسته و مرتبط است ولى مطابق اين نظريه پيوستگى وارتباط عين هويت موجودات است و جهان را ما بايد به منزلهء يك خط متصل و يا به منزلهء يك حقيقت متموج تعلق كنيم و تنها اختلافى كه بين اجزاى آن فرض مىشود اختلافات شدت و ضعفى و كمال و نقصى است . اين مطلب را نيز در محل ديگرى توضيح كافى خواهيم داد .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nنظريهء فقر وجودى كه در مقابل سه نظريهء گذشته است نتيجهء قطعى اصول « حكمت متعاليه » است و بيشتر از هر چيز با اصالت وجود و تشكك وجود رابطه دارد . روى نظريهء اصالت وجود در تحقق و در مجعوليت ، از نظريهء ماهوى كه مورد قبول قاطبهء حكماى پيشين بوده براى هميشه بايد دست كشيد ولى چيزى كه موجب تعجب مىشود اين است كه پيروان حكمت متعاليه و حكماى اصالت وجودى نيز در اظهارات و استدلالات خود به همان نظريهء ماهوى اعتماد كرده‌اند . و آن را مقبول و مسلم گرفته‌اند و تاكنون ديده نشده كه خدشه‌اى بر او وارد كرده باشند . شايد علت اين اعتماد اين است كه نتيجهء اين استدلال با نظريهء فقر وجودى يكى است و همان‌طورى كه طبق نظريهء ماهوى ، حدوث موجودات دليل بر امكان ماهوى و كاشف از عدم وجوب ذاتى آنهاست ، طبق اين نظريه نيز حدوث موجودات دليل احتياج وجودى و وابستگى آنها به شرايط و مقدمات خاصى است و ايضاً همان‌طورى كه طبق نظريه ماهوى قدم زمانى با معلوليت منافى نيست طبق اين نظريه نيز منافى نيست . مطابق نظريهء ماهوى ، ماهيت داشتن نشانهء تساوى نسبت ذات شىء با وجود و عدم ( امكان ) است و اين تساوى دليل بر احتياج به‌علت و مرجح است ، در اين نظريه نيز ( به بيانى كه در مقالهء 14 خواهد آمد ) ماهيت داشتن دليل بر فقر وجودى است . پس نتيجهء محاسبه ، طبق اين دو نظريه يكى است و هر چند اصول نظريهء ماهوى غلط است ولى چون بالمآل همان نتيجه را مىدهد كه نظريهء فقر وجودى مىدهد و از طرفى محاسبه‌اش آسان‌تر است ، مانعى ندارد كه در قسمت‌هاى مقدماتى آن را به كار ببريم . درست مثل اين كه ما مىدانيم اصول و مبانى اولى هيئت بطلميوس غلط است و اصول هيئت كپرنيك صحيح است ولى هيچ مانعى ندارد كه براى اندازه‌گيرى برخى حركات اجرام آسمانى و پيش‌بينى خسوف و كسوف و بعضى چيزهاى ديگر با اصول بطلميوسى محاسبه كنيم به جهت آن كه نتيجهء محاسبه در بسيارى از موارد يكى است و بسا هست كه در برخى موارد روى اصول غلط بطلميوسى محاسبه آسان‌تر باشد .\r\nالبته اين جانب شخصاً واقف است كه آنچه در مقام بيان رابطهء علت و معلول و مناط احتياج معلول به علت روى اصول حكمت متعاليه بيان كرديم و گفتيم معلول عين احتياج\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاست از مطالبى نيست كه براى همه كس قابل هضم باشد و بسا هست كه براى كسانى كه تمرين زيادى در عقليات فلسفى ندارد و مخصوصاً كسانى كه طرز تفكر حسى دارند اين گفته‌ها صرفاً « لفاظى » جلوه كند و ما نيز انتظار نداريم كه با اين بيان مختصر آن حقيقت عالى را كه جزء شاه‌كارهاى اعجازآميز فكر بشر است بفهمانيم ولى خوانندهء محترم بايد بداند كه اين نظريه جزء آن دسته نظريات فلسفى است كه براى كسى كه درست به اصول و مبادى آشنا باشد از يك مسئلهء رياضى يقينىتر است . ضمناً براى كسانى كه فىالجمله مقصود را يافتند و به راه عقلانى اين مقصود كه از بررسى انبوه انديشه‌هاى غلطانداز ذهن به دست آمد نيز واقف شدند ، جمله‌اى را كه مكرر در دو مقالهء پيش گفته‌ايم تكرار مىكنيم : تا ذهن را نشناسيم نمىتوانيم فلسفه داشته باشيم .\r\n\r\nاشكال :\r\nمعلولى كه براى وى وجود بلانهايت فرض شده و هيچ‌گاه در گذشته يا آينده نابود و نيست نبوده و نخواهد بود ، هرگز احتياجى به علت نخواهد داشت و به عبارت ديگر فرض وجود دائمى با فرض احتياج ، دو فرض متناقض مىباشد .\r\n\r\nپاسخ :\r\nفرض معلول و نفس معلوليت ، فرض احتياج است پس وجود دائمى معلول ، در واقع وجود دائمى محتاج مىباشد . از قضا وجود دائمى محتاج ، احتياجش شديد تر و قوىتر است و پايهء مطلب روى اين است كه ممكن به جهت تساوى نسبت به وجود وعدم محتاج به علت مرجحه مىباشد نه به جهت سابقه عدم كه يك معناى نسبى انتزاعى است به علت نيازمند باشد .\r\n\r\nاشكال :\r\nقانون كلى علت و معلول را ما با آزمايشى كه در حوادث ماديه انجام داده‌ايم به دست آورده‌ايم و هيچ موردى از اين موارد از سابقه عدم خالى نبوده و از اين روى هرگز نمىتوانيم يك معلولى را قديم زمانى فرض نموده و در عين حال نيازمند به علت بدانيم ، زيرا خاصه و حكمى را كه در محيط خاص و شرايط ويژه‌اى از آزمايش گذرانديم توسعه به غير مورد\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nشرايط نمىتوان داد مگر اين كه يك يا چند مورد پيدا شود كه حكم و خاصه بىشرايط مزبور موجود شود و هرگز نمىشود به مجرد قياس عقلى اعتماد نمود .\r\n\r\nپاسخ :\r\nحكم تجربى همان است كه گفته شد ولى مستشكلين ما وجود خود زمان را فراموش كرده‌اند كه يك واقعيت مادى و امكانى است و حقيقت وى اندازهء حركت بوده و معلول حركت عمومى ماده مىباشد و هرگز براى اين حقيقت سابقهء عدم زمانى فرض نمىتوان كرد .\r\nهرگز نمىشود گفت زمانى بود كه زمانى نبود و پس از آن زمان پيدا شد يا روزى بود كه روزى نبود و سپس روز پيدا شد . آرى ، اين دانشمندان چون در كاوش‌هاى علمى خود از حقيقت زمان بحث نكرده‌اند نه تنها در اين بحث بلكه در هر بحث فلسفى مربوط به خواص نظرى زمان دچار يك رشته فراموش‌كارى و اشتباهات گرديده‌اند .\r\nبه هر حال ، زمان از جمله پديده‌هايى است كه بىسابقهء عدم زمانى نيازمند به علت مىباشد و همچنين حركت عمومى ، و ماده‌اى كه موضوع حركت است همين خاصه را دارند چنان كه در جاى ويژه خود خواهد آمد ، ان‌شاءاللَّه تعالى .\r\nگذشته از اينها پاسخ جمله اشكال اخير را ( هرگز نمىشود به مجرد قياس عقلى اعتماد نمود ) در مقالهء پنجم داديم .\r\n6 - / چون احتياج معلول به علت در وجود خودش مىباشد از اين روى ديگر نمىشود معلولى را علت علت خودش فرض كرد و اين‌گونه عليت به واسطه يا با واسطه محال مىباشد ، زيرا علت علت شىء ، علت خود شىء است و نمىشود يك شىء ، علت خودش بوده باشد و اين همان مسئلهء بطلان دور است .\r\n7 - / وجود علت تامه از وجود معلول قوىتر است ، حرارت درون خورشيد از حرارت بيرونى سوزان‌تر است ، زيرا تمام واقعيت و وجود معلول از آثار وجود علت بوده و متكى به وجود وى مىباشد و البته در اين جا نبايد دست به يك رشته نقض‌هاى عوامانه زد مانند پدر و پسر ، و بنا و ساختمان ، و سنگ‌تراش و سنگ ، و آتش‌افروز و آتش ، و جز اينها ، زيرا چنان‌كه در مقالهء هشتم تذكر داديم آنچه در اينها به راستى علت فاعلى است مانند پدر\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nنسبت به حركات تناسلى خودش پيوسته و بىترديد از معلول خودش قوىتر است و همچنين علت تامه نسبت به معلول قوىتر مىباشد .\r\nو از اين روى ، علت بر معلول مقدم و معلول ، از علت متأخر مىباشد ، زيرا تا علت نباشد معلول نخواهد بود ، در عين حال در يك زمان بايد هر دو جمع بوده و گرد آمده باشند و از همين جا روشن است كه اين تقدم و تأخر ، زمانى نيست چنان كه خواهد آمد ، بلكه تقدم رتبه‌اى است .\r\nو از مجموع اين بيانات اين نتيجه را بايد گرفت : « استقلال و تماميت وجودى معلول ، عين استقلال و تماميت وجودى علت است » ، زيرا معلول در وجود ضرورى خود كه به واسطهء وى صفت واقعيت را به خود گرفته و لاواقعيت را از خود مىراند متكى به علت يعنى به استقلال وجود ضرورى علت مىباشد ، پس معلول با استقلال علت مستقل است نه با استقلالى ديگر يعنى علت و معلول دو موجود مستقل هستند با يك استقلال . اين نظريه با بيانى كه ايراد شد در فلسفهء عاليه به خوبى روشن است و البته از سطح گفت‌وگو و بحث اين گونه اصول مقدماتى بالاتر است .\r\nاز براى دريافتن اين نظريه بايد چنان كه در مقالهء هفتم گذشت ماهيت را از وجود تميز داده و قصر نظر و توجه را منحصر به وجود نموده و وارد بحث شد و اما كسى كه وجود را مساوى ماده قرار داده و در راه كنجكاوى فلسفى در هر گامى مىافتد و بر مىخيزد و در هر لحظه مىميرد و زنده مىشود و در مورد هر نسبت و صفت عمومى مانند وحدت و كثرت و تقدم و تأخر و قوه و فعليت و جز آنها پوزش پس از پوزش مىطلبد يا مكابره پى مكابره مىآورد ، چنين كسى در اين موارد نبايد نظرى بدهد .\r\n8 - / چنان كه در مقالهء هشتم تذكر داديم سلسله علت تامه يك معلولى ، نمىتواند تا لانهايت پيش رفته و در هيچ نقطه و جايى وقوف نكند و ما اين نظريه را در فلسفهء عاليه با يك بيان روشنى كه از احتياج وجودى معلول و استقلال علت گرفته شده بيان نموده‌ايم .\r\n9 - / دو علت مستقل و جدا از هم در يك معلول نمىتواند تأثير كند ، چنان‌كه يك با يك عليت و تأثير نمىتواند در دو معلول تأثير كند ، زيرا رابطه و سنخيت وجودى علت و معلول\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nمقتضى است كه وجود معلول ، مرتبهء ضعيفه وجود علت بوده باشد ، بنابراين ، تباين وجودى دو علت متباين ، معلول را در مرتبه ضعيفه متباينه قرار خواهد داد و هم‌چنين تباين وجودى دو معلول متباين ، مستلزم دو علت متباين خواهد بود .\r\nو بايد دانست كه نسبت به اين دو نظريه نيز به نظر سطحى موارد نقض زيادى موجود است ، چه در خارج بسيار اتفاق مىافتد چندين فاعل دست به هم داده و فعلى را انجام دهند و يا يك فاعل چندين فعل به وجود آورده ولى بايد باريك‌بينى نموده و فهميد كه در صورت اولى مجموع چندين فاعل يك فاعل را تشكيل مىدهند و در صورت دومى يك فاعل با شرايط مختلف چندين فاعل مىشود و يا چندين فعل به واسطهء ترتب يك فعل مىباشد\r\nدر مباحث قبلى گفتيم كه از اصل كلى عليت قوانين فرعى زيادى منشعب مىشود و دوتاى از آنهاست كه اگر به ثبوت نپيوندد نمىتوان براى جهان نظامى قطعى و يقينى اثبات كرد . آن دو قانون عبارت است از قانون سنخيت و قانون ضرورت على و معلولى .\r\nمطابق آنچه قبلًا روشن كرديم از اصل كلى عليت ، ارتباطات و وابستگىهاى موجودات و از اصل سنخيت ، نظام و انتظام اين ارتباطات و از اصل ضرورت على و معلولى قطعيت و ضرورت اين نظام نتيجه مىشود .\r\nراجع به اصل كلى عليت در تكميل مباحث همين مقاله و راجع به ضرورت على و معلولى در مقالهء 8 بحث كافى شد . جمله‌هاى مختصر بالا اشاره به اصل سنخيت است و نظر به اين كه اين مسئله علاوه بر آن كه فى حد نفسه با اهميت است ، از طرف متكلمين يا ساير فرق مورد ايراداتى واقع شده و اظهارات بعضى از علماى فيزيك نو نيز چنين مىنماياند كه تحقيقات دقيق علما در عالم ذرات ، خلاف اين اصل را ثابت كرده ، ناچاريم بسط كافى در اطراف اين مطلب مهم بدهيم .\r\nاصل سنخيت را اگر با زبان ساده بخواهيم بيان كنيم بايد ا ين طور تعريف كنيم : « از علت معين فقط معلول معين صادر مىشود و معلول معين فقط از علت معين صحت صدور دارد » .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nحكما اين قاعده را آن جا كه به مفهوم دقيقش بيان مىكنند به اين صورت بيان مىكنند :\r\n« صدور كثير از واحد و صدور واحد از كثير ممتنع است » . معناى اين جمله اين است كه علت واحد فقط با معلول واحد وابستگى دارد و معلول واحد فقط با علت واحد مرتبط است و اگر احيانا در مواردى مىپنداريم كه علت واحد منشأ معلولات كثيره است يا معلول واحد از مجموع چند علت حاصل شده واقعاً آن علت يا آن معلول مفروض ما واحد نيست بلكه مجموعه‌اى از واحدهاست .\r\nالبته آنچه در درجهء اول مورد نظر حكماست ، واحد بالشخص است ولى اين قاعده در واحدهاى بالنوع يعنى افراد مختلفى كه از نوع واحد هستند نيز تا حدى جارى است و نتيجه اين مىشود كه افراد مختلف ، هر اندازهء تشابه نوعى زيادترى داشته باشند از لحاظ آثار و خواص مشابه‌ترند . پس از تعميم واحد به واحد بالشخص و واحد بالنوع معناى اين قاعده اين خواهد بود كه هر واحد حقيقى علت ، فقط با يك واحد حقيقى از معلول وابسته و مرتبط است و هر دسته از افراد واحد بالنوع با يك سلسله آثار واحد بالنوع مرتبط مىباشد .\r\nاز قسمت اول نتيجه مىگيريم : صدور موجودات از مبدأ كل و صانع كل كه به حكم برهان ، بسيط و واحد من جميع الجهات است بر طبق نظامى معين است ؛ يعنى صدور موجودات به ترتيب است و حتماً پاى معلول اول ( مقصود اوليت زمانى نيست ) و بلاواسطه ، در كار است و سپس پاى معلول معلول اول ، و همين‌طور . و نظريهء اشعرى كه ارادهء ذات بارى را بلاواسطه دخيل در جميع امور مىدانست غلط است .\r\nاز قسمت دوم نتيجه مىگيريم : طبيعت همواره جريان مشابه و يك‌نواختى را طى مىكند يعنى در طبيعت همواره شرايط كاملًا مساوى ، نتيجهء مساوى مىدهد . و اين كه در موارد خاصى ما مىپنداريم شرايط مساوى است و در عين حال مىبينيم نتيجه مختلف است بايد بفهميم كه واقعاً شرايط مساوى نبوده و اختلاف وجود داشته ، چيزى كه هست ما اين اختلاف را درك نكرده‌ايم .\r\nبراى اثبات اصل سنخيت مىتوان دو نوع دليل اقامه كرد : دليل حسى و استقرايى و دليل عقلى و قياسى .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nدليل حسى و استقرايى\r\nانسان هر اندازه كه جزئيات را استقراء كرده و مىكند و در قسمت‌هاى مختلف تجربه به عمل مىآورد مىبيند كه اشياء داراى خواص معين ثابتى هستند وهمواره شرايط و مقدمات و علل معين نتايج و معلولات معين به دنبال خود مىآورد و تخلفى از اين لحاظ مشاهده نمىكند و از اين رو برايش قطعى مىشود كه هر چيزى خاصيت و استعداد خاصى دارد مخالف با خواص و استعداداتى كه ساير اشياء دارد . انسان در اثر تجربه و استقراء يقين حاصل كرده كه هر يك از مواد معدنى و آلى خاصيت‌هاى مخصوص به خود دارد ، خاصيت آتش سوزاندن و خاصيت آب خاموش كردن آتش و خاصيت هوا قابليت تنفس است . انسان در اثر تجربه دريافته است كه از گندم ، گندم مىرويد و از جو ، جو و از انسان ، انسان متولد مىشود و از اسب ، اسب و از گوسفند ، گوسفند و هيچ‌گاه ممكن نيست كه كسى گندم بكارد و جو بر دهد يا آن كه اسب ، بچه الاغ بزايد . پس انسان از اين استقراء جزئيات يك حكم كلى انتزاع مىكند . آن حكم كلى اين است كه علل و مقدمات معين همواره معلولات و نتايج معين مىدهد .\r\nاين استدلال اگر هيچ مقدمهء قياسى به آن اضافه نشود ضعيف است ، زيرا اولًا : همان‌طورى كه در مقالهء 5 گفتيم ذهن قادر نيست فقط با استقراء جزئيات به كشف يك قانون كلى نائل شود و در تمام مواردى كه ذهن در اثر استقراء و تجربه به كشف يك قانون كلى نائل مىشود ، برخى اصول عقلانى غيرتجربى مداخله دارد و در آن جا ثابت كرديم كه از جمله قوانين كلى تجربى متكى به قبول قبلى آنهاست ، همانا اصل سنخيت على و معلولى است و واضح است كه اگر بنا بشود خود اين اصل نيز با تجربه ثابت شود مستلزم دور است ( مقالهء 5 جلد دوم ) و ثانياً : قوانين تجربى به طور كلى قطعيت ندارد ، زيرا زمينه تجربه كامل كه بشر بتواند جميع عوامل دخيله را تحت نظر بگيرد تقريباً غير ميسر است و لهذا قوانين تجربى متوالياً نقض مىشود و تجربيات بعدى نقص تجربيات قبلى را روشن مىكند و اگر ما صرفاً تجربيات گذشته را در مورد اصل سنخيت ملاك قرار دهيم تجربيات جديد علمى بشر در عالم ذرات\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nكه مىنماياند طبيعت جريان متحدالشكلى را طى نمىكند آن را نقض مىكند . چنان كه عن قريب بيان خواهيم كرد .\r\n\r\nدليل عقلى و قياسى\r\nاين راه متكى به تحليل عقلانى حقيقت عليت و معلوليت است . ما قبلًا ديديم كه عليت و معلوليت مستلزم ارتباط و پيوستگى دو چيز است كه ما نام يكى را علت و نام ديگرى را معلول گذاشته‌ايم و اگر دو موجود را فرض كنيم كه با يكديگر بيگانه و متباين محض باشند معنا ندارد كه يكى را علت و ديگرى را معلول بدانيم و از طرفى مىدانيم كه رابطهء علت و معلول از نوع وجود دادن و وجود يافتن است ؛ يعنى از دو موجودى كه يكى وجود دهندهء ديگرى است و آن ديگرى وجوديافته از ناحيهء اوست ، مفهوم عليت و معلوليت انتزاع مىشود . از طرف ديگر قبلًا ثابت كرديم كه ارتباط و پيوستگى معلول به علت مغاير با واقعيت معلول نيست يعنى واقعيت معلول عين ارتباط و اضافه است نه چيزى كه داراى ارتباط و اضافه است .\r\nيك مقدمهء ديگر كه به اين سه مقدمه علاوه شود مطلب كاملًا روشن مىشود و آن مقدمه اين است حقايق معلوله كه عين اضافه و ارتباط هستند به اين نحو است كه هر معلولى عين اضافه به علتى خاص است و گرنه اضافه و ارتباط مطلق و بلاطرف معنا ندارد . و اختلاف معلولات با يكديگر در عين اين كه در اصل اضافى بودن و رابطى بودن با يكديگر شريكند در اين است كه هر معلولى هويتش انتساب و ارتباط با علتى خاص است و آن علت خاص مقوم واقعيت آن معلول است يعنى اگر فرض كنيم به جاى اين علت يك علت ديگر بود نه فقط طرف اضافه تغيير كرده است بلكه ديگر آن اضافه آن اضافه نيست و آن معلول آن معلول نيست و از اين جاست كه مىگوييم مرتبهء هر موجودى در نظام وجود مقوم ذات آن موجود است يعنى هويت و آن موجود بودن آن موجود به اين است كه در همان مرتبهء خاصى كه هست ، بوده باشد و اگر او را در مرتبهء ديگر فرض كنيم نه اين است كه خودش خودش است و جايش تغيير كرده بلكه خودش خودش نيست و اين كه خودش خودش باشد موقوف به اين\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nاست كه در همان مرتبه‌اى كه دارد بوده باشد و همان‌طورى كه در مقدمهء مقالهء 8 بيان كرديم مراتب موجودات در سلسله زمان يا در مراتب على و معلولى و نظام اسباب مسببات را نبايد از قبيل يك صف سرباز فرض كرد كه هر يك در محل معينى جا گرفته‌اند و مانعى ندارد كه تغيير وضع و محل و نسبت بدهند بلكه در مقام تشبيه و تنظير بهتر است كه نظام موجودات را به مراتب اعداد تشبيه كنيم كه مرتبهء هر عددى مقوم حقيقت آن عدد است و همان‌طورى كه در اعداد معنا ندارد كه بپرسيم چرا عدد يك ، عدد دو نيست و چرا عدد دو ، عدد پنج نيست ، همين‌طور در نظام موجودات نيز معنا ندارد سؤال كنيم چرا فلان معلول ، معلول فلان علت است و معلول فلان علت نيست ، يا آن كه چرا آن معلول به جاى علت خودش و علتش به جاى خودش نيست يا آن كه چرا من معلول اول يا چرا علت اولى نيستم ؟\r\nبعد از اين كه دانستيم كه واقعيت نسبت هر معلول با علت خاص عين واقعيت معلول و مقوم ذات معلول است مىتوانيم بدانيم كه واقعيت نسبت با دو علت مختلف و متغاير ، مختلف و متغاير است و اگر از دو علت مختلف معلول واحد صادر شود لازم مىآيد كه معلول واحد مفروض ما در عين وحدت كثير باشد و در عين اين‌كه هويتش عين انتساب به فلان علت است و متقوم به آن علت است عين انتساب به فلان علت ديگر و متقوم به آن نيز باشد و اگر از علت واحد دو معلول متغاير صادر شود لازم مىآيد كه آن دو معلول در عين كثرت مفروض بيش از يك هويت نداشته باشند و همان‌طورى كه در متن بيان شده : رابطه و سنخيت وجودى علت و معلول مقتضى است كه وجود معلول مرتبه ضعيفه وجود علت بوده باشد . بنابراين ، تباين وجودى دو علت متباين ، معلول را در مرتبه ضعيفه متباينه قرار خواهد داد و همچنين تباين وجودى دو معلول متباين مستلزم دو علت متباين خواهد بود .\r\nبراى اثبات قانون سنخيت بين علت و معلول ، ادله و براهين زيادى اقامه شده و اين مسئله از سنخ آن رشته مسائل فلسفى است كه براى كسى كه درست به اصول فلسفى وارد باشد جاى كوچك‌ترين شك و ترديدى باقى نمىماند و تنها با قبول اين اصل است كه نظام معين موجودات قابل توجيه است و اين اصل است كه اذعان قطعى مىآورد بر اين كه پيدايش\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nحوادث و اشياء حتماً طبق جريان و اسباب معينه صورت مىگيرد و چنان كه ديديم اين مسئله يك مسئلهء فلسفى خالص است ؛ يعنى مبتنى به قبول اصول موضوعه‌اى از علوم طبيعى يا رياضى نيست و خوانندهء محترم اگر درست مبادى تصوريه و تصديقيه اين مسئله را به دست آورده باشد مىفهمد كه تحقيق در اطراف اين مسئله - / نفياً و اثباتاً - / جز در حوزهء فلسفه ميسر نيست . و اگر درست در عقليات فلسفى تمرين كرده باشد به اندازهء يك مسئلهء رياضى يقين حاصل مىكند .\r\nدر كتاب راز آفرينش با جهان شگفت « 1 » تأليف « جينز » « 2 » دانشمند فيزيك و رياضى و ستاره‌شناسى قرن حاضر ترجمهء آقاى مهندس رضا بعد از آن كه عقايد بشر اوليه را در تعليل حوادث به ارادهء ارباب انواع و خدايان و سپس توجه بشر را به رابطهء على و معلولى بين حوادث عالم توضحى مىدهد ، مىنويسد : « چند هزار سال بر اين منوال گذشت تا در قرن هفدهم يعنى قرن گاليله و نيوتن بالاخره قانون عليت به عنوان مبناى كشف و تحقيق امور طبيعى پذيرفته شد . دانشمندان در مطالعهء امور و قضاياى طبيعى به علل و اسباب توجه كرده متقاعد شدند كه هر علت مفروضى معلول معينى را به وجود مىآورد . مطالعات نجومى و ستاره‌شناسى نيز حركت منظم سيارات را مشهود داشته خرافات و اوهام قران ماه و مشترى و سعد و نحس هم زهره و زحل را به دور انداخته مؤمن شدند كه براى دانشمند : سعد افتد هم زحل هم مشترى » . . . در قرن هفدهم ثابت شد كه حركت كليهء اجرام آسمانى بر طبق قوانين ثابت و پابرجايى صورت مىگيرد كه توسط دانشمند قرن توجيه و اعلام شده است .\r\nنيوتن مىگفت كه بايد تمام امور طبيعى را با استدلالات مناسبى از روى اصول مكانيك ( قواعدى كه از اعمال قانون عليت در طبيعت بىجان به دست مىآيد ) نتيجه گرفت . . . گفتهء نيوتن روز به روز بر طرفداران خود افزود و در نيمهء دوم قرن نوزدهم اين عقيده به اوج عظمت خود رسيد تا آن جا كه « هلمولتز » دانشمند معروف آلمانى اذعان كرد كه همهء علوم طبيعى بايد به علم مكانيك منجر شود ؛ يعنى آن گاه كه در جهان بىروح مطالعه مىكنيم بايد\r\n\r\n\r\n","description":"","footnote":"\r\n( 1 )  . The my sterousuniverse \r\n( 2 )  . Jeans \r\n","page_name":" 253 ","page_number":253},
  {"content":"\r\n\r\nعلت و معلول را تشخيص داده رابطهء آنها را به تحقيق معلوم كنيم و هيچ چيز را جز در سلسله قانون عليت در نظر نگيريم .\r\nهمچنين دانشمند نامى « لرد كلوين » انگليسى اعتراف نمود كه تا نمونهء مكانيكى از چيزى را به تصور در نياورد آن را درك نمىكند . . . .\r\nاين بحث‌ها در حيات انسانى اثرات جالبى به وجود آورد ، زيرا هر چه اعتقاد به قانون عليت افزايش مىيافت اعتقاد به اختيار سست‌تر مىگرديد و افكار ، بيشتر به اين مطلب اقبال مىكردند كه اكنون كه جهان بىروح تابع قانون عليت است ، چرا جهان ذىروح از اين قاعده بر كنار باشد اين‌گونه تفكرات ، فلاسفهء مكانيست قرن هفدهم و هجدهم را به وجود آورده ، ايشان را در برابر اصحاب اصالت تصور ( ايده‌آليست‌ها ) قرارداد . . . . در پيچ و خم اين افكار سير مىكرديم كه قرن بيستم با جلوهء بسيار فرا رسيد و قدم‌هاى بلندى به سوى دانش نو برداشته شد . نخستين گام بلند ما در اين قرن مطالعهء قسمت بسيار كوچكى از ماده بود كه تا آن زمان علما وسيله نداشتند كه جزء بسيار كوچكى از ماده را در تحت مطالعهء دقيق قرار دهند و قضاوت ايشان فقط بر جزئى از ماده بود كه با حواس پنج‌گانه مستقيماً محسوس شود حال آن كه چنين جزئى از ماده ميليون ميليون ذره را در برداشت و شك هم نداشتيم كه چنين قطعه مادى تابع قانون عليت است اما معلوم نبود كه اثر يك ذره مثلًا با اثر يك ميليون ذره تناسب و تشابهى داشته باشد . . . .\r\nفيزيك قرن نوزدهم دست در دامان اصول مكانيك زد هر قضيهء طبيعى را به ماشينى تشبيه كرد و سرانجام خواست در ماشين فكر انسانى نيز با همان نظر مطالعه كند ولى يك اشكال بزرگ براى او باقى ماند و آن توجيه نور و قوهء جاذبه بين كرات آسمانى بود كه با هيچ فرمول مكانيكى توجيه نمىپذيرفت .\r\nدر آخرين ماه‌هاى قرن نوزدهم پرفسور « ماكس پلانك » « 1 » آلمانى برخى از قضاياى تابش نور را كه تا آن زمان تاريك و مجهول بود كشف كرده ثابت نمود كه تنها نمىتوان امثال اين\r\n\r\n\r\n","description":"","footnote":"\r\n( 1 )  . 1 . Max - Plank \r\n","page_name":" 254 ","page_number":254},
  {"content":"\r\n\r\nامور طبيعى را با كمك فرمول مكانيكى قانون عليت تفسير و توجيه كرد بلكه اساساً نمىتوان آنها را با هيچ‌گونه فكر مكانيكى يعنى وجوب و اضطرارى كه از قانون عليت برمىآيند ارتباط داد . چون افكار تازه هميشه مورد حملهء متعصبين قرار مىگيرد ، پرفسورپلانك نيز مدتى مورد سخريه و استهزاى دانشمندان زمان شد ولى چندى نگذشت كه يكى از بزرگ‌ترين تئورىهاى فيزيك كنونى بر پايهء سخنان وى استوار گشت . اين تاريخ را بايد پايان سلطهء قانون عليت و آغاز دورهء نوينى در سير علم و حكمت دانست .\r\nپرفسور پلانك جريان امور طبيعى را در طى حركات جسته جسته مىداند وى ثابت مىكند كه حركات كوچكى كه در طبيعت صورت مىگيرد همه به همين روش است ؛ مثلًا عقربهء دقيقه شمار ساعت در آخر هر دقيقه با يك حركت چرخ دندانه‌اى كه درون ساعت تعبيه شده ، يك درجه از محيط صفحهء ساعت را مىپيمايد . ناظرى كه زمان طويلى را به كمك ساعت مىسنجد چنين مىپندارد كه عقربهء دقيقه شمار با نظم و ترتيب و اتصال و پيوستگى محيط ساعت را پيموده ، حال آن كه كسى كه در زمان كوچكى شاهد قضيه باشد مىبيند كه عقربه در طى هر دقيقه بر جاى ثابتى ايستاده و در آخر آن دقيقه با يك حركت يك درجه را مىپيمايد . علامهء معاصر اينشتين « 1 » در سال 1917 معترض شد كه تئورى پلانك علاوه بر انفصال حركات مطالب مهمى را در بردارد .\r\nاگر در عمق اين معنا فرو رويم بر اثر اينشتين و ديگر دانشمندان اذعان مىكنيم كه نظم و ترتيب قانون عليت كه پيش‌تر پيشواى سير علوم و انديشهء علماى ما بود ديگر توانايى هدايت افكار ما را ندارد . بر طبق علوم قديم ( علوم پيش از قرن بيستم ) قانون عليت حكم مىكند كه دنيا سير ثابت و معينى دارد كه از صبح ازل تا شام آيد با زنجير عليت به هم پيوسته شده ، هر علت را به طور قطع معلول معينى در پى است و اين معلول خود علت پيدايش وضع جديدى است و . . . به عبارت ديگر علوم قديم مىگفتند كه اگر وضع كنونى جهان را به  A  بنماييم وضع آتى آن شكل مفروض و معين  B  را خواهد داشت كه به طور قطع از  A \r\n\r\n\r\n","description":"","footnote":"\r\n( 1 )  . 1 . AlbertEinastein \r\n","page_name":" 255 ","page_number":255},
  {"content":"\r\n\r\nنتيجه شده ولى علوم جديد تا حال ما را به اين نتيجه رسانيده‌اند كه به طور قطع نمىتوان حكم كرد كه وضع  A  وضع مفروض  B  را در پى دارد ، ممكن است وضع جهان در لحظهء بعد از وضع  A  به شكل  B  يا  C  يا  D  يا وضع ديگرى باشد ، ما نمىتوانيم به طور قطع وضع آتى را پيش‌بينى كنيم ( بر خلاف دانش قديم كه مىگفت با داشتن وضع  A  به طور قطع مىتوان وضع آتى  B  را پيش‌بينى كرد ) وضع آتى محتمل است  C  و يا وضع ديگرى باشد . علوم ما توانايى يافته‌اند كه بگويند احتمال وقوع هر يك از حالات  B  يا  C  يا  D  يا . . . چقدر است ( حساب احتمالات ) ، خلاصه علم به يقين ، راز آفرينش و سرغيب است و هيچ محرم دل را در آن حرم راه نيست . مثالى بياوريم : راديوم يا گوهر شب‌چراغ جسمى است كه مدام نور و گرما از آن تراوش مىكند ، در نتيجهء اين فيضان نور و حرارت ، اتم‌هاى راديوم يكايك تبديل به اتم‌هاى سرب و هليوم مىشوند و چون سرب و هليوم از راديوم سبك‌ترند لذا به مرور زمان از وزن قطعهء راديوم كاسته مىگردد . موضوع كلام ما اين نكته است كه كاهش وزن قطعهء راديوم در طول زمان بر طبق فرمول عجيبى انجام مىپذيرد كه به آن اشاره مىكنيم : شهرى را در نظر بگيريد كه همهء زنان آن نازا باشند و به فرض ، يك درصد ساكنان آن در هر سال به سراى نيستى بروند به شرط اين كه مرگ ايشان كاملًا ناگهانى و تقديرى بوده به هيچ‌وجه وابسته به سن و سالشان نباشد حساب معلوم مىكند كه كاهش شمارهء ساكنين چنين شهرى نظير كاهش شمارهء اتم‌هاى تكه راديوم سابق الذكر است . همچنين مىتوانيد لشكرى را تصور بفرماييد كه زير باران گلولهء دشمنى قرار گرفته باشد كه بدون رؤيت و اطلاع صحيح از موضع ، حريف به طرف ايشان تير خالى كند . بديهى است با اين فرض اصابت گلوله به افراد لشكر فقط بر حسب اتفاق و تقدير خواهد بود . كاهش شمارهء اين لشكر نيز مانند كاهش اتم‌هاى يك قطعه راديوم است . به عبارت ديگر ، اتم راديوم بر اثر مرور زمان و رسيد به عمر طبيعى و يا مواجه شدن با اتفاق ديگرى از ميان نمىرود بلكه فقط و فقط دست تقدير است كه او را به سراى نيستى مىفرستد حال فرض كنيم كه در اتاق ما تكه راديومى شامل 2000 قطعه اتم قرار داشته باشد علوم جديد به آسانى حساب مىكنند كه احتمال اين كه پس از يك سال شمارهء اتم‌هاى قطعه راديوم مزبور 1999 يا 1998 يا . . . شود چقدر است ولى در عين حال به\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nهيچ وجه نمىتوانند نظريهء قطعى اعلام داشته و شمارهء اتم‌ها را پس از يك سال به وجه يقين معين نمايد .\r\nحساب مىگويد ظن آن است كه پس از يك سال فقط يك اتم راديوم درهم بشكند ولى محال نيست كه از اين لشكر اتفاقاً دو سرباز دچار مرگ شوند . به علاوه نكتهء دقيق ديگرى كه علوم جديد به ما مىآموزند اين است كه پس از يك سال به احتمال قوى يك اتم از هر 2000 اتم به سراى نيستى مىرود ولى به هيچ‌وجه نمىتوان پيش‌بينى كرد كه آن اتم كدام‌يك از اين 2000 اتم است . علم در اين پرده راه ندارد و جز تقدير كسى را از اين ماجرا آگهى نيست .\r\nشما ممكن است پيش خود ( عذر ) موجه علمى بتراشيد ؛ مثلًا بگوييد آن اتمى زودتر مىميرد كه با فلان علت فيزيكى يا شيميايى مواجه شود ولى دغدغه به خاطر راه مدهيد كه سخن آنچه باشد گفته‌اند و سرانجام ثابت شده كه جز تقدير عاملى در اين كار ذىاثر نيست .\r\nبا اين حال هنوز برخى از طرف‌داران قانون عليت از عقيدهء خود دست برنداشته مترصد عاملى هستند كه بتواند جاى تقدير را بگيرد . . . مشاهدات و مطالعات فيزيكى بسيارى در اين طريق گفتار ما را تأييد كرده‌اند . مثلًا پرفسور « هايزنبرگ » « 1 » آلمانى ثابت كرده است كه تئورى جديد كوانتارا فقط به كمك اصل عدم وجوب ترتب معلول بر علت مىتوان توجيه كرد . . . .\r\nمثال‌هاى فيزيكى فراوان تاكنون علىرغم قانون عليت به دست آمده و بر اثر آنها بسيارى از علماى فيزيك معتقد شده‌اند كه در امور مربوط به الكترون‌ها و اتم‌ها قانون عليت ، صادق نيست و اگر در بادى امر چنين انديشه‌اى به خاطر ما راه يافته بود از آن بود كه مقياس نظر را بزرگ و وسيع اختيار كرده بر قسمت محسوس از ماده حكم نموده و در امور بسيار خرد باريك نشده بوديم . فيزيك‌دان انگليسى ديراك « 2 » همين مفهوم را در كتاب خود چنين بيان مىكند : در تجربيات و مطالعات مربوط به اتم‌ها و الكترون‌ها عموماً در حالت مفروض و معينى نتيجهء آزمايش معين و ثابت نيست ( عدم وجوب ترتب معلول بر علت ) بدين معنا كه\r\n\r\n\r\n","description":"","footnote":"\r\n( 1 )  . 1 . Werner Heisenberg \r\n( 2 )  . 2 . Dirac \r\n","page_name":" 257 ","page_number":257},
  {"content":"\r\n\r\nچون يك آزمايش معين را چندين‌بار با همان شرايط اوليه تكرار كنيم احتمال دارد به نتايج مختلف برسيم . . . و نيز بايد بگوييم كه فيزيك‌نو گر چه مدتى است در اين راه گام برمىدارد هنوز تصميم قطعى خود را اعلام نداشته است . برخى از فيزيك‌دان‌ها كه شمارهء ايشان روزبه‌روز كمتر مىشود ، عقيده دارند كه روزگارى قانون عليت دوباره بر مسند علوم جلوس خواهد كرد و حق آن است كه اينك فيزيك نو در خلاف جهت عقيدهء اين آقايان راه مىسپارد .\r\nدر دانش‌هاى نو نقش عليت مطلق به هيچ‌وجه آب و رنگ ندارد ، از اين رو به تدريج از اصحاب مكتب مكانيست كاسته شده ، طرح نويى كه ما در صفحات پيشين تصوير كرديم بيشتر مورد نظر دانشمندان قرار مىگيرد . مبناى اين طرح هم با اختيار مختصرى كه ما در زندگى داريم توافق دارد . با پذيرفتن اين مطالب ايمان مىآوريم كه آفرينندهء جهان اختيارى هم در كار ما قرار داده است كه به كمك آن مىتوانيم در كارهاى عالم اظهار وجود كنيم و اين‌كه گفتيم در كارگاه اتم‌ها دست تقديرى در كار است آن دست ممكن است در كارگاه تن ما همان روح و جان ما باشد . شايد اختيارى كه مغز ما دربارهء سلول‌هاى تن ما روا مىدارد عامل همان افعالى باشد كه در محيط خارجى به نام حركات اختيارى و ارادى موسوم شده‌اند .\r\nحقيقت اين موضوع از نظر ما پوشيده است نه مىتوانيم آن را بپذيريم و نه مىتوانيم آن را رد كنيم . . . » .\r\nاين بود خلاصهء نظريهء اين دانشمند بزرگ در باب قانون عليت . از مجموع آنچه نقل شد چند مطلب استفاده مىشود :\r\n1 . علم امروز قانون عليت را - / كه برحسب آن همواره علل معين بايد معلولات معينه را به دنبال خود بياورند و هر وضعى معلول وضع قبلى و علت وضع بعدى است و سلسله حوادث مانند حلقه‌هاى زنجير به هم پيوسته و مرتبط است - / نمىپذيرد .\r\n2 . نظر به اين كه در جهان ذرات قانون عليت فرمانروايى ندارد و اوضاع گذشته و حال و آينده با يكديگر رابطهء على و معلولى ندارند ، دانش نو وجود تقدير و مداخلهء غيبى را در جهان ذرات اثبات مىكند .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n3 . لازمهء قانون عليت و رابطهء زنجيرى حوادث ، امكان پيش‌بينىهاى قطعى نسبت به آينده از روى وضع حاضر است ولى چون جهان ذرات از پيروى قانون عليت آزاد است امكان اين پيش‌بينىها از بين رفته است . در جهان ذرات قانون عليت نمىتواند هادى و راهنماى بشر واقع شود يعنى بشر نمىتواند در جهان ذرات با اتكاى به قانون عليت پيش‌بينى قطعى بنمايد . تنها كارى كه از اين لحاظ از بشر در آن جا ساخته است اين است كه با حساب احتمالات پيش‌بينىهاى احتمالى بنمايد .\r\n4 . قانون عليت منافى با آزادى و اختيار انسان است ولى با باطل شناختن قانون عليت موضوع اختيار انسان نيز ثابت مىشود .\r\nخوانندهء محترم اگر با اصول فلسفى ما كاملًا آشنا باشد خوب متوجه مىشود كه از چهار مطلب فوق كه همه جنبهء نظرى و استنباطى دارد به استثناى قسمتى از بند 3 كه جنبهء علمى تجربى دارد هيچ‌يك قابل قبول نيست . ما نمىخواهيم مشاهدات تجربى دانشمندان بزرگ و نوابغ جهان فيزيك را منكر شويم و هم نمىتوانيم ولى چيزى كه مىخواهيم و مىتوانيم اين است كه استنباطات فلسفى اين دانشمندان را مورد انتقاد قرار دهيم . يكى از مخاطرات بزرگ اين است كه يك قانون مربوط به فن مخصوصى را بخواهيم با ابزار و وسايل مخصوص فن ديگر رد يا اثبات كنيم . همان‌طورى كه عمل غالب قدما كه مسائل طبيعيات را احياناً مىخواستند با اصول فلسفى نفى يا اثبات كنند مخاطراتى را دربرداشت و حداقل اين بود كه علم را متوقف مىكرد ، راهى را كه برخى از دانشمندان جديد پيش گرفته‌اند و مىخواهند فلسفه را نيز از دريچهء چشم فيزيك ببينند مخاطراتى كمتر از آن مخاطرات در برندارد .\r\nقانون عليت با شعب و متفرعاتى كه دارد از قبيل قانون ضرورت على و معلولى و قانون سنخيت و بطلان دور و تسلسل و غيره از قوانين فلسفى خالص است و فقط با اصول فلسفى مىتوان در مقام نفى يا اثبات آن برآمد و علوم ، نه ، مىتوانند اين قوانين را رد كنند و نه اثبات و\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nنه مىتوانند از آنها بىنياز باشند و تنها كارى كه فيزيك يا علم ديگر مىتواند بكند اين است كه اين قانون را با متفرعات وى به صورت اصول موضوعه بپذيرد و تا هر جا كه مىتواند از آن استفاده كند و هر جا كه نمىتواند ، دربارهء آن سكوت اختيار كند .\r\nاشتباه اصلى اين دانشمندان هم همين جاست اين دانشمندان قانون عليت را به عنوان يك قانون تجربى تلقى كرده‌اند و چون آنچه مورد تجربه واقع مىشود از سنخ ماده است ناچار قانون عليت را منحصر به مواد و اجسام دانسته‌اند و روى همين جهت ، عليت را مساوى با مكانيسم گرفته‌اند . در مكانيسم تنها اصل اصيلى كه واقعيت‌دار شناخته شده ماده و حركات مكانيكى ماده است و قهراً روابط موجودات منحصر است به روابط مادى و مكانيكى . و از اين‌رو هر جا كه ديده‌اند مشاهدات علمى و تجربى با مكانيسم قابل توجيه نيست به جاى اين كه چنين استنباط كنند كه روابط على و معلولى منحصر به روابط مادى و مكانيكى نيست خط بطلان روى قانون عليت كشيده و اظهار داشته‌اند حوادث درون اتم در ماوراء قانون عليت انجام مىگيرد .\r\nچه ضرورتى ايجاب مىكند كه قانون عليت را يك قانون تجربى بدانيم و آن گاه آن را مرادف با مكانيسم بگيريم و آن‌جا كه خلاف مكانيسم ثابت مىشود ، جنجال راه بيندازيم كه قانون وجوب ترتب معلول بر علت كه قرن‌ها بر فكر بشر حكومت مىكرد از مقر فرمانروايى خود معزول شد . ادلهء واضحى موجود است كه قانون عليت را نمىتوان به عنوان قانون تجربى تلقى كرد و ما در پاورقىهاى مقالهء 5 در اين‌باره بحث كرديم .\r\nخلاصهء آنچه گفتيم اين است كه احساس و آزمايش چنان كه واضح است به جزئى تعلق مىگيرد ( نه كلى ) و انسان پس از مشاهده و اعمال آزمايش در چند مورد بالخصوص نتيجهء آزمايش خود را تعميم مىدهد به ساير مواردى كه شخصاً تحت آزمايش در نيامده است . اين تعميم معلول قبول قبلى چند اصل است كه يكى از آنها عبارت است از اصل تشابه طبيعت .\r\nاصل تشابه عبارت است از اين كه طبيعت در شرايط كاملًا مساوى در همه جا و همه وقت جريان واحدى دارد ما بعد از قبول اصل تشابه طبيعت مىتوانيم تجربيات خود را در مادهء محسوس يا در جهان ذره‌اى تعميم دهيم . اصل تشابه طبيعت چيزى جز اصل سنخيت على و\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nمعلولى يعنى اين كه علل معين همواره معلولات معينه را به دنبال خود مىآورند نيست . پس هميشه صحت قانون كلى تجربى موقوف به قبول قبلى اصل تشابه طبيعت يا اصل سنخيت على و معلولى است وبنابراين ما نه مىتوانيم با تجربه اين قانون را رد كنيم و نه اثبات و نه مىتوانيم از آن در علوم تجربى خود مستغنى باشيم ، زيرا اگر بخواهيم رد كنيم و مدعى شويم تجربه ثابت كرده كه در طبيعت تشابه موجود نيست و بخواهيم اين را به صورت يك قانون كلى بيان كنيم بايد اول قانون تشابه را بپذيريم و يا اتكاى خود قانون تشابه خودش را رد كنيم و اگر بخواهيم آن را اثبات كنيم بايد با اتكاى خود قانون تشابه خودش را اثبات كنيم . واضح است كه در صورت اول باطل شناختن قانون تشابه مستلزم صحيح شناختن و باطل نشناختن آن است و در صورت دوم صحيح شناختن اين قانون متوقف بر صحيح شناختن آن است يعنى « دور » است مگر اين كه مدعى شويم كه امتناع دور چون از فروع قانون عليت است مورد قبول ما نيست .\r\nپس اگر قانون عليت را نپذيريم در درجهء اول بايد علوم تجربى را به كنارى بگذاريم . اين است كه ما مىگوييم ، علوم بايد قانون عليت را به عنوان اصل موضوع بپذيرند .\r\nعلاوه بر اين ، اگر قانون عليت را نپذيريم هيچ قانون علمى را ( تجربى و غيرتجربى ) را نبايد بپذيريم ، زيرا هر قانون علمى محصول و معلول يك رشته مقدمات قياسى يا غيرقياسى است كه با پيدا شدن آن مقدمات پيدايش آن قانون علمى كه ثمره و نتيجه آن مقدمات است ، قطعى است . حال اگر بنا بشود كه قانون عليت دروغ باشد هيچ رابطه‌اى بين مقدمات يك دليل و ثمرهء آن دليل نخواهد بود ؛ يعنى هيچ مطلبى را ثمرهء هيچ دليلى نمىتوان دانست و اگرقانون سنخيت على و معلولى دروغ باشد از هر مقدمه و قياس و استدلالى هر نتيجه را مىتوان انتظار داشت بلكه از هر چيزى هر چيزى را مىتوان انتظار داشت ؛ مثلًا از غذا خوردن يك انسان ، دانشمند شدن يك جماد را مىتوان انتظار داشت و اگر قانون ضرورت على و معلولى دروغ باشد ، در حال اجتماع جمع شرايط و مقدمات و اجزاى علل يك چيز ، نمىتوان انتظار قطعى آن چيز را داشت يعنى در اين حال نيز ممكن است آن شىء موجود بشود و ممكن است موجود نشود ، معناى اين سخن اين است وجود جميع مقدمات ذهنى يك دليل\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nدر ذهن با عدم آنها در ذهن يكى است ، زيرا اگر ضرورت على و معلولى دروغ باشد نه بين وجود علت و وجود معلول ضرورت است و نه بين عدم علت و عدم معلول وبنابراين در حال وجود علت و در حال عدم ( هر دو ) معلول امكان وجود و عدم دارد ، پس بود و نبود علت مساوى است .\r\nاگر قانون علت و متفرعات وى دروغ باشد ترتب نتيجه منظور آقاى « جينز » بر استدلال‌هاى خودشان هيچ ضرورتى ندارد و مانند اين است كه چنين استدلال‌هايى ازلًا و ابداً وجود نداشته باشد .\r\nاشتباه اين آقايان يك منشأ ديگر هم دارد و آن اين است كه نخواسته يا نتوانسته‌اند فرق بگذارند بين واقعى بودن قانون عليت و بين تطبيق و مورد استعمال قرار دادن آن برنمودهاى داخل اتم . مطلب صحيحى كه مربوط به عالم تجربيات فيزيكى است و اين دانشمندان اظهار داشته‌اند و ديگران نيز ناچارند از آنها بپذيرند . اين است كه قانون عليت نمىتواند راهنماى دانشمندان در داخل آنها باشد . قانون عليت در جايى مىتواند راهنماى فيزيك واقع شود كه دانشمند بتواند به كمك او از وضع مشهود پيش‌بينىهاى قطعى نمايد و البته پيش‌بينى قطعى هنگامى ميسر است كه جميع مقدماتى كه زمينهء قطعى آينده را تشكيل مىدهند تحت مشاهده و محاسبه درآيند و اگر جميع مقدمات قابل محاسبه نبود امكان پيش‌بينى از بين مىرود . آنچه مسلم است اين است كه دانشمندان فيزيك نو نتوانسته‌اند وضع درون اتم‌ها را طورى تحت محاسبه درآورند كه بتوانند پيش‌بينىهاى قطعى نمايند . والبته امردائر است بين اين كه دانش امروز در اين زمينه قاصر باشد و نتوانسته باشد جميع عوامل ذى دخل را تحت محاسبه درآورد و يا اين كه در واقع و نفس الامر حوادث رابطهء زنجيرى نداشته باشند و قانون عليت دروغ باشد . بديهى است كه هيچ دليل در كار نيست كه دانش امروز آخرين حد را طى كرده و جميع عوامل را شناخته است . لازمهء واقعى بودن قانون عليت امكان پيش‌بينى بشر نيست بلكه لازمهء اطلاع بشر بر آن مقدمات و علل امكان پيش‌بينى است ، پس ما اگر بخواهيم به طرز منطقى استنتاج كنيم نبايد از عدم امكان پيش‌بينى در برخى موارد عدم واقعى بودن قانون عليت را نتيجه بگيريم بلكه همين قدر بايد نتيجه بگيريم كه ما از وجود چنين عوامل قطعى\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاطلاعى نداريم يا از آن جهت كه اصلا چنين عواملى وجود ندارد و يا آن كه وجود دارد و ما بىاطلاع هستيم .\r\nاگر ما طرز تفكر حسى خود را در مورد قانون عليت به كنارى بگذاريم و اين قانون را به درستى بشناسيم ، و بفهميم كه نه تصور اين قانون از راه احساس به ذهن وارد شده ( رجوع شود به مقالهء 5 ، و نه تصديق ذهنى ما - به دلايلى كه در همين جا اشاره كرديم و در مقالهء 5 نيز گذشت - معلول و محصول تجربه است مىتوانيم بفهميم كه قانون عليت از شئون واقعيت مطلق است خواه آن كه آن واقعيت مادى باشد يا غير مادى و بنابراين هر عاملى كه به معلول خود واقعيت بدهد آن عامل ، علت است و آن معلول ، معلول و علىهذا فرضاً نظريهء آقاى « جينز » صحيح باشد و عامل تغيير و تبديل‌ها و فنا و زوال‌هاى درون اتم‌ها « تقدير و ارادهء مافوق‌الطبيعى » بوده باشد باز خارج از قانون عليت نيست و علت اين كه ما وجود اين تقديرها را نمىتوانيم پيش‌بينى كنيم از آن جهت است كه قوانين خاص آن تقديرات در دست ما نيست كه بتوانيم پيش‌بينى كنيم .\r\nولى حقيقت اين است كه مداخلهء مستقيم تقدير و ارادهء مافوق‌الطبيعى را در اين‌گونه حوادث كسى مىتواند باور كند كه با علوم الهى آشنايى نداشته باشد . ممكن است كسانى كه شخصاً در اين زمينه اطلاعات كافى ندارند چنين بپندارند كه ما كه عقايد الهى داريم اعتراف دانشمند مبرزى مانند « جينز » را در مداخلهء مستقيم تقدير و ارادهء مافوق‌الطبيعى در برخى حوادث اين جهان با آغوش باز مىپذيريم و اين اعترافات را مؤيد نظريات الهى خود به حساب مىآوريم ولى خوانندهء محترم از همين حالا مطمئن باشد و بعداً در مقالهء 14 به تفصيل خواهد شنيد كه ما وجود اين‌گونه تقديرات و مداخلات مافوق‌الطبيعى را محال و ممتنع مىدانيم و اظهار نظرهاى آقاى « جينز » و ديگران را در اين زمينه‌ها از بىاطلاعى ايشان به علوم الهى مىدانيم . ما در نظريات الهى خود مانند آن دسته از مدعيان فلسفه و غيرهم نيستيم كه در مقام اثبات صانع كل و مبدأ كل در جست‌وجوى استثناها باشيم و هر جا كه به نظر ما رسيد استثنا و خلاف عادتى صورت گرفته آن را با ارادهء ذات بارى توجيه كنيم و دليل بر وجود بارى بگيريم . از نظر فلسفى ما ، نظام هستى ، نظام متقن و مرتبى است و سراسر اين\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nنظام مرتبط و پيوسته ، قائم به ذات بارى و ارادهء بارى است ، و اين نظام على و معلولى همان نفوذ تقدير و ارادهء ذات بارى است كه به صورت اين نظام در آمده است از نظر دقيق فلسفى همين نظام متقن دليل بر وجود ذات بارى است نه استثناها ( به فرض وجود ) . خوانندهء محترم در مقالهء 14 به طرز استدلالات ما كاملًا آشنا خواهد شد . آرى ، متكلمين غالباً هر جا كه در مقام استدلال برآمده‌اند مثل اين است كه طبيعت را شريك ذات بارى مىدانسته‌اند و فعل طبيعت را مستند به ذات بارى نمىدانسته‌اند و از اين جهت همواره در جست‌وجوى موارد استثنايى بوده‌اند و چنين مىپنداشته‌اند كه با ابطال نظام مسلم موجودات بايد وجود صانع كل را اثبات نمود . همچنان كه تا آن جا كه ما جست‌وجو كرده و اطلاعاتى به دست آورده‌ايم جميع فلاسفهء اروپايى ( الهى و مادى و شكاك ) داراى همين نظريه بوده‌اند .\r\nنظريهء معروف « اوگوست كنت » نيز در بيان حالات سه‌گانهء بشر در مورد تعليل حوادث كه در مقالهء 5 گذشت از همين طرز تفكر حكايت مىكند و اين مطلب به نوبهء خود خيلى موجب تعجب اين جانب شده است .\r\nدر اين جا بىمناسبت نيست كه عبارتى را كه صدرالمتألّهين در رد متكلم معروف امام فخر رازى مربوط به همين موضوع آورده نقل كنيم . وى در جلد چهارم اسفار در مبحث « سعادت و شقاوت حسى » بعد از آن كه برخى از استدلالات فخر رازى را در باب اثبات صانع و هم‌چنين روش تفسيرى وى از قرآن كريم نقل و انتقاد مىكند مىگويد : « و أعجب الأمور انّ هؤلاء القوم متى حاولوا إثبات أصل من أصول أصول‌الدين كإثبات قدرة الصانع أو إثبات النبوة و المعاد اضطروا إلى إبطال خاصية الطبايع و نفي الرابطة العقلية بين الأشياء و الترتيب الذاتي الوجودي و النظام اللائق الضروري بين‌الموجودات التي جرت سنة اللَّه عليها ولاتبديل لها و هذه عادتهم في إثبات أكثر الأصول الاعتقادية كما فعله هذا الرجل أمام أهل البحث و الكلام » .\r\nيعنى عجيب‌ترين چيزها اين است كه متكلمين در مقام اثبات توحيد يا نبوت يا معاد خود را ناچار مىبينند كه خواص معينه طبايع را انكار كنند و در صدد نفى نظام ضرورى على و معلولى و ترتيب وجودى موجودات كه حكم صريح عقل است و سنت قطعى ذات بارى است و قابل تبديل نيست برآيند و اساساً عادت اين دسته همواره همين بوده و هست .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nبه هر حال ما براى هستى نظام متقن و خلاف‌ناپذير قائل هستيم و اين نظريه را هم از تجربهء حوادث روزانه به دست نياورده‌ايم تا با برخورد تجربه به مشكلاتى پايهء نظريهء ما سست شود . ما نظريهء ترتيب و نظام موجودات را از برهان عقلى كسب كرده‌ايم و اين برهان هم از نوع « برهان لمى » است كه از معرفت به علة العلل سرچشمه مىگيرد نه « برهان انى » .\r\nتفصيل اين مطالب در مقالهء 14 مىآيد .\r\nدر بيانات « جينز » قانون عليت از قانون ضرورت على و معلولى و قانون سنخيت تجزيه نشده و همه به صورت يك قانون بيان شده ولى ما قبلًا ثابت كرديم كه هر چند اين سه قانون متلازم هستند ولى نمىتوان آنها را يكى شمرد . عذرى كه اين دانشمند و ديگران در اين جا دارند اين است كه اين قانون را تجربى مىدانند و در تجربه نمىتوان اين سه قانون را از يكديگر مجزا تصور نمود . اين تفكيك و تجزيه فقط با طرز تفكر فلسفى ميسر است .\r\nعجب اين است كه اين دانشمند و گروه زياد ديگرى به موضوع اختيار چسبيده و اختيار عليت را منافى يكديگر پنداشته‌اند و آن‌گاه احساس وجدانى انسان را راجع به اختيار و آزادى خود ، دليلى از ضمير بر نفى قانون عليت به حساب آورده‌اند و حال آن كه اندك تأمل كافى است كه بفهميم آزادى و اختيار ما كه امرى وجدانى است و ضمير ما به آن گواهى مىدهد اين است كه در طبيعت يك راه معين و خط مشى معين براى ما تعيين نشده و ميدان عملى به ما داده شده كه مىتوانيم هر راهى را كه بخواهيم انتخاب كنيم و انتخاب يكى از آن راه‌ها به اراده و اعمال قدرت ما واگذار شده يعنى ما آزاديم كه اگر ميل داشته باشيم و اراده كنيم بكنيم و اگر نخواهيم و اراده نكنيم نكنيم يعنى ارادهء ماست كه خط مشى ما را متعين مىكند . معناى اختيار اين نيست كه ارادهء ما آزاد است كه خودبه‌خود و بدون علت پيدا شود و همچنين اين نيست كه ما آزاد و مختاريم كه اراده كنيم يا اراده نكنيم و خلاصه ما نسبت به فعل خارجى آزاديم نه نسبت به مقدمات نفسانى آن فعل . و آنچه كه ضمير انسان گواهى مىدهد بيش از اين نيست .\r\nما در مقالهء 8 نكات لازم را راجع به جبر و اختيار بيان كرديم و مخصوصاً اين نكته را براى اولين بار بيان كرديم كه آزادى اراده و نفى ضرورت على و معلولى كه اين دانشمندان و\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمتكلمين اسلامى براى اثبات اختيار به آن چسبيده‌اند بيشتر منافى با اختيار و آزادى انسان در عمل خويش است .\r\nخلاصهء نظريهء ما راجع به قانون عليت از اين قرار است :\r\n1 - قانون عليت و جميع قوانين منشعبه از آن كه در اين مقاله بيان شد قوانينى است واقعى و نفس‌الامرى و مستقل از ذهن و ادراكات ماست .\r\n2 - / ادراك ذهنى تصورى ما از عليت و معلوليت ناشى از احساس خارجى نيست بلكه از مطالعهء درونى جوهر نفس و حالات نفسانى ناشى شده به تفصيلى كه در مقالهء 5 گذشت .\r\n3 - / ادراك ذهنى تصديقى ما راجع به قانون عليت و معلوليت ( مناط احتياج به علت ) و متفرعات وى ناشى از حكم عقل است و مستقل از تجربه مىباشد . به تفصيلى كه در همين مقاله گذشت .\r\n4 - / قانون عليت از شئون واقعيت مطلق است و اختصاصى به ماده و روابط مادى ندارد .\r\n5 - / قانون عليت و منشعبات وى قوانين فلسفى هستند و تحقيق در آنها از حوزهء علوم جزئى خارج است .\r\n6 - / قانون عليت و منشعبات وى ناچار بايد به عنوان اصل موضوع در علوم جزئى مورد استفاده قرار بگيرد و اين علوم از اين قوانين نمىتوانند به كلى بىنياز باشند .\r\n7 - / علم به علت تامه موجب علم به معلول است و از اين رو از وجود علت مىتوان به وجود معلول پى برد .\r\n8 - / حوادث اين جهان « ضرورت وقتى » دارند يعنى وقوع هر حادثه‌اى فقط در لحظهء معين قابل واقع شدن است و پس و پيش ندارد .\r\n9 - / شرايط و اوضاع زمانى ، علت تامه اوضاع بعدى نيست بلكه زمينهء اوضاع بعدى است و در عين حال ( به ادله‌اى كه بعداً خواهد آمد ) اطلاع كاملًا از اين زمينه موجب پيش‌بينى قطعى است .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n10 - / تقدير و ارادهء مافوق‌الطبيعى در عرض علل طبيعى ( نه در طول ) معنا ندارد .\r\n11 - / انسان در افعال خويش مختار و آزاد است و اين آزادى و اختيار با ضرورت على و معلولى منافى نيست .\r\n\r\nعلت‌هاى چهارگانه\r\nاگر يكى از كارهاى خود را كه اختيارى مىناميم ؛ مثلًا دوختن يك پيراهنى را مورد مطالعه قرار دهيم خواهيم ديد به وجود آمدن يك پيراهن كه معلول است ( مسامحتاً ) موقوف است به مقدارى پارچه كه پيراهن‌دوز براى پوشيدن با ابزار ويژه خود او را به شكل مخصوص در مىآورد . و وجود پيراهن به همه اين اطراف بسته مىباشد :\r\n1 - / فاعل كه پيراهن‌دوز است ؛\r\n2 - / غايت و آرمان كه پوشيدن مىباشد ؛\r\n3 - / ماده كه پارچه است ؛\r\n4 - / صورت كه شكل پيراهن بوده باشد .\r\nاگر يكى از اينها در ميان نبود پيراهنى به وجود نمىآمد .\r\nما در مورد افعال اختياريهء خود اين علت‌هاى چهارگانه را باور داريم و چنين مىانگاريم كه كارهايى كه با تروّى و فكر انجام مىدهيم ، روى اين پايه‌هاى چهارگانه ايستاده و در هستى خود از آنها سرچشمه مىگيرند ولى آيا اين انديشهء ما درست است يا پندارى است و بس ، كه با واقعيت خارج وفق نمىدهد و اساساً عليتى و معلوليتى در كار نبوده ، و هيچ پديده و حادثه‌اى نيازمند به علت نيست ؟ و يا قانون علت و معلول درست بوده ولى چهار تا بودن آنها در هر موردى مانند ماده و صورت در هر موجود يا غايت در غير افعال اختياريهء ما ؟ يا در هيچ مورد ( حتى در افعال اختياريهء ما ) لزوم نداشته بلكه الهامى است نا صواب ؟\r\nپاسخ فلسفه به پرسش اولى مثبت و چنان است كه در آغاز اين مقاله تذكر داده شد ولى پاسخ پرسش دومى مختلف و به تفصيلى است كه گفته مىشود .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nعلت فاعلى\r\nما در روزهاى نخستين زندگى كه به قانون علت و معلول پى مىبريم اگر چه در آغاز كار ، همين اندازه اجمالًا تأثير علت در معلول را مىفهميم ( هر موجودى در وجود خود نيازمند به وجود ديگر است و وجود معلول ناشى از علت مىباشد ) ولى كم‌كم به واسطهء مشاهده‌هاى بىشمار با معنى علت و معلول آشنا مىشويم ، خواص گوناگون عليت و معلوليت پيش چشم ما جلوه‌گر مىشود .\r\nلقمه‌اى را كه با دست و دهان مىخوريم ، جامه‌اى را كه دوزنده با ابزار از پارچه بريده و مىدوزد ، و درى را كه درودگر از چوب مىسازد ( مثال‌هايى است مسامحى ) ، درست است صورت‌هاى وجودى و شكل‌هاى تازه كه پيدا مىشود وابسته و مرهون همه اطراف قضيه و اجزاى علل مىباشند ولى نسبت آنها به همه اطراف يكسان نيست ؛ مثلًا نسبت صورت پيراهن به دوزنده جز نسبتى است كه به پارچه دارد ، زيرا دوزنده مانند اين است كه چيزى را از خود بيرون مىدهد ( كار و كنش و فعل ) و پارچه ، اين است كه چيزى را از بيرون خود مىگيرد ( پذيرش و قبول انفعال ) و البته روشن است كه اين دو نسبت مختلف ، دو خاصهء مختلف دارند . خاصهء نسبتى كه با فاعل و كننده پيدا مىشود اين است كه فاعل دارا و واجد اثرى است كه بيرون مىدهد ( البته مقصود نه اين است كه شكل پيراهن مثلًا در دست و نخ و سوزن دوزنده است و به چشم ديده مىشود و پس از آن حركت كرده و به سوى پارچه مىآيد ) و خاصهء نسبتى كه با قابل و پذيرنده پيدا مىشود اين است كه قابل ، دارا و واجد فعليت اثر نيست اگر چه قبول وى را داراست . از اين روى با اختلاف قابل‌ها آثار ، مختلف مىشود . و هر چه اين آزمايش را در مواد و موارد مختلفه پىگيرى كرده و ادامه بدهيم اختلاف اين دو نسبت ( فعل و انفعال كردن و پذيرفتن ) و خاصهء ويژه هر يك از آنها روشن‌تر و استوارتر مىشود . و از اين جاست كه حكم مىكنيم كه هر فعل يك فاعلى مىخواهد و ساده‌تر بگوييم : هر اثرى مؤثرى مىخواهد .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nوجود هيچ موجود نيازمند به علت ، بىعلت فاعلى درست نخواهد شد اگر چه ساير علل را مانند علت مادى و جز آن داشته باشد .\r\nبراى علت فاعلى دو اصطلاح است كه يكى از آنها بر طبيعيات مربوط مىشود و ديگرى به فلسفه الهى مقصود از علت فاعلى در طبيعيات محرك مادهء موجود از حالى به حال ديگر است ، مثلًا بنّا در ساختمان علت فاعلى است ، زيرا مواد و مصالح ساختمانى را جابه‌جا كرده و با هيئت خاصى آنها را با هم ممزوج و روى هم قرار مىدهد اما در فلسفه الهى مقصود از علت فاعلى چيزى است كه هستى معلول را افاضه كرده است و در مباحث كتاب اين معنا مورد نظر است .\r\nبراى علت فاعلى اقسامى ذكر كرده‌اند كه فهرست‌وار مىآوريم : 1 - فاعلى طبيعى كارش ملائم با طبع اوست و علم به كارش ندارد ، مانند نفس در مرتبه قواى بدنى نفس حيوانى ؛ 2 - فاعل قسرى يا جبرى كار ملائم با طبيعت اوست و علم به فعلش ندارد حركتش جبرى است ، مانند نفس حيوان به هنگام بيمارى كه همواره تحليل مىرود ؛ 3 - فاعل بالجبر علم به كارش ندارد و اراده آن را هم نكرده اما او را مجبور مىكنند به كارى كه نمىخواهد ؛ 4 - فاعل بالرضا فاعلى است كه داراى اراده است و علم تفصيلى به فعلش دارد آگاهى به كارش عين فعل اوست ؛ 5 - فاعل بالقصد فاعلى است به‌كارش آگاه ولى با انگيزه زائد كار مىكند ؛ 6 - فاعل بالعنايه آگاه به فعل است بدون انگيزه كار مىكند علمش زايد بر ذات است ؛ 7 - فاعل بالتجلى علمش زايد بر ذاتش نيست ولى علم تفصيلى او عين علم اجمالى است ، مانند نفس مجرد انسان ؛ 8 - فاعل بالتخيير فاعلى است كه مسخر به فعل اوست .\r\nآزمايشى كه اعتقاد به لزوم علت فاعلى را به وجود مىآورد در مواردى است كه طبيعت كار خود را از راه فعل و انفعال و يا به تعبير امروزى به طريق عمل و عكس‌العمل ( كنش و واكنش ) انجام مىدهد و البته نتيجهء آزمايش را به غير مورد خودش سرايت نمىتوان داد .\r\nما موارد زيادى داريم كه ماده يا موضوع اثر ، اثر را به نحو لزوم ، پيوسته همراه خود دارد بىاين كه نيازى به علت فاعلى داشته باشد ، چنان كه مثلًا نور ، حركتى معادل سيصد هزار كيلومتر در ثانيه ( تقريباً ) دارد و اين حركتى است كه معلول موضوع خودش بوده و فاعل\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nموجد نمىخواهد . ساده بگوييم حركتى است كه متحرك مىخواهد نه محرك . و همچنين در اصل ماده ، حركت دائمى اثبات شده كه پيوسته به واسطهء وى در جنب و جوش است بىاين كه دليلى به ثبوت فاعل محرك كه موجد حركت بوده باشد داشته باشيم بلكه همين ماده قابله كه متحرك است كافى است . براى اين كه موضوع علل اربعه روشن‌تر شود بايد توجه به اين نكته داشته باشيم كه موضوع تقسيم علت به علل اربعه - / فاعلى ، غائى ، مادى ، صورى - از تقسيمات ارسطويى است . اگر فاعل را انسان فرض كنيم و آن سلسله افعال انسان را در نظر بگيريم كه از نوع تصرف در مادهء خارجى است ( نه افعال نفسانى از قبيل تصور و تصديق و شوق و اراده و غيره ) . اين تقسيم ارسطويى بسيار واضح است . تصرفاتى كه انسان در مادهء خارجى مىكند قائم به چهار ركن است - / فاعل ، غايت ، ماده ، صورت - / فاعل خود انسان است كه علت وجود دهندهء فعل است . غايت يا علت غايى همان چيزى است كه انسان فعل را به خاطر رسيدن به او انجام مىدهد و البته غايت از آن جهت علت شمرده مىشود كه مكمل و متمم علت فاعلى است ، زيرا تصور غايت است كه ارادهء انسان را برمىانگيزد و انسان را كه در حد فاعل بالقوه است به حد فاعل بالفعل مىرساند پس علت غايى مندرج در علت فاعلى و علت فاعلى مندرج در علت غايى است . صورت ، همان فعليت و حالتى است كه انسان به مادهء خارجى مىدهد و آن همان است كه معلول واقعى علت فاعلى است . ماده عبارت است از آن چيزى كه صورت را قبول مىكند و فعليت را مىپذيرد . در مثال پيراهن كه قبلًا در متن بيان شد اين چهار علت جمع است همان‌طورى كه در متن بيان شده علت اين كه به ماده و صورت علت گفته مىشود اين است كه حقيقت هر شىء مادى در خارج ، مركب است از مجموع ماده و صورت و اين مجموع ، در تحقق خود محتاج به اين دو مىباشد و قبلًا گفتيم كه معمولًا در مفهوم عليت توسعه داده مىشود و به مطلق دو چيزى كه يكى از آنها در واقعيت خود محتاج به ديگرى است علت و معلول گفته مىشود و از اين رو هر يك از ماده و صورت علت مجموع مركب به شمار مىروند و به آنها علت مادى و علت صورى اطلاق مىشود . و علت اين كه به غايت علت ، اطلاق مىشود همان است كه گفتيم كه علت غايى ، متمم و مكمل علت فاعلى است و اما اگر در مفهوم عليت توسعه ندهيم و علت را به همان\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nمعناى وجود دهنده و واقعيت دهنده بگيريم تنها چيزى كه شايسته است به او علت گفته شود همانا فاعل است و معلول اين علت هم همان چيزى است كه ما آن را صورت خوانديم .\r\nهمان‌طورى كه قبلًا تذكر داديم اگر فاعل را انسان فرض كنيم و فعل را تصرفات انسان در مادهء خارجى فرض كنيم هم تصور و هم تصديق اين اركان چهارگانه بسيار واضح است . و هيچ يك از اين اركان چهارگانه را نمىتوان عين ديگرى گرفت . ولى اگر فرض را تغيير دهيم مثل اين كه فاعل را انسان يا چيزى شبيه به انسان فرض نكنيم بلكه فاعل را طبيعت بىجان فرض كنيم . البته وجود علت غائى قابل تشكيك خواهد بود ( به تفصيلى كه بعد خواهد آمد ) و يا اين كه فعل را از قبيل تصرف در ماده فرض نكنيم مثل آن كه خود ماده را فعل بدانيم و يا آن كه موضوع سخن خود را « مبدعات » قرار دهيم البته وجود علت مادى معنا ندارد .\r\nدر اين جا يك سؤال با تشكيك اساسى هست و آن اين است كه آيا در مواردى كه فعل ، قائم به ماده و به اصطلاح ، تصرف در ماده است ، اساساً لازم است كه علت فاعلى غير از علت مادى باشد ؟ و بنابراين آيا لازم است كه براى حركات و تغييرات و تبديلاتى كه دائماً در ماده واقع مىشود فاعلى غير از خود ماده كه علت قابلى و مادى است بشناسيم يا آن كه مانعى ندارد كه علت فاعلى عين علت مادى بوده باشد ؟ اين كه مىگوييم علت فاعلى عين علت مادى بوده باشد يا به اين معناست كه تنها علت مادى كافى است و نيازى به علت فاعلى نيست و يا به اين معناست كه عين همان چيزى كه علت مادى است علت فاعلى است .\r\nيكى از نقاط نسبتاً حساس بحث الهى و مادى همين جاست . چنان كه مىدانيم سرچشمهء نظريهء الهى خود ارسطو نيز همين جاست . ارسطو به كمك سه مقدمه وجود « محرك اول » را اثبات مىكند : يكى اين كه ممتنع است متحرك عين محرك باشد و به عبارت ديگر ، ممتنع است كه علت فاعلى عين علت قابلى بوده باشد . ديگر آن كه بايد محرك همواره به همراه متحرك وجود داشته باشد يعنى حركت مادامى ادامه دارد كه عامل تحريك باقى باشد و اگر عامل تحريك از بين برود حركت هم بلافاصله قطع مىشود . ديگر اين كه اگر محرك ، نيز به نوبهء خود متحرك باشد نيازمند به محرك ديگرى خواهد بود و آن محرك ديگر ، نه مىتواند همان متحرك اولى باشد و نه مىتواند تا بىنهايت پيش برود . پس سلسله محركات بايد\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمنتهى شود به محركى كه خود متحرك نيست و او عبارت است از موجودى مجرد و ماوراءالطبيعى .\r\nمقدمهء اول ارسطو همين مسئله مانحن‌فيه است . مقدمهء دوم همان است كه گاليله و نيوتن برخلافش قيام كردند و در مقالهء 8 مفصلًا در اطرافش بحث و انتقاد كرديم ، مقدمهء سوم مبتنى بر امتناع دور و تسلسل است ، و اگر كسى در يكى از مقدمات سه‌گانه ، خدشه وارد ساخت و مثلًا نظر داد كه لزومى ندارد محرك غير از متحرك باشد يا آن كه معتقد شد بقاى عامل حركت به همراه حركت لازم نيست و يا آن كه دور يا تسلسل ممتنع نيست و يا اين كه فرض ارسطو مصداق دور و تسلسل نيست البته برهان ارسطو براى اثبات محرك اول ناقص خواهد ماند .\r\nما در مقالهء 14 كه براهين فلاسفه را راجع به اثبات صانع نقل و انتقاد مىكنيم در اطراف اين برهان نيز بحث خواهيم كرد و به هر حال موضوع وحدت محرك و متحرك از بزرگ‌ترين مسائل فلسفى است و به‌حسب نظر ماديين مانعى ندارد كه متحرك عيناً همان محرك باشد .\r\nولى بحسب نظر ما ممتنع است كه محرك عيناً همان متحرك باشد .\r\nدر متن نكات لازم به طور اشاره بيان شده و چون تحقيق كامل اين مطلب موقوف بر اين است كه از طرفى ماده و از طرفى ديگر حركت را كاملًا بشناسيم ما در اين جا به همان اندازه كه در متن بيان شده قناعت مىكنيم و باقى را به عهدهء مقالهء 10 مىگذاريم .\r\nدانشمندان مادى تكون بدوى و ساختار پيدايش نخستين جهان را معلول برخورد حركت‌هاى سرزدهء گروه آتم مىدانند كه در فضا سرگرم شناورى بوده و به واسطهء تصادم ، همديگر را نگاه داشته و كراتى به وجود آورده و با تركيبات گوناگون مواد و عناصر جهان خواص و آثارى راه انداخته‌اند در حالى كه براى پيدايش اين صورت‌ها به جز ماده ، علتى در كار نبوده . و اما مواردى كه علت فاعلى و مادى هر دو وجود دارند ( موارد عمل و عكس‌العمل ) ، در آنها نيز به حسب حقيقت چون هر دو يعنى فاعل و منفعل داراى اثر هستند مانند پدر و مادر هر دو علت مادى مىباشند اگر چه فرقى در راه جذب و انجذاب دارند . و هم مىتوان گفت كه انقسام علت به علت فاعلى و مادى در اين موارد به مجرد اتفاق بوده و مانند حصول توارث و قابليت بقاى خودبه‌خود به وجود آمده است .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nپاسخ : ما يك بار مانند كسانى كه اعتقاد به علت و معلول را بسته به تداعى معانى و تنها عادت ذهنى مىدانند در مورد علت و معلول تنها به نام‌گذارى قناعت كرده بدون اثبات رابطهء حقيقى در هر جايى كه موجودى دنبال موجودى پيدا شود موجود پيشين را علت و پسين را معلول مىناميم البته در اين صورت كه مجرد تعاقب و يكى پس از ديگرى ظاهر شدن را علت و معلول بدانيم حقيقتاً منكر اين قانون بوده و به اين قانون ارزشى بيشتر از تسميه نداده و خط بطلان به گرداگرد همه علوم و افكار خود خواهيم كشيد . و يك باره حقيقتاً ميان اشياء رابطهء واقعى عليت و معلوليت يعنى رابطهء نيازمندى وجودى مستقر مىسازيم و در اين صورت در جاهايى كه فاعل از ماده ، جداست رابطهء معلول را با ماده ، جدا و مجزّا از رابطه‌اى كه معلول با فاعل دارد مشاهده نموده و مىفهميم كه رابطهء معلول با ماده رابطهء پذيرفتن و به خود گرفتن اثر مىباشد و نيز به دست آورده‌ايم كه پذيرفتن و به خود گرفتن اثر با وجود قبلى اثر نمىسازد . نمىشود تصور كرد كه آبى كه ده درجه حرارت دارد ده درجه را دوباره قبول كرده و تازه داراى ده درجه حرارت بشود و انسانى كه انسان است انسان شود و ماده‌اى كه فعلًا صورت سيب را دارد صورت سيب را با وجود داشتن وى مجدداً به خود بگيرد . و در نتيجه به طور كلى مىفهميم كه پذيرنده و به خود گيرندهء اثرى بايد آن اثر را از پيش خود نداشته و فاقد بوده باشد و به اصطلاح فلسفى « حيثيت قبول حيثيت فقدان است » و نظير همين بيان در رابطهء معلول با فاعل اثبات مىكند كه كنندهء كار بايد اثرى را كه به ماده مىدهد از پيش خود داشته و واجد بوده باشد و به اصطلاح فلسفى « حيثيت فاعليت حيثيت وجدان است » و گرنه فاقد شيئى معطى شىء نمىشود .\r\n ذات نايافته از هستى بخش * كى تواند كه شود هستى بخش \r\nو از اين بيان اين نتيجهء روشن گرفته مىشود : هرگز قابل و پذيرندهء اثرى عين فاعل آن اثر نخواهد بود .\r\nو با پشت‌گرمى اين نتيجه مىگوييم در جاهايى كه موضوع اثرى اثر لازمى را به خود گرفته و داراست يا وجودش مجموعه از دو وجود قابل و فاعل است كه با يكى مىدهد و با\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nيكى مىگيرد و يا ( اگر بسيط است ) تنها قابل است و فاعل اثر جداى از اوست .\r\nو با در نظر گرفتن بيان گذشته در مورد حركت سريعه نور و همچنين در مورد ذرّات اتمى جهان كه حركت دائمى دارند اگر صورت و فعليتى دارند كه حركت را به آنها مىدهد و از سوى ديگر نيز حركت را پذيرفته و به خود مىگيرند ناچار وجود آنها مجموعهء دو وجود فاعل و قابل مىباشد و اگر تنها متحرك هستند و هيچ‌گونه صورتى ندارند جز اين كه صورت‌هاى بعدى را پذيرفته و به خود مىگيرند ناچار فاعل و محركى ماوراى ماده دارند كه حركت را از وى مىپذيرند و از اين جاست كه فلاسفهء الهى فاعلى ماوراء ماده اثبات مىنمايند گذشته از اينها ماده يك‌نواخت حركت‌هاى مختلف دارد و ناچار براى هر يك از آنها علتى بيرون از ماده خواهد بود . پس در هر حال در مورد هر معلولى از اثبات علت فاعلى چاره و گريزى نيست .\r\nو اين كه در آخر اشكال گفته شده است كه در حقيقت ، علت فاعلى نيز علت مادى است اشتباهى است كه پاسخش نيز از بيان گذشته روشن است .\r\nو اين كه در اشكال گفته شده كه ممكن است پيدايش علت فاعلى در مواردى كه هست اتفاقى بوده باشد سخنى است متناقض و مفهومش اين است كه علتى كه رابطهء وجودى واقعى با معلول دارد به مجرد اتفاق و بىرابطهء وجودى ، واقعى است .\r\n\r\nعلت مادى\r\nبيانى را كه در علت فاعلى ايراد كرديم در معرفى علت مادى عجالتاً كافى است و بيشتر از آن را از لابه‌لاى مقالهء دهم بايد جست‌وجو نمود . تنها در اين جا دو نكتهء زير را نبايد از نظر دور داشت :\r\nالف ) در بحث‌هاى ما ميان ماده و علت مادى فرق است و آن اين است كه مركبى كه از ماده و صورت تركيب يافته جزء مادى نسبت به جزء ديگر صورى ، ماده است ، چرا كه ماده است كه صورت را مىپذيرد و نسبت به مجموع مركب ( ماده و صورت ) علت مادى است كه مركب يعنى ماده و صورت در وجودش نيازمند اوست ولى در صورت اولى ، صورت نيازمند ماده\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nنيست بلكه ماده به اين صورت نمىتواند وجود داشته باشد . ازاين‌رو ، ماده پذيراى صورت مىباشد .\r\nب ) در عين حال ( چنان كه مشهود است ) كه ما گفت‌وگوى فلسفى خود را با تسليم اصل مسلم علوى مادى كه « اجسام مركب از ذرات بسيار كوچكى به نام ماده اجسام مىباشد » ادامه مىدهيم ، چون علوم مادى براى اين ماده عمومى فعليت‌هاى چندى اثبات كرده‌اند ما نيز ناچاريم از روى قانون عليت و معلوليت عمومى چنان كه در علت فاعلى ناچاريم از روى قانون عليت و معلوليت عمومى چنان كه در علت فاعلى گفتيم ماده‌اى بسيطتر از اين ماده مفروض كه ما در بحث‌هاى خود به اين ماده ، نام مادةالمواد و هيولى مىدهيم اثبات نماييم .\r\n\r\nعلت صورى\r\nدر حقيقت ، وى همان فعليت شىء است كه نام نوعى را به واسطهء او برداشته مانند انسان ، گوسفند ، گنجشك ، درخت بيد ، اكسيژن ، هيدروژن و . . . .\r\nو فرق ميان صورت و علت صورى نظير فرق ميان ماده و علت مادى مىباشد ، چنان كه گفته شد .\r\nو پوشيده نماند كه اختلافات اشياء و خواص و آثار آنها مرهون صورت‌هاى مختلف آنهاست و ما چون تا اندازه‌اى در اطراف اين بحث در مقالهء پنجم به گفت‌وگو پرداخته‌ايم ديگر از تكرار خوددارى مىنماييم .\r\n\r\nعلت غائى\r\nچنان كه گفته شد ما در افعال اختياريه خودمان كه معمولًا با تفكر و تروّى براى رفع احتياجات وجودى انجام مىدهيم غايت و غرض داريم كه با وى نقص خود را تكميل مىنماييم : مىخوريم براى اين كه سيرى را به جاى گرسنگى بگذاريم ، مىخوابيم براى اين كه بياساييم ، راه مىرويم براى اين كه به مقصد برسيم و . . . .\r\nولى آيا همهء كارهاى اختيارى ما همين خاصه را دارند با اين كه كارهاى اختيارى بسيارى\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nداريم كه از راه گزاف انجام گرفته و در دنبالهء آنها غايتى يافت نمىشود مانند بازىها و حركات بيهودهء كودكان و مانند بازىهايى كه از روى عادت با سر و صورت و دست مىكنيم و مانند نفس‌هايى كه بىفكر مىكشيم و جز آنها ؟ « 1 » و آيا در غير مورد افعال اختياريه ، اين همه كارهاى بىشمار كه در جهان هستى و در گاهوارهء طبيعت انجام مىگيرد در حالى كه كمترين شعورى در آنها سراغ گرفته نشده باز هم غايت دارند ؟ و آيا خداى جهانيان در آفرينش جهان غايت داشته و دارد ؟ پاسخ اين پرسش‌هاى سه‌گانه مثبت است و اينك توضيح مىدهيم :\r\n( 1 )\r\nدر مورد كارهاى بيهوده و گزاف اگر دقت كنيم با تأمل اندك و كمى مىتوان به غايت و آرمان پى برد ، زيرا لزوم ندارد كه هر غايت غايت اجتماعى و يا فكر تفصيلى كه عقلاى اجتماع به كار مىبندند بوده باشد . بچه و كودك از راه زيادتى انرژى حركت زيادترى خواسته و از شكل حركت يك التذاذ خيالى دارد و اين خود غايتى است و همچنين ما در موارد عاديات خودمان به واسطهء رسوخ صورت فعل در متخيله از صورت حركت و كار مخصوص لذت مىبريم و اين خود غايتى است . و هم‌چنين در امثال نفس زدن و چشمك زدن ، آسايش طبيعى مىيابيم و اين خود يك نوع غايتى است . و البته كار اختيارى تنها شعور و\r\n\r\n\r\n","description":"","footnote":"\r\n( 1 ) . قبلًا گفتم كه موضوع تقسيم علت به علل چهارگانهء معروف ، اولين بار از طرف ارسطو بيان شده و گفتيم كه‌قدر متقين اين است كه اگر فاعل را انسان يا موجودى شبيه به انسان بدانيم كه داراى حالاتى شبيه به حالات انسان بوده باشد و فعل را نيز از نوع تصرف در مادهء خارجى بدانيم موضوع علل چهارگانه قابل تصديق است . در اين جا سه سؤال مهم راجع به علت غائى پيش مىآيد : يكى راجع به خود انسان و ديگرى راجع به طبيعت بىروح و ديگرى راجع به مبدأ كل و صانع كل . سؤال اول اين است كه انسان بسيارى از افعال ارادى و اختيارى خود را انجام مىدهد كه عبث و لغو است مانند بازى با ريش و انگشتان كه هيچ سود و غايتى را در بر ندارد پس چگونه مىتوان گفت جميع افعال ارادى و اختيارى انسان به خاطر غايتى انجام مىگيرد ؟ سؤال دوم اين است كه در طبيعت بىجان يعنى موادى كه احساس و ادراك ندارند مانند جمادات و نباتات ، فرض علت غائى چگونه قابل تصور است ؟ سؤال سوم اين است كه آيا مبدأ كل و صانع كل كه فعلش از نوع تصرف در ماده نيست بلكه تمام ماسوا از ماده و غيرماده با نظام محفوظ و مرتبى كه دارند فعل او به شمار مىروند ، غايتى دارد ؟ در متن به هر سه سؤال مشروحاً پاسخ داده شده است . با اين معنا كه آيا بازىها و عاداتى مثل خوردن ناخن و كندن سبيل غايتى دارند ؟ و آيا در غير مورد - الى آخر\r\n","page_name":" 276 ","page_number":276},
  {"content":"\r\n\r\nاراده لازم دارد نه فكر تفصيلى چنان كه ما با اختيار سخن مىگوييم در حالى كه نسبت به چيدن حرف پهلوى حرف ، در كلمات و جمل و نظم جمله‌بندى اعمال فكر نمىكنيم . پس همهء افعال اختياريه غايت دارند .\r\n( 2 )\r\nهر غايتى كه ما از فعلى از افعال اختياريه‌مان مىخواهيم چيزى است كه او را براى تأمين احتياج وجودى مىخواهيم گرسنه‌ايم و با خوردن غذا سيرى مىخواهيم ، تشنه‌ايم و با نوشيدن آب سيراب شدن مىطلبيم و همچنين يعنى ما ناقصيم و با غايت فعل ، خودمان را تكميل مىنماييم . ساده‌تر بگوييم : نسبت غايت به ما كه فاعل هستيم نسبت كمال است به نقص .\r\nو از همين راه ، ما طبق قانون تكامل عمومى خواهان كمال خود هستيم و از اين روى از فعاليت‌هاى وجودى خود هستيم و از اين روى از فعاليت‌هاى وجودى خود آنچه مىتواند كمال مزبور را به وجود آورد و با وى مرتبط است در راه او به مصرف رسانيده و او را به وجود آورده و كمال خود را مىيابيم . براى رسيدن به مكانى راه مىرويم ، براى به دست آوردن سيرى دست و دهان را به كار مىاندازيم . . . پس در حقيقت فعل خود را تبديل به غايت ( شكل كامل وجود خودمان ) مىنماييم . و از اين راه حقيقت غايت عبارت است از صورت كامل‌تر وجود هر چيزى كه در راه تكامل افتاده و صورت ناقص‌تر موجود خود را تبديل به وى نمايد :\r\nو از اين بيان روشن مىشود كه در جهان طبيعت كه قانون تكامل عمومى حكم‌فرماست همه علل طبيعيه در كارها و فعاليت‌هاى خود در واقع ، غايت و آرمان را دارند و هر شكل كامل وجودى ، علت غايى شكل ناقص پيشين خود مىباشد كه علتش منظور داشته است و البته مفهوم به منظور داشتن در اين جا « به فكر اوفتادن و به خاطر سپردن » نيست بلكه رابطهء مخصوص واقعى است كه ميان ناقص و كامل بوده و ناقص را به سوى كامل رهبرى نموده و مىراند و غايت فكرى نيز درافعال اختياريه ما يكى از مصاديق اين حقيقت است .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n( 3 )\r\nاز اين روى كه موجودات اين جهان فعل خداوند آفريدگار مىباشند و هر واحد از آنها غايتى دارد پس فعل خداى پاك نيز بىغايت نخواهد بود . ولى اين غايت ، تنها براى فعل ، غايت شمرده مىشود يعنى غايت آفرينش است نه غايت آفريدگار ، زيرا غايت فاعل به معنايى كه اثبات كرديم كمالى است كه نقص فاعل را ترميم مىنمايد و براى خداى آفريدگار نقص نمىتوان فرض كرد . اگر خورشيد به سوى قرارگاهى در حركت است و ماه منازلى را طى مىكند همگى طبق مقرراتى است كه خدا قرار داده است : شمس به گردش شده چون مستقيم ذلك تقدير العزيز و العليم . قمر ببين در حركت بس متين فآية لمعشر المتقين . همه موجودات مطابق نظام احسن به سوى نقطه مقرر در حركتند همه هستند سرگردان چو پرگار پديدآرندهء خود را طلب‌كار به غايت آن ، علم دارند از اين روى وجود علمى غايت در اين موارد پيش از فعل تحقق دارد اما وجود خارجى غايت پس از فعل و مترتب بر آن است .\r\nآرى ، فلسفهء عاليه در مورد آفريدگار به يك معنا باريك‌تر و دقيق‌تر كه از سطح اين بحث بالاتر است غرض و غايتى اثبات مىكند .\r\nاز بررسى حقيقت غايت دو نظريهء ذيل استنتاج مىشود :\r\n1 - / در جهان هستى اتفاق وجود ندارد ؛\r\n2 - / بخت خوب يا بد ( شانس ) موهوم و بىحقيقت است .\r\nاتفاق از واژه‌هايى است كه اطلاقات متنوعى دارد و در موارد مختلف معانى متفاوتى از آن اراده شده است كه ذيلًا مىآوريم :\r\nالف - / اتفاق گاهى به معناى نفى علت فاعلى است ، چنانچه ماديون دربارهء خلقت جهان مىگويند كه جهان روى تصادف و اتفاق به وجود آمده است يعنى علت حكيم و عاقلى آن را خلق نكرده است .\r\nب - / اتفاق به معناى نفى ايجاب فاعل : اين ديدگاه كسانى است كه رابطه ضرورى بين\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nعلت و معلول را منكراند و وجود معلول را در طرف وجود علت حتمى و تخلف‌ناپذير مىدانند .\r\nج - / اتفاق به مفهوم نفى علت غايى : برخى بر اين باورند كه ميان علت فاعلى و غايت رابطه ضرورى برقرار نمىباشد بلكه بسا اتفاق مىافتد كه فاعل كارى را براى رسيدن به يك هدفى انجام مىدهد ليكن فعل او به غايت ديگرى منتهى مىشود كه فاعل قصد آن را نداشته است ، چاهى مىكند براى دست‌يابى به آب ولى گنج از آن زمين به دست مىآيد و اين يك نوع خوش‌شانسى و بخت و اقبال خوب مىباشد .\r\nد - / اتفاق به معناى امر حقيقى كه علت و سبب براى پارهء از حودث مىشود ، چنانچه گروهى معتقد بودند كه غير از علل فاعلى صورى مادى و غايى علت ديگرى به نام « بخت و اتفاق » نيز در عالم موجود است ، مطابق اصطلاح اول امر اتفاقى پديدهء ممكنى است كه علت فاعلى ندارد . بنا بر اصطلاح دوم امر اتفاقى معلولى است بىآن كه وجودش ضرورى و واجب شده باشد از علت خود صدور يافته است و بنا بر اصطلاح سوم امر اتفاقى غايت و نتيجه‌اى است كه بر فعل مترتب شده اما مقصود فاعل نبوده است و طبق اصطلاح چهارم امر اتفاقى پديدهء است كه مستند به اتفاق است و آن را يك علت مغاير با علل چهارگانه به وجود آورده است اتفاق در تمام اين معانى چهارگانه باطل و پوچ است . آنچه در اين جا مورد بحث است معناى سوم مىباشد خلاصه آن كه در برخى از موارد غايتى كه بر فعل مترتب مىشود به نحوى نيست كه ترتّبش بر فعل ضرورى باشد ، بنابراين نمىتوان آن غايت را به آن فعل مشخص يا فاعل آن نسبت داد و اگر اصل علت غايى صحيح باشد بايد هر كارى به نتيجه مشخصى منتهى گردد و لازم است بين هر كار و نتيجه آن رابطه اجتناب‌ناپذيرى وجود داشته باشد و نبايد انتظار داشت كه بدون مقدمه مخصوص نتيجهء مشخصى پيدا شود و حال آن كه عملًا تحقق چنين چيزى را فراوان مىبينيم براى رسيدن به گنج حفارى مىكنيم به معدن سنگ مىرسيم ، براى آب زمين را گود مىكنيم به گنج دست پيدا مىكنيم كه مقصود فاعل نمىباشد ، در پاسخ گفته خواهد شد كه بعضى از امور دائمى هستند ، مثل روشنايى جهان با خورشيد و\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nصدور حرارت از آتش ، صدور بعضى از غايات از فاعل اكثرى مىباشند مانند تولد كودك پنج انگشتى بعضاً به ندرت اتفاق مىافتد مانند بچه شش‌انگشتى ولى اين به اين معنا نيست كه از علت حقيقى معلول حقيقى به صورت دائمى صادر نمىگردد . به عبارت ديگر غايت‌هايى كه بر افعال فاعل مترتب مىشوند غايت‌هاى ذاتى و دائمى براى علت‌هاى حقيقى خود هستند و آثارى كه به وسيله قدرت بر فعل فاعلى مترتب مىگردد امور اتفاقى ناميده مىشوند كه در واقع غايت‌هاى بالعرض‌اند كه به غير اسباب حقيقى نسبت داده مىشوند و اگر همان امور نادر هم به علت حقيقى خود منتسب شود دائمى خواهد بود . با قانون وراثت مىشود كاستىهاى بچه‌ها را توجيه نمود .\r\nما مىگوييم سال گذشته بار درختان خوب بود و كمك شايانى به اقتصاد ما مىكرد ولى اتفاقاً سرماى آخر بهار يا تگرگ اول تابستان محصول محصول سر درخت را از ميان برده و به رشد اقتصاد لطمه زد .\r\nهمچنين مىگوييم امروز بامدادان براى خريدن حوائج خانه به بازار مىرفتم اتفاقاً با فلان دوستم برخورد نمودم و فلان گزارش را به من داد .\r\nو همچنين مىگوييم با اتومبيل از تهران ساعت نه به سوى قزوين رهسپار شديم و بنا بود تا ساعت دوازده برسيم ولى اتفاقاً ميان راه ماشين عيب كرده و يك ساعت ما را لنگ نمود .\r\nو همچنين مىگوييم چند سال پيش اوضاع اقتصادى و آرامش كشورها بد نبود و مردم دست به اصطلاحاتى زده بودند اتفاقاً جنگ جهانى دويم پيش آمده و نظام موجود زندگى را به هم زد .\r\nدر اين مثال‌ها و صدها مثال ديگر اگر كنجكاوى كنيم خواهيم ديد حوادثى كه به آنها اتفاق و اتفاقى داده‌ايم ( مثال 1 سرما و تأثير او ، در مثال 2 ملاقات دوست و گزارش آن ، در مثال 3 عيب كردن و لنگ شدن ماشين ، در مثال 4 حدوث جنگ جهانى و آثار آن ) نمىخواهيم بگوييم علت فاعلى نداشت و فعل بىفاعل به وجود آمده ، زيرا علت فاعلى هر يك از حوادث در مثال‌هاى مزبوره پهلوى خود حادثه معلوم است .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nبلكه مىخواهيم بگوييم حادثهء اتفاقى در هر يك از مثال‌ها ارتباطى به علل و عواملى كه در مثال ذكر شده نداشته و از جريان آنها پيش‌بينى نمىشد ؛ مثلًا در مثال محصول و سرما ( مثال 1 ) طبيعت درخت‌هاى ميوه و سبز شدن بهارى و شكوفه باز كردن و باز نگاهداشتن و به واسطهء تغذيه ميوه را بزرگ نمودن و بالاخره اين مجموعه ، اين غايت را ( سرما و از ميان رفتن ميوه ) در دنبال خود نداشته و پيش‌بينى نمىشد پس حادثه اتفاقى غايتى است كه بدون ارتباط به فاعل و بىاقتضاى فاعل در دنبال كار بيايد .\r\nو از اين جاست كه در جاهايى كه ارتباط فاعل و فعل و غايت درست است نمىشود دعوى اتفاق نمود ؛ مثلًا درست نيست بگوييم : همه پله‌هاى نردبان را بالا رفتم اتفاقاً به بام رسيدم ، هر چه آب در حوض بود بيرون كشيدم اتفاقاً حوض خالى شد ، سنگى از ديوار جدا شده و پايين آمد و اتفاقاً به زمين رسيد .\r\nو با تأمل در اين بيانات دست‌گير مىشود كه در مورد اتفاق ، بايد سلسله‌اى از علل ، معلول خود را به وجود آورند و يك رشته ديگرى از علل نيز معلول ديگرى را موجود سازند و به واسطهء برخوردى كه ميانشان پيدا مىشود ، سلسله دويم در مجراى سلسلهء اول تصرف و تأثيرى موافق يا مخالف انجام مىدهند كه با سلسله اول ارتباط نداشته باشد .\r\nروى هم رفته از سخنان گذشته دست‌گير مىشود كه : « اتفاق ، پيدا شدن غايتى است كه ارتباط به فاعل يا فعل نداشته باشد » و از اين بيان مىتوان فهميد كه ماديين در تشخيص مفهوم اتفاق راه خطا پيموده‌اند .\r\nاينان گاهى كه در قانون علت و معلول سخن مىرانند مىگويند پيدايش و پيشرفت علوم به ثبوت رسانيده كه قانون علت و معلول ثابت بوده و اتفاقى در كار نيست و گاهى كه از غايات آفرينش سخن به ميان مىآيد از ريشه منكر شده و مىگويند هر موجودى كه با جهازهاى مخصوصى از قوى و اعضاى مجهز شده نه براى اين است كه منافع و نتايج آنها در وجودش منظور بوده بلكه چون ابزار مخصوص را داشته راهى كه موافق آنهاست مىپيمايد .\r\nو نتيجهء اين سخن اين است كه اتفاق را كه نفى كرده‌اند به معناى نفى علت فاعلى ( يا نفى علت غيرغائى ) گرفته‌اند .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nو روشن‌تر از همه اين كه در نكوهش مكاتب الهى و متافيزيك مىگويند كه طرفداران متافيزيك جهان را اتفاقى و مخلوق از « عدم » مىدانند ( يعنى جهان بىعلت مادى سابق به وجود آمده است ) و همچنين اعتقاد به معجزه ، قول به اتفاق و استثناست ( يعنى نقض كليت قانون علت و معلول در حالى كه كليات عقلى اگر نقض شود به طور كلى باطل مىشود و بخت و اتفاق را قطعى مىشمارند ) و همچنين اثبات اختيار در افعال افراد ، مستلزم اثبات اتفاق مىباشد ( يعنى نفى جبر علت ) . چنان كه از اين سخنان پراكنده كه نشان داديم پيداست اين گروه از اسم اتفاق ، معناى حقيقى او را ( غايت غيرمرتبط به علت فاعلى ) گرفته و معناى ديگر ( فعل بىفاعل يا ماده ) به وى داده‌اند و به اين اندازه نيز نساخته و متافيزيك را با قول به وجود اتفاق متهم داشته و اين نسبت ناروا را داده‌اند با اين كه به گواهى مثال‌هايى كه صدها امثال آنها در مطالب علمى و فلسفى و محاورات روزانه از اين گروه سر مىزند صددر صد مثبت وجود اتفاق مىباشند !\r\nبه هر حال شبهه‌اى كه دامن‌گير ماديين گرديده اين است كه : حوادث عمومى كه با همديگر جور آمده و توافق نشان مىدهند مانند دارا بودن كره زمين به مواد و حوادثى زمينى و فعل و انفعال‌هاى جوى مانند حوادث آسمانى و فصول اربعه و دورى و نزديكى و ساير اوضاع زمين نسبت به خورشيد و ستارگان كه يك رشته حوادث منظم و مرتبط به هم نتيجه مىدهد و در نتيجه انواع موجودات زمينى از نبات و حيوان و انسان استفاده‌هاى شايانى در بقاى خود از آنها مىنمايند و هم‌چنين تجهيزاتى كه انواع اين موجودات در ساختمان موجود خود داشته و به واسطهء آنها تصرفاتى در مواد خارجى نموده و افعالى به نفع بقاى خود انجام مىدهند و بالاخره همه توافق‌هايى كه در نظام طبيعت مشهود بود و با بقاى انواع موجودات وفق داده و با نفع آنها تطابق مىدهد از غير راه غايت‌گيرى و با فرضيه‌هاى علوم طبيعى از قبيل تنازع بقاء ، غلبه قوى و تبعيت محيط و جز آنها قابل توضيح بوده و نيازى به دستگاه غايت در آفرينش نيست .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبه چه دليل مىتوان گفت و از چه راه بگوييم كه جهان پهناور هستى با نظام شگفت‌آور خودش از براى انسان ناچيز آفريده شده و يا اين كه جهان به استثناى انسان براى حيوانات ديگر به وجود آمده است و همچنين . . .\r\nبلكه از روى فرضيه‌هاى علمى ، جهان هستى تودهء انبوهى است از انرژى كه با تراكم گروهى از خود اجزاى اتمى ماده را به وجود آورده و با تركيب اجزاى اتمى عناصر را و با تركيب عناصر ، اجسام بىشمارى را تهيه نموده و با حركت و تحول عمومى پيوسته صور و خواص آنها در تغيير مىباشد . آن گاه هر پديده‌اى كه اجزاى ساختمانش يا خواص آنها با هم وفق نمىدهد يا با خارج از خود و قوىتر از خود برخورد مىكند به زودى از ميان مىرود و پديده‌هايى كه قابل بقا و خالى از معارضه مىباشند به زندگى خود با تناسل‌يابى تناسل ادامه مىدهد . با اين همه اينها نيز از تأثير محيط بر كنار نبوده و تدريجاً تحولاتى در ساختمان يا خواص خود گرفته با محيط سازش مىنمايند ، چنان كه شواهد زيادى براى اثبات اين نظر از كتب طبيعى مىتوان به دست آورد .\r\nگذشته از اين ، با استقراء ، پديده‌هايى مىتوان پيدا كرد كه سودى براى آنها متصور نيست كه غايت خلقت آنها قرار بگيرد مانند رودهء اعور و برخى از غده‌هايى كه در بدن انسان درست مىشود و مانند پستان مرد و مانند پردهء ميان انگشتان برخى مرغان غيرآبى و جز آنها .\r\nپاسخ اين شبهه اين است كه ما بىاين كه در اجزاى اين بيان خرده‌گيرى نماييم با تسليم همهء اين سخنان سه اصل مسلم علمى زيرين را يادآورى مىنماييم :\r\n1 - / جهان هستى به واسطهء ارتباط و تأثيرى كه همهء اجزايش در همهء اجزايش دارد يك واحد حقيقى را تشكيل مىدهد .\r\n2 - / فعاليت‌هاى توى هم پيچيدهء اين واحد ، روى يك نظام مرتبى است كه هيچ‌گونه استثنايى در وى نيست ( قانون علت و معلول ) .\r\n3 - / اين جهان با نظام مخصوص خويش پيوسته درتحول بوده و رو به تكامل مىرود .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nبا در نظر گرفتن سه اصل نامبرده و با بيانى كه مفهوم غايت كرديم آيا در مورد هر حادثه‌اى كه به نفع برخى از موجودات تمام مىشود نبايد گفت كه اين پديده در چينش سلسلهء علل هر دو طرف كه بالاخره به يك واحد برمىگردند منظور بوده و از همان‌جا صفت ضرورت به وى داده شده چنان كه قبلًا اشاره شد ( در اين بيان ، مراد و منظور بودن تصورى و فكرى نيست بلكه مراد غايت كمالى و جبرى است ) و آيا جز اين راهى هست ؟\r\nو آيا در مورد موجوداتى كه هر يك از آنها با ساختمان مخصوص و ابزار ويژهء وجودى ، به سوى كمالات مناسب خودشان رهسپار مىشوند نبايد گفت كه آنها براى كسب اين كمالات با خصوصيات وجودى مناسب آنها تجهيز شده‌اند ؟\r\nو آيا در مورد پديده‌هايى كه به واسطهء تراكيب ناجور يا متناقض از ميان مىروند نبايد گفت كه آنها مقدمهء وجود و لازمهء پيدايش موجودات كامل‌تر ديگرى مىباشند و بنابراين غايت و فايدهء وجود اين پديده‌ها همان غايت و فايدهء وجود كامل‌ترشان مىباشد ، زيرا تا اينها موجود نشده و از خميرهء وجود كامل‌تر جدا نشوند ، وجود كامل‌تر پيدا نمىشود ؟\r\nمثل اين‌گونه پديده‌ها مثل خراطه‌اى است كه از دهانهء رندهء نجار كنار ريخته و در نتيجه ، از چوب ناهموار يك درى درست به وجود مىآيد ، چه چوب ناهموار صلاحيت پيدا كردن شكل در را نخواهد داشت مگر با تباه شدن مقدارى از ماده وى .\r\nمثال ديگر : طرفداران ماترياليسم ديالكتيك انقلاب خونين اجتماعى را با اين كه هزاران فجايع و حوادث ناگوار را در بر مىگيرد براى استقرار رژيم سوسياليستى يا كمونيستى كه اجتماع كامل معرفى مىشود تجويز ، بلكه ايجاب مىكنند و البته غايت وى نيز همان آرمان و غايت اجتماع كامل مىباشد .\r\nگذشته از اين ، بخش دويم اشكال ( پديده‌هايى يافت مىشود كه بىفايده هستند ) مغالطه‌اى است كه در وى از « نمىدانم » « نيست » نتيجه گرفته شده . آنچه مسلم است اين است كه براى اين‌گونه پديده‌ها تاكنون فايده‌اى كشف نشده و اين جز اين است كه اينها در واقع نيز فايده ندارند . علاوه به اين كه ممكن است آيندهء علم ، فوايدى براى آنها كشف نمايد .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nبخت خوب و بد\r\nما هر يك از كارهاى خود را براى آرمان و غايتى كه در نظرمان مشخص و معلوم هست انجام مىدهيم و از طرفى از روى قريحهء مسامحه و به عبارت معروف تسامح و تساهل كه در زندگى داريم پيوسته « غالب » را به جاى « دائم » و جزئى را به جاى « كلى » مىگذاريم و از طرف ديگر البته براى رسيدن به هر مقصدى به حسب « غالب » راهى ويژه وجود دارد و آن همان كار و فعاليتى است كه انسان را به آرمان و غرضى كه در پايانش مشخص بوده و قرار گرفته مىرساند ؛ مثلًا براى رسيدن به آب در زمين خشك ، كندن چاه لازم است و براى رسيدن به سر منزل ، پيمودن راه مىخواهد و براى بردن سود ، بايد داد و ستد نمود و . . . .\r\nپايان هر يك از اين راه‌ها غايت و آرمان خود وى مىباشد . غايت كندن چاه ، رسيدن به آب و غايت پيمودن راه ، به سرمنزل مقصود و غايت داد و ستد ، بردن سود مىباشد . همه اينها به حس بغلبه وقوع توجيه مىشود .\r\nاكنون اگر كسى چاهى كند و به گنجى رسيد ، و يا به سنگى مصادف شد كه رنج او را بيهوده ساخت و يا كسى در يك معاملهء كوچكى به جاى هزار ريال سود ، صدهزار ريال سود برد و يا همهء ثروت خود را به زيان گذاشت و همچنين . . . در اين‌گونه موارد غايتى پيش آمده كه غايت فعل و معلول در كار نبوده و چون براى هر حادثه علتى اثبات مىنماييم ، طبعاً در همين جا نيز علتى مجهول‌الهويه اثبات مىكنيم ( بخت خوش و بخت بد يا بخت سياه و بخت سفيد ) . كه متأسفانه در محاورات روزمره و در ادبيات ما رايج و متداول است .\r\n اختر بخت مرا هيچ منجم نشناخت * يا رب از ما در گيتى به چه طالع زادم \r\nو از اين روى كسى را كه در تلاش عادى خوديابى كوچكترين تلاش با غايت‌ها و پيش‌آمدهاى شيرينى روبه‌رو مىشود خوش‌بخت مىناميم و كسى را كه پىدر پى با حوادث تلخ و ناگوارى روبه‌رو مىشود بدبخت مىشماريم .\r\nو در آثار گذشتگان از براى اين موجود خرافى ، اندام مخصوص و در خصوص وى\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nافسانه‌هاى بسيار يافت مىشود و هنوز هم كه هنوز است بخت در پيش‌آمدها و كارهاى روزانهء بشر دخالت‌هاى مستقيم و غيرمستقيم بسيار دارد .\r\nولى وقتى كه باريك‌بينى كرده و به محاسبهء علل اين‌گونه حوادث پردازيم به اشتباه خود پى برده و خواهيم فهميد كه علت پيدايش اين موضوع خرافى اين بوده كه ما « دائم » را به جاى « غالب » گذاشته‌ايم .\r\nكندن چاه پنجاه مترى پيوسته انسان را به آب نمىرساند ( كه در نتيجه اگر به آب نرسيد بدبختى و اگر به گنج رسيد خوشبختى بوده باشد ) بلكه گاهى به آب مىرساند كه در پنجاه مترى سطح زمين آب موجود بوده باشد . چيزى كه هست كندن چاه پنجاه مترى هميشه انسان را به همان چيزى كه در پنجاه مترى سطح واقع است مىرساند . اگر آب است آب و اگر گنج است گنج و اگر سنگ است سنگ . و اين دائمى است .\r\nو البته موقعى كه كندن چاه به گنج هدايت كرده از اين جهت بوده كه در پنجاه مترى سطح زمين گنج وجود داشته و با برداشتن خاك كه روى او را پوشانيده بود گنج پوشيده پيدا شده و اين علل و شرايط جز اين ، نتيجه نداشته است . منتهاى مراتب در ظرف غرض فاعل چنين چيزى نبوده است .\r\nدر همه موارد كه به خوشبختى و بدبختى توجيه مىشود و عنوان خوش‌شانسى و بخت سفيد و يا بدشانسى و بخت سياه تلقى مىكنيم هر چند تفحص كنيم نمىتوانيم حادثه‌اى را پيدا كنيم كه اثر مستقيم علل و شرايطى كه در محل واقعه تراكم نموده ، نباشد و غايتى نمىتوانيم بيابيم كه ارتباط ذاتى با اسباب و قواى حاضره و فعاله پيدا نكند . هر هدفى با علل و اسباب مناسب خود ارتباط تنگاتنگى دارد .\r\n\r\nمسائلى كه در اين مقاله اثبات گرديده به شرح زير است\r\n1 - / هر حادثهء زمانى نيازمند به علت مىباشد و با تعبير عمومىتر هر ممكن محتاج به علت است .\r\n2 - / چنان كه وجود علت ، علت وجود معلول است عدم علت ، نيز علت عدم معلول است .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n3 - / وجود معلول با علت خود رابطه‌اى دارد كه با هيچ چيزى غير او ندارد .\r\n4 - / علتى كه نسبتش با دو چيز و دو معلول متساوى بوده باشد نمىتواند يكى از آن دو تا را تخصيص به وجود دهد و هم‌چنين يكى از آن دو تا نيز نمىتواند با چنين علتى به وجود اختصاص يابد .\r\n5 - / اختيار به معناى ايجاد گزافى و تصادى به اصطلاح صدفه و تحقق ندارد .\r\n6 - / علت دو قسم است : علت تامه و علت ناقصه .\r\n7 - / احتياج معلول به علت از جهت امكان اوست نه از جهت حدوث و سابقهء عدم .\r\n8 - / عليت و معلوليت دورى محال است .\r\n9 - / وجود علت تامه از وجود معلول خود قوىتر است ، چون مرتبهء نازلهء علت است منتها تقدم و تأخر و رتبى است نه زمانى .\r\n10 - / علت بر معلول خود متقدم است و معلول از وى متأخر .\r\n11 - / استقلال و تماميت وجودى معلول همان استقلال و تماميت وجودى علت است .\r\n12 - / در سلسله علت تامه ، معلولى نمىتواند تا لانهايت برود .\r\n13 - / دو علت مستقله يك معلول را نمىشود ايجاد كند ، چنان كه يك علت دو معلول مستقل را نمىتواند به وجود آورد بلكه هر معلول واحد از علت واحدى زاده مىشود نه از دو علت تامه .\r\n14 - / علت به چهار قسم منقسم مىشود : علت فاعلى ، علت غائى ، علت مادى ، علت صورى .\r\n15 - / هيچ معلولى بىعلت فاعلى نخواهد بود .\r\n16 - / هر معلول مادى علت مادى مىخواهد و سنخيت بين علت و معلول چنين ايجاب مىكند .\r\n17 - / مادهء ديگرى بسيطتر از مادهء جسمانى بايد اثبات كرد .\r\n18 - / هر معلول مادى علت صورى مىخواهد چرا كه ماده بىصورت تحقق پيدا نمىكند .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n19 - / هيچ معلولى بىعلت غايى نخواهد بود . در موجودات صاحب عقل و كليد پديده‌هاى طبيعى هر معلولى هدف و نتيجه‌اى را خواهان است .\r\n20 - / بخت و اتفاق محال است ، ندانستن علت يك چيزى دليل بر فقدان علت نيست ، اتفاق و بخت وجود ندارد .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nملخص\r\nأصول الفلسفة ومنهج الواقعية ، تأليف العلامة السيد محمد حسين الطباطبائي سفر عظيم قيم في الفلسفة الإسلامية ازداد عمقا وجاذبية بشروح وإيضاحات الأستاذ الشهيد مرتضى المطهري في الهامش . لكن هناك أفكارا عميقة وآراءا جديدة سواء في المتن أو في الهامش بحاجة إلى مزيد من الشرح والإيضاح للكثير من الدارسين وهذا ما حدا بالمؤلف في العمل الحاضر لديك إلى السعي إلى تذليل الصعاب و شرح مواطن الغموض بلغة أكثر وضوحا وسلاسة . هذا المجلد شرح للمقالات الآتية : \" ما هي الفلسفة \" . الفلسفة والسفسطة \" ، \" العلم والإدراك \" ، \" العلم والمعلوم \" .\r\nالناشر\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الأفضل على المستوى الوطني\r\nعنوان المكتب المركزي : ايران ، قم ، أول شارع شهداء ، ص ب : 917 / 37185\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nشرح على أصول الفلسفة\r\nومنهج الواقعية\r\nالمجلد الثالث\r\nالعلامة السيد محمد حسين الطباطبائي\r\nمع هوامش الشهيد مرتضى المطهري\r\nمحمدباقر الشريعتي السبزواري\r\nمؤسسة بوستان كتاب\r\n1430 / 1387\r\n\r\n","description":"","footnote":"","page_name":" 290 ","page_number":290},
  {"content":"\r\n . \r\n","description":"","footnote":"","page_name":" 291 ","page_number":291},
  {"content":"\r\n . \r\n\r\n","description":"","footnote":"","page_name":" 292 ","page_number":292}
  ]