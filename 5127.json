[
  {"content":"\r\nمجموعه تاريخ ايران\r\n3\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد سوم\r\nترجمهء\r\nابوالقاسم پاينده\r\nانتشارات اساطير\r\n6\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nانتشارات اساطير\r\nتاريخ طبرى ( جلد سوم )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ چهارم : زمستان 1368 ه‍ ش\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنام خداوند رحمان رحيم\r\nبراى گفتگو از تاريخ طبرى و ترجمه مجالى بيشتر بايد كه اگر خدا بخواهد ، پس از ختم كار كه اميد هست دور تر از بهار آينده نباشد ، شمه‌اى از اين حكايت نسبةً دراز گفته آيد .\r\nاجمال حسبحال آنكه بنياد فرهنگ ايران از وقت بنياد ، ترجمهء تاريخ طبرى را در دستور كار خويش به رديف اول داشته بود كه دريغ بود اين اثر بزرگ و مفصل و كهن كه ورقى زرين از انبوه مآثرى كه تازان پارسى نژاد در قلمرو فرهنگ مركب اسلامى است ، و بسيارى صفحات و فصول آن او تاريخ سخن دارد با نكته‌هاى اصيل كه در هيچ مرجع ديگر نيست ، چنين اثرى زى تازى نگذرد و جامهء پارسى نگيرد و اين دور افتادهء قديم ، از پس انتظار قرون ، به خانه و كاشانهء خويش نيايد و كتابخانهء پارسى به حاصل كار و شاهكار يكى از فرزندان مخلص و پركار ايران كه به تبعيت از رسم و پندار رايج زمان ، زبان عربى را جولانگاه نبوغ آسمانى وار خويش داشته‌اند آراسته نگردد .\r\nسپاس خدا را كه از پى توفيقات مكرر سالها ، نعمت اين خدمت به من داد . و علاقهء اولياى بنياد ، انگيزهء همت شد و كارى كه در گرو ساليان دراز مىنمود با كوشش پيوستهء شباروز زودتر از وقت مقرر ، ره چاپخانه گرفت و باز شكر خداى .\r\nاينك شما و جلد سوم كه اميد است جلدهاى ديگر با فواصل كوتاه از دنبال آن درآيد ان شاء الله .\r\nابوالقاسم پاينده\r\nشهريور ماه هزار و سيصد و پنجاه و دو\r\n","description":"","footnote":"","page_name":" مقدمة 1 ","page_number":3},
  {"content":"\r\n\r\n\r\nذكر نسب رسول خداى و بعضى اخبار پدران و اجداد وى\r\nنام پيمبر خداى صلى الله عليه و سلم محمد بود پسر عبد الله بن عبد المطلب .\r\nعبد الله پدر پيمبر خداى كوچكترين فرزندان پدر خويش بود و از فرزندان عبد المطلب عبد الله و زبير و عبد مناف كه همان ابو طالب بود از يك مادر بودند ، و مادرشان فاطمه دختر عمر و بن عائذ بن عمران بن مخزوم بود .\r\nاين را از ابن اسحاق روايت كرده‌اند .\r\nاز هشام بن محمد روايت كرده‌اند كه عبد الله پسر عبد المطلب و پدر پيمبر خداى با ابو طالب كه نامش عبد مناف بود و زبير و عبد الكعبه و عاتكه و بره و اميمه ، فرزندان عبد المطلب ، همگى از يك مادر بودند و مادرشان فاطمه دختر عمرو بن عائذ بن عمران بن مخزوم بن يقظه بود .\r\nاز قبيصة بن ذويب روايت كرده‌اند كه زنى نذر كرد كه اگر كارى را مرتكب شود پسر خويش را به نزديك كعبه سر ببرد و مرتكب آن كار شد و به مدينه آمد تا دربارهء نذر خويش استفتاء كند و به نزد عبد الله بن عمر آمد كه به دو گفت : « خداوند فرموده نذر را وفا كنند . » زن گفت : « پس بايد پسرم را سر ببرم ؟ »\r\n","description":"","footnote":"","page_name":" 791 ","page_number":4},
  {"content":"\r\nابن عمر گفت : « خدا قتل نفس را منع فرمود . » و چيزى بيش از اين نگفت .\r\nزن پيش عبد الله بن عباس رفت و از او فتوى خواست كه گفت : « خدا فرموده به نذر وفا كنيد و مرتكب قتل مشويد و چنان بود كه عبد المطلب پسر هاشم نذر كرد كه اگر ده پسر آرد يكيشان را سر ببرد . و چون ده پسر آورد ميانشان قرعه زد كه كدام را سر ببرد و قرعه به نام عبد الله بن عبد المطلب در آمد كه او را از همه بيشتر دوست داشت ، و عبد المطلب گفت : خدايا او يا يكصد شتر . و در ميانه قرعه زد و به نام صد شتر درآمد . »\r\nپس ابن عباس به زن گفت : « راى من اينست كه به عوض پسر خود يكصد شتر سر ببرى . » و قصه به مروان رسيد كه امير مدينه بود و گفت : « فتواى ابن عمر و ابن عباس درست نيست كه نذر بر معصيت روا نباشد . » و به زن گفت : « از خدا آمرزش بخواه و توبه كن و صدقه بده و هر چه توانى نيكى كن ، اما خدايت از سر بريدن فرزند منع فرموده است . » و مردم خرسند شدند و گفتهء مروان را پسنديدند و گفتند كه فتواى وى درست است و پيوسته فتوى مىدادند كه نذر بر معصيت روا نيست .\r\nولى روايت ابن اسحاق دربارهء نذر عبد المطلب رايجتر است كه گويد :\r\n« عبد المطلب هنگامى كه دربارهء حفر زمزم از قريش ناروايى ديد ، نذر كرد كه اگر ده پسر آورد و به كمال رسيدند كه مدافع وى توانند بود يكيشان را به نزديك كعبه سر ببرد و چون ده پسر آورد و بدانست كه مدافع وى توانند بود ، همه را فراهم آورد و نذر خويش را با ايشان در ميان نهاد و گفت كه به نذر وفا بايد كرد ، و همگان اطاعت او كردند و گفتند : « چه بايد مان كرد ؟ » عبد المطلب گفت : « هو كدامتان تيرى برگيرد و اسم خويش بر آن بنويسد و تيرها را پيش من آريد . »\r\n","description":"","footnote":"","page_name":" 792 ","page_number":5},
  {"content":"\r\nفرزندان عبد المطلب چنان كردند كه پدر گفته بود و تيرها را بياوردند و او به نزد هبل رفت كه در دل كعبه بود و هبل بزرگترين بت قرشيان بود و بر چاهى در دل كعبه جاى داشت كه هديه هاى كعبه را در آن چاه مىنهادند و به نزديك هبل هفت تير بود كه بر هر يك نوشته اى بود : بر يكى خونبها نوشته بود كه وقتى در كار خونبها اختلاف مىشد كه كى بايد بپردازد با تيرها قرعه مىزدند و بر تيرى « آرى » بود كه وقتى كارى خواستند كرد\r\nقرعه مىزدند و اگر تير « آرى » برون مىشد بدان عمل مىكردند ، و بر تيرى ديگر « نه » بود و چون نيت كارى داشتند آن را ميان تيرها مىنهادند . و بر تيرى نوشته بود : « از شماست » و بر تيرى ديگر نوشته بود : « بيگانه است » و بر تيرى « آب » نوشته بود كه وقتى چاهى حفر خواستند كرد آن را ميان تيرها جاى مىدادند و قرعه مىزدند و هر چه برون مىشد بدان كار مىكردند .\r\nو چون مىخواستند پسرى را ختنه كنند يا نكاحى كنند يا مرده اى را به خاك سپارند يا در نسب كسى شك داشتند وى را با صد درهم و يك شتر پيش هبل مىبردند و به تير دار مىدادند آنگاه كسى را كه مورد نظر بود نزديك مىبردند و مىگفتند :\r\n« خداى ما اين فلان پسر فلان است كه دربارهء او فلان و به همان پندار داريم ، حق را دربارهء وى بنما . » آنگاه به تير دار مىگفتند : « قرعه بزن » و او مىزد و اگر « از شما » درمىآمد از قوم بود و اگر « وابسته » درمىآمد ، هم پيمان بود ، و اگر « بيگانه » درمىآمد نه منسوب بود و نه هم پيمان .\r\nو اگر در موارد ديگر كه كارى مىخواستند كرد « آرى » بود عمل مىكردند و اگر « نه » بود آن كار را به سال ديگر مىگذاشتند و بار ديگر قرعه مىزدند و به حكم تير كار مىكردند .\r\nپس عبد المطلب به تيرداد گفت : « تير اين فرزندان مرا در آر . » و نذر خويش را با او بگفت . و هر يك از آنها تير خويش را كه اسم وى بر آن بود بداد ، عبد الله\r\n","description":"","footnote":"","page_name":" 793 ","page_number":6},
  {"content":"\r\nكوچكترين فرزند وى بود و چنان كه گفته‌اند به نزد وى محبوبتر از همه بود ، و عبد المطلب پنداشت كه اگر تير به نام وى در نيايد نكو باشد و چون تيردار تيرها را بگرفت كه قرعه در آرد ، عبد المطلب در دل كعبه به نزد هبل رفت و خدا را بخواند و تير به نام عبد الله درآمد و عبد المطلب كارد بر گرفت و دست عبد الله را بگرفت و سوى اساف و نائله رفت كه او را سر ببرد ، و اين دو بت قريش بود كه ذبيحه هاى خويش را به نزد آن سر مىبريدند و قرشيان از جايگاههاى خود برخاستند و گفتند : « اى عبد المطلب چه خواهى كرد ؟ » گفت : « او را سر مىبرم . »\r\nو قرشيان و فرزندان عبد المطلب گفتند : « به خدا نبايد او را سر ببرى مگر عذر نماند ، كه اگر جز اين كنى كسان فرزند خويش را بيارند و به قرعه سر ببرند و مردم را بقا نباشد . » مغيرة بن عبد الله بن عمرو بن مخزوم كه عبد الله از طرف مادر به قبيله او انتساب داشت گفت : « به خدا نبايد او را بكشى مگر آنكه عذر نماند ، اگر او را فدا بايد داد با اموال خويش فدا مىدهيم . » قرشيان و فرزندان عبد المطلب نيز گفتند : « چنين مكن و او را سوى حجاز ببر كه آنجا زن غيبگويى هست كه شيطانى دارد و از او بپرس ، تا در كار خويش روشن شوى ، اگر گفت او را سر ببر خواهى بريد و اگر كار ديگرى گفت كه گشايشى در آن هست بپذير » .\r\nو برفتند تا به مدينه رسيدند ، و چنان كه گفته‌اند زن غيبگو به خيبر بود و سوى خيبر شدند و غيبگو را بديدند و از او چاره پرسيدند و عبد المطلب قصهء خويش و پسر و نذر و كارى كه مىخواست كرد بگفت .\r\nغيبگو گفت : « امروز برويد تا شيطان من بيايد و از او بپرسم . » از پيش غيبگو برفتند و عبد المطلب خدا را بخواند و روز ديگر پيش غيبگو\r\n","description":"","footnote":"","page_name":" 794 ","page_number":7},
  {"content":"\r\nشدند كه گفت : « بله ، خبر آمد ، خونبها به نزد شما چقدر است ؟ » گفتند : « ده شتر » و چنين بود .\r\nگفت : « به ديار خويش باز رويد و پسر را بياريد و ده شتر نيز بياريد و قرعه زنيد اگر نام پسر درآمد شتران را بيفزاييد تا خدايتان راضى شود و چون قرعه به نام شتران درآمد آن را بكشيد كه خدايتان راضى شده و پسر رهايى يافته است . » قوم سوى مكه بازگشتند و چون براى اين كار آماده شدند عبد المطلب خدا را بخواند . آنگاه عبد الله را با ده شتر بياوردند و عبد المطلب در دل كعبه به نزد هبل بود و خدا را مىخواند .\r\nو چون قرعه زدند به نام عبد الله بود .\r\nآنگاه ده شتر بيفزودند كه بيست شتر شد .\r\nو عبد المطلب همچنان در جاى خويش بود و خدا را مىخواند .\r\nو چون قرعه زدند به نام عبد الله درآمد .\r\nو باز ده شتر افزودند كه سى شتر شد .\r\nو باز قرعه زدند و به نام عبد الله بود .\r\nو هر بار كه قرعه به نام عبد الله مىشد ، ده شتر مىافزودند تا ده بار قرعه زدند و صد شتر شد و عبد المطلب\r\nهمچنان به دعا ايستاده بود .\r\nو چون بر سر صد شتر قرعه زدند به نام شتران درآمد و قرشيان و حاضران گفتند خدايت رضا داد .\r\nگويند : عبد المطلب گفت : « نه چنين است مگر آنكه سه بار قرعه زنم . » آنگاه بر شتران و بر عبد الله قرعه زدند و عبد المطلب دعا مىكرد ، و به نام شتران درآمد .\r\nبار ديگر قرعه زدند و عبد المطلب دعا مىكرد و نتيجه چنان بود .\r\n","description":"","footnote":"","page_name":" 795 ","page_number":8},
  {"content":"\r\nبار سوم نيز قرعه زدند كه به نام شتران بود و شتران را بكشتند و لاشه ها را واگذاشتند كه انسان و درنده را از آن باز نمىداشتند .\r\nپس از آن عبد المطلب برفت و دست پسر خويش عبد الله را به دست گرفته بود و چنان كه گويند به نزديك كعبه بر زنى از بنى اسد گذشت كه ام قتال نام داشت و دختر نوفل بن اسد بن عبد العزى بود و ورقة بن نوفل بن اسد برادر وى بود .\r\nو چون ام قتال در چهرهء عبد الله نگريست به دو گفت : « اى عبد الله كجا مىروى ؟ » عبد الله گفت : « با پدرم هستم . » ام قتال گفت : « به اندازهء همان شتران كه به فداى تو گشتند مىدهم كه هم اكنون با من در آميزى . » عبد الله گفت « اكنون پدرم با منست و از او جدا نتوانم شد . » عبد المطلب ، عبد الله را پيش وهب بن عبد مناف بن زهره برد كه در آن هنگام بسن و شرف ، سالار بنى زهره بود و آمنه دختر وهب را كه به نسب و مقام بهترين زن قريش بود به زنى او داد . آمنه دختر بره بود و او دختر عبد العزى ابن عثمان بن عبد الدار بن قصى بود . و مادرش ام حبيب دختر اسد بن عبد العزى بن قصى بود ، و مادر ام حبيب ، بره دختر عوف بن عبيد بن عويج بن عدى بن كعب بن لوى بود .\r\nگويند : عبد الله هماندم كه آمنه را به زنى گرفت به نزد وى رفت و با وى درآميخت كه محمد صلى الله عليه و سلم را بار گرفت .\r\nپس از آن عبد الله از پيش آمنه درآمد و به نزد ام قتال رفت كه با او چنان گفته بود ، و گفت : « چرا اكنون آن سخن كه ديروز مىگفتى نگويى ؟ » ام قتال گفت : « آن نور كه ديروز با تو بود برفته و مرا با تو حاجت نيست . » و چنان بود كه وى از ورقة\r\nبن نوفل برادر خويش كه نصرانى شده بود و كتب خوانده بود شنيده بود كه اين امت را از فرزندان اسماعيل پيمبرى خواهد\r\n","description":"","footnote":"","page_name":" 796 ","page_number":9},
  {"content":"\r\nبود .\r\nاز محمد بن اسحاق روايت كرده‌اند كه عبد الله به نزد زنى ديگر رفت كه با آمنه دختر وهب بن عبد مناف بن زهره داشت و كار گل كرده بود و آثار گل بر او بود و آن زن را به خويشتن خواند و او كه آثار گل را بر عبد الله بديد رغبت نشان نداد و عبد الله از پيش وى برفت و شستشو كرد و پيش آمنه رفت و با وى درآميخت كه محمد صلى الله عليه و سلم را بار گرفت .\r\nپس از آن پيش زن ديگر رفت و گفت : « حاضرى ؟ » زن گفت : « آن وقت كه آمدى نورى بر پيشانيت بود و مرا خواستى كه نپذيرفتم و پيش آمنه رفتى كه نور را ببرد . » گويند : آن زن مىگفت كه وقتى عبد الله بر او گذر كرد سپيدى اى چون سپيدى پيشانى اسب بر پيشانى داشت و اميد داشتم كه از آن من شود ، اما پيش آمنه دختر وهب رفت و او پيمبر خدا صلى الله عليه و سلم را بار گرفت .\r\nاز ابن عباس روايت كرده‌اند كه وقتى عبد المطلب عبد الله را مىبرد كه او را زن دهد ، بر زن كاهنى از قبيلهء خثعم گذشت كه فاطمه نام داشت و پدرش مرّ بود و زنى يهودى از مردم تباله بود كه كتب خوانده بود و نورى در پيشانى عبد الله بديد و به دو گفت : « اى جوان ، هم اكنون با من درآميز و يكصد شتر به تو مىدهم . »\r\nعبد الله گفت : « من با پدرم هستم و از او جدا شدن نتوانم . » آنگاه عبد المطلب او را ببرد و آمنه دختر وهب بن عبد مناف بن زهره را به زنى او داد ، و عبد الله سه روز پيش وى بماند ، سپس بيامد و بر زن خثعمى گذر كرد و به آنچه گفته بود راغب شد و با او گفت : « به آنچه گفتى حاضرى ؟ » زن گفت : « به خدا من اين كاره نيستم ، اما نورى در چهرهء تو ديدم و خواستم كه از آن من شود و خدا آن را جايى كه مىخواست نهاد ، از آن پس كه مرا ديدى چه كردى ؟ »\r\n","description":"","footnote":"","page_name":" 797 ","page_number":10},
  {"content":"\r\nعبد الله گفت : « پدرم آمنه دختر وهب را زن من كرد و سه روز پيش وى بماندم . »\r\nاز زهرى روايت كرده‌اند كه عبد الله بن عبد المطلب زيباترين مردان قريش بود و از زيبايى و نكو منظرى وى با آمنه دختر وهب سخن كردند و گفتند : « زن او مىشوى ؟ » و آمنه دختر وهب زن عبد الله شد كه چون بر وى درآمد پيمبر خدا صلى الله عليه و سلم را بار گرفت . پس از آن عبد المطلب عبد الله را به مدينه فرستاد كه خرما بيارد و آنجا بمرد و چون آمدن وى دير شد عبد المطلب پسر ديگر خود حارث را به طلب وى فرستاد و معلوم شد كه مرده است .\r\nواقدى گويد : اين خطاست ، و سخن مورد اتفاق دربارهء ازدواج عبد الله بن عبد المطلب همانست كه در روايت ام بكر دختر مسور آمده كه عبد المطلب با پسر خويش بيامد و براى خود و پسرش خواستگارى كرد و در يك مجلس زن گرفتند و عبد المطلب ، هاله دختر اهيب بن عبد مناف بن زهره را به زنى گرفت و عبد الله بن عبد المطلب آمنه دختر وهب بن عبد مناف بن زهره را گرفت .\r\nگويد : به نزد ما مسلم است و ياران ما در اين نكته اختلاف ندارند كه عبد الله بن عبد المطلب با كاروان قريش از شام مىآمد و بيمار بود و در مدينه فرود آمد و آنجا بماند تا بمرد و در خانهء نابغه و بقولى تابعه در خانهء كوچك به خاك رفت و چون به خانه درآيى گور وى از جانب چپ باشد ، و در اين مطلب اختلاف نيست .\r\n\r\nو عبد الله پسر عبد المطلب بود\r\nنام عبد المطلب شبيه بود و بدين نام خوانده شد از آن رو كه موى سپيد به سر داشت ، و عبد المطلب از آن رو نام يافت كه پدرش هاشم از راه مدينه به تجارت\r\nشام مىرفت و\r\n","description":"","footnote":"","page_name":" 798 ","page_number":11},
  {"content":"\r\nچون به مدينه رسيد بر عمرو بن زيد بن لبيد خزرجى فرود آمد و دختر وى سلمى را بديد .\r\nاما طبق روايت ابن اسحاق سلمى دختر زيد بن عمرو بن لبيد بن حرام بن حداس بن جندب بن عدى بن نجار بود ، و هاشم فريفتهء او شد و سلمى را از پدرش خواستگارى كرد و او را به زنى گرفت ، و پدر سلمى شرط كرد كه وى به وقت بار نهادن ميان كسان خود باشد .\r\nو هاشم از آن پيش كه بر زن خويش درآيد برفت و چون از شام بازگشت ، زن خويش را بديد كه از او بار گرفت ، پس از آن هاشم با زن خود به مكه رفت و چون بار نهادن وى نزديك شد او را پيش كسانش برد و سوى شام رفت و در غزه بمرد .\r\nو سلمى عبد المطلب را بياورد كه هفت يا هشت سال در مدينه ببود ، پس از آن يكى از مردم بنى الحارث بن عبد مناف از يثرب مىگذشت و كودكانى را ديد كه تيراندازى مىكردند و چون شيبه به هدف مىزد مىگفت : « من پسر هاشمم ، من پسر سالار بطحايم . » و حارثى به دو گفت : « تو كيستى ؟ » گفت : « من شيبه پسر هاشم بن عبد منافم . » و چون مرد حارثى به مكه آمد مطلب را ديد كه در حجره نشسته بود و به دو گفت : « ميدانى كه من به يثرب كودكانى ديدم كه تيراندازى همى كردند و در آن ميان كودكى بود كه چون به هدف مىزد مىگفت : « من پسر هاشمم ، من پسر سالار بطحايم . » مطلب گفت : « به خدا پيش كسان خويش نروم تا او را بيارم . » و مرد حارثى به دو گفت : « اينك شتر من آماده است ، سوار شو و برو . » آنگاه مطلب بر شتر او نشست و شبانگاه به يثرب رسيد و پيش بنى عدى بن نجار رفت و كودكانى را ديد كه با گويى بازى مىكردند و برادرزادهء خويش را\r\n","description":"","footnote":"","page_name":" 799 ","page_number":12},
  {"content":"\r\nبشناخت و به آنها گفت : « اين پسر هاشم است . » گفتند : « آرى ، اين برادرزادهء تو است و اگر مىخواهى او را ببرى هميندم ببر كه مادرش نداند كه اگر بداند نگذارد او را ببرى و ما نيز مانع تو شويم . » مطلب به شيبه گفت : « برادرزادهء ! من عموى توام و مىخواهم ترا پيش قومت برم . » و شتر را\r\nبخوابانيد و شيبه بر پشت شتر نشست و مطلب او را ببرد ، و مادرش تا پاسى از شب ندانست و چون به جستجوى او برآمد گفتند كه عمويش او را ببرد .\r\nو مطلب صبحگاهى شيبه را به مكه آورد و كسان در جاهاى خويش بودند و مىپرسيدند : « اين كيست كه به دنبال تو سوار است ؟ » مطلب جواب مىداد : « غلام منست . » آنگاه مطلب به بازار رفت و حله اى بخريد و به شيبه پوشانيد و شبانگاه او را به مجلس بنى عبد مناف برد ، و از آن پس شيبه با آن حله در كوچه هاى مكه ميرفت و مىگفتند : « اين عبد المطلب است » به سبب آن سخن كه مطلب در آغاز گفته بود اين بندهء من است .\r\nولى روايت محمد بن ابو بكر انصارى چنين است كه هاشم بن عبد مناف زنى از بنى عدى بن نجار گرفت كه شريف بود و با خواستگاران خود شرط مىنهاد كه با قوم خويش بماند و زن هاشم ، شيبة الحمد را براى وى آورد و او در ميان خالگان خود با حرمت بزرگ شد و روزى كه جوانان انصار تيراندازى مىكردند وى تيرى به هدف\r\n","description":"","footnote":"","page_name":" 800 ","page_number":13},
  {"content":"\r\nزد و گفت : « من پسر هاشمم . » و رهگذرى اين بشنيد و چون به مكه آمد به مطلب بن عبد مناف عموى وى گفت :\r\n« من به محلهء بنى قيله گذشتم و جوانى به فلان و به همان صفت ديدم كه با جوانان قوم تيراندازى مىكرد و به برادر تو تفاخر مىكرد و روا نباشد او را در غربت واگذارى . » و مطلب سوى مدينه رفت و خواست شيبه را بيارد كه به دو گفتند : « اين با مادر اوست . » و با مادر شيبه سخن كرد و رضايت داد و او را بياورد و دنبال خود سوار كرده بود و چون كسى او را مىديد و مىپرسيد : « اين كيست ؟ » مطلب مىگفت : « اين غلام من است » و به همين سبب عبد المطلب نام گرفت .\r\nو چون به مكه رسيدند مطلب مال پدر را به دو داد .\r\nو چنان بود كه نوفل بن عبد مناف زمينى از مال او را به غصب گرفته بود و عبد المطلب سوى مردان قوم خويش رفت و بر ضد عموى خود از آنها كمك خواست كه گفتند : « ما ميان تو و عمويت دخالت نمىكنيم . » و چون عبد المطلب چنين ديد به خالگان خويش نامه نوشت و كار نوفل عموى خود را بگفت و از آنها كمك خواست .\r\nو ابو اسعد بن عدس نجارى با هشتاد سوار بيامد تا به ابطح رسيد و عبد المطلب خبر يافت و پيشواز وى رفت و گفت : « اى خال به منزل رويم . » ابو اسعد گفت : « نه ، تا نوفل را به بينم . » عبد المطلب گفت : « او را ديدم كه با مشايخ قريش در حجر نشسته بود . » و اسعد برفت تا بر سر نوفل ايستاد و شمشير كشيد و گفت : « قسم به خداى اين خانه ، اگر مال خواهرزادهء ما را ندهى اين شمشير را در تو فرو مىبرم . » نوفل گفت : « به خداى اين خانه كه مال او را مىدهم » و حاضران را بر اين گفته شاهد گرفت .\r\n","description":"","footnote":"","page_name":" 801 ","page_number":14},
  {"content":"\r\nآنگاه به شيبه گفت : « خواهر زاده ! به منزل رويم . » و سه روز پيش وى بماند و مراسم عمره به سر برد .\r\nگويد : و از پس اين حادثه نوفل با بنى عبد شمس بر ضد بنى هاشم پيمان بست .\r\nمحمد بن ابو بكر گويد : اين حديث را با موسى بن عيسى بگفتم و او گفت :\r\n« اى پسر ابو بكر ، اين سخنان را انصار مىگويند كه با ما بنى عبد المطلب كه خدايمان دولت داده تقرب جويند . عبد المطلب در قوم خويش محترمتر از آن بود كه محتاج باشد بنى نجار از مدينه به كمك او آيند . »\r\nگويد : گفتم : « اى امير ، خدا ترا به صلاح بدارد ، آنكه بهتر از عبد المطلب بود به يارى بنى نجار حاجت داشت . » گويد : و موسى كه تكيه داده بود خشمگين بنشست و گفت : « بهتر از عبد المطلب كى بود ؟ » گفتم : « محمد پيمبر خدا صلى الله عليه و سلم . » گفت : « راست گفتى و به حال خويش برگشت . » آنگاه موسى بن عيسى به فرزندان خويش گفت : « اين حديث را از پسر ابو بكر بنويسيد . » از علاقهء تغلبى روايت كرده‌اند ، و او دوران جاهليت را ديده بود ، كه آغاز پيمانى كه ميان بنى هاشم و خزاعه بود و پيمبر خداى به سبب آن مكه را بگشود از آنجا بود كه نوفل بن عبد مناف كه آخرين فرزند عبد مناف بود ، با عبد المطلب بن هاشم بن مناف ستم كرد و چيزى از زمين او بگرفت ، و مادر عبد المطلب ، سلمى دختر عمر و از بنى نجار خزرج بود و عبد المطلب از عموى خويش انصاف خواست و او انصاف نكرد و عبد المطلب به خالگان خويش نوشت و كمك خواست\r\nو هشتاد سوار از آنها بيامدند و در اطراف كعبه فرود آمدند و چون نوفل بن عبد مناف آنها را بديد گفت :\r\n","description":"","footnote":"","page_name":" 802 ","page_number":15},
  {"content":"\r\n« روزتان خوش باد . » گفتند : « اى مرد روزت خوش مباد با خواهرزادهء ما به انصاف رفتار كن . » گفت : « به حرمت و دوستى شما چنين مىكنم » و زمين نوفل را بداد ، و مردم بنى نجار به ديار خويش بازگشتند .\r\nگويد : و عبد المطلب به صدد پيمان برآمد و بسرة بن عمرو و ورقاء بن فلان و تنى چند از مردان خزاعه را بخواند كه به كعبه درآمدند و پيمانى نوشتند .\r\nو چنان بود كه از پس مرگ مطلب بن عبد مناف كار سقايت و رفادت كه با بنى عبد مناف بود با عبد المطلب شد و كار وى بالا گرفت و در قوم خويش بزرگى يافت و هيچكس از آنها همانند وى نبود و همو بود كه زمزم را كه چاه اسماعيل بن ابراهيم بود كشف كرد و دفينه هاى آن را برآورد كه دو آهوى طلا بود و شمشيرهاى قلعى و چند زره كه جرهميان هنگام برون شدن از مكه آنجا به خاك كرده بودند و از شمشيرها درى براى كعبه بساخت ، و دو آهوى طلا را ورق كرد و زينت در قرار داد و چنان كه گويند اين نخستين طلايى بود كه زيور كعبه شد .\r\nكنيهء عبد المطلب ابو الحارث بود ، از آن رو كه بزرگتر فرزند وى حارث نام داشت و چنان كه گفتيم شيبه پسر هاشم بود .\r\n\r\nعبد المطلب پسر هاشم بود\r\nنام هاشم عمرو بود و او را هاشم گفتند از آن رو كه نخستين كسى بود كه در مكه براى قوم خويش تريد خرد كرد ، و هاشم به معنى خرد كننده است .\r\nگويند : قوم وى كه از قرشيان بودند دچار قحط شدند و او به فلسطين رفت و از آنجا آرد خريد و بگفت تا نان كنند و شترى بكشت و از آبگوشت آن براى قوم تريد ساخت .\r\n","description":"","footnote":"","page_name":" 803 ","page_number":16},
  {"content":"\r\nگويند : هاشم نخستين كس بود كه سفر زمستان و تابستان را كه براى تجارت سوى شام و يمن انجام مىشد براى قرشيان معمول كرد .\r\nاز هشام بن محمد روايت كرده‌اند كه هاشم و عبد شمس كه بزرگتر فرزند عبد مناف بود و مطلب كه كوچكتر از همه بود از عاتكه دختر مرهء سلمى آمدند و نوفل از واقده آمد و همگى پس از پدر ، سالارى قوم يافتند و نخستين كسان بودند كه براى قرشيان پيمان نامه ها گرفتند كه از حرم ، راه بيرون گرفتند ، هاشم براى آنها از ملوك شام و روم و غسان پيمان گرفت و عبد شمس از نجاشى بزرگ پيمان گرفت كه سوى سرزمين حبشه توانستند رفت ، و نوفل از خسروان پيمان گرفت كه به سبب آن به عراق و سرزمين پارسيان توانستند رفت و نوفل از خسروان پيمان گرفت كه به سبب آن به عراق و سرزمين پارسيان توانستند رفت و مطلب از شاهان حمير پيمان گرفت كه به يمن توانستند رفت و به كمك آنها كار قريش سامان گرفت .\r\nگويند كه عبد شمس و هاشم تو امان بودند و يكى كه پيش از ديگرى تولد يافت انگشت وى به پيشانى ديگرى چسبيده بود كه جدا كردند و خون از آن روان شد و اين را به فال بد گرفتند و گفتند : « ميان آنها خون خواهد بود . » هاشم از پس پدر خويش عبد مناف عهده دار سقايت و رفادت شد\r\nو وهب بن عبد قصى دربارهء وى كه قوم خويش را تريد داده بود ، شعرى گفت و امية بن عبد - شمس بن عبد مناف كه مردى توانگر بود حسد آورد و خواست مانند هاشم رفتار كند و نتوانست ، و كسانى از قرشيان به شماتت او برخاستند و او خشمگين شد و گفت :\r\n« هاشم كيست » و او را به مفاخره خواند ، و هاشم به سبب سن و مقام خويش اين را خوش نداشت اما قريش وى را ترغيب كردند و گفت : « بر سر پنجاه شتر سياه چشم مفاخره مىكنم كه در دل مكه بكشيم و ده سال از مكه دور شويم . » و اميه بدين رضا داد و كاهن خزاعى را به داورى برگزيدند كه هاشم را برتر شمرد و او شتران را بگرفت و بكشت و به كسان خورانيد و اميه سوى شام رفت و ده سال آنجا ببود و اين نخستين دشمنى بود كه ميان هاشم و اميه رخ داد .\r\n","description":"","footnote":"","page_name":" 804 ","page_number":17},
  {"content":"\r\nگويند : عبد المطلب بن هاشم و حرب بن اميه به مفاخره پيش نجاشى رفتند كه نخواست ميان آنها داورى كند و نفيل بن عبد العزى ابن رياح بن عبد الله بن قرظ بن رزاح بن عدى بن كعب را به داورى برگزيدند و او به حرب گفت : « اى ابو عمرو با كسى كه قامتش از تو بلندتر و سرش از تو بزرگتر و منظرش از تو نكوتر است و از تو گشاده دستتر است و فرزند بيشتر دارد مفاخره مىكنى ؟ » و هاشم را بر او برترى داد .\r\nو حرب گفت :\r\n« از سفلگى روزگار بود كه ترا داور كرديم . » و چنان بود كه نخستين كس از فرزندان عبد مناف كه بمرد ، هاشم بود كه در غزهء شام درگذشت ، پس از او عبد شمس به مكه درگذشت و گورش در اجياد بود ، پس از او نوفل در سلمان راه عراق بمرد ، پس از آن مطلب در ردمان يمن بمرد .\r\nو از پس هاشم رفادت و سقايت به برادرش مطلب بن عبد مناف رسيد .\r\n\r\nو هاشم پسر عبد مناف بود\r\nنام عبد مناف مغيره بود و او را ماه مىگفتند ، از بس كه زيبا بود .\r\nگويند : قصى مىگفته بود : چهار پسر آوردم و دوتا را به بت خويش ناميدم و يكى را به خانه‌ام و يكى ديگر را به خودم . و اين چهار پسر عبد مناف و عبد العزى و عبد الدار و عبد قصى بودند و مادر همه شان حبى دختر حليل بن حبشية بن سلول بن كعب بن عمرو بن خزاعه بود .\r\nاز هشام بن محمد روايت كرده‌اند كه عبد مناف را ماه مىگفتند و نامش مغيره بود و مادرش حبى وى را به مناف وابسته بود كه بزرگترين بتان مكه بود و حبى بدان دلبسته بود بدين جهت به نام عبد مناف شهره شد .\r\n","description":"","footnote":"","page_name":" 805 ","page_number":18},
  {"content":"\r\n\r\nو عبد مناف پسر قصى بود\r\nنام قصى زيد بود و او را قصى از آن رو گفتند كه پدرش كلاب بن مره ، فاطمه دختر سعد بن سيل را كه مادر قصى بود به زنى گرفته بود و نام سيل خير بود پسر حمالة بن عوف بن غنم بن عامر الجادر بن عمرو بن جشمة بن يشكر بود كه از تيرهء ازدشنوه بود و هم پيمان بنى دئل بود .\r\nفاطمه زهره و زيد را براى كلاب آورد و زيد كوچك بود كه كلاب درگذشت اما زهره بزرگ شده بود و ربيعة بن حرام بن ضنة بن عبد بن كبير بن عذرة بن سعد بن زيد كه از قبيلهء قضاعه بود ،\r\nفاطمه مادر زهره و قصى را بگرفت و زهره مردى بالغ شده بود و قصى شيرخواره بود ، و مرد قضاعى ، فاطمه را به سرزمين بنى عذره در ارتفاعات شام برد و قصى را نيز كه خردسال بود همراه برد و زهره در ميان قوم - خويش بماند .\r\nفاطمه دختر سعد بن سيل براى ربيعة بن حرام ، رزاح را آورد كه برادر مادرى قصى بود و ربيعه از زن ديگر سه فرزند داشت : ، حن و محمود و جلهمه .\r\nزيد ، در كنار ربيعه بزرگ شد و قصى نام گرفت كه خانهء وى از خانهء قومش دور بود ، اما زهره از مكه برون نشد و در آن مدت كه قصى بن كلاب به سرزمين قضاعه بود و چنان كه گفته‌اند به ربيعة بن حرام منسوب بود ميان او و يكى از مردم قضاعه حادثه اى بود و قصى بالغ شده بود و مردى جوان بود ، و مرد قضاعى ، قصى را به غربت سرزنش كرد و گفت : « چرا پيش قوم و منسوبان خود نمىروى ، تو كه از ما نيستى . » و چون قصى از اين سخن بشنيد پيش مادر شد و سخت دلگرفته بود ، و درباره گفتار مرد قضاعى از او پرسش كرد و مادرش گفت : « پسرم ، به خدا تو از او\r\n","description":"","footnote":"","page_name":" 806 ","page_number":19},
  {"content":"\r\nمحترمترى و پدرت بزرگتر از پدر او بود ، تو پسر كلاب بن مرة بن كعب بن لوى بن غالب بن فهر بن مالك بن نضر بن كنانهء قرشى هستى و قوم تو به مكه نزديك خانهء محرم خداى و اطراف آن جاى دارند . » و قصى مصمم شد پيش قوم خود رود كه غربت سرزمين قضاعه را خوش نداشت . ولى مادرش گفت : « پسر جان ، شتاب مكن تا ماه حرام درآيد و با حج - گزاران عرب به روى كه بيم دارم گزندى به تو رسد . » و قصى بماند تا ماه حرام بيامد و حجگزاران قضاعه برون شدند و با آنها برفت تا به مكه رسيد ، و چون از مراسم حج فراغت يافت آنجا بماند و مردى دلير و و الا نسب بود و حبى دختر حليل بن حبشيه خزاعى را به زنى خواست و بگرفت و چنان كه گويند حليل در آن هنگام عهده دار امور كعبه بود .\r\nبه گفتهء ابن اسحاق قصى با حليل ببود تا عبد الدار و عبد مناف و عبد العزى و عبد قصى پسران وى تولد يافتند و چون فرزندان وى بسيار شدند و مالش فراوان شد و شرف بزرگ يافت ، حليل بن حبشيه بمرد و قصى كه خويشتن را به كار كعبه و مكه از خزاعه سزاوارتر مىدانست كه قرشيان\r\nفرزندان ابراهيم بن اسماعيل بودند ، با مردان قريش و بنى كنانه سخن كرد كه خزاعه و بنى بكر را از مكه برون كنند و چون سخن وى را پذيرفتند و پيمان نهادند به برادر مادرى خود رزاح بن ربيعة بن حرام كه در ديار قضاعه بود نوشت و از او كمك خواست و رزاح ، مردم قضاعه را به يارى برادر خويش خواند و آنها نيز دعوت وى را اجابت كردند .\r\nولى در حديث هشام هست كه قصى به نزد برادر خويش زهره آمد و طولى نكشيد كه سالارى قوم يافت و قوم خزاعه در مكه از بنى نضر بيشتر بودند و قصى از رزاح نابرادرى خويش كمك خواست ، و او سه برادر ناتنى داشت و با برادران ديگر و مردم قضاعه كه دعوت وى را پذيرفته بودند بيامد و قوم بنى نضر نيز با قصى بودند و خزاعه را از مكه برون كردند و قصى ، حبى دختر حليل بن حبشيه را كه از مردم خزاعه\r\n","description":"","footnote":"","page_name":" 807 ","page_number":20},
  {"content":"\r\nبود به زنى گرفت و چهار پسر از او آورد و حليل آخرين كس از خزاعه بود كه امور كعبه را به عهده داشت ، و چون مرگش در رسيد امور خانه را به دختر خويش ، حبى واگذاشت .\r\nحبى به پدر گفت : « دانى كه من گشودن و بستن در نتوانم . » حليل گفت : « گشودن و بستن در را به عهدهء مردى ديگر مىگذارم كه از طرف تو انجام دهد . » و اين كار را به عهدهء ابو غبشان گذاشت و او سليم پسر عمرو بن بوى بن ملكان بن اقصى بود .\r\nو قصى امور خانه را از ابو غبشان به يك خمره شراب و يك عود بخريد و چون خزاعه چنين ديدند بر ضد قصى برخاستند و او از برادر خويش كمك خواست و با خزاعه پيكار كرد .\r\nگويند و خدا بهتر داند كه خزاعه به بيمارى قرحه مبتلا شدند چنان كه نزديك بود نابود شوند و بدين سبب از مكه برون شدند ، بعضىشان خانهء خويش را بخشيدند و بعضىشان آن را بفروختند .\r\nو قصى عهده دار امور خانه و كار مكه شد و قبايل قريش را فراهم آورد و آنها را در مكه مقر داد ، كه پيش از آن بعضىشان بر قلهء كوهها و دل دره ها به سر مىبردند و منزلها را ميان آنها تقسيم كرد\r\nو قوم به فرمانروايى وى تسليم شدند .\r\nولى به گفتهء ابن اسحاق رزاح دعوت قصى را پذيرفت و با سه برادر خويش و همه مردم قضاعه كه از او تبعيت كرده بودند همراه حج گزاران عرب به يارى قصى آمدند .\r\nگويد : به پندار خزاعه ، حليل بن حبشيه ضمن وصيت خويش كارخانه و امور مكه را به قصى واگذاشت كه فرزندان قصى از دختر وى بود و به قصى گفت : « قيام به امور كعبه و كار مكه حق تو است . » و در اين موقع بود كه قصى مردم قضاعه را\r\n","description":"","footnote":"","page_name":" 808 ","page_number":21},
  {"content":"\r\nبه كمك خواند و چون كسان در مكه فراهم آمدند و در عرفات جمع شدند و مراسم حج به سر بردند و در منى فرود آمدند قصى و قرشيان پيرو او و بنى كنانه و مردم قضاعه بر كار خويش مصمم بودند و مىبايد آن را به سر برند .\r\nو چنان بود كه صوفه يعنى آن كس كه رهبر مراسم حج بود ، مردم را از عرفات مىبرد و اجازهء رفتن از منى مىداد و به وقت رمى جمره ، رمى آغاز مىكرد و كسى سنگ نمىزند تا او بزند و آنها كه شتاب داشتند پيش وى مىشدند و مىگفتند :\r\n« برخيز و سنگ بزن كه ما نيز سنگ بزنيم . » و او مىگفت : « بايد صبر كرد تا خورشيد بگردد . » و آنها كه عجله داشتند وى را با سنگ مىزدند و مىگفتند عجله كند .\r\nاما صوفه صبر مىكرد تا خورشيد بگردد ، آنگاه برمىخاست و سنگ مىزد و مردم سنگ مىزدند .\r\nو چون حج گزاران از رمى جمرات فراغت مىيافتند و مىخواستند از منى بروند ، صوفه دو سوى عقبه را مىگرفت و مردم را نگه مىداشتند و از صوفه اجازه رفتن مىخواستند كه كس اجازهء رفتن نداشت و چون صوفه مىرفت راه مردم باز مىشد كه مىتوانستند رفت .\r\nو در آن سال صوفه چنان كرد كه هر سال مىكرد و عربان اين حق را براى او مىشناختند كه از روزگار جرهم و خزاعه رسم متبع شده بود . در آن هنگام قصى ابن\r\nكلاب با ياران خويش از قريش و كنانه و قضاعه به نزد عقبه آمدند و گفتند : « اين كار حق ماست . » و كسان انكار كردند و قصى نيز به انكار آنها برخاست و در ميانه جنگ افتاد و از دو سوى جنگى سخت رفت كه شكست از طرفداران صوفه بود و قصى بر كارها تسلط يافت و آنچه را كه به دست آنها بود بگرفت .\r\nگويد : در اين هنگام خزاعه و بنى بكر از قصى كناره گرفتند و ندانستند كه\r\n","description":"","footnote":"","page_name":" 809 ","page_number":22},
  {"content":"\r\nدست آنها را نيز چون صوفه كوتاه مىكند و از كار كعبه و مكه بر كنار مىدارد ، و چون از او كناره گرفتند ، براى جنگشان آماده شد و برادرش رزاح بن ربيعه با مردم قضاعه همراه وى بودند و خزاعه و بنى بكر به جنگشان آمدند و رو به رو شدند ، و جنگى سخت درگرفت و بسيار كس از دو سو كشته و زخمدار شد و عاقبت دو طرف نداى صلح دادند و خواستند كه يكى از مردم عرب را داورى دهند و يعمر بن عوف بن كعب بن ليث بن بكر بن عبد مناة ابن كنانه را به داورى برگزيدند .\r\nو يعمر چنان رأى داد كه قصى براى تعهد كار مكه و كعبه از خزاعه شايسته تر است و همه خونها كه قصى از خزاعه و بنى بكر ريخته هدر است ، و براى خونها كه خزاعه و بنى بكر از قريش و قضاعه ريخته‌اند خونبها بايد داد و كار كعبه و مكه را به قصى بن كلاب واگذارند .\r\nقصى عهده دار امور خانه مكه شد و قوم خويش را از همه جا به مكه فراهم آورد و فرمانرواى قوم شد و او نخستين كس از فرزندان كعب بن لوى بود كه شاهى به دست آورد و قومش اطاعت وى كردند و پرده دارى و سقايت و رفادت و ندوه و لوا از او بود و همه شرف مكه نصيب وى شد .\r\nقصى مكه را چهار قسمت كرد و هر گروه از قريش را در قسمتى منزل داد .\r\nاز ابن اسحاق روايت كرده‌اند كه قرشيان از بريدن درخت حرم كه در منزلهاشان بود بيم داشتند و قصى آن را به دست خويش بريد و عربان او را ميمون داشتند و مراسم زناشويى قرشيان و مشورت امور\r\nو بستن پرچم براى جنگ در خانهء او انجام مىگرفت و پرچم را يكى از پسران وى مىبست و هر دخترى كه مىبايد پيراهن زنان پوشد در خانهء او مىپوشيد و از آنجا به خانهء كسان خويش مىرفت .\r\nفرمان قصى در زندگى و مرگ ميان مردم قريش ، رسم متبع بود و جز آن نمىكردند كه اطاعت فرمان وى را مبارك مىشمردند و به فضيلت و شرف او معترف\r\n","description":"","footnote":"","page_name":" 810 ","page_number":23},
  {"content":"\r\nبودند .\r\nقصى دار الندوه را مقر خويش كرد و در آن را به مسجد كعبه گشود و قرشيان امور خويش را در آنجا فيصل مىدادند .\r\nسايب بن خباب گويد : به هنگام خلافت عمر شنيدم كه يكى قصهء قصى بن كلاب و فراهم آوردن قوم و برون كردن خزاعه و بنى بكر را از مكه و عهده كردن امور خانه و كار مكه را براى وى نقل مىكرد و عمر به رد و انكار آن نپرداخت .\r\nگويد : « و قصى با آن شرف و منزلت كه در قوم خويش داشت در كار مكه مختار مطلق بود ولى كار حج را چنان كه بود واگذاشت و آن را رسم متبع مىپنداشت كه دگرگون كردنش سزاوار نبود و كار صوفه چنان بود ، تا صوفه منقرض شد و كارشان به اقتضاى وراثت به خاندان صفوان بن حارث بن شجنه رسيد و نسى گران از بنى مالك بن كنانه و مرة بن عوف چنان كه بودند بماندند ، تا وقتى اسلام بيامد و خداوند همه چيزها را به وسيلهء آن از ميان برداشت .\r\nقصى در مكه خانه اى بساخت كه همان دار الندوه بود و قرشيان در آنجا در بارهء امور خويش مشورت مىكردند .\r\nو چون قصى پيرو شكسته شد ، عبد الدار پسر بزرگ وى چنان كه گويند ضعيف بود و عبد مناف در زمان پدر شرف اندوخته بود و عبد العزى و عبد قصى نيز جايى براى خود گشوده بودند ، اما قصى به عبد الدار گفت : « اگر چه برادران از تو پيش افتاده‌اند ، به خدا ترا به آنها ميرسانم و هيچيك از آنها به كعبه در نيايد مگر تو در آن را بگشايى و پرچم جنگ قرشيان به دست تو بسته شود ، و كس به مكه جز از سقايت تو آب ننوشد و هيچكس در موسم حج جز از طعام تو\r\nنخورد و قرشيان كارهاى خويش را در خانهء تو فيصل دهند . » و دار الندوه را به او داد و پرده دارى و پرچم و ندوه و سقايت و رفادت از آن وى شد .\r\nرفادت خرجى بود كه قريش در هر موسم از اموال خويش به قصى مىدادند\r\n","description":"","footnote":"","page_name":" 811 ","page_number":24},
  {"content":"\r\nو به كمك آن طعامى براى حج گزاران مىساخت كه هر كس از حاضران موسم حج مكنت و توشه نداشت از آن مىخورد و اين را قصى بر قرشيان مقرر داشته بود و به هنگام مقرر داشتن آن گفته بود : « اى مردم قريش ! شما همسايگان خدا و اهل خانه و حرم وى هستيد و حج گزاران ، مهمانان و زيارتگران خدايند و از همه مهمانان ديگر بيشتر در خور احترامند ، پس در ايام حج نوشيدنى و خوردنى براى آنها فراهم آوريد تا كار حج به سر رسد و بروند . » و قوم چنان كردند و هر سال براى اين كار چيزى از مال خويش به قصى مىدادند كه در ايام منى طعامى براى حج گزاران مىساخت و اين كار در جاهليت روان بود تا اسلام بيامد و در اسلام نيز تا امروز معمول است ، و اين همان طعامى است كه هر سال سلطان در منى براى مردم مىسازد تا ايام حج به سر رسد .\r\nو چون قصى بمرد پسران وى عهده دار امور شدند .\r\n\r\nقصى پسر كلاب بود\r\nمادر كلاب ، هند دختر سرير بن ثعلبة بن حارث بن فهر بن مالك بن نضر بن كنانه بود ، و دو برادر ناتنى داشت كه از يك مادر نبودند : تيم و يقظه كه به گفته هشام ، مادرشان اسماء دختر عدى بن حارثة بن عمرو بن عامر بن بارق بود .\r\nولى ابن اسحاق گويد كه مادرشان هند دختر حارثه از قوم بارق بود و به قولى يقظه از هند مادر كلاب بود .\r\n\r\nو كلاب پسر مره بود\r\nمادر مره وحشيه دختر شيبان بن محارب بن فهر بن مالك بن نضر بن كنانه\r\n","description":"","footnote":"","page_name":" 812 ","page_number":25},
  {"content":"\r\nبود . مره دو برادر داشت : عدى و هصيص و به قولى مادر هصيص و مره ، مخشيه دختر شيبان بن محارب بن فهر بود ، و مادر عدى ، رقاش دختر ركبة بن نائلة بن كعب بن حرب بن تيم بن معد بن فهم بن عمرو بن قيس بن عيلان بود .\r\n\r\nو مره پسر كعب بود\r\nمادر كعب ، به گفتهء ابن اسحاق و ابن كلبى ماويه دختر كعب بن قيس بن جسر ابن شيع الله بن اسد بن وبرة بن تغلب بن حلوان بن الحاف بن قضاعه بود ، و دو برادر از پدر و مادر خويش داشت : عامره و سامه .\r\n\r\nو كعب پسر لوى بود\r\nمادر لوى به گفته ابن هشام عاتكة بن يخلد بن نضر بن كنانه بود ، و وى نخستين عاتكه قريش بود كه در سلسله نسب پيمبر بود .\r\nلوى دو برادر از پدر و مادر خويش داشت : يكى تيم ، كه او را تيم الادرم گفتند ، و ديگرى قيس .\r\nگويند : از اعقاب قيس برادر لوى كس نماند و آخرين آنها به روزگار خالد بن عبد الله قسرى بمرد ، و كس ميراثخوار وى نبود .\r\n\r\nو لوى پسر غالب بود\r\n. مادر غالب ليلى دختر حارث بن تميم بن سعد بن هديل بن مدركه بود . و برادران تنى او حارث و محارب و اسد و عوف و جون و ذئب بودند .\r\n","description":"","footnote":"","page_name":" 813 ","page_number":26},
  {"content":"\r\nو محارب و حارث از قريش ظواهر بودند كه بيرون درهء مكه مقر داشتند .\r\nو حارث به دره مكه مقر گرفت .\r\n\r\nو غالب پسر فهر بود\r\n. از هشام بن محمد روايت كرده‌اند كه غالب بود كه قرشيان را به يك جا فراهم آورد . و مادر غالب جندله دختر عامر بن حارث بن مضاض جرهمى بود .\r\nبه گفتهء ابو عبيدة معمر بن مثنى مادرش سلمى دختر اد بن طابخه بن الياس ابن مضر بود و به قولى مادرش جميله دختر عدوان بن بارق ازدى بود .\r\nفهر به دوران خويش سالار مردم مكه بود و در جنگى كه حسان بن عبد كلاب ابن مثوب\r\nذو حرث حميرى با مكه در انداخت ، فهر سرمكيان بود و چنان كه گفته‌اند حسان با حمير و بسيار كس از قبايل يمن آمده بود و مىخواست سنگهاى كعبه را از مكه ببرد تا حج گزاران سوى يمن رو كنند و در نخله فرود آمده بود و چهار پايان كسان را به غارت برد و راه ببست اما جرئت نياورد وارد مكه شود و چون قريش و قبايل كنانه و خزيمه و اسد و جذام و ديگر تيره هاى مضر كه با آنها بودند چنين ديدند بمقابله حسان رفتند ، و سالار قوم فهر بن مالك بود و جنگى سخت كردند و حميريان منهزم شدند و حسان بن عبد كلال شاه حمير اسير شد ، حارث بن فهر او را اسير كرده بود .\r\nو از جمله كشتگان جنگ نوادهء فهر ، قيس بن غالب بود و حسان سه سال در مكه اسير بماند تا فديه داد و آزاد شد و در راه ميان مكه و يمن بمرد .\r\n","description":"","footnote":"","page_name":" 814 ","page_number":27},
  {"content":"\r\n\r\nو فهر پسر مالك بود\r\n. مادر مالك ، عكرشه دختر عدوان بود و عدوان حارث بن عمرو بن قيس بن عيلان بود .\r\nبه گفته ابن اسحاق مادر مالك عاتكه دختر عدوان بن عمرو بن قيس بن عيلان بود . و مالك را دو برادر بود : يكى يخلد كه به بنى عمرو بن حارث بن مالك بن كنانه پيوست و از جمع قريش برون شد .\r\nو ديگرى صلت بود كه از نسل وى كس نماند .\r\nگويند : نام قريش از قريش بن بدر بن يخلد بن حارث بن يخلد بن نضر بن كنانه آمده بود ، زيرا وقتى كاروان بنى نضر مىآمد عربان مىگفتند : « كاروان قريش آمد . » و اين كلمه عنوان همه قبايل شد .\r\nگويند : قريش بن بدر در سفرها بلد و توشه دار بنى نضر بود و پسرى به نام بدر داشت كه چاه بدر را حفر كرده بود و نام بدر از او آمد .\r\nابن كلبى گويد : قريش مجموعه اى از مردم مختلف بودند كه يك پدر و مادر نداشتند . بعضىها گفته‌اند بنى نضر بن كنانه را قريش گفتند از آن رو كه روزى نضر بن كنانه به مجلس قوم خويش درآمد و آنها كه حاضر بودند با همديگر گفتند : « نضر را ببينيد كه گويى شترى قريش است ، يعنى تنومند . » و اين كلمه بر اعقاب او بماند .\r\nبه قولى كلمه قريش از يك حيوان دريايى آمد كه حيوانات دريايى را مىخورد و آن را قرش مىگفتند و بنى نضر بن كنانه را به همانندى آن كه حيوانى تنومند بود ، قريش خواندند ، و نيز گفته‌اند كه نضر بن كنانه از آن رو قريش عنوان يافت كه با مال خويش كسان را كمك مىكردند و تقريش به معنى تفتيش است\r\n","description":"","footnote":"","page_name":" 815 ","page_number":28},
  {"content":"\r\nكه پسران نضر به تفتيش و جستجوى حوايج اهل موسم مىرفتند و به رفع آن قيام مىكردند .\r\nبه قولى نضر بن كنانه قريش نام داشت .\r\nو نيز گويند كه فرزندان نضر بن كنانه ، بنى نضر عنوان داشتند ، و وقتى كه قصى بن كلاب آنها را فراهم آورد آنها را قريش گفتند زيرا فراهم آمدن به معنى تقرش است و عربان گفتند بنى نضر تقرش كردند ، يعنى فراهم آمدند .\r\nو نيز گويند كه بنى نضر را قريش از آن رو گفتند كه از هجوم دشمنان بر كنار بودند .\r\nگويند : عبد الملك بن مروان از محمد بن جبير پرسيد :\r\nقريش چه وقت اين نام يافتند ؟\r\nو او گفت : « وقتى در حرم فراهم شدند ، كه فراهم آمدن تقرش است . » عبد الملك گفت : « من چنين نشنيده‌ام ، اما شنيده‌ام كه قصى را قرشى مىگفتند و پيش از آن كسى عنوان قريش نداشت .\r\nاز ابو سلمة بن عبد الرحمن بن عوف روايت كرده‌اند كه وقتى قصى در حرم مقر گرفت و اعمال نيك انجام داد او را قرشى گفتند و او نخستين كس بود كه اين عنوان يافت .\r\nاز محمد بن عمرو روايت كرده‌اند كه قصى نخستين كس بود كه در مزدلفه آتش افروخت تا هر كه از عرفه مىآيد آن را ببيند و به همه روزگار جاهليت در شب توقف مزدلفه آتش افروخته مىشد .\r\nاز عبد الله بن عمر روايت كرده‌اند كه آتش مزدلفه به روزگار پيمبر خدا صلى الله عليه و سلم و ابو بكر و عمر و عثمان افروخته مىشد . گويد : و تاكنون نيز افروخته مىشود .\r\n","description":"","footnote":"","page_name":" 816 ","page_number":29},
  {"content":"\r\n\r\nو مالك پسر نضر بود\r\n. نام نضر ، قيس بود و مادرش بره دختر مر بن اد بن طابخه بود و برادران تنى وى نضير و مالك و ملكان و عامر و حارث و عمرو و سعد و عوف و غنم و مخرمه و جرول و غزوان و حدال بودند و برادر ناتنىشان عبد منّاة بود كه مادرش فكيهة و به قولى\r\nفكهه بود و او ذفرا دختر هنى بن بلى بن عمرو بن الحاف بن قضاعه بود . و برادر مادرى عبد مناة ، على بن مسعود ابن مازن بن ذئب بن عدى بن عمرو بن مازن غسانى بود و عبد مناة بن كنانه ، هند دختر بكر بن وائل را به زنى گرفت و پس از او على بن مسعود برادر مادريش ، هند را بگرفت و فرزندان برادر را نيز سرپرستى كرد و بنى عبد مناة را بنى على گفتند .\r\n\r\nو نضر پسر كنانه بود\r\n. مادر كنانه عوانه دختر سعد بن قيس بن عيلان بود .\r\nو به قولى مادرش هند دختر عمرو بن قيس بود و برادران پدريش اسد و اسده بودند .\r\n\r\nو كنانه پسر خزيمه بود\r\n. مادر خزيمه سلمى دختر اسلم بن الحاف بن قضاعه بود و برادر تنى او هذيل بود و برادر مادريشان تغلب بن حلوان بن عمران بن الحاف بن قضاعه بود .\r\nو به قولى مادر خزيمه و هذيل ، سلمى دختر اسد بن ربيعه بود .\r\n","description":"","footnote":"","page_name":" 817 ","page_number":30},
  {"content":"\r\n\r\nو خزيمه پسر مدركه بود\r\n. نام مدركه عمرو بود و مادرش خندف بود و نامش ليلى بود دختر حلوان بن عمران بن الحاف ابن قضاعه . مادر ليلى ضريه دختر ربيعة بن نزار بود ، و گويند قرق ضريه نام از او يافت .\r\nبرادران تنى مدركه : عامر بود كه او را طابخه نيز گفتند ، و عمير كه او را قمعه نيز گفتند ، و گويند كه عمير پدر قوم خزاعه بود .\r\nاز ابن اسحاق روايت كرده‌اند كه مادر پسران الياس ، خندف بود ، و وى زنى از اهل يمن بود كه پسرانش نسب از او گرفتند ، و آنها را بنى خندف گفتند .\r\nگويند : دو برادر به چراى شتران اشتغال داشتند ، و شكار مىكردند و به طبخ آن پرداختند و يكى به شترانشان تجاوز كرد و عامر به عمرو گفت : « تو به حمايت شتران مىروى يا شكار را طبخ مىكنى ؟ » عمرو گفت : « شكار را طبخ مىكنم . » و عامر به حمايت شتران رفت و آن را بياورد و چون پيش پدر رفتند و قصه بگفتند به عامر گفت : « تو مدركه اى كه شتران را دريافتى » و به عمرو گفت : « تو طابخه اى كه شكار را طبخ كردى . » از هشام بن محمد روايت كرده‌اند كه الياس به غذا خوردن رفته بود و شتران وى از روباهى بگريخت و عمرو برفت و شتران را بياورد و مدركه نام يافت و عامر روباه را بگرفت و طبخ كرد و طابخه نام يافت .\r\n\r\nو مدركه پسر الياس بود\r\n. مادرش رباب دختر حيدة بن معد بود .\r\n","description":"","footnote":"","page_name":" 818 ","page_number":31},
  {"content":"\r\nيك برادر تنى بنام الناس داشت الياس را عيلان گفتند ، و اين نام از آن رو يافت كه او را به گشاده دستى ملامت مىكردند و مىگفتند : اى عيلان ، يعنى عيالوار ، در گرفتارى عيال بمانى . و به قولى عيلان از آن رو نام يافت كه غلام مضر كه عيلان نام داشت از او سرپرستى كرد .\r\n\r\nو الياس پسر مضر بود\r\n. مادر مضر سوده دختر عك بود .\r\nو برادر تنىاش اياد بود .\r\nو دو برادر پدرى داشت كه ربيعه و انمار بودند ، و مادرشان جداله دختر و علان بن جوشم بن جلهمة بن عمرو از قوم جرهم بود .\r\nبعضىها گفته‌اند كه وقتى مرگ نزار بن معد در رسيد به پسران خود وصيت كرد و مال خويش را ميان آنها تقسيم كرد و گفت : « پسرانم ، اين خيمه كه از چرم سرخ است و هر چه مانند آن باشد از آن مضر است و مضر را حمراء نام دادند و اين خيمه سياه و هر چه مانند آن باشد از آن ربيعه است . » آنگاه دست انمار را بگرفت و گفت : « اين كيسه و اين فرش و هر چه از مال من همانند آن باشد متعلق به تو است و اگر در اين تقسيم اشكالى پيدا شد پيش افعى بن افعى جرهمى برويد افعى پادشاه نجران بود تا ميان شما تقسيم كند و به تقسيم وى راضى شويد . » نزار اندكى ببود و بمرد و چون كار تقسيم براى فرزندان وى مشكل شد بر شتران خويش نشستند و سوى افعى عزيمت كردند . هنوز يك روز و شب تا محل افعى و سرزمين نجران فاصله داشتند و در بيابانى بودند كه رد پاى شترى را ديدند .\r\n","description":"","footnote":"","page_name":" 819 ","page_number":32},
  {"content":"\r\nاياد گفت : « اين شتر كه رد پايش را مىبينيد يك چشم بوده است . » انمار گفت : « دمش كوتاه بوده است . » ربيعه گفت : « لوچ بوده است . » مضر گفت : « فرارى بوده است . » چيزى نگذشت ، شتر سوارى نمودار شد كه به سرعت مىآمد و چون به آنها رسيد .\r\nگفت : « اين طرف يك شتر گمشده نديديد ؟ » اياد گفت : « شتر تو يك چشم بود ؟ » گفت « يك چشم بود . » انمار گفت : « شترت دم كوتاه بود ؟ » گفت : « دم كوتاه بود . » ربيعه گفت : « شترت لوچ بود ؟ » گفت : « لوچ بود . » مضر گفت : « شترت فرارى بود ؟ » گفت : « فرارى بود » سپس به آنها گفت : « شتر من كجاست ؟ به من نشان بدهيد . »\r\nگفتند : « به خدا ما از شتر تو خبر نداريم و آن را نديده‌ايم . » گفت : « شتر مرا شما گرفته‌ايد كه اوصاف آن را بىخطا گفتيد . » گفتند : « ما شترت را نديده‌ايم . » پس به دنبال آنها رفت تا به نجران رسيدند و به دربار افعى توقف كردند و از او اجازه خواستند ، و چون اجازه داد وارد شدند ، آن مرد از پشت در بانگ زد :\r\n« اى پادشاه اينها شتر مرا گرفته‌اند و قسم مىخوردند كه آن را نديده‌اند . » افعى او را بخواند و گفت : « چه مىگويى ؟ »\r\n","description":"","footnote":"","page_name":" 820 ","page_number":33},
  {"content":"\r\nگفت : « اى پادشاه اينها شتر مرا برده‌اند و شتر من پيش اينهاست . » افعى به آنها گفت : « چه مىگويد ؟ » گفتند : « در اين سفر كه سوى تو مىآمديم جاى پاى شترى را ديديم و اياد گفت : « يك چشم بوده است . » از اياد پرسيد : « از كجا دانستى كه يك چشم بوده است . » گفت : « ديدم كه علفها را كاملا از يك طرف چريده بود ولى طرف ديگر علف انبوه و فراوان و دست نخورده بود ، و گفتم يك چشم بوده است . » انمار گفت : « ديدم كه پشگل شتر يك جا ريخته است و اگر دم بلند داشت با آن پخش مىكرد و بدانستم كه دم كوتاه است . » ربيعه گفت : « ديدم اثر يكى از پاها ثابت و اثر پاى ديگر نامرتب است و بدانستيم كه لوچ است . » مضر گفت : « ديدم كه قسمتى از زمين را چريده و از آن گذشته و علف انبوه تازه را رها كرده و به علفت كمتر رسيده و چريده و بدانستم كه فرارى است . » افعى گفت : « راست مىگويند رد پاى شتر تو را ديده‌اند ، شتر پيش آنها نيست برو شترت را پيدا كن » آنگاه افعى به آنها گفت : « شما كيستيد ؟ » و چون نسب خويش بگفتند خوش آمد و درود گفت و پرسيد : « كارتان چيست ؟ » آنها نيز قصهء پدر خويش را با او بگفتند .\r\nافعى گفت : « شما با اين هوش كه مىبينم چه احتياج به من داريد . » گفتند « پدرمان چنين فرمان داده است . » آنگاه بفرمود تا آنها را جا دادند و خادم دار الضيافه را بگفت تا با آنها نكو رفتار كند و حرمت بدارد و هر چه مىتواند پذيرايى كند . سپس يكى از غلامان خود را كه هوشيار و ادب آموخته بود گفت : « مراقب باشد هر چه ميگويند به من خبر بده »\r\n","description":"","footnote":"","page_name":" 821 ","page_number":34},
  {"content":"\r\nچون در بيت الضيافه فرود آمدند ناظر يك چونه عسل براى آنها آورد كه بخوردند و گفتند : « عسلى از اين خوشمزه تر و نكوتر و شيرينتر نديده بوديم . » اياد گفت : « راست گفتيد اگر زنبور ، آن را در كاسهء سر ستمگرى نريخته بود » و غلام آن را به خاطر سپرد .\r\nچون موقع غذا رسيد ، غذا آوردند ، گوسفندى بريان كرده بود ، كه بخوردند و گفتند : « بريانى پخته تر و نرمتر و چاقتر از اين نديده بوديم . » انمار گفت : « راست گفتيد ، اگر شير سگ نخورده بود . » آنگاه شراب آوردند و چون بنوشيدند گفتند : « شرابى پاكيزه تر و خوشگوارتر و صافتر و خوشبوتر از اين نديده بوديم . » ربيعه گفت : « راست گفتيد اگر تاك آن بر قبرى نروييده بود . » آنگاه گفتند : « كسى را مهماندوستتر و خانه آبادتر از اين پادشاه نديده‌ايم . » مضر گفت : « راست گفتيد ، اگر پسر پدرش بود . » غلام پيش افعى رفت و آنچه را گفته بودند به دو خبر داد . افعى پيش مادر خود رفت و گفت : « تو را به خدا قسم مىدهم بگو من كيستم و پدرم كيست ؟ » گفت : « اين سؤال را براى چه مىكنى ، تو پسر افعى پادشاه بزرگ هستى . » گفت : « واقعا راست مىگويى ؟ » و چون اصرار كرد گفت : « پسر من ، پدرت افعى كه منسوب به او هستى پيرى شكسته بود و بيم داشتم اين ملك از خاندان ما برود و شاهزادهء جوانى پيش ما آمد و من او را به خويشتن خواندم و تو را از او آبستن شدم . » آنگاه پيش ناظر فرستاد و گفت : « عسلى كه براى اينها فرستاده بودى چه بود و از كجا آمده بود ؟ » گفت : « به ما گفته بودند كندوى زنبورى در چاهى هست ، كس فرستادم كه\r\n","description":"","footnote":"","page_name":" 822 ","page_number":35},
  {"content":"\r\nعسل از آن بگيرد به من گفتند كه استخوانهاى پوسيده فراوان در چاه بود و زنبور در كاسهء سر يكى از آن استخوانها عسل ريخته بود و عسلى آوردند كه نظير آن نديده بودم و چون خوب بود براى آنها فرستادم . » آنگاه سفره دار خويش را بخواست و گفت : « گوسفندى كه براى اينها كباب كرده بودى چه بود ؟ » گفت : « من به چوپان پيغام داده بودم بهترين گوسفندى را كه دارى براى من بفرست و اين گوسفند را فرستاد و از او در اين باب چيزى نپرسيده‌ام . » و افعى كس پيش چوپان فرستاد كه قصهء اين گوسفند را براى من بگو .\r\nو او گفت : « اين اول بره اى بود كه امسال زاده شد و مادرش بمرد و بره بماند سگى داشتم كه زاده بود و بره با توله سگ مأنوس شد و با توله از سگ شير مىخورد و در گله نظير آن نبود كه براى تو فرستادم . » آنگاه كس پيش شرابدار فرستاد و گفت : « شرابى كه به اين گروه نوشانيدى چه بود ؟ » گفت : « از دانهء انگورى است كه بر قبر پدرت كشته‌ام و در عرب مانند شراب آن نيست . » افعى گفت : اينها چه جور مردمى هستند ، اينها جز شيطان نيستند .\r\nسپس آنها را احضار كرد و گفت : « كار شما چيست ؟ حكايت خودتان را با من بگوييد . »\r\nاياد گفت : « پدرم كنيزى سپيد و سياه مو را با هر چه از مال وى همانند آن باشد به من داده است .\r\nگفت : « پدرت گوسفندان دو رنگ به جا گذاشته است كه با چوپان آن و خادم متعلق به تو است . » انمار گفت : « پدرم كيسه اى را با فرش خود با هر چه از مال وى همانند آن\r\n","description":"","footnote":"","page_name":" 823 ","page_number":36},
  {"content":"\r\nباشد به من داده است . » گفت : « هر چه نقره و كشت و زمين به جا گذاشته متعلق به تو است . » ربيعه گفت : « پدرم اسب و خيمه اى سياه با هر چه از مال او همانند آن باشد به من داده است . » گفت : « پدرت اسبان سياه و اسلحه به جا گذاشته كه همه با بندگانى كه به كار آن مىپردازند متعلق به تو است « و او را ربيعة الفرس ناميدند . » مضر گفت : « پدرم يك خيمه سرخ چرمين و هر چه از مال وى همانند آن باشد به من داده است . » گفت : « پدرت شتران سرخموى به جاى گذاشته كه با هر چه از مال وى همانند آن باشد متعلق به تو است » . پس شتر و خيمه سرخ و طلا از مضر شد و او را مضر الحمراء ناميدند .\r\n\r\nو مضر پسر نزار بود\r\n. گويند : كنيهء نزار ابو اياد بود .\r\nو به قولى كنيهء ابو ربيعه داشت .\r\nمادرش معاند دختر جوشم بن جلهمة بن عمرو بود .\r\nو برادران تنى او قنص و قناصه و سام و حيدان و حيده و حياده و جنيد و جناده و فحم و عبيد الرماح و عرف و عوف و شك و قضاعه بودند ، و معد كنيه از قضاعه داشت .\r\n","description":"","footnote":"","page_name":" 824 ","page_number":37},
  {"content":"\r\n\r\nو نزار پسر معد بود\r\n. مادر معد به گفتهء هشام مهدد دختر لهم بن جلحب بن جديس ، و به قولى ابن طسم پسر يقشان بن ابراهيم خليل الرحمان بود .\r\nو برادران تنى وى يكى ديث بود ، كه به قولى همان عك بود و به قولى عك پسر ديث بود و ديگرى عدن بود كه به قولى عدن از او بود و مردم آنجا فرزندان وى بودند و ابين واد و ابى و ضحاك و عى .\r\nبعضى نسب شناسان گفته‌اند كه عك از برادر خويش معد ببريد و سوى سمران يمن رفت و چنان بود كه وقتى اهل حضور شعيب بن ذى مهدم حضورى را بكشتند خدا عز و جل به بليهء بخت نصر دچارشان كرد و ارميا و برخيا بيامدند و معد را همراه ببردند و چون جنگ از ميان برخاست وى را به مكه باز آوردند و برادران و عمان معد از بنى عدنان به قبايل يمن پيوسته بودند و آنجا زن گرفته بودند و يمنيان با آنها مهربانى كرده بودند از آن رو كه مادر از جرهميان داشته بودند .\r\n\r\nو معد پسر عدنان بود\r\n. عدنان دو برادر پدرى داشت يكى نبتا و ديگرى عمرو .\r\nنسب پيمبر ما صلى الله عليه و سلم تا معد به صورتى كه گفتم مورد اتفاق نسب شناسان است .\r\nاز ابو الاسود روايت كرده‌اند كه نسب محمد پيمبر خدا صلى الله عليه و سلم چنين بود :\r\nمحمد بن عبد الله بن عبد المطلب بن هاشم بن عبد مناف بن قصى بن كلاب\r\n","description":"","footnote":"","page_name":" 825 ","page_number":38},
  {"content":"\r\nابن مرة بن كعب بن لوى بن غالب بن فهر بن مالك بن نضر بن كنانة بن خزيمة بن مدركة بن الياس بن مضر بن نزار بن معد بن عدنان بن ادد .\r\nو در دنبالهء نسب وى بالاتر از عدنان اختلاف هست .\r\nاز ام سلمه همسر پيمبر صلى الله عليه و سلم روايت كرده‌اند كه از پيمبر خداى شنيدم كه فرمود عدنان پسر ادد بن زند بن يرى بن اعراق الثرى بود .\r\nام سلمه گويد : زند همان هميسع بود و يرى همان نبت بود ، و اعراق الثرى اسماعيل پسر ابراهيم عليهما السلام بود .\r\nابن اسحاق گويد : به پندار بعضى نسب شناسان عدنان پسر ادد بن مقوم بن ناحور بن تيرح بن يعرب بن يشجب بن نابت بن اسماعيل بن ابراهيم بود .\r\nبعضىها گفته‌اند عدنان پسر ادد بن ايتحب بن ايوب بن قيذر بن اسماعيل بن ابراهيم عليهما السلام بود .\r\nگويد : و قصى بن كلاب در شعرى كه گفته نسب خويش را به قيذر رسانيده است ، و به گفتهء بعضى نسب شناسان عدنان پسر ميدع بن منيع بن ادد بن كعب بن يشجب بن يعرب بن هميسع بن قيذر بن اسماعيل بن ابراهيم بود .\r\nاز محمد بن سائب كلبى روايت كرده‌اند كه معد پسر عدنان بن ادد بن هميسع بن سلامان بن عوص بن بوز بن قموال بن ابى بن عوام بن ناشد بن حزا بن بلداس بن يلداف ابن طابخ بن جاحم بن تاحش بن ماخى بن عيفى بن عبقر بن عبيد بن دعا بن حمدان بن سنبر بن يثربى بن يحزن بن يلحن بن ارعوى بن عيفى بن ديشان بن عيصر بن اقناد بن ايهام بن مقصر بن ناحث بن زارح بن شمى بن مزى بن عوص بن عرام بن قيذر بن اسماعيل بن ابراهيم صلى الله عليهما بود .\r\nاز هشام بن محمد روايت كرده‌اند كه يكى از مردم تدمر به نام ابو يعقوب ، از مسلمانان بنى اسرائيل ، كتب ايشان خوانده بود و علم اندوخته بود و مىگفت كه بروخ بن ناريا ، دبير ارميا نسب معد بن عدنان را ثبت كرده بود و در كتب خويش\r\n","description":"","footnote":"","page_name":" 826 ","page_number":39},
  {"content":"\r\nآورده بود و اين به نزد احبار اهل كتاب معروف و در كتب ايشان معلوم است و نزديك به همين نامهاست كه آورديم و اگر اختلافى هست از جهت لغت است كه اين نامها را از عبرانى گرفته‌اند .\r\nاز زبير بن به كار نسب شناس معروف روايت كرده‌اند كه معد پسر عدنان بن اد بن هميسع بن اسحب بن تبت بن قيدار بن اسماعيل بود .\r\nو به گفتهء بعضى نسب شناسان معد پسر عدنان بن ادد بن امين بن شاجب بن ثعلبة بن عتر بن برنح بن محلم بن عوام بن محتمل بن رائمة بن عيقان بن علة بن شحدود بن ظريب بن عبقر بن ابراهيم بن اسماعيل بن يزن بن اعوج بن مطعم بن طمح بن قسور بن عبود بن دعدع بن محمود بن زائد بن ندوان بن انامة بن دوس بن حصن بن نزال بن قمير ابن مجشر بن معد بن مر بن صيفى بن نبت بن قيدار بن اسماعيل بن ابراهيم خليل الرحمان بود .\r\nبعضى ديگر گفته‌اند : معد پسر عدنان بن ادد بن زيد بن يقدر بن يقدم بن هميسع ابن نبت بن قيذر بن اسماعيل بن ابراهيم بود .\r\nو به گفتهء ديگر گفته‌اند : معد پسر عدنان بن اد بن هميسع بن نبت بن سلمان بود و سلمان سلامان بن حمل بن نبت بن قيذر بن اسماعيل بن ابراهيم بود .\r\nو به گفته ديگر معد پسر عدنان بن ادد بن مقوم بن ناحور بن مشرح بن يشجب ابن ملك بن ايمن بن نبيت بن قيذر بن اسماعيل بن ابراهيم بود .\r\nو به قولى ديگر معد پسر عدنان بن اد بن ادد بن هميسع بن اسحب بن سعد بن برنح بن نضير بن جميل بن منجم بن لافث بن صابوح بن كنانة بن عوام بن نبت بن قيذر بن اسماعيل بود .\r\nبعضى نسب شناسان يمن گفته‌اند كه بعضى دانشوران عرب ، چهل پشت معد را تا اسماعيل به عربى بر شمرده‌اند ، و بر گفتار خويش از اشعار عرب شاهد آورده‌اند و اين را با گفتار اهل كتاب مطابق كرده‌اند كه به شمار موافق بوده و الفاظ\r\n","description":"","footnote":"","page_name":" 827 ","page_number":40},
  {"content":"\r\nمختلف و از روى املاى ايشان چنين نوشته‌ام :\r\n« معد بن عدنان بن ادد بن هميسع سلمان امين ابن هميتع ، هميدع شاجب ابن سلامان ، منجر نبيت بن شوحا سعد رجب ابن نعمانا ، قموال ، بريح ناصب ابن كسدانا ، محلم ، ذو العين ابن حرانا ، عوام بن\r\nبلداسا ، محتمل بن بدلانا ، يدلاف ، راثمة بن طهبا ، طاهب ، عيقان ابن جهمى ، جاحم ، علة بن محشى ، تاحش ، شحدود بن معجالى ، ماخى ، ظريب ، خاطم النار ابن عقارا ، عافى عبقر ابو الجن ابن عاقارى ، ابراهيم ، جامع الشمل ابن بيداعى ، دعا اسماعيل ذو المطابخ ابن ابداعى ، عبيد يزن ، طعان بن همارى ، حمدان ، اسماعيل ، ذو الاعوج ابن بشمانى ، دشين ، مطعم بن يثرانى ، بثرم ، طمح بن بحرانى يحزن قسور ، ابن ملحانى ، يلحن ، عبود بن رعوانى ، رعوى ، دعدع بن عاقارى ، عاقر ابن داسان ، زائد بن ، عاصار ، عاصر ، نيدوان ابن قنادى ، قنار ، انامة بن ثامار ، بهامى دوس العتق ابن مقصر ، مقاصرى ، حصن ، ناحث ، نزال بن زارح قمير بن سمى ، سما مجشر\r\nابن مزرا ابن صنفا ، سمر ، صفى ابن جعثم ، عرام كه همان نبيت و قيذر بود .\r\nگويد و معنى قيذر پادشاه بود و او نخستين شاه از فرزندان اسماعيل بن اسماعيل صادق الوعد ابن ابراهيم خليل الرحمان ابن تارخ ، آزر ابن ناحور بن ساروع بن ارغوا بن بالغ بود و بالغ به سريانى يعنى تقسيم كننده كه او زمين را ميان فرزندان آدم تقسيم كرد ، و بالغ پسر فالج بن عابر بن شالخ بن ارفخشد بن سام بن نوح بن لمك بن متوشلخ بن اخنوخ ، ادريس بن يرد بن مهلائيل ابن قينان ابن انوش بن شث هبة الله بن آدم عليه السلام بود .\r\nو از پيش اخبار اسماعيل بن ابراهيم و پدران و مادران وى را تا به آدم عليه السلام با اخبار و حوادث هر دوران به طور مختصر آورده‌ايم و تكرار آن خوش نباشد .\r\nاكنون به سخن از پيمبر خداى باز مىگرديم :\r\n","description":"","footnote":"","page_name":" 828 ","page_number":41},
  {"content":"\r\nو چنان بود كه عبد المطلب هشت سال پس از سال فيل بمرد و در بارهء پيمبر به ابو طالب سفارش كرد ، و از آن رو كه ابو طالب و عبد الله پدر پيمبر خداى از يك مادر بودند و از پس عبد المطلب ، ابو طالب سرپرستى پيمبر خداى را به عهده گرفت .\r\nو چنان شد كه ابو طالب با كاروان قريش به تجارت سوى شام مىرفت و چون آمادهء حركت شد پيمبر خدا به اشتياق در او آويخت و ابو طالب رقت آورد و گفت :\r\n« به خدا او را همراه مىبرم و هرگز از او جدا نمىشوم . » و او را با خويش ببرد تا كاروان به بصراى شام رسيد و راهبى بحيرا نام آنجا در صومعه اى بود ، و مردى دانشور و نصرانى بود و پيوسته در صومعهء راهبى بوده بود كه همگى علم خويش را از كتابى به ميراث مىبردند .\r\nو چون آن سال كاروان به نزديك صومعهء بحيرا فرود آمد طعام بسيار براى آنها بساخت از آن رو كه وقتى در صومعهء خويش بود ديده بود كه ابرى بر پيمبر خدا سايه افكنده بود ، و چون اين بديد از صومعه فرود آمد و همه كاروان را دعوت كرد و چون پيمبر خدا را بديد در او خيره شد و در تن او به چيزها نگريست كه صفت آن را در كتب ديده بود و چون قوم از طعام فراغت يافتند و پراكنده شدند بحيرا از پيمبر چيزهايى از احوال خواب و بيدارى وى پرسيد و پيمبر به دو پاسخ داد كه همه را موافق صفاتى يافت كه از وى خوانده بود . آنگاه پشت وى را نگريست و خاتم نبوت را ميان دو بازوى او بديد .\r\nپس از آن بحيرا به ابو طالب گفت : « اين پسر را با تو چه نسبت است ؟ » ابو طالب گفت : « پسر من است . » بحيرا گفت : « پسر تو نيست ،\r\nپدر اين پسر زنده نيست . » ابو طالب گفت : « برادرزادهء من است . » بحيرا گفت : « پدرش چه شد ؟ » ابو طالب گفت : « وقتى مادرش باردار بود پدرش بمرد . »\r\n","description":"","footnote":"","page_name":" 829 ","page_number":42},
  {"content":"\r\nبحيرا گفت : « راست گفتى ، او را به ديار خويشت ببر و از يهودان بر او بيمناك باش كه به خدا اگر او را ببينند و آنچه من از او دانستم بدانند به او آسيب مىرسانند كه سرنوشتى بزرگ دارد ، زودتر او را به ديار خويش ببر » ، و ابو طالب او را با شتاب به مكه بازگردانيد .\r\nهشام بن محمد گويد : « وقتى ابو طالب پيمبر را سوى بصراى شام برد او هفت سال داشت ، » از ابو موسى روايت كرده‌اند كه ابو طالب آهنگ شام كرد و پيمبر صلى الله - عليه و سلم و جمعى از مشايخ قريش نيز با وى بودند و چون به نزديك راهب رسيدند ، فرود آمدند و بار گشودند و راهب پيش آنها آمد و چنان بود كه پيش از آن وقتى بر راهب مىگذشتند به نزد آنها نمىآمد و اعتنا نمىكرد .\r\nگويد : در آن حال كه بار مىگشودند راهب ميان آنها بگشت تا بيامد و دست پيمبر خدا را بگرفت و گفت : « اين سرور جهانيان است ، اين فرستادهء پروردگار جهانيان است ، اين را خدا بعنوان رحمت جهانيان بر مىانگيزد . » مشايخ قريش با وى گفتند : « تو چه دانى ؟ » راهب گفت : « وقتى شما از گردنه نمودار شديد درخت و سنگى نماند كه به سجده نيفتاد و درختان و سنگان فقط براى پيمبر سجده مىكند ، و من خاتم نبوت را زير شانهء او مىشناسم كه همانند سيبى است . » پس از آن راهب بازگشت و طعامى براى آنها بساخت ، و چون طعام براى آنها بياورد پيمبر به چرانيدن شتران رفته بود ، گفت : « بفرستيد او بيايد . » و پيمبر بيامد و ابرى بالاى سرش بود . » راهب گفت : « ببينيد كه ابر بر او سايه كرده است . » و چون پيمبر نزديك قوم رسيد آنها به سايهء درخت رفته بودند و چون بنشست سايهء درخت به سوى او گشت . راهب گفت : » ببينيد درخت به سوى او\r\n","description":"","footnote":"","page_name":" 830 ","page_number":43},
  {"content":"\r\nگشت . » در آن وقت راهب ايستاده بود و آنها را قسم مىداد كه پيمبر را سوى روميان نبرند كه اگر او را ببينند به نشان پيمبرى بشناسند و او را بكشند ، كه هفت تن از سوى روم بيامدند\r\nو راهب سوى آنها رفت و گفت : « بچه كار آمده‌ايد ؟ » گفتند : « در اين ماه پيمبر در آمده و به همه راهها كس به طلب وى فرستاده‌اند و ما را از اين راه فرستاده‌اند . » راهب گفت : « آيا كسى به دنبال شما به راه هست ؟ » گفتند : « نه ما اين راه را گرفتيم . » گفت : « به پندار شما اگر خدا خواهد كارى را انجام دهد ، كسى از مردم جلوگيرى آن تواند كرد ؟ » گفتند : « نه و به نزد او شدند و با وى بماندند . » گويد : و راهب پيش كاروانيان آمد و گفت : « شما را به خدا سرپرست او كيست ؟ » گفتند : « ابو طالب است . » گويد : و راهب همچنان ابو طالب را سوگند داد تا وى را بازگردانيد و ابو بكر رضى الله عنه بلال را با وى بفرستاد و كلوچه و زيتون به دو توشه داد .\r\nعلى بن ابى طالب گويد : از پيمبر صلى الله عليه و سلم شنيدم كه فرمود : « هرگز به قصد كارهاى مردم جاهليت نيفتادم مگر دو بار كه خدا ميان من و آنچه مىخواستم حايل شد ، پس از آن ديگر قصد بدى نكردم تا خدا عز و جل مرا به رسالت خويش گرامى داشت ، شبى به پسرى از قريش كه در بالاى مكه با من به گوسفندچرانى بود گفتم : چه شود كه گوسفندان مرا بنگرى تا به مكه شوم و بگردم چنان كه جوانان مىگردند . » و او گفت : « چنين كن . »\r\n","description":"","footnote":"","page_name":" 831 ","page_number":44},
  {"content":"\r\nفرمود : « و من برفتم و سر گردش داشتم و چون به نخستين خانهء مكه رسيدم صداى دف و مزمار شنيدم . » گفتم : « چه خبر است ؟ » گفتند : « فلانى پسر فلانى ، فلان ، دختر فلان ، را به زنى مىگيرد . » فرمود : « و من نشستم و آنها را مىنگريستم ، و خدا مرا به خواب برد و از گرماى آفتاب بيدار شدم و پيش رفيق خودم بازگشتم . » و او گفت : « چه كردى ؟ » گفتم : « كارى نكردم » و خبر خويش بگفتم .\r\nفرمود : و شب ديگر با وى همان سخن گفتم و او گفت : « چنين كن . » و من برفتم و چون به مكه رسيدم صداى دف و مزمار شنيدم و نشستم و نگاه مىكردم و خدا مرا به خواب برد تا از گرماى آفتاب بيدار شدم و سوى رفيق خودم بازگشتم و خبر خويش را با وى بگفتم و پس از آن قصد بدى نكردم تا خداوند عز و جل مرا به رسالت خويش گرامى داشت .\r\n\r\nسخن از ازدواج پيمبر با خديجه\r\nهشام گويد : وقتى پيمبر خديجه را به زنى گرفت بيست و پنج سال داشت و خديجه چهل ساله بود .\r\nاز ابن اسحاق روايت كرده‌اند كه خديجه دختر خويلد بن اسد بن عبد العزى ابن قصى ، زنى بازرگان بود و شرف و مال داشت و مردان را در مال خويش به كار مىگرفت و قرار مىنهاد كه چيزى از سود آن برگيرند كه قرشيان قومى بازرگان بودند .\r\nو چون خديجه از راستگويى و امانت و نيكخويى پيمبر خبر يافت كس پيش\r\n","description":"","footnote":"","page_name":" 832 ","page_number":45},
  {"content":"\r\nوى فرستاد كه با غلام وى ميسره به كار تجارت سوى شام رود و سهمى بيشتر از تاجران ديگر برگيرد .\r\nو پيمبر صلى الله عليه و سلم پذيرفت و با مال خديجه آهنگ شام كرد و ميسره نيز همراه او بود ، و چون به شام رسيدند پيمبر صلى الله عليه و سلم در سايهء درختى نزديك صومعهء يكى از راهبان فرود آمد و راهب سر برون كرد و از ميسره پرسيد :\r\n« اين مرد كه زير اين درخت نشسته كيست ؟ » ميسره گفت : « يكى از مردم قريش است و اهل حرم است . » راهب گفت : « به خدا كسى كه زير اين درخت نشسته پيمبر است . » و پيمبر كالايى را كه همراه داشت بفروخت و آنچه مىخواست خريد و سوى مكه بازگشت و چنان كه گفته‌اند ميسره مىديد كه در گرماى روز دو فرشته بر او سايه مىكنند .\r\nو چون پيمبر به مكه رسيد و مال خديجه را بداد دو برابر يا بيشتر سود كرده بود ، و ميسره\r\nسخنان راهب و سايه انداختن دو فرشته را با وى بگفت .\r\nخديجه زنى خردمند و دورانديش بود و خدا خواسته بود كه او را گرامى بدارد ، و چون ميسره حكايت بگفت ، كس پيش پيمبر صلى الله عليه و سلم فرستاد و پيغام داد « اى عموزاده من به سبب خويشاوندى و شرف و امانت و نيكخويى و راستگويى به تو راغبم » و خويشتن را بر او عرضه كرد .\r\nدر آن هنگام خديجه به شرف و مال و نسب و الا از همه زنان قريش بهتر بود و كسان به ازدواج وى رغبت داشتند . و چون اين سخنان با پيمبر صلى الله عليه و سلم بگفت ، آن را به عمان خود خبر داد و حمزة بن عبد المطلب با وى پيش خويلد بن اسد آمد و خديجه را خواستگارى كرد و خديجه زن پيمبر شد .\r\nبه جز ابراهيم ديگر فرزندان پيمبر ، زينب و رقيه و ام كلثوم و فاطمه و قاسم و طيب و طاهر از خديجه بودند و كنيه از قاسم گرفت و او را ابو القاسم گفتند . همه\r\n","description":"","footnote":"","page_name":" 833 ","page_number":46},
  {"content":"\r\nپسران پيمبر در جاهليت بمردند و دختران به دوران اسلام رسيدند و مسلمان بودند و با پيمبر هجرت كردند .\r\nاز ابن شهاب زهرى روايت كرده‌اند كه خديجه پيمبر صلى الله عليه و سلم را\r\nبا يكى ديگر از قرشيان براى داد و ستد در بازار حباشه در تهامه به كار گرفته بود و خويلد او را به زنى به پيمبر داد و آنكه در اين باره رفت و آمد كرد كنيزى از مواليد مكه بود .\r\nواقدى گويد : اين همه خطاست .\r\nگويند : خديجه كس پيش پيمبر فرستاد و او را به ازدواج خويش خواند و او زنى شريف بود و همه قرشيان به ازدواج با وى راغب بودند و اگر اميد مىداشتند مال فراوان خرج مىكردند . و خديجه پدر خويش را بخواند و شراب داد تا مست شد و گاوى بكشت و پدر را عطر زعفران آلود زد و حله اى بپوشانيد و كس پيش پيمبر صلى الله عليه و سلم و عمان وى فرستاد كه بيامدند و خويلد او را به زنى پيمبر داد و چون از مستى درآمد گفت : « اين حله و اين عطر چيست ؟ » خديجه گفت : « مرا به زنى به محمد بن عبد الله داده اى . » خويلد گفت : « من نكردم ، من چنين نكنم كه بزرگان قريش ترا خواستند و ندادم . » واقدى گويد : اين نيز خطاست ، و به نزد ما روايت ابن عباس درست است كه گويد : « عمرو بن اسد عموى خديجه وى را به زنى پيمبر داد كه پدرش پيش از جنگ فجار مرده بود . » ابو جعفر گويد : خانه خديجه همانست كه اكنون به نام خانه خديجه شهره است و معاويه آن را خريد و مسجد كرد كه مردم در آن نماز كنند و بنايى در آن ساخت كه همچنان به جاست و تغيير نكرده و سنگى كه بر در خانه بر طرف چپ هست سنگى است كه پيمبر خدا صلى الله عليه و سلم زير آن پناه مىبرد تا از سنگهايى كه از\r\n","description":"","footnote":"","page_name":" 834 ","page_number":47},
  {"content":"\r\nخانهء ابو لهب و خانه عدى بن حمراء ثقفى پرتاب مىشد در امان باشد و سنگ يك ذراع و يك وجب در يك ذراع است .\r\n\r\nسخن از اخبار پيمبر صلى الله عليه و سلم تا به هنگام بعثت\r\n: ابو جعفر گويد از سبب ازدواج پيمبر با خديجه و اختلافى كه در اين باره هست سخن آورديم . ده سال پس از ازدواج وى قرشيان كعبه را ويران كردند و از نو بساختند و به گفتهء ابن اسحاق ، اين به سال سى و پنجم از تولد پيمبر صلى الله عليه و سلم بود .\r\nويران كردن خانهء كعبه به سبب آن بود كه يك چهار ديوار سنگى بىسقف بود و ارتفاع آن بيش از يك قامت نبود و مىخواستند مرتفعتر بسازند و طاق بزنند زيرا كسانى از قرشيان گنجينهء كعبه را كه در چاهى در دل كعبه بود ربوده بودند .\r\nحكايت دو آهوى كعبه به روايت هشام بن محمد چنان بود كه كعبه از پس طوفان نوح بنيان شد و خداوند به ابراهيم خليل عليه السلام و پسرش اسماعيل فرمان داد تا آن را چنان كه از پيش بوده بود بسازند و در قرآن كريم آمده كه :\r\n* ( وَإِذْ يَرْفَعُ إِبْراهِيمُ الْقَواعِدَ من الْبَيْتِ وَإِسْماعِيلُ رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ 2 : 127 ) * [ 1 
  ] يعنى : « و چون ابراهيم پايه هاى اين خانه را با ( اسماعيل ) بالا مىبرد ( و مىگفتند ) پروردگارا از ما بپذير كه تو شنوا و دانايى . » از روزگار نوح كس عهده دار امور خانه نبود كه خانه به آسمان رفته بود ، پس از\r\n\r\n","description":"","footnote":"\r\n[ 1 
  ] سوره بقره آيه 127\r\n","page_name":" 835 ","page_number":48},
  {"content":"\r\nآن خدا عز و جل به ابراهيم فرمان داد كه اسماعيل پسر خويش را به نزد خانه جاى دهد كه مىخواست كسان را به پيمبر خود محمد صلى الله عليه و سلم گرامى بدارد .\r\nابراهيم خليل و پسرش اسماعيل از پس روزگار نوح عهده دار كار كعبه شدند . مكه در آن وقت بيابان بود و جرهميان و عماليق اطراف آن ساكن بودند و اسماعيل عليه السلام زنى از\r\nجرهميان گرفت و عمرو بن حارث بن مضاض شعرى به اين مضمون گفت :\r\n« داماد ما كسى شد كه پدرش از همه مردم شريفتر بود . » « و فرزندان وى از ما هستند و ما خويشان اوييم . » از بنى ابراهيم ، اسماعيل امور خانه را عهده دار بود ، و پس از او نبت كه مادرش از جرهميان بود ، به جاى پدر بود . و چون نبت بمرد و فرزندان اسماعيل بسيار نبودند ، جرهميان بر كار كعبه تسلط يافتند و عمرو بن حارث بن مضاض شعرى به اين مضمون گفت :\r\n« و از پى نابت ما واليان خانه بوديم . » « و به اين خانه طواف مىبرديم و نيكى نمايان بود . » نخستين كس از جرهميان كه امور كعبه را به عهده گرفت مضاض بود ، پس از وى كار به دست پسرانش افتاد كه يكى از پى ديگرى به كار كعبه پرداختند .\r\nو چنان شد كه جرهميان در مكه بدكارى كردند و حرمت آن را نداشتند و مال كعبه را كه هديه مىشد بخوردند و با كسانى كه به مكه مىآمدند ستم كردند و طغيانشان چنان شد كه يكيشان اگر جايى براى زنا كردن نداشت در كعبه زنا مىكرد و چنان كه گفته‌اند اساف در دل كعبه با نائله زنا كرد و هر دو سنگ شدند .\r\nبه دوران جاهليت در مكه ستم و زناكارى نبود و اگر پادشاهى حرمت آن نمىداشت هلاك مىشد و آن را بكه نام داده بودند كه گردن ستمگران و جباران را\r\n","description":"","footnote":"","page_name":" 836 ","page_number":49},
  {"content":"\r\nمىكوفت .\r\nچون كار طغيان جرهميان بالا گرفت و فرزندان عمرو بن عامر از يمن در آمدند . بنى حارثة بن عمرو در تهامه مقر گرفتند و خزاعه نام گرفتند . و آنها فرزندان عمرو بن ربيعة بن حارثه و اسلم و مالك و ملكان فرزندان اقصى بن حارثه بودند .\r\nو خدا عز و جل جرهميان را به بليهء خون دماغ و مورچه مبتلا كرد كه همه فنا شدند و مردم خزاعه همسخن شدند كه باقيمانده را بيرون كنند و سالارشان عمرو بن ربيعة بن حارثه بود كه مادرش فهيره دختر عامر بن حارث بن مضاض بود و جنگى سخت در ميانه رفت و چون عامر بن حارث شكست را عيان ديد دو آهوى كعبه و حجر الاسود را به قصد توبه در آورد و شعرى بدين مضمون خواند :\r\n« خدايا جرهميان بندگان تواند » « مردمان نو آمده‌اند و آنها از قديم بوده‌اند » « و به روزگاران پيش ديار تو به وسيلهء آنها آباد شده است » اما توبهء او پذيرفته نشد و دو آهوى كعبه را با حجر الاسود در زمزم انداخت و خاك بر آن ريخت و با بقيهء مردم جرهم به سرزمين جهينه رفت و سيلى خروشان بيامد و همه را ببرد .\r\nو كار كعبه به دست عمرو بن ربيعه و به قول بنى قصى به دست عمرو بن حارث غبشانى افتاد كه از قوم خزاعه بود . ولى سه چيز به دست قبايل مضر بود :\r\nيكى اجازهء رفتن از عرفات كه\r\nبه دست غوث بن مر بود و او را صوفه نيز گفتند ، و وقتى مىبايد اجازهء حركت داده شود مىگفتند : « صوفه اجازه بده . » دوم : حركت به سوى منى بود كه به دست بنى زيد بن عدوان بود . و آخرين كس از آنها كه عهده دار اين كار بود ابو سياره عميلة بن اعزل بن خالد بن معد بن حارث بن وابش بن زيد بود .\r\nسوم : پس انداختن ماه حرام بود كه آن را نسىء مىگفتند ، و اين كار به عهدهء\r\n","description":"","footnote":"","page_name":" 837 ","page_number":50},
  {"content":"\r\nقلمس بود و او حذيفة بن فقيم بن عدى بود كه از بنى مالك بن كنانه بود . و پس از او پسرانش عهده دار كار پدر شدند ، و آخرين آنها ابو ثمامه جنادة بن عوف بن اميه بن قلع بن حذيفه بود كه به روزگار ظهور اسلام بود ، آنگاه ماه‌هاى حرام به جاى خود بازگشت و خدا آن را استوار كرد و نسىء باطل شد .\r\nو چون قوم معد فراوان شدند پراكنده شدند .\r\nولى قرشيان مكه را رها نكردند و چون عبد المطلب زمزم را حفر كرد دو آهوى كعبه را كه جرهميان در آنجا انداخته بودند به دست آورد و چنان شد كه سابقاً در همين كتاب گفته‌ام .\r\nابن اسحاق گويد : آنكه گنج را ربوده بود دُوَيك وابستهء بنى مليح بن عمرو خزاعى بود و قرشيان دست او را بريدند . حارث بن عامر بن نوفل و ابو اهاب بن عزيز بن قيس بن سويد تميمى برادر مادرى حارث بن عامر بن نوفل بن عبد مناف و ابو لهب بن عبد المطلب نيز در قضيهء ربودن گنج كعبه متهم شدند و قرشيان پنداشتند كه آنها گنج كعبه را ربوده و به دويك سپرده‌اند و چون قرشيان متهمشان كردند دويك را نشان دادند كه دست وى بريده شد .\r\nگويند : قرشيان اطمينان يافتند كه گنج كعبه به نزد حارث بن عامر بن نوفل بن عبد مناف است و وى را پيش يكى از زنان كاهن عرب بردند كه گفت : « چون حرمت كعبه را برده ده سال به مكه در نيايد . » و او ده سال بيرون مكه به سر برد .\r\nو چنان شد كه دريا كشتىاى را كه از آن يكى از بازرگانان رومى بود به جده انداخت كه درهم شكست و چون آن را بگرفتند و براى سقف كعبه آماده كردند و يك مرد قبطى در مكه بود كه نجارى مىدانست و مقدمهء كار فراهم آمد اما مارى از چاه خانهء كعبه كه جاى هدايا بود بيرون مىشد و بر ديوار كعبه بالا مىرفت كه قوم از آن بيم داشتند زيرا هر كه بدان نزديك مىشد صدا مىكرد و دهان مىگشود و يكى از روزها كه بر ديوار بود خدا پرنده اى فرستاد كه مار را برگرفت و ببرد و قرشيان گفتند :\r\n« اميدواريم كه خداوند از كارى كه در پيش داريم راضى باشد كه عاملى مناسب و\r\n","description":"","footnote":"","page_name":" 838 ","page_number":51},
  {"content":"\r\nچوب آماده داريم و خدا ما را از ميان برداشت » و اين پنج سال از پس جنگ فجار بود و پيمبر سى و پنج ساله بود .\r\nوقتى قرشيان همسخن شدند كه كعبه را ويران كنند و از نو بسازند ابو وهب ابن عمرو بن عائذ بن عمران بن مخزوم بيامد و سنگى از بناى كعبه برگرفت و سنگ از كف او برجست و به جاى خود رفت و او گفت : « اى گروه قرشيان آنچه در بناى كعبه به كار مىبريد از كسب حلال باشد مهر زناكار و حاصل زنا و مظلمه را صرف آن مكنيد . » بعضىها اين سخن را به وليد بن مغيره نسبت داده‌اند .\r\nگويند : عبد الله بن صفوان بن امية بن خلف دختر جعدة بن هبيرة بن ابى وهب بن عمرو بن عائذ بن عمران بن مخزوم را ديده بود كه بر كعبه طواف مىبرد و گفت :\r\n« اين كيست ؟ » و چون گفتند كه اين دختر جعدة بن هبيره است ، گفت : « عبد الله بن صفوان جدوى ، يعنى همان ابو وهب ، بود كه از كعبه سنگى برگرفت و سنگ از كف او بجست و به جاى خود رفت و او گفت : اى گروه قرشيان آنچه در بناى كعبه به كار مىبريد از كسب حلال باشد ، مهر زناكار و حاصل ربا و مظلمه را صرف آن مكنيد . » ابو وهب خالهء پدر پيمبر صلى الله عليه و سلم بود و مردى شريف بود .\r\nاز محمد بن اسحاق روايت كرده‌اند كه قرشيان كعبه را تقسيم كردند و سمت در ، از آن بنى عبد مناف و زهره شد و ما بين حجر الاسود و ركن يمانى از آن بنى مخزوم و تيم و بعض ديگر از قبايل قريش شد ، و پشت كعبه از آن بنى جمح و بنى سهم شد و سمت حجر كه حطيم بود از آن بنى عبد الدار بن قصى و بنى اسد بن عبد العزى بن قصى و بنى عدى بن كعب شد .\r\nو چنان بود كه كسان از ويران كردن كعبه بيمناك بودند و وليد بن مغيره گفت :\r\n« من آغاز مىكنم » و كلنگ برگرفت و مىگفت : « خدايا بيم مكن ، خدايا جز نيكى\r\n","description":"","footnote":"","page_name":" 839 ","page_number":52},
  {"content":"\r\nقصدى نداريم » و قسمتى از سمت دور كن را ويران كرد ، و مردم آن شب منتظر ماندند و گفتند : « ببينيم اگر آسيبى ديد كعبه را ويران نكنيم و به همان حال كه بود بازگردانيم و اگر آسيبى نديد بدانيم كه خدا از كار ما خشنود است و كعبه را ويران كنيم . » وليد بن مغيره همه شب به كار خويش مشغول بود و كسان نيز با او كار كردند تا ويرانى به سر رفت و به پايه رسيد كه سنگهاى سبز همانند دندانهاى به هم پيوسته بود .\r\nو هم از محمد بن اسحاق روايت كرده‌اند كه يكى از مردان قريش كه در ويرانى كعبه شركت داشت ، ديلمى ميان دو سنگ فرو برد كه از جاى برآرد و چون سنگ تكان خورد مكه بلرزيد و در همان وقت به پايهء بنا رسيدند .\r\nگويد : آنگاه قبايل قريش سنگ براى بنيان فراهم آوردند ، و هر قبيله جدا سنگ فراهم مىكرد و بنيان را بالا بردند تا به محل حجر الاسود رسيدند و اختلاف كردند ، كه هر قبيله مىخواست سنگ را به جاى آن گذارد تا آنجا كه كار به صف بندى رسيد ، و پيمان كردند و سخن از جنگ رفت و بنى عبد الدار كاسه اى پر از خون بياوردند و با بنى عدى بن كعب ، پيمان مرگ بستند\r\nو دست در خون فرو بردند ، و قرشيان چهار يا پنج روز بر اين حال به سر كردند ، پس از آن در مسجد فراهم شدند و مشورت كردند و بر سر انصاف آمدند .\r\nبه گفتهء بعضى راويان در آن هنگام ابو امية بن مغيره كه سالمندترين قرشيان بود گفت : « اى قرشيان نخستين كسى كه از در مسجد درآيد در اين كار مورد اختلاف ميان شما داورى كند . » و نخستين كسى كه از در درآمد پيمبر خدا صلى الله عليه و سلم بود ، و چون او را بديدند گفتند : « اين امين است ، به داورى او رضايت مىدهيم ، او محمد است . »\r\n","description":"","footnote":"","page_name":" 840 ","page_number":53},
  {"content":"\r\nو چون پيمبر خدا به نزد آنها رسيد و حكايت را با وى بگفتند گفت : « جامه اى بياريد » و جامه را برگرفت و سنگ را در آن نهاد و گفت : « مردم هر قبيله يك گوشه از جامه را بگيرند و بردارند » و چنين كردند ، و چون تا محل نصب سنگ بالا بردند ، آن را به دست خويش به جاى نهاد و بنا را بر روى آن بالا بردند .\r\nو چنان بود كه قرشيان پيمبر خدا را پيش از آنكه وحى بر او نازل شود امين نام داده بودند .\r\nابو جعفر گويد : بناى كعبه پانزده سال پس از جنگ فجار بود ، و از عام - الفيل تا سال فجار بيست سال بود . و ميان مطلعان سلف اختلاف هست كه پيمبر به هنگام بعثت چند سال داشت ، بعضىها گفته‌اند : مبعث وى صلى الله عليه و سلم پنج سال پس از بناى كعبه بود و در آن وقت چهل سال داشت .\r\nذكر گويندگان اين سخن از ابن عباس روايت كرده‌اند كه پيمبر خدا صلى الله عليه و سلم در چهل سالگى مبعوث شد .\r\nو هم از انس بن مالك روايت مكرر به اين مضمون هست .\r\nاز عروه بن زبير نيز روايت كرده‌اند كه پيمبر خداى صلى الله عليه و سلم به هنگام بعثت چهل ساله بود .\r\nاز يحيى بن جعده روايت كرده‌اند كه پيمبر خداى صلى الله عليه و سلم به هنگام بعثت چهل ساله بود .\r\nاز يحيى بن جعده روايت كرده‌اند كه پيمبر خداى صلى الله عليه و سلم به فاطمه گفته بود : « هر سال يك بار قرآن بر من عرضه مىشد ، و اين سال دو بار عرضه شد و پندارم كه مرگ من نزديك است و نخستين كس از خاندان من كه به من ملحق مىشود تويى و هر پيمبرى كه مبعوث شد پيمبر پس از او در نيمه عمر وى مبعوث شد ، عيسى به سال چهلم مبعوث شد و من به سال بيستم . »\r\n","description":"","footnote":"","page_name":" 841 ","page_number":54},
  {"content":"\r\nاز عكرمه روايت كرده‌اند كه پيمبر صلى الله عليه و سلم چهل ساله بود كه در مكه مبعوث شد و سيزده سال در مكه ببود .\r\nاز ابن عباس نيز روايتى به همين مضمون هست .\r\nبعضى ديگر گفته‌اند پيمبر خداى صلى الله عليه و سلم در سن چهل و سه سالگى مبعوث شد .\r\nذكر گويندگان اين سخن .\r\nاز هشام روايت كرده‌اند كه پيمبر خدا چهل و سه ساله بود كه وحى به دو رسيد .\r\nو هم از سعيد بن مسيب روايتى به اين مضمون هست .\r\n\r\nسخن از روز و ماه بعثت پيمبر خدا\r\nابو جعفر گويد : روايت درست هست كه دربارهء روزه روز دوشنبه از پيمبر پرسيدند و فرمود : « من به روز دوشنبه متولد شدم و به روز دوشنبه مبعوث شدم و وحى سوى من آمد . » گويد : در اين باب خلاف نيست ، اما اختلاف هست ، كه كدام دوشنبه ماه بود ، بعضىها گفته‌اند : آغاز نزول قرآن بر پيمبر خدا هيجدهم ماه رمضان بود ، و از عبد الله بن زيد\r\nجرمى روايتى به اين مضمون هست .\r\nبعضى ديگر گفته‌اند نزول قرآن در بيست و چهارم رمضان بود ، و از ابى جَلد روايتى بر اين معنى هست .\r\n","description":"","footnote":"","page_name":" 842 ","page_number":55},
  {"content":"\r\nبعضى ديگر گفته‌اند نزول قرآن در هفدهم رمضان بود و گفتار خدا عز و جل را شاهد اين سخن آورده‌اند كه فرمود :\r\n« * ( وَما أَنْزَلْنا عَلى عَبْدِنا يَوْمَ الْفُرْقانِ يَوْمَ الْتَقَى الْجَمْعانِ 8 : 41 ) * » [ 1 
  ] يعنى : ( اگر به خدا ) و آنچه روز فيصل كار ، روز تلاقى دو گروه ، بر بندهء خويش نازل كرده‌ايم ايمان آورده‌ايد ( چنين كنيد ) و روز تلاقى پيمبر خدا با مشركان در بدر روز هفدهم رمضان بود .\r\nابو جعفر گويد : « پيمبر خدا صلى الله عليه و سلم از آن پيش كه جبريل بر او ظاهر شود و رسالت خداى بيارد آثار و نشانه هايى مىديد ، از آن جمله حكايتى بود كه از پيش دربارهء دو فرشته نقل كردم كه شكم وى را شكافتند و غش و نا پاكى از آن درآوردند\r\nو ديگر آن بود كه به هر راهى مىگذشت درخت و سنگ بر او سلام مىكرد .\r\nاز بره دختر ابى تجراة روايت كرده‌اند كه وقتى خداوند عز و جل مىخواست پيمبر خويش را رسالت دهد ، وقتى به حاجت مىشد چندان دور مىرفت كه خانه اى نباشد و به دره ها مىشد و به هر سنگ و درختى مىگذشت به دو مىگفت : « السلام عليك يا رسول الله » و به چپ و راست و پشت سر مىنگريست و كسى را نمىديد .\r\nابو جعفر گويد : و امتها از مبعث وى سخن مىكردند و عالمان هر امت از آن خبر مىدادند .\r\nعامر بن ربيعه گويد : از زيد بن عمرو بن نفيل شنيدم كه مىگفت : « من در انتظار پيمبرى از فرزندان اسماعيل و از اعقاب عبد المطلب هستم و بيم دارم به زمان او نرسم اما به او ايمان دارم و تصديق او مىكنم و به پيمبريش شهادت مىدهم ، اگر عمرت دراز بود و او را ديدى سلام مرا به او برسان ، اينك وصف او با تو بگويم\r\n\r\n","description":"","footnote":"\r\n[ 1 
  ] انفال : 41\r\n","page_name":" 843 ","page_number":56},
  {"content":"\r\nتا بر تو مخفى نماند . » گفتم : « بگو » گفت : « وى نه كوتاه است نه بلند ، نه پر موى و نه كم موى و پيوسته در ديدهء او سرخى اى هست و خاتم نبوت ميان دو بازوى اوست و نامش احمد است و در اين شهر متولد مىشود ، آنگاه قومش او را بيرون كنند و دين وى را خوش ندارند تا به يثرب مهاجرت كند و كارش بالا گيرد ، مبادا از او غفلت كنى كه من به طلب دين ابراهيم همه ولايتها را بگشتم و از يهودان و نصارى و مجوس پرسيدم و همه گفتند اين دين پس از اين خواهد بود و وصف وى را چنين آوردند و گفتند : جز او پيمبرى نمانده است . »\r\nعامر گويد : وقتى مسلمان شدم گفتار زيد بن عمرو را با پيمبر بگفتم و سلام او را رسانيدم و پيمبر صلى الله عليه و سلم جواب وى بداد و براى او طلب رحمت كرد و گفت : « او را در بهشت ديدم كه دنباله ها مىكشيد . » عبد الله بن كعب وابستهء عثمان گويد كه يك روز كه عمر بن خطاب در مسجد پيمبر خدا نشسته بود ، عربى وارد مسجد شد و سراغ عمر را گرفت و چون عمر او را بديد گفت : « اين مرد همچنان مشرك است ، و در جاهليت كاهن بوده است . » عرب به عمر سلام كرد و بنشست ، و عمر به دو گفت : « آيا مسلمان شده اى ؟ » گفت : « آرى . » عمر گفت : « آيا در جاهليت كاهن بوده اى . » عرب گفت : « سبحان الله ، سخنى مىگويى كه از هنگام خلافت به هيچ يك از رعيت خويش نگفته اى . » عمر گفت : « ما در جاهليت بدتر از اين بوديم ، بت مىپرستيديم ، تا خداوند ما را به وسيلهء اسلام گرامى داشت . »\r\n","description":"","footnote":"","page_name":" 844 ","page_number":57},
  {"content":"\r\nعرب گفت : « آرى اى امير مؤمنان من در جاهليت كاهن بودم . » عمر گفت : « به ما بگو عجيبترين خبرى كه شيطانت برايت آورد چه بود ؟ » عرب گفت : « شيطانم يك ماه يا يك سال پيش از اسلام آمد و گفت : مگر نمىبينى كه كار جنيان دگرگون شده . » عمر گفت : « مردم نيز چنين مىگفتند ، به خدا من با گروهى از قرشيان به نزد بتى از بتان جاهليت بوديم كه يكى از عربان گوساله اى براى آن قربان كرده بود و منتظر بوديم كه گوساله را بر ما تقسيم كنند و از دل آن صدايى شنيدم كه هرگز صدايى نافذتر از آن نشنيده بودم و اين يك ماه يا يك سال پيش از ظهور اسلام بود كه مىگفت : « اى ذريح ،\r\nكارى موفقيت آميز است » و يكى فرياد زند و گويد :\r\n« لا إله الا الله » .\r\nجبير بن مطعم گويد : در بوانه به نزد بتى نشسته بوديم و اين يك ماه پيش از بعثت پيمبر خدا بود و شترى كشته بوديم كه يكى بانگ زد : عجب را بشنويد كه استراق وحى برفت و شهاب سوى ما اندازند و اين به سبب پيمبرى است كه در مكه آيد و نامش احمد است و هجرتگاه او يثرب است . گويد : و ما دست بداشتيم و پيمبر خداى صلى الله عليه و سلم ظهور كرد .\r\nاز ابن عباس روايت كرده‌اند كه يكى از بنى عامر پيش پيمبر صلى الله عليه و سلم آمد و گفت : « خاتم نبوت را كه ميان دو بازوى تو است به من بنما كه اگر محتاج علاج باشى علاجت كنم كه من معروفترين طبيب عربم . » پيمبر فرمود : « مىخواهى كه آيتى به تو بنمايم ؟ » مرد عامرى گفت : « آرى ، اين نخل را بخوان . » گويد : و پيمبر سوى نخل نگريست و آن را بخواند و نخل بيامد تا جلو او بايستاد . آنگاه به نخل گفت : « بازگرد . » و بازگشت .\r\n","description":"","footnote":"","page_name":" 845 ","page_number":58},
  {"content":"\r\nمرد عامرى گفت : « اى گروه بنى عامر ، به خدا چنين جادوگرى نديده‌ام . » ابو جعفر گويد : و اخبار در دلالت بر پيمبرى او صلى الله عليه و سلم از شمار بيرون است و براى آن كتابى جداگانه خواهيم داشت ان شاء الله .\r\nاكنون به سخن از پيمبر صلى الله عليه و سلم از هنگامى كه جبرئيل عليه السلام وحى سوى وى آورد باز مىگرديم .\r\nابو جعفر گويد : از پيش ، بعضى خبرها را دربارهء نخستين بار كه جبرئيل بيامد ، و اينكه سن وى چند سال بود آورده‌ايم و اكنون وصف ظهور جبرئيل و آوردن وحى خداى را بگوييم :\r\nاز عايشه روايت كرده‌اند كه نخستين وحى كه به پيمبر خدا آمد رؤياى صادق بود كه همانند سپيده دم بود آنگاه به خلوت راغب شد و به غار حرا مىرفت و شبهاى معين را در آنجا به عبادت مىگذرانيد آنگاه سوى كسان خود باز مىگشت و براى شبهاى ديگر توشه مىگرفت تا حق به سوى وى آمد و گفت : « اى محمد تو پيمبر خدايى . » پيمبر خداى صلى الله عليه و سلم گويد : من نيم خيز شدم . آنگاه برخاستم و تنم مىلرزيد و پيش خديجه رفتم و گفتم : « مرا بپوشانيد ، مرا بپوشانيد » تا ترس از من برفت . آنگاه بيامد و گفت : « اى محمد ، تو پيمبر خدايى . » پيمبر گويد : و چنان شد كه مىخواستم خويشتن را از بالاى كوه بيندازم و او به من ظاهر شد و گفت : « اى محمد من جبريلم و تو پيمبر خدايى . » پس از آن به من گفت : « بخوان » گفتم : « چه بخوانم ؟ » گويد : « مرا بگرفت و سه بار بفشرد تا به زحمت افتادم ، سپس گفت :\r\n« بخوان به نام خدايت كه مخلوق آفريد . » آنگاه پيش خديجه رفتم و گفتم . « بر خويشتن بيمناكم » و حكايت خويش را با او بگفتم .\r\n","description":"","footnote":"","page_name":" 846 ","page_number":59},
  {"content":"\r\nخديجه گفت : « خوشدل باش كه خداوند هرگز تو را خوار نخواهد كرد كه تو با خويشاوند نيكى مىكنى\r\nو سخن راست مىگويى و امانت گزارى و مهمان نوازى و پشتيبان حقى . » آنگاه خديجه مرا پيش ورقة بن نوفل بن اسد برد و گفت : « ببين برادرزاده ات چه مىگويد ؟ » ورقه از من پرسش كرد و چون حكايت خويش با وى بگفتم . گفت :\r\n« به خدا اين ناموسى است كه بر موسى بن عمران نازل شد ، كاش در آن نصيبى داشتم ، كاش وقتى قومت ترا بيرون مىكنند ، زنده باشم . » گفتم : « مگر قومم مرا بيرون مىكنند ؟ » گفت : « آرى ، هر كه چون تو دينى بيارد با او دشمنى كنند ، اگر آن روز زنده باشم ترا يارى مىكنم . » گويد : « و نخستين آيات قرآن كه از پى « * ( اقْرَأْ بِاسْمِ رَبِّكَ 96 : 1 ) * » بر من نازل شد :\r\n« * ( ن ، وَالْقَلَمِ وَما يَسْطُرُونَ 68 : 1 ) * » و « * ( يا أَيُّهَا الْمُدَّثِّرُ 74 : 1 ) * » و : « * ( وَالضُّحى 93 : 1 ) * » بود .\r\nاز عبد الله بن شداد روايت كرده‌اند كه جبريل پيش پيمبر آمد و گفت : « اى محمد ، بخوان . » گفت : « چه بخوانم ؟ » گويد : و او را بفشرد و باز گفت : « اى محمد بخوان . » گفت : « چه بخوانم . » جبريل گفت : « * ( اقْرَأْ بِاسْمِ رَبِّكَ الَّذِي خَلَقَ 96 : 1 ) * تا آخر سوره علق . گويد : پيمبر خداى صلى الله عليه و سلم پيش خديجه رفت و گفت : « اى خديجه ، گويا آسيبى ديده‌ام . » خديجه گفت : « هرگز خدا با تو چنين نكند كه هرگز گناهى نكرده اى . »\r\nگويد : و خديجه پيش ورقة بن نوفل رفت و حكايت با او بگفت . و ورقه گفت :\r\n« اگر سخن راست مىگويى شوهرت پيمبر است و از امت خويش رنج بيند و اگر زنده باشم او را يارى مىكنم . »\r\n","description":"","footnote":"","page_name":" 847 ","page_number":60},
  {"content":"\r\nپس از آن جبرئيل نيامد و خديجه با او گفت : شايد خدايت رهايت كرده است و خدا اين آيات را نازل فرمود :\r\n« * ( وَالضُّحى ، وَاللَّيْلِ إِذا سَجى ، ما وَدَّعَكَ رَبُّكَ وَما قَلى 93 : 1 - 3 ) * [ 1 
  ] » يعنى : قسم به روز ، و شب آن دم كه تاريك گردد كه پروردگارت نه تركت كرده و نه دشمنت شده .\r\nاز عبد الله بن زبير روايت كرده‌اند كه پيمبر صلى الله عليه و سلم هر سال يك ماه در حرا به عبادت مىنشست و اين جزو رسوم قريش بود كه در جاهليت داشتند و در آن ماه كه در حرا بود هر كس از مستمندان پيش وى مىرفت به او طعام مىداد و چون ماه به سر مىرسيد سوى كعبه مىرفت ، و هفت بار يا هر چند بار كه خدا مىخواست طواف مىكرد و به خانه مىرفت .\r\nو چون آن هنگام رسيد كه خدا مىخواست او را به پيمبرى گرامى كند و اين به ماه رمضان بود ، پيمبر سوى حرا رفت و چون شب وحى رسيد جبريل بيامد .\r\nپيمبر گويد : بيامد و صفحه اى از ديبا به دست داشت كه در آن نوشته بود و گفت : « بخوان » گفتم : « چه بخوانم ؟ » جبريل مرا چنان فشرد كه پنداشتم مرگ است ، آنگاه گفت : « بخوان . » گفتم : « چه بخوانم ؟ » و اين را گفتم كه باز مرا نفشارد .\r\nگفت : « * ( اقْرَأْ بِاسْمِ رَبِّكَ الَّذِي خَلَقَ 96 : 1 ) * . » تا آخر سورهء علق . » گويد : و من خواندم و بسر بردم و او از پيش من برفت و من از خواب برخاستم و گويى نوشته اى در خاطرم بود . و چنان بود كه شاعر و مجنون را سخت دشمن داشتم و نمىخواستم به آنها بنگرم و با خويش گفتم هرگز قرشيان نگويند كه شاعرى يا مجنونى\r\n\r\n","description":"","footnote":"\r\n[ 1 
  ] سوره : و الضحى : 1 تا 3\r\n","page_name":" 848 ","page_number":61},
  {"content":"\r\nشده‌ام ، بر فراز كوه روم و خويشتن را بيندازم تا بميرم و آسوده شوم . و به اين قصد بيرون آمدم و در ميان كوه صدايى از آسمان شنيدم كه مىگفت : « اى محمد تو پيمبر خدايى و من جبريلم . » گويد : و سر برداشتم و جبريل را به صورت مردى ديدم كه پاهايش در افق آسمان بود و مىگفت : « اى محمد ، تو پيمبر خدايى و من جبريلم . » گويد : و من ايستاده بودم و جبريل را مىنگريستم و از مقصود خويش باز ماندم و قدمى پس و پيش نرفتم و روى از جبريل بگردانيدم و ديگر آفاق آسمان را نگريستم و هر جا نظر كردم او را بديدم ، و همچنان ايستاده بودم و قدمى پيش و پس نرفتم تا خديجه كس به جستجوى من فرستاد كه به مكه رسيدند و سوى او بازگشتند و من ايستاده بودم ، پس از آن جبريل برفت و من سوى كسان خود بازگشتم و به نزد خديجه رسيدم ، و پهلوى وى نشستم كه گفت : « اى ابو القاسم ، كجا بودى كه فرستادگان خويش را به جستجوى تو روانه كردم و سوى مكه آمدند و بازگشتند . » گفتم : « به شاعرى يا جنون افتاده‌ام » .\r\nگفت : « اى ابو القاسم ، تو را به خدا مىسپارم كه خدا با تو چنين نمىكند كه راست گفتارى و امانتگزار و نيك صفت ، و با خويشاوندان نكو رفتار ، اى پسر عم ، شايد چيزى ديده اى ؟ » گفتم : « آرى . » و حكايت خويش را با وى بگفتم .\r\nخديجه گفت : « اى پسر عم ، خوشدل باش و پايمردى كن ، قسم به آن خدايى كه جان خديجه به فرمان اوست اميدوارم پيمبر اين امت باشى . » آنگاه برخاست و لباس به تن كرد و پيش ورقة بن نوفل بن اسد عموزادهء خويش رفت كه نصرانى بود و كتب خوانده بود و از اهل تورات و انجيل سخنها شنيده بود و حكايت با وى بگفت .\r\nورقه گفت : « قدوس ! قدوس ! به خدايى كه جان ورقه به فرمان اوست اگر\r\n","description":"","footnote":"","page_name":" 849 ","page_number":62},
  {"content":"\r\nسخن راست مىگويى ناموس اكبر آمده است ( و مقصودش از ناموس ، جبريل بود ) همان ناموس كه سوى موسى آمده بود ، و او پيمبر اين امت است ، به او بگوى پايمردى كند . » خديجه پيش پيمبر صلى الله عليه و سلم آمد و سخنان ورقه را با وى بگفت و غم وى سبك شد .\r\nو چون اقامت حرا را به سر برد سوى كعبه رفت و طواف برد و ورقه او را بديد و گفت : « برادر زاده آنچه را ديده اى و شنيده اى با من بگوى . » و پيمبر صلى الله عليه و سلم حكايت خويش با وى بگفت .\r\nورقه گفت : « به خدايى كه جان من به فرمان اوست تو پيمبر اين امتى و ناموس اكبر كه سوى موسى آمده بود سوى تو آمده است ، ترا تكذيب كنند و آزار كنند و از ديار خويش بيرون كنند و با تو جنگ كنند و اگر من زنده باشم خدا را يارى مىكنم » « آنگاه سر پيش آورد و پيشانى پيمبر را ببوسيد . » پس از آن پيمبر خداى صلى الله عليه و سلم به خانهء خويش رفت و از گفتار ورقه ثباتش بيفزود و غمش برفت .\r\nگويند : از جمله سخنها كه خديجه در افزودن ثبات پيمبر گفت اين بود كه اى پسر عم توانى كه وقتى جبريل آيد با من بگويى ؟\r\nپيمبر گفت : « آرى . » و چون جبريل بيامد ، پيمبر به خديجه گفت : « اينك جبريل آمد » خديجه گفت :\r\n« برخيز و بر ران چپ من بنشين . » و پيمبر برخاست و بر ران خديجه نشست .\r\nو خديجه گفت : « او را مىبينى ؟ » پيمبر گفت : « آرى » خديجه گفت : « بيا و بر ران راست من بنشين . »\r\n","description":"","footnote":"","page_name":" 850 ","page_number":63},
  {"content":"\r\nو پيمبر بر آنجا بنشست .\r\nخديجه گفت : « او را مىبينى . » پيمبر گفت : « آرى . » خديجه گفت : « بيا و در بغلم بنشين . » و پيمبر چنان كرد .\r\nخديجه گفت : « او را مىبينى ؟ » پيمبر گفت : آرى .\r\nآنگاه خديجه سرپوش برداشت و پيمبر در بغل او نشسته بود و گفت : « او را مىبينى ؟\r\nپيمبر گفت : « نه » خديجه گفت : « اى پسر عم ، پايمردى كن و خوشدل باش به خدا اين فرشته است و شيطان نيست . » اين حديث را از فاطمه دختر حسين عليه السلام روايت كرده‌اند با اين افزايش كه خديجه پيمبر را زير پيراهن خود جاى داد و جبرئيل نهان شد و به پيمبر صلى الله عليه و سلم گفت : « اين فرشته است و شيطان نيست . » ابن ابى كثير گويد : از ابو سلمه پرسيدم نخستين آيهء قرآن كه نازل شد چه بود ؟\r\nگفت : « * ( يا أَيُّهَا الْمُدَّثِّرُ 74 : 1 ) * بود . » گفتم : مىگويند : « * ( اقْرَأْ بِاسْمِ رَبِّكَ الَّذِي خَلَقَ 96 : 1 ) * بود . » به من گفت : « جز آنچه پيمبر به من گفته با تو نمىگويم كه او صلى الله عليه و سلم گفت : در حرا مجاور بودم ، و چون مدت مجاورت به سر بردم فرود آمدم و به دل دره شدم\r\nو ندايى شنيدم و به راست و چپ و پشت سر و پيش رو نگريستم و چيزى نديدم و چون به بالاى سر نگريستم جبريل را ديدم كه ميان آسمان و زمين بر كرسىاى نشسته بود و بترسيدم . »\r\n","description":"","footnote":"","page_name":" 851 ","page_number":64},
  {"content":"\r\nو دنبالهء سخن در روايت عثمان بن عمرو هست كه پيمبر فرمود : پيش خديجه رفتم و گفتم : « مرا بپوشانيد » و مرا بپوشانيدند ، و آب بر من افشاندند و اين آيات نازل شد كه « * ( يا أَيُّهَا الْمُدَّثِّرُ ، قُمْ فَأَنْذِرْ 74 : 1 - 2 ) * » [ 1 
  ] يعنى : اى جامه به خويش پيچيده ، برخيز و بترسان .\r\nاز هشام بن محمد روايت كرده‌اند كه جبريل اول بار به شب شنبه و شب يكشنبه پيش پيمبر آمد آنگاه رسالت خداى را به روز دوشنبه آورد وضو و نماز را به او آموخت و « * ( اقْرَأْ بِاسْمِ رَبِّكَ الَّذِي خَلَقَ 96 : 1 ) * » را تعليم داد ، و پيمبر صلى الله عليه و سلم روز دوشنبه كه وحى آمد چهل سال داشت .\r\nابو ذر غفارى گويد : از پيمبر پرسيدم : « اول بار چگونه يقين كردى كه پيمبر شده اى ؟ » گفت : « اى ابو ذر ، من به درهء مكه بودم كه دو فرشته سوى من آمدند يكى بر زمين بود و ديگرى ميان زمين و آسمان بود ، و يكيشان به ديگرى گفت : « اين همانست . » ديگرى گفت : « همانست . » گفت : « او را با يكى وزن كن . » و مرا با يكى وزن كردند كه بيشتر بودم .\r\nپس از آن گفت : « او را با ده تن وزن كن . » و مرا با ده تن وزن كردند و بيشتر بودم .\r\nآنگاه گفت : « او را با صد تن وزن كن » و مرا با صد تن وزن كردند و بيشتر بودم .\r\nآنگاه گفت : « وى را با هزار تن وزن كن . » و مرا با هزار تن وزن كردند و\r\n\r\n","description":"","footnote":"\r\n[ 1 
  ] مدثر : 1 و 2\r\n","page_name":" 852 ","page_number":65},
  {"content":"\r\nبيشتر بودم .\r\nيكيشان به ديگرى گفت : « شكم او را بشكاف » و شكم مرا بشكافت .\r\nآنگاه گفت : « دل او را برون آر » يا گفت : « دل او را بشكاف » و دل مرا بشكافت و قطرات خون از آن برآورد و بيفكند .\r\nآنگاه ديگرى گفت : « شكم او را بشوى و قلبش را بشوى . » آنگاه آرامش را بخواست كه گويى صورت گربه اى سپيد بود و آن را به دل من نهاد و گفت : « شكم او را بدوز » و شكم مرا بدوختند و مهر نبوت ميان دو شانه‌ام زدند و برفتند و گويى هنوز آنها را مىبينم .\r\nاز زهرى روايت كرده‌اند كه مدتى وحى از پيمبر خدا صلى الله عليه و سلم ببريد و سخت غمين شد و بر قلهء كوههاى بلند مىرفت كه خويشتن را بيندازد و چون به بالاى كوه مىرفت جبريل بر او نمايان مىشد و مىگفت : « تو پيمبر خدايى » و دلش آرام مىگرفت .\r\nپيمبر چنين گفته بود : « يك روز كه به راه بودم فرشته اى را كه در حراء پيش من مىآمد ديدم كه ميان آسمان و زمين بر كرسىاى نشسته بود و سخت بترسيدم و پيش خديجه بازگشتم و گفتم : « مرا بپوشانيد » و مرا بپوشانيدند و اين آيات نازل شد\r\nكه * ( يا أَيُّهَا الْمُدَّثِّرُ قُمْ فَأَنْذِرْ وَرَبَّكَ فَكَبِّرْ وَثِيابَكَ فَطَهِّرْ 74 : 1 - 4 ) * [ 1 
  ] يعنى : اى جامه به خويش پيچيده ، برخيز و بترسان ، پروردگارت را تكبير گوى و لباس خويش پاكيزه دار .\r\nزهرى گويد : نخستين آياتى كه نازل شد اقرأ باسم ربك الذى خلق بود تا ما لم يعلم .\r\nابو جعفر گويد : و چون خدا عز و جل اراده فرمود كه پيمبر او محمد صلى الله عليه و سلم قوم را از عذاب خداى بيم دهد و از كفر و بتپرستى باز آرد و از نعمت\r\n\r\n","description":"","footnote":"\r\n[ 1 
  ] سوره مدثر : آيات 1 تا 4\r\n","page_name":" 853 ","page_number":66},
  {"content":"\r\nپيمبرى كه به او داده بود سخن كند ، پيمبر ، نهانى با آنها كه مورد اطمينان بودند سخن مىكرد\r\nو چنان كه گفته‌اند نخستين كسى كه به دو ايمان آورد خديجه رحمة الله عليه بود .\r\nابو جعفر گويد : نخستين چيزى كه خدا از پى اقرار به توحيد و بيزارى از بتان واجب كرد نماز بود .\r\nاز محمد بن اسحاق روايت كرده‌اند كه وقتى نماز بر پيمبر صلى الله عليه واجب شد جبريل بيامد و او بالاى مكه بود و پاشنهء خود را به زمين زد و چشمه اى بشكافت و جبريل عليه السلام وضو كرد و پيمبر مىنگريست كه جبريل مىخواست تطهير نماز را به دو بياموزد . پس از آن پيمبر نيز مانند جبريل وضو كرد و جبريل به نماز ايستاد و پيمبر چون او نماز كرد ، و جبريل برفت و پيمبر پيش خديجه رفت و وضو كرد تا تطهير نماز را به دو تعليم دهد و خديجه نيز مانند پيمبر وضو كرد ، آنگاه پيمبر نماز كرد و خديجه نيز مانند وى نماز كرد .\r\nاز انس بن مالك روايت كرده‌اند كه چون هنگام نبوت پيمبر ما صلى الله عليه و سلم رسيد ، وى به كنار كعبه خفته بود و رسم چنان بود كه قرشيان آنجا مىخفتند و جبرييل و ميكاييل بيامدند و با هم گفتند : « فرمان دربارهء كيست ؟ » آنگاه گفتند : « دربارهء سالار قوم است » و برفتند ، و از سوى قبله درآمدند و سه فرشته بودند و پيمبر را يافتند كه به خواب بود و او را به پشت بگردانيدند و شكمش بشكافتند ، آنگاه از آب زمزم بياوردند و داخل شكم او را از شك و شرك و جاهليت و ضلالت پاك كردند ، پس از آن طشتى از طلا بياوردند كه پر از ايمان و حكمت بود و شكم و اندرون وى را از ايمان و حكمت پر كردند . آنگاه وى را سوى آسمان اول بالا بردند و جبريل گفت : « در بگشاييد » و در بانان آسمان گفتند :\r\n« كيستى ؟ » پاسخ داد : « جبريلم . »\r\n","description":"","footnote":"","page_name":" 854 ","page_number":67},
  {"content":"\r\nگفتند : « و كى با تو هست ؟ » گفت : « محمد . » گفتند : « مبعوث شده ؟ » گفت : « آرى . » گفتند : خوش آمديد « و براى پيمبر دعا كردند . » و چون درآمد ، مردى تنومند و نكو منظر ديد و از جبريل پرسيد : « اين كيست ؟ » جبريل پاسخ داد : « اين پدرت آدم است . » پس از آن وى را به آسمان دوم بردند و جبريل گفت : « بگشاييد . » و همان سؤال را از او كردند و در همه آسمانها سؤال و سخن همان بود . و چون درآمد دو مرد آنجا بودند و پيمبر پرسيد : « اى جبرئيل اينان كيستند ؟ » گفت : « يحيى و عيسى خاله زادگان تواند . » پس از آن وى را به آسمان سوم بردند و چون درآمد مردى آنجا بود و پيمبر پرسيد : « اى جبرئيل اين كيست ؟ » گفت : « اين برادرت يوسف است ، كه از همه كسان زيباتر بود ، چنان كه ماه شب چهارده از ستارگان سر است . » پس از آن وى را به آسمان چهارم بردند و در آنجا مردى بود و پيمبر پرسيد :\r\n« اى جبرئيل اين كيست ؟ » جبريل جواب داد : « اين ادريس است و آيهء « * ( وَرَفَعْناه مَكاناً عَلِيًّا 19 : 57 ) * » [ 1 
  ] را بخواند .\r\nپس از آن ، وى را به آسمان پنجم بردند و مردى آنجا بود و پيمبر پرسيد :\r\n« اى جبريل اين كيست ؟ »\r\n\r\n","description":"","footnote":"\r\n[ 1 
  ] يعنى : و او را به مقامى بلند بالا برديم ( مريم : 57 )\r\n","page_name":" 855 ","page_number":68},
  {"content":"\r\nپاسخ داد : « اين هارون است . » پس از آن وى را به آسمان ششم برد و مردى آنجا بود و پرسيد : « اى جبريل اين كيست ؟ » پاسخ داد كه اين موسى است .\r\nپس از آن وى را به آسمان هفتم برد و مردى آنجا بود و پيمبر گفت : « اى جبريل ، اين كيست ؟ » گفت : « اين پدرت ابراهيم است . » پس از آن وى را به بهشت برد و در آنجا جويى بود كه آب آن از شير سپيدتر و از عسل شيرينتر بود و دو سوى آن خيمه هاى مرواريد بود . پرسيد اى جبرئيل اين چيست ؟\r\nپاسخ داد : « اين كوثر است\r\nكه پروردگارت به تو عطا كرده و اين مسكنهاى تو است . » گويد : و جبرئيل به دست خويش از خاك آن بر گرفت كه مشك بود پس از آن به سوى سدرة المنتهى رفت و نزديك خداى عز و جل رسيد كه به اندازهء يك تير يا نزديكتر بود و از نزديكى پروردگار تبارك و تعالى اقسام در و ياقوت و زبرجد بر - درخت نمودار بود .\r\nآنگاه خداى به بندهء خويش وحى كرد و به او فهم و علم داد و پنجاه نماز بر او مقرر كرد .\r\nو پيمبر در بازگشت به موسى گذشت كه از او پرسيد : « خدا بر امت تو چه مقرر فرمود ؟ » پاسخ داد : « پنجاه نماز . » موسى گفت : « پيش خداى خويش بازگرد و براى امت خويش تخفيف بخواه كه امت تو از همه امتها ضعيفتر است و عمر كوتاهتر دارد » و آن بليات كه از\r\n","description":"","footnote":"","page_name":" 856 ","page_number":69},
  {"content":"\r\nبنى اسرائيل ديده بود با وى بگفت .\r\nپيمبر بازگشت و ده نماز از امت وى برداشته شد .\r\nو باز به موسى گذشت كه گفت : « برگرد و از پروردگارت تخفيف بگير » و چنان كرد تا پنج نماز باقى ماند .\r\nو باز موسى گفت : « بازگرد و تخفيف بگير . » پيمبر گفت : « ديگر باز نخواهم گشت » و در دل وى گذشت كه باز نگردد كه خداى عز و جل فرموده بود : « سخن من بازنگردد و قضاى من تغيير نپذيرد . » اما نماز امت من ده برابر تخفيف يافت .\r\nانس گويد : « هرگز بويى ، حتى بوى عروس را خوشتر از بوى پوست پيمبر خدا صلى الله عليه نديدم كه پوست خودم را به پوست او چسبانيدم و بو كشيدم . » ابو جعفر گويد : گذشتگان اختلاف دارند كه پس از خديجه كى به پيمبر ايمان آورد و تصديق او كرد .\r\nبعضىها گفته‌اند نخستين مردى كه به پيمبر خدا صلى الله عليه و سلم ايمان آورد على بن ابى طالب عليه السلام بود .\r\nذكر بعضى گويندگان اين سخن .\r\nاز ابن عباس روايت كرده‌اند كه اول كس كه با پيمبر نماز كرد على بود .\r\nو هم از جابر روايت كرده‌اند كه پيمبر صلى الله عليه و سلم به روز دوشنبه مبعوث شد و على به روز سه شنبه نماز كرد .\r\nابو حمزه گويد : از زيد بن ارقم شنيدم كه گفت : « اول كس كه به پيمبر خداى صلى الله عليه و سلم ايمان آورد ، على ابن ابى طالب بود » و اين را با نخعى گفتم\r\n","description":"","footnote":"","page_name":" 857 ","page_number":70},
  {"content":"\r\nو انكار كرد و گفت : « نخستين كسى كه اسلام آورد ابو بكر بود . » از ابو حمزه وابسته انصار نيز روايت كرده‌اند كه نخستين كسى كه به پيمبر خداى صلى الله عليه و سلم ايمان آورد على بن ابى طالب بود .\r\nعباد بن عبد الله گويد : شنيدم كه على بن ابى طالب مىگفت : « من بندهء خدا و برادر پيمبر خدا هستم و صديق اكبرم كه هر كه پس از من اين سخن گويد دروغگو باشد كه من هفت سال پيش از همه كسان با پيمبر نماز كردم . »\r\nعفيف كندى گويد : « به روزگار جاهليت به مكه آمدم ، و پيش عباس بن عبد المطلب منزل گرفتم و چون آفتاب برآمد كعبه را نگريستم و جوانى بيامد و به آسمان نظر كرد ، آنگاه سوى كعبه رفت و رو به آن ايستاد و چيزى نگذشت كه پسرى بيامد و به طرف راست وى ايستاد و طولى نكشيد كه زنى بيامد و پشت سر وى ايستاد و چون به ركوع رفت پسر و زن ركوع كردند ، پس از آن جوان سر برداشت و پسر و زن نيز سر برداشتند . آنگاه جوان سجده كرد و آن دو نيز سجده كردند .\r\nمن گفتم : « اى عباس اين كارى بزرگ است . » عباس گفت : « آرى ، كارى بزرگ است ، دانى كه اين كيست ؟ » گفتم : « ندانم » گفت : « اين محمد بن عبد الله بن عبد المطلب برادرزادهء من است مىدانى اين كه با اوست كيست ؟ » گفتم : « ندانم » گفت : « اين على بن ابى طالب بن عبد المطلب برادرزادهء من است . مىدانى اين زن كه پشت سر آنها ايستاده كيست ؟ » گفتم : « ندانم » گفت : « اين خديجه دختر خويلد همسر برادرزادهء من است ، و برادرزاده‌ام به من گفته كه آسمان به آنها گفته چنين كنند كه مىبينى ، به خدا اكنون بر همه زمين\r\n","description":"","footnote":"","page_name":" 858 ","page_number":71},
  {"content":"\r\nكسى جز اين سه نفر پير و اين دين نيست . » اسماعيل بن اياس بن عفيف به نقل سخن جد خويش گويد : من مردى بازرگان بودم و در ايام حج به مكه رفتم و پيش عباس فرود آمدم و هنگامى كه پيش وى بودم مردى بيامد و به نماز ايستاد و رو به كعبه داشت ، پس از آن زنى بيامد و با وى به نماز ايستاد ، آنگاه پسرى بيامد و با وى به نماز ايستاد .\r\nگفتم : « اى عباس ، اين دين چيست كه من آن را ندانم ؟ » عباس گفت : « اين محمد بن عبد الله است كه گويد خدا وى را به ابلاغ اين دين فرستاده و مىگويد كه گنجهاى كسرى و قيصر از آن وى مىشود . و اين زن ، همسر او خديجه دختر خويلد است و اين پسر ، عموزادهء وى على بن ابى طالب است كه به دو ايمان آورده است . » گويد : اى كاش آن روز ايمان آورده بودم و مسلمان سومين بودم .\r\nابو جعفر گويد : و همين روايت به مضمون ديگر هست كه عفيف گويد : « عباس ابن عبد المطلب دوست من بود و براى خريد عطر به يمن مىآمد و در ايام حج مىفروخت و يك روز كه من با عباس در منى بودم مردى بيامد و وضو كرد و به نماز ايستاد پس از آن زنى بيامد وضو كرد و پهلوى وى به نماز ايستاد ، پس از آن جوانى بيامد و وضو كرد و پهلوى وى به نماز ايستاد . » به عباس گفتم : « اين كيست ؟ » گفت : « اين برادرزاده من محمد بن عبد الله بن عبد المطلب است و مىگويد كه خدا او را به پيمبرى فرستاده و اين برادر زاده من على بن ابى طالب است كه پيرو دين او شده و اين ، زن او خديجه دختر خويلد است كه بر دين اوست . » عفيف از آن پس كه ايمان آورد و اسلام در قلب وى رسوخ يافت مىگفت :\r\n« اى كاش مسلمان چهارمين بودم . » از ابو حازم مدنى و هم از كلبى روايت كرده‌اند كه على نخستين كس بود كه اسلام آورد .\r\n","description":"","footnote":"","page_name":" 859 ","page_number":72},
  {"content":"\r\nكلبى گويد : « على وقتى اسلام آورد كه هفت سال داشت . » از ابن اسحق روايت كرده‌اند كه اولين ذكورى كه اسلام آورد و تصديق دين خدا كرد على بن ابى طالب بود و آن هنگام ده ساله بود و از نعمتها كه خداوند به وى داده بود اين بود كه پيش از اسلام در كنار پيمبر خدا صلى الله عليه و سلم بود .\r\nاز ابن الحجاج روايت كرده‌اند كه از نعمتهاى خدا درباره على بن ابى طالب و نيكىها كه دربارهء وى اراده فرموده بود اين بود كه قرشيان دچار سختى شدند و ابو طالب نانخور بسيار داشت و پيمبر صلى الله عليه و سلم به عموى خود عباس كه از همهء بنى هاشم مالدارتر بود گفت : « اى عباس ، برادرت ابو طالب نانخور بسيار دارد و مردم چنان كه مىبينى به سختى افتاده‌اند بيا برويم بار او را سبك كنيم من يكى از پسران او را مىگيرم و تو هم يكى را بگير . » عباس پذيرفت و پيش ابو طالب رفتند و گفتند : « مىخواهيم بار ترا سبك كنيم تا اين سختى از مردم برود . » ابو طالب گفت : « عقيل را پيش من بگذاريد و هر چه خواهيد كنيد . » پيمبر صلى الله عليه و سلم على را گرفت و به خانهء خود برد و عباس جعفر را به خانهء خود برد و على بن ابى طالب همچنان با پيمبر خداى بود تا خداوند او را مبعوث كرد و على به دو ايمان آورد و جعفر همچنان پيش عباس بود تا اسلام آورد و از او بىنياز شد .\r\nاز ابن اسحاق روايت كرده‌اند كه پيمبر خداى صلى الله عليه و سلم به وقت نماز به دره هاى مكه مىرفت و على بن ابى طالب نيز نهانى از پدر و همه عمان خويش با وى همراه مىشد و نماز مىكردند و چون شب مىشد باز مىگشتند و مدتى بر اين حال ببودند و يك روز كه نماز مىكردند ابو طالب آنها را بديد و به پيمبر خداى گفت :\r\n« برادرزاده‌ام اين دين تو چيست ؟ »\r\n","description":"","footnote":"","page_name":" 860 ","page_number":73},
  {"content":"\r\nپيمبر خداى پاسخ داد : « اين دين خدا و فرشتگان و پيمبران و دين پدر ما ابراهيم است كه خدا مرا به ابلاغ آن مبعوث كرده و سزاوار است كه تو نيز دعوت مرا بپذيرى و در اين كار كمكم كنى . » ابو طالب گفت : « برادرزاده‌ام نمىتوانم از دين خودم و پدرانم بگردم اما تا زنده‌ام كسى با تو بدى نتواند كرد . »\r\nروايت ديگرى از ابن اسحاق هست به اين مضمون كه ابو طالب به على گفت :\r\n« پسر جان اين دين چيست كه پيرو آن شده اى ؟ » پاسخ داد : « پدر جان به خدا و پيمبران او ايمان آورده‌ام و به دين محمد گرويده‌ام و با او نماز مىكنم . » ابو طالب گفت : « او ترا به خير دعوت مىكند تابع او باش . » از مجاهد روايت كرده‌اند كه على ده ساله بود كه مسلمان شد واقدى گويد :\r\n« اصحاب ما اتفاق دارند كه على يك سال پس از آنكه پسر خوانده پيمبر شد مسلمان شد و دوازده سال در مكه بود . » بعضى ديگر گفته‌اند : « نخستين مردى كه ايمان آورد ابو بكر بود . »\r\nعمرو بن عبسه گويد : « پيمبر در عكاظ بود كه پيش وى رفتم و گفتم اى پيمبر خدا كى تابع تو شده است ؟ » پيمبر فرمود : « دو مرد پيرو من شده‌اند يك آزاد و يك غلام : ابو بكر و بلال . » گويد : « در آن موقع من اسلام آوردم و مسلمان چهارمين بودم . » جبير بن نفير گويد : « ابو ذر و ابن عبسه هر دو مىگفتند ما مسلمان چهارمين هستيم و پيش از ما به جز پيمبر و ابو بكر و بلال كس مسلمان نبود ، و هيچكدام نمىدانستند ديگرى كى اسلام آورده است . » از مغيرة بن ابراهيم نيز روايت كرده‌اند كه اول كس كه اسلام آورد ابو بكر\r\n","description":"","footnote":"","page_name":" 861 ","page_number":74},
  {"content":"\r\nبود .\r\nبعضىها گفته‌اند كه پيش از ابو بكر گروهى ديگر اسلام آورده بودند .\r\nمحمد بن سعد گويد : به پدرم گفتم : « ابو بكر اول از همه اسلام آورد ؟ » گفت : « نه بيشتر از پنجاه كس پيش از او اسلام آورده بودند ولى اسلام وى از ما بهتر بود . » بعضى ديگر گفته‌اند : « نخستين كسى كه به پيمبر خدا صلى الله عليه و سلم ايمان آورد زيد بن حارثه وابستهء وى بود . » از زهرى پرسيدند : « نخستين مسلمان كى بود ؟ » گفت : « از زنان خديجه و از مردان زيد بن حارثه . » از محمد بن عمرو نيز روايتى به همين مضمون هست .\r\nولى در روايت ابن اسحاق هست كه زيد بن حارثه وابستهء پيمبر خدا\r\nاول ذكورى بود كه پس از على بن ابى طالب مسلمان شد پس از آن ابو بكر بن ابى قحافه مسلمان شد و اسلام خويش آشكار كرد و قوم خويش را به سوى خدا عز و جل دعوت كرد .\r\nگويد : ابو بكر مردم دار بود و نسب قرشيان را نيك مىشناخت و نيك و بد آنها را خوب مىدانست و مردى بازرگان و نيكخوى بود و مردم قومش به سبب علم و تجارت و نيك محضرى پيش وى مىشدند و كسانى را كه به آنها اطمينان داشت به اسلام دعوت مىكرد و عثمان بن عفان و زبير بن عوام و عبد الرحمن بن عوف و سعد ابن ابى وقاص و طلحة بن عبيد الله به دست وى مسلمان شدند و چون دعوت وى را پذيرفتند ، آنها را پيش پيمبر آورد كه به مسلمانى گرويدند و با وى نماز كردند و اين هشت نفر زودتر از همه مسلمان شدند و نماز كردند و تصديق پيمبر خدا كردند ، پس از آن كسان ديگر از زن و مرد به اسلام روى آوردند و سخن اسلام در مكه رواج گرفت .\r\n","description":"","footnote":"","page_name":" 862 ","page_number":75},
  {"content":"\r\nواقدى گويد : ياران ما اتفاق دارند كه نخستين مسلمان خديجه بود كه به پيمبر گرويد و تصديق او كرد ، ولى دربارهء ابو بكر و على و زيد بن حارثه اختلاف هست كه كدام يكيشان زودتر مسلمان شد .\r\nو هم واقدى گويد : خالد بن سعيد بن عاص پنجمين مسلمان بود . ابو ذر را نيز مسلمان پنجمين يا چهارمين گفته‌اند .\r\nعمرو بن عبسه سلمى را نيز مسلمان چهارمين يا پنجمين دانسته‌اند .\r\nگويد : دربارهء اين كسان اختلاف هست كه كدامشان اول مسلمان شده‌اند و روايتهاى بسيار در اين باب هست و هم دربارهء كسان بعدى كه گفتم اختلاف هست .\r\nمحمد بن عبدالرحمن بن نوفل گويد : اسلام زبير از پى ابو بكر بود ، و او چهارمين يا پنجمين مسلمان بود .\r\nولى در روايت ابن اسحاق هست كه خالد بن سعيد بن عاص و زنش أُمَينَة دختر خلف بن اسعد بن عامر بن بياضهء خزاعى پس از گروهى ديگر اسلام آوردند .\r\nسه سال پس از مبعث پيمبر صلى الله عليه و سلم خداى عز و جل به دو فرمان داد كه كار دين را آشكار كند و به دعوت پردازد و فرمود :\r\n« * ( فَاصْدَعْ بِما تُؤْمَرُ وَأَعْرِضْ عَنِ الْمُشْرِكِينَ 15 : 94 ) * » [ 1 
  ] يعنى : آنچه را دستور دارى آشكار كن و از مشركان روى بگردان .\r\nو پيش از آن در سه سال اول مبعث كار دين نهانى بود .\r\nو نيز خداوند عز و جل فرمود :\r\n« * ( وَأَنْذِرْ عَشِيرَتَكَ الأَقْرَبِينَ ، وَاخْفِضْ جَناحَكَ لِمَنِ اتَّبَعَكَ من الْمُؤْمِنِينَ ، فَإِنْ عَصَوْكَ فَقُلْ إِنِّي بَرِيءٌ مِمَّا تَعْمَلُونَ 26 : 214 - 216 ) * [ 2 
  ] »\r\n\r\n","description":"","footnote":"\r\n[ 1 
  ] حجر : 94\r\n[ 2 
  ] شعراء : 216\r\n","page_name":" 863 ","page_number":76},
  {"content":"\r\nيعنى : و خويشان نزديكت را بترسان ، براى مؤمنانى كه پيرويت كرده‌اند جنبهء ملايمت گير ، اگر نافرمانيت كردند بگو من از اعمالى كه مىكنيد بيزارم .\r\nگويد : و ياران پيغمبر به وقت نماز به دره ها مىرفتند و نهان از قوم نماز مىكردند . يك روز كه سعد بن ابى وقاص و جمعى از مسلمانان در يكى از دره هاى مكه نماز مىكردند جماعتى از مشركان نماز كردن آنها را بديدند و نپسنديد و عيب گرفتند و كار به زد و خورد كشيد و سعد بن ابى وقاص يكى از مشركان را با استخوان شترى بزد و سر او بشكست و اين نخستين خونى بود كه در اسلام ريخته شد .\r\nاز ابن عباس روايت كرده‌اند\r\nكه پيمبر صلى الله عليه و سلم روزى بر صفا بالا رفت و ندا داد و قرشيان بر او فراهم شدند و گفتند « ترا چه مىشود ؟ » گفت : « اگر به شما خبر دهم كه دشمن صبحگاه يا شبانگاه مىرسد آيا سخن مرا باور مىكنيد ؟ » گفتند : « آرى . » گفت : « من شما را از عذابى سخت كه در پيش داريد بيم مىدهم . » ابو لهب گفت : « براى همين ما را فراهم كردى ؟ » و خدا عز و جل سورهء ابو لهب را نازل فرمود كه :\r\n« * ( تَبَّتْ يَدا أَبِي لَهَبٍ وَتَبَّ ، ما أَغْنى عَنْه مالُه وَما كَسَبَ ، سَيَصْلى ناراً ذاتَ لَهَبٍ ، وَامْرَأَتُه حَمَّالَةَ الْحَطَبِ ، في جِيدِها حَبْلٌ من مَسَدٍ 111 : 1 - 5 ) * [ 1 
  ] . » يعنى : دستهاى ابى لهب زيان كند و زيان كرده است . مال وى و آنچه به دست آورده كارى برايش نساخت ، به زودى وارد آتشى شعله ور شود با زنش كه باركش هيزم است و تنابى تابيده به گردن دارد .\r\nو هم از ابن عباس روايتى ديگر هست كه چون آيهء * ( وَأَنْذِرْ عَشِيرَتَكَ الأَقْرَبِينَ 26 : 214 ) *\r\n\r\n","description":"","footnote":"\r\n[ 1 
  ] سوره لهب ( تمام آيات )\r\n","page_name":" 864 ","page_number":77},
  {"content":"\r\nنازل شد پيمبر بر صفا بالا رفت و ندا داد و مردم گفتند : « اين كيست كه بانگ مىزند ؟ » گفتند : « محمد است . » آنگاه پيمبر گفت : « اى بنى عبد المطلب ، اى بنى عبد مناف » و چون قوم فراهم آمدند ، گفت : « اگر بگويم در دامن اين كوه سپاهى هست ، گفتهء مرا باور مىكنيد ؟ » گفتند : « تاكنون دروغى از تو نشنيده‌ايم . » گفت : « پس شما را از عذاب سختى كه در پيش داريد بيم مىدهم . » ابو لهب گفت : « براى همين ما را فراهم آوردى ؟ » و سورهء تبت يدا ابى لهب نازل شد .\r\nاز على بن ابى طالب روايت كرده‌اند كه چون آيه « * ( وَأَنْذِرْ عَشِيرَتَكَ الأَقْرَبِينَ 26 : 214 ) * » نازل شد پيمبر مرا بخواست و گفت : « خدا فرمان داده كه نزديكان خودم را بيم بدهم\r\nو سخت دلگيرم كه مىدانم وقتى سخن آغاز كنم ، با من بدى مىكنند ، و خاموش ماندم تا جبريل بيامد و گفت : اى محمد ، اگر آنچه را فرمان يافته اى انجام ندهى خدا عذابت مىكند . اينك طعامى بساز و ران گوسفندى بر آن نه و ظرفى پر از شير كن و بنى عبد المطلب را فراهم آر كه با آنها سخن كنم و فرمانى را كه دارم برسانم . » گويد : آنچه فرموده بود بكردم و قوم را بخواندم كه چهل تن ، يكى كمتر يا بيشتر ، بودند و عمان وى ابو طالب و حمزه و عباس و ابو لهب در آن ميان بودند و چون فراهم شدند بگفت تا طعامى را كه ساخته بودم بياوردم ، و چون آن را پيش آوردم پيمبر صلى الله عليه و سلم پاره گوشتى برگرفت و به دندان پاره كرد و در اطراف ظرف انداخت و گفت : « به نام خداى آغاز كنيد . » گويد : قوم غذا خوردند و چيزى كم نبود ، قسم به خدايى كه جان من به فرمان\r\n","description":"","footnote":"","page_name":" 865 ","page_number":78},
  {"content":"\r\nاوست ، غذايى را كه براى همه آورده بودم يكيشان مىخورد .\r\nپس از آن پيمبر فرمود : « قوم را نوشيدنى بده . » « ظرف شير را بياوردم و بنوشيدند تا سير اب شدند ، قسم به خدا كه همه ظرف خوراك يكيشان بود ، و چون پيمبر خواست با آنها سخن كند ابو لهب پيشدستى كرد و گفت : « رفيقتان شما را جادو كرد . » و قوم متفرق شدند و پيمبر با آنها سخن نكرد .\r\nگويد : روز ديگر پيمبر به من گفت : « اين مرد چنان كه ديدى در سخن پيشدستى كرد و قوم متفرق شدند باز طعامى فراهم كند و قوم را دعوت كن . » من نيز چنان كردم و كسان را بخواندم و پيمبر بگفت تا غذا بياوردم و چنان كرد كه روز پيش كرده بود و غذا بخوردند و چيزى كم نبود و از شير بنوشيدند تا همگى سيراب شدند .\r\nپس از آن پيمبر صلى الله عليه و سلم سخن آغاز كرد و گفت : « اى بنى عبد المطلب ، به خدا هيچكس از مردم عرب چيزى بهتر از آنچه من آورده‌ام براى قوم خويش نياورده است ،\r\n، من براى شما خير دنيا و آخرت آورده‌ام و خداى تعالى مرا فرمان داده كه شما را به سوى آن بخوانم ، كدامتان مرا در اين كار يارى مىكنيد كه برادر و وصى و جانشين من باشيد ؟ » گويد : و قوم خاموش ماندند و من كه از همه خردسالتر بودم گفتم : « اى پيمبر خدا من پشتيبان تو خواهم بود . » و او گردن مرا بگرفت و گفت : « اين برادر و وصى و جانشين من است ، مطيع وى باشيد . » گويد : و قوم خندان برخاستند و به ابو طالب مىگفتند : به تو گفت كه از پسرت اطاعت كنى . » ربيعة بن ناجد گويد : يكى به على عليه السلام گفت : « اى امير مؤمنان چطور\r\n","description":"","footnote":"","page_name":" 866 ","page_number":79},
  {"content":"\r\nميراث پسر عمويت به تو رسيد و به عمويت نرسيد ؟ » على گفت : « بياييد » و سه بار گفت تا مردم فراهم شدند و گوش دادند آنگاه گفت : « پيمبر بنى عبد المطلب را كه همه كسان وى بودند بخواند كه هر يكيشان يك بزغاله مىخورد و يك ظرف شير مىنوشيد و اندك غذايى براى آنها ساخته بود كه بخوردند تا سير شدند و غذا مانند اول بود ، گويى دست نخورده بود ، پس از آن ظرف شيرى خواست كه بنوشيدند تا سيراب شدند و همه شير به جاى بود گويى كس دست نزده بود و ننوشيده بود .\r\n« پس از آن سخن كرد و گفت : اى بنى عبد المطلب ، من به سوى شما بخصوص و سوى همهء مردم مبعوث شده‌ام و كار دعوت مرا ديده‌ايد ، كدامتان با من بيعت مىكنيد كه برادر و يار و وارث من باشيد ؟\r\nگويد : و كس برنخاست و من كه از همه خردسالتر بودم برخاستم و پيمبر به من گفت : « بنشين » « پس از آن سخن خويش را تكرار كرد و سه بار گفت و هر بار من برخاستم و گفت : « بنشين »\r\n« و چون بار سوم شد دست خويش به دست من زد ، همين سبب بود كه من به جاى عمويم وارث پسر عمويم شدم . » ابن اسحاق گويد : و چون پيمبر دعوت خداى آشكار كرد و قوم را به اسلام خواند ، قومش از او دورى نگرفتند و رد نكردند تا وقتى كه از خدايان آنها عيب گرفت كه به انكار وى برخاستند و بر ضد او همسخن شدند و ابو طالب به حمايت وى برخاست و پيمبر\r\nدر كار دعوت بود و چيزى مانع او نبود .\r\nو چون قرشيان ديدند كه پيمبر از دعوت باز نمىماند و ابو طالب از او حمايت مىكند گروهى از اشراف قريش و از جمله عتبة بن ربيعه و شيبة بن ربيعه و أبو البختري ابن هشام و اسود بن مطلب و وليد بن مغيره و ابو جهل بن هشام و عاص بن وائل و نبيه و\r\n","description":"","footnote":"","page_name":" 867 ","page_number":80},
  {"content":"\r\nمنبه پسران حجاج پيش ابو طالب رفتند و گفتند : « اى ابو طالب برادرزاده ات ناسزاى خدايان ما مىگويد و بر دين ما عيب مىگيرد و عقول ما را سبك مىشمارد و پدرانمان را گمراه مىداند ، يا وى را از ما بدار يا او را به ما واگذار كه تو نيز مانند ما مخالف اويى . » و ابو طالب سخنى ملايم با آنها گفت كه برفتند و پيمبر همچنان در كار دعوت خويش بود ، و كار بالا گرفت و كسان كينه توز شدند و قرشيان دربارهء پيمبر سخن بسيار كردند و همديگر را بر ضد وى ترغيب كردند .\r\nآنگاه بار ديگر جمعى از قرشيان پيش ابو طالب رفتند و گفتند : « اى ابو طالب تو به سن و شرف و مقام پيش ما ممتازى ، از تو خواستيم كه برادرزاده ات را از ما بازدارى و بازنداشتى ، به خدا نمىتوانيم ديد كه پدران ما را ناسزا گويد و عقول ما را سبك شمارد و از خدايان ما عيب گيرد يا او را از ما بدار يا بر ضد تو و او برخيزيم تا يكى از دو گروه از ميان برود . » و چون قرشيان برفتند ابو طالب از خلاف و دشمنى قوم بيمناك شد كه نمىخواست پيمبر خدا را تسليم كند يا از يارى او دست بدارد .\r\nاز سدى روايت كرده‌اند كه گروهى از قرشيان فراهم آمدند و ابو جهل\r\nبن هشام و عاص بن وائل و اسود بن عبد المطلب و اسود بن عبد يغوث و كسانى ديگر از پيران قوم ، نيز در آن ميان بودند و با همديگر گفتند پيش ابو طالب رويم و دربارهء محمد گفتگو كنيم كه انصاف ما دهد و او را از ناسزاگويى خدايان ما باز دارد ، ما نيز وى را با خدايانش واگذاريم كه بيم داريم اين پير بميرد و نسبت به محمد كارى از ما سرزند و عربان عيب ما گويند كه وى را رها كردند تا عمويش بمرد و بر ضد او برخاستند .\r\nگويد : و يكى را كه مطلب نام داشت پيش ابو طالب فرستادند كه گفت : « اينك پيران و اشراف قوم مىخواهند ترا ببينند . » ابو طالب گفت : « آنها را بيار » و چون بيامدند گفتند : « اى ابو طالب تو بزرگ\r\n","description":"","footnote":"","page_name":" 868 ","page_number":81},
  {"content":"\r\nو سالار مايى در حق ما انصاف كن و برادرزاده ات را از ناسزاگويى خدايان ما باز - دار و ما نيز او را با خدايانش واگذاريم . » گويد : ابو طالب كس فرستاد و پيمبر خدا بيامد و به دو گفت : « برادرزادهء من ، اينان سران و پيران قومند و از تو انصاف مىخواهند كه به خدايانشان ناسزا نگويى و آنها نيز ترا با خدايانت واگذارند . » پيمبر خداى گفت : « آنها را به چيزى مىخوانم كه از دين خودشان بهتر است . » ابو طالب گفت : « به چه مىخوانى ؟ » گفت : « مىخواهم كلمه اى بگويند كه عرب مطيع آنها شود و بر عجم تسلط يابند . » گويد : « ابو جهل گفت : آن چيست ، كه ده برابر آن بگوييم . » گفت : « بگوييد لا إله الا الله » گويد : نپذيرفتند و گفتند چيزى جز اين بخواه .\r\nپيمبر گفت : « اگر خورشيد را بياريد و در دست من بگذاريد چيزى جز اين نخواهم . » گويد : « قرشيان خشمگين شدند و برخاستند و گفتند : به خدا به تو و خدايانت كه چنين فرمانت داده‌اند ناسزا خواهيم گفت » . و خدا در قرآن فرمود :\r\n« * ( وَانْطَلَقَ الْمَلأُ مِنْهُمْ أَنِ امْشُوا وَاصْبِرُوا عَلى آلِهَتِكُمْ إِنَّ هذا لَشَيْءٌ يُرادُ . ) *\r\n* ( ما سَمِعْنا بِهذا في الْمِلَّةِ الآخِرَةِ إِنْ هذا إِلَّا اخْتِلاقٌ 38 : 6 - 7 ) * [ 1 
  ] » يعنى : و بزرگانشان برفتند ( و گفتند ) كه برويد و با خدايانتان بسازيد كه اين چيزى مطلوب است ، چنين چيزى از ملت ديگر نشنيده‌ايم و اين بجز تزوير نيست .\r\n\r\n","description":"","footnote":"\r\n[ 1 
  ] سوره « ص » آيه 6\r\n","page_name":" 869 ","page_number":82},
  {"content":"\r\nو ابو طالب به پيمبر گفت : « برادر زاده سخن ناحق به آنها نگفتى » و پيمبر او را دعوت كرد و گفت : « كلمه اى بگو كه روز رستاخيز شاهد تو باشم بگو : « لا إله الا الله . » گفت : « اگر عربان عيب نمىگرفتند و نمىگفتند از مرگ بيمناك بود ، اين كلمه را مىگفتم ، اما پيرو دين پيران قوم هستم » .\r\nابن عباس گويد : وقتى ابو طالب بيمار شد گروهى از قرشيان پيش وى شدند و ابو جهل نيز از آن جمله بود و گفتند : « برادرزاده ات خدايان ما را ناسزا مىگويد و چنين و چنان مىكند و فلان و به همان مىگويد ، او را از اين كار بازدار . » ابو طالب پيمبر را بخواست و چون او بيامد ميان ابو طالب و قوم به اندازهء نشستن يك كس جاى بود و ابو جهل بيم كرد كه اگر پيمبر پهلوى ابو طالب نشيند او رقت كند ، و برجست و آنجا نشست و پيمبر خدا نزديك عموى خويش جايى براى نشستن نيافت و نزديك در نشست .\r\nابو طالب به دو گفت : « برادرزاده قومت از تو شكايت دارند كه ناسزاى خدايان آنها مىگويى » . و قرشيان بسيار سخن كردند و پيمبر سخن كرد و گفت :\r\n« مىخواهم كلمه اى بگويند كه عربان مطيعشان شوند و عجمان باجگزارشان باشند . » اين سخن در قوم اثر كرد و گفتند : « ده كلمه گوييم ، آن كلمه چيست ؟ » پيمبر گفت : « بگوييد لا إله الا الله . » و قوم خشمگين برخاستند و گفتند : « مىخواهد همه خدايان را يكى كند . »\r\nابن اسحاق گويد : وقتى قرشيان با ابو طالب آن سخنان بگفتند و برفتند كس پيش پيمبر فرستاد و چون بيامد با وى گفت : « برادرزادهء من قومت آمده بودند و چنين و چنان مىگفتند ، مرا و خودت را حفظ كن و پيش از طاقت من بر من بار مكن . » و چون پيمبر اين سخنان بشنيد پنداشت كه عمويش درباره او تغيير رأى داده\r\n","description":"","footnote":"","page_name":" 870 ","page_number":83},
  {"content":"\r\nو از يارى وى دست خواهد كشيد و گفت : « عمو جان اگر خورشيد را به دست راست من و ماه را به دست چپم نهند كه از اين كار چشم بپوشم چشم نخواهم پوشيد تا خدا آن را غالب كند يا در اين راه هلاك شوم . » پيمبر خدا از پس اين سخنان اشك ريخت و بگريست و رفتن آغاز كرد ، و ابو طالب او را پيش خواند و چون بيامد گفت : « برادرزاده برو و هر چه مىخواهى بگو به خدا هرگز ترا تسليم نميكنم . » گويد : وقتى قرشيان ديدند كه ابو طالب از يارى پيمبر خدا دست بر نمىدارد و سر دشمنى و جدايى آنها دارد عمارة بن وليد بن مغيره را پيش وى بردند و گفتند : « اى ابو طالب اينك عمارة\r\nبن وليد نيك منظرتر و شاعرترين جوان قريش ، او را بگير كه عقل و كمك وى در خدمت تو باشد و فرزند خوانده تو شود و برادرزاده ات را كه از دين تو و پدرانت بريده و جماعت قوم را به پراكندگى داده و عقولشان را سبك شمرده به ما تسليم كن كه او را بكشيم كه مردى در مقابل مردى باشد . » ابو طالب گفت : « حقا چه بد مىكنيد ، پسر خودتان را به من مىدهيد كه او را غذا دهم و پسر خويش را به شما دهم كه او را بكشيد ، به خدا هرگز چنين نخواهد شد . » مطعم بن عدى بن نوفل بن عبد مناف گفت : « به خدا اى ابو طالب ، قومت با تو انصاف مىكنند و كوشش دارند كارى نكنند كه ناخوشايند تو باشد اما سر قبول ندارى . » ابو طالب در جواب مطعم گفت : « به خدا با من انصاف نمىكنند ولى تو قوم را بر ضد من تاييد مىكنى ، هر چه مىخواهى بكن . » گويد : « در اين موقع بود كه كار بالا گرفت و كسان به مخالفت همديگر برخاستند و سخنان درشت گفتند . » و چنان شد كه هر يك از قبايل قريش بر ضد مسلمانان خويش برخاستند و به\r\n","description":"","footnote":"","page_name":" 871 ","page_number":84},
  {"content":"\r\nشكنجهء آنها پرداختند مگر از دين خويش باز آيند ، ولى خدا عز و جل پيمبر خويش را در پناه ابو طالب از آسيب آنها محفوظ داشت .\r\nابو طالب چون رفتار قريش را بديد با بنى هاشم و بنى عبد المطلب سخن كرد و آنها را به حمايت از پيمبر خداى خواند و آنها نيز با وى در حمايت پيمبر همسخن شدند مگر\r\nابو لهب كه سر خلاف داشت . و ابو طالب از رفتار قوم خويش خوشدل شد و آنها را ستايش كرد و مدح پيمبر خداى گفت تا در كارشان استوار شوند .\r\nعروة بن زبير ضمن نامه اى به عبد الملك بن مروان نوشته بود كه وقتى پيمبر خداى قوم خويش را به هدايت و نور خواند در آغاز كار با وى دشمنى نكردند و اميد بود كه سخنان وى را بشنوند ولى چون از بتان آنها به بدى سخن آورد ، جمعى از توانگران قريش كه از طائف آمدند منكر وى شدند و كسان خويش را بر ضد او ترغيب كردند و عامهء مردم از او دورى گرفتند مگر اندكى كه خدايشان محفوظ داشت و مدتى بر اين حال ببود .\r\n« پس از آن سران قريش همسخن شدند كه فرزندان و برادران و افراد قبيله خويش را از مسلمانى بگردانند و كار پيروان پيمبر سخت شد و بعضى از دين خود بگشتند و بعضى ديگر را خدا حفظ كرد . و چون كار بر مسلمانان سخت شد پيمبر خدا صلى الله عليه و سلم بفرمود تا به سرزمين حبشه روند كه در آنجا پادشاهى پارسا بود كه او را نجاشى مىگفتند و كس به قلمرو او ستم نمىديد و سرزمين حبشه محل تجارت قرشيان بود ،\r\n، و چون مسلمانان در مكه آزاد ديدند بيشترشان به آنجا رفتند و پيمبر بماند و قرشيان همچنان با مسلمانان بد رفتارى مىكردند تا اسلام در مكه رواج يافت و كسانى از اشراف قريش به مسلمانى گرويدند .\r\nابو جعفر گويد : در شمار كسانى كه بار اول به حبشه مهاجرت كردند اختلاف است ، بعضىها گفته‌اند يازده مرد و چهار زن بودند .\r\n","description":"","footnote":"","page_name":" 872 ","page_number":85},
  {"content":"\r\nاز حارث بن فضيل روايت كرده‌اند كه مهاجران حبشه نهانى برون شدند و يازده مرد و چهار زن بودند و سواره و پياده به شعيبه رسيدند و خدا مسلمانان را توفيق داد كه وقتى آنجا رسيدند دو كشتى از تجار آماده بود كه آنها را به نصف دينار سوى حبشه برد . سفرشان در رجب سال پنجم بعثت پيمبر بود . قرشيان به تعاقب آنها برخاستند و چون به دريا رسيدند مسلمانان رفته بودند و به آنها دست نيافتند و چون مسلمانان به حبشه رسيدند آسوده شدند و كسى متعرض دين آنها نبود .\r\nاز محمد بن سعد واقدى روايت كرده‌اند\r\nكه زنان و مردان مهاجر حبشه اينان بودند :\r\nعثمان بن عفان با زنش رقيه دختر پيمبر خداى .\r\nابو حذيفة بن عتبة بن ربيعه با زنش سهله دختر سهيل بن عمر .\r\nزبير بن عوام بن خويلد بن اسد .\r\nمصعب بن عمير بن هاشم بن عبد مناف بن عبد الدار .\r\nعبد الرحمن بن عوف بن عبد عوف بن حارث بن زهره .\r\nابو سلمة بن عبد الاسد بن هلال بن عبد الله بن عمرو بن مخزوم با زنش ام سلمه دختر ابى امية بن مغيرة بن عبد الله بن عمر بن مخزوم .\r\nعثمان بن مظعون جمحى .\r\nعامر بن ربيعه عنزى با زنش ليلى دختر ابى حثمه .\r\nابى سبرة بن ابى رهم بن عبد العزى عامرى .\r\nحاطب بن عمرو بن عبد شمس .\r\nسهيل بن بيضا از بنى حارث بن فهر عبد الله بن مسعود هم پيمان بنى زهره ابو جعفر گويد : بعضى ديگر گفته‌اند مسلمانانى كه سوى حبشه مهاجرت كردند به جز فرزندان كوچكى كه همراه داشتند يا آنجا متولد شدند ، اگر عمار بن\r\n","description":"","footnote":"","page_name":" 873 ","page_number":86},
  {"content":"\r\nياسر را نيز جزو آنها شماريم ، هشتاد و دو كس بودند ، اما در مهاجرت عمار ترديد هست .\r\nمحمد بن اسحاق گويد : وقتى پيمبر خداى ديد كه مسلمانان در محنت و عذابند و او به ارادهء خدا و در حمايت ابو طالب محفوظ بود ، اما نمىتوانست مسلمانان را از بليه نگهدارد به آنها گفت : « سوى حبشه رويد كه در آنجا پادشاهى هست كه\r\nكس از او ستم نه بيند ، تا خداوند شما را گشايش دهد » و ياران پيمبر برفتند و اين اول هجرت بود كه در اسلام رخ داد .\r\nگويد و نخستين كسانى كه به هجرت حبشه رفتند اينان بودند :\r\nاز بنى امية بن عبد شمس بن عبد مناف : عثمان بن عفان با زنش رقيه دختر پيمبر خداى .\r\nاز بنى عبد شمس : ابو حذيفة بن عتبة بن ربيعه با زنش سهله دختر سهيل بن عمرو .\r\nاز بنى اسد بن عبد العزى بن قصى : زبير بن عوام .\r\nو دنبالهء روايت ابن اسحاق همانند روايت واقدى است ، جز اينكه پس از نام ابو سبرة بن ابى رهم گويد : و به قولى ابو حاطب بن عمرو ، كه گويند اول كس بود كه سوى حبشه رفت .\r\nو نيز در روايت ابن اسحاق ، اولين مهاجران حبشه ده نفر بوده‌اند .\r\nگويد : پس از آن جعفر بن ابى طالب برون شد و مسلمانان پيوسته برفتند و در سرزمين حبشه فراهم آمدند ، بعضى زن خود را نيز برده بودند و بعضى ديگر تنها رفته بودند كه همگى هشتاد و دو كس بودند .\r\nابو جعفر گويد : و چون ياران پيمبر سوى حبشه مهاجرت كردند و او صلى - الله عليه و سلم در\r\nمكه آشكار و نهان كسان را سوى خدا مىخواند و در پناه ابو طالب و بنى هاشم از آسيب مصون بود و قرشيان به او دسترس نداشتند ، وى را به جادوگرى\r\n","description":"","footnote":"","page_name":" 874 ","page_number":87},
  {"content":"\r\nو كاهنى و جنون متهم كردند و گفتند شاعر است و هر كه را بيم داشتند سخنان او را بشنود و مسلمان شود از ديدن او باز مىداشتند .\r\nاز عبد الله بن عمرو بن عاص پرسيدند كه دشمنى قرشيان با پيمبر خداى چگونه بود ؟\r\nگفت : « من حضور داشتم و اشراف قريش در حجر بودند و از پيمبر خدا سخن آوردند و گفتند : هرگز با كسى چون اين مرد مدارا نكرديم كه عقول ما را سبك شمارد و پدرانمان را ناسزا گويد و دينمان را تحقير كند و جمعيتمان را به تفرقه اندازد و به خدايانمان بد گويد ، حقا كه با وى تحمل بسيار كرده‌ايم . » گويد در آن اثنا كه اين سخنان مىگفتند پيمبر نمودار شد و بيامد تا به حجر الاسود دست زد ، آنگاه به طواف كعبه پرداخت و از مقابل قوم گذشت و يكيشان سخنى به گوشه دار با او گفت كه اثر آن در چهره اش نمودار شد و برفت و چون بار ديگر بر قوم گذشت ، باز سخنى گوشه دار گفتند كه بايستاد و گفت : « اى گروه قرشيان مىشنويد ، به خدايى كه جان محمد به فرمان اوست سرانجام كشته خواهيد شد . » گويد : و سخن وى در قوم اثر كرد و خاموش ماندند و كسانى كه پيش از آن نسبت به او سختتر از همه بودند با ملايمت گفتند : « اى ابو القاسم به خوشى برو تو هيچوقت سبك نبوده اى »\r\nگويد : و پيغمبر برفت و روز ديگر جماعت در حجر بودند و من نيز بودم و با همديگر مىگفتند : « درباره وى سخن مىكرديد و چون سخنى ناخوشايند گفت او را رها كرديد . » قوم در اين سخن بودند كه پيمبر بيامد و همگى برجستند ، و وى را احاطه كردند و مىگفتند : « تو بودى كه چنين و چنان گفتى و دين و خدايان ما را تحقير كردى . »\r\n","description":"","footnote":"","page_name":" 875 ","page_number":88},
  {"content":"\r\nپيمبر خدا مىگفت : « آرى منم كه چنين گفته‌ام . » و يكيشان را ديدم كه اطراف رداى او را گرفته بود و به سختى مىكشيد و ابو بكر صديق به دفاع از او برخاست و گريان گفت : « آيا كسى را كه مىگويد پروردگار من خداى يگانه است مىكشيد ؟ » و قرشيان وى را رها كردند اين سختترين رفتارى بود كه از قرشيان نسب به وى ديدم .\r\nابن اسحاق گويد : يك روز ابو جهل بن هشام بر پيمبر صلى الله عليه و سلم گذشت و او به نزديك صفا نشسته بود و او را آزار كرد و ناسزا گفت ، و از دين او عيب گرفت و پيمبر خاموش ماند و چيزى با او نگفت و كنيز عبد الله بن جدعان تيمى كه در منزل وى بر بالاى صفا بود اين را بشنيد .\r\nگويد : ابو جهل برفت\r\nو به نزديك كعبه در مجلس قريش بنشست و چيزى نگذشت كه حمزة بن عبد المطلب كه كمان خويش را به دوش داشت از شكار برگشت ، و رسم وى چنان بود كه چون از شكار بر مىگشت به خانه نمىرفت تا بر كعبه طواف برد و از پى طواف بر مجلس قريش مىايستاد و سلام مىگفت و با آنها سخن مىكرد . حمزه از همه قرشيان دليرتر بود و آن روز وقتى كه پيمبر از جاى برخاسته بود و به خانهء خويش رفته بود حمزه بر كنيز ابن جدعان گذشت كه به دو گفت : « اى ابو عماره كاش ديده بودى كه برادرزاده ات محمد ، همين پيش ، از دست ابو الحكم بن هشام چه كشيد كه اينجا نشسته بود و ابو الحكم او را ناسزا گفت و رفتار ناروا كرد و برفت و محمد چيزى با او نگفت . » گويد : حمزه از خشم سرخ شد و شتابان برفت و پيش كس نايستاد و براى در آويختن با ابو جهل آماده شده بود ، و چون به مسجد درآمد او را بديد كه در مجلس قوم نشسته بود سوى او رفت و با كمان بزد و سر او را بشكست و گفت : « تو به محمد ناسزا مىگويى و ندانى كه من بر دين او هستم و هر چه او گويد من نيز گويم ؟ اگر توانى به مقابلهء من برخيز »\r\n","description":"","footnote":"","page_name":" 876 ","page_number":89},
  {"content":"\r\nگويد و كسانى از مردان بنى مخزوم به يارى ابو جهل برخاستند ، اما ابو جهل گفت : « با ابو عماره كارى نداشته باشيد كه من به برادرزاده اش ناسزاى زشت گفته‌ام . » و حمزه اسلام آورد و قرشيان بدانستند كه پيمبر نيرو گرفته و حمزه از او دفاع مىكند ، و از آزار پيمبر خداى صلى الله عليه و سلم دست بداشتند .\r\nاز يحيى بن عروة بن زبير نقل كرده‌اند كه نخستين كس كه در مكه قرآن آشكارا خواند عبد الله بن مسعود بود . گويد : « روزى ياران پيمبر فراهم بودند و گفتند قرشيان تاكنون قرآن را آشكارا نشنيده‌اند ، كيست كه قرآن را به گوش آنها برساند ؟ »\r\nعبد الله بن مسعود گفت : « من اين كار مىكنم . » گفتند : « بيم داريم كه ترا آسيب رسانند ، مىخواهيم مردى به اين كار قيام كند كه عشيره اى داشته باشد كه از او حمايت كنند . » ابن مسعود گفت : « بگذاريد بروم كه خدا از من حمايت مىكند . » گويد : ابن مسعود نيمروز به مقام ابراهيم آمد و قرشيان در مجالس خويش بودند و با صداى بلند گفت : « بسم الله الرحمن الرحيم . » و قرائت سورهء الرحمان را آغاز كرد و همچنان ادامه داد . قرشيان گوش دادند و گفتند : « ابن ام عبد چه مىگويد ؟ » بعضيشان گفتند : « چيزى از قرآن محمد مىخواند » و برخاستند و او را سيلى زدن گرفتند و او همچنان مىخواند . عاقبت به نزد ياران خويش بازگشت ، و چهره اش خونين شده بود و با او گفتند : « بيم داشتيم كه با تو چنين كنند . » ابن مسعود گفت : « دشمنان خدا هرگز مانند امروز در نظر من خوار نبوده‌اند و اگر خواهيد فردا نيز كار خود را تكرار مىكنم . » گفتند : « بس است ، چيزى را كه خوش نداشتند به گوش آنها رسانيدى . » ابو جعفر گويد : وقتى مهاجران حبشه در قلمرو نجاشى آرام گرفتند ، قرشيان همسخن شدند كه بر ضد پناهندگان حبشه حيله اى كنند و عمرو بن عاص و عبد الله بن\r\n","description":"","footnote":"","page_name":" 877 ","page_number":90},
  {"content":"\r\nابى ربيعة بن مغيره مخزومى را با هديه هاى فراوان بفرستادند كه به نجاشى و بطريقان وى دادند و خواستار تسليم مسلمانان حبشه شدند اما از عمرو و عبد الله كارى ساخته نشد و سرافكنده باز آمدند .\r\n« پس از آن عمر بن خطاب مسلمان شد و او مردى دلير و جسور بود و پيش از او نيز حمزة بن عبد المطلب مسلمان شده بود و با اسلام آنها ياران پيمبر نيرو گرفتند و اسلام در قبايل قريش آشكار شد و نجاشى نيز مسلمانان مقيم حبشه را در حمايت خويش گرفت . » « و چنان شد كه قرشيان فراهم آمدند و هم سخن شدند كه مكتوبى بنويسند\r\nو پيمان كنند كه به بنى هاشم و بنى المطلب زن ندهند و از آنها زن نگيرند و با آنها خريد و فروش نكنند و نامه اى در اين باب نوشتند و در دل كعبه آويختند كه پيمان موكدتر شود .\r\n« و از پى پيمان قرشيان ، و بنى هاشم و بنى المطلب به شعب ابو طالب رفتند و با وى فراهم شدند . به جز ابو لهب كه به قريش پيوست و با آنها بر ضد مسلمانان همسخن شد ، و دو سال چنين بود و مسلمانان به رنج افتادند كه آذوقه به آنها نمىرسيد مگر نهانى و از طرف قرشيانى كه سر نيكى داشتند .\r\nگويند : ابو جهل حكيم بن حزام بن خويلد را ديد كه با غلامش گندمى براى خديجه عمهء خويش مىبرد كه با پيمبر خداى در شعب بود ، و در او آويخت و گفت : « براى بنى هاشم خوراكى مىبرى ؟ به خدا نمىگذارم بر وى و ترا در مكه رسوا مىكنم » و ابو البخترى بن هشام بيامد و گفت : « با او چه كار دارى ؟ » ابو جهل گفت : « براى بنى هاشم خوراكى مىبرد . » ابو البخترى گفت : « اين خوراكى از عمه اش پيش اوست ، چرا نمىگذارى براى او ببرد ، دست از اين مرد بدار . »\r\n","description":"","footnote":"","page_name":" 878 ","page_number":91},
  {"content":"\r\nاما ابو جهل نپذيرفت و به يك ديگر ناسزا گفتند ، و ابو البخترى استخوان شترى برگرفت و او را بزد كه سرش بشكست و او را سخت بكوفت و حمزة بن عبد المطلب نزديك بود ، و زد و خورد آنها را مىديد ، و خوش نداشتند كه پيمبر خداى و ياران وى قصه را بدانند و آنها را شماتت كنند .\r\nدر همهء اين مدت پيمبر خدا ، آشكار و نهان ، شب و روز به دعوت خداى مشغول بود و وحى پياپى مىرسيد كه امر و نهى و تهديد مخالفان و اقامهء حجت بود .\r\nابن عباس گويد : سران قوم فراهم آمدند و به پيمبر و عده دادند كه مالى به دو دهند چنان كه توانگرترين مرد مكه شود و هر كه را خواهد به زنى او دهند ، گفتند :\r\n« اى محمد اين چيزها از آن تو باشد كه خدايان ما را ناسزا نگويى و به بدى ياد نكنى و اگر اين را نمىپذيرى ، چيزى ديگر به تو عرضه مىكنيم كه به صلاح ما و تو باشد . » پيمبر خدا گفت : « آن چيست ؟ » گفتند : « يك سال تو خدايان ما ، لات و عزى را بپرست ، ما نيز يك سال خداى تو را پرستش مىكنيم » پيمبر گفت : « به بينم از پيش خدايم چه مىرسد . » و از لوح محفوظ وحى آمد : « * ( قُلْ يا أَيُّهَا الْكافِرُونَ ، لا أَعْبُدُ ما تَعْبُدُونَ ، وَلا أَنْتُمْ عابِدُونَ ما أَعْبُدُ وَلا أَنا عابِدٌ ما عَبَدْتُّمْ وَلا أَنْتُمْ عابِدُونَ ما أَعْبُدُ . لَكُمْ دِينُكُمْ وَلِيَ دِينِ 109 : 1 - 6 ) * » [ 1 
  ] يعنى : بگو اى كافران ، من آنچه شما مىپرستيد نمىپرستم ، و شما نيز پرستندهء چيزى كه من مىپرستم نيستيد ، من نيز پرستندهء چيزى كه شما پرستيده‌ايد نيستم و شما نيز پرستندهء چيزى كه من مىپرستم نيستيد ، شما را دين خود و مرا دين خويش .\r\nو هم خداى عز و جل اين آيه را نازل فرمود كه\r\n\r\n","description":"","footnote":"\r\n[ 1 
  ] كافرون : 1 تا 6\r\n","page_name":" 879 ","page_number":92},
  {"content":"\r\n« * ( قُلْ أَ فَغَيْرَ الله تَأْمُرُونِّي أَعْبُدُ أَيُّهَا الْجاهِلُونَ ، وَلَقَدْ أُوحِيَ إِلَيْكَ وَإِلَى الَّذِينَ من قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَلَتَكُونَنَّ من الْخاسِرِينَ بَلِ الله فَاعْبُدْ وَكُنْ من الشَّاكِرِينَ 39 : 64 - 66 ) * » [ 1 
  ] يعنى : بگو : اى جهالت پيشگان مگر مىخواهيد وادارم كنيد غير خدا را بپرستم به تو و كسانى كه پيش از تو بوده‌اند وحى شد كه اگر شرك به يارى عملت تباه مىشود و از زيانكاران مىشوى ، بلكه خدا را عبادت كن و از شكر گزاران باش .\r\nمحمد بن اسحاق گويد : وليد بن مغيره و عاص بن وائل و اسود بن مطلب و امية بن خلف پيش پيمبر آمدند و گفتند : اى محمد ، بيا تا خداى ترا عبادت كنيم و تو نيز خدايان ما را عبادت كنى و ترا در كار خويش شركت دهيم و اگر دين تو از آن ما بهتر باشد ما نيز در آن شريك شده‌ايم و از آن سهمى داريم و اگر دين ما بهتر از آن تو باشد با ما شريك شده اى و از آن نصيبى دارى . » و سورهء قل يا ايها الكافرون نازل شد .\r\nو چنان بود كه پيمبر خداى صلى الله عليه و سلم به صلاح قوم خويش راغب بود و مىخواست با آنها نزديك شود .\r\nمحمد بن كعب قرظى گويد : چون پيمبر ديد كه قوم از او دورى مىكنند و اين كار براى او سخت بود آرزو كرد كه چيزى از پيش خداى بيايد كه ميان وى و قوم نزديكى آرد كه قوم خويش را دوست داشت و مىخواست خشونت از ميانه برود و چون اين انديشه در خاطر وى گذشت و خداوند اين آيات را نازل فرمود :\r\n« * ( وَالنَّجْمِ إِذا هَوى ، ما ضَلَّ صاحِبُكُمْ وَما غَوى ، وَما يَنْطِقُ عَنِ الْهَوى 53 : 1 - 3 ) * » [ 2 
  ] يعنى : قسم به آن ستاره وقتى كه فرو رود كه رفيقتان نه گمراه شده و نه به باطل گرويده است ، و نه از روى هوس سخن مىكند .\r\n\r\n","description":"","footnote":"\r\n[ 1 
  ] سورهء زمر : آيات 64 و 65 و 66\r\n[ 2 
  ] سورهء نجم : 1 تا 3\r\n","page_name":" 880 ","page_number":93},
  {"content":"\r\nو چون به اين آيه رسيد كه : * ( أَ فَرَأَيْتُمُ اللَّاتَ وَالْعُزَّى ، وَمَناةَ الثَّالِثَةَ الأُخْرى 53 : 19 - 20 ) * [ 1 
  ] يعنى : مرا از لات و عزى ، و منات سومين ديگر ، خبر دهيد .\r\nشيطان بر زبان وى انداخت كه تلك الغرانيق العلى و ان شفاعتهن لَتُرتَجى .\r\nيعنى اين بتان و الا هستند كه شفاعتشان مورد رضايت است .\r\nو چون قرشيان اين بشنيدند خوشدل شدند و از ستايش خدايان خويش خوشحالى كردند و به دو گوش دادند و مؤمنان نيز وحى خدا را باور داشتند و او را به خطا متهم نمىداشتند و چون پيمبر در قرائت آيات به محل سجده رسيد سجده كرد و مسلمانان نيز با وى سجده كردند و مشركان قريش و ديگران كه در مسجد بودند به سبب آن ياد كه پيمبر از خدايانشان كرده بود به سجده افتادند و هر مؤمن و كافر آنجا بود سجده كرد ، مگر وليد بن مغيره كه پيرى فرتوت بود و سجده نمىتوانست كرد و مشت ريگى از زمين برگرفت و به پيشانى نزديك برد و بر آن سجده كرد .\r\nگويد : و چون قرشيان از مسجد بيرون شدند خوشدل بودند و مىگفتند : « محمد از خدايان ما به نيكى ياد كرد و آن را بتان و الا ناميد كه شفاعتشان مورد رضايت است . » و قصهء سجده به مسلمانان مقيم حبشه رسيد و گفتند قرشيان اسلام آورده‌اند و بعضيشان بيامدند و بعض ديگر به جاى ماندند ، و جبريل بيامد و گفت : « اى محمد چه كردى ،\r\nبراى مردم چيزى خواندى كه من از پيش خدا نياورده بودم و سخنى گفتى كه خداى با تو نگفته بود . » و پيمبر خداى سخت غمين شد و از خداى بترسيد ، و خداى عز و جل با وى رحيم بود و آيه اى نازل فرمود و كار را بر او سبك كرد و خبر داد كه پيش از آن نيز پيمبران و رسولان چون وى آرزو داشته‌اند و شيطان آرزوى آنها را در قرائتشان آورده است و آيه چنين بود :\r\n« * ( وَما أَرْسَلْنا من قَبْلِكَ من رَسُولٍ وَلا نَبِيٍّ إِلَّا إِذا تَمَنَّى أَلْقَى الشَّيْطانُ في أُمْنِيَّتِه 22 : 52 ) *\r\n\r\n","description":"","footnote":"\r\n[ 1 
  ] نجم 19 و 20\r\n","page_name":" 881 ","page_number":94},
  {"content":"\r\n* ( فَيَنْسَخُ الله ما يُلْقِي الشَّيْطانُ ثُمَّ يُحْكِمُ الله آياتِه وَالله عَلِيمٌ حَكِيمٌ 22 : 52 ) * » [ 1 
  ] يعنى : پيش از تو رسولى يا پيغمبرى نفرستاده‌ايم ، مگر آنكه وقتى قرائت كرد شيطان در قرائت وى القاء كرد خدا چيزى را كه شيطان القا كرده باطل مىكند سپس آيه هاى خويش را استوار مىكند كه خدا دانا و فرزانه است .\r\nو غم پيمبر برفت و ترس وى زايل شد و چيزى كه شيطان به زبان وى انداخته بود منسوخ شد و اين آيه آمد كه « * ( أَ لَكُمُ الذَّكَرُ وَلَه الأُنْثى ، تِلْكَ إِذاً قِسْمَةٌ ضِيزى ، إِنْ هِيَ إِلَّا أَسْماءٌ سَمَّيْتُمُوها أَنْتُمْ وَآباؤُكُمْ ما أَنْزَلَ الله بِها من سُلْطانٍ إِنْ يَتَّبِعُونَ إِلَّا الظَّنَّ وَما تَهْوَى الأَنْفُسُ وَلَقَدْ جاءَهُمْ من رَبِّهِمُ الْهُدى . أَمْ لِلإِنْسانِ ما تَمَنَّى . فَلِلَّه الآخِرَةُ وَالأُولى . وَكَمْ من مَلَكٍ في السَّماواتِ لا تُغْنِي شَفاعَتُهُمْ شَيْئاً إِلَّا من بَعْدِ أَنْ يَأْذَنَ الله لِمَنْ يَشاءُ وَيَرْضى 53 : 21 - 26 ) * » [ 2 
  ] يعنى : آيا پسر خاص شماست و دختر خاص خداست ؟ كه اين خود قسمتى ظالمانه است . بتان جز نامها نيستند كه شما و پدرانتان ناميده‌ايد و خدا دليلى دربارهء آن نازل نكرده جز گمان را با آنچه دلها هوس دارد ، پيروى نمىكنند در صورتى كه از پروردگارشان هدايت سوى ايشان آمده است . مگر انسان هر چه آرزو كند خواهد داشت . كه سراى ديگر و اين سراى متعلق به خداست . چه بسيار فرشتگان آسمانها كه شفاعتشان كارى نمىسازد مگر از پس آنكه خدا به هر كه خواهد و پسندد اجازه دهد .\r\nو چون قرشيان اين بشنيدند گفتند : « محمد از ستايش خدايان شما پشيمان شد و آن را تغيير داد و سخن ديگر آورد . » و اين دو كلمه كه شيطان به زبان وى انداخته بود به دهان مشركان افتاده بود و سختى آنها با مسلمانان بيفزود ،\r\nو گروهى از مهاجران حبشه بيامدند و چون به نزديك مكه رسيدند شنيدند كه خبر مسلمانى مكيان نادرست بوده و در پناه ديگران يا پنهانى وارد مكه شدند و اين جمله سى و سه كس بودند كه\r\n\r\n","description":"","footnote":"\r\n[ 1 
  ] سوره حج : 52\r\n[ 2 
  ] نجم : 20 تا 25\r\n","page_name":" 882 ","page_number":95},
  {"content":"\r\nدر مكه بماندند تا با پيمبر سوى مدينه مهاجرت كردند .\r\nابن اسحاق گويد : پس از حادثهء غرانيق تنى چند از قرشيان بر ضد پيمانى كه در كعبه آويخته بود قيام كردند و كوشاتر از همه هشام بن عمرو بن حارثه عامرى بود كه برادرزادهء مادرى نضلة بن هاشم بن عبد مناف بود كه پيش زهير بن ابى اميه مخزومى رفت كه مادرش عاتكه دختر عبد المطلب بود و گفت : « اى زهير تو غذا مىخورى و لباس مىپوشى و زن به خانه دارى ، اما خويشاوندان تو چنانند كه مىبينى و كس با آنها خريد و فروش نمىكند ، قسم به خدا اگر اينان خويشان ابو الحكم بن هشام بودند و مىگفتى بر ضد آنها پيمان كند هرگز نمىپذيرفت » زهير گفت : « چكنم ، من يك نفرم اگر يكى ديگر با من بود براى نقض پيمان قيام مىكردم . » هشام گفت : « اينك يكى ديگر هست . » زهير گفت : « آن كيست ؟ » هشام گفت : « منم . » زهير گفت : « سومى بجوى . » هشام سوى مطعم بن عدى بن نوفل بن عبد مناف رفت و گفت : « اى مطعم ، آيا راضى هستى كه دو تيره از عبد مناف نابود شوند\r\nو تو بنگرى و موافق قرشيان باشى ؟ » مطعم گفت : « چكنم من يك نفرم . » هشام گفت : « يكى ديگر نيز هست . » مطعم گفت : « آن كيست ؟ » هشام گفت : « منم . » مطعم گفت : « سومى بجوى » هشام گفت : « جسته‌ام . »\r\n","description":"","footnote":"","page_name":" 883 ","page_number":96},
  {"content":"\r\nمطعم گفت : « كيست ؟ » هشام گفت : « زهير بن ابى اميه . » مطعم گفت « چهارمى بجوى . » هشام سوى ابو البخترى ابن هشام رفت و نظير همان سخنان كه با مطعم بن عدى گفته بود با وى بگفت .\r\nابو البخترى گفت : « آيا كسى با اين كار همداستانى مىكند ؟ » هشام گفت : « آرى . » هشام گفت : « زهير بن ابى اميه و مطعم بن عدى ، من نيز با توام . » ابو البخترى گفت : « پنجمى بجوى . » هشام پيش زمعة بن اسود بن مطلب بن اسد رفت ، و از خويشاوندى و حق بنى هاشم با وى سخن كرد .\r\nزمعه گفت : « آيا كسى با اين كار همداستانى مىكند ؟ » هشام گفت : « آرى و نام كسان را براى وى بگفت . » آنگاه به نزديك حجون بالاى مكه وعده گاه كردند و آنجا فراهم شدند و پيمان كردند كه بر ضد پيمان برخيزند و آن را نقض كنند .\r\nزهير گفت : « من آغاز مىكنم و پيش از همه در اين باب سخن مىكنم . » و روز ديگر به مجالس خويش به نزديك كعبه رفتند . زهير بن ابى اميه حله اى به تن داشت و هفت بار بر كعبه طواف برد ، آنگاه به نزديك كسان آمد و گفت : « اى مردم مكه ما غذا مىخوريم و آب مىنوشيم و جامه به تن مىكنيم و بنى هاشميان نابود مىشوند كه كس با آنها خريد و فروش نمىكند به خدا از پاى ننشينم تا آن پيمان ستمگرانه پاره شود . » ابو جهل كه در گوشهء مسجد بود گفت : « بى جا مگو ، پيمان پاره نخواهد شد . »\r\n","description":"","footnote":"","page_name":" 884 ","page_number":97},
  {"content":"\r\nزمعة بن اسود گفت : « تو بى جا مىگويى ، وقتى پيمان نوشته مىشد ما راضى نبوديم . » ابو البخترى گفت : « زمعه راست مىگويد ، ما از متن پيمان راضى نيستيم و آن را قبول نداريم . » مطعم بن عدى گفت : « راست مىگوييد و هر كه جز اين گويد دروغ مىگويد از اين پيمان و هر چه در آن نوشته‌اند بيزاريم . » هشام بن عمر نيز سخنانى نظير اين گفت .\r\nابو جهل گفت : « در اين كار شبانگاه سخن كرده‌اند و راى زده‌اند . » و ابو طالب در گوشهء مسجد نشسته بود .\r\nمطعم بن عدى برخاست كه پيمان را پاره كند و ديد كه موريانه همه را خورده\r\nبه جز كلمهء « بسمك اللهم » كه قرشيان در آغاز نامه هاى خود مىنوشتند .\r\nگويد : شنيده‌ام كه نويسندهء پيمان ضد پيمبر و بنى هاشم و بنى المطلب ، منصور بن عكرمة بن هاشم بن عبد مناف بن عبد الدار بن قصى بود و دستش شل شد .\r\nو بقيهء مسلمانان همچنان در حبشه بودند تا پيمبر خدا صلى الله عليه و سلم عمرو بن اميهء ضمرى را پيش نجاشى فرستاد و آنها را در دو كشتى نشاند و سوى پيمبر آورد و وقتى رسيدند كه او از پس سفر حديبيه در خيبر بود و همه كسانى كه با دو كشتى آمده بودند شانزده تن بودند .\r\nپيمبر خداى همچنان در مكه با قرشيان بود و آشكار و نهان آنها را سوى خدا مىخواند و بر آزار و استهزاء و تكذيبشان صبور بود و كار آزارشان بدانجا رسيد كه وقتى پيمبر به نماز بود بچه دان بز بر او مىانداختند ، و پيمبر در گوشه اى نهانى نماز مىكرد .\r\nعروة بن زبير گويد : وقتى بچه دان بز به خانهء پيمبر مىانداختند آن را با\r\n","description":"","footnote":"","page_name":" 885 ","page_number":98},
  {"content":"\r\nچوب برون مىآورد و بر در مىايستاد و مىگفت : « اى بنى عبد مناف اين چه پناهى است كه به من داده‌ايد . » سپس آن را به كوچه مىانداخت .\r\nو چنان شد كه ابو طالب و خديجه به يك سال بمردند ، به گفتهء ابن اسحاق اين ، سه سال پيش از هجرت مدينه بود و با مرگ آنها كار بر پيمبر سخت شد كه از پس مرگ ابو طالب قرشيان آزارها\r\nمىكردند كه پيش از مرگ وى جرئت آن نداشتند تا آنجا كه يكيشان خاك بر سر پيمبر خداى ريخت .\r\nابن اسحاق گويد : وقتى آن سفيه خاك بر سر پيمبر خداى ريخت وى به خانه رفت و خاك بر سر وى بود و يكى از دخترانش به پاك كردن آن پرداخت و مىگريست و پيمبر مىگفت : « دختركم گريه مكن كه خدا از پدر تو حمايت مىكند . » گويد : پيمبر مىفرمود : « قرشيان مرا آزار نتوانستند كرد تا ابو طالب بمرد . » و چون ابو طالب بمرد پيمبر سوى طايف رفت كه از ثقفيان يارى بجويد و چنان كه گفته‌اند در اين سفر تنها بود .\r\nمحمد بن كعب قرظى گويد : وقتى پيمبر خداى به طايف رسيد ، پيش تنى چند از ثقفيان رفت كه سران قوم بودند و آنها سه برادر بودند : عبد اليل و مسعود و حبيب كه هر سه پسران عمرو بن عمير بودند و يكيشان زنى از قبيلهء بنى جمح قريش داشت . پيمبر با آنها سخن گفت كه وى را در كار اسلام و بر ضد مخالفان قومش يارى كنند .\r\nيكيشان كه چيزى از جامهء كعبه به تن داشت گفت : « از كجا كه خدا ترا فرستاده باشد ؟ » ديگرى گفت : « خدا جز تو كسى\r\nرا نداشت كه به رسالت بفرستد . » سومى گفت : « به خدا هرگز با تو سخن نكنم ، اگر چنان كه مىگويى فرستادهء خدايى مهمتر از آنى كه من به تو پاسخ گويم و اگر بر خدا دروغ بسته اى روا نيست\r\n","description":"","footnote":"","page_name":" 886 ","page_number":99},
  {"content":"\r\nكه با تو چيزى بگويم . » پيمبر از پيش آنها برخاست و گفت : « اين گفتگو را نهان داريد » كه بيم داشت قرشيان خبردار شوند و آزارشان سختتر شود ، اما نپذيرفتند و سفيهان و غلامان قوم را بر ضد او برانگيختند كه ناسزا مىگفتند و بانگ مىزدند تا جماعتى فراهم آمدند و او سوى باغى پناه برد كه از آن عتبة بن ربيعه و شيبة بن ربيعه بود و هر دو ان در باغ بودند و سفيهان ثقيف از تعقيب وى بازماندند ، و او به سايهء دار - بستى پناه برد و بنشست و پسران ربيعه او را مىنگريستند و رفتار سفيهان را ديده بودند .\r\nپيمبر ، چنان كه گويند ، آن زن جمحى را بديد و به دو گفت : « ديدى خويشان تو با ما چه كردند ؟ » و چون پيمبر آرام گرفت خداى را بخواند و از ضعف خويش شكايت به دو برد و يارى خواست . و پسران ربيعه از رفتار قوم رأفت آوردند\r\nو غلام نصرانى خويش را كه عداس نام داشت بخواندند و گفتند : « چند خوشه از اين انگور برگير و در اين طبق نه و پيش اين مرد برو بگو از آن بخورد . » عداس چنان كرد و طبق را ببرد و پيش پيمبر نهاد و چون پيمبر دست سوى آن برد گفت : « بسم الله » و سپس بخورد .\r\nعداس به چهرهء او نگريست و گفت : « به خدا مردم اين شهر ، اين سخن نگويند . » پيمبر گفت : « تو از كدام شهرى و دين تو چيست ؟ » عداس گفت : « من نصرانيم و از مردم نينوى . » پيمبر گفت : « از ديار يونس بن متى ، مرد پارسا ؟ » عداس گفت : « چه دانى كه يونس بن متى كيست ؟ » پيمبر گفت : « وى برادر من است ، او پيمبر بود ، من نيز پيمبرم . »\r\n","description":"","footnote":"","page_name":" 887 ","page_number":100},
  {"content":"\r\nعداس سر و دست و پاى پيمبر را بوسيدن گرفت ، و يكى از پسران ربيعه به به ديگرى گفت : « غلامت را از راه به در برد . » و چون عداس پيش آنها بازگشت به دو گفتند : « چرا سر و دست و پاى اين مرد را مىبوسيدى ؟ » عداس گفت : « به خدا در همه زمين كسى بهتر از اين مرد نيست سخنى با من گفت كه جز پيمبر نداند . » گفتند : « اى عداس ترا از دينت نگرداند كه دين تو بهتر از دين اوست . » و چون پيمبر از خير ثقفيان نوميد شد از طايف سوى مكه بازگشت و چون به نخله رسيد در دل شب به نماز ايستاد و گروهى از جنيان بر او گذشتند كه خدا عز و جل از آنها سخن آورده است .\r\nمحمد بن اسحاق گويد : چنان كه شنيده‌ام آنها هفت تن از\r\nجنيان نصيبين يمن بودند و گوش به پيمبر فرا دادند و چون از نماز خويش فراغت يافت سوى قوم خويش رفتند و به دعوت آنها پرداختند كه ايمان آورده بودند و آنچه را پيمبر گفته بود پذيرفته بودند و خداى عز و جل درباره حكايت آنها چنين فرمود : « * ( وَإِذْ صَرَفْنا إِلَيْكَ نَفَراً من الْجِنِّ يَسْتَمِعُونَ الْقُرْآنَ فَلَمَّا حَضَرُوه قالُوا أَنْصِتُوا فَلَمَّا قُضِيَ وَلَّوْا إِلى قَوْمِهِمْ مُنْذِرِينَ قالُوا يا قَوْمَنا إِنَّا سَمِعْنا كِتاباً أُنْزِلَ من بَعْدِ مُوسى مُصَدِّقاً لِما بَيْنَ يَدَيْه يَهْدِي إِلَى الْحَقِّ وَإِلى طَرِيقٍ مُسْتَقِيمٍ . يا قَوْمَنا أَجِيبُوا داعِيَ الله وَآمِنُوا به يَغْفِرْ لَكُمْ من ذُنُوبِكُمْ وَيُجِرْكُمْ من عَذابٍ أَلِيمٍ 46 : 29 - 31 ) * . » [ 1 
  ] يعنى : و چون تنى از پريان را سوى تو آوريم كه قرآن را بشنوند و چون نزد پيغمبر حضور يافتند به همديگر گفتند : « گوش فرا دهيد . » و چون تلاوت انجام شد بيمرسانان سوى قومشان بازگشتند و گفتند : « اى قوم پرى ! ما استماع كتابى كرديم كه بعد از موسى نازل شده و مصدق كتابهاى پيش است و به حق و به راه راست هدايت مىكند .\r\nاى قوم ما ، دعوتگر خدا را اجابت كنيد و به دو ايمان بياريد تا گناهانتان را بيامرزد و\r\n\r\n","description":"","footnote":"\r\n[ 1 
  ] احقاف : 29 ، 30 ، 31\r\n","page_name":" 888 ","page_number":101},
  {"content":"\r\nاز عذابى الم انگيزتان برهاند . » و نيز فرمود :\r\n« * ( قُلْ أُوحِيَ إِلَيَّ أَنَّه اسْتَمَعَ نَفَرٌ من الْجِنِّ ، فَقالُوا إِنَّا سَمِعْنا قُرْآناً عَجَباً 72 : 1 ) * [ 1 
  ] » يعنى : بگو به من وحى آمده كه گروهى از پريان استماع ( قرائت من ) كردند و گفتند : « ما قرآنى شگفت آور شنيديم . » محمد بن اسحاق گويد . نام جنيانى كه به وحى گوش دادند حس و مس و شاصر و ناصر و اينا الارد و ابنين و الاحقم بود .\r\nگويد : پس از آن پيمبر خدا به مكه آمد و قوم در مخالفت وى سختتر شده بودند ، بجز گروهى از مردم ضعيف كه به او ايمان آورده بودند .\r\nبعضىها گفته‌اند كه وقتى پيمبر خداى از طايف باز آمد يكى از مردم مكه بر او گذشت و پيمبر به دو گفت : « آيا پيامى از طرف من مىبرى ؟ » او گفت : « آرى . » گفت : « پيش اخنس بن شريق برو و به او بگو محمد مىگويد : « آيا مرا پناه مىدهى تا رسالت خداى خويش را بگزارم ؟ » گويد : « و آن شخص پيش اخنس رفت و پيغام بگذاشت . » اخنس گفت : « من كه هم پيمان قرشيانم بر ضد آنها پناه نتوانم داد . » و چون آن شخص گفتار اخنس را به پيمبر رسانيد ، به دو گفت : « مىتوانى باز گردى ؟ » پاسخ داد : « آرى » پيمبر گفت : « پيش سهيل بن عمرو برو و بگو محمد مىگويد : آيا مرا پناه مىدهى تا رسالت خداى خود را بگزارم . » و چون آن شخص پيغام پيمبر را به سهيل رسانيد گفت : « بنى عامر بن لوى بر\r\n\r\n","description":"","footnote":"\r\n[ 1 
  ] سوره جن آيه 1\r\n","page_name":" 889 ","page_number":102},
  {"content":"\r\nضد بنى كعب پناه نتواند داد . » گويد : فرستاده پيش پيمبر بازگشت و سخن سهيل را با وى بگفت و پيمبر گفت : « مىتوانى بازگردى . » گفت : « آرى » پيمبر گفت : « پيش مطعم بن عدى برو و بگو محمد مىگويد : آيا مرا پناه مىدهى كه رسالت خداى خويش را بگزارم ؟ » و چون فرستاده پيغام پيمبر را با مطعم بگزاشت پاسخ داد : « آرى ، بيايد . » آن شخص بازگشت و سخن مطعم را با پيمبر بگفت .\r\nو صبحگاهان مطعم بن عدى با پسران و برادرزادگان خود سلاح پوشيدند و به مسجد الحرام درآمدند و چون ابو جهل او را بديد گفت : « پناه دهنده اى يا تابع پناه دهنده ؟ » مطعم گفت : « پناه دهنده‌ام . » ابو جهل گفت : « هر كه را پناه داده اى در پناه ما نيز هست . » پيمبر صلى الله عليه و سلم وارد مكه شد و آنجا بماند ، و يك روز كه وارد مسجد الحرام شد ، مشركان به نزديك كعبه بودند و چون ابو جهل او را بديد گفت : « اى بنى عبد مناف اين پيمبر شماست . » عتبة بن ربيعه گفت : « چه مانعى دارد كه ما نيز پيمبر يا شاهى داشته باشيم . » سخن عتبه را به پيمبر خبر دادند ، يا خود وى شنيده بود ، و پيش آنها آمد و گفت : « اى عتبه اين سخن از سر حمايت خدا و پيمبر نگفتى بلكه از سر غرور گفتى ، و تو اى ابو جهل به خدا چندان مدتى نگذرد كه بسيار بگريى و كمتر بخندى ، و شما اى گروه قرشيان چندان مدتى نگذرد كه نا به دلخواه پيرو دين خدا\r\n","description":"","footnote":"","page_name":" 890 ","page_number":103},
  {"content":"\r\nشويد . » و چنان بود كه پيمبر در موسم حج با قبايل عرب سخن مىكرد و مىگفت كه پيمبر خداست و آنها را به تصديق و حمايت خويش مىخواند .\r\nعبد الله بن عباس گويد : شنيدم كه ربيعة بن عباد با پدرم سخن مىكرد و مىگفت : « من نوجوان بودم و با پدرم به منى بودم و پيمبر به محل قبايل عرب مىايستاد و مىگفت : « اى بنى فلان ، من پيمبر خدايم كه از سوى شما مبعوث شده‌ام و خدا به شما فرمان مىدهد كه او را بپرستيد و برايش شريك نياريد و از پرستش بتان چشم بپوشيد و به من ايمان آريد\r\nو تصديقم كنيد و حمايتم كنيد تا رسالت خويش بگزارم . » گويد : و پشت سر وى مردى لوچ و سپيد روى بود كه دو رشته موى به سر و حلهء عدنى به برداشت ، و چون پيمبر از گفتار خويش فراغت مىيافت مىگفت : « اى بنى فلان اين شخص به شما مىگويد كه از لات و عزى چشم بپوشيد و پيرو بدعت و ضلالت او شويد ، زنهار ، اطاعت وى مكنيد و به سخنش گوش مدهيد . » گويد : به پدرم گفتم : « اين مرد كيست كه به دنبال پيمبر مىرود و رد او مىگويد ؟ . » پدرم گفت : « عموى او عبد العزى ، ابو لهب بن عبد المطلب است . » محمد بن مسلم گويد : « پيمبر خداى صلى الله عليه و سلم به محل قبايل كنده آمد و سالارشان مُلَيح نيز آنجا بود و آنها را به سوى خدا عز و جل خواند كه سخن او را نپذيرفتند . » عبد الله بن حصين گويد : پيمبر خداى به منازل بنى عبد الله آمد كه از قبيله كلب بودند و آنها را به سوى خداوند خواند و گفت : « اى بنى عبد الله خداوند نام پدر شما را نكو كرده است ، » اما دعوتش را نپذيرفتند .\r\nعبد الله بن كعب بن مالك گويد : « پيمبر خداى به محل قبايل بنى حنيفه آمد و\r\n","description":"","footnote":"","page_name":" 891 ","page_number":104},
  {"content":"\r\nآنها را سوى خدا خواند\r\nو جوابى زشت دادند كه هيچيك از قبايل عرب زشتتر از آن پاسخ نداده بود . » محمد بن مسلم گويد : پيمبر به محل قبيلهء بنى عامر بن صعصعه آمد و آنها را سوى خدا خواند و يكى از آنها كه بيحره نام داشت گفت : « به خدا اگر اين جوان را از قريش مىگرفتم به وسيلهء او عربان را مىخوردم . » پس از آن بيحره به پيمبر گفت : « اگر ما پيرو تو شويم و خدايت بر مخالفان چيره كند آيا پس از تو كار با ما خواهد بود ؟ » پيمبر گفت : « اين كار به دست خداست كه آن را هر كجا خواهد نهد . » بيحره گفت : « ما سينه هاى خويش را در مقابل عربان سپر كنيم و چون غالب شدى كار به دست ديگران باشد ، ما احتياجى به اين كار نداريم » و دعوت او را نپذيرفتند .\r\nو چون مردم از حج بازگشتند بنى عامريان پيش يكى از پيران خويش رفتند كه سخت فرتوت بود و توان حج نداشت و هر سال كه از حج باز مىگشتند حوادث ايام زيارت را براى وى نقل مىكردند ، و چون آن سال به نزد وى شدند و از حوادث ايام زيارت پرسيد گفتند : « جوانى از قريش از طايفهء بنى عبد المطلب پيش ما آمد و مىگفت كه پيمبر خداست و ميخواست كه از او حمايت كنيم و او را به ديار خويش آريم . » گويد : و پير دست به سر نهاد و گفت : « اى بنى عامر ، آيا مىشود اين كار را تلافى كرد و او را جست ، بخدايى كه جان من به كف اوست هر اسماعيلى اين سخن بگويد به حق است ، چرا به او نپرداختيد ؟ »\r\nپيمبر خداى بدين گونه در هر موسم حج به نزد قبايل مىرفت و آنها را به خدا و اسلام دعوت مىكرد و خويشتن را با هدايت و رحمتى كه آورده بود بر آنها\r\n","description":"","footnote":"","page_name":" 892 ","page_number":105},
  {"content":"\r\nعرضه مىكرد و هر وقت مىشنيد يكى از عربان شريف و معروف به مكه آمده پيش وى مىرفت و او را به خدا مىخواند و خويشتن را بر او عرضه مىكرد .\r\nقتاده ظفرى گويد : « سويد بن صامت از بنى عمرو بن عوف به حج يا عمره به مكه آمده بود و قوم سويد او را كامل لقب داده بودند كه مردى دلير و شاعر و و الانسب و شريف بود . » 351 گويد : و چون پيمبر از آمدن وى خبر يافت او را بديد و به سوى خدا و اسلام خواند . سويد به دو گفت : « شايد آنچه تو دارى مانند چيزى است كه من دارم . » پيمبر گفت : « تو چه دارى ؟ » سويد گفت : « حكمت لقمان . » پيمبر گفت : « بگو تا بدانم . » سويد چيزى از حكمت لقمان بگفت و پيمبر گفت : « اين سخنى نكو است ، اما چيزى كه من دارم از اين بهتر است ، قرآنى است كه خداوند بر سبيل هدايت و نور فرستاده است . » گويد : و پيمبر خداى چيزى از قرآن بر او فرو خواند و او را به اسلام دعوت كرد كه انكار نكرد و گفت : « اين سخنى نكو است . » آنگاه به سوى مدينه رفت و چندى بعد مردم خزرج او را بكشتند و قوم وى مىگفتند : « وى بر اسلام كشته شد . » و قتل وى پيش از جنگ بعاث بود .\r\nاز محمود بن لبيد روايت كرده‌اند كه ابو الحَيسَر انس بن رافع با گروهى از جوانان بنى الاشهل به مكه آمد كه اياس بن معاذ نيز از آن جمله بود و مىخواستند با قرشيان بر ضد خزرجيان هم پيمان شوند ، پيمبر خبر يافت و بيامد و با آنها بنشست و گفت : « مىخواهيد كه چيزى بهتر از آنچه به جستجوى آن آمده‌ايد بيابيد ؟ »\r\n","description":"","footnote":"","page_name":" 893 ","page_number":106},
  {"content":"\r\nگفتند : « آن چيست ؟ » گفت : « من پيمبر خدايم كه مرا سوى بندگان فرستاده كه آنها را به پرستش خدا و ترك بتپرستى بخوانم و كتابى به من نازل كرده » و از اسلام با آنها سخن كرد و آيات قرآن خواند .\r\nاياس بن معاذ كه نوجوان بود گفت :\r\n« اى قوم ، اين از آنچه مىجوييد بهتر است . » گويد : ابو الحيسر مشتى ريگ برگرفت و به صورت اياس زد و گفت : « از اين سخن درگذر كه براى كارى ديگر آمده‌ايم . » گويد : اياس خاموش ماند و سوى مدينه بازگشتند و جنگ بعاث ميان اوس و خزرج داد و چيزى نگذشت كه اياس درگذشت . » محمود بن لبيد گويد : « كسانى كه هنگام وفات وى حضور داشته بودند به من گفتند كه پيوسته تهليل و تكبير و حمد و تسبيح خدا مىگفت تا بمرد و شك نداشتند كه بر اسلام مرده است كه در همان مجلس كه پيمبر را بديد و سخنان او را بشنيد اسلام در دلش افتاده بود . » گويد : « و چون خدا اراده فرمود دين خود را غالب كند و پيمبر خويش را عزت دهد و وعدهء خود را به انجام رساند ، پيمبر در موسم حج به ديدار و دعوت قبايل پرداخت و به نزد عقبه گروهى از قوم خزرج را بديد كه خدا براى آنها نيكى خواسته بود . » محمد بن اسحاق گويد : وقتى پيمبر خداى صلى الله عليه و سلم آنها را بديد گفت : « شما چه كسانيد ؟ » گفتند : « از قوم خزرجيم . » گفت : « از وابستگان يهوديد ؟ » گفتند : « آرى . »\r\n","description":"","footnote":"","page_name":" 894 ","page_number":107},
  {"content":"\r\nگفت : « بياييد بنشينيد تا با شما سخن كنم . » و آنها پذيرفتند و نشستند و پيمبر به سوى خداى عز و جل دعوتشان كرد و اسلام را بر آنها عرضه كرد و آيات قرآن خواند .\r\nگويد : « و خداى چنان خواسته بود\r\nكه يهودان ديارشان اهل علم و كتاب بودند و خزرجيان مشرك و بتپرست بودند و با يهودان جنگها داشته بودند و هر وقت در ميانه حادثه اى بود ، مىگفتند : « پيمبرى داريم كه بعثت او نزديك است و روزگارش فرا رسيده و ما پيرو او مىشويم و به كمك او شما را چون عاد و ارم مىكشيم و نابود مىكنيم . » و چون پيمبر خدا با آن گروه سخن گفت و به سوى خدا دعوتشان كرد با همديگر گفتند : « به خدا اين همان پيمبريست كه يهودان مىگويند مبادا پيش از شما به دو بگروند . » بدينسان جمعى از خزرجيان دعوت پيمبر را پذيرفتند و تصديق او كردند و به اسلام گرويدند و گفتند : « ميان قوم ما دشمنى و كينه توزى هست و اميدواريم خدا به وسيلهء تو دشمنى از ميانه بردارد ، اكنون پيش آنها مىرويم تا به مسلمانى دعوتشان كنيم و دين ترا كه پذيرفته‌ايم بر آنها عرضه داريم اگر به اين دين همسخن شوند هيچكس از تو عزيزتر نخواهد بود . » آنگاه خزرجيان سوى ديار خويش رفتند و ايمان آورده بودند و تصديق پيمبر كرده بودند و چنان كه گويند آنها شش تن خزرجى بودند : اسعد بن زراره ، و عوف بن حارث ، رافع بن مالك ،\r\nقطبة بن عاهر ، عقبة بن عامر و جابر بن عبد الله بن رئاب .\r\nگويد : « و چون به مدينه رسيدند از پيمبر خدا با قوم خويش سخن كردند و آنها را به اسلام خواندند و در همه خانه هاى انصار از پيمبر خدا سخن بود .\r\nسال بعد در موسم حج دوازده كس از انصار به مكه آمدند و پيمبر را به نزديك\r\n","description":"","footnote":"","page_name":" 895 ","page_number":108},
  {"content":"\r\nعقبه ديدند ، و اين عقبهء اول بود و با وى بيعت كردند و اين را بيعت زنان گفتند كه هنوز جنگ مقرر نشده بود .\r\nگروه دوم اين كسان بودند : اسعد بن زراره ، عوف بن حارث ، معاذ بن حارث ، رافع بن مالك ، ذكوان بن عبد قيس ، عبادة بن صامت ، ابو عبد الرحمن يزيد بن ثعلبه ،\r\nعباس بن عباده ، عقبة بن عامر ، قطبة بن عامر ، ابو الهيثم بن تيهان و عويم بن ساعده .\r\nعبادة بن صامت گويد : « من در بيعت عقبهء اول حضور داشتم و دوازده كس بوديم و با پيمبر خدا بيعت زنان كرديم و اين پيش از آن بود كه پيكار مقرر شود ، بيعت كرديم كه براى خدا شريك نياريم و دزدى و زنا نكنيم و فرزندان خويش را نكشيم و تهمت نزنيم و در كار نيك نافرمانى پيمبر نكنيم ، و او صلى الله - عليه و سلم فرمود : اگر به بيعت وفا كرديد بهشت داريد و اگر در چيزى از آن خلل آورديد و در دنيا عقوبت آن را ديديد كفارهء آن را داده‌ايد و اگر آن را نهان داشتيد روز رستاخيز كار شما با خداست ، اگر خواهد شما را ببخشد و اگر خواهد عذابتان كند . »\r\nابن اسحاق گويد : « و چون انصاريان سوى ديار خويش مىرفتند ، پيمبر خداى مصعب بن عمير بن هاشم بن عبد مناف را با آنها فرستاد تا براى آنها قرآن بخواند و اسلام و فقه دين بياموزد و مصعب در مدينه قارى لقب گرفت و منزل وى در خانهء اسعد بن زراره بود . » گويد : « روزى اسعد بن زراره با مصعب بن عمير سوى محلهء بنى عبد الاشهل و بنى ظفر رفتند . سعد بن معاذ سالار قوم ، پسر خالهء اسعد بن زراره بود و در يكى از باغهاى بنى ظفر بر سر چاهى نشستند ، و با تنى چند از مردم قبيلهء اسلم فراهم آمدند در آن هنگام سعد بن معاذ بن اسيد بن حضير گفت : برو اين دو مرد را كه سوى محلهء ما آمده‌اند كه ضعفاى ما را بفريبند از اين كار بازدار و بگو به محلهء ما نيايند ، اگر اسعد بن زراره پسر خاله من نبود من اين كار مىكردم . »\r\n","description":"","footnote":"","page_name":" 896 ","page_number":109},
  {"content":"\r\nاسعد بن حضير نيزه كوتاه خويش را برگرفت و سوى آنها رفته\r\nو چون اسعد بن زواره او را بديد به مصعب گفت : « اين سالار قوم خويش است كه مىآيد ، در كار خدا با وى صريح باش . » مصعب گفت : « اگر بنشيند با وى سخن مىكنم . » گويد : « و اسيد بايستاد و ناسزا گفتن آغاز كرد ، گفت : چرا آمده‌ايد كه ضعيفان ما را بفريبيد ، اگر مىخواهيد زنده بمانيد از اينجا برويد . » مصعب به دو گفت : « بنشين و گوش بده ، اگر خواستى چيزى را بپذير و اگر نخواستى نپذير . » اسيد گفت : « سخن به انصاف گفتى و نيزه كوتاه خويش را به زمين فرو كرد و بنشست . » مصعب از اسلام با وى سخن كرد و قرآن خواند .\r\nمصعب و اسعد گفته بودند : « به خدا از آن پيش كه سخن گويد از گشاده رويى وى اسلام را در چهره اش ديديم . » كمى بعد گفت : « اين چه خوب و دلپسند است ، وقتى بخواهيد به اين دين بگرويد چه مىكنيد ؟ » گفتند : « بايد غسل كنى و جامه پاكيزه كنى آنگاه شهادت حق بگويى و دو ركعت نماز كنى . » گويد : « اسيد بپاخاست و غسل كرد و جامهء پاكيزه كرد و شهادت حق بگفت و دو ركعت نماز كرد و با مصعب و اسعد گفت : اينجا مردى هست كه اگر پير شما شود هيچكس از مردان قوم وى مخالفت او نكند او سعد بن معاذ است كه هم - اكنون وى را پيش شما مىفرستم . » آنگاه اسيد نيزهء خويش برگرفت و پيش سعد و كسان وى رفت كه در مجلس خويش بودند و چون سعد بن معاذ وى را از دور بديد گفت : « به خدا قسم اسيد بن حضير\r\n","description":"","footnote":"","page_name":" 897 ","page_number":110},
  {"content":"\r\nبا چهره اى جز آن كه از پيش شما رفت بازمىگردد . » و چون اسيد بر مجلس ايستاد ، سعد بن معاذ به دو گفت : « چه كردى ؟ » اسيد گفت : « چيزى بدى نديدم ، منعشان كردم و گفتند : هر چه تو خواهى مىكنيم و شنيدم كه مردم بنى حارثه برون شده‌اند كه اسعد بن زراره را بكشند و چون دانسته‌اند كه او پسر خالهء تو است خواسته‌اند پناه ترا بشكنند » گويد : سعد بن معاذ خشمناك برخاست و از آنچه شنيده بود بيمناك شد و نيزه از كف اسيد برگرفت و گفت : « به خدا كارى نساختى » و سوى مصعب و اسعد بن زراره رفت و چون آرام و مطئمنشان ديد بدانست كه اسيد مىخواسته وى سخنان آنها را بشنود و نزديك آنها ايستاد و ناسزا گفتن آغاز كرد و به اسعد بن زراره گفت :\r\n« اى ابو امامه اگر حرمت خويشاوندى نبود\r\nدر خانهء ما كارى كه ناخوشايند ماست نمىتوانستى كرد . » اسعد بن زراره به مصعب گفت : « به خدا اين سالاريست كه قوم وى پشت سرش هستند و اگر پيرو تو شود هيچكس مخالفت او نكند . » مصعب به سعد بن معاذ گفت : « بنشين و گوش بده اگر چيزى را پسنديدى و مايل بودى بپذير و اگر نخواستى كارى كه خلاف ميل تو باشد نكنيم . » سعد گفت : « سخن به انصاف كرديد » و نيزه را به زمين كوفت و بنشست و مصعب اسلام به دو عرضه كرد و از آيات قرآن خواند . گفته بودند كه به خدا پيش از آنكه سخن كند اسلام را در چهرهء او ديديم .\r\nپس از آن سعد گفت : « وقتى بخواهيد مسلمان شويد و به اين دين بگراييد چه مىكنيد ؟ » گفتند : « غسل مىكنى و جامهء پاكيزه مىكنى و شهادت حق مىگويى و دو ركعت نماز مىكنى . » گويد : « سعد برخاست و غسل كرد و جامهء پاكيزه كرد و شهادت حق بگفت\r\n","description":"","footnote":"","page_name":" 898 ","page_number":111},
  {"content":"\r\nو دو ركعت نماز كرد و نيزهء خويش برگرفت و سوى مجلس قوم بازگشت و اسيد بن حضير نيز با وى بود . » و چون قوم او را از دور بديد گفتند : « به خدا قسم سعد با چهره اى جز آن كه رفت باز مىگردد . » و چون سعد به نزديك قوم ايستاد گفت : « اى بنى عبد الاشهل مرا چگونه مىشناسيد ؟ » گفتند : « سالار و سرور مايى . » گفت : « زنان و مردان شما با من سخن نكنند تا به خدا و پيمبر او ايمان بيارند . » گويد : « به خدا همانشب در محلهء عبد الاشهل مرد و زنى كه مسلمان نشده باشد نبود . » پس از آن مصعب به منزل اسعد بن زراره بازگشت و مردم را به اسلام خواند و خانه اى از انصار نماند كه زنان و مردان آن مسلمان نشده باشند مگر تيرهء اوس الله كه شاعرشان ابو قيس اصلت صيفى از مسلمانى بازشان داشت و چنين بودند تا پيمبر به مدينه مهاجرت كرد و بدر و احد و خندق گذشت .\r\nگويد : « پس از آن مصعب بن عمير سوى مكه بازگشت و مسلمانان انصار با حجگزاران مشرك قوم خويش به مكه آمدند و با پيمبر در اواسط ايام تشريق به نزديك عقبه وعده نهادند كه خدا اراده فرموده بود پيمبر خويش را يارى كند و اسلام و مسلمانان را عزيز دارد و شرك و مشركان را ذليل كند . » از كعب بن مالك كه از حاضران عقبه بود و با پيمبر خدا در آنجا بيعت كرده بود روايت كرده‌اند كه ما با حجگزاران قوم خويش برفتيم و نماز مىكرديم و دين آموخته بوديم و سالار و سرور ما بر ابن معرور همراه ما بود ، و چون از مدينه درآمديم براءِ به ما گفت : « به خدا مرا رأيى هست ، آيا با من موافقت مىكنيد ؟ »\r\n","description":"","footnote":"","page_name":" 899 ","page_number":112},
  {"content":"\r\nما گفتيم : « رأى تو چيست ؟ » گفت : « رأى من آنست كه اين بنا ، يعنى كعبه را ، وانگذاريم و سوى آن نماز بريم . » گفتيم : « به خدا آنچه شنيده‌ايم پيمبر ما سوى شام نماز مىكند و ما مخالفت او را خوش نداريم . » براء گفت : « من سوى كعبه نماز مىكنم . » گفتيم : « ولى ما نمىكنيم . » گويد : « و چون وقت نماز مىرسيد ما سوى شام نماز مىكرديم و براء سوى كعبه نماز مىكرد تا به مكه رسيديم و بر رفتار براء عيب مىگرفتيم ولى از آن دست بر نمىداشت . و چون به مكه رسيديم به من گفت : بيا پيش پيمبر خدا رويم و از كارى كه در اين سفر كردم از او بپرسم كه از مخالفت شما دلم چركين شده است . » گويد : « بيرون شديم و به جستجوى پيمبر خدا رفتيم كه او را نمى - شناختيم و\r\nاز پيش نديده بوديم و يكى از اهل مكه را ديديم و سراغ پيمبر را گرفتيم . » گفت : « آيا او را مىشناسيد ؟ » گفتيم : « نه . » گفت : « عباس بن عبد المطلب عموى وى را مىشناسيد ؟ » گفتيم : « آرى . » گويد : عباس را مىشناختيم از آن رو كه بازرگان بود و سوى ما مىآمد و آن شخص گفت : « وقتى وارد مسجد الحرام شديد پيمبر همانست كه با عباس بن عبد المطلب نشسته است . » گويد : « وارد مسجد شديم عباس نشسته بود و پيمبر خدا نيز با وى نشسته بود ، سلام كرديم و نزد وى نشستيم . » پيمبر به عباس گفت : « اين دو مرد را مىشناسى ؟ »\r\n","description":"","footnote":"","page_name":" 900 ","page_number":113},
  {"content":"\r\nعباس گفت : « آرى اين براء بن معرور سالار قوم خويش است و اين كعب بن مالك است . » گويد : « به خدا هرگز گفتار پيمبر خدا را فراموش نمىكنم كه فرمود همان شاعر ؟ » عباس گفت : « آرى . » براء بن معرور گفت : « اى پيمبر خداى من به اين سفر آمدم و خداى مرا به اسلام هدايت كرده بود و چنان ديدم كه اين بناء يعنى كعبه را پشت سر نگذارم و سوى آن نماز كردم و يارانم با من مخالفت كردند چنان كه دلم چركين شد ، راى تو چيست ؟ » پيمبر گفت : « بهتر است بر قبيلهء خويش بمانى . » و براء به قبلهء پيمبر بازگشت و سوى شام نماز مىكرد .\r\nگويد : « كسان وى گويند كه سوى كعبه نماز مىكرد تا درگذشت ، و اين درست نيست و ما بهتر دانيم . » گويد : « پس از آن براى حج رفتيم و در نيمهء ايام تشرين با پيمبر به نزديك عقبه وعده نهاديم و چون از حج فراغت يافتيم و شب وعدهء پيمبر رسيد ، ابو جابر عبد الله بن عمرو بن حرام با ما بود ، كه به او خبر داديم . ما كار خويش را از مشركان قوم نهان مىداشتيم ، اما با او گفتيم : اى ابو جابر ، تو از سروران قوم مانى و بيم داريم بر اين دين كه هستى هيزم جهنم شوى . آنگاه وى را به اسلام خوانديم و گفتيم كه در عقبه با پيمبر خدا وعده نهاده‌ايم ، و ابو جابر مسلمان شد و با ما به عقبه آمد و جزو نقيبان شد . » گويد : « و آن شب را در جاى خويش بوديم تا يك سوم شب گذشت و سوى وعده گاه پيمبر خدا شديم\r\nو مخفيانه راه سپرديم تا به درهء نزديك عقبه فراهم آمديم و هفتاد كس بوديم و دو زن نيز با ما بودند ، و در انتظار پيمبر مانديم كه بيامد و\r\n","description":"","footnote":"","page_name":" 901 ","page_number":114},
  {"content":"\r\nعموى وى عباس بن عبد المطلب با وى بود او هنوز بر دين قوم خويش بود و مىخواست در كار برادرزادهء خويش حاضر باشد و براى او پيمان بگيرد .\r\nو چون پيمبر بنشست نخستين كس كه سخن آغاز كرد عباس بود كه گفت :\r\n« اى گروه خزرج ( و رسم بود كه عربان همه انصاريان را چه اوس و چه خزرج ، خزرجى مىگفتند ) مقام محمد به نزد ما چنانست كه مىدانيد و او را از آسيب قوم خويش حمايت كرده‌ايم و اكنون در شهر خويش در عزت و حرمت است و مىخواهد به شما ملحق شود ، اگر مىدانيد كه با وى وفا مىكنيد و از مخالفان حمايتش مىكنيد ، شما دانيد و آنچه تعهد مىكنيد و اگر مىدانيد كه وقتى سوى شما آيد به مخالفان تسليمش مىكنيد و از ياريش باز مىماند هم اكنون او را رها كنيد كه در شهر خويش در عزت و حرمت به سر مىبرد . » گويد : به عباس گفتيم : « سخنان تو را شنيديم . اكنون اى پيمبر خداى سخن كن و آنچه خواهى براى خود و خدايت بخواه . » گويد : پيمبر خداى سخن كرد و قرآن خواند و به سوى خدا دعوت كرد و به اسلام ترغيب كرد و گفت : « بيعت من و شما بر اين باشد كه مرا همانند زنان و فرزندان خويش حمايت كنيد . » آنگاه براء بن معرور سخن آغاز كرد و گفت : « قسم به خدايى كه ترا به حق مبعوث كرده ترا همانند كسان خود حمايت مىكنيم ، اى پيمبر با ما بيعت كن كه به خدا ما اهل پيكار و سلاحيم و اين را از پدران خويش به ارث برده‌ايم . »\r\nابو الهيشم تيهان هم پيمان بنى عبد الاشهل سخن براء بن معرور را بريد و گفت : « اى پيمبر خداى ميان ما و كسان ، مقصودش يهودان بود ، پيمانى هست كه آن را مىبريم ، اگر چنين كنيم و خدا ترا غلبه دهد ممكن است سوى قوم خويش بازگردى و ما را واگذارى ؟ » گويد : پيمبر لبخندى زد و گفت : « خون من خون شما است و ويرانى من\r\n","description":"","footnote":"","page_name":" 902 ","page_number":115},
  {"content":"\r\nويرانى شماست ، شما از منيد و من از شمايم ، با هر كه جنگ كنم و با هر كه به صلح باشيد به صلح باشم . » « آنگاه پيمبر صلى الله عليه و سلم فرمود : دوازده نقيب برگزينيد كه به كار قوم خويش پردازند . » و دوازده نقيب برگزيده شد ، نه تن از خزرج و سه تن از اوس .\r\nابن اسحاق گويد : آنگاه پيمبر خدا به نقيبان گفت : « بر كار قوم خويش هستيد و مانند حواريان عيسى بن مريم ، سرپرست آنهاييد ، و من نيز سرپرست قوم خويشم . » و آنها گفتند : « چنين باشد . » عاصم بن عمرو بن قتاده گويد : وقتى قوم براى بيعت با پيمبر خداى فراهم شدند عباس بن عباده انصارى گفت : « اى مردم خزرج ، مىدانيد بيعت شما با اين مرد بر چيست ؟ » گفتند : « آرى . » گفت : « بيعت مىكنيد كه با سرخ و سياه بجنگيد ، اگر مىدانيد كه وقتى اموالتان تباه شود و اشرافتان كشته شوند ، او را رها مىكنيد ، بدانيد كه اين كار زبونى دنيا و آخرت است و اگر مىدانيد\r\nكه با وجود تباهى اموال و قتل اشراف به بيعت او وفا مىكنيد ، او را ببريد كه به خدا خير دنيا و آخرت در اين است . » قوم گفتند : « وى را با وجود تلف اموال و قتل اشراف مىبريم . » آنگاه گفتند : « اى پيمبر خدا اگر به بيعت خويش وفا كرديم چه خواهيم داشت ؟ » پيمبر گفت : « بهشت . » گفتند : « دست پيش آر . » و پيمبر دست پيش آورد و با وى بيعت كردند . » عاصم بن عمرو بن قتاده گويد : « عباس آن سخنان گفت كه پيمان پيمبر را به گردن آنها محكم كند . » ولى به گفتهء عبد الله بن ابى بكر سخنان عباس براى آن بود كه آن شب بيعت\r\n","description":"","footnote":"","page_name":" 903 ","page_number":116},
  {"content":"\r\nبه تأخير افتد به اين اميد كه عبد الله بن ابى بن سلول نيز حضور يابد و كار قوم نيرومند - تر شود ، و خدا بهتر داند كه كدام يك بود .\r\nبنى نجار گويند : اسعد بن زراره نخستين كس بود كه بيعت كرد ولى بنى - عبد الاشهل گويند : بيعت كنندهء نخستين ابو الهيثم بن تيهان بود .\r\nكعب بن مالك گويد : نخستين كسى كه با پيمبر خدا بيعت كرد براء بن معرور بود ، پس از آن قوم پياپى بيعت كردند و چون همه با پيمبر بيعت كرديم ، شيطان از بالاى عقبه به بلندترين صدايى كه تا آن وقت شنيده بودم بانگ زد كه اى مردم ! مذمم و صابيان بر پيكار شما همسخن شده‌اند .\r\nپيمبر فرمود ، دشمن خدا چه مىگويد ، اين شيطان عقبه است دشمن خداى بشنو كه به كار تو نيز مىرسم .\r\nآنگاه پيمبر خدا به انصار فرمود : « به محل خود بازگرديد . » و عباس بن عباده گفت : « بخدايى كه ترا به حق فرستاد اگر بخواهى فردا با شمشيرهاى خويش در اهل منى مىافتيم . » پيمبر فرمود : « چنين فرمانى نداريم ، به محل خويش بازگرديد . » گويد : و به محل خويش بازگشتيم و بخفتيم و چون صبح شد قرشيان پيش ما آمدند و گفتند : « اى گروه خزرج شنيده‌ايم كه پيش رفيق ما آمده‌ايد تا او را ببريد و با وى بر جنگ ما بيعت كنيد به خدا هرگز خوش نداريم كه ميان ما و شما جنگى رخ دهد . » گويد : « و مشركان قوم ما براى آنها قسم ياد كردند كه چنين چيزى نبوده مطلقاً خبر ندارند . » و آنها باور كردند ، و ما به همديگر مىنگريستيم ، و قوم برخاستند و حارث بن هشام بن مغيرهء مخزومى نيز در آن ميانه بود كه يك جفت پاپوش نو داشت و من نيز براى آنكه چيزى گفته باشم گفتم : « اى ابو جابر تو كه از سالاران مايى نمىتوانى\r\n","description":"","footnote":"","page_name":" 904 ","page_number":117},
  {"content":"\r\nپاپوشى همانند پاپوش اين جوان قرشى داشته باشى . » و چون حارث اين سخن بشنيد پاپوش از پاى درآورد و سوى من انداخت و گفت : « آن را به پا كن » و ابو جابر گفت : « به خدا اين جوان را خشمگين كردى پاپوش او را پس بده . » گفتم : « به خدا پس نمىدهم كه فالى نكوست و اگر فال درست درآيد لباس وى از آن من مىشود . » چنين بود حديث كعب بن مالك دربارهء عقبه كه در آن حضور داشته بود .\r\nابو جعفر گويد : « در روايت ديگر هست كه انصاريان در ماه ذى حجه در مكه با پيمبر بيعت كردند و پيمبر خداى پس از بيعت بقيهء ذىحجهء آن سال و محرم\r\nو صفر را در مكه به سر كرد و در ماه ربيع الاول سوى مدينه مهاجرت كرد و روز دوشنبه دوازدهم آن ماه به مدينه رسيد .\r\nهشام بن عروه گويد : « وقتى مهاجران حبشه بازگشتند مسلمانان فزونى گرفتند و بسيارى از انصار مدينه مسلمان شدند و اسلام در آنجا رواج گرفت و مردم مدينه به مكه پيش پيمبر مىرفتند .\r\n« و چون قرشيان چنين ديدند با مسلمانان سختى كردند ، و مىخواستند آنها را از دينشان بگردانند و محنت سخت شد ، و اين فتنهء آخرين بود كه مسلمانان به دو فتنه مبتلا شدند . فتنهء اول آن بود كه پيمبر فرمان داد سوى حبشه مهاجرت كنند ، و فتنهء دوم وقتى بود كه از حبشه باز آمدند .\r\n« و چنان شد كه هفتاد كس از سران مسلمانان مدينه به هنگام حج پيش پيمبر آمدند و با وى بيعت كردند و پيمان بستند و گفتند كه تو از مايى و ما از توييم و هر كس از ياران تو كه پيش ما آيد و خود ترا نيز مثل خودمان حمايت ميكنيم .\r\n« و قرشيان با مسلمانان خشونت كردند و پيمبر بفرمود تا ياران وى سوى مدينه\r\n","description":"","footnote":"","page_name":" 905 ","page_number":118},
  {"content":"\r\nمهاجرت كنند ، و اين فتنهء دومين بود كه پيمبر ياران خويش را بفرستاد و خود او نيز مهاجرت فرمود و در همين فتنه بود كه خدا اين آيه را نازل فرمود كه : « * ( وَقاتِلُوهُمْ حَتَّى لا تَكُونَ فِتْنَةٌ « وَيَكُونَ الدِّينُ كُلُّه لِلَّه 8 : 39 ) * [ 1 
  ] » يعنى : با آنها جنگ كنيد تا فتنه نماند و همه دين خاص خدا باشد .\r\nعبد الله بن ابى بكر گويد : قرشيان پيش عبد الله بن ابى بن سلول شدند و با وى سخن كردند و عبد الله بن ابى گفت : « اين كارى بزرگ است و قوم من بى خبر من چنين كارى نمىكنند و من چنين چيزى نمىدانم . » و آنها برفتند و مردم از منى پراكنده شدند و خبر فاش شد و بدانستند كه چيزى بوده است و به طلب انصاريان برآمدند و سعد بن عباده و منذر بن عمرو را كه هر دو از نقيبان بودند بيافتند كه منذر بگريخت ولى سعد را بگرفتند و دستان وى را به گردنش بستند و به مكه آوردند و آزار دادند و موى او را مىكشيدند كه موى بسيار داشت .\r\nسعد گويد : من به دست قرشيان بودم كه تنى چند از آنها به سوى من آمدند كه از آن جمله مردى سپيد روى بود و با خويش گفتم اگر خبرى هست پيش اين مرد است و چون به من نزديك شد سيلى سختى به من زد و با خويش گفتم : پس از اين ديگر چيزى به نزد قرشيان نباشد ، در همان حال كه به دست آنها ببودم و مرا روى زمين مىكشيدند ، يكى از آنها نزديك من آمد گفت : « ميان تو و يكى از قرشيان پناه و پيمانى نيست ؟ » گفتم : « چرا ، من تجارت جبير بن مطعم\r\nو حارث بن اميه را پناه مىدادم و از تجاوز كسان حمايتشان مىكردم . » به من گفت : « نام اين دو كس را بلند بگوى و آنچه را ميان تو و آنها بوده است ياد كن . »\r\n\r\n","description":"","footnote":"\r\n[ 1 
  ] انفال : 39\r\n","page_name":" 906 ","page_number":119},
  {"content":"\r\nگويد : و من چنين كردم و آن مرد به طلب جبير و حارث رفت و آنها را در مسجد الحرام نزديك كعبه يافت و گفت : « يكى از خزرجيان را در ابطح مىزنند و او مىگويد كه ميان شما و او پناهى هست . » گفته بودند : « اين شخص كيست ؟ » گفته بود : « سعد بن عباده است . » گفته بودند : « راست مىگويد كه او تجارت ما را پناه مىداد و در شهر خويش از تجاوز كسان حمايت مىكرد . » گفته بودند : « راست مىگويد كه او تجارت ما را پناه مىداد و در شهر خويش از تجاوز كسان حمايت مىكرد . » گويد : « و جبير و حارث بيامدند و سعد را از دست قرشيان خلاص كردند و او برفت . » و آن كس از قرشيان كه با سعد سخن كرده بود سُهَيل بن عمرو بود .\r\nابو جعفر گويد : « و چون انصاريان به مدينه بازگشتند ، اسلام نمودار كردند و هنوز تنى چند از پيران قوم مشرك بودند كه عمرو بن جموح از آن جمله بود .\r\n« و چنان بود كه معاذ پسر عمرو بن جموح در عقبه حضور يافته بود و با جوانان انصار با پيمبر بيعت كرده بود . » « جمعى از اوس و خزرج در عقبهء درم با پيمبر خداى بيعت كردند و اين بيعت جنگ بود كه خدا اذن جنگ داد و شرايط بيعت غير از عقبهء اول بود ، كه در عقبهء اول طبق روايتى كه از عبادة بن صامت آوردم ، بيعت زنان بود ، ولى بيعت عقبهء دوم ، چنان كه در روايت ديگر آوردم بر جنگ سرخ و سياه بود . » عبادة بن صامت كه يكى از نقيبان بود گويد : « ما با پيمبر بيعت جنگ كرديم » و عباده از آن دوازده كس بود كه در عقبهء اول با پيمبر خداى بيعت كرده بودند .\r\nابو جعفر گويد : « و چون خدا عز و جل به پيمبر خود اذن جنگ داد\r\nو آيه « * ( وَقاتِلُوهُمْ حَتَّى لا تَكُونَ فِتْنَةٌ 8 : 39 ) * » نازل شد ، و انصاريان بيعت جنگ كردند ، پيمبر به ياران خويش كه در مكه بودند بفرمود تا مهاجرت كنند و سوى مدينه روند و به\r\n","description":"","footnote":"","page_name":" 907 ","page_number":120},
  {"content":"\r\nبرادران انصارى خويش به پيوندند و گفت : خداوند برادران و محلى براى شما قرار داد كه در آنجا در امان مىمانيد . و آنها برون شدند و پيمبر در مكه بود و انتظار مىبرد كه خدايش اذن دهد تا از مكه درآيد و سوى مدينه مهاجرت كند . » گويد : « نخستين كس از ياران پيمبر كه سوى مدينه هجرت كرد ابو سلمة بن - عبد الاسد مخزومى بود كه يك سال پيش از بيعت عقبه سوى مدينه رفت ، وى از مهاجران حبشه بود و چون سوى مكه بازگشت و قرشيان وى را آزار كردند و بدانست كه انصاريان اسلام آورده‌اند سوى مدينه هجرت كرد .\r\n« مهاجر ديگر ، از پى ابو سلمه ، عامر بن ربيعه هم پيمان عدى بن كعب بود كه با زن خويش ليلى دختر ابى حثمه هجرت كرد .\r\n« پس از آن عبد الله بن جحش و ابو احمد بن جحش هجرت كردند ابو احمد نابينا بود ، و بىراهنما در بالا و پايين مكه رفت و آمد مىكرد . پس از آن ياران پيمبر سوى مدينه روان شدند و پيمبر در مكه بود و منتظر اذن خدا بود و هر كس از مسلمانان كه در مكه مانده بود يا به حبس افتاده بود يا به فتنه افتاده بود مگر على بن ابى طالب و ابو بكر بن ابى قحافه .\r\n« و چنان بود كه ابو بكر پيوسته از پيمبر اذن هجرت مىخواست و پيمبر مىفرمود : « شتاب مكن شايد خدا براى تو همسفرى بيارد » و ابو بكر اميد داشت كه همسفرى پيمبر باشد .\r\n« و چون قرشيان ديدند كه پيمبر\r\nطرفداران و يارانى جز آنها و در شهر ديگر دارد و از رفتن ياران وى خبر يافتند بدانستند كه آنها محلى يافته‌اند و از دسترس آنها دور شده‌اند و مراقب خروج پيمبر بودند كه مىدانستند وى نيز به مهاجران مدينه ملحق مىشود تا براى جنگ آنها آماده شود ، به همين سبب در دار الندوه خانهء قصى بن كلاب كه قريش همه كارهاى خويش را در آنجا فيصل مىدادند فراهم آمدند و\r\n","description":"","footnote":"","page_name":" 908 ","page_number":121},
  {"content":"\r\nمشورت كردند كه دربارهء پيمبر خداى چه بايدشان كرد كه از سر انجام كار بيمناك بودند . » ابن عباس گويد : وقتى قرشيان وعده كردند كه به دار الندوه روند و در كار پيمبر خداى مشورت كنند ، به روز وعده ، ابليس به صورت پيرى و الا قدر با لباسى خشن بر آنها ظاهر شد و بر در خانه ايستاد و چون او را ديدند گفتند : « اى پير كيستى ؟ » ابليس گفت : « پيرى از اهل نجدم كه از كار شما خبر يافته‌ام و آمده‌ام كه سخنان شما را بشنوم و شايد رأى و مشورتى نيك داشته باشم . » گفتند : « خوب ، درآى » و ابليس با آنها درآمد .\r\nگويد : و در اين انجمن سران قريش از هر قبيله حضور داشتند :\r\nاز بنى عبد شمس : شيبه و عتبه پسران ربيعه و ابو سفيان بن حرب .\r\nو از بنى نوفل بن عبد مناف : طعيمة بن عدى و جبير بن مطعم و حارث بن عامر بن نوفل .\r\nو از بنى عبد الدار بن قصى : نضر بن حارث بن كلده .\r\nو از بنى اسد بن عبد العزى : ابو البخترى بن هشام و زمعة بن اسود بن مطلب و حكيم بن حزام .\r\nو از بنى مخزوم : ابو جهل بن هشام .\r\nو از بنى سهم : نبيه\r\nو منبه پسران حجاج .\r\nو از بنى جمح : امية بن خلف .\r\nبا ديگر قرشيان ، و كسانى كه از قريش نبودند .\r\nو چون فراهم آمدند با همديگر گفتند : « كار اين مرد چنان شده كه مىدانيد و بيم آن هست كه با ياران خويش به ما تازد ، در اين باب تدبيرى كنيد .\r\nگويد و مشورت كردند و يكيشان گفت : در بند آهنينش كنيد و در\r\n","description":"","footnote":"","page_name":" 909 ","page_number":122},
  {"content":"\r\nبر او ببنديد و منتظر بمانيد تا چون شاعران ديگر زهير و نابغه و غيره مرگش در رسد . » پير نجدى ! گفت : « به خدا ، اين رأى درست نيست ، اگر او را حبس كنيد يارانش خبر شوند و به شما تازند و وى را از دستتان بگيرند و بسيار شوند و بر شما غلبه يابند ، رأى ديگر بياريد . » باز مشورت كردند و يكيشان گفت : « وى را از شهر خود برون مىكنيم و چون برفت ما را چه باك كه كجا رود و كجا قرار گيرد كه از دست وى آسوده مىشويم و كار ما به صلاح مىآيد و پراكندگى از ميانه برمىخيزد . » پير نجدى گفت : « به خدا اين راى درست نيست ، مگر نكويى گفتار و شيرين سخن و نفوذ او را در دل كسان نديده‌ايد ، به خدا اگر چنين كنيد بيم آن هست كه به نزديكى از قبايل عرب رود و بر آنها چيره شود و با آنها بيايد و بر شما تسلط يابد و كارتان را از دستتان بگيرد و هر چه خواهد با شما كند ، رأى ديگر بياريد . » ابو جهل بن هشام گفت : « مرا رأيى هست كه تاكنون نياورده‌ايد . » گفتند : « اى ابو الحكم ، رأى تو چيست ؟ » گفت : « رأى من اين است كه از هر قبيله\r\nجوانى دلير و و الا نسب و شريف معين كنيم و هر يك را شمشيرى بر ان دهيم ، كه بر سر او ريزند و يكباره چون ضربت يك مرد بزنند و خونش بريزند و ما آسوده شويم ، كه اگر چنين كنند ، خون وى بر همه قبايل افتد و بنى عبد مناف كه تاب جنگ با همهء قريش ندارند به خونبها راضى شوند و خونبها به آنها دهيم . » پير نجدى گفت : « سخن درست همين است كه اين مرد گفت و رأى صواب جز اين نيست . » قوم بر اين كار همسخن شدند و جمع پراكنده شد و جبريل به نزد پيمبر خداى آمد و گفت : « امشب بر بستر خويش مخواب . »\r\n","description":"","footnote":"","page_name":" 910 ","page_number":123},
  {"content":"\r\nگويد : و چون شب درآمد بر در خانهء او فراهم آمدند و مراقب بودند تا كى بخوابد و بر او تازند .\r\nو چون پيمبر اين را بديد به على بن ابى طالب گفت : « بر بستر من بخواب و جامهء سبز حضرمى مرا بپوش كه آسيبى از آنها به تو نمىرسد . » و چنان بود كه پيمبر به هنگام خفتن اين جامهء سبز را به تن مىكرد .\r\nابو جعفر گويد : « بعضىها بر اين حكايت چنين افزوده‌اند كه پيمبر خداى به على گفت : اگر پسر ابى قحافه پيش تو آمد با وى بگو كه من سوى كوه ثور رفتم و پيش من آيد و تو غذايى براى من بفرست و بلدى براى من بگير كه مرا به راه مدينه هدايت كند و مركبى براى من بخر . » آنگاه پيمبر برفت و خدا ديدهء مراقبان وى را از ديدن او كور كرد و پيمبر از آنها گذشت .\r\nمحمد بن كعب قرظى گويد : مراقبان فراهم آمده بودند و ابو جهل بن هشام نيز با آنها بود و هنگامى كه بر در خانهء پيمبر بودند با آنها گفت :\r\n« محمد پندارد كه اگر پيرو دين او شويد ، ملوك عرب و عجم مىشويد و پس از مرگ ، زنده مىشويد و باغى مانند باغ اردن داريد : و اگر به دين او نرويد كشته مىشويد و پس از مرگ زنده مىشويد و در آتش مىسوزيد . » گويد : و چون پيمبر از خانه درآمد مشتى خاك برگرفت و گفت : « بله ، من چنين مىگويم و تو نيز يكى از آنهايى . » و خدا چشمان آنها را غافل كرد كه پيمبر را نديدند و او خاك بر سرشان مىريخت ، و او اين آيات را مىخواند كه « * ( يس ، وَالْقُرْآنِ الْحَكِيمِ ، إِنَّكَ لَمِنَ الْمُرْسَلِينَ ، عَلى صِراطٍ مُسْتَقِيمٍ ، تَنْزِيلَ الْعَزِيزِ الرَّحِيمِ ، لِتُنْذِرَ قَوْماً ما أُنْذِرَ آباؤُهُمْ فَهُمْ غافِلُونَ ، لَقَدْ حَقَّ الْقَوْلُ عَلى أَكْثَرِهِمْ فَهُمْ لا يُؤْمِنُونَ ، إِنَّا جَعَلْنا في أَعْناقِهِمْ أَغْلالًا فَهِيَ إِلَى الأَذْقانِ فَهُمْ مُقْمَحُونَ . وَجَعَلْنا من ) *\r\n","description":"","footnote":"","page_name":" 911 ","page_number":124},
  {"content":"\r\n* ( بَيْنِ أَيْدِيهِمْ سَدًّا وَمن خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ 36 : 1 - 9 ) * [ 1 
  ] » يعنى : يا ، سين ، قسم به اين قرآن حكمت آموز كه تو از پيغمبرانى و پيرو راه راست . قرآن از جانب خداى نيرومند رحيم نازل شده تا گروهى را كه پدرانشان بيم نيافته‌اند و خودشان بىخبرند بيم رسانى ، گفتار خداى دربارهء اكثرشان محقق شده و آنها ايمان نميارند مگر به گردنهايشان غلها نهاده‌ايم كه تا چانه هاست و سرهايشان بىحركت مانده است و پيش رويشان سدى نهاده‌ايم و پرده بر آنها افكنده‌ايم كه نمىبينند .\r\nو چون پيمبر از قرائت اين آيات فراغت يافت هيچكس از آنها نبود كه خاكى به سر نداشت ، آنگاه پيمبر سوى مقصد خويش رفت و يكى پيش آنها آمد و گفت :\r\n« اينجا منتظر كيستيد ؟ » گفتند : « انتظار محمد را مىبريم . » گفت : « به خدا محمد از خانه درآمد و بر سر همه تان خاك ريخت و برفت مگر خاك را بر سر خود نمىبينيد ؟ » گويد : و آنها دست به سر نهادند و خاك را بديدند و در خانه نگريستند و على را بر بستر ديدند كه جامهء پيمبر به تن داشت ، و گفتند : « به خدا اين محمد است كه خوابيده و جامهء خويش به تن دارد » و همچنان ببودند تا صبح درآمد و على از بستر برخاست و گفتند : « آن كس كه با ما سخن كرد ، راست مىگفت . » و دربارهء اين حادثه و كارى كه قرشيان مىخواستند كرد اين آيه نازل شد :\r\n« * ( وَإِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَيَمْكُرُونَ وَيَمْكُرُ الله وَالله خَيْرُ الْماكِرِينَ 8 : 30 ) * [ 2 
  ] » يعنى : و چون كسانى كه كافر بودند دربارهء تو نيرنگ مىزدند كه بدارندت\r\n\r\n","description":"","footnote":"\r\n[ 1 
  ] سوره يس : آيات 1 تا 9\r\n[ 2 
  ] انفال : 30\r\n","page_name":" 912 ","page_number":125},
  {"content":"\r\nيا بكشندت يا بيرونت كنند آنها نيرنگ مىكردند و خدا نيرنگ ( ايشان را بىاثر ) مىكرد و خدا از همهء نيرنگيان ماهرتر است . » و اين آيه كه : « * ( أَمْ يَقُولُونَ شاعِرٌ نَتَرَبَّصُ به رَيْبَ الْمَنُونِ ، قُلْ تَرَبَّصُوا فَإِنِّي مَعَكُمْ من الْمُتَرَبِّصِينَ 52 : 30 - 31 ) * . [ 1 
  ] . » يعنى : « و يا گويند شاعريست كه انتظار مرگ او مىبريم ، بگو انتظار بريد كه من نيز با شما منتظرم .\r\nگويند : ابو بكر پيش على آمد و سراغ پيمبر گرفت و او گفت كه پيمبر سوى غار ثور رفته و گفته اگر مىخواهى او را به بينى آنجا روى . ابو بكر با شتاب برفت و در راه به پيمبر رسيد و پيمبر صداى دراى ابو بكر را در تاريكى شب شنيد و پنداشت كه از مشركان است و با شتاب برفت و پاپوش وى پاره شد و انگشتش به سنگى خورد زخمى شد و خون بسيار رفت و ابو بكر ترسيد كه پيمبر را به زحمت انداخته باشد و بانگ برداشت و سخن گفت و پيمبر او را بشناخت و بايستاد تا بيامد و با هم برفتند و خون از پاى پيمبر روان بود ، تا صبحگاهان به غار رسيدند و وارد آن شدند .\r\nو آنها كه بر در خانه مراقب پيمبر بودند صبحگاهان وارد خانه شدند و على از بستر برخاست و چون نزديك شدند او را بشناختند و گفتند : « رفيقت كجاست ؟ » على گفت : « چه مىدانم ، مگر من نگهبان او بودم ، گفته بوديد برود ، او هم رفت . » و قوم به او تعرض كردند و او را بزدند و سوى مسجد بردند و ساعتى بداشتند ، آنگاه رها كردند و خداى تعالى پيمبر خويش را از كيدشان در امان داشت .\r\nابو جعفر گويد : « و خدا عز و جل به پيمبر خويش اذن هجرت داد ، » هشام بن عروه گويد : وقتى ياران پيمبر صلى الله عليه و سلم سوى مدينه\r\n\r\n","description":"","footnote":"\r\n[ 1 
  ] طور : 30 - 31\r\n","page_name":" 913 ","page_number":126},
  {"content":"\r\nرفتند و او ، يعنى پيمبر ، نرفته بود و آيهء قتال نازل نشده بود ، ابو بكر از او اذن هجرت خواست و پيمبر گفت : « منتظر من باشد شايد به من نيز اذن هجرت داده شود . » و ابو بكر دو شتر خريده بود و آماده شده بود كه با ياران پيمبر سوى مدينه رود ، و چون پيمبر گفت منتظر بماند و خبر داد كه از خداوند اميد اذن هجرت دارد ، دو شتر را نگهداشت و علف داد تا چاق شد ، و در انتظار مصاحبت پيمبر خداى بود ، و چون هجرت پيمبر به تاخير انجاميد ، ابو بكر به دو گفت : « اميدوارى كه اذن هجرت به تو داده شود ؟ » پيمبر گفت : « آرى » و ابو بكر همچنان منتظر ماند .\r\nعايشه گويد : هنگام نيمروز كه من و اسما خواهرم در خانه بوديم پيمبر بيامد و هر روز اول روز يا آخر روز به خانهء ما مىآمد و چون ابو بكر ديد كه پيمبر نيمروز آمده گفت : « اى پيمبر خدا ، قطعا كار تازه اى هست . » و چون پيمبر به خانه درآمد به ابو بكر گفت : « اينجا را خلوت كن . » ابو بكر گفت : « خبرچين نداريم ، و دو دختر من اينجا هستند . » پيمبر گفت : « اذن رفتن به مدينه به من داده شد . » ابو بكر گفت : « در مصاحبت تو باشم ؟ » پيمبر گفت : « آرى در مصاحبت من باشى . » ابو بكر گفت : « يكى از دو شتر را بگير » و اين همان دو شتر بود كه براى سفر آماده كرده بود\r\nو يكى را به پيمبر داد و گفت : « براى سوارى بگير . » پيمبر گفت : « آن را با پرداخت قيمت مىگيرم . » گويد : « و چنان بود كه عامر بن فهيره از كنيززادگان ازد ، از آن طفيل بن عبد الله بود كه برادر مادرى عايشه بود و چون عامر بن فهيره مسلمان شد و مملوك بود ، ابو بكر او را بخريد و آزاد كرد و مسلمانى ثابت قدم بود . و چون پيمبر و ابو بكر برون شدند ابو بكر گوسفندانى داشت و عامر بن فهيره را با گوسفندان به غار ثور پيش پيمبر\r\n","description":"","footnote":"","page_name":" 914 ","page_number":127},
  {"content":"\r\nفرستاد و غار ثور همانست كه خداوند در قرآن خويش از آن ياد كرده است و شتران را با يكى از مردم بنى عبد بن عدى فرستادند كه هم پيمان قريش بود و مشرك بود ولى او را به مزدورى گرفته بودند كه راه را خوب مىدانست .\r\n« در آن شبها كه پيمبر و ابو بكر در غار بودند ، عبد الله بن ابى بكر شبانگاه پيش آنها مىشد و خبرهاى مكه را مىگفت و صبحگاه در مكه بود و عامر هر شب گوسفندان را مىبرد كه شير بدوشند و صبحگاه پيش چوپانان ديگر مىرفت تا كس آگاه نشود . » « و چون سر و صدا خاموش شد و خبر يافتند كه كس به جستجوى آنها نيست ، مرد عدوى با دو شتر بيامد و به راه افتادند و عامر بن فهيره را نيز براى خدمت و كمك همراه بردند و ابو بكر او را بر شتر خود سوار مىكرد ، و جز عامر بن فهيره\r\nو مرد عدوى كه بلد راه بود كسى همراه آنها نبود . » « مرد عدوى آنها را از پايين مكه ببرد تا زير عسفان مقابل ساحل رسيدند آنگاه برفتند تا از قديد گذشتند و به راه درآمدند و از خرار و تنية المره گذشتند ، آنگاه از راه مدلجه ما بين راه عمق و راه روحا عبور كردند تا به راه عرج رسيدند و در سمت راست ركوبه از آبى كه آن را غابر مىگفتند گذشتند تا به وادى رئم رسيدند و از آنجا راه مدينه گرفتند و پيش از ظهر بيرون مدينه بر بنى عمرو بن عوف فرود آمدند و چنان كه گويند پيمبر دو روز آنجا بود ولى بنى عمريان پندارند كه مدت اقامت پيمبر به نزد آنها بيش از اين بوده است . پس از آن پيمبر شتر خويش را براند و دنبال آن برفت تا به خانه هاى بنى نجار رسيد . » در روايت ديگر از عايشه چنين آمده كه وقتى پيمبر در خانهء ابو بكر بود و\r\nگفت كه ابو بكر رفيق راه اوست وى از خوشحالى گريست و عبد الله بن ارقد دئلى را كه مشرك بود اجير كردند كه بلد راه باشد و شتران خويش را به دو سپردند كه بچراند تا وقت سفر برسد .\r\n","description":"","footnote":"","page_name":" 915 ","page_number":128},
  {"content":"\r\nگويد : جز على بن ابى طالب و ابو بكر صديق و خاندان وى كس از هجرت پيمبر خبر نداشت ، پيمبر سفر خود را به على بن ابى طالب خبر داده بود و گفته بود در مكه بماند و امانتهايى را كه از مردم پيش پيمبر بود به صاحبانش برساند زيرا چنان بود كه هر كه در مكه چيزى گرانقدر داشت به پيمبر خداى مىسپرد كه صدق و امانت وى را مىدانستند .\r\n« و چون پيمبر آهنگ رفتن كرد پيش ابو بكر رفت و از در كوچكى كه پشت خانهء وى بود برون شدند و سوى غار ثور رفتند - ثور كوهيست كه در پايين مكه است - وارد غار شدند و عبد الله پسر ابو بكر هر روز اخبار مكه را مىآورد و عامر بن فهيره گوسفندان را مىآورد كه شير بدوشند و اسماء دختر ابو بكر شبانگاه براى آنها غذا مىآورد .\r\n« پيمبر سه روز در غار بماند ، و ابو بكر با وى بود و قرشيان صد شتر جايزه نهاده بودند كه هر كس محمد را پس آرد به او بدهند و عبد الله بن ابى بكر مراقب اخبار و گفتگوهاى قريش بود و چون شبانگاه به غار مىآمد و باز مىگشت عامر بن فهيره گوسفندان را به دنبال او ميراند تا جايى پايش كور شود .\r\n« و چون سه روز گذشت و كسان از جستجو بماندند مرد اجير شتران را بياورد و اسماء دختر ابو بكر سفره را بياورد و چون بند نداشت كمربند خويش را بگشود و آن را به دو نيم كرد و از نيمهء آن بندى براى سفره ساخت ، و به همين سبب او را ذات النطاقين يعنى صاحب دو كمربند گفتند .\r\n« و چون ابو بكر شتران را به نزد پيمبر آورد شتر بهتر را پيش برد و گفت :\r\n« پدر و مادرم به فدايت ، سوار شو . » پيمبر گفت : « من بر شترى كه مال خودم نباشد سوار نمىشوم . » ابو بكر گفت : « اى پيمبر خداى شتر مال تو است ؟ » پيمبر گفت : « شتر را به چه قيمت خريده اى ؟ »\r\n","description":"","footnote":"","page_name":" 916 ","page_number":129},
  {"content":"\r\nابو بكر قيمت شتر را بگفت .\r\nپيمبر گفت : « به همان قيمت خريدم . » ابو بكر گفت : « مال تو باشد . » اسماء دختر ابو بكر گويد : وقتى پيمبر خدا با ابو بكر برفت گروهى از قريش به در خانهء ما آمدند ، ابو جهل بن هشام نيز با آنها بود ، من بيرون رفتم و به من گفتند :\r\n« پدرت كجاست ؟ » گفتم : « به خدا نمىدانم پدرم كجاست . » گويد : ابو جهل كه مردى خبيث و بد دهان بود دست بلند كرد\r\nو سيلىاى به صورت من زد كه گوشواره‌ام بيفتاد ، آنگاه برفتند و سه شب گذشت و ما نمىدانستيم كه پيمبر كجا رفته است ، تا يكى از جنيان بيامد و در پايين مكه اشعارى بخواند و مردم به دنبال او رفتند و صدايش را شنيدند اما خودش را نديدند و مضمون اشعار چنين بود :\r\n« خداوند به دو رفيق كه » « در خيمهء ام معبد فرود آمدند » « پاداش نيك دهاد » « كه با هدايت آنجا فرود آمدند » « و آنكه رفيق محمد بود رستگار شد » « مردم بنى كعب ! از اقامت پيمبر خوش باشيد » « كه مقام وى پناهگاه مؤمنانست . » و چون اشعار جنى را شنيديم دانستيم كه پيمبر سوى مدينه رفته است و چهار نفر بودند كه به اين سفر رفتند : پيمبر و ابو بكر و عامر بن فهيره و عبد الله بن ارقد كه بلد راه بود .\r\nابو جعفر گويد : از محمد بن ابى عباس روايت كرده‌اند كه شبانگاه قرشيان\r\n","description":"","footnote":"","page_name":" 917 ","page_number":130},
  {"content":"\r\nشنيدند كه يكى از فراز ابو قبيس شعرى بدين مضمون مىخواند :\r\n« اگر دو سعد به سلامت باشند » « محمد در مكه از مخالفان باك ندارد » و صبحگاهان ابو سفيان گفت : « اين دو سعد كدامين باشند ؟ سعد بكر يا سعد تميم يا سعد هذيم ؟ » شب بعد همان صدا را شنيدند كه شعرى به اين مضمون مىخواند :\r\n« اى سعد اوس ، تو يارى كننده باش » « و تو نيز اى سعد خزرجيان دلير ، » « دعوتگر هدايت را اجابت كنيد » « و از خدا بهشت آرزو كنيد » « كه ثواب خدا براى طالب هدايت » « باغ بهشت سايه دار است »\r\nصبحگاهان ابو سفيان گفت : « به خدا اين دو سعد سعد بن معاذ است و سعد بن عباده . » ابو جعفر گويد : بلد پيمبر و ابو بكر آنها را به روز دوشنبه دوازدهم ربيع الاول پسينگاه به قبا به نزد بنى عمرو بن عوف رسانيد .\r\nعبد الرحمن بن عويم بن ساعده گويد : كسان قوم من كه ياران پيمبر بودند مىگفتند : « وقتى شنيديم كه پيمبر از مكه برون شده در انتظار آمدن وى بوديم و هر روز صبح از پى نماز به حره مىرفتيم و انتظار وصول پيمبر را مىبرديم و همچنان آنجا بوديم تا آفتاب همه جا را مىگرفت و ديگر سايه نبود ، آن وقت به خانه هاى خويش مىرفتيم كه روزها بسيار گرم بود و آن روز كه پيمبر خداى رسيد مثل هر روز بيرون رفته بوديم و چون آفتاب همه جا را گرفت به خانه ها رفتيم و نخستين كسى كه پيمبر را بديد ، يكى از يهودان بود كه رفتار و انتظار ما را ديده بود و بانگ برداشت كه اى بنى قيله بخت شما آمد ، و ما سوى پيمبر رفتيم كه در سايهء نخلى\r\n","description":"","footnote":"","page_name":" 918 ","page_number":131},
  {"content":"\r\nبود و ابو بكر نيز با وى بود . غالب ما پيش از آن پيمبر را نديده بوديم و او را نمىشناختيم و چون سايه بگشت\r\nو ابو بكر برخاست و با رداى خود بر پيمبر سايه افكند ، او را شناختيم .\r\nچنان كه گويند پيمبر به خانهء كلثوم بن هدم و به قولى به خانهء سعد بن خيثمه فرود آمد ، آنها كه گويند منزل وى به نزد كلثوم بن هدم بود ، گويند وقتى از خانهء كلثوم بيرون مىشد در خانهء سعد بن خيثمه براى ديدن كسان مىنشست ، زيرا پيمبر تنها بود و زن همراه وى نبود و مهاجران مجرد در خانهء سعد بن خيثمه را خانهء « مجردان » مىگفتند ، و خدا بهتر مىداند كه حال چگونه بوده و ما هر دو روايت را شنيده‌ايم .\r\nابو بكر بن ابى قحافه در سنح به نزد خبيب بن اساف خزرجى فرود آمد و به قولى به نزد خارجة بن زيد منزل گرفت .\r\nعلى بن ابى طالب رضى الله عنه سه شب در مكه بماند و امانتها را كه پيش پيمبر بود به صاحبانش داد و چون از اين كار فراغت يافت به پيمبر پيوست و به نزد وى در خانهء كلثوم بن هدم منزل گرفت .\r\nعلى مىگفت : « در قبا به نزديك زن بيوهء مسلمان منزل گرفته بودم در دل شب يكى مىآمد و در مىزد و آن زن مىرفت و چيزى را كه همراه آورده بود مىگرفت . » گويد : « و من بدگمان شدم و به زن گفتم : اين مرد كيست كه هر شب در خانهء ترا مىزند و مىروى و چيزى از او مىگيرى ، تو كه يك زن بيوه و مسلمان هستى ؟ » زن گفت : « اين سهل بن حنيف بن واهب است و مىداند كه من كسى را ندارم هنگام شب بتان قوم خويش را خرد كند و پيش من آرد و گويد اين را به جاى هيزم\r\n","description":"","footnote":"","page_name":" 919 ","page_number":132},
  {"content":"\r\nبسوزان . »\r\nهنگامى كه سهل بن حنيف در عراق هلاك شد على بن ابى طالب اين حكايت را دربارهء وى نقل مىكرد .\r\nپيمبر خداى صلى الله عليه و سلم روز دوشنبه و سه شنبه و چهار شنبه و پنجشنبه را در قبا پيش بنى عمرو بن عوف به سر برد و به روز جمعه از پيش آنها برفت ، اما به پندار بنى عمرو بن عوف اقامت پيمبر پيش آنها بيش از اين بود و خدا بهتر داند .\r\nبعضىها گفته‌اند اقامت پيمبر خداى در قبا ، بيشتر از سيزده روز بود .\r\nابو جعفر گويد : مطلعان سلف دربارهء مدتى كه پيمبر از پى بعثت در مكه اقامت فرموده بود اختلاف دارند ، بعضىها گفته‌اند اقامت وى در مكه از بعثت تا هنگام هجرت ده سال بود .\r\nاز انس بن مالك روايت كرده‌اند كه پيمبر چهل ساله بود كه مبعوث شد و ده سال در مكه اقامت داشت .\r\nاز عايشه و ابن عباس نيز روايتى هست كه پيمبر ده سال\r\nدر مكه بود كه قرآن بر او نازل مىشد .\r\nاز سعيد بن مسيب روايت كرده‌اند كه قرآن در چهل و سه سالگى به پيمبر نازل شد و پس از آن ده سال در مكه مقيم بود .\r\nاز عكرمه و ابن عباس نيز روايتى به همين مضمون هست .\r\nبعضى ديگر گفته‌اند كه پيمبر از پى بعثت سيزده سال در مكه اقامت داشت .\r\nاز ابن عباس روايت كرده‌اند كه پيمبر سيزده سال در مكه مقيم بود كه وحى به دو مىرسيد . و هم از او روايت كرده‌اند كه پيمبر در چهل سالگى مبعوث شد و پس از آن سيزده سال در مكه اقامت داشت .\r\nابو جعفر گويد : ابو قيس بن صرفهء انصارى قصيده اى دارد كه ضمن آن از\r\n","description":"","footnote":"","page_name":" 920 ","page_number":133},
  {"content":"\r\nكرامت انصار و اقامت پيمبر به نزد ايشان سخن آورده و او نيز مدت اقامت مكه را سيزده سال مىداند كه گويد :\r\n« به نزد قريش ده و چند سال بماند » « و تذكار مىداد و در جستجوى دوستان بود » « و در موسم حج خويشتن را به كسان عرضه مىكرد . » « اما پناهى نيافت و كسى به دعوت او نگرويد » « و چون پيش ما آمد خدا دين وى را غلبه داد » « و در مدينه خوشدل و راضى زيست » « و دوستان يافت و آرام گرفت » « و يارى خداى به او رسيد » « و براى ما حكايت مىكرد كه نوح با قوم خود چه گفته بود » « و موسى وقتى نداى حق شنيد چه گفت » « و چنان شد كه ديگر از كس بيم نداشت » « و ما اموال خويش را در راه وى بذل كرديم » « و به هنگام پيكار جانبازى كرديم »\r\n« و خداى يگانه بهترين هدايتگر است » چنان كه مىبينيد ، ابو قيس در اين قصيده گويد كه پيمبر از پس نبوت و وحى ده و چند سال ميان قوم خويش اقامت داشت .\r\nبعضىها گفته‌اند : اقامت پيمبر در مكه پس از نبوت پانزده سال بود و همين شعر را شاهد گفتار خويش آورده‌اند .\r\nعكرمه گويد : ابن عباس اين سخن گفت و شعر ابو قيس را شاهد آورد اما در متن شعر بجاى « بضع عشره » كه ده و چند سال است « خمس عشرة » خواند كه\r\n","description":"","footnote":"","page_name":" 921 ","page_number":134},
  {"content":"\r\nپانزده سال صريح است .\r\nابو جعفر گويد : از شعبى روايت كرده‌اند كه پيش از آنكه وحى به پيمبر رسد مدت سه سال اسرافيل به نزد وى مىآمد ، و متن روايت كه به وسيلهء واقدى از شعبى نقل شده چنين است كه مدت سه سال اسرافيل قرين پيمبر خداى بود كه صداى او را مىشنيد اما خودش را نمىديد و پس از آن جبرئيل عليه السلام آمد .\r\nواقدى گويد : اين روايت را براى صالح بن دينار نقل كردم و گفت : « برادرزادهء من عبد الله بن ابو بكر بن حزم و عاصم بن عمرو بن قتاده در مسجد حديث مىگفتند\r\nو يك مرد عراقى اين روايت بگفت كه هر دوشان منكر آن شدند و گفتند :\r\nجز اين نشنيده‌ايم و ندانيم كه از آغاز وحى تا هنگامى كه پيمبر وفات يافت جبريل به دو وحى مىآورد . » از داود بن ابى عامر نيز روايت كرده‌اند كه پيمبر چهل ساله بود كه مبعوث شد و مدت سه سال اسرافيل قرين نبوت وى بود و كلمه و چيز به دو مىآموخت و قرآن به زبان وى نازل نشده بود و چون سه سال گذشت ، جبريل عليه السلام قرين نبوت وى شد و سيزده سال در مكه و ده سال در مدينه قرآن بر او نازل مىشد .\r\nابو جعفر گويد : شايد آنها كه گفته‌اند اقامت وى در مكه پس از نزول وحى ده سال بود ، مدت را از هنگامى كه جبريل وحى آورد به شمار آورده‌اند و آنها كه مدت اقامت وى را سيزده سال دانسته‌اند از آغاز نبوت كه اسرافيل قرين وى بود شمرده‌اند و آن سه سال را كه مأمور به اظهار دعوت نبود به حساب آورده‌اند .\r\nاز قتاده روايتى ديگر بجز اين دو گفتار هست كه گويد : مدت هشت سال در مكه و ده سال در مدينه قرآن به پيمبر نازل مىشد .\r\nولى از حسن روايت كرده‌اند كه مدت نزول قرآن ده سال در مكه و ده سال در مدينه بود .\r\n","description":"","footnote":"","page_name":" 922 ","page_number":135},
  {"content":"\r\n\r\nسخن از وقتى كه تاريخ نهادند\r\nابو جعفر گويد : و چون پيمبر خداى به مدينه آمد بفرمود كه تاريخ نهند .\r\nاز ابن شهاب روايت كرده‌اند كه وقتى پيمبر به مدينه آمد و اين به ماه ربيع الاول بود بفرمود تا تاريخ نهند .\r\nابو جعفر گويد : چنان كه گفته‌اند يك ماه و دو ماه از وقت آمدن وى را تاريخ مىنهادند تا سال به سر رفت .\r\nو به قولى نخستين كس كه در اسلام تاريخ نهاد عمر بن خطاب رحمة الله عليه بود .\r\nاز شعبى روايت كرده‌اند كه ابو موسى اشعرى به عمر نوشت كه نامه ها از تو به ما مىرسد كه تاريخ ندارد .\r\nگويد : و عمر كسان را براى مشورت فراهم آورد و بعضيشان گفتند : « از مبعث پيمبر خداى تاريخ بنه » و بعضى ديگر گفتند : « تاريخ از هجرت بنه . » و عمر گفت : « تاريخ از هجرت پيمبر مىنهيم كه هجرت فاصله ميان حق و باطل بود . » از ميمون بن مهران روايت كرده‌اند كه حواله اى به نزد عمر آوردند كه بايد در شعبان داده شود و عمر گفت : « اين كدام شعبان است ؟ شعبان آينده يا شعبانى كه در آن هستيم ؟ » گويد : پس از آن عمر به ياران پيمبر گفت :\r\n« چيزى براى مردم بنهيد كه توانند شناخت . » بعضىها گفتند : « به تاريخ روم بنويسيد » گفته شد كه آنها از روزگار ذو القرنين مىنوشتند ، و اين دراز است ، بعضى ديگر گفتند : « از تاريخ پارسيان بنويسيد » گفته شد كه در ميان پارسيان وقتى شاهى بيايد مدت شاه پيشين را رها كنند ، و همسخن شدند كه ببينند پيمبر چند سال در مدينه اقامت داشته بود كه ده\r\n","description":"","footnote":"","page_name":" 923 ","page_number":136},
  {"content":"\r\nسال بود و تاريخ را از هجرت پيمبر خداى صلى الله عليه و سلم نوشتند .\r\nاز محمد بن سيرين روايت كرده‌اند كه يكى پيش عمر بن خطاب برخاست و گفت : « تاريخ نهيد . » عمر گفت : « تاريخ نهادن چيست ؟ » گفت : « چيزى است كه عجمان كنند و نويسند در ماه فلان از سال فلان . » عمر گفت : « چيزى نكوست » بنا شد تاريخ نهند ، و گفتند : « از كدام سال آغاز كنيم ؟ » گفتند : « از مبعث پيمبر و گفتند : از وفات وى ، پس از آن همسخن شدند كه از هجرت آغاز كنند ، سپس گفتند : از كدام ماه آغاز كنيم ؟ و گفتند : از رمضان آغاز مىكنيم . پس از آن گفتند : محرم را مبدأ مىكنيم كه ماه حرام است و كسان از حج باز مىگردند و بر محرم همسخن شدند .\r\nاز عبد الله بن عباس روايت كرده‌اند كه تاريخ نهادن از همان سال كه پيمبر خداى به مدينه آمد آغاز شد و در همان سال عبد الله بن زبير تولد يافت .\r\nو هم از ابن عباس روايت كرده‌اند كه در تفسير « * ( وَالْفَجْرِ وَلَيالٍ عَشْرٍ 89 : 1 - 2 ) * » گفته بود :\r\nفجر محرم است كه آغاز سال است .\r\nاز عبيد بن عمر روايت كرده‌اند كه محرم ماه خدا عز و جل است و آغاز سال است كه در آن خانهء كعبه را جامه پوشانند ، و تاريخ از آن آغاز كنند و سكه در آن زنند و روزى در محرم هست كه قومى در آن روز تو به كردند و توبهء آنها پذيرفته شد .\r\nاز عمرو بن دينار روايت كرده‌اند كه اول كسى كه نامه ها را تاريخ نهاد يعلى ابن اميه بود كه در يمن بود و پيمبر خدا در ماه ربيع الاول به مدينه آمد و مردم آغاز سال را تاريخ كردند و تاريخ از آمدن پيمبر نهادند .\r\nاز شعبى روايت كرده‌اند كه بنى اسماعيل آتش ابراهيم را مبدأ تاريخ داشتند\r\n","description":"","footnote":"","page_name":" 924 ","page_number":137},
  {"content":"\r\nتا وقتى كه خانهء كعبه ساخته شد و بنيان خانه را آغاز تاريخ كردند تا وقتى كه پراكنده شدند و هر قبيله وقت برون شدن از تهامه را آغاز تاريخ مىكرد ،\r\n، و آن گروه از بنى اسماعيل كه در تهامه مانده بودند خروج قبيلهء سعد و نهد و جهينه و بنى زيد را آغاز تاريخ داشتند ، تا وقتى كه كعب بن لوى بمرد و تا سال فيل مردن وى را آغاز تاريخ داشتند . پس از آن سال فيل را آغاز تاريخ كردند تا وقتى كه عمر بن خطاب هجرت را آغاز تاريخ كرد و اين به سال هفدهم يا هيجدهم هجرت بود .\r\nاز سعيد بن مسيب روايت كرده‌اند كه عمر بن خطاب كسان را فراهم آورد و گفت : « از چه روز بنويسيم ؟ » على بن ابى طالب عليه السلام گفت : « از روزى كه پيمبر خدا صلى الله عليه - و سلم مهاجرت كرد و سرزمين شرك را ترك فرمود » و عمر رضى الله عنه چنين كرد .\r\nابو جعفر گويد : روايتى كه از شعبى دربارهء تاريخ بنى اسماعيل آورده‌اند از حق دور نيست كه مبدأ تاريخ از حادثه اى كه پيش همه معروف باشد نداشتند و غالبا قحطى يا بليه اى را كه در گوشه اى از ديارشان رخ داده بود مبدأ تاريخ مىكردند ،\r\nو از ميان عربان ، قرشيان بودند كه آخرين مبدأ تاريخشان پيش از هجرت پيمبر به سال فيل بود كه سال تولد پيمبر خداى نيز بود و از جنگ فجار تا بناى كعبه پانزده سال بود و از بناى كعبه تا مبعث پيمبر پنج سال بود .\r\nابو جعفر گويد : پيمبر صلى الله عليه و سلم چهل ساله بود كه مبعوث شد ، و چنان كه شعبى گويد : اسرافيل همراه نبوت وى بود و اين پيش از آن بود كه مأمور دعوت و اظهار پيمبرى باشد ، چنان كه روايتهاى آن را آورده‌ايم ، و سه سال بعد جبريل همراه نبوت وى شد و بگفت تا دعوت و نبوت اظهار كند و ده سال در مكه به دعوت پرداخت ، پس از آن به ماه ربيع الاول سال چهاردهم نبوت خويش سوى مدينه هجرت فرمود و خروج وى از مكه به روز دوشنبه بود و هم روز دوشنبه دوازدهم ربيع الاول به مدينه رسيد .\r\n","description":"","footnote":"","page_name":" 925 ","page_number":138},
  {"content":"\r\nاز ابن عباس روايت كرده‌اند كه : پيمبر خدا به روز دوشنبه تولد يافت و روز دوشنبه مبعوث شد و روز دوشنبه حجر الاسود را به جا نهاد . و روز دوشنبه به قصد هجرت از مكه برون شد و روز دوشنبه به مدينه رسيد و روز دوشنبه از جهان درگذشت .\r\nابو جعفر گويد : اگر چه مبدأ تاريخ مسلمانان از هجرت بود ، اما محرم را آغاز تاريخ كردند كه دو ماه و دوازده روز زودتر از وصول پيمبر به مدينه بود . و وقت رسيدن وى مبدأ تاريخ نشد ، بلكه از اول سال آغاز كردند .\r\n\r\nسخن از حوادث سال اول هجرت\r\nابو جعفر گويد : از پيش ، وقت وصول پيمبر و منزل وى را و اينكه چه وقت از منزل او برون شد آورده‌ايم ، اكنون ديگر حوادث سال اول هجرت را بگوييم :\r\nاز جمله اين كه به وقت برون رفتن از قبا سوى مدينه جمعه كرد ، چون آن روز جمعه بود و در محل بنى سالم بن عوف در دره اى كه متعلق به آنها بود وقت نماز جمعه در رسيد ، و شنيده‌ام كه هماكنون در آنجا مسجدى بپاست و اين نخستين جمعه بود كه پيمبر خداى در اسلام به پا داشت و خطبه خواند و گويند اين نخستين خطبه اى بود كه در مدينه خواند .\r\n\r\nخطبهء پيمبر در جمعه نخستين\r\nسعيد بن عبدالرحمن جمحى نخستين خطبهء پيمبر را كه به روز جمعه پس از نماز جمعه در بنى سالم بن عوف خواند ، چنين روايت كرده است :\r\n","description":"","footnote":"","page_name":" 926 ","page_number":139},
  {"content":"\r\n« خدا را ستايش مىكنم ، و از او كمك مىخواهم و آمرزش مىطلبم و هدايت از او مىجويم و به او ايمان دارم و انكار او نمىكنم و با هر كه كافر وى باشد دشمنى مىكنم و شهادت مىدهم كه خدايى جز خداى يگانه بىشريك نيست ، و محمد بنده و پيمبر اوست كه وى را به دوران فترت پيمبران\r\nو نادانى ضلالت مردم و گذشت زمان و نزديكى رستاخيز با هدايت و نور و موعظه فرستاد ، هر كه خدا و پيمبر او را اطاعت كند ، هدايت يافته و هر كه نافرمانى آنها كند گمراه شده و در ضلالتى دور افتاده است . سفارش مىكنم كه از خداى بترسيد ، بهترين سفارشى كه مسلمان به مسلمان كند اين است كه وى را به كار آخرت ترغيب كند و به ترس از خداى وادارد . از منهيات خدا بپرهيزيد كه نصيحت و تذكارى بهتر از اين نيست و ترس از خدا كمكى براى وصول به مقاصد آخرت است و هر كه روابط آشكار و نهان خويش را با خدا به صلاح آرد و از اين كار جز رضاى خدا منظورى ندارد و نيكنامى دنيا و ذخيرهء پس از مرگ اوست ، وقتى كه انسان به اعمال پيش فرستادهء خويش احتياج دارد و هر عملى كه جز اين باشد صاحبش آرزو كند كه اى كاش نكرده بود . خدا شما را بيم مىدهد و نسبت به بندگان خويش مهربان است و گفتار وى راست است و وعدهء وى محقق است و بىتخلف ، كه او عز و جل گويد : سخن پيش من دگرگون نشود و من به بندگان خويش ستم نكنم . در كار دنيا و آخرت و آشكار و نهان خويش از خدا بترسيد كه هر كه از خدا بترسد رستگارى بزرگ يافته است . ترس خدا از غضب و عقوبت او محفوظ مىدارد ، و چهره ها را سپيد مىكند و مايهء رضاى پروردگار مىشود ، و مرتبت را بالا مىبرد .\r\nنصيب خويش را بگيريد و در كار خدا قصور مكنيد كه خدا كتاب خويش\r\n","description":"","footnote":"","page_name":" 927 ","page_number":140},
  {"content":"\r\nرا به شما آموخته و راه خويش را نموده تا راستگو از دروغگو معلوم شود . شما نيز نيكى كنيد چنان كه خدا با شما نيكى كرده است و با دشمنان وى دشمنى كنيد و در راه خدا چنان كه بايد جهاد كنيد كه او شما را برگزيده و مسلمان ناميده تا هر كه هلاك مىشود از روى حجت هلاك شود و هر كه زندگى يابد از روى حجت زندگى يابد . همه نيروها از خداست ، خدا را بسيار ياد كنيد و برى آخرت كار كنيد ، هر كه روابط خويش را با خدا سامان دهد روابط او را با مردم نكو كند ، كه خدا بر مردم حاكم است و مردم بر خدا حاكم نيستند ، خدا مالك است و مردم مالك خدا نيستند ،\r\nخدا بزرگ است و همه نيروها از خداى بزرگ است . »\r\nابن اسحاق گويد : پيمبر بر شتر خويش نشست و مهار آن را رها كرد و به هر يك از محلات انصار مىگذشت اهل محله وى را دعوت مىكردند كه پيش آنها منزل گيرد و مىگفتند : « اى پيمبر خداى اينجا مرد و سلاح و حمايت هست . » پيمبر مىگفت : « بگذاريد برود كه مأمور است » و برفت تا به محل مسجد رسيد و شتر به جايى كه اكنون در مسجد است بخفت و آنجا شترخانى بود كه به دو پسر يتيم از بنى نجار تعلق داشت كه زير سرپرستى معاذ بن عفرا بودند كه يكيشان سهل و ديگرى سهيل نام داشت و پسران عمرو بن عباد بودند .\r\nو چون شتر بخفت پيمبر از آن فرود نيامد ، پس از آن برخاست و اندكى برفت و پيمبر خدا مهار آن را رها كرده بود ، پس از آن شتر به عقب نگريست و به جاى خفتن اول بازگشت و آنجا بخفت و گردن به زمين نهاد و پيمبر صلى الله عليه و سلم از آن فرود آمد و ابو ايوب لوازم وى را به خانهء خويش برد و انصار او را به خانه هاى خود دعوت كردند و پيمبر فرمود ، مرد با لوازم خود منزل مىكند و به نزد ابو ايوب ، خالد بن زيد بن كليب ، فرود آمد كه از قبيلهء بنى غنم بن نجار بود .\r\nابو جعفر گويد : پيمبر پرسيد : « شتر خان از كيست ؟ »\r\n","description":"","footnote":"","page_name":" 928 ","page_number":141},
  {"content":"\r\nمعاذ بن عفرا گفت « از آن دو يتيم است كه پيش منند و آنها را راضى مىكنم . » پيمبر بفرمود تا آنجا مسجدى بنيان كنند و پيش ابو ايوب بود تا مسجد و مسكنهاى وى آماده شد .\r\nگويند : پيمبر محل مسجد را خريد و بنيان نهاد ولى درست به نزد من آنست\r\nكه در روايت انس بن مالك آمده كه محل مسجد پيمبر از آن بنى نجار بود و نخل و كشت داشت و قبرهايى از روزگار جاهليت آنجا بود و پيمبر گفت : « قيمت آن را بگيريد . » گفتند : « قيمتى جز ثواب خداى نمىخواهيم . » پيمبر بفرمود تا نخلها را ببريدند و كشت را به هم زدند و قبور را نبش كردند و پيمبر پيش از آن در آغل گوسفندان يا هر جا كه وقت نماز مىرسيد نماز مىكرد .\r\nابو جعفر گويد : « پيمبر و مهاجر و انصار در بناى مسجد كار كردند . » در همين سال مسجد قبا ساخته شد .\r\nنخستين كس از مسلمانان كه پس از هجرت مدينه وفات يافت صاحب منزل پيمبر ، كلثوم بن هدم بود كه كمى پس از آمدن وى درگذشت . پس از آن ابو امامه ، اسعد بن زراره ، در همان سال بمرد و وفات وى پيش از ختم بناى مسجد بود كه به بيمارى گلو و سينه درگذشت .\r\nاز يحيى بن عبد الله بن عبدالرحمن روايت كرده‌اند كه پيمبر صلى الله عليه و سلم فرمود : « ابو امامه ميت خوبى نبود . يهودان و منافقان عرب گويند اگر محمد پيمبر بود رفيقش نمىمرد اما در قبال خدا براى خودم و رفيقم كارى از من ساخته نيست . »\r\nاز انس روايت كرده‌اند كه پيمبر اسعد بن زراره را به سبب بيمارى كه داشت\r\n","description":"","footnote":"","page_name":" 929 ","page_number":142},
  {"content":"\r\nداغ كرد .\r\nاز عاصم بن عمرو بن قتاده انصارى روايت كرده‌اند كه وقتى ابو امامه ، اسعد - بن زراره ، بمرد مردم بنى نجار كه ابو امامه نقيبشان بود پيش پيمبر خدا آمدند و گفتند :\r\n« اى پيمبر اين مرد به نزد ما چنان بود كه دانى ، يكى را به جاى او برگمار كه عهده - دار كار وى باشد . » پيمبر به آنها گفت : « شما خالگان منيد و من از شمايم و نقيب شما هستم . » گويد : « پيمبر نمىخواست در كار نقيبى يكى از آنها را بر ديگرى مرجح شمارد ، و از فضيلتها كه بنى نجار براى خويش مىشمردند اين بود كه نقيبشان پيمبر بود . » در همين سال ابو احيحه در طايفه بمرد كه آنجا ملكى داشت ، و وليد بن مغيره و عاص بن وايل سهمى نيز در مكه بمردند .\r\nو نيز در همين سال پيمبر با عايشه زفاف كرد و اين در ماه ذى قعده هشت ماه پس از آمدن مدينه بود . و به قولى در ماه شوال هفت ماه پس از آمدن وى بود ، ازدواج با عايشه سه سال پيش از هجرت و پس از وفات خديجه در مكه انجام شده بود و عايشه در آن وقت شش ساله و به قولى هفت ساله بود .\r\nگويند : عبد الله بن صفوان و يكى ديگر از قريش پيش عايشه رفتند و عايشه به آن قرشى گفت : « فلانى حديث حفصه را شنيده اى ؟ » گفت : « آرى » عبد الله بن صفوان پرسيد : « حديث چيست ؟ » عايشه گفت : « دربارهء نه مزيت است كه در من هست كه در هيچ يك از زنان به جز مريم دختر عمران نبود به خدا اين را براى تفاخر به ديگر زنان پيمبر نمىگويم . » عبد الله بن صفوان گفت : « نه مزيت چيست ؟ »\r\n","description":"","footnote":"","page_name":" 930 ","page_number":143},
  {"content":"\r\nعايشه گفت : « فرشته به صورت من نازل شد ، هفت ساله بودم كه زن پيمبر شدم ، نه ساله بودم كه به خانهء او رفتم ، دوشيزه بودم كه زن او شدم و هيچيك از زنان وى در اين مزيت مانند من نبود ، وقتى وحى به دو مىآمد من با او زير يك لحاف بودم ، مرا از همه كس بيشتر دوست داشت ، در قضيه اى كه نزديك بود مايهء هلاك امت شود آيهء قرآن دربارهء من نازل شد ، جبريل را ديدم و هيچكس از زنان وى به جز من او را نديد ، در خانهء من درگذشت و هيچكس جز فرشته و من به كار وى نپرداخت . » ابو جعفر گويد : « چنان كه گويند پيمبر عايشه را در ماه شوال به زنى گرفت ، و هم در ماه شوال با وى زفاف كرد . » عبد الله بن عروه از عايشه روايت كند كه پيمبر مرا در شوال به زنى گرفت و هم در شوال با من زفاف كرد . عايشه مستحب مىدانست كه در ماه شوال با زنان زفاف كنند .\r\nروايت ديگر از عبد الله بن عروه از گفتار عايشه هست با اين اضافه كه هيچيك از زنان خويش را از من عزيزتر نداشت .\r\nاو جعفر گويد : « به قولى پيمبر به روز چهارشنبه در ماه شوال در خانهء ابو بكر در سنح با عايشه زفاف كرد . » در همين سال پيمبر صلى الله عليه و سلم زيد بن حارثه و ابو رافع را براى آوردن دختران خويش و همسرش سوده دختر زمعه فرستاد كه آنها را از مكه به - مدينه آوردند .\r\nگويند : چون عبد الله بن اريقط به مكه بازگشت و محل ابو بكر را به عبد الله پسرش خبر داد ، عبد الله ام رومان زن پدر را كه مادر عايشه بود سوى مدينه برد و طلحة بن عبيد الله نيز همراه آنها بود .\r\nدر همين سال چنان كه گويند نماز حاضر دو ركعت افزوده شد و اين يك ماه\r\n","description":"","footnote":"","page_name":" 931 ","page_number":144},
  {"content":"\r\nپس از وصول پيمبر به مدينه و دوازدهم ربيع الاخر بود و پيش از آن نماز حاضر و مسافر دو ركعت بود .\r\nواقدى گويد : « حجازيان در اين گفته اختلاف ندارند . » به قولى تولد عبد الله بن زبير در همين سال بود .\r\nاما به گفتهء واقدى تولد وى به سال دوم وصول پيمبر به مدينه و در ماه شوال بود .\r\nابو جعفر گويد : « عبد الله بن زبير نخستين مولودى بود كه در هجرتگاه به دنيا آمد و به هنگام تولد وى مسلمانان تكبير گفتند از آن رو كه ميان مسلمانان شايع بود كه يهودان مىگفتند مسلمانان را جادو كرده‌اند كه بچه نيارند و تكبيرشان از خوشدلى بود كه خداوند گفتهء يهودان را دروغ كرده بود .\r\nگويند : اسماء دختر ابى بكر وقتى به مدينه مىآمد عبد الله را بار داشت .\r\nگويند : نعمان بن بشير نيز در همين سال تولد يافت و نخستين مولود انصار بود كه پس از هجرت پيمبر به دنيا آمد ، ولى واقدى اين گفته را نمىپذيرد و گويد كه تولد نعمان چهارده ماه پس از هجرت بود و هشت سال يا كمى بيشتر داشت كه پيمبر از جهان درگذشت .\r\nگويد : « تولد نعمان سه يا چهار ماه پيش از بدر بود . » از ابى الاسود روايت كرده‌اند كه به نزد عبد الله بن زبير از نعمان بن بشير سخن رفت و گفت وى شش ماه از من بزرگتر است .\r\nابو الاسود گويد : « عبد الله بن زبير بيست ماه پس از هجرت پيمبر تولد يافت\r\nو تولد نعمان چهارده ماه پس از هجرت در ماه ربيع الاخر بود . » ابو جعفر گويد : « گفته‌اند كه تولد مختار بن ابى عبيد ثقفى و زياد بن سميه نيز در همين سال بود . » به گفتهء واقدى در همين سال در ماه رمضان و هفت ماه پس از هجرت پيمبر پرچم\r\n","description":"","footnote":"","page_name":" 932 ","page_number":145},
  {"content":"\r\nسفيدى براى حمزة بن عبد المطلب بست و او را با سى تن از مهاجران بفرستاد تا راه كاروان قريش را به بندند و حمزه با ابو جهل رو به رو شد كه سيصد مرد همراه داشت و مجدى بن عمرو جهنى در ميانه حايل شد و بى جنگ از هم جدا شدند و پرچمدار حمزه ابو مرثد بود .\r\nو هم بگفتهء او در همين سال ، هشت ماه پس از هجرت ، در ماه شوال پيمبر خداى پرچم سپيدى براى عبيدة بن حارث بن مطلب بن عبد مناف بست و گفت سوى درهء رابغ رود ، و پرچمدار وى مسطح بن اثاه بود ، و عبيده با شصت تن از مهاجران در ناحيهء جحفه به ثنية المره رسيد ، و از انصار كس همراه وى نبود . و بر سر آب احيا با مشركان رو به رو شد و در ميانه تيراندازى شد اما كار به شمشير نرسيد .\r\nواقدى گويد : « خلاف است كه سالار مشركان كى بود بعضىها گفته‌اند ابو سفيان بن حرب بود ، و بعضى ديگر گفته‌اند مكرز بن حفص بود اما درست اين است كه ابى سفيان بود و دويست كس از مشركان را همراه داشت . »\r\nگويد : « و در ذى قعدهء همين سال پيمبر پرچم سفيدى براى سعد بن ابى وقاص بست و او را سوى خرار فرستاد و پرچمدار وى مقداد بن عمرو بود . » سعد گويد : « من با بيست كس ( يا گفته بود بيست و يك كس ) كه همه پياده بوديم برفتيم و روز نهان مىشديم و شب راه مىسپرديم تا صبح روز پنجم به خرار رسيديم ، پيمبر به من گفته بود كه از خرار تجاوز نكنم و كاروان يك روز پيش از من از آنجا گذشته بود ، و شصت مرد همراه داشته بود » در اين سفر همه همراهان سعد از مهاجران بودند .\r\nابو جعفر گويد : گفتار ابن اسحاق دربارهء همهء اين سفرهاى جنگى با آنچه از واقدى نقل كردم اختلاف دارد و همه اين سفرها را به سال دوم هجرت مىبرد .\r\nبه گفتهء او پيمبر صلى الله عليه و سلم دوازدهم ماه شوال به مدينه رسيد و بقيهء ماه\r\n","description":"","footnote":"","page_name":" 933 ","page_number":146},
  {"content":"\r\nربيع الاول و ربيع الاخر و دو جمادى و رجب و شعبان و رمضان و شوال و ذى قعده و ذى حجه را در مدينه به سر برد ، و حج آن سال را مشركان عهده دار بودند . محرم را نيز در مدينه و در ماه صفر كه دوازده ماه از هجرت وى گذشته بود به قصد غزا برون شد و تا ودان رفت و به طلب قرشيان و بنى ضمرة بن بكر بود و اين را غزوهء ابو گويند .\r\nدر اين سفر بنى ضمره با وى پيمان صلح بستند ، و آنكه به صلح آمد سالارشان مخشى بن عمرو بود .\r\nگويد : پس از آن پيمبر به مدينه بازگشت و زد و خوردى نبود و بقيهء صفر و قسمتى از ربيع الاول را در مدينه به سر برد . و در اين اثنا عبيدة بن حارث بن مطلب را با هشتاد يا شصت سوار از مهاجران بفرستاد و هيچكس از انصار در آن ميانه نبود و عبيده تا احياء كه آبى است در حجاز زير ثنية المره ، برفت و در آنجا با گروه بسيارى از قرشيان رو به رو شد و زد و خوردى نشد ، جز اين كه سعد بن ابى وقاص تيرى بينداخت و اين نخستين تيرى بود كه در اسلام انداخته شد . پس از آن در قوم از هم جدا شدند و از گروه مشركان مقداد بن عمر بهرانى و عتبة بن غزوان سوى اردوى مسلمانان گريختند ، و اين هر دو مسلمان بودند و با كفار آمده بودند كه به مسلمانان برسند و سالار مشركان عكرمة بن ابو جهل بود .\r\nابن اسحاق گويد : پرچم عبيده نخستين پرچمى بود كه پيمبر در اسلام براى يكى از مسلمانان بست .\r\nگويد : به گفتهء بعضى مطلعان پيمبر هنگام بازگشت از غزوهء ابو ا و پيش از وصول به مدينه عبيده را فرستاد .\r\nگويد : و در همين اثنا كه در مدينه مقيم بود حمزة بن عبد المطلب را با سى كس از مهاجران به ساحل دريا به ناحيهء عيص فرستاد كه سرزمين جهينه بود و هيچكس از انصار همراه نبود ، و حمزه در ساحل دريا با ابو جهل بن هشام رو به رو شد كه سيصد كس\r\nاز مكيان همراه داشت و مجدى بن عمرو جهنى كه با هر دو\r\n","description":"","footnote":"","page_name":" 934 ","page_number":147},
  {"content":"\r\nطرف به صلح بود در ميانه حايل شد و دو گروه از هم جدا شدند و زد و خوردى نبود .\r\nبعضىها گفته‌اند پرچم حمزه نخستين پرچمى بود كه پيمبر براى يكى از مسلمانان بست ولى چون گروه وى با گروه عبيدة بن حارث همراه بود اين خطا رخ داد .\r\nگويد : از مطلعان شنيده‌ايم كه پرچم ابو عبيده نخستين پرچمى بود كه در اسلام بسته شد .\r\nگويد : پس از آن در ماه ربيع الاخر پيمبر به آهنگ غزا و به طلب قريش برون شد و تا بواط رفت كه در ناحيهء رضوى بود و بازگشت و حادثه اى نبود .\r\nو بار ديگر به آهنگ غزا و به طلب قرشيان برون شد و از راه تنگهء بنى دينار برفت تا به درهء ابن ازهر زير درختى فرود آمد و آنجا نماز خواند و نمازگاه وى آنجا هست ، و غذائى براى او ساختند كه از آن بخورد و كسان نيز با وى بخوردند و محل اجاق آنجا هست و از چاه آنجا كه مشيرب نام دارد آب براى وى آوردند ، سپس از آنجا برفت\r\nتا در وادى ينبع به عشيره رسيد و بقيهء جمادى الاول و چند روز از جمادى الاخر را آنجا به سر برد و با بنى مدلج و بنى ضمره پيمان صلح بست و به مدينه بازگشت و حادثه اى نبود .\r\nگويد : و چون پيمبر از غزوهء ذو العشيره باز آمد كمتر از ده روز در مدينه مانده بود كه كرز بن جابر فهرى كلهء مدينه را غارت كرد و پيمبر به تعقيب او برون شد و تا دره سفوان به حدود بدر رفت ، اما به كرز نرسيد ، و اين را غزوهء بدر اول گفتند .\r\nپس از آن پيمبر به مدينه بازگشت و بقيهء جمادى الاخر و رجب و شعبان را آنجا گذرانيد و در اين اثنا سعد بن ابى وقاص را با هشت كس به غزا فرستاد .\r\nواقدى گويد : در همين سال ، يعنى سال اول هجرت ، ابو قيس اسلت پيش\r\n","description":"","footnote":"","page_name":" 935 ","page_number":148},
  {"content":"\r\nپيمبر آمد و او صلى الله عليه و سلم وى را به اسلام خواند كه گفت : « دين تو نيكوست ، در كار خويش بنگرم و باز پيش تو آيم . » پس از آن عبد الله بن ابى او را بديد و گفت : « جنگ خزرجيان را خوش نداشتى . » ابو قيس گفت : « تا يك سال مسلمان نشوم » و در ماه ذى قعده بمرد .\r\n\r\nآنگاه سال دوم هجرت درآمد\r\nبه اتفاق اهل سيرت در ربيع الاول اين سال پيمبر به غزوهء ابو ا و به قولى غزوهء ودان رفت و ميان دو محل شش ميل فاصله است ، هنگامى كه به غزا مىرفت سعد بن عبادة بن دليم را در مدينه جانشين خويش كرد و پرچمدار وى حمزة بن عبد المطلب بود و چنان كه گفته‌اند پرچمى سفيد بود .\r\nواقدى گويد : پيمبر پانزده روز در ودان اقامت داشت ، آنگاه به مدينه بازگشت .\r\nگويد : پس از آن پيمبر با دويست تن از ياران خود به قصد غزا رفت و در ماه ربيع الاول به بواط رسيد و مىخواست راه كاروانهاى قريش را ببندد ، سالار كاروان امية بن خلف بود و يكصد مرد از قرشيان همراه داشت و دو هزار و پانصد شتر در كاروان بود . پيمبر از اين غزا بى حادثه به مدينه بازگشت . در اين سفر پرچمدار وى سعد بن ابى وقاص بود و سعد بن معاذ را در مدينه جانشين خود كرده بود .\r\nگويد : و هم در ربيع الاول به تعقيب كرز بن جابر فهرى رفت كه گلهء مدينهء را غارت كرده بود و تا بدر رفت اما به او دست نيافت و پرچمدار وى در اين سفر على ابن ابى طالب عليه السلام بود و زيد بن حارثه را در مدينه جانشين خود كرده بود .\r\n","description":"","footnote":"","page_name":" 936 ","page_number":149},
  {"content":"\r\nگويد : و در همين سال پيمبر با مهاجران به تعرض كاروانهاى قريش كه سوى شام مىرفت برون شد و اين را غزوهء ذات العشيره گفتند و تا ينبع رفت . در اين سفر ابو سلمة بن عبد الاسد را در مدينه جانشين كرد و پرچمدار وى حمزة بن عبد المطلب بود .\r\nعمار ياسر گويد : من و على در غزوهء ذو العشيره با پيمبر خدا همراه بوديم و در منزلى فرود آمديم و كسانى از بنى مدلج را ديديم كه در نخلستان خود كار مىكردند و من و على گفتيم برويم ببينيم چگونه كار مىكنند ، و برفتيم و ساعتى در آنها نگريستيم كه خوابمان گرفت و سوى درختان نخل نو سال رفتيم و زير آن روى خاك بخفتيم كه پيمبر صلى الله عليه و سلم از خواب بيدارمان كرد و ما به خاك آلوده بوديم و على را با پاى خود تكان داد و گفت : « اى ابو تراب برخيز ، ميخواهى ترا از تيره روزترين مردم خبر دهم كه چون سرخموى ثمود است كه شتر را پى كرد ، همان كس كه به اينجاى تو ضربت زند »\r\nو دست به پيشانى او زد « و اين را از خون خضاب كند » و ريش او را بگرفت .\r\nدر اين باب جز اين سخن نيز گفته‌اند كه در روايت محمد بن عبيد بن محاربى آمده كه به سهل بن سعد گفتند : « يكى از اميران مدينه مىخواهد كس پيش تو فرستد كه على را ناسزا گويى . » سهل گفت : « مثلا چه گويم ؟ » گفتند : « بگويى نام وى ابو تراب است » گفت : « به خدا اين نام را پيمبر خداى به دو داد . » گفتند : « چگونه بود ؟ » گفت : « على از خانه برون آمد و در سايهء مسجد بخفت ، پس از آن پيمبر به نزد فاطمه آمد و گفت : پسر عم تو كجاست ؟ » فاطمه گفت : « در مسجد خفته است »\r\n","description":"","footnote":"","page_name":" 937 ","page_number":150},
  {"content":"\r\nپيمبر برفت و او را ديد كه ردا از پشتش افتاده و خاك آلود شده و خاك از پشت او پاك مىكرد و مىگفت : « ابو تراب برخيز » به خدا ، هيچ نامى را مانند اين دوست نداشت .\r\nابو جعفر گويد : در همين سال چند روز مانده به آخر صفر على بن ابى طالب عليه السلام فاطمه رضى الله عنها را به زنى گرفت .\r\nو هم ابو جعفر طبرى گويد : كه چون پيمبر از تعقيب كرز بن جابر فهرى به مدينه بازگشت ، و اين در ماه جمادى الاخر بود ، در ماه رجب عبد الله بن جحش را با گروهى از مهاجران فرستاد كه كس از انصار با آنها نبود .\r\nدر روايت زهرى و يزيد بن رومان از عروة بن زبير چنين آمده ، ولى به گفتهء واقدى پيمبر عبد الله بن جحش را با دوازده كس از مهاجرات فرستاد ، و هم در روايت آنهاست كه پيمبر نامه اى براى عبد الله بن جحش نوشت و\r\nگفت كه در آن ننگرد تا دو روز راه بسپرد ، پس از آن نامه را بيند و مضمون آن را كار بندد و هيچكس از ياران خويش به دلخواه به كار نگيرد .\r\nو چون عبد الله دو روز راه سپرد نامه را باز كرد و بخواند كه چنين نوشته بود :\r\n« وقتى نامه مرا بديدى تا وادى نخله ميان مكه و طايف برو و مراقب قرشيان باش و از اخبار آنها به دست آر . » و چون عبد الله نامه را بخواند گفت : « اطاعت مىكنم » و به ياران خويش گفت : « پيمبر به من فرمان مىدهد كه سوى نخله روم و مراقب قرشيان باشم و خبرى از آنها به دست آرم ، و گفته كه هيچكس از شما را نا به دلخواه نبرم ، هر كس رغبت شهادت دارد بيايد و هر كه خوش ندارد بازگردد ، اما من به فرمان پيمبر خدا را كار مىبندم . » عبد الله برفت و همه يارانش با او برفتند و هيچكس باز نماند و به راه حجاز برفت تا بالاى فرع به معدنى رسيد و سعد بن ابى وقاص و عتبة بن غزوان شترى را كه به نوبت بر آن سوار مىشدند گم كردند و به جستجوى آن باز ماندند و عبد الله بن\r\n","description":"","footnote":"","page_name":" 938 ","page_number":151},
  {"content":"\r\nجحش و ديگران برفتند تا به نخله رسيدند و كاروانى از قريش آنجا گذشت كه مويز و چرم و كالاى بازرگانى بار داشت و عمرو بن حضرمى و عثمان بن عبد الله بن مغيره و برادرش نوفل بن عبد الله بن مغيره ، هر دو مخزومى ، و حكم بن كيسان با كاروان بودند . و چون قرشيان مسلمانان را بديدند بترسيدند كه نزديك آنها فرود آمده بودند ولى عكاشه بن محصن را ديدند كه سر تراشيده بود و آسوده خاطر شدند كه پنداشتند ياران عبد الله به عمره آمده‌اند .\r\nمسلمانان با هم مشورت كردند ، و آخرين روز رجب بود ،\r\nو گفتند : اگر امشب كاروان را رها كنيد وارد حرم شوند و بدان دست نيابيد و اگر بكشيدشان در شهر حرام خون ريخته‌ايد ، و مردد شدند و از عمل بيمناك شدند ، پس از آن شجاعت آوردند و همسخن شدند كه هر كه را توانند بكشند و مال وى بگيرند ، و واقد بن عبد الله تميمى تيرى بزد و عمرو بن حضرمى را بكشت و عثمان بن عبد الله و حكم بن كيسان اسير شدند و نوفل بن عبد الله بگريخت كه به او نرسيدند و عبد الله بن جحش و يارانش كاروان را با دو اسير به مدينه پيش پيمبر برد .\r\nبعضى اعقاب عبد الله بن جحش گويند كه عبد الله با ياران خويش گفت كه يك پنجم غنيمت شما از آن پيمبر است و اين پيش از آن بود كه خمس مقرر شود و خمس غنايم را براى پيمبر جدا كرد و باقيمانده را ميان ياران خود تقسيم كرد ، و چون پيش پيمبر رسيدند به آنها گفت : « نگفته بودم در ماه حرام جنگ كنيد » و كاروان و دو اسير را بداشت و چيزى از آن نگرفت .\r\nو چون پيمبر چنين گفت ياران عبد الله متحير شدند و پنداشتند كه به هلاكت افتاده‌اند و مسلمانان ملامتشان كردند و گفتند : « كارى كرديد كه پيمبر نگفته بود و در ماه حرام جنگ كرديد و فرمان جنگ نداشتيد . » قرشيان گفتند : « محمد و ياران وى حرمت ماه حرام نداشته‌اند و در ماه حرام خون ريخته‌اند و مال برده‌اند و اسير گرفته‌اند . » و مسلمانان مكه به پاسخ گفتند كه\r\n","description":"","footnote":"","page_name":" 939 ","page_number":152},
  {"content":"\r\nآنچه كرده‌اند در شعبان بوده است .\r\nو يهودان بر ضد پيمبر فال بد زدند ، گفتند : « عمرو بن حضرمى را واقد بن عبد الله كشته ، عمرو جنگ را معمور كرده و حضرمى حاضر جنگ بوده و واقد آتش جنگ روشن كرده ( كه واقد افروزنده آتش است ) و اين به ضرر آنها است و به سودشان نيست و چون كسان در اين زمينه بسيار سخن كردند خدا عز و جل اين آيه را به پيمبر خويش نازل فرمود كه\r\n« * ( يَسْئَلُونَكَ عَنِ الشَّهْرِ الْحَرامِ قِتالٍ فِيه قُلْ قِتالٌ فِيه كَبِيرٌ وَصَدٌّ عَنْ سَبِيلِ الله وَكُفْرٌ به وَالْمَسْجِدِ الْحَرامِ وَإِخْراجُ أَهْلِه مِنْه أَكْبَرُ عِنْدَ الله وَالْفِتْنَةُ أَكْبَرُ من الْقَتْلِ وَلا يَزالُونَ يُقاتِلُونَكُمْ حَتَّى يَرُدُّوكُمْ عَنْ دِينِكُمْ إِنِ اسْتَطاعُوا وَمن يَرْتَدِدْ مِنْكُمْ عَنْ دِينِه فَيَمُتْ وَهُوَ كافِرٌ فَأُولئِكَ حَبِطَتْ أَعْمالُهُمْ في الدُّنْيا وَالآخِرَةِ وَأُولئِكَ أَصْحابُ النَّارِ هُمْ فِيها خالِدُونَ 2 : 217 ) * » [ 1 
  ] يعنى : ترا از ماه حرام و پيكار در آن پرسند ، بگو پيكار در آن مهم و باز داشتن از راه خدا و انكار اوست . و مسجد حرام و بيرون كردن مردمش نزد خدا مهمتر است و فتنه از كشتار بدتر است ، مشركان پيوسته با شما پيكار كنند تا اگر توانند شما را از دينتان بازگردانند هر كه از شما از دين خويش بازگردد و بميرد و كافر باشد چنين كسان در دنيا و آخرت اعمالشان باطل گشته است آنها جهنميانند و خودشان در آن جاودانند .\r\nو چون قرآن در اين باب نازل شد و خدا اختلاف از مسلمانان برداشت پيمبر كاروان و دو اسير را بگرفت و قرشيان براى عثمان بن عبد الله و حكم بن كيسان فديه فرستادند و پيمبر فرمود فديه نمىگيريم تا دو يار ما يعنى سعد بن ابى وقاص و عتبة بن غزوان بيايند كه بيم داريم آنها را بكشيد و اگر چنين كنيد دو يار از شما را ميكشيم ، و چون سعد و عتبه بيامدند ، پيمبر در مقابل دو اسير فديه گرفت ، حكم بن كيسان\r\n\r\n","description":"","footnote":"\r\n[ 1 
  ] بقره : 217\r\n","page_name":" 940 ","page_number":153},
  {"content":"\r\nمسلمان شد و مسلمانى پاك اعتقاد بود و پيش پيمبر بماند تا در حادثه بئر معونه كشته شد .\r\nابو جعفر گويد : « چنان كه گفته‌اند پيمبر مىخواست ابو عبيدة بن جراح را به اين سفر بفرستد ، سپس تغيير راى داد و عبد الله بن جحش را فرستاد . » جندب بن عبد الله گويد : « پيمبر گروهى را مىفرستاد و ابو عبيدة بن جراح را به سالاريشان معين كرد و چون مىخواست برود از غم دورى پيمبر گريه سرداد و او نيز عبد الله بن جحش را به جاى وى فرستاد . »\r\n\r\nسخن از بقيه حوادث سال دوم هجرت\r\nاز حوادث اين سال تغيير قبلهء مسلمانان از شام\r\nبه سوى كعبه بود و اين به ماه شعبان آن سال بود . مطلعان سلف در وقت تغيير قبله اختلاف كرده‌اند و بيشتر بر اين رفته‌اند كه در نيمهء شعبان هيجده ماه پس از هجرت بود .\r\nاز ابن مسعود روايت كرده‌اند كه مردم به سوى بيت المقدس نماز مىكردند و چون هيجده ماه از هجرت پيمبر گذشت بهنگام نماز سر به آسمان برمىداشت و منتظر فرمان خداى بود و سوى بيت المقدس نماز مىبرد و دوست داشت كه سوى كعبه نماز برد و خداوند اين آيه را نازل فرمود كه * ( قَدْ نَرى تَقَلُّبَ وَجْهِكَ في السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ وَحَيْثُ ما كُنْتُمْ فَوَلُّوا وُجُوهَكُمْ شَطْرَه وَإِنَّ الَّذِينَ أُوتُوا الْكِتابَ لَيَعْلَمُونَ أَنَّه الْحَقُّ من رَبِّهِمْ وَمَا الله بِغافِلٍ عَمَّا يَعْمَلُونَ 2 : 144 ) * [ 1 
  ] » يعنى : گردش روى ترا به طرف آسمان مىبينم و ترا به قبله اى كه دوست دارى بگردانيم روى خود سوى مسجد الحرام كن و هر جا بوديد روهاى خود سوى آن كنيد . آنها كه كتاب آسمانى دارند مىدانند كه اين حق است و از جانب پروردگارشان\r\n\r\n","description":"","footnote":"\r\n[ 1 
  ] بقره : 144\r\n","page_name":" 941 ","page_number":154},
  {"content":"\r\nو خدا از آنچه مىكنند بىخبر نيست .\r\nاز ابن اسحاق نيز روايت كرده‌اند كه قبله در ماه شعبان ، هيجده ماه پس از هجرت ، تغيير يافت .\r\nواقدى نيز گويد : كه تغيير قبله به روز سه شنبه نيمه شعبان انجام شد .\r\nابو جعفر گويد : « بعضى ديگر گفته‌اند تغيير قبله شانزده ماه پس از هجرت بود . » قتاده گويد : « وقتى پيمبر در مكه بود مسلمانان سوى بيت المقدس نماز مىكردند و چون هجرت فرمود تا شانزده ماه سوى بيت المقدس نماز مىبرد پس از آن قبله تغيير يافت و سوى كعبه شد . » ابن زيد گويد : « پيمبر مدت شانزده ماه سوى بيت المقدس نماز مىبرد و شنيد كه يهودان مىگفتند : پيمبر و ياران وى نمىدانستند قبله شان كجاست تا ما هدايتشان كرديم . و پيمبر اين را خوش نداشت و سر به آسمان برداشت و آيهء تغيير قبله نازل شد . » ابو جعفر گويد : « در همين سال روزهء ماه رمضان مقرر شد ، و بقولى اين به ماه شعبان بود . و چنان بود كه وقتى پيمبر به مدينه آمد ديد كه يهودان به روز عاشورا روزه مىدارند و از آنها سبب پرسيد گفتند : « اين روزى است كه خداوند آل فرعون را غرق كرد و موسى و همراهان وى را نجات داد . » پيمبر فرمود : « حق ما نسبت به موسى از آنها بيشتر است » و آن روز را روزه داشت و بگفت تا كسان نيز روزه بدارند ، و چون روزه ماه رمضان مقرر شد نگفت كه به روز عاشورا روزه دار شوند و از آن منع نفرمود .\r\nو هم در اين سال زكات فطر مقرر شد ، گويند پيمبر يك يا دو روز پيش از عيد فطر خطبه خواند و گفت زكات فطر بدهند .\r\nو هم در اين سال پيمبر به نمازگاه رفت و با مردم نماز عيد خواند و اين اول\r\n","description":"","footnote":"","page_name":" 942 ","page_number":155},
  {"content":"\r\nنماز عيد بود كه به پا داشت .\r\nو هم در اين سال عصايى را كه نجاشى براى پيمبر فرستاده بوده بود به نمازگاه عيد بردند و حامل آن زبير بن عوام بود و پيش روى پيمبر نهاد و در همه روزهاى عيد آن را مىبردند و چنان كه شنيده‌ام اكنون به نزد مؤذنان مدينه است .\r\nو هم در اين سال جنگ بدر بزرگ ميان پيمبر و كفار قريش رخ داد و اين به ماه رمضان بود و در روز آن اختلاف كرده‌اند ، بعضىها گفته‌اند جنگ بدر به روز نوزدهم رمضان بود .\r\nاز ابن مسعود روايت كرده‌اند كه شب قدر را در شب نوزدهم رمضان بجوييد كه شب بدر بود .\r\nعبد الله نيز گويد : « شب قدر را در شب نوزدهم رمضان بجوييد كه صبحگاه آن جنگ بدر رخ داد . » خارجة بن زيد گويد : « پدرم در احياى شب نوزدهم و بيست و سوم رمضان سخت دقيق بود و در نتيجه بيدارى رنگش زرد مىشد و چون سبب پرسيدند گفت :\r\nصبحگاه اين شب خدا حق را از باطل جدا كرد . » بعضى ديگر گفته‌اند جنگ بدر به روز جمعه هفدهم رمضان بود .\r\nعبد الله بن مسعود مىگفت : « شب قدر را در شب هفدهم رمضان بجوييد كه روز آن تلاقى دو گروه بود كه در آيهء قرآن آمده و خداوند فرمود : * ( يَوْمَ الْتَقَى الْجَمْعانِ 3 : 155 ) * . » سپس مىگفت : « يا در شب نوزدهم يا در شب بيست و يكم بجوييد . » از زبير بن عدى روايت كرده‌اند كه جنگ بدر صبحگاه نوزدهم رمضان بود .\r\nواقدى گويد : اين را با محمد بن صالح بگفتم\r\nو گفت : « عجيب است ، فكر نمىكردم هيچكس شك داشته باشد كه جنگ بدر صبحگاه جمعه هفدهم رمضان بود . عاصم بن عمرو بن قتاده و يزيد بن رومان نيز چنين مىگفتند . »\r\n","description":"","footnote":"","page_name":" 943 ","page_number":156},
  {"content":"\r\nآنگاه محمد بن صالح بن من گفت : « اى برادر زاده در اين باب حاجت به نام ذكر كسان نيست كه مطلب روشن است و زنان نيز در خانه ها اين را مىدانند . » واقدى گويد : اين را به عبد الرحمن بن ابى زياد گفتم و گفت : شنيدم كه زيد بن ثابت شب هفدهم رمضان را احيا مىگرفت و صبحگاهان نشان بيدارى بر چهره وى نمودار بود و مىگفت : « صبحگاه اين روز خدا حق را از باطل جدا كرد و اسلام را عزيز كرد و قرآن را نازل فرمود و سران كفر را ذليل كرد و جنگ بدر به روز جمعه بود . » از حسن بن على بن ابى طالب روايت كرده‌اند كه شب فرقان و روز تلاقى جمعان هفدهم رمضان بود .\r\nسبب جنگ بدر و ديگر جنگها كه ميان پيمبر خدا و مشركان قريش رخ داد چنان كه عروة بن زبير گويد ، قتل عمرو بن حضرمى بود كه به دست واقد بن عبد الله تميمى انجام گرفته بود .\r\n\r\nسخن از جنگ بدر بزرگ\r\nهشام بن عروه گويد : پدرم به عبد الملك بن مروان نوشت : « از كار ابو سفيان و رفتنش پرسيده بودى كه چگونه بود ، ابو سفيان بن حرب با يك كاروان هفتاد نفرى از همه قبايل قريش از شام مىآمد كه به تجارت شام رفته بودند و با مال و كالا بازمىگشتند و قضيه را به پيمبر خبر دادند و پيش از آن در ميانه جنگ رفته بود و خون ريخته بود و اين حضرمى و كسان ديگر در نخله كشته شده بودند و دو تن از قرشيان ، يكى از بنى مغيره با ابن كيسان وابستهء آنها ، اسير شده بودند .\r\nاين كارها به دست عبد الله بن جحش و واقد هم پيمان بنى عدى و گروهى از ياران پيمبر انجام گرفته بود ، و همين ماجرا كه نخستين برخورد ميان پيمبر و قرشيان بود\r\n","description":"","footnote":"","page_name":" 944 ","page_number":157},
  {"content":"\r\nو پيش از رفتن ابو سفيان به شام رخ داده بود جنگ را در ميان دو طرف برانگيخت .\r\n« پس از آن ابو سفيان با كاروان قريش از شام بيامد و عبورشان از ساحل دريا بود و چون پيمبر اين بشنيد با ياران خود از مال كاروان و تعداد كم مردان آن سخن گفت و برون شدند و به طلب ابو سفيان و كاروان وى بودند و آن را غنيمت خويش مىدانستند و گمان نمىبردند وقتى به آنها مىرسد جنگى سخت رخ دهد ، و خداى در همين باب فرمود : و دوست داشتيد كه گروه ضعيفتر از آن شما باشد .\r\n« و چون ابو سفيان شنيد كه ياران پيمبر خداى راه بر او گرفته‌اند\r\nكس سوى قرشيان فرستاد كه محمد و ياران وى راه شما را گرفته‌اند تجارت خويش را حفظ كنيد . » و چون قرشيان خبر يافتند ، مكيان به جنبش آمدند از آن رو كه همه تيره هاى بنى لوى در كاروان ابو سفيان شركت داشتند ، و اين جنبش از بنى كعب بن لوى بود و از بنى عامر به جز از تيرهء بنى مالك بن حنبل كس نبود و پيمبر و ياران وى از حركت قرشيان خبر نداشتند تا به محل بدر رسيدند كه راه كاروانهاى قريش كه از ساحل دريا به شام مىرفت از آنجا بود و ابو سفيان از بدر بگشت كه بيم داشت در بدر متعرض او شوند و پيمبر خدا برفت تا نزديك بدر فرود آيد و زبير بن عوام را با جمعى از ياران خويش بر سر چاه بدر فرستاد و گمان نداشتند كه قرشيان به مقابله بيرون شده‌اند .\r\n« و تنى چند از آبگيران قريش به نزد چاه بدر رسيدند كه غلام سياهى از بنى حجاج جزو آنها بود . و فرستادگان پيمبر كه با زبير بودند غلام سياه را بگرفتند و كسان ديگر بگريختند و غلام را به نزديك پيمبر آوردند و او به نماز ايستاده بود .\r\n« و از غلام درباره ابو سفيان و ياران وى پرسيدند و اطمينان داشتند كه وى از همراهان ابو سفيان بوده است ، ولى غلام از قرشيان و سرانشان كه برون آمده بودند سخن مىكرد و خبر راست مىگفت ، ولى آنها اين خبر را خوش نداشتند و از كاروان ابو سفيان و همراهان وى خبر مىجستند و پيمبر همچنان به نماز بود و ركوع\r\n","description":"","footnote":"","page_name":" 945 ","page_number":158},
  {"content":"\r\nو سجود مىكرد و مىديد كه با غلام چه مىكنند و چون مىگفت كه قرشيان آمده‌اند او را مىزدند و تكذيب مىكردند و مىگفتند : ابو سفيان و ياران او را مكتوم مىدارى\r\nو غلام از آنها خبر نداشت كه از آبگيران قريش بود ، اما وقتى او را زدند و از ابو سفيان و ياران وى پرسيدند ، گفت : « بله اين ابو سفيان است » اما كاروان از آنجا گذشته بود ، چنان كه خداوند عز و جل فرمايد :\r\n« * ( إِذْ أَنْتُمْ بِالْعُدْوَةِ الدُّنْيا وَهُمْ بِالْعُدْوَةِ الْقُصْوى وَالرَّكْبُ أَسْفَلَ مِنْكُمْ ، وَلَوْ تَواعَدْتُمْ لَاخْتَلَفْتُمْ في الْمِيعادِ ، وَلكِنْ لِيَقْضِيَ الله أَمْراً كانَ مَفْعُولًا 8 : 42 ) * » [ 1 
  ] يعنى : هنگامى كه شما بر كناره نزديك بوديد و آنها بر كناره دور بودند و كاروان دور از شما بود اگر وعده كرده بوديد در ( وصول به ) ميعادگاه اختلاف مىيافتيد ( و به موقع نمىرسيديد ) ولى ( چنين شد ) تا خدا كارى را كه انجام شدنى بود ، به پايان برد .\r\n« و چنان بود كه وقتى غلام مىگفت قرشيان آمده‌اند ، او را مىزدند و چون مىگفت : « اين ابو سفيان است » دست از او باز مىداشتند و چون پيمبر رفتار آنها را بديد از نماز چشم پوشيد و گفت : « قسم به آنكه جان من به فرمان اوست وقتى راست گويد او را مىزنيد و چون دروغ گويد دست از او باز مىداريد . » گفتند : « مىگويد كه قرشيان آمده‌اند ، » گفت : « راست مىگويد : قريش براى حفظ كاروان خويش آمده‌اند » « آنگاه غلام را بخواست و از او پرسش كرد و او از قريش خبر داد و گفت :\r\n« از ابو سفيان خبر ندارم » پيمبر پرسيد : « شما قرشيان چند است . » غلام گفت : « نمىدانم ، خيلى زيادند . » گويند : پيمبر پرسيد : « پريشب كى به آنها غذا داد ؟ » و غلام يكى را نام\r\n\r\n","description":"","footnote":"\r\n[ 1 
  ] انفال : 42\r\n","page_name":" 946 ","page_number":159},
  {"content":"\r\nبرد .\r\nآنگاه پيمبر پرسيد : « چند شتر كشت ؟ » غلام گفت : « نه شتر » سپس پرسيد : « ديشب كى به آنها غذا داد ؟ » و غلام يكى را نام برد .\r\nپيمبر پرسيد : « چند شتر براى آنها كشت ؟ » غلام گفت : « ده شتر » پيمبر گفت : « شمار قوم ميان نهصد و هزار است » ، و جمع قرشيان نهصد و پنجاه كس بود .\r\n« پس از آن پيمبر برفت و بر چاه بدر فرود آمد و حوضها را از آب پر كردند و ياران خود را در آنجا بصف كرد تا قرشيان بيامدند و هماندم كه پيمبر خدا به بدر رسيد گفت : « اينجا قتلگاه آنهاست . » « و چون قرشيان بيامدند ، ديدند كه پيمبر از پيش آنجا فرود آمده و پيمبر گفت :\r\n« خدايا اين قرشيان با جماعت و غرور خويش به جنگ تو و تكذيب پيمبرت آمده ، خدايا وعده خويش را وفا كن » « و چون قرشيان در رسيدند پيش روى آنها رفت و خاك به چهره هاشان پاشيد .\r\nخدايا وعده خويش را وفا كن » « و چون قرشيان در رسيدند پيش روى آنها رفت و خاك به چهره هاشان پاشيد و خدا منهزمشان كرد .\r\n« و چنان بود كه پيش از رو به رو شدن قرشيان با پيمبر خداى ابو سفيان كس فرستاده بود كه بازگرديد و كاروان ابو سفيان به جحفه رسيده بود .\r\n« ولى قرشيان گفتند : « به خدا بازنگرديم تا به بدر فرود آييم و سه روز به آنجا بمانيم و مردم حجاز ما را به بينند كه هر كه از عربان ما را به بيند جرئت جنگ ما نيارد و خداى تعالى در اين باره فرمود :\r\n« * ( كَالَّذِينَ خَرَجُوا من دِيارِهِمْ بَطَراً وَرِئاءَ النَّاسِ وَيَصُدُّونَ عَنْ سَبِيلِ الله وَالله ) *\r\n","description":"","footnote":"","page_name":" 947 ","page_number":160},
  {"content":"\r\n* ( بِما يَعْمَلُونَ مُحِيطٌ 8 : 47 ) * [ 1 
  ] » يعنى : آن كسان كه براى خودنمايى و رياى مردم از ديار خويش برون شده‌اند و از راه خدا باز مىدارند و خدا به اعمالى كه مىكنند احاطه دارد .\r\n« و چون با پيمبر مقابل شدند خدا پيمبر خويش را ظفر داد و سران كفر را زبون كرد و دل مسلمانان را خنك كرد . » از على عليه السلام روايت كرده‌اند كه چون به مدينه آمديم از ميوه هاى آن بخورديم و به ما نساخت و بيمار شديم و پيمبر از بدر خبر مىگرفت و چون خبر آمد كه مشركان پيش آمدند پيمبر سوى بدر روان شد و بدر چاهى بود و در آنجا دو مرد يافتيم كه يكى قرشى بود\r\nو ديگرى غلام عقبة بن ابى معيط بود ، و قرشى بگريخت ولى غلام عقبه را بگرفتيم و از او مىپرسيديم : « شمار قوم چند است ؟ » مىگفت : « بسيارند و بسيار نيرومندند . » و چون چنين مىگفت مسلمانان او را مىزدند ، پس از او پيش پيمبر خدا برديم و او كوشيد بداند كه شمار قوم چند است ، اما غلام نگفت .\r\nسپس پيمبر خدا پرسيد : « هر روز چند شتر مىكشند ؟ » گفت : « ده شتر . » پيمبر گفت : « شمارشان هزار است . » و شبانگاه بارانى زد و زير درختان و سپرها پناه برديم و پيمبر همچنان به دعا بود و مىگفت : « خدايا اگر اين گروه هلاك شود كس در زمين پرستش تو نكند . » و صبحگاهان نداى نماز داد و مردم از زير درختان و سپرها بيامدند و پيمبر با ما نماز كرد و كسان را به پيكار ترغيب كرد ، آنگاه گفت : « جماعت قريش بر كناره اين كوهند و چون قرشيان نزديك شدند و ما صف بستيم يكى از آنها را ديدم كه بر شترى سرخ در ميان جمع مىرفت .\r\n\r\n","description":"","footnote":"\r\n[ 1 
  ] انفال : 47\r\n","page_name":" 948 ","page_number":161},
  {"content":"\r\nگويد : پيمبر خداى به من گفت : « از حمزه بپرس سوار شتر سرخ كيست و چه مىگويد ؟ » و اين سخن از آن رو گفت كه حمزه از همه به گروه مشركان نزديكتر بود .\r\nآنگاه پيمبر گفت : « اگر در ميان قوم كسى طرفدار خير باشد همين سوار شتر سرخ است . » و حمزه بيامد و گفت : « وى عتبة بن ربيعه است كه مخالف جنگ است و مىگويد : اينان گروهى از جان گذشته‌اند كه آسان بر آنها دست نمىيابيد اى قوم گناه را به گردن من بار كنيد و بگوييد عتبة بن ربيعه بترسيد و مىدانيد كه من از شما ترسوتر نيستم . »\r\nگويد : و ابو جهل اين بشنيد و گفت : « چرا اين سخن مىگويى به خدا اگر كسى جز تو چنين مىگفت سزايش را مىدادم ، حقا كه سينه و شكمت از ترس مالا مال شده است . » عتبه گفت : « عيب من مىگويى تو كه نشيمنت را زرد كرده اى ، امروز خواهى دانست كه كدام يك از ما ترسوتر است . » گويد : و عتبة بن ربيعه و برادرش شيبة بن ربيعه و پسرش وليد از روى حميت به ميدان آمدند و هماورد خواستند و شش تن از جوانان انصار سوى آنها شدند و عتبه گفت : « ما اينها را نمىخواهيم ، بايد عموزادگان ما بنى عبد المطلب به جنگ ما بيايند . » پيمبر گفت : على و حمزه و عبيدة بن حارث برخيزيد و خدا عتبه بن ربيعه و شيبة بن ربيعه و وليد بن عتبه را بكشت و عبيدة بن حارث زخمدار شد و هفتاد كس از آنها را بكشتيم و هفتاد اسير گرفتيم .\r\nگويد : و يكى از انصار عباس بن عبد المطلب را كه اسير كرده بود پيش پيمبر آورد ، عباس گفت : « اى پيمبر به خدا اين شخص مرا اسير نكرد بلكه مردى دلير و نكو روى بود كه بر اسبى ابلق سوار بود و او را ميان جماعت نمىبينم »\r\n","description":"","footnote":"","page_name":" 949 ","page_number":162},
  {"content":"\r\nانصارى گفت : « من او را اسير كرده‌ام . » پيمبر صلى الله عليه و سلم گفت : « خداوند فرشته اى را به كمك تو فرستاد . » على گويد : « از بنى عبد المطلب عباس و عقيل و نوفل بن حارث اسير شدند . » و هم على گويد : « به روز بدر كه آمادهء جنگ شديم در پناه پيمبر خدا بوديم و از همهء ما دليرتر بود و هيچيك از ما به دشمن از او نزديكتر نبود . »\r\nو هم او گويد : « به روز بدر سوارى به جز مقداد بن اسود ميان ما نبود و همه خفته بوديم به جز پيمبر كه كنار درختى ايستاده بود و تا صبح نماز مىخواند و دعا مىكرد . » محمد بن اسحاق گويد : « كاروان ابو سفيان كه از شام مىآمد ، سى يا چهل كس از قرشيان را به همراه داشت كه مخرمة بن نوفل و عمرو بن عاص از آن جمله بودند .\r\nعبد الله بن عباس گويد : وقتى پيمبر خبر يافت كه كاروان ابو سفيان از شام باز مىگردد به مسلمانان گفت : « اين كاروان قريش است كه اموالشان را همراه دارد ، برويد شايد خدا آن را غنيمت شما كند و بعضى روان شدند و بعضى سستى كردند كه گمان نداشتند جنگ مىشود . » گويد : ابو سفيان مراقب اخبار بود كه بر اموال كاروان بيمناك بود و يكى از كاروانيان به او خبر داد كه محمد ياران خويش را بر ضد تو و كاروان به راه انداخته و او محتاط شد و ضمضم بن عمرو غفارى را اجير كرد و سوى مكه فرستاد و گفت قرشيان را براى حفظ اموالشان راهى كند و بگويد كه محمد و يارانش سر تعرض كاروان دارند\r\nو ضمضم شتابان سوى مكه رفت .\r\nگويد : سه روز پيش از رسيدن ضمضم عاتكه دختر عبد المطلب خوابى ديد كه سخت بترسيد و كس به طلب برادر خود عباس بن عبد المطلب فرستاد و به دو گفت :\r\n","description":"","footnote":"","page_name":" 950 ","page_number":163},
  {"content":"\r\n« برادر ديشب خوابى ديدم كه سخت بيمناكم و مىترسم كه شر و بليه اى به قوم تو رسد ، آنچه را با تو مىگويم مكتوم دار . » عباس گفت : « به خواب چه ديدى ؟ » عاتكه گفت : « به خواب ديدم كه سوارى بر شتر بيامد و به درهء مكه ايستاد و بانگ زد : اى مردم سنگستان سه روز ديگر سوى قتلگاه خويش شتابيد . و مردم بدور وى فراهم شدند آنگاه سوى مسجد رفت و مردم از دنبال وى برفتند . در آن هنگام با شتر خويش بالاى كعبه نمودار شد و باز بانگ زد مردم سنگستان سه روز ديگر سوى قتلگاه خويش شتابيد . آنگاه با شتر خويش بالاى ابو قيس نمودار شد و بانگ زد و همان سخن گفت ، پس از آن سنگى برگرفت و رها كرد كه همچنان بيامد تا به پايين كوه رسيد و درهم شكست و پاره هاى آن به همه خانه هاى مكه رسيد . » عباس گفت : « به خدا اين رؤيا را مكتوم دار و به هيچكس مگوى »\r\nپس از آن عباس برفت و وليد بن عتبة بن ربيعه را كه دوست وى بود بديد و خواب عاتكه را براى وى نقل كرد و گفت آن را مكتوم دارد . وليد نيز خواب را براى پدر خويش عتبة نقل كرد و قصه شايع شد و قرشيان از آن سخن آوردند .\r\nعباس گويد : صبحگاهان به طواف كعبه بودم و ابو جهل بن هشام با جمعى از قرشيان نشسته بودند و از خواب عاتكه سخن داشتند ، و چون ابو جهل مرا بديد گفت : « اى ابو الفضل وقتى طواف به سر بردى ، پيش ما بيا . » گويد : « و چون طواف به سر بردم ، پيش وى شدم و با آنها بنشستم . » ابو جهل گفت : « اى بنى عبد المطلب اين پيمبر زن از كى ميان شما پيدا شد ؟ » گفتم : « مقصود چيست ؟ » گفت : « خوابى كه عاتكه ديده است ؟ »\r\n","description":"","footnote":"","page_name":" 951 ","page_number":164},
  {"content":"\r\nگفتم : « چه خوابى ديده است ؟ » گفت : « اى بنى عبد المطلب ، اين بس نبود كه مردان شما پيمبرى كنند كه زنان شما نيز پيمبر شده‌اند ، عاتكه مىگويد در خواب ديده كه يكى گفته سه روز ديگر به قتلگاه خود بشتابيد ، ما سه روز صبر مىكنيم . اگر آنچه عاتكه گفته است باشد ، رخ مىدهد ، و اگر از پس از سه روز چيزى نباشد نامه اى مىنويسيم كه شما دروغگوترين خاندان عربيد . » عباس گويد : به خدا چندان سخن نكردم و قضيه را انكار كردم و گفتم عاتكه چنين خوابى نديده است پس از آن متفرق شديم و شبانگاه همهء زنان بنى عبد المطلب پيش من آمدند و گفتند : « به اين فاسق بدنهاد اجازه داديد به مردان شما ناسزا گويد و اكنون به زنان ناسزا گفت و تو شنيدى و غيرت نياوردى » عباس گويد : گفتم : « به خدا چنين بود و چندان سخن نكردم به خدا بار ديگر سوى او روم و اگر تكرار كرد سزايش بدهم . » گويد : صبحگاه روز سوم خواب عاتكه ، تند خوى و خشمگين بودم و پنداشتم كه فرصتى از دست رفته و مىخواستم آن را به دست آورم ، و سوى مسجد شدم و ابو جهل را ديدم و سوى او مىرفتم كه چيزى از آن باب بگويد و با او درافتم و او مردى سبك و پررو و بد زبان\r\nو بد چشم بود و ديدمش كه شتابان سوى در مسجد رفت و با خويش گفتم ملعون از بيم ناسزا شنيدن اين همه شتاب مىكند .\r\nگويد : اما او صداى ضمضم بن عمرو غفارى را شنيده بود و من نشنيده بودم كه در دل دره بر شتر خويش ايستاده بود و بينى شتر را بريده بود و جهاز آن را وارونه كرده بود و پيراهن خويش دريده بود و بانگ مىزد : « خطر ، خطر ، اموال شما كه همراه ابو سفيان است در خطر محمد و ياران اوست و بيم دارم بدان نرسيد ، كمك ، كمك . »\r\n","description":"","footnote":"","page_name":" 952 ","page_number":165},
  {"content":"\r\nگويد : و من از او به حادثه مشغول بودم و او از من مشغول بود و مردم با عجله آماده شدند و مىگفتند : « مگر محمد و ياران او پنداشته‌اند كه اين كاروان نيز چون كاروان ابن حضرمى است ، هرگز ! خواهد دانست كه چنين نيست » و هر كه بيرون شدن نتوانست يكى را به جاى خود براى فرستادن آماده كرد و همه قرشيان برون شدند و از سران قوم كس به جاى نماند مگر ابو لهب بن عبد المطلب كه به جا ماند و عاص بن هشام ابن مغيره را به جاى خويش فرستاد كه چهار هزار درم از او طلب داشت و عاص مفلس شده بود و او را اجير كرد كه بدهى او را ببخشد و عاص به جاى او رفت و ابو لهب به جاى ماند .\r\nعبد الله بن ابى نجيح گويد : امية بن خلف كه پيرى و الا قدر و سنگين بود آهنگ ماندن داشت ، و هنگامى كه در مسجد ميان قوم نشسته بود عقبة بن ابى معيط با آتشدانى كه آتش و بوى خوش داشت برفت و آتشدان را پيش او نهاد و گفت : « اى ابو على بخور بسوز كه از زنانى » .\r\nاميه گفت : « خدايت زشت دارد كه چيزى زشت آورده اى » .\r\nگويد : « و اميه آماده شد و با قوم برون شد . » و چون قرشيان آماده شدند و مىخواستند حركت كنند ، جنگى را كه ميان آنها و بنى بكر بن عبد مناة رفته بود به ياد آوردند و گفتند : « مىترسيم از پشت سر به ما بتازند . »\r\nابن اسحاق گويد : در اين هنگام ابليس به صورت سراقة بن جعشم مدلجى كه از اشراف كنانه بود نمودار شد و گفت : « مطمئن باشيد كه از طرف كنانه بدى به شما نمىرسد ، و قوم شتابان روان شدند . » ابو جعفر گويد : پيمبر روز سوم ماه رمضان با سيصد و ده و چند مرد از ياران خويش بيرون شد و در شماره بيشتر از ده اختلاف هست ، بعضى گفته‌اند سيصد و سيزده كس بودند .\r\n","description":"","footnote":"","page_name":" 953 ","page_number":166},
  {"content":"\r\nبراء گويد ما هميشه مىگفتيم كه اصحاب بدر بشمار اصحاب طالوت ، يعنى سيصد و سيزده كس بودند كه از نهر گذشتند .\r\nاز ابن عباس روايت كرده‌اند كه به روز بدر مهاجران هفتاد و هفت كس بودند و انصار دويست و سى و شش كس بودند و پرچمدار پيمبر خدا على بن ابى طالب عليه السلام بود و پرچمدار انصار سعد بن عباده بود .\r\nبعضى ديگر گفته‌اند كه بدريان سيصد و چهارده كس بودند كه حضور داشتند يا از غنيمت نصيب بردند . بعضى ديگر گفته‌اند سيصد و هيجده كس بودند ولى غالب گذشتگان گفته‌اند كه سيصد و ده و چند كس بودند .\r\nاز سدى روايت كرده‌اند كه طالوت با سيصد و ده و چند كس از نهر گذشت ، به شمار جنگاوران بدر .\r\nو هم از قتاده روايت كرده‌اند كه به روز بدر سيصد و ده و چند كس با پيمبر بودند .\r\nابن اسحاق گويد : چند روز از رمضان رفته بود كه پيمبر با اصحاب خويش بيرون شد و قيس بن ابى صعصعه برادر تنى مازن بن نجار را بر دنباله گماشت و چون به نزديك صفراء رسيد بسبس بن عمرو جهنى و عدى بن ابى الزغباى جهنى را به جستجوى خبر دربارهء كاروان ابو سفيان سوى بدر فرستاد ، پس از آن پيمبر به راه افتاد و آنها را از پيش فرستاده بود و چون به صفراء رسيد كه دهكده ايست ميان دو كوه ، از نام دو كوه پرسيد گفتند : يكى مسلح است و ديگرى مخرى و از مردم دهكده پرسيد گفتند : بنى النار و بنو حراق كه دو تيره از قبيلهء غفارند ، و پيمبر دو كوه و عبور از ميان آن را خوش نداشت ،\r\nو به نام دو كوه و مردم آنجا فال بد زد و دو كوه را با صفرا به سمت چپ نهاد و از سمت راست سوى وادى ذفران رفت و هنگامى كه از آنجا برون مىرفت خبر آمد كه قرشيان براى حفظ كاروان آمده‌اند . پيمبر با كسان مشورت كرد و خبر آمدن قريش را بگفت و ابو بكر رضى الله عنه برخاست و\r\n","description":"","footnote":"","page_name":" 954 ","page_number":167},
  {"content":"\r\nسخن گفت و نكو گفت . پس از آن عمرو بن خطاب برخاست و سخن گفت و نكو گفت ، پس از آن مقداد بن عمرو برخاست و گفت : « اى پيمبر خداى ، آنچه را خداى فرمان داده كار بند كه ما با توايم و چون بنى اسرائيل كه به موسى گفتند ، نخواهيم گفت كه برو همراه خدايت جنگ كن كه ما اينجا نشسته‌ايم بلكه گوييم برو همراه خدايت جنگ كن كه ما همراه شما جنگ مىكنيم ، قسم به خدايى كه ترا به حق مبعوث كرده اگر ما را تا برك الغماد ، يعنى حبشه ، برى در مقابل آن پيكار كنيم تا بدان دست يا بى . » و پيمبر سخن خوش گفت و براى او دعاى خير كرد .\r\nعبد الله بن مسعود گويد : « مقداد را در وضعى ديدم كه به جاى وى بودن را از داشتن همه جهان بيشتر دوست داشتم وى مردى دلير بود و گونه هاى پيمبر از خشم سرخ شده بود كه مقداد پيش وى آمد و گفت : « اى پيمبر خدا خوشدل باش كه ما چنان كه بنى اسرائيل به موسى گفتند به تو نخواهيم گفت برو همراه خدايت جنگ كن كه ما اينجا نشسته‌ايم بلكه قسم به خدايى كه ترا به حق مبعوث كرده پيش رو و پشت سر و راست و چپ تو هستيم تا فيروز شوى . »\r\nابن اسحاق گويد : پس از آن پيمبر خداى گفت : « اى مردم ، راى دهيد . » و مقصودش انصار بودند ، از آن رو كه آنها بيشتر بودند و هم به سبب آنكه وقتى در عقبه با او بيعت كرده بودند گفته بودند : « اى پيمبر خدا ما براى حفظ تو تكليفى نداريم تا به محل ما رسى و چون آنجا رسيدى در پناه مانى و ترا چون زن و فرزند خويش حفظ مىكنيم . » پيمبر بيم داشت كه انصار يارى او را در مقابل دشمنى كه به مدينه هجوم آرد در عهدهء خويش شمارند و نبايد آنها را سوى دشمن ببرد .\r\nو چون پيمبر اين سخن بگفت ، سعد بن معاذ گفت : « اى پيمبر خدا گويى نظر با ما دارى ؟ »\r\n","description":"","footnote":"","page_name":" 955 ","page_number":168},
  {"content":"\r\nپيمبر گفت : « آرى » سعد گفت : « ما به تو ايمان آورديم و تصديقت كرديم و شهادت داديم كه دين تو حق است ، و عهد و پيمان كرديم كه مطيع تو باشيم اكنون هر كجا اراده فرمايى برو ، قسم به خدايى كه ترا به حق فرستاده اگر ما را سوى دريا ببرى و در آن فرو روى ما نيز با تو فرو شويم و هيچكس از ما باز نماند ، از مقابله با دشمن باك نداريم و به هنگام جنگ صبوريم و به هنگام برخورد راست گفتاريم ، شايد از رفتار ما خرسند شوى ، به بركت خداى ما را پيش ببر . » پيمبر از گفتار سعد خرسند شد و نيرو گرفت ، آنگاه گفت : « به بركت خداى روان شويد كه خداى يكى از دو گروه را به من وعده داده و گويى هم اكنون قتلگاه قوم را مىبينم . » پس از آن پيمبر خداى از ذفران حركت كرد و برفت تا نزديك بدر فرود آمد و با يكى از ياران خود برنشست و پيش يكى از پيران عرب بايستاد و از او پرسيد كه دربارهء قريش و محمد و ياران او چه شنيده است ؟\r\nپير گفت : « تا نگوييد از كجاييد به شما نگويم . » پيمبر گفت : « وقتى به ما گفتى ما نيز بگوييم . » پير گفت : « شنيده‌ام كه محمد و ياران وى فلان روز حركت كرده‌اند و اگر اين خبر راست باشد اكنون در فلان مكانند ، و مكانى را كه پيمبر در آنجا فرود آمده بود نام برد ، و نيز شنيده‌ام كه قريش فلان روز بيرون آمده‌اند ، و اگر اين خبر راست باشد اكنون در فلان مكانند ، و مكانى را كه قرشيان در آنجا بودند نام برد . و چون اين سخنان به سر برد گفت : « شما از كجاييد ؟ » پيمبر گفت : « ما از آبيم » و برفت و پير مىگفت : « از كدام آب ؟ از آب عراق ؟ » آنگاه پيمبر پيش اصحاب بازگشت و شبانگاه على بن ابى طالب و زبير بن\r\n","description":"","footnote":"","page_name":" 956 ","page_number":169},
  {"content":"\r\nعوام و سعد بن ابى وقاص را با چند تن ديگر از ياران خويش را به جستجوى خبر سوى چاه بدر فرستاد ، و چنان كه در روايت ابن اسحاق هست به آبگيران قريش برخوردند كه اسلم ، غلام بنى الحجاج ، و عريض ابو يسار ، غلام بنى العاص ، جزو آنها بودند و هر دو را پيش پيمبر آوردند . پيمبر به نماز بود ، و از آنها پرسش كردند و دو غلام گفتند : « ما آبگيران قريشيم ، ما را فرستاده‌اند كه براى آنها آب ببريم . » قوم خبر آنها را خوش نداشتند و اميد داشتند كه از كاروان ابو سفيان باشند و آنها را زدند تا گفتند : « ما از كاروان ابو سفيانيم و دست بداشتند . » پيمبر ركوع كرد و دو سجده به جا آورد و سلام نماز ادا كرد و گفت : « وقتى راست گويند مىزنيدشان و وقتى دروغ گويند دست از آنها مىداريد ، به خدا آنها از آن قريشند . » سپس گفت : « به من بگوييد قرشيان كجا هستند ؟ » دو غلام پاسخ دادند : « پشت اين تپه‌اند . » پيمبر گفت : « قرشيان چقدرند ؟ » گفتند : « خيلى زيادند . » پيمبر گفت : « شمارشان چند است ؟ » گفتند : « ندانيم . » پيمبر گفت : « هر روز چند شتر مىكشند ؟ » گفتند : « ندانيم . » پيمبر گفت : « هر روز چند شتر مىكشند ؟ » گفتند : « يك روز نه شتر و يك روز ده شتر . »\r\nپيمبر گفت : « ما بين نهصد و هزارند . » پس از آن پرسيد : « از اشراف قريش كى با آنهاست ؟ » گفتند : « عتبة بن ربيعه و شيبة بن ربيعه و ابو البخترى ابن هشام و حكيم بن حزام و نوفل بن خويلد و حارث بن عامر بن نوفل و طعيمة بن عدى و نضر بن حارث\r\n","description":"","footnote":"","page_name":" 957 ","page_number":170},
  {"content":"\r\nابن كلده و زمعة بن اسود و ابو جهل بن هشام و امية بن خلف و نبيه و منبه پسران حجاج و سهيل بن عمرو عمرو بن عبد ود . » پيمبر رو به كسان كرد و گفت : « مكه پاره هاى جگر خود را سوى شما انداخته است . » گويند : بسبس بن عمرو و عدى بن ابى الزغباء برفتند تا در بدر فرود آمدند و شتران خويش را كنار تپه اى نزديك آب بخوابانيدند و دلوى برگرفتند كه آب برآرند و مجدى بن عمرو جهنى بر لب آب بود و عدى و بسبس شنيدند كه كنيزى بر لب آب از كنيز ديگر قرض خويش مىخواست و كنيز بدهكار مىگفت : « فردا يا پس فردا كاروان مىرسد و من براى آنها كار مىكنم و قرض ترا مىدهم . » مجدى گفت :\r\n« راست مىگويى » و آنها را جدا كرد .\r\nو چون عدى و بسبس اين سخنان بشنيدند بر شتران خويش نشستند و پيش پيمبر رفتند و آنچه را شنيده بودند با وى بگفتند .\r\nابو سفيان از روى احتياط پيش از كاروان بيامد تا لب آب رسيد و از مجدى بن عمرو پرسيد : « آيا كسى را نديدى ؟ » مجدى جواب داد : « كسى را كه مظنون باشد نديدم اما دو سوار ديدم كه شتران خويش را پهلوى اين تپه خوابانيدند و آب گرفتند و رفتند . » ابو سفيان به خفتن گاه شتران رفت و از پشگل آن برگرفت و بشكست كه هسته در آن بود و گفت : « به خدا اين علوفهء يثرب است . » و شتابان سوى ياران خود رفت و كاروان را از راه بگردانيد\r\nو راه ساحل گرفت و بدر را به سمت چپ نهاد و برفت تا دور شد .\r\nپس از آن قرشيان بيامدند و در جحفه فرود آمدند ، و جهيم بن صلت بن مخرمة بن مطلب بن عبد مناف خوابى ديد و گفت : « در ميان خواب و بيدارى اسب سوارى را ديدم كه بيامد و شترى همراه داشت و گفت : عتبة بن ربيعة و شيبة بن ربيعه و ابو الحكم\r\n","description":"","footnote":"","page_name":" 958 ","page_number":171},
  {"content":"\r\nابن هشام و امية بن خلف و فلان و فلان ( و نام كسانى را كه به روز بدر كشته شدند ياد كرد ) كشته شدند آنگاه ضربتى بر گردن شتر خويش زد و آن را در اردو رها كرد و خيمه اى نماند كه چيزى از خون شتر بدان نرسيد . » گويد : و خبر به ابو جهل رسيد و گفت : « اين نيز پيمبر ديگرى از بنى عبد المطلب است كه فردا بداند كه وقتى رو به رو شديم مقتول كيست . » و چون ابو سفيان كاروان را از خطر جسته ديد كس پيش قرشيان فرستاد كه شما براى حمايت كاروان و مردان و اموال خويش برون شده‌ايد بازگرديد كه خدا آن را نجات داد .\r\nاما ابو جهل گفت : « به خدا باز نگرديم تا به بدر برسيم و سه روز آنجا بمانيم و شتر بكشيم و غذا بدهيم و شراب بنوشانيم و كنيزكان دف بزنند و عربان بشنوند و مهابت ما را به دل گيرند ، برويم ! » بدر جايى بود كه هر سال عربان بازارى آنجا به پا مىكردند .\r\nاخنس بن شريق هم پيمان بنى زهره در جحفه به آنها گفت : « اى بنى زهره خدا اموال شما را نجات داد و يار شما مخرمة بن نوفل نيز نجات يافت ، شما آمده بوديد كه او و مالش را حفظ كنيد ، گناه اين ترس را به گردن من نهيد و باز گرديد و به سخن ابو جهل گوش مدهيد . » و زهريان بازگشتند و هيچكس از آنها در بدر حاضر نبود كه قوم از اخنس اطاعت مىكردند . از همه تيره هاى قريش كسانى ببدر آمده بودند به جز بنى عدى بن كعب كه كس از آنها نيامده بود بنى زهره نيز با اخنس بن شريق بازگشتند و از اين دو قبيله كس در بدر نبود .\r\nآنگاه قرشيان به راه افتادند\r\nو چنان شد كه ميان طالب بن ابى طالب كه همراه قوم بود و بعضى از قرشيان گفتگويى رفت و گفتند : « به خدا اى بنى هاشميان اگر چه با ما آمده‌ايد اما دانيم كه دل شما با محمد است » و طالب نيز سوى مكه\r\n","description":"","footnote":"","page_name":" 959 ","page_number":172},
  {"content":"\r\nبازگشت .\r\nابو جعفر گويد : به گفتهء ابن كلبى طالب بن ابى طالب با مشركان به بدر آمد و نابدلخواه آمده بود و او را در ميان كشتگان يا اسيران نيافتند و پيش كسان خود نيز بازنگشت .\r\nابن اسحاق گويد : قرشيان برفتند تا نزديك بدر فرود آمدند و خدا بارانى فرستاد و زمين كه سست بود ترشد و پيمبر و ياران او از رفتن باز نماندند ولى جاى قرشيان چنان شد كه از رفتن بماندند و پيمبر خداى صلى الله عليه و سلم زودتر از آنها به آب رسيد و بر لب بزرگترين چاه بدر فرود آمد .\r\nگويد : حباب بن منذر بن جموح گفت : « اى پيمبر خداى ! خداى ترا در اين جاى فرود آورد كه نبايد جلوتر يا عقبتر رفت ، ياراى است و جنگ و خدعه . » پيمبر فرمود : « راى است و جنگ و خدعه . » حباب گفت : « اى پيمبر خداى ، اينجا نبايد ماند ، مردم را بر سر چاهى كه به قرشيان نزديكتر است فرود آر و چاههاى ديگر را كور كنند و بر سر آن چاه حوضى بساز و پر از آب كن . با آنها جنگ مىكنيم و ما آب داريم و آنها ندارند . » پيمبر خداى گفت : « راى درست اينست . » و با كسان برفت تا به چاه نزديك قرشيان رسيد و آنجا فرود آمد و بفرمود تا چاهها را كور كردند و حوضى بر آن چاه بساختند و از آب پر كردند و ظرف در آن انداختند . » گويد : سعد بن معاذ گفت : « اى پيمبر خداى سايبانى از شاخهء درختان براى تو بسازيم كه آنجا باشى و مركبهاى تو آماده باشد و به مقابلهء دشمن رويم اگر خدا ما را فيروزى داد و بر دشمن چيره شديم كه به مقصود رسيده‌ايم و اگر كار صورت ديگر داشت بر مركب خويش نشينى و به آن گروه از قوم ما كه به جا مانده‌اند ملحق شوى كه بسيار كسان به جاى مانده‌اند كه مانند ما دوستدار تواند و اگر گمان مىبردند كه جنگى هست به جاى نمىماندند ، آنها به حمايت تو برخيزند\r\n","description":"","footnote":"","page_name":" 960 ","page_number":173},
  {"content":"\r\nو نيكخواهى كنند و همراه تو جهاد كنند . » و پيمبر خدا ستايش او گفت و دعاى خير كرد .\r\nپس از آن براى پيمبر خدا سايبانى ساختند كه در آنجا بماند .\r\nصبحگاهان قرشيان حركت كردند و آمدند و چون پيمبر آنها را بديد كه از جانب تپه پيش مىآمدند گفت : « خدايا اين قريش با كبر و فخر خويش آمده تا با تو دشمنى كند و پيمبرت را تكذيب كند ، خدايا فيروزى موعود را عطا كن ، خدايا سزايشان بده . » و چون پيمبر عتبة بن ربيعه را در ميان قوم بديد كه بر شترى سرخ سوار بود گفت : « اگر خيرى پيش يكى از آنها باشد پيش صاحب شتر سرخ است كه اگر اطاعت وى كنند به راه صواب روند . » و چنان بود كه خفاف بن ايماء غفارى يا پدرش ايماء وقتى قرشيان از نزديك وى مىگذشتند پسر خويش را با چند شتر بفرستاد كه شتران را به آنها هديه داد و گفت : « اگر خواهيد شما را با سلاح و مرد مدد كنم » و قرشيان به او پيغام دادند اگر با خويشان نيكى كنى تكليف خويش ادا كرده اى كه به خدا اگر با مردم جنگ داشته باشيم در قبال آنها زبون نيستيم ، اما اگر چنان كه محمد مىگويد جنگ ما با خدا باشد هيچكس تاب خداى نيارد . » و چون كسان فرود آمدند گروهى از قرشيان به نزد حوض پيمبر آمدند كه فرمود : « بگذاريدشان . » و هر كه از آنها آب نوشيد آن روز كشته شد مگر حكيم بن حزام كه كشته نشد و بر اسب خود جان به در برد و پس از آن مسلمان شد و مسلمانى ثابت قدم بود و وقتى قسم سخت مىخواست خورد مىگفت : « قسم به آنكه روز بدر مرا نجات داد » .\r\nابن اسحاق گويد : وقتى قرشيان قرار گرفتند عميرة بن وهب جمحى را فرستادند و گفتند : « ببين ياران محمد چقدرند ؟ » و او با اسب خويش دور اردو\r\n","description":"","footnote":"","page_name":" 961 ","page_number":174},
  {"content":"\r\nبگشت و بازگشت و گفت : « سيصد كسند ، اندكى كمتر يا بيشتر ولى بگذاريد ببينم آيا كمينى يا مددى دارند . » گويد : آنگاه مسافتى دور برفت و چيزى نديد و بازگشت و گفت : « چيزى نديدم اما كسانى ديدم كه جز شمشيرهاى خود تكيه گاهى ندارند و يكى از آنها كشته نشود مگر آنكه يكى از شما را بكشد و اگر به شمار خويش از شما بكشند ديگر زندگى چه فايده دارد ، اكنون در كار خويش بنگريد . » حكيم بن حزام چون اين سخن بشنيد به راه افتاد و پيش عتبة بن ربيعه رفت و گفت « اى ابو الوليد اكنون تو سالار قريشى كه اطاعت تو مىكنند ، كارى كن كه تا آخر روزگار ترا به نيكى ياد كنند . » عتبه گفت : « چه كنم ؟ » حكيم گفت : « مردم را بازگردان و خونبهاى عمرو بن حضرمى هم پيمان خويش را به گردن بگير . » عتبه گفت : « چنين مىكنم و تو شاهد باش ، وى هم پيمان من بوده و خونبهايش و خسارت مالش به عهدهء من است ، پيش ابن حنظليه برو كه هيچكس جز او مخالفت نمىكند . »\r\nمنظورش ابو جهل بود .\r\nسعيد بن مسيب گويد : ما به نزد مروان بن حكم بوديم كه حاجب وى بيامد و گفت : « ابو خالد حكيم بن حزام برد است . » مروان گفت : « بيايد . » و چون حكيم بن حزام بيامد مروان به دو گفت : « خوش آمدى نزديك بيا » و صدر مجلس را براى وى خالى كرد كه ميان مروان و متكا نشست . آنگاه مروان روى به دو كرد و گفت : « قصهء بدر را براى ما بگوى » حكيم گفت : « چون به جحفه فرود آمديم يكى از قبايل قريش بازگشت و هيچكس از آنها در بدر نبود ، آنگاه سوى بدر رفتيم و به نزديك تپه اى كه خدا در\r\n","description":"","footnote":"","page_name":" 962 ","page_number":175},
  {"content":"\r\nقرآن ياد كرده فرود آمديم و من پيش عتبة بن ربيعه رفتم و گفتم : « اى ابو الوليد مىخواهى كه مادام العمر شرف اين روز از آن تو باشد ؟ » گفت : « چه كنم ؟ » گفتم : « اين قوم خون ابن حضرمى را از محمد مىخواهند و او هم پيمان تو بوده ، خونبهاى او را به گردن بگير و مردم را بازگردان . » عتبه گفت : « اين كار با تو ، من خونبها را به گردن مىگيرم ، پيش ابن حنظليه برو - مقصودش ابو جهل بود - و بگو جماعت خويش را از جنگ عموزاده ات بر مىگردانى ؟ » و من پيش ابو جهل رفتم كه جماعتى پيش روى و پشت سر او بودند و برادر ابن حضرمى مقتول ، بالاى سرش ايستاده بود و مىگفت : « من پيمان خويش را از عبد شمس بريدم و با بنى مخزوم پيمان كردم . » و با ابو جهل گفتم : « عتبة بن ربيعه مىگويد :\r\nآيا جمع خود را از جنگ عموزاده ات باز مىگردانى . » ابو جهل گفت : « كس جز تو نداشت كه بفرستد ؟ » گفتم : « نه ، و من فرستادهء كسى جز او نمىشوم » گويد : پس از آن بيرون آمدم و پيش عتبه رفتم كه ببينم چه خبر است ؟ و عتبه بر ايماء بن رخصهء غفارى تكيه داده بود و او ده شتر به قرشيان هديه داده بود ، در اين وقت ابو جهل بيامد و آثار شر از چهره اش نمايان بود و به عتبه گفت : « سخت ترسيده اى » عتبه گفت : « خواهى ديد . » ابو جهل شمشير كشيد و به اسب خويش زد و ايماء بن رخصه گفت : « فال نيكى نيست و جنگ آغاز شد . »\r\nابن اسحاق گويد : آنگاه عتبة بن ربيعه به سخن ايستاد و گفت : « اى مردم قريش از زد و خورد با محمد و ياران وى چه سود ميبريد به خدا اگر بر او ظفر يابيد ،\r\n","description":"","footnote":"","page_name":" 963 ","page_number":176},
  {"content":"\r\nپيوسته يكى به ديگرى نگرد كه ديدن او را خوش ندارد كه عموزاده يا خاله زاده يا يكى از قبيلهء او را كشته است ، بازگرديد و محمد را با ديگر عربان واگذاريد ، اگر او را از ميان برداشتند همانست كه خواهيد و اگر كار صورت ديگر گرفت با وى در نياويخته باشيد . » حكيم بن حزام گويد : من سوى ابو جهل رفتم و ديدم كه زره اى از كيسهء چرمين درآورده براى پوشيدن آماده مىكند ، و به دو گفتم : « اى ابو الحكم عتبه مرا پيش فرستاده و چنين و چنان پيغام داده است . » ابو جهل گفت : « به خدا از ديدن محمد و ياران او ترسيده است ، هرگز برنگرديم تا خدا ميان ما و محمد و ياران او داورى كند ، عتبه اين سخنان از دل نمىگويد بلكه محمد و يارانش را ديده كه شتر مىخورند و پسرش نيز با آنهاست و مىترسد او را بكشند . » آنگاه ابو جهل كس پيش عامر بن حضرمى فرستاد كه اينك كه انتقام تو نزديك است هم پيمان تو مىخواهد مردم را بازگرداند ، برخيز و كشته شدن برادر را ياد كن .\r\nعامر بن حضرمى برخاست و برهنه شد و فرياد زد : « واى عمرو من ، واى عمرو من » و آتش جنگ افروخته شد و رشتهء آشتى بريد و كار شر بالا گرفت و راى صوابى كه عتبه مردم را بدان مىخواند به تباهى كشيد .\r\nو چون عتبة بن ربيعه شنيد كه ابو جهل ميگويد عتبه ترسيده است ، گفت :\r\n« اين كه نشيمن خود را زرد كرده خواهد ديد كى ترسيده من يا او » آنگاه خودى خواست كه به اندازهء سر وى باشد اما در همه سپاه چنان خودى نبود كه سر او بزرگ بود و چون چنين ديد حوله اى به سر بست .\r\nاسود بن عبد الاسد مخزومى كه مردى شرور و بدخوى بود برفت و گفت :\r\n« با خدا پيمان مىكنم كه از حوضشان بنوشم و آن را ويران كنم يا كشته شوم و حمزة\r\n","description":"","footnote":"","page_name":" 964 ","page_number":177},
  {"content":"\r\nابن عبد المطلب به مقابلهء وى آمد و در نزديكى حوض ضربتى زد و پاى او را از نيمهء ساق ببريد و او به پشت افتاد و خون از پايش روان بود ، اما خود را به سوى حوض كشانيد و در آن افتاد كه مىخواست قسمش راست شده باشد و حمزه به دنبال وى رفت و ضربتهاى مكرر زد و او را در حوض بكشت .\r\nپس از آن عتبة بن ربيعه با برادرش شيبة بن ربيعه و پسرش وليد بن عتبه آهنگ جنگ كرد و چون از صف قريش جدا شد هماورد خواست و سه تن از جوانان انصار به نام عوف و مسعود پسران حارث و عبد الله بن رواحه به مقابلهء او رفتند ، عتبه و همراهان وى پرسيدند : « شما كى هستيد ؟ » پاسخ دادند : « از مردم انصاريم » گفتند : « ما با شما كارى نداريم » آنگاه ندا دادند كه اى محمد همسنگان ما را از قوم خودمان بفرست پيمبر گفت : « حمزه برخيز ، عبيده برخيز ، على برخيز . » و چون برخاستند و نزديك عتبه رسيدند پرسيدند : « شما كى هستيد ؟ » و عبيده و حمزه و على نام خويش بگفتند ، و آنها گفتند : « بله ، شما همسنگان گرامى ماييد . » آنگاه عبيده كه از ديگران سالخورده تر بود با عتبه رو به رو شد و حمزه با شيبه در آويخت و على با وليد هماورد شد و چيزى نگذشت كه حمزه شيبه را بكشت ، على نيز وليد را بكشت و عبيده و عتبه ضربتى رد و بدل كردند و همچنان بر پاى بودند و حمزه و على با شمشير به عتبه تاختند و او را بكشتند و عبيده را پيش پيمبر آوردند كه پايش بريده بود و مغز آن روان بود و چون پيش پيمبر رسيد گفت : « اى پيمبر ! من شهيد به قلم مىروم ؟ »\r\n) و پيمبر گفت : « آرى » عبيده گفت : « اگر ابو طالب زنده بود مىدانست كه اين سخن كه او گفت\r\n","description":"","footnote":"","page_name":" 965 ","page_number":178},
  {"content":"\r\nحق من است كه بگويم به دور محمد جانبازى كنيم و از زن و فرزند غافل مانيم . » ابن اسحاق گويد : وقتى جوانان انصارى نسب خويش بگفتند عتبه با آنها گفت : « همسنگان بزرگواريد ولى ما هماورد از قوم خودمان مىخواهيم . » پس از آن مردم پيش آمدند و نزديك هم شدند ، پيمبر خدا گفته بود حمله نكنند تا وى فرمان دهد و اگر دشمن به آنها نزديك شد با تير برانند ، در آن هنگام پيمبر خدا در سايبان بود و ابو بكر با وى بود .\r\nابو جعفر گويد : جنگ بدر به روز جمعه هفدهم ماه رمضان بود . » ابن اسحاق گويد : به روز بدر پيمبر صف ياران خويش را مرتب گرد و تيرى به دست داشت كه كسان را با آن برابر هم مىكرد و چون به نزد سواد بن غزيه رسيد كه از صف برون زده بود با تير به شكم وى زد و گفت : « سواد برابر بايست . » سواد گفت : « اى پيمبر ! دردم آمد خدا ترا به حق فرستاده و بايد تلافى كنم . » گويد : و پيمبر شكم خويش را بنمود و گفت : « تلافى كن » و سواد پيمبر را برگرفت و شكم وى را بوسيد .\r\nپيمبر گفت : « چرا اين كار كردى »\r\nسواد گفت : « اى پيمبر ! جنگ در پيش است و شايد كشته شوم و خواستم در اين دم آخر پوست من به پوست تو رسيده باشد . » و پيمبر براى او دعاى خير كرد .\r\nپس از آنكه پيمبر صفها را مرتب كرد سوى سايبان بازگشت و ابو بكر را نيز با خود برد و كس جز ابو بكر با پيمبر در سايبان نبود ، و پيمبر دعا مىكرد و فيروزى موعود خدا را مىخواست و مىگفت : « خدايا اگر اين گروه هلاك شود ، و ديگر\r\n","description":"","footnote":"","page_name":" 966 ","page_number":179},
  {"content":"\r\nكسى ترا پرستش نمىكند . » ابو بكر مىگفت : « اى پيمبر دعا بس است كه خدا وعدهء خويش را انجام ميدهد . » عمر بن خطاب گويد : به روز بدر وقتى پيمبر شمار مشركان را بديد و ياران وى سيصد و چند كس بودند و رو به قبله كرد و دعا كردن گرفت و مىگفت : « خدايا وعده اى را كه به من دادى وفا كن ، خدايا اگر اين گروه هلاك شود كس در زمين ترا پرستش نمىكند . » و همچنان دعا كرد تا ردايش بيفتاد و ابو بكر رداى وى را به دوشش انداخت و پشت سرش بايستاد و گفت : « اى پيمبر خدا ! پدر و مادرم بفدايت دعا كردن بس است كه خدا وعدهء خويش با تو وفا مىكند ، و خداى تبارك و تعالى اين آيه را نازل فرمود كه :\r\n« * ( إِذْ تَسْتَغِيثُونَ رَبَّكُمْ فَاسْتَجابَ لَكُمْ أَنِّي مُمِدُّكُمْ بِأَلْفٍ من الْمَلائِكَةِ مُرْدِفِينَ 8 : 9 ) * » [ 1 
  ] يعنى : آن دم كه از پروردگار خويش كمك مىخواستيد و پروردگارتان شما را اجابت كرد كه به هزار فرشتهء صف بسته مددتان مىدهم .\r\nابن عباس گويد : به روز بدر پيمبر در خيمهء خويش بود و مىگفت : « خدايا به پيمان و وعدهء خويش وفا كن ، خدايا اگر خواهى پس از اين هرگز ترا پرستش نكنند »\r\nو ابو بكر دست وى بگرفت و گفت : « اى پيمبر خدا بس است كه با خدا اصرار كردى . » و پيمبر زره به تن داشت و برون آمد و اين آيات را مىخواند :\r\n« * ( سَيُهْزَمُ الْجَمْعُ وَيُوَلُّونَ الدُّبُرَ ، بَلِ السَّاعَةُ مَوْعِدُهُمْ وَالسَّاعَةُ أَدْهى وَأَمَرُّ 54 : 45 - 46 ) * » [ 2 
  ] يعنى : به زودى اين جمع شكست مىخورد و پشت ( به جنگ ) كنند بلكه موعدشان رستاخيز است و رستاخيز سختتر است و تلختر . » ابن اسحاق گويد : هنگامى كه پيمبر خدا در سايبان بود لحظه اى او را خواب\r\n\r\n","description":"","footnote":"\r\n[ 1 
  ] انفال : 9\r\n[ 2 
  ] قمر : 45 و 46\r\n","page_name":" 967 ","page_number":180},
  {"content":"\r\nدر ربود و چشم بگشود و گفت : « اى ابو بكر يارى خدا بيامد ، اينك جبرئيل بود كه عنان اسب خويش گرفته بود و مىكشيد و پاهاى آن خاك آلود بود . » گويد : تيرى به مهجع غلام عمر بن خطاب رسيد و كشته شد و اين نخستين مقتول مسلمانان بود . پس از آن حارثة بن سراقه تيرى بزد و يكى از بنى عدى بن نجار را كه از حوض آب مىنوشيد بكشت . آنگاه پيمبر بيامد و ياران خويش را به جنگ ترغيب كرد و غنيمت را از آن غنيمت گير شمرد و گفت : « قسم به خدايى كه جان محمد به فرمان اوست هر كه امروز در جنگ به رضاى خدا پايمردى كند و پشت به دشمن نكند و كشته شود به بهشت رود . » عمير بن حمام كه مشتى خرما داشت و از آن مىخورد گفت : « به ! به ، براى آنكه به بهشت درآيم بايد اينان مرا بكشند » و خرما را بينداخت و شمشير برگرفت و بجنگيد تا كشته شد و شعرى بدين مضمون مىخواند :\r\n« سوى خدا شويد » « كه توشه اى جز پرهيز كارى و عمل آخرت » « و پايمردى در كار جهاد » « لازم نداريد » « و هر توشه اى بجز پرهيز كارى » « و نيكى و هدايت در معرض تلف است »\r\nقتاده گويد : عوف بن حارث از پيمبر پرسيد : « چه چيز خدا را از بنده خرسند مىكند ؟ . » پيمبر گفت : « اينكه بىزره دست به خون دشمن بيالايد » عوف زره خويش را درآورد و بينداخت و شمشير برگرفت و بجنگيد تا كشته شد .\r\nابن اسحاق گويد : وقتى دو گروه روبرو شدند و نزديك هم رسيدند ابو جهل گفت : « خدايا هر گروه از ما كه رعايت خويشاوند نكند و كارى ناروا كند سزاى او\r\n","description":"","footnote":"","page_name":" 968 ","page_number":181},
  {"content":"\r\nرا بده . » و به ضرر خويش دعا كرد .\r\nپس از آن پيمبر خدا مشتى ريگ برگرفت و رو به قريش كرد و گفت : « روهايتان زشت باد » و ريگها را به سوى آنها پاشيد و به ياران خويش گفت : « حمله كنيد » و هزيمت در مشركان افتاد و خداوند بزرگان قريش را بكشت و به اسيرى داد ، و چون مسلمانان اسير گرفتن آغاز كردند پيمبر در سايبان بود و سعد بن معاذ شمشير به دست داشت با گروهى از انصار نگهبان پيمبر خدا بود كه از حملهء دشمن به دو بيم داشتند ، و پيمبر در چهرهء سعد ديد كه از كار مسلمانان خوشدل نبود و به دو گفت : « گويى اسير گرفتن مشركان را خوش ندارى ؟ » سعد گفت : « آرى اين نخستين بار است كه مشركان شكست مىخورند و كشتن آنها را اسير گرفتنشان بهتر است . »\r\nابن عباس گويد : پيمبر به ياران خويش گفت : « كسانى از بنى هاشم و ديگران به نارضايى بيرون آمده‌اند و به جنگ ما رغبت نداشته‌اند هر كس از شما يكى از بنى هاشم را ديد او را نكشد و هر كه ابو البخترى بن هشام را ديد او را نكشد و هر كه عباس بن عبد المطلب عموى مرا ديد او را نكشد كه نا به دلخواه آمده است . » و ابو حذيفة بن عتبة بن ربيعه گفت : « پدران و فرزندان و برادران خود را بكشيم و عباس را واگذاريم به خدا اگر او را ببينيم شمشير در او فرو مىبرم . » و سخن او به پيمبر رسيد و به عمر بن خطاب گفت : « اى ابو حفص مىشنوى كه حذيفه گفته شمشير به روى عموى پيمبر خدا مىكشم ؟ » عمر گفت : « اى پيمبر خدا بگذار تا گردن او را به شمشير بزنم كه منافقى كرده است ؟ » بعدها عمر مىگفت : « اين اول بار بود كه پيمبر كنيهء مرا ابو حفص گفت . . » ابو حذيفه هميشه مىگفت : « از سخنى كه آن روز گفتم آسوده خاطر نيستم و\r\n","description":"","footnote":"","page_name":" 969 ","page_number":182},
  {"content":"\r\nپيوسته از آن بيمناكم مگر به وسيلهء شهادت آن را كفاره كنم . » و در جنگ يمامه به شهادت رسيد .\r\nگويد : پيمبر كشتن ابو البخترى را ممنوع كرد به سبب آنكه در مكه دست از پيمبر بداشته بود و آزار نكرده بود و پيمبر چيزى ناخوشايند از او نديده بود ، و از جمله كسانى بود كه در كار نقض پيمان قرشيان بر ضد بنى هاشم و بنى مطلب كوشيده بود . در اثناى جنگ محذر بن زياد بلوى او را بديد و گفت : « پيمبر كشتن ترا ممنوع كرده است . » و جنادة بن مليحه كه با ابو البخترى از مكه برون آمده بود همراه وى بود و گفت :\r\n« همراهم چه مىشود . » مجذر گفت : « همراه ترا وانگذاريم كه پيمبر تنها دربارهء تو فرمان داده است . » ابو البخترى گفت : « به خدا من و او هر دو ميميريم تا زنان قريش در مكه نگويند كه من به سبب علاقه به زندگى همراه خويش را رها كرده‌ام ، » و هنگامى كه مجذر با ابو البخترى درآويخت او شعرى بدين مضمون مىخواند :\r\n« هيچ آزاده همراه خود را رها نكند » « تا بميرد و يا راه خود را بازشناسد » و بجنگيدند و مجذر او را بكشت آنگاه پيش پيمبر آمد و گفت : « قسم بخدايى كه ترا به حق فرستاده كوشيدم تا او را اسير بگيرم و نخواست و با او جنگ كردم و خونش بريختم . » عبد الرحمن بن عوف گويد : امية بن خلف در مكه دوست من بود و نام من عبد عمرو بود و چون در مكه مسلمان شدم نامم عبد الرحمان شد ، اميه وقتى مرا مىديد مىگفت : اى عبد عمرو از نامى كه پدرت به تو داده بود چشم پوشيدى ، نامى معين كن كه من ترا بدان بخوانم كه چون ترا به نام سابق بخوانم جوابم ندهى و من نيز ترا به نامى كه ندانم چيست نخوانم »\r\n","description":"","footnote":"","page_name":" 970 ","page_number":183},
  {"content":"\r\nبه دو گفتم : « اى ابو على ، هر نام كه خواهى معين كن . » گفت : « نام تو عبد الاله باشد . » گفتم : « بسيار خوب » و چنان بود كه هر وقت بر او مىگذشتم به من مىگفت « عبد الاله » و من جواب او را مىدادم و با وى سخن مىكردم و به روز بدر بر او گذشتم كه با پسرش على بن اميه ايستاده بود و دست او را گرفته بود ، و من چند زره همراه داشتم كه غنيمت گرفته بودم و چون اميه مرا بديد گفت : « اى عبد عمرو » و جوابش ندادم\r\nگفت : « اى عبد الاله » گفتم : « بله » گفت : « مىتوانى مرا اسير گيرى كه از اين زره ها بهترم . » گفتم : « بيا » و زره ها را بينداختم و دست او و پسرش را گرفتم و او مىگفت :\r\n« چنين روزى نديده‌ام مگر حاجت به ملايمت نداريد » و آنها را راه انداختم .\r\nگويد : « در آن اثنا كه مىرفتيم اميه به من گفت : اى عبد الاله آن مرد كه پر شتر مرغ به سينه دارد كيست ؟ » گفتم : « اين حمزه بن عبد المطلب است . » گفت : « همين است كه با ما چنان كرد . » عبد الرحمن گويد : در اين هنگام بلال اميه را بديد و او در مكه بلال را شكنجه مىداد كه از اسلام بگردد و او را از پشت روى ريگهاى داغ مىانداخت و مىگفت تا سنگى بزرگ روى سينه اش بگذارند ، و مىگفت : « همينطور ميمانى تا از دين محمد بگردى » اما بلال در آن حال احد ! احد ! مىگفت ، و چون اميه را بديد گفت : « اميه سر كفر است و نبايد نجات يابد . » گفتم : « بلال ، اسير مرا ؟ » بلال گفت : « نبايد نجات يابد »\r\n","description":"","footnote":"","page_name":" 971 ","page_number":184},
  {"content":"\r\nبه اميه گفتم : « مىشنوى سياهزاده مىگويد : نبايد نجات يابد » پس از آن بلال فرياد زد : « اى ياران خدا ، سر كفر ، امية بن خلف نبايد نجات يابد . » و كسان ، ما را در ميان گرفتند\r\nو من به دفاع از اميه برخاستم و يكى پسر او را بزد كه بيفتاد و اميه چنان فرياد زد كه هرگز نظير آن نشنيده بودم ، و به دو گفتم : « فرار كن كه كارى از من ساخته نيست . » و كسان آنها را با شمشير بزدند تا كارشان تمام شد .\r\nعبد الرحمن بن عوف هميشه مىگفت : « خدا بلال را نيامرزد ، زره هايم رفت و اسيران مرا به كشتن داد . » يكى از مردم بنى غفار گويد : « من و پسر عمويم كه هر دو مشرك بوديم بر كوهى بالا رفتيم كه از آنجا محل بدر را مىديديم و منتظر بوديم بدانيم شكست از آن كيست و با غارتيان شركت كنيم . » گويد : « هنگامى كه بر كوه بوديم ابرى به ماه نزديك شد و صداى اسبان از آن شنيده مىشد و شنيدم كه يكى مىگفت : حيزوم پيش برو و پردهء قلب پسر عموى من پاره شد و بمرد ، من نيز نزديك بود هلاك شوم اما بر خودم تسلط يافتم . » ابو داود مازنى كه در بدر حضور داشته بود گويد : « به روز بدر به دنبال يكى از مشركان مىرفتم كه به او ضربت بزنم و پيش از آنكه شمشير من به دو رسد سرش بيفتاد و دانستم كه ديگرى او را كشته است . »\r\nابى امامة بن سهل بن حنيف گويد : پدرم مىگفت : « پسر جان بروز بدر يكى از ما با شمشير خويش سوى مشركى اشاره مىكرد و پيش از آنكه شمشير به دو رسد سرش از پيكر مىافتاد . » عبد الله بن عباس گويد : « به روز بدر فرشتگان عمامه هاى سپيد داشتند كه به\r\n","description":"","footnote":"","page_name":" 972 ","page_number":185},
  {"content":"\r\nپشت سر انداخته بودند و به روز حنين عمامه هاى سرخ داشتند ، فرشتگان در هيچيك از جنگها بجز بدر نجنگيدند و در جنگهاى ديگر به كمك آمدند اما ضربت نزدند . » معاذ بن عمرو بن جموح مىگفت : « وقتى پيمبر از كار دشمن فراغت يافت گفت : ابو جهل را در ميان كشتگان بجوييد . و نخستين كس كه ابو جهل را بديد من بودم . كار ابو جهل سخت مىنمود و مىگفتند : كسى به ابو الحكم دست نيابد .\r\nچون اين سخن شنيدم قصد وى كردم و چون به او رسيدم حمله بردم و ضربتى زدم كه پايش را از نيمهء ساق ببريد و به زمين افتاد\r\nو پسرش عكرمه ضربتى به بازوى من زد و دستم را ببريد كه از پوست به پهلويم آويخته بود و به كار جنگ از آن غافل ماندم و همه روز بجنگيدم و آن را به دنبال خود مىكشيدم و چون مايهء آزار من شد پا بر آن نهادم و بكندم و بينداختم . » معاذ تا به روزگار عثمان بن عفان زنده بود .\r\nپس از آن معوذ بن عفراء بر ابو جهل كه به زمين افتاده بود گذشت و چند ضربت به او زد كه بىحركت شد و هنوز رمقى داشت كه از او گذشت و همچنان جنگ كرد تا كشته شد .\r\nو چون پيمبر گفت كه ابو جهل را ميان كشتگان بجويند ، عبد الله بن مسعود به جستجو رفت و پيمبر گفت : « اگر در پيدا كردن او به زحمت افتاديد نيك بنگريد كه بر ران وى اثر زخمى هست كه من و او روزى بر سفرهء عبد الله بن جدعان درآويختيم و هر دو جوان بوديم و من از او كمسالتر بودم و او را به يك سو زدم كه بيفتاد و يكى از رانهايش زخمدار شد كه هنوز اثر آن به جاست . » عبد الله بن مسعود گويد : « وقتى ابو جهل را پيدا كردم هنوز رمقى داشت و پاى بر گردن او نهادم كه يك بار در مكه مرا اذيت كرده و لگد زده بود و گفتم : اى دشمن خدا خدايت زبون كرد ؟ »\r\n","description":"","footnote":"","page_name":" 973 ","page_number":186},
  {"content":"\r\nگفت : « چگونه زبونم كرده است مردى بوده‌ام كه به دست شما كشته شده‌ام ، به من بگو ظفر از كيست ؟ » گفتم : « از خدا و پيمبر اوست » به من گفت : « اى چوپانك گوسفندان ، به جايى سخت بالا رفته اى . » و من سر او را بريدم و پيش پيمبر خداى بردم و گفتم : « اين سر ابو جهل دشمن خدا است . »\r\nپيمبر گفت : « به خدايى كه جز او خدايى نيست چنين است ؟ » و صيغهء قسم پيمبر بدين گونه بود .\r\nگفتم : « آرى به خدايى كه جز او خدايى نيست چنين است . » و سر را پيش پاى پيمبر انداختم و او خدا را ستايش كرد .\r\nعايشه گويد : « وقتى پيمبر گفت كشتگان بدر را به چاه اندازند همه را بينداختند به جز امية بن خلف كه در زره خود باد كرده بود و چون خواستند او را حركت دهند از هم جدا شد و او را به جاى نهادند و خاك و سنگ بر رويش ريختند تا نهان شد . » و چون كشتگان را در چاه انداختند پيمبر بر چاه ايستاد و گفت : « اى مردم چاه ! آيا وعده اى را كه خدايتان به شما داده بود محقق يافتيد ؟ كه من وعده اى را كه خدايم به من داده بود محقق يافتم . » ياران پيمبر به دو گفتند : « اى پيمبر خداى آيا با مردگان سخن مىكنى ؟ » پيمبر گفت : « اينان بدانستند كه وعده اى را كه به آنها دادم حق بود . » عايشه گويد : كسان پنداشته‌اند كه پيمبر فرمود : « شنيده‌اند » اما واقع اينست كه فرمود : « دانسته‌اند . » انس بن مالك گويد : ياران پيمبر در دل شب شنيدند كه مىگفت : « اى مردم چاه ! اى عتبة بن ربيعه ، اى شيبة بن ربيعه ، اى امية بن خلف ، اى ابو جهل بن\r\n","description":"","footnote":"","page_name":" 974 ","page_number":187},
  {"content":"\r\nهشام - و نام همه كشتگانى را كه در چاه بودند ياد كرد - آيا وعده اى را كه خدايتان به شما داد محقق يافتيد ؟ كه من وعده اى را كه خدايم به من داد محقق يافتم . »\r\nمسلمانان گفتند : « اى پيمبر مردگان را ندا مىدهى ؟ » پيمبر فرمود : « شما سخنان مرا بهتر از آنها نمىشنويد ، اما آنها نمىتوانند به من جواب گويند . » محمد بن اسحاق گويد : كه پيمبر به روز بدر گفت : « اى مردم چاه ! شما براى پيمبرتان عشيرهء بدى بوديد ، مرا تكذيب كرديد و ديگران تصديقم كردند ، بيرونم كرديد و ديگران پناهم دادند ، با من به جنگ آمديد و ديگران ياريم كردند . » آنگاه گفت : « آيا وعده اى را كه خدايتان به شما داد محقق يافتيد ؟ كه من وعده اى را كه خدايم به من داد محقق يافتم . » گويد : هنگامى كه پيمبر گفت كشتگان را به چاه افكنيد ، عتبة بن ربيعه را گرفتند و سوى چاه كشيدند و پيمبر در چهرهء ابو حذيفة بن عتبة نگريست كه غمگين و متغير بود و گفت : « اى ابو حذيفه شايد به خاطر پدرت چيزى بدل گرفته اى ؟ » ابو حذيفه گفت : « به خدا اى پيمبر ! هرگز از كار پدرم و قتل وى شك به دلم راه نيافت ولى او را صاحب رأى و عاقل و دانا مىدانستم و اميد داشتم كه سوى اسلام راه يابد و چون سرانجام وى را بديدم و به ياد آوردم كه پس از آن اميد كه دربارهء وى داشتم بر كفر بمرد ، غمگين شدم . » گويد : پيمبر براى او دعاى خير كرد و با وى سخن نيك گفت . پس از آن پيمبر خدا صلى الله عليه و سلم بگفت تا هر چه را به غنيمت گرفته بودند فراهم آرند و فراهم شد ، و مسلمانان دربارهء آن اختلاف يافتند آنها كه غنيمت گرفته بودند مىگفتند : « از آن ماست كه پيمبر غنيمت را از آن گيرندهء آن دانسته است . » و آنها كه با دشمن جنگيده بودند مىگفتند : « اگر ما نبوديم غنيمت نميگرفتيد كه قوم را از شما مشغول داشتيم تا غنيمت گرفتيد . » و آنها كه پيمبر خدا را نگهبانى كرده بودند مىگفتند\r\n","description":"","footnote":"","page_name":" 975 ","page_number":188},
  {"content":"\r\n: « حق شما بيشتر از ما نيست ، ما مىتوانستيم كه دشمن بكشيم كه خدا آنها را به دسترس ما نهاده بود ، و مىتوانستيم كالاى دشمن بگيريم\r\nكه كس مدافع آن نبود ولى از حملهء دشمن به پيمبر خدا بيم داشتيم و به حفظ وى پرداختيم ، پس حق شما بيشتر از ما نيست . » ابو امامهء باهلى گويد : از عبادة بن صامت دربارهء آيات انفال پرسيدم و گفت :\r\n« دربارهء ما جنگاوران بدر نازل شد كه در كار غنايم اختلاف پيدا كرديم و بدخويى كرديم و خدا آن را از ما گرفت و به دست پيمبر داد كه آن را به طور مساوى ميان مسلمانان تقسيم كرد كه ترس خدا و اطاعت پيمبر و صلاح مسلمانان در آن بود . » گويد : « وقتى فيروزى رخ نمود پيمبر خدا عبد الله بن رواحه را به عنوان مژده رسان به بالاى مدينه و زيد بن حارثه را به پايين شهر فرستاد . » اسامة بن زيد گويد : « وقتى رقيه دختر پيمبر را به خاك سپرده بوديم خبر آمد . » رقيه زن عثمان بن عفان بود و پيمبر من و عثمان را به مراقبت وى نهاده بود و چون زيد بن حارثه بيامد پيش وى رفتيم كه بر نمازگاه ايستاده بود و مردم ، اطراف وى را گرفته بودند و مىگفت : « عتبة بن ربيعه و شيبة بن ربيعه و ابو جهل بن هشام و زمعة بن اسود و ابو البخترى بن هشام و امية بن خلف و منيه و نبيه پسران حجاج كشته شدند . » به دو گفتم : « پدر جان راست مىگويى ؟ » گفت : « بله پسر جان » پس از آن پيمبر آهنگ مدينه كرد و غنايمى را كه از مشركان گرفته بودند همراه آورد و همه را به عبد الله بن كعب بن زيد سپرده بود و چون به تنگهء صفرا رسيد به نزد تپهء كوتاهى كه سيره نام داشت فرود آمد و غنايم را به مساوات ميان مسلمانان تقسيم كرد\r\nو از چاه ارواق براى وى آب آوردند .\r\n","description":"","footnote":"","page_name":" 976 ","page_number":189},
  {"content":"\r\nپس از آن پيمبر خدا روان شد تا به روحا رسيد و مسلمانان بيامدند و فيروزى را به او و همراهان وى مباركباد گفتند و سلمة بن سلامة بن وقش گفت : « مباركباد چه مىگوييد كه يك مشت پيران سرطاس بودند چون شتران بسته كه كشتيمشان . » پيمبر لبخند زد و گفت : « اى برادرزاده اينان بزرگان قوم بودند . » گويد : « مشركان اسير همراه پيمبر بودند كه چهل و چهار كس بودند و شمار كشتگان نيز چنين بود . عقبة بن ابى معيط و نضر بن حارث جزو اسيران بودند و چون به صفرا رسيدند نضر بن حارث را بكشت ، وى به دست على بن ابى طالب كشته شد . » ابن اسحاق گويد : « چنان كه يكى از مطلعان اهل مكه به من گفته پيمبر برفت تا به عرق الظبيه رسيد و عقبة بن ابى معيط را بكشت و هنگامى كه پيمبر به كشتن او فرمان داد گفت : « اى محمد كى به كودكانم ميرسد . » پيمبر گفت : « جهنم . » گويد : « عاصم بن ثابت بن ابى افلح انصارى وى را بكشت . » و هم در عرق الظبيه ابو هند ، غلام فروة بن عمر بياضى كه حجامتگر پيمبر خدا بود ، پيش آمد . وى از بدر بازمانده بود ولى در همه جنگهاى ديگر حاضر بود و\r\nپيمبر گفت : « ابو هند يكى از انصار است و به او زن بدهيد و دختر او را بگيريد . » و چنين كردند .\r\nپس از آن پيمبر به سوى مدينه شود و يك روز پيش از اسيران به آنجا رسيد .\r\nمحمد بن اسحاق گويد : « وقتى اسيران را بياوردند سوده دختر زمعه همسر پيمبر به نزد خاندان عفرا بود كه بر عوف و معوذ پسران عفرا مىگريستند و اين پيش از آن بود كه حجاب بر زنان مقرر شود . » سوده گويد : پيش آل عفرا بودم كه آمدند و گفتند اسيران را آوردند و من\r\n","description":"","footnote":"","page_name":" 977 ","page_number":190},
  {"content":"\r\nبه خانهء خويش رفتم و پيمبر خدا آنجا بود و ابو يزيد سهيل بن عمر در گوشهء اطاق و دستانش به گردن بسته بود و من چون او را بدين حال ديدم خوددارى نتوانستم و گفتم : « اى ابو يزيد تسليم شديد چرا دليرانه نمرديد ؟ » و گفتار پيمبر مرا به خود آورد كه مىگفت : « اى سوده بر ضد خدا و پيمبر او سخن مىكنى ؟ » گفتم : « اى پيمبر ، قسم به خدايى كه ترا به حق برانگيخت كه وقتى دستان ابو يزيد را به گردن بسته ديدم خوددارى نتوانستم و اين سخن بگفتم . » نبيه بن وهب گويد : وقتى اسيران را بياوردند پيمبر آنها را ميان ياران خويش بپراكند و گفت : « با اسيران نكويى كنيد . » گويد : « ابو عزيز بن عمير برادر مصعب بن عمير جزو اسيران بود . » ابو عزيز گويد : برادرم مصعب بر من گذشت و يكى از انصار مرا اسير مىگرفت و مصعب به دو گفت : « او را محكم بگير\r\nكه مادرش چيزدار است شايد آزادى او را از تو بخرد . » گويد : « وقتى از بدر مرا سوى مدينه مىآوردند همراه گروهى از انصار بودم و چون به غذا مىنشستند نان را به من مىدادند و خودشان خرما مىخوردند و اين به سبب سفارشى بود كه پيمبر دربارهء اسيران كرده بود و هر كس پاره نانى به دست مىآورد به من مىداد و من شرمگين مىشدم و به آنها پس مىدادم و باز به من مىدادند و دست به آن نمىزدند . » ابن اسحاق گويد : « نخستين كسى كه خبر شكست مشركان را به مدينه آورد حيسمان بن عبد الله بن اياس بود . » ابو جعفر گويد : واقدى حيسمان را پسر حابس خزاعى گفته است .\r\nو چون حيسمان بيامد به دو گفتند : « چه خبر دارى ؟ » گفت : « عتبة بن ربيعه و شيبة بن ربيعه و ابو الحكم بن هشام و امية بن خلف\r\n","description":"","footnote":"","page_name":" 978 ","page_number":191},
  {"content":"\r\nو زمعة بن اسود و ابو البخترى بن هشام و نبيه و منيه پسران حجاج كشته شدند و ديگر سران قريش را شمردن گرفت و صفوان بن اميه كه در گوشه اى نشسته بود گفت : « به خدا اين نمىفهمد دربارهء من از او بپرسيد . » به حيسمان گفتند : « صفوان بن اميه چه شد ؟ » گفت : « صفوان اينجا نشسته است ، اما پدر و برادرش را ديدم كه كشته شدند .\r\nابو رافع وابستهء پيمبر گويد : « من غلام عباس بن عبد المطلب بودم و اسلام به خانهء ما رسيده بود و ام الفضل مسلمان شده بود و من نيز مسلمان شدم و عباس از قوم خويش بيم داشت و نمىخواست به خلاف آنها رفتار كند و اسلام خويش را نهان مىداشت از آن رو كه مال بسيار داشت كه ميان كسان پراكنده بود ، و دشمن خدا ابو لهب به بدر نرفته بود و عاص بن هشام بن مغيره را به جاى خويش فرستاده بود . » « و چنين كرده بودند هر كس نرفته بود ديگرى را به جاى خويش فرستاده بود و چون خبر آمد كه قرشيان در بدر شكست خورده‌اند ، جا خورد و زبون شد و ما احساس قوت و عزت كرديم .\r\nگويد : من مردى ضعيف بودم و در كنار زمزم تير مىتراشيدم و هنگامى كه به كار خويش مشغول بودم و ام الفضل پيش من نشسته بود و از خبر بدر خوشدل بوديم ، ابو لهب فاسق بيامد و پاهاى خود را مىكشيد و به نزديك من نشست و پشت به من داد و در اين اثنا كسان گفتند : « اينك ابو سفيان بن حارث بن عبد المطلب آمد . » ابو لهب گفت : « برادرزاده بيا كه خبر پيش تو است ، كار كسان چگونه بود ؟ » ابو سفيان گفت : « به خدا چيزى نبود ، همين كه به آنها رسيديم تسليم شديم كه\r\n","description":"","footnote":"","page_name":" 979 ","page_number":192},
  {"content":"\r\nهر جور دلشان خواست ما را كشتند و اسير گرفتند ، به خدا من كسان را ملامت نمى - كنم كه ميان آسمان و زمين مردانى سفيدپوش را ديديم كه بر اسبان ابلق بودند و كس تاب آنها نداشت . » ابو رافع گويد : من طنابهاى خيمه را بلند كردم و گفتم : « اينان فرشتگان بوده‌اند . » و ابو لهب دست بلند كرد و ضربتى سخت به من زد .\r\nگويد : و من با او درآويختم و مرا بلند كرد و به زمين زد و روى من افتاد و مرا مىزد كه من مردى ضعيف بودم . و ام الفضل برخاست و يكى از ستونهاى خيمه را بگرفت و ضربتى بزد و سر او را به شدت زخمدار كرد و گفت : « او را ضعيف گير آوردى كه آقايش اينجا نيست . » و ابو لهب برخاست و زبون برفت و بيشتر از هفت روز زنده نبود كه خدا او را به آبله مبتلا كرد و جان بداد و پسرانش دو يا سه روز او را گذاشته بودند و به خاك نمىسپردند تا بو گرفت و اين به سبب آن بود كه قرشيان از سرايت آبله چون طاعون بيمناك بودند .\r\nعاقبت يكى از قرشيان به آنها گفت : « مگر شرم نداريد كه پدرتان در خانه اش بو گرفته و خاكش نمىكنيد ؟ » پسران ابو لهب گفتند : « از آبله مىترسيم . » مرد قرشى گفت : « بياييد كه ما نيز با شماييم . » آنگاه برفتند و از دور بر او آب ريختند كه دست به او نزنند . سپس جثه را برداشتند و بالاى مكه پاى ديوار نهادند و سنگ بر آن ريختند تا نهان شد .\r\nعبد الله بن عباس گويد : شبى كه قوم از بدر بازگشته بودند و اسيران در محوطه محبوس بودند پيمبر را خواب نبرد و ياران گفتند : « چه شد كه ترا خواب نمىبرد ؟ » پيمبر فرمود : « نالهء عباس را مىشنوم . » و هم ابن عباس گويد : آنكه عباس را به روز بدر اسير كرد ابو اليسر كعب\r\n","description":"","footnote":"","page_name":" 980 ","page_number":193},
  {"content":"\r\nابن عمرو بود ، و عباس مردى تنومند بود و پيمبر به ابو اليسر گفت : « عباس را چگونه اسير كردى . » ابو اليسر پاسخ داد : « اى پيمبر مردى كه هرگز او را نديده بودم و ديگر نديدم و شكلش چنين و چنان بود مرا كمك داد . » پيمبر صلى الله عليه و سلم فرمود : « فرشته اى به تو كمك كرد . » ابن اسحاق گويد : قرشيان بر كشتگان خويش بگريستند و بناليدند . سپس گفتند : « چنين مكنيد كه محمد و ياران او خبردار شوند و شما را شماتت كنند ، و كس براى خريد آزادى اسيران نفرستيد تا مدتى بگذرد كه محمد و ياران او سختى نكنند . »\r\nگويد : « و چنان بود كه اسود بن عبد يغوث سه پسر از دست داده بود : زمعة - بن اسود و عقيل بن اسود و حارث بن اسود ، و مىخواست بر پسران خويش بگريد و هنگام شب صداى گريه اى شنيد و چون نابينا بود به غلام خود گفت : به بين آيا گريستن روا شده و قرشيان بر كشتگان خود مىگريند كه من نيز بر ابى حكيمه بگريم كه دلم آتش گرفته است . منظورش از ابى حكيمه زمعهء پسرش بود .\r\nو چون غلام بازگشت خبر آورد كه زنى بر شتر گمشدهء خويش مىگريد و او شعرى بدين مضمون گفت :\r\n« بر شتر گمشدهء خويش مىگريد . » « و او را خواب نمىبرد . » « بر شتر گريه مكن كه گريه بر بدر بايد » « و پسران بنى حصيص و مخزوم و گروه ابى الوليد » « اگر گريه خواهى كرد بر عقيل گريه كن » « و بر حارث كه سر سران بود » « بر همه گريه كن و نام از كسى مبر » « كه ابى حكيمه همانند نداشت »\r\n","description":"","footnote":"","page_name":" 981 ","page_number":194},
  {"content":"\r\n« كسانى به سالارى رسيدند » « كه اگر جنگ بدر نبود سالار نمىشدند » گويد : و از جمله اسيران ، ابو وداعة بن ضبيرهء سهمى بود و پيمبر صلى الله عليه - و سلم فرمود : « وى پسرى زيرك و تاجر و مالدار دارد و براى خريدن آزادى پدرش خواهد آمد . » و چون قرشيان گفتند : « در خريدن آزادى اسيران شتاب مكنيد كه محمد و ياران وى سختى نكنند » مطلب بن ابى وداعه كه پيمبر از او سخن گفته بود گفت :\r\n« راست مىگوييد در خريد آزادى اسيران شتاب نبايد كرد . »\r\nو شبانگاه آهنگ مدينه كرد و چهار هزار درم بداد و پدر خويش را بگرفت و همراه ببرد .\r\nپس از آن قرشيان براى خريدن آزادى اسيران فرستادند و مكرز بن حفص براى آزاد كردن سهيل بن عمرو آمد ، وى اسير مالك بن دخشم بود و لب زيرينش شكافته بود .\r\nعمر بن خطاب دربارهء سهيل بن عمرو به پيمبر گفت : « دو دندان جلو وى را در آر كه زبانش از دهان درآيد و هرگز نتواند بر ضد تو به سخن ايستد . » پيمبر صلى الله على و سلم گفت : « او را ناقص العضو نكنم كه خدايم ناقص - العضو كند اگر چه پيمبر باشم . » گويد : شنيدم كه پيمبر در همين باب به عمر گفت : « شايد در موردى به سخن ايستد كه آن را بپسندى » و چون مكرز درباره آزادى سهيل سخن گفت و موافقت كردند گفتند : « آنچه را بايد داد بيار . » مكرز گفت : « مرا به جاى او نگهداريد و او را رها كنيد تا برود و فديهء خويش را بفرستند . » گويد : « سهيل را رها كردند و مكرز را به جاى او نگهداشتند . » ابن عباس گويد : وقتى عباس بن عبد المطلب به مدينه رسيد پيمبر خدا صلى الله عليه و سلم به دو گفت : « تو كه مالدارى فديهء خودت و دو برادرزاده ات\r\n","description":"","footnote":"","page_name":" 982 ","page_number":195},
  {"content":"\r\nعقيل بن ابى طالب و نوفل بن حارث و هم پيمانت عتبة بن عمرو را بپرداز . »\r\nعباس گفت : « اى پيمبر خداى ، من مسلمان بودم اما قوم مرا به نارضا آوردند . » پيمبر گفت : « خدا اسلام ترا بهتر داند ، اگر آنچه مىگويى راست باشد خدايت پاداش مىدهد اما ظاهر كار تو بر ضد ما بوده است و بايد فديهء خويش را بپردازى . » و چنان بود كه بيست اوقيه طلا از عباس به دست پيمبر افتاده بود .\r\nعباس گفت : « اى پيمبر خدا آن را پاى فديهء من محسوب دار . » پيمبر گفت : « نه ، اين چيزى است كه خدا عز و جل به ما داده است . » عباس گفت : « مرا مالى نيست » پيمبر گفت : « مالى كه هنگام برون شدن از مكه به نزد ام الفضل دختر حارث نهادى و هيچكس جز شما نبود و گفتى اگر در اين سفر تلف شدم فلان مقدار از آن فضل باشد و فلان مقدار از آن عبد الله باشد و فلان مقدار از آن قثم باشد و فلان مقدار از آن عبيد الله باشد چه شد ؟ » عباس گفت : « قسم به آنكه ترا به حق فرستاد هيچكس اين را جز من و او نمىدانست و دانستم كه پيمبر خدايى ، آنگاه فديهء خويش و دو برادرزاده و هم پيمان خود را بداد . » گويند : عمرو بن ابى سفيان جزو اسيران بدر بود ، به ابو سفيان گفتند : « فديهء عمرو را بپرداز . » ابو سفيان گفت : « هم خونم برود و هم مالم ، حنظله را كشتند عمرو را نيز به فديه آزاد كنم ، بگذاريد هر چه مىخواهند نگاهش بدارند . » و عمرو همچنان در مدينه محبوس بود .\r\nو چنان شد كه سعد بن نعمان بن اكال به قصد عمره رفت ، وى پيرى كهنسال\r\n","description":"","footnote":"","page_name":" 983 ","page_number":196},
  {"content":"\r\nبود كه با گوسفندان خود در نقيع به سر مىبرد و از آنجا به قصد عمره حركت كرد و گمان نداشت كه او را در مكه نگه ميدارند\r\nزيرا رسم بود كه قرشيان متعرض حجگزار و عمره گزار نمىشدند ، ولى ابو سفيان او را بگرفت و به عوض عمرو پسر خود در مكه محبوس كرد و شعرى بدين مضمون گفت :\r\n« اى قوم ابن اكال ! دعوت او را اجابت كنيد » « كه عهد كرده‌ايد پير فرتوت را وانگذاريد » « حقا كه بنى عمرو پست و ذليل باشند » « اگر اسير خويش را آزاد نكنند » بنى عمرو بن عوف پيش پيمبر رفتند و قصهء ابن اكال را با وى بگفتند و خواستند كه عمرو بن ابى سفيان را به آنها بدهد تا پير خويش را آزاد كنند و پيمبر خدا چنان كرد و عمرو را پيش ابو سفيان فرستادند و سعد را آزاد كردند .\r\nو هم از جمله اسيران ابو العاص بن ربيع بود كه داماد پيمبر خدا بود .\r\nابو العاص به مال و امانت و تجارت از مردان انگشت شمار مكه بود و مادرش هاله دختر خويلد بود و خديجه خالهء وى بود و از پيمبر خواست كه دختر به دو دهد و پيمبر مخالفت خديجه نمىكرد و اين پيش از نزول وحى بود و دختر به دو داد و خديجه او را چون فرزند خويش مىشمرد .\r\nو چون خدا عز و جل پيمبر خويش را عزت نبوت داد و خديجه و دخترانش به دو ايمان آوردند و به دين وى گرويدند ، ابو العاص بر شرك بماند .\r\nو چنان بود كه پيمبر يكى از دو دختر خويش ، رقيه يا ام كلثوم را ، به عتبة بن ابى لهب داده بود و چون فرمان خداى عز و جل را با قريش در ميان نهاد و از او دورى گرفتند ، گفتند شما محمد را از گرفتارى رها كرده‌ايد ، دخترانش را به او پس دهيد كه خاطرش به گرفتارى آنها مشغول شود و پيش ابو العاص بن ربيع رفتند و گفتند :\r\n« از زن خويش جدا شود\r\nو ما هر كس از قرشيان را خواهى به زنى تو دهيم . »\r\n","description":"","footnote":"","page_name":" 984 ","page_number":197},
  {"content":"\r\nابو العاص گفت : « خدا نكند من از زن خويش جدا شوم و به جاى زنم زنى از قريش نميخواهم . » و پيمبر داماد خويش را به خوبى مىستود .\r\nپس از آن سوى فاسق بن فاسق عتبة بن ابو لهب رفتند و گفتند : « دختر محمد را طلاق بده و ما هر كس از قريش را خواهى به زنى تو دهيم . » عتبه گفت : « اگر دختر ابان بن سعيد بن عاص يا دختر سعيد بن عاص را به من دهيد از زنم جدا مىشوم . » بدينسان دختر سعيد بن عاص را به دو دادند و از دختر پيمبر كه هنوز به خانه دشمن خدا نرفته بود جدا شد و خدا كه كرامت دختر پيمبر و ذلت عتبه مىخواست ميانشان جدايى آورد و دختر پيمبر زن عثمان بن عفان شد .\r\nو چنان بود كه پيمبر در مكه اختيارى نداشت و حلال و حرام نمىكرد و اسلام ميان زينب دختر پيمبر كه مسلمان بود و ابى العاص بن ربيع جدايى آورده بود ولى پيمبر نمىتوانست آنها را جدا كند و زينب بر مسلمانى خويش با ابو العاص مشرك ببود تا پيمبر هجرت كرد .\r\nو چون قرشيان سوى بدر رفتند ابو العاص بن ربيع نيز با آنها بود و به روز بدر اسير شد و در مدينه پيش پيمبر بود .\r\nعايشه گويد : « وقتى مكيان فديهء اسيران را فرستادند زينب دختر پيمبر خدا نيز فديهء ابو العاص بن ربيع را فرستاد كه مالى بود و گردن بندى كه خديجه هنگام وفات به دو داده بود . » گويد : و چون پيمبر گردن بند را بديد سخت رقت كرد و گفت : « اگر خواهيد اسير وى را آزاد كنيد و مالش را پس بدهيد . » گفتند : « چنين باشد . » و ابو العاص را آزاد كردند و مال زينب را پس دادند .\r\nپيمبر از ابو العاص خواسته بود يا او وعده داده بود كه زينب را رها كند ، يا\r\n","description":"","footnote":"","page_name":" 985 ","page_number":198},
  {"content":"\r\nاين جزو شرايط آزادى ابو العاص بود اما در اين باب نه او و نه پيمبر خدا چيزى نگفتند تا حقيقت حال دانسته شود .\r\nاما وقتى ابو العاص آزاد شد و سوى مكه رفت پيمبر زيد بن حارثه و يكى از انصار را فرستاد و گفت : « به دره ياجج بمانيد تا زينب بيايد و همراه او سوى مدينه آييد . » و آنها يك ماه يا كمتر پس از بدر روان شدند .\r\nو چون ابو العاص به مكه رسيد به زينب گفت : « پيش پدرش برود و او لوازم سفر آماده مىكرد . » زينب گويد : در آن اثنا كه در مكه آماده مىشدم كه پيش پدرم بروم هند دختر عتبه پيش من آمد و گفت : « دختر محمد ! شنيده‌ام مىخواهى پيش پدرت به روى ؟ » گفتم : « چنين قصدى ندارم » گفت : « دختر عموى من چنين مگوى اگر چيزى يا مالى لازم دارى كه پيش پدر روى به تو مىدهم و از گرفتن دريغ مدار كه آنچه ميان مردان هست ميان زنان نيست . » گويد : به خدا اطمينان يافتم كه آنچه مىگويد عمل مىكند اما از او بيمناك بودم و گفتم : « چنين قصدى ندارم . » و چون دختر پيمبر لوازم سفر آماده كرد كنانة بن ربيع برادر شوهرش شترى به دو داد كه سوار شود و كمان و تيردان خويش را برگرفت و به هنگام روز وى را ببرد و زينب در هودج بود .\r\nمردان قريش از رفتن زينب سخن كردند\r\nو به تعقيب وى برخاستند و در ذى - طوى به دو رسيدند و نخستين كسان كه رسيدند هبار بن اسود بن مطلب و نافع بن عبد القيس فهرى بودند و هبار زينب را كه در هودج بود با نيزه بترسانيد و چنان كه گفته‌اند وى باردار بود و بار بينداخت و برادر شوهرش بر زمين خفت و تيردان بگشود و گفت :\r\n","description":"","footnote":"","page_name":" 986 ","page_number":199},
  {"content":"\r\n« هر كه به من نزديك شود تيرى در او جاى دهم . » و كسان بازگشتند .\r\nآنگاه ابو سفيان و سران قريش پيش وى آمدند و گفتند : « تير مينداز تا با تو سخن كنيم . » و ابن ربيع از تير انداختن دست بداشت و ابو سفيان بيامد و نزد وى بايستاد و گفت : « اين درست نبود كه زن را آشكارا در مقابل مردان برون آوردى تو كه مصيبت و بليهء ما را مىدانى كه از محمد چه كشيده‌ايم و اگر دختر او را آشكارا از ميان ما ببرى مردم پندارند كه از مصيبت و بليه به ذلت افتاده‌ايم و ضعيف و زبون شده‌ايم ، ما به نگهداشتن او حاجت نداريم او را بازگردان و چون سر و صدا آرام شد و مردم گفتند كه ما او را پس آورده‌ايم نهانى او را پيش پدرش ببر . » و ابن ربيع چنان كرد و چون سر و صدا بخفت شبانه زينب را ببرد و به زيد بن حارثه و همراه وى تسليم كرد كه پيش پيمبر خدا صلى الله عليه و سلم آوردند .\r\nابن اسحاق گويد : ابو العاص در مكه بود و زينب پيش پيمبر در مدينه بود كه اسلام ميان آنها جدايى آورده بود و كمى پيش از فتح مكه ابو العاص به تجارت سوى شام رفت كه مالى داشت و امين اموال قريش بود كه كالا به دو سپرده بودند .\r\nو چون از تجارت خويش فراغت يافت و بازگشت ، جماعتى كه پيمبر فرستاده بود به دو برخوردند و مالش را ببردند و او بگريخت ، و چون فرستادگان پيمبر مال وى را پيش پيمبر آوردند ابو العاص در تاريكى شب پيش زينب دختر پيمبر آمد\r\nو از او پناه خواست و زينب نيز او را پناه داد كه مال وى را بگيرد .\r\nصبحگاهان كه پيمبر برون شد و تكبير گفت و مردم با وى تكبير گفتند زينب از صفهء زنان بانگ زد كه اى مردم ابو العاص بن ربيع را پناه داده‌ام .\r\nو چون پيمبر سلام نماز بگفت روى به مردم كرد و گفت : « آنچه را شنيدم شما نيز شنيديد ؟ » گفتند : « آرى . »\r\n","description":"","footnote":"","page_name":" 987 ","page_number":200},
  {"content":"\r\nگفت : « بخدايى كه جان محمد به فرمان اوست من از قضيه خبر نداشتم تا آنچه را كه شما شنيديد شنيدم و زبونترين مسلمانان تواند كه بر ضد آنها پناه دهد . » آنگاه پيمبر خداى پيش دختر خود رفت و گفت : « دختر ! او را حرمت بدار اما به تو راه نيابد كه به او حلال نيستى . » عبد الله بن ابى بكر گويد : پيمبر كسانى را كه مال ابى العاص را گرفته بودند پيش خواند و گفت : « نسبت اين مرد به ما چنانست كه مىدانيد ، و شما مال او را برده‌ايد ، دوست دارم نيكى كنيد و مالش را بدهيد و اگر نخواهيد غنيمت خداست كه به شما داده و حق شماست . » كسان گفتند : « اى پيمبر خدا مال او را پس مىدهيم . » گويد : و مال ابى العاص را پس دادند ، و هر كه چيزى از او گرفته بود بياورد تا همه مال او را بدادند و چيزى از آن كم نبود .\r\nآنگاه ابو العاص مال را به مكه برد و هر چه از قرشيان پيش وى بود پس داد\r\nو پس از آن گفت : « اى گروه قرشيان آيا كسى چيزى پيش من دارد كه نگرفته باشد ؟ » گفتند : « نه ، خدا ترا پاداش نيك دهد كه وفادار و كريم بوده اى . » گفت : « اينك شهادت مىدهم كه خدايى جز خداى يگانه نيست و محمد بنده و فرستادهء اوست » سپس گفت : « به نزد محمد مسلمان نشدم مبادا پنداريد كه مىخواهم مال شما را بخورم . اكنون كه خدا مالتان را به شما رسانيد و از كار آن فراغت يافتم مسلمان شدم . » عبد الله بن عباس گويد : پيمبر خدا زينب را از پس شش سال به همان عقد اول به ابى العاص داد .\r\nعروة بن زبير گويد : از پس حادثهء بدر ، عمير بن وهب جمحى با صفوان\r\n","description":"","footnote":"","page_name":" 988 ","page_number":201},
  {"content":"\r\nابن اميه در حجر نشسته بود . عمير بن وهب از شيطانهاى قريش بود و از جمله كسانى بود كه پيمبر و ياران وى را اذيت مىكرده بود و در مكه از او رنج ديده بودند و پسر وى وهب جزو اسيران بدر بود .\r\nعمير از كشتگان به چاه افتاده سخن آورد و صفوان گفت : « به خدا پس از آنها زندگى خوش نباشد . » عمير گفت : « راست گفتى به خدا اگر چنين نبود كه قرضى دارم و اداى آن نتوانم و نانخورانى دارم كه از پس خويش بر حال آنها بيمناكم ، سوار مىشدم و سوى محمد مىرفتم و او را مىكشتم كه پسر من پيش آنها اسير است . » صفوان بن اميه فرصت را مناسب شمرد و گفت : « قرض ترا مىدهم و نانخوران ترا به نانخوران خويش ملحق مىكنم و هر چه دارم از آنها دريغ نمىكنم . » عمير گفت : « اين گفتگو را نهان دار . » صفوان گفت : « چنين باشد »\r\nپس از آن عمير بگفت تا شمشير او را تيز كنند و به زهر آب دهند و به راه افتاد تا به مدينه رسيد و هنگامى كه عمر بن خطاب و جمعى از مسلمانان در مسجد بودند و از روز بدر سخن داشتند و از فضل خداى عز و جل با مسلمانان و بليهء دشمنان ياد مىكردند ، عمر ديد كه عمير شتر خويش را بر در مسجد خوابانيد و شمشير آويخته بود و گفت : « اين سگ دشمن خدا براى شرى آمده است اين همانست كه روز بدر بر ضد ما تحريك كرد و كس از ما بكشت . » آنگاه عمر پيش پيمبر خدا رفت و گفت : « اى پيمبر اينك دشمن خدا عمير ابن وهب آمده و شمشير آويخته است . » پيمبر گفت : « او را پيش من آر . » عمر برفت و بند شمشير او را كه به گردن آويخته بود بگرفت و با انصاريانى\r\n","description":"","footnote":"","page_name":" 989 ","page_number":202},
  {"content":"\r\nكه با وى بودند گفت : پيش پيمبر درآييد و بنشينيد و مراقب اين خبيث باشيد كه اطمينان از او نبايد داشت . آنگاه عمير را پيش آورد .\r\nو چون پيمبر او را بديد كه عمر بند شمشيرش را گرفته بود ، گفت : « رهايش كن » و به عمير گفت : « پيش بيا » و چون عمير پيش رفت گفت : « روزتان خوش و اين درود مردم جاهليت بود . » پيمبر خدا گفت : « اى عمير ، خدا درودى بهتر از درود تو به ما داده است يعنى سلام كه درود اهل بهشت است . » عمير گفت : « به خدا اى محمد ، من تازه آن را مىشنوم . » پيمبر گفت : « براى چه آمده اى ؟ » عمير گفت : « براى آزادى اين اسير آمده‌ام كه به دست شماست كه دربارهء وى كرم كنيد . » پيمبر گفت : « چرا شمشير آويخته اى ؟ » عمير گفت : « چه شمشيرهاى بدى است كه كارى براى ما نساخت . » پيمبر گفت : « راست بگو براى چه آمده اى ؟ » عمير گفت : « براى آزادى اسير آمده‌ام . » پيمبر گفت : « تو و صفوان بن اميه در حجر نشسته بوديد و كشتگان به چاه افتادهء قريش را ياد كرديد و تو گفتى اگر قرض و نانخور نداشتم مىرفتم و محمد را مىكشتم و صفوان قرض و نانخور ترا به عهده گرفت كه مرا بكشى و خدا ميان من و تو حايل است . » عمير گفت : « شهادت مىدهم كه پيمبر خدايى ، وقتى از آسمان خبر مىدادى ترا تكذيب مىكرديم\r\nو نزول وحى را باور نداشتيم ، در اين گفتگو جز من و صفوان كس حضور نداشت و دانم كه خدا آن را به تو خبر داده است ، خدا را سپاس كه\r\n","description":"","footnote":"","page_name":" 990 ","page_number":203},
  {"content":"\r\nمرا به اسلام هدايت كرد و به اين راه كشانيد « آنگاه شهادت حق بگفت . » پيمبر گفت : « مسائل دين را به برادر خويش بياموزيد و قرآن تعليم دهيد و اسير وى را آزاد كنيد » گويد : « و چنان كردند » آنگاه عمير گفت : « اى پيمبر خدا من مىكوشيدم كه نور خداى را خاموش كنم و كسانى را كه بر دين خدا بودند به سختى آزار مىكردم . دوست دارم كه اجازه دهى سوى مكه روم و كسان را سوى خدا و اسلام دعوت كنم شايد خدا هدايتشان كند و گر نه آزارشان كنم . » پيمبر خدا اجازه داد و عمير به مكه رفت .\r\nو چنان بود كه وقتى عمير از مكه درآمده بود صفوان به قرشيان مىگفت :\r\n« خوشدل باشيد كه همين روزها خبرى مىرسد كه بليهء جنگ بدر را از ياد شما مىبرد . » و از كاروانيان از اخبار صفوان مىپرسيد تا يكى بيامد و خبر آورد كه عمير مسلمان شده و صفوان قسم خورد كه هرگز با وى سخن نكند و كارى براى او نسازد .\r\nو چون عمير به مكه رسيد به دعوت اسلام پرداخت و هر كه را مخالفت او مىكرد به سختى آزار مىداد و بسيار كسان به دست وى مسلمان شدند .\r\nو چون كار بدر به پايان رسيد خدا عز و جل همهء سورهء انفال را دربارهء آن نازل فرمود .\r\nعمر بن خطاب گويد : « به روز بدر كه دو گروه رو به رو شدند خدا مشركان را هزيمت داد و هفتاد كس از آنها كشته شد و هفتاد كس اسير شدند و پيمبر با ابو بكر و على و عمر دربارهء اسيران مشورت كرد . » ابو بكر گفت : « اى پيمبر خدا اينان برادران و اقوام و عشيرهء ما هستند راى من اينست كه از آنها فديه گيرى كه مايهء قوت مسلمانان شود . باشد كه خدا به اسلام\r\n","description":"","footnote":"","page_name":" 991 ","page_number":204},
  {"content":"\r\nهدايتشان كند\r\nكه ياران ما شوند . » آنگاه پيمبر گفت : « اى پسر خطاب راى تو چيست ؟ » گفتم : « به خدا راى من چون ابو بكر نيست ، راى من اينست كه فلانى را به من دهى تا گردنش بزنم و برادر حمزه را به او دهى كه گردنش بزند و عقيل را به على دهى تا گردنش بزند تا خدا بداند كه در دل ما نسبت به كافران ملايمت نيست كه اينان سران و سالاران كفر بوده‌اند . » گويد : « پيمبر رأى ابو بكر را پسنديد و راى مرا نپسنديد و فديه گرفت . » عمر گويد : « روز ديگر پيش پيمبر رفتم كه با ابو بكر نشسته بود و گريه مىكردند و به پيمبر گفتم : به من بگوييد چرا گريه مىكنيد كه اگر چيز گريه آورى باشد بگريم و اگر نباشد از گريهء شما گريه وار كنم . » پيمبر گفت : « به سبب آن فديه كه ياران تو با من گفتند عذاب به شما از اين درخت نزديكتر است . » و به درختى نزديك اشاره كرد و خدا عز و جل اين آيه را نازل كرده بود كه « * ( ما كانَ لِنَبِيٍّ أَنْ يَكُونَ لَه أَسْرى حَتَّى يُثْخِنَ في الأَرْضِ تُرِيدُونَ عَرَضَ الدُّنْيا وَالله يُرِيدُ الآخِرَةَ وَالله عَزِيزٌ حَكِيمٌ 8 : 67 ) * . [ 1 
  ] » يعنى : « پيغمبرى را نسزد كه اسيرانى داشته باشد تا در زمين كشتار بسيار كند شما خواسته دنيا خواهيد و خدا ( براى شما ) پاداش آخرت خواهد كه خدا نيرومند و فرزانه است . » آنگاه غنيمت به مسلمان روا شد و به سال بعد در احد عقوبت كار خويش بديدند و هفتاد كس از ياران پيمبر كشته شد و هفتاد كس اسير شد و دندان وى بشكست و خود بر سروى خورد شد و خون به چهره اش جارى شد و ياران پيمبر فرار كردند و از كوه بالا رفتند و خدا عز و جل اين آيه را نازل فرمود كه\r\n\r\n","description":"","footnote":"\r\n[ 1 
  ] انفال : 68\r\n","page_name":" 992 ","page_number":205},
  {"content":"\r\n« * ( أَ وَلَمَّا أَصابَتْكُمْ مُصِيبَةٌ قَدْ أَصَبْتُمْ مِثْلَيْها قُلْتُمْ أَنَّى هذا قُلْ هُوَ من عِنْدِ أَنْفُسِكُمْ إِنَّ الله عَلى كُلِّ شَيْءٍ قَدِيرٌ 3 : 165 ) * [ 1 
  ] » يعنى : « چرا وقتى شما را صدمه اى رسيد كه دو برابر آن را رسانيده بوديد گفتيد : اين از كجا به ما رسيد ؟ بگو : اين از جانب خودتان بود كه خدا بر همه چيز تواناست » و هم اين آيه را نازل فرمود كه « * ( إِذْ تُصْعِدُونَ وَلا تَلْوُونَ عَلى أَحَدٍ وَالرَّسُولُ يَدْعُوكُمْ في أُخْراكُمْ فَأَثابَكُمْ غَمًّا بِغَمٍّ لِكَيْلا تَحْزَنُوا عَلى ما فاتَكُمْ وَلا ما أَصابَكُمْ وَالله خَبِيرٌ بِما تَعْمَلُونَ . ثُمَّ أَنْزَلَ عَلَيْكُمْ من بَعْدِ الْغَمِّ أَمَنَةً 3 : 153 - 154 ) * [ 2 
  ] » يعنى : « آن دم كه دور مىشديد و به كسى اعتنا نداشتيد و پيغمبر از دنبالتان شما را مىخواند و ( خدا ) برايتان غمى روى غمى داد تا بر آنچه از كفتان رفته و آنچه به شما رسيده غم مخوريد و خدا از آنچه مىكنيد آگاه است . عاقبت پس از آن غم آرامشى بر شما نازل كرد . »\r\nعبد الله بن مسعود گويد : به روز بدر وقتى اسيران را بياوردند پيمبر گفت :\r\n« دربارهء اسيران چه مىگوييد ؟ » ابو بكر گفت : « اى پيمبر خداى قوم و كسان تواند آنها را نگهدار و مهلتشان ده شايد خدا توبهء آنها را بپذيرد . » ولى عمر گفت : « اى پيمبر خداى ترا تكذيب كردند و بيرونت كردند ، بيارشان و گردنشان بزن . » عبد الله بن رواحه گفت : « اى پيمبر دره اى پر هيزم بجوى و اسيران را آنجا ببر و آتش در هيزم زن . »\r\n\r\n","description":"","footnote":"\r\n[ 1 
  ] آل عمران : 165\r\n[ 2 
  ] آل عمران : 152 - 153\r\n","page_name":" 993 ","page_number":206},
  {"content":"\r\nعباس به دو گفت : « خويشاوندانت از تو ببرند . » و پيمبر همچنان خاموش بود و چيزى نگفت و به درون رفت .\r\nكسانى گفتند : « گفتهء ابو بكر را مىگيرد . » و كسان ديگر گفتند : « گفتهء عمر را مىگيرد . » و بعضى كسان گفتند : « گفتهء ابن رواحه را مىگيرد . » پس از آن پيمبر برون شد و گفت : « خدا دل كسانى را در كار خويش نرم مىكند كه از شير نرمتر باشد و دل كسانى را در كار خويش سخت مىكند كه از سنگ سختتر باشد ، اى ابو بكر مثال تو چون ابراهيم است كه گفت : هر كه تابع من شود از من است و هر كه نافرمانى من كند تو آمرزگار و مهربانى . و مثال تو چون عيسى است كه گفت : اگر عذابشان كنى بندگان تواند و اگر ببخشى تو نيرومند . و دانايى . و مثال تو اى عمر مانند نوح است كه گفت : خدايا هيچكس از كافران را بر زمين باقى مگذار . و مثال تو چون موسى است كه گفت خدايا اموالشان را نابود كن و دلهاشان را سخت كن كه ايمان نيارند تا عذاب دردناك را ببينند » آنگاه پيمبر گفت : « اكنون شما عيالمنديد و هيچ اسيرى را از دست ندهيد مگر فديه بگيريد يا گردنش را بزنيد . » گويد و من گفتم : « مگر سهيل بن بيضا كه شنيدم از اسلام سخن داشت . » پيمبر پاسخ نداد\r\nو بيم كردم كه سنگى از آسمان بر من افتد تا وقتى كه پيمبر فرمود : « مگر سهيل بن بيضاء » و خدا اين آيات را نازل فرمود كه « * ( ما كانَ لِنَبِيٍّ أَنْ يَكُونَ لَه أَسْرى حَتَّى يُثْخِنَ في الأَرْضِ . تُرِيدُونَ عَرَضَ الدُّنْيا وَالله يُرِيدُ الآخِرَةَ وَالله عَزِيزٌ حَكِيمٌ . لَوْ لا كِتابٌ من الله سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ . ) *\r\n* ( فَكُلُوا مِمَّا غَنِمْتُمْ حَلالًا طَيِّباً وَاتَّقُوا الله إِنَّ الله غَفُورٌ رَحِيمٌ 8 : 67 - 69 ) * » [ 1 
  ] يعنى : « پيغمبرى را نسزد كه اسيرانى داشته باشد تا در زمين كشتار بسيار كند ،\r\n\r\n","description":"","footnote":"\r\n[ 1 
  ] انفال : 68 ، 69 ، 70\r\n","page_name":" 994 ","page_number":207},
  {"content":"\r\nشما خواسته دنيا خواهيد و خدا ( براى شما ) پاداش آخرت خواهد كه خدا نيرومند و فرزانه است . اگر قضاى خدا بر اين نرفته بود در مورد آن اسيران كه گرفتيد عذابى بزرگ به شما مىرسيد ، از آنچه غنيمت برده‌ايد حلال و پاكيزه بخوريد و از ( نافرمانى ) خدا بپرهيزيد كه خدا آمرزگار و رحيم است . » محمد بن اسحاق گويد : وقتى آيهء ما كان لنبى نازل شد پيمبر فرمود : « اگر از آسمان عذاب نازل مىشد هيچكس جز سعد بن معاذ از آن نجات نمىيافت براى اين سخن كه گفت : اى پيمبر افراط در كشتار را بيشتر از نگهداشتن كسان دوست داشتيم . » ابو جعفر گويد : به گفتهء ابن اسحاق همهء مهاجران حاضر بدر با آنها كه پيمبر از غنيمت سهمشان داد هشتاد و سه كس بودند و همهء اوسيان حاضر بدر با آنها كه از غنيمت سهم گرفتند شصت و يك كس بودند و همه خزرجيان حاضر بدر يكصد و هفتاد كس بودند و چهارده تن از مسلمانان كشته شدند شش تن از مهاجران و هشت تن از انصار .\r\nبه گفتهء واقدى مشركان نهصد و پنجاه كس بودند و يكصد اسب داشتند . و هم به گفتهء او به روز بدر پيمبر كسانى را كه خردسال بودند به جنگ نپذيرفت كه عبد الله ابن عمر و رافع بن خديج و براء بن عازب و زيد بن ثابت و اسيد بن ظهير و عمير بن ابى - وقاص از آن جمله بودند ولى از آن پس كه عمير را نپذيرفت اجازهء جنگ داد كه در جنگ كشته شد .\r\nو چنان بود كه پيمبر خداى پيش از آنكه از مدينه درآيد طلحة بن عبيد الله و سعيد بن زيد بن عمرو بن نفيل را به جستجوى اخبار كاروان به راه شام فرستاده بود كه به روز بدر سوى مدينه باز آمدند ، و هنگامى كه پيمبر از بدر سوى مدينه باز مىگشت در تربان به حضور وى رسيدند .\r\nواقدى گويد : « پيمبر با سيصد و پنج كس برون شد ، هفتاد و چهار تن از\r\n","description":"","footnote":"","page_name":" 995 ","page_number":208},
  {"content":"\r\nمهاجران بودند و بقيه از انصار بودند و هشت كس را كه نبودند از غنيمت سهم داد :\r\nسه تن از مهاجران ، عثمان بن عفان كه بر بالين دختر پيمبر مانده بود تا بمرد ، و طلحة ابن عبيد الله و سعيد بن زيد كه آنها را به جستجوى اخبار كاروان فرستاده بود . و پنج كس از انصار ، ابو لبابه بشير بن عبد المنذر كه او را در مدينه جانشين كرده بود و عاصم بن عدى عجلان كه او را به ناحيه مدينه گماشته بود و حارث بن حاطب كه از روحا وى را به سبب چيزى كه دربارهء بنى عمرو بن عوف شنيده بود سوى آنها فرستاد و حارث بن صمه و خوات بن جبير كه در روحا بيمار شده بودند .\r\nگويد : « مسلمانان هفتاد شتر و دو اسب داشتند يك اسب از آن مقداد بن عمرو بود و ديگرى از مرثد بن ابى مرثد بود . » ابو جعفر گويد : « به روز بدر پيمبر را با شمشير كشيده در تعقيب مشركان ديده بودند كه مىفرمود : جماعت منهزم شود و روى بگرداند . » گويد : « در جنگ بدر پيمبر ذو الفقار را كه از آن منبه بن حجاج بود به غنيمت گرفت\r\nو هم شتر ابو جهل غنيمت او شد كه تندرو بود و بر آن به غزا مىرفت و در تخم كشى به كار مىبرد . » ابو جعفر گويد : پس از بدر پيمبر در مدينه اقامت گرفت و چنان بود كه وقتى به مدينه هجرت كرده بود با يهودان پيمان صلح بسته بود كه كسى را بر ضد او كمك ندهند و اگر دشمنى به او حمله برد ياريش كنند و چون گروهى از مشركان قومش در بدر كشته شدند يهودان حسد بردند و گفتند : « محمد با كسانى رو به رو شد كه جنگ ندانستند اگر با ما رو به رو شود جنگى ببينند كه مانند جنگ ديگر كسان نباشد . » و در پيمان شكست آوردند .\r\n","description":"","footnote":"","page_name":" 996 ","page_number":209},
  {"content":"\r\n\r\nجنگ بنى قينقاع\r\nمحمد بن اسحاق گويد : قصهء بنى قينقاع چنان بود كه پيمبر آنها را در بازارشان فراهم آورد و گفت : « اى گروه يهود از خدا بترسيد كه شما را نيز بليه اى چون قرشيان دهد ، بياييد مسلمان شويد شما مىدانيد كه من پيمبر مرسلم و اين را در كتاب خويش و پيمان خدا مىبينيد . » يهودان بنى قينقاع گفتند : « اى محمد پندارى كه ما نيز قوم تو هستيم ، مغرور مشو كه با كسانى رو به رو شدى كه جنگ نمىدانستند و فرصتى به دست آوردى ، به خدا اگر با ما جنگ كنى خواهى ديد كه چگونه كسانيم . » قتاده گويد : « يهودان بنى قينقاع نخستين گروه يهودان بودند كه ما بين بدر و احد پيمان شكنى كردند و با پيمبر به جنگ برخاستند . »\r\nزهرى گويد : « جنگ پيمبر خدا با بنى قينقاع در شوال سال دوم هجرت بود . » عروه گويد : جبريل اين آيه را براى پيمبر آورد كه « * ( وَإِمَّا تَخافَنَّ من قَوْمٍ خِيانَةً فَانْبِذْ إِلَيْهِمْ عَلى سَواءٍ 8 : 58 ) * [ 1 
  ] » يعنى : « اگر از گروهى خيانتى بدانستى منصفانه به آنها اعلام كن . » و چون جبريل آيه را به سر برد پيمبر گفت : « من از بنى قينقاع بيمناكم » و به حكم همين آيه به جنگ ايشان رفت .\r\nواقدى گويد : « پيمبر پانزده روز يهودان بنى قينقاع را محاصره كرد كه هيچكس از آنها به جنگ نيامد ، آنگاه به حكم پيمبر خدا تسليم شدند و دستهايشان را ببستند ، پيمبر مىخواست آنها را بكشد ، ولى عبد الله بن ابى دربارهء آنها سخن\r\n\r\n","description":"","footnote":"\r\n[ 1 
  ] انفال : 58\r\n","page_name":" 997 ","page_number":210},
  {"content":"\r\nكرد . » ابن اسحاق گويد : وقتى يهودان به حكم پيمبر خدا تسليم شدند عبد الله بن ابى پيش وى آمد و گفت : « اى محمد با وابستگان من نيكى كن . » و اين سخن از آن جهت گفت كه يهودان بنى قينقاع هم پيمان خزرجيان بودند .\r\nپيمبر پاسخ نداد ، و باز عبد الله گفت : « اى محمد با وابستگان من نيكى كن . » و پيمبر روى از او بگردانيد .\r\nگويد : و عبد الله دست در گريبان پيمبر كرد كه فرمود : « مرا رها كن » و خشمگين شد چنان كه چهرهء وى تيره شد ، و بازگفت : « مرا رها كن » عبد الله گفت : « به خدا رهايت نكنم ، تا با وابستگان من نيكى كنى ، مىخواهى چهارصد بىزره و سيصد زره پوش را كه مرا در مقابل سياه و سرخ حفظ كرده‌اند در يك روز بكشى كه من از حوادث در امان نيستم و از آينده بيم دارم . »\r\nقتاده گويد : پيمبر فرمود : « آنها را رها كنيد كه خدا لعنتشان كند و او را نيز با آنها لعنت كند . » پس يهودان را رها كردند و بفرمود تا از ديار خويش بروند و خدا اموالشان را غنيمت مسلمانان كرد ، زمين نداشتند كه كارشان زرگرى بود و پيمبر سلاح بسيار با لوازم زرگرى از آنها گرفت ، و عبادة بن صامت آنها را با زن و فرزند از مدينه ببرد تا به ذباب رسانيد و مىگفت : « هر چه دور تر بهتر . » در جنگ بنى قينقاع پيغمبر ابو لبابة بن عبد المنذر را در مدينه جانشين خويش كرده بود .\r\nابو جعفر گويد : « نخستين بار بود كه پيمبر اسلام خمس گرفت ، و خمس غنايم را برگرفت و چهار خمس ديگر را به ياران خود داد . » گويد : « پرچم پيمبر در جنگ بنى قينقاع سپيد بود و حمزة بن عبد المطلب آن را مىبرد . »\r\n","description":"","footnote":"","page_name":" 998 ","page_number":211},
  {"content":"\r\nپس از آن پيمبر به مدينه بازگشت و عيد قربان گرفت . گويند كه پيمبر و توانگران اصحاب به روز دهم ذى حجه قربان كردند و او با مردم به نمازگاه رفت و نماز كرد و اين نخستين بار بود كه به روز عيد با مردم در نمازگاه به نماز ايستاد و به دست خويش دو بز و به قولى يكى ، ذبح كرد .\r\nجابر بن عبد الله گويد : « وقتى از بنى قينقاع باز آمديم صبحگاه دهم ذى حجه قربان كرديم و اين نخستين عيد قربان بود\r\nكه مسلمانان به پا داشتند و ما ، در بنى سلمه قربان كرديم و هفده قربان آنجا بود . » ابو جعفر گويد : ابن اسحاق براى جنگ بنى قينقاع وقتى معين نكرده جز اينكه گويد : « ميان غزوه سويق بود و رفتن پيمبر تا بنى سليم و بحران كه دو معدن حجاز بود به قصد غزاى قريش . » بعضىها گفته‌اند كه از غزوه بدر اول تا جنگ بنى قينقاع سه غزا و سفر جنگى بود و پنداشته‌اند كه پيمبر نهم صفر سال سوم ( كذا ) هجرت سوى بنى قينقاع رفت و اين پس از بازگشت از بدر بود و روز چهارشنبه هشت روز مانده از رمضان به مدينه بازگشت ، و بقيهء رمضان را در آنجا مقيم بود و چون خبر يافت كه بنى سليم و غطفان فراهم شده‌اند به غزاى قرقرة الكدر رفت و به روز جمعه غرهء شوال سال دوم هجرت پس از برآمدن آفتاب آهنگ آنجا كرد .\r\nولى ابن حميد از ابن اسحاق روايت مىكند كه وقتى پيمبر از بدر به مدينه بازگشت و فراغت از بدر در آخر رمضان يا اول شوال بود ، بيش از هفت روز در مدينه نماند و شخصا به غزا رفت و قصد بنى سليم داشت و برفت تا به آب كدر بنى سليم رسيد و سه روز آنجا بود و به مدينه بازگشت و حادثه اى نبود و بقيهء شوال و ذى قعده را در مدينه گذرانيد و در اين اثنا بيشتر اسيران قريش فديه دادند .\r\nولى به گفتهء واقدى پيمبر در محرم سال سوم هجرت به غزاى كدر رفت و پرچم وى را على بن ابى طالب مىبرد ،\r\nو ابن ام مكتوم معيصى را در مدينه جانشين\r\n","description":"","footnote":"","page_name":" 999 ","page_number":212},
  {"content":"\r\nخود كرد .\r\nبعضىها گفته‌اند پيمبر از غزاى كدر به مدينه آمد و حشم و گله آورد و حادثه نبود ، و دهم شوال به مدينه رسيد و روز يازدهم همان ماه غالب بن عبد الله ليثى را با گروهى سوى بنى سليم و غطفان فرستاد كه كسان بكشتند و گله بگرفتند و روز چهاردهم شوال با غنيمت سوى مدينه باز آمدند و در اين غزا سه كس از مسلمانان كشته شد و پيمبر تا ذى حجه در مدينه بماند و روز شنبه هفت روز مانده از ذى حجه به غزاى سويق رفت .\r\n\r\nغزوهء سويق\r\nابو جعفر گويد : « به گفتهء ابن اسحاق وقتى پيمبر از غزاى كدر به مدينه بازگشت بقيه شوال و ذى قعدهء سال دوم هجرت را آنجا گذرانيد ، آنگاه در ماه ذى حجه براى غزوه سويق سوى ابو سفيان بن حرب رفت . » گويد : « و در اين سال مشركان امور حج را به دست داشتند . » عبد الله بن كعب بن مالك كه از مطلعان انصار بود گويد : « وقتى ابو سفيان بن حرب با كاروان به مكه رسيد و بقيهء قرشيان از بدر باز آمدند نذر كرد كه از جنايت آب به سر نزند تا به جنگ محمد رود و با دويست سوار از قرشيان برون شد\r\nتا قسم راست كرده باشد و از راه نجديه تا صدر قناة برفت تا به نزديك كوه تيت يك منزلى مدينه رسيد و در تاريكى شب به سوى بنى نضير رفت ، و به نزد حيى بن اخطب شد و در او را بزد و حيى بترسيد و در نگشود و از آنجا پيش سلام بن مشكم رفت كه سالار و گنجينه دار بنى نضير بود و سلام او را به خانه برد و مهمان كرد و از اخبار كسان با وى بگفت .\r\nپس از آن ابو سفيان پيش ياران خود برگشت و كسانى از قريش را سوى\r\n","description":"","footnote":"","page_name":" 1000 ","page_number":213},
  {"content":"\r\nمدينه فرستاد كه تا حدود عريض برفتند و چند نخل كوچك را بسوزانيدند و يكى از انصار را كه با هم پيمان خويش در كشتزار بود بكشتند و بازگشتند .\r\nو كسان خبر بمدينه آوردند و پيمبر به تعقيبشان تا قرقرة الكدر رفت و از آنجا بازگشت و به ابو سفيان و ياران وى دست نيافت ، و توشه هاى قرشيان كه در كشتزار رها كرده بودند تا سبكبار شوند و آسان بگريزند به دست مسلمانان افتاد .\r\nو چون پيمبر با مسلمانان بازمىگشت از او پرسيدند : « اميد دارى ثواب غزايى داشته باشيم ؟ » پيمبر گفت : « آرى » و هنگامى كه ابو سفيان براى حركت از مكه سوى مدينه آماده مىشد در ترغيب قرشيان اشعارى بدين مضمون گفت :\r\n« به يثرب و جماعتشان حمله كنيد » « كه هر چه فراهم آورده‌اند غنيمت شما شود » « اگر به روز چاه آنها ظفر يافتند » « پس از آن نوبت شماست » « قسم خورده‌ام كه نزديك زنان نشوم » « و آب به سر و تن نزنم » « تا قبايل اوس و خزرج را نابود كنيد » « كه دل از غم مشتعل است »\r\nولى به گفتهء واقدى غزوهء سويق در ذى قعدهء سال دوم هجرت بود .\r\nگويد : « پيمبر با دويست كس از مهاجر و انصار برون شد . » و حكايت وى همانند ابن اسحاق است ، جز اينكه گويد : « ابو سفيان در عريض به سعيد بن عمرو و مزدور وى برخورد و هر دو را بكشت و چند خانه و مقدارى كاه را كه آنجا بود بسوخت و پنداشت كه قسم وى راست شده و خبر به پيمبر رسيد و مردم را بخواند\r\n","description":"","footnote":"","page_name":" 1001 ","page_number":214},
  {"content":"\r\nكه به تعقيب ابو سفيان برون شدند اما به او نرسيدند . » گويد : « و ابو سفيان و ياران او كيسه هاى سويق را مىانداختند كه سبكبار شوند كه بيشتر توشهء آنها سويق بود ، به همين جهت اين را غزوهء سويق نام دادند . » واقدى گويد : « پيمبر ابو لبابة بن عبد المنذر را در مدينه جانشين خويش كرد . » ابو جعفر گويد : « در ذى حجه سال دوم هجرت عثمان بن مظعون بمرد و پيمبر خدا او را در بقيع به خاك سپرد و سنگى به نشان قبر وى بالاى سرش نهاد . » گويند : حسن بن على بن ابى طالب در همين سال تولد يافت .\r\nابو جعفر گويد : « به گفتهء واقدى على بن ابى طالب عليه السلام\r\nفاطمه عليه السلام را در ذى حجه ، بيست و دو ماه پس از هجرت ، به خانه برد و اگر اين گفته درست باشد گفتهء اول درست نيست .\r\nگويند : در همين سال پيمبر خداى ترتيب خونبها را نوشت كه به شمشير وى آويخته بود .\r\n\r\nآنگاه سال سوم هجرت درآمد\r\nمحمد بن اسحاق گويد : « وقتى پيمبر از غزوهء سويق بازگشت ، بقيهء ذى حجه و محرم را در مدينه گذرانيد ، پس از آن به غزاى نجد رفت و قصد قبيلهء غطفان داشت ، و اين را غزوهء ذى امر گفتند ، و تقريبا همهء صفر ، را در نجد گذرانيد ، پس از آن به مدينه بازگشت و حادثه اى نبود و بيشتر ربيع الاول را در مدينه بود ، سپس به غزا برون شد و قصد قريش و بنى سليم داشت و به بحران رسيد كه معدنى در حجاز بود و ماه ربيع الاخر و جمادى الاول را در آنجا بود و به مدينه بازگشت و حادثه اى نبود . »\r\n","description":"","footnote":"","page_name":" 1002 ","page_number":215},
  {"content":"\r\n\r\nخبر كعب ابن اشرف\r\nابو جعفر گويد : « در اين سال پيمبر كسانى را براى كشتن كعب بن اشرف فرستاد . » به گفته واقدى حادثه در ربيع الاول همين سال بود .\r\nابن اسحاق گويد : « قصهء ابن اشرف چنان بود كه وقتى قرشيان در بدر كشته شدند و زيد بن حارثه و عبد الله بن رواحه سوى مدينه آمدند كه پيمبر آنها را فرستاده بود تا مژدهء فتح و قتل مشركان را به مسلمانان آنجا برسانند ،\r\nكعب بن اشرف كه از مردم قبيله طى بود و مادرش از يهودان بنى نضير بود وقتى اين خبر بشنيد گفت :\r\n« واى ، راست مىگويند ؟ محمد كسانى را كه اين دو مرد مىگويند كشته است .\r\nاينان اشراف عرب و ملوك كسان بودند ، به خدا اگر محمد آنها را كشته باشد مرگ براى ما بهتر از زندگانى است . » و چون دشمن خدا از صحت خبر يقين كرد ، سوى مكه رفت و به نزد مطلب ابن ابى وداعه سهيم منزل گرفت ، و مطلب او را گرامى داشت و كعب به تحريك بر ضد پيمبر خداى پرداخت و شعر مىسرود و بر كشتگان به چاه افتادهء قريش مىگريست .\r\nپس از آن به مدينه بازگشت و در اشعار خويش از زنان مسلمان ياد كرد و موجب آزار آنها شد ، و پيمبر گفت : « كى شر ابن اشرف را كوتاه مىكند ؟ »\r\nمحمد بن مسلمه گفت : « اى پيمبر خداى ! من اين كار مىكنم و او را مىكشم . » پيمبر گفت : « بكن » و چون محمد بن مسلمه از پيش پيمبر بازگشت سه روز جز اندكى كه رمق او را حفظ كند نخورد و ننوشيد ، و اين را به پيمبر گفتند كه او را بخواند و گفت : « چرا از خوردن و نوشيدن بازمانده اى ؟ »\r\n","description":"","footnote":"","page_name":" 1003 ","page_number":216},
  {"content":"\r\nگفت : « اى پيمبر خداى ! سخنى گفته‌ام كه ندانم انجام آن توانم يا نه ؟ » پيمبر گفت : « تكليفى بجز كوشيدن ندارى . » گفت : « اى پيمبر خدا ! ناچار بايد سخنانى بگوييم . » پيمبر گفت : « هر چه خواهى بگوى » گويد : « محمد بن مسلمه و ابو نائله سلكان بن سلامه كه برادر شيرى كعب بود و عباد بن بشر و حارث بن اوس و ابو عبس بن جبر بر كشتن كعب بن اشرف همسخن شدند ، و ابو نائله را كه شاعر بود پيش وى فرستادند كه ساعتى با او سخن كرد و شعرى خواند و پس از آن گفت : « اى ابن شرف ! من به حاجتى پيش تو آمده‌ام آن را نهان دار . » گفت : « چنين كنم . » گفت : « آمدن اين مرد بليه اى بود ، كه عربان به دشمنى ما برخاستند و بر ضد ما همسخن شدند و راهها بسته شد و نانخوران ما به سختى افتادند و همه به محنت افتاده‌ايم . » كعب گفت : « مرا پسر اشرف مىگويند ، از پيش به تو گفته بودم كه عاقبت كار چنين مىشود . » ابن نائله گفت : « خواهم كه آذوقه اى به ما بفروشى و وثيقه به تو دهيم . » كعب گفت : « فرزندان خويش را وثيقه دهيد . » گفت : « مىخواهى ما را رسوا كنى ؟ مرا يارانى هست كه همرأى منند ، مىخواهم آنها را پيش تو آرم كه آذوقه به آنها دهى و نيكى كنى و ما سلاح به وثيقهء تو دهيم » مىخواست كه وقتى كسان با سلاح پيش كعب مىشوند وى بدگمان نشود .\r\nكعب گفت : « سلاح براى وثيقه بس است . » گويد : « سلكان پيش ياران خويش بازگشت\r\nو قصه را براى آنها نقل كرد و بگفت تا سلاح برگيرند و پيش وى فراهم شوند . »\r\n","description":"","footnote":"","page_name":" 1004 ","page_number":217},
  {"content":"\r\n« آنگاه همگان پيش پيمبر فراهم آمدند كه همراهشان تا بقيع غرقد برفت و آنها را روانه كرد و گفت : « به نام خدا برويد » و دعا كرد و گفت : « خدايا كمكشان كن . » « آنگاه پيمبر به خانه بازگشت و شبى مهتاب بود و آنها برفتند تا به قلعه كعب رسيدند و ابو نائله بانگ زد و او كه تازه عروسى كرده بود از بستر برجست و زنش او را بگرفت و گفت : « تو در حال جنگى و مرد در حال جنگ در چنين وقتى پايين نميرود . » « كعب گفت : « اين ابو نائله است كه اگر مرا خفته بيند بيدارم نكند . » « زن گفت : « به خدا در صداى وى نشان شر مىبينم » « كعب گفت : « اگر مرد را به سوى ضربت خوانند ، اجابت كند . » « آنگاه از جاى خويش فرود آمد و ساعتى با آمدگان سخن كرد كه به دو گفتند :\r\n« بيا به دره عجوز شويم و باقى شب را به صحبت بگذرانيم » كعب گفت : « چنان كه خواهيد » « و به راه افتادند و ساعتى برفتند . آنگاه ابو نائله دست به موهاى سر كعب كشيد و ببوييد و گفت : « هرگز عطرى چنين خوشبو نديده‌ام » . پس از آن ساعتى برفت و باز چنان كرد تا كعب اطمينان يافت و ساعتى بعد باز چنان كرد و موهاى سر او را بگرفت و گفت : « دشمن خدا را بزنيد . » و شمشيرها بر او فرود آمد اما كارى نساخت .\r\nمحمد بن مسلمه گويد : « وقتى ديدم از شمشيرها كارى برنيامد و دشمن خدا فرياد زد و بر همه قلعه ها آتش افروخت ، شمشير باريكى را كه در نيام داشتم به ياد آوردم و به سينه او نهادم و فشار دادم تا به تهيگاهش رسيد و دشمن خدا بيفتاد . » گويد : « از شمشيرهاى ما زخمى به سر يا پاى حارث بن اوس خورده بود .\r\n. و به راه افتاديم و بيامديم و از محل بنى امية بن زبير و بنى قريظه و بعاث گذشتيم تا به حره\r\n","description":"","footnote":"","page_name":" 1005 ","page_number":218},
  {"content":"\r\nعريض رسيديم ، و اوس بن حارث كند مىآمد كه خون از او مىريخت و ساعتى براى او بمانديم آنگاه به دنبال ما آمد و عاقبت او را برداشتيم و آخر شب پيش پيمبر خدا رسيديم و او ايستاده بود و نماز مىكرد . به دو سلام كرديم و پيش ما آمد و كشته شدن دشمن خدا را با وى بگفتيم و پيمبر آب دهن به زخم رفيق ما انداخت و ما به خانه بازگشتيم .\r\n« صبحگاهان يهودان از كشته شدن دشمن خدا هراسان شدند و هيچ يهودى نبود كه بر جان خويش بيمناك نباشد . پيمبر گفت : « به هر يك از مردان يهود دست يافتيد خونش را بريزيد . » محيصة بن مسعود بر ابن سنينه تاخت و او را بكشت ، وى يكى از تجار يهود بود كه با محيصه و كسانش رفت و آمد و داد و ستد داشت . حويصة ابن مسعود هنوز مسلمان نشده بود و چون محيصه يهودى را بكشت او را مىزد و مىگفت : « دشمن خدا ، اين مرد را كه هر چه پيه در شكم دارى از مال اوست كشتى ؟ » محيصه گويد : « به او گفتم اگر آنكه گفته او را بكشم فرمان دهد ، تو را نيز بكشم » و اين آغاز اسلام حويصه بود كه گفت : « ترا به خدا اگر محمد بگويد مرا بكشى ميكشى ؟ » گفتم : « بله به خدا اگر بگويد ترا بكشم ، گردنت را مىزنم » گفت : « به خدا دينى كه ترا چنين كرد عجيب است » و مسلمان شد .\r\nابو جعفر گويد : « به گفتهء واقدى سر كعب بن اشرف را پيش پيمبر خدا آوردند .\r\n« و هم به گفته او در ربيع الاول اين سال عثمان بن عفان ام كلثوم دختر پيمبر خدا را به زنى گرفت\r\nو در جمادى الاخر او را به خانه برد و در ربيع الاول همين سال پيمبر به غزاى انمار رفت كه آن را غزوهء ذو امر نيز گويند .\r\nگفتهء ابن اسحاق را در اين باب پيش از اين آورده‌ايم .\r\n","description":"","footnote":"","page_name":" 1006 ","page_number":219},
  {"content":"\r\nواقدى گويد : « تولد سايب بن يزيد بن اخت النمر در همين سال بود . »\r\n\r\nغزوهء قرده\r\nواقدى گويد : « در جمادى الاخر اين سال غزاى قرده رخ داد و سالار آن زيد ابن حارثه بود و اين نخستين بار بود كه زيد بن حارثه سالارى قوم يافت . » ابو جعفر گويد : « به گفتهء ابن اسحاق زيد بن حارثه در سفرى كه پيمبر او را فرستاد در محل قرده ، يكى از آبهاى نجد ، كاروان قريش را كه ابو سفيان همراه او بود بگرفت .\r\n« و قصه چنان بود كه پس از جنگ بدر قرشيان از راه شام بيمناك شدند و راه عراق گرفتند و گروهى از بازرگانان برون شدند . و از جمله ابو سفيان بود كه نقرهء بسيار همراه داشت كه بيشتر كالاى تجارت آنها نقره بود و يكى از بكر بن وائل را به نام فرات بن حيان اجير كردند تا بلد راه باشد و پيمبر زيد بن حارثه را بفرستاد كه بر سر آب قرده به آنها برخورد كه مردان بگريختند و اموال كاروان را بگرفت و پيش پيمبر آورد . » ابو جعفر گويد : به گفتهء واقدى قصهء اين غزا چنان بود كه قرشيان گفتند :\r\n« محمد راه تجارت ما را بسته » و ابو سفيان\r\nو صفوان بن اميه گفتند : « اگر در مكه بمانيم سرمايه هاى خويش را بخوريم » .\r\nزمعة بن اسود گفت : « يكى را به شما نشان مىدهم كه اگر چشم بسته به راه نجديه رود راه را بجويد » صفوان گفت : « اين كيست ، ما چندان حاجت به آب نداريم كه به زمستان مىرويم . » زمعه گفت : « اين شخص فرات بن حيان است . » قرشيان او را خواستند و اجير كردند و به هنگام زمستان با آنها بيرون آمد و از\r\n","description":"","footnote":"","page_name":" 1007 ","page_number":220},
  {"content":"\r\nذات عرق عبور كردند و به غمره رسيدند .\r\n« خبر كاروان به پيمبر رسيد كه مال بسيار و ظروف نقره داشت كه صفوان بن اميه همراه مىبرد . و زيد بن حارثه برون شد و راه كاروان را ببست و آن را بگرفت و بزرگان قوم بگريختند و خمس اموال كاروان بيست هزار شد كه پيمبر گرفت و چهار خمس ديگر را به زيد و همراهان وى تقسيم كرد ، و فرات بن حيان را كه اسير شده بود پيش پيمبر آوردند و به او گفتند اگر مسلمان شوى ترا نمىكشد و چون پيمبر او را بخواند اسلام آورد و او را رها كرد .\r\n\r\nقتل ابى رافع يهودى\r\nابو جعفر گويد : چنان كه گفته‌اند قتل رافع يهودى در همين سال بود و سبب آن بود كه وى كعب بن اشرف را بر ضد پيمبر خدا تأييد مىكرده بود و پيمبر در نيمهء جمادى الاخر همين سال عبد الله بن عتيك را سوى او فرستاد . » ابن اسحاق گويد : « پيمبر كسانى را از انصار سوى ابو رافع يهودى فرستاد و سالار فرستادگان عبد الله بن عقبه يا عبد الله بن عتيك بود ، و چنان بود كه ابو رافع پيمبر خدا را مىآزرد و بر ضد وى تحريك ميكرد و در قلعهء خويش به سرزمين حجاز مقيم بود .\r\n« وقتى فرستادگان پيمبر به محل وى نزديك شدند آفتاب غروب كرده بود و كسان گله هاى خويش را مىبردند و عبد الله بن عقبه يا عبد الله بن\r\nعتيك به همراهان خويش گفت : « اينجا باشيد تا من بروم و با دربان سخن كنم ، شايد بتوانم درآيم . » گويد : و برفت و چون نزديك در رسيد جامه به چهره انداخت ، گويى به حاجت مشغول بود و كسان داخل شده بودند و دربان بانگ زد : « بندهء خدا اگر\r\n","description":"","footnote":"","page_name":" 1008 ","page_number":221},
  {"content":"\r\nمىخواهى درآيى درآى كه مىخواهم در را ببندم . » عبد الله گويد : « درآمدم و در طويلهء خرى كمين كردم و چون كسان درآمدند در را ببست و كليدها را به ميخى آويخت و من برخاستم و كليدها را برگرفتم و ابو رافع در بالا خانه با كسان به صحبت بود و چون آنها برفتند من بالا رفتم و هر درى را مىگشودم از داخل مىبستم كه با خويش گفتم اگر كسان به كمك وى آيند به من دست نيابند تا او را كشته باشم و عاقبت به دو رسيدم كه در اطاقى تاريك ميان اهل خانهء خويش بودند و ندانستم كجاست و گفتم : « اى ابو رافع ! » ابو رافع گفت : « اين كيست ؟ » گويد : و من سوى صدا دويدم و با شمشير بزدم و حيرت زده بودم و از شمشيرى كارى نساخت . ابو رافع فرياد زد و من از اطاق برون شدم و لحظه اى بعد درآمدم و گفتم : « اين بانگ چه بود ؟ » ابو رافع گفت : « يكى در اطاق بود و مرا با شمشير زد » گويد : او را با شمشير بزدم كه زخمى شد اما كشته نشد و سر شمشير را به شكم او فرود كردم كه از پشتش درآمد و دانستم كه او را كشته‌ام ، آنگاه درها را يكى پس از ديگرى گشودم تا به پله اى رسيدم و پا نهادم و پنداشتم كه به زمين رسيده‌ام و شبى مهتاب بود و بيفتادم و پايم بشكست و آن را با عمامهء خويش بستم و برفتم تا نزديك در نشستم و گفتم : « به خدا امشب نروم تا از مرگ وى مطمئن شوم » گويد : و چون خروس بانگ برآورد يكى از بالاى حصار بانگ زد كه ابو رافع بازرگان مردم حجاز درگذشت . و من پيش همراهانم رفتم و گفتم فرار كنيد كه خدا ابو رافع را كشت و پيش\r\nپيمبر رفتم و قصه را با وى بگفتم پيمبر گفت :\r\n« پايت را دراز كن » و پايم را دراز كردم و دست بدان ماليد و گويى هرگز آسيب نديده بود .\r\nابو جعفر گويد : « به گفتهء واقدى پيمبر در ذىحجهء سال چهارم هجرت كس\r\n","description":"","footnote":"","page_name":" 1009 ","page_number":222},
  {"content":"\r\nبراى كشتن ابو رافع سلام بن ابى الحقيق فرستاد و فرستادگان وى ابو قتاده و عبد الله بن عتيك و مسعود بن سنان و اسود بن خزاعى و عبد الله بن انيس بودند . » ابن اسحاق قصه را چنين نقل مىكند كه سلام بن ابى الحقيق ، ابو رافع ، از جمله كسانى بود كه بر ضد پيمبر خداى دسته بندى مىكرد و چنان بود كه پيش از جنگ احد اوسيان ، كعب بن اشرف را كه با پيمبر دشمنى داشت و بر ضد او تحريك مىكرد كشته بودند ، و خزرجيان از پيمبر اجازه خواستند كه سلام بن ابى الحقيق را كه در خيبر بود بكشند و او اجازه داد .\r\nابو شهاب زهرى گويد : از جمله نعمتها كه خدا به پيمبر خويش داده بود اين بود كه دو قبيلهء انصار اوس خزرج چون دو قوچ در خدمت پيمبر مسابقه داشتند و همين كه اوسيان خدمتى به پيمبر خدا مىكردند خزرجيان مىگفتند : « به خدا به اين فضيلت پيش پيمبر و مسلمانان بر ما پيشى نگيرند . » و آرام نمىگرفتند تا كارى نظير آن انجام دهند . و چون خزرجيان كارى مىكردند ، اوسيان چنين مىگفتند .\r\n« و چون اوسيان كعب بن اشرف را كه دشمن پيمبر بود كشتند خزرجيان گفتند :\r\nبه اين فضيلت بر ما پيشى نگيرند و با همديگر سخن كردند كه مردى كه به دشمنى پيمبر همانند ابن اشرف باشد كيست و نام ابن ابى الحقيق كه در خيبر مقيم بود به ميان آمد و از پيمبر خداى براى كشتن او اجازه خواستند و او اجازه داد و هشت نفر از خزرجيان سوى او رفتند كه عبد الله بن عتيك و مسعود بن سنان و عبد الله بن انيس و ابو قتاده و خزاعى بن اسود از آن جمله بودند و پيمبر سالارى گروه را به ابن عتيك داد و گفت : « از كشتن زن و فرزند خوددارى كنند و آن گروه برفتند تا به خيبر رسيدند و شبانگاه سوى خانه ابن ابى الحقيق رفتند و او در بالا خانه اى بود كه يك چرخ رومى بر آن بود و بر آن بالا رفتند تا به در وى رسيدند و اجازه خواستند و زن او برون آمد و گفت : « شما كيستيد ؟ » گفتند : « از مردم عربيم و آذوقه مىخواهيم »\r\n","description":"","footnote":"","page_name":" 1010 ","page_number":223},
  {"content":"\r\nگفت : « اينجاست ، درآييد » گويد : و چون درآمديم در اطاق را به روى زن بستيم كه بيم داشتيم مزاحم ما شود و او بانگ زد و حضور ما را خبر داد . ابو رافع بر بستر خويش افتاده بود و با شمشير سوى او حمله برديم و در تاريكى شب از سپيدى او نشانه جستيم كه گويى يك زن قبطى خفته بود و چون زن بانگ زد به روى او شمشير كشيديم اما منع پيمبر را به ياد آورديم و دست از او بداشتيم و اگر منع پيمبر نبود او را كشته بوديم .\r\nو چون ابو رافع را با شمشير بزديم عبد الله بن انيس شمشير در شكمش فرو برد و او مىگفت : « بس ، بس ، » گويد : « پس از آن برون آمديم و عبد الله بن عتيك خوب نمىديد و از پله بيفتاد و به سختى آسيب ديد كه او را برداشتيم و سوى نهرى رفتيم و در آن ، جا گرفتيم .\r\nآنگاه يهودان آتش افروختند و به هر سو در جستجوى ما رفتند و چون نوميد شدند\r\nپيش ابو رافع برگشتند و او را كه جان مىداد در ميان گرفتند .\r\nگويد : و ما گفتيم : « چگونه مىتوانيم بدانيم كه دشمن خدا مرده است ؟ » يكى از ما گفت : « برويم ببينيم » و برفت تا ميان مردم درآمد و كسانى از يهودان اطراف ابو رافع بودند و زنش كه چراغ به دست داشت در چهرهء او نظر مىكرد و مىگفت : « به خدا صداى ابن عتيك را شناختم اما باور نكردم و گفتم ابن عتيك كجا و اينجا كجا . » آنگاه سوى ابو رافع رفت كه به دو بنگرد و گفت : « به خدا يهودى مرد . » رفيق ما مىگفت : « هرگز سخنى چنين شيرين نشنيده بودم . » و چون رفيق ما بيامد و ماجرا را بگفت ابن عتيك را برداشتيم و پيش پيمبر رفتيم و خبر قتل دشمن خدا را بگفتيم و به نزد وى اختلاف شد كه كدام يك از ما او را كشته است كه همه مدعى كشتن او بوديم .\r\n","description":"","footnote":"","page_name":" 1011 ","page_number":224},
  {"content":"\r\nپيمبر خدا گفت : « شمشيرهاى خود را بياريد » ، و چون بياورديم در آن نگريست و چون شمشير ابن انيس را بديد گفت : « اين او را كشته است كه نشان استخوان را در آن مىبينم . » حسان بن ثابت دربارهء قتل كعب بن اشرف و سلام بن ابى حقيق شعرى گفت كه خلاصه مضمون آن چنين است :\r\n« اى ابن حقيق و اى ابن اشرف ! » « دليرا گروهى كه شما ديديد » « كه چون شير با شمشير تيز سوى شما شدند » « و مرگ بشما پوشانيدند » « كه در كار دين خويش بينا بودند » « و مايه زبونى ستم بودند »\r\nدختر عبد الله بن انيس گويد : كسانى كه پيمبر براى كشتن ابن ابى الحقيق فرستاد عبد الله بن عتيك بود و عبد الله بن انيس و ابو قتاده و يكى ديگر از انصار و آنها هنگام شب به خيبر رسيدند .\r\nعبد الله بن انيس گويد ، و ما ، درها را مىبستيم و كليد آن را مىگرفتيم تا همه درها بسته شد و كليد آن را در گودالى انداختيم آنگاه سوى بالا خانه اى رفتيم كه ابن ابى الحقيق آنجا بود و من و عبد الله بن عتيك بالا رفتيم و ياران ما در محوطه نشستند و عبد الله بن عتيك اجازه خواست و زن ابن ابى الحقيق گفت : « اين صداى عبد الله بن عتيك است . » ابن ابى الحقيق گفت : « عبد الله بن عتيك در يثرب است و چگونه در اين وقت اينجا تواند بود . در را باز كن كه جوانمرد در اين وقت كس را از در خويش نراند . » زن ابن ابى الحقيق برخاست و در را گشود و من و عبد الله بن عتيك درآمديم و\r\n","description":"","footnote":"","page_name":" 1012 ","page_number":225},
  {"content":"\r\nعبد الله به من گفت : « زن را بزن . » و من شمشير كشيدم و رفتم كه او را بزنم و به ياد آوردم كه پيمبر از كشتن زن و فرزند منع كرده بود و دست از او بداشتم .\r\nآنگاه عبد الله بن عتيك به نزد ابن ابى الحقيق رفت .\r\nابن عتيك گويد : ابن ابى الحقيق را در بالا خانه تاريك مىديدم از بس كه سپيد بود و چون او مرا با شمشير بديد متكا را جلو من گرفت كه محفوظ بماند و من پيش رفتم كه او را با شمشير بزنم اما نتوانستم ، و او را زخمى كردم . آنگاه عبد الله بن انيس بيامد و گفت : « او را بكشم ؟ » گفتم : « آرى » و عبد الله بن انيس برفت و او را بكشت .\r\nعبد الله بن انيس گويد : « آنگاه پيش ابن عتيك رفتم و راه خويش گرفتيم و زن فرياد زد : شبيخون ! شبيخون ! » گويد : و عبد الله بن عتيك از پله بيفتاد و گفت : « پايم ، پايم . » و من او را برداشتم و پايين بردم و گفتم : « راه بيفت پايت طورى نشده . » و روان شديم و يادم آمد كه كمانم را روى پله نهاده‌ام و براى برداشتن آن بازگشتم و خيبريان را ديدم كه درهم افتاده‌اند\r\nو همه سخنشان اين بود كه ابن ابى الحقيق را كى كشته است ، و من نيز هر كه را مىديدم مىگفتم : « ابن ابى الحقيق را كى كشته است » گويد : پس از آن از پله بالا رفتيم و مردم در پلكان آمد و رفت مىكردند و كمان خويش را برداشتم و برگشتم و به ياران خويش پيوستم و روان شديم ، روز نهان مىشديم و شب راه مىرفتيم و چون هنگام روز نهان مىشديم يكى را به مراقب مىگماشتيم كه اگر چيزى ديد به ما اشاره كند . و چون به بيضا رسيديم من نگهبان شدم و به آنها اشاره كردم كه شتابان برفتند و من نيز به دنبالشان بودم و نزديك مدينه به آنها رسيدم ، گفتند : « چه بود ، چيزى ديدى ؟ » گفتم : « نه ولى ديدم كه خسته شده‌ايد و خواستم از ترس بدويد . »\r\n","description":"","footnote":"","page_name":" 1013 ","page_number":226},
  {"content":"\r\nابو جعفر گويد : « در شعبان همين سال پيمبر حفصه دختر عمر را به زنى گرفت ، در ايام جاهليت حفصه زن خنيس بن حذافه سهمى بوده و شوهرش مرده بود .\r\nو هم در اين سال جنگ احد رخ داد كه به روز شنبه هفتم شوال بود .\r\n\r\nسخن از جنگ احد\r\nابو جعفر گويد : سبب جنگ احد ميان پيمبر و مشركان قريش جنگ بدر بود كه جمعى از اشراف قريش در اثناى آن كشته بودند و چون باقيماندهء قرشيان به مكه بازگشتند و ابو سفيان بن حرب نيز كاروان را به مكه رسانيد ، عبد الله بن ابى ربيعه و عكرمة بن ابو جهل و صفوان بن اميه با تنى چند از سران قريش كه به روز بدر پدر يا پسر يا برادرشان كشته شده بود با ابو سفيان و همهء كسانى كه در كاروان چيزى داشتند سخن كردند و گفتند : « محمد نيكان شما را بكشت با مال كاروان براى جنگ وى كمك كنيد . » و آنها پذيرفتند و قرشيان با جمع حبشيان و قبايل كنانه و مردم تهامه كه اطاعتشان مىكردند براى جنگ پيمبر آماده شدند .\r\nو چنان بود كه ابو عزة عمرو بن عبد الله جمحى جزو اسيران بدر بود و پيمبر بر او منت نهاده بود به سبب آنكه فقير بود و چند دختر داشت و گفت : « اى پيمبر خداى ! چنان كه دانى من فقيرم و عيالمند و محتاج ، بر من منت بنه » و پيمبر بر او منت نهاد ، و بىفديه آزادش كرد .\r\nهنگام تجهيز براى احد صفوان بن اميه به ابو عزه گفت : « تو مردى شاعرى با ما بيا و ما را به زبان خويش كمك كن » ابو عزه گفت : « محمد بر من منت نهاده و نمىخواهم بر ضد وى شما را كمك كنم . » صفوان گفت : « بايد كمك كنى و من تعهد مىكنم كه اگر بازگشتى تورا بى -\r\n","description":"","footnote":"","page_name":" 1014 ","page_number":227},
  {"content":"\r\nنياز كنم و اگر كشته شدى دختران ترا پيش دختران خودم ببرم كه در تنگى و گشايش شريك هم باشند . » ابو عزه برون شد و در تهامه مىرفت و بنى كنانه را به جنگ مىخواند .\r\nمسافع بن عبد مناف نيز سوى بنى مالك بن كنانه رفت و به جنگ پيمبر خداى ترغيبشان كرد .\r\nجبير بن مطعم غلام حبشى خويش را كه وحشى نام داشت و زوبين به رسم حبشيان مىانداخت و زوبين او كمتر خطا مىكرد بخواند و با او گفت : « با مردم برون شو و اگر عموى محمد را به انتقام عموى من طعيمة بن عدى كشتى ترا آزاد مىكنم . » قرشيان با همه كسان خود از حبشيان و بنى كنانه و اهل تهامه برون شدند ، زنان را نيز همراه بردند كه مردان را تحريك كنند و مانع فرارشان باشند . ابو سفيان ابن حرب سالار قوم ، هند دختر عتبة بن ربيعه را همراه برد و عكرمة بن ابى جهل ، ام حكيم دختر حارث بن هشام را و حارث بن هشام فاطمه دختر وليد بن مغيره را ، و صفوان ابن اميه برزه و به قولى بره ، دختر مسعود بن عمرو ثقفى را كه مادر عبد الله بن صفوان بود ، و عمرو بن عاص ريطه دختر منبه بن حجاج را كه مادر عبد الله بن عمرو - عاص بود و طلحة بن ابى طلحه سلافه دختر سعد بن شهيد را كه سه فرزند از او داشت به نام مسافع و جلاس و كلاب كه هر سه با پدرشان در احد كشته شدند و خناس دختر مالك بن مضرب با پسر خويش ابى عزيز بن عمير برون شد . وى مادر مصعب بن عمير نيز بود .\r\nعمره دختر علقمه نيز كه از زنان بنى كنانه بود . برون شد .\r\nو چنان بود كه هند دختر عتبة بن ربيعه هر وقت وحشى را مىديد مىگفت : « بابا سياه انتقام ما را بگير » بابا سياه كنيهء وحشى بود .\r\nقرشيان روان شدند و راه پيمودند تا به نزديك مدينه رسيدند و چون پيمبر از آمدنشان خبر يافت به مسلمانان گفت : « گاوى به خواب ديدم و آن را به نيكى تعبير\r\n","description":"","footnote":"","page_name":" 1015 ","page_number":228},
  {"content":"\r\nكردم و ديدم كه دم شمشيرم شكاف برداشته بود و دست خويش را در زره اى بردم و آن را به مدينه تعبير كردم ، اگر خواهيد در مدينه بمانيد و قرشيان را همانجا كه هستند واگذاريد كه اگر همانجا ماندند به سختى و محنت افتند و اگر به سوى ما آيند در مدينه با آنها جنگ كنيم . » قرشيان به روز چهارشنبه به احد رسيدند و آن روز و پنجشنبه و جمعه را آنجا مقيم بودند . پيمبر به روز جمعه پس از نماز صبح به درهء احد رفت و روز شنبه دو گروه رو به رو شدند .\r\nرأى عبد الله بن ابى بن سلوك مانند رأى پيمبر بود كه سوى دشمن نبايد رفت ، پيمبر نيز برون شدن از مدينه را خوش نداشت ، اما گروهى از مسلمانان كه در بدر حضور نداشته بودند و بعضيشان در احد كشته شدند گفتند : « اى پيمبر خداى ما را سوى دشمن ببر كه نگويند ما ترسيده‌ايم يا زبونيم . » عبد الله بن ابى گفت : « اى پيمبر در مدينه بمان كه هر وقت از مدينه سوى دشمن رفته‌ايم شكست خورده‌ايم و هر وقت دشمن وارد مدينه شده شكست خورده است .\r\nقرشيان را واگذار كه اگر بمانند به زحمت افتند و اگر وارد مدينه شوند مردان رو به رو با آنها بجنگند و زنان و كودكان از بالا سنگشان اندازند\r\nو اگر بازگردند با نوميدى رفته باشند . » ولى آنها كه مىخواستند با دشمن رو به رو شوند چندان اصرار كردند كه پيمبر به خانه رفت و زره پوشيد و اين به روز جمعه پس از نماز صبح بود . در همان روز يكى از انصار به نام مالك بن عمرو ، مرده بود كه پيمبر بر او نماز كرد ، آنگاه با قوم برون شد و كسان پشيمان شدند و گفتند : « پيمبر ، به نارضايى برون شد و نبايد اين كار را مىكرديم . » ابو جعفر گويد : روايت سدى به مضمون ديگر است كه گويد وقتى پيمبر خدا خبر يافت كه قرشيان و طرفدارانشان به احد رسيده‌اند به ياران خويش گفت :\r\n","description":"","footnote":"","page_name":" 1016 ","page_number":229},
  {"content":"\r\n« بگوييد چه بايد كرد ؟ » ياران پيمبر گفتند : « ما را به سوى اين سگان بر » انصاريان گفتند : « اى پيمبر خدا هرگز در ديار ما دشمن بر ما غلبه نيافته است چه رسد به حالا كه تو در ميان مايى » پيمبر ، عبد الله بن ابى سلول را بخواند و هرگز وى را نخوانده بود و با او مشورت كرد كه گفت : « اى پيمبر ما را سوى اين سگان بر » پيمبر مىخواست كه دشمن به مدينه درآيد و در كوچه ها جنگ كند .\r\nنعمان بن مالك انصارى گفت : « اى پيمبر مرا از بهشت محروم مكن كه قسم به خدايى كه ترا به حق برانگيخت من به بهشت مىروم » پيمبر فرمود : « به چه سبب ؟ » نعمان گفت : « به سبب آنكه شهادت مىدهم كه خدايى جز خداى يگانه نيست و تو پيمبر خدايى و از جنگ فرار نمىكنم » پيمبر گفت : « راست مىگويى » و نعمان آن روز كشته شد .\r\nپس از آن پيمبر زره خويش را خواست و بپوشيد و چون كسان ديدند كه پيمبر زره پوشيد پشيمان شدند و گفتند : « بد كرديم ، چگونه پيمبر خدا را كه وحى به دو مىرسد به كارى واداشتيم . » و برخاستند و پوزش خواستند و گفتند : « هر چه راى تست همان كن . » پيمبر خدا گفت : « روا نباشد كه پيمبرى زره به تن كند و به جنگ نرود و آن را در آورده . »\r\nآنگاه پيمبر با هزار كس سوى احد روان شد و گفت : « اگر پايمردى كنيد ظفر يابيد » و چون از مدينه برون رفت عبد الله بن ابى بن سلول با سيصد كس بازگشت و ابو جابر سلمى به دنبال آنها رفت كه بازگردند ، ولى نپذيرفتند و گفتند : « جنگى نخواهد شد تو نيز اطاعت ما كن و با ما برگرد . » و خداى عز و جل فرمود وقتى كه دو\r\n","description":"","footnote":"","page_name":" 1017 ","page_number":230},
  {"content":"\r\nطايفه از شما خواستند بازگردند ، و اينان بنى سلمه و بنى حارثه بودند كه مىخواستند با عبد الله ابى بازگردند ، و خدا آنها را مصون داشت و پيمبر با هفتصد كس بماند .\r\nابن اسحاق گويد : وقتى پيمبر آهنگ برون شدن كرد گفتند : « اى پيمبر خدا ترا نابه دلخواه بيرون مىبريم و نبايد اين كار مىكرديم در مدينه بمان » پيمبر خدا گفت : « وقتى پيمبر زره پوشيد نبايد آن را درآرد تا جنگ كند » آنگاه پيمبر با هزار مرد برون شد و در « شوط » ميان راه احد و مدينه عبد الله ابن ابى بن سلول با يك سوم كسان از او جدا شد و گفت : « پيرو آنها شد و برون آمد و خلاف من كرد ، به خدا نمىدانيم چرا اينجا خودمان را به كشتن مىدهيم » و با منافقان قوم خويش كه پيرو او بودند بازگشت عبد الله بن عمرو بن حزام به دنبال آنها رفت و گفت : « اى قوم خدا را به ياد آريد و پيمبر و قوم خويش را در مقابل دشمن رها نكنيد . » گفتند : « اگر مىدانستيم كه جنگ خواهد شد شما را رها نمىكرديم ولى مىدانيم كه جنگى نخواهد شد . » و چون اصرار كردند ، عبد الله بن عمرو گفت : « كه خدايتان لعنت كند كه دشمن اوييد و ما را از شما بىنياز مىكند . » ابو جعفر گويد : « به گفتهء واقدى عبد الله بن ابى از محل شيخين با سيصد كس جدا شد و پيمبر خدا با هفتصد كس بماند . مشركان سه هزار كس بودند\r\nبا دويست اسب ، و پانزده زن همراهشان بود ، هفتصد كس از آنها زره داشتند و مسلمانان يكصد زره داشتند و دو اسب كه يكى از آن پيمبر بود و يكى از ابى بردهء حارثى . » گويد : « پيمبر پس از مغرب در محل شيخين جنگاوران را سان ديد و كسانى را رد كرد كه زيد بن ثابت و ابن عمرو اسيد بن ظهير و براء بن عازب و عرابة بن اوس و ابو سعيد خدرى از آن جمله بودند . رافع بن خديج را نيز كوچك ديد و مىخواست او را رد كند اما رافع بر روى پنجهء پا ايستاد و پيمبر به او اجازه داد . سمرة بن جندب نيز اجازه يافت . »\r\n","description":"","footnote":"","page_name":" 1018 ","page_number":231},
  {"content":"\r\nواقدى گويد : مادر سمره زن مرى بن سنان ، عموى ابو سعيد خدرى ، بود و در خانهء او بزرگ شده بود و چون پيمبر سوى احد مىرفت و ياران خود را سان ديد ، سمرة بن جندب را جزو خردسالان رد كرد و به رافع بن خديج اجازه داد و سمره به ناپدرى خويش گفت : « پدر جان\r\nپيمبر به رافع بن خديج اجازه داد و مرا رد كرد ولى من در كشتى رافع را به زمين مىزنم . » مرى بن سنان به پيمبر گفت : « پسر مرا رد كردى و رافع بن خديج را اجازه دادى اما پسر من او را زمين مىزند » پيمبر بگفت تا كشتى گرفتند و سمره ، رافع را به زمين زد و به او نيز اجازه داد كه در جنگ احد شركت كند .\r\nبلد مسلمانان در راه احد ابو خيثمهء حارثى بود .\r\nابن اسحاق گويد : پيمبر برفت تا از حرهء بنى حارثه عبور كرد و آنجا دم اسبى به شمشيرى خورد كه از نيام درآمد و پيمبر كه فال زدن را خوش داشت اما افراط نمىكرد به صاحب شمشير گفت : « شمشير خويش را در نيام كن كه امروز شمشيرها از نيام درآيد . » آنگاه پيمبر به ياران خويش گفت : « كى مىتواند ما را از راهى ببرد كه بر - اين قوم گذر نكنيم . » ابو حثمه گفت : « اى پيمبر خدا من اين كار مىكنم » ابو حثمه پيش افتاد و او را از حرهء بنى حارثه و اراضى آنها عبور داد و به زمين مربع بن قيظى گذشت كه منافقى نابينا بود و چون عبور پيمبر و ياران وى را بدانست خاك به روى آنها مىافشاند و مىگفت : « اگر پيمبر خدايى روا نمىدارم كه به باغ من درآيى . » گويد و مشتى خاك برگرفته بود و مىگفت : « اى محمد اگر مىدانستم كه جز تو به كسى نمىخورد به رويت مىزدم . » ياران پيمبر خواستند او را بكشند ولى گفت :\r\n« چنين نكنيد كه او كور ديده و كور دل است »\r\n","description":"","footnote":"","page_name":" 1019 ","page_number":232},
  {"content":"\r\nآنگاه سعد بن زيد اشهلى\r\nبا كمان بزد و سر او را بشكست .\r\nپس از آن پيمبر برفت تا به درهء احد فرود آمد و در كنار دره و دامنهء كوه جاى گرفت كه اردوى وى پشت به كوه داشت و گفت : « كس جنگ آغاز نكند تا فرمان جنگ دهيم » قرشيان اسبان خويش را در كشتزارهاى مسلمانان رها كرده بودند و يكى از آنها گفت : « كشت بنى قيله را بچراند و جنگ نكنيم ! » آنگاه پيمبر كسان خويش را آرايش جنگ داد قرشيان نيز آرايش گرفتند ، جمعشان سه هزار كس بود و دويست اسب داشتند كه برد و طرف سپاه بود . خالد ابن وليد را بر ميمنه نهادند و عكرمه پسر ابو جهل را بر ميسره جاى دادند .\r\nپيمبر عبد الله بن رواحه را سالار تيراندازان كرد و او لباسى سپيد به تن داشت و تيراندازان پنجاه كس بودند و به عبد الله گفت : « با تير سواران را برانيد كه از پشت سر به ما حمله نكنند ، جنگ به نفع يا به ضرر ما باشد تو به جاى خويش باش كه از اينجا به ما حمله نيارند » گويند : پيمبر دو زره پوشيده بود .\r\nبراء گويد : وقتى به روز احد پيمبر با مشركان رو به رو شد كسانى را در مقابل تيراندازان دشمن گماشت و عبد الله بن جبير را سالارشان كرد و گفت : « اگر ديديد بر دشمن غلبه يافتيم جايتان را رها نكنيد و اگر ديديد دشمن بر ما غلبه يافت به يارى ما نياييد . » و چون دو گروه رو به رو شدند هزيمت در مشركان افتاد تا آنجا كه زنان پوشش ساقهاى خويش را بالا بردند\r\nو خلخالهايشان نمايان شد و تيراندازان همى گفتند :\r\n« غنيمت ! غنيمت » عبد الله بن جبير گفت : « آرام باشيد ، مگر ياد نداريد كه پيمبر چه گفت » اما آنها گوش ندادند و برفتند و چون دشمن بيامد آنها به خود مشغول بودند و هفتاد\r\n","description":"","footnote":"","page_name":" 1020 ","page_number":233},
  {"content":"\r\nكس از مسلمانان كشته شد .\r\nابن عباس گويد : ابو سفيان روز سوم شوال در احد فرود آمد و پيمبر مردم را فراهم آورد و زبير را بر سواران گماشت و مقداد بن اسود كندى نيز با وى بود و پرچم را به مصعب بن عمير داد و حمزه را بر گروه بىزرگان گماشت و او را پيش فرستاد و خالد بن وليد با سواران سپاه قريش بيامد و عكرمة بن ابى جهل با وى بود و پيمبر زبير را بفرستاد و گفت : « پيش روى خالد شود و موضع بگير تا به تو اجازه دهم . » گروهى ديگر را از سوى ديگر فرستاد و گفت باشيد تا اجازه تان دهم . » و ابو سفيان بيامد كه حامل لات و عزى بود و پيمبر كس پيش زبير فرستاد كه حمله كن و او به گروه خالد بن وليد حمله برد و خدا او را با همراهانش منهزم كرد و اين آيه را نازل فرمود كه « * ( وَلَقَدْ صَدَقَكُمُ الله وَعْدَه إِذْ تَحُسُّونَهُمْ بِإِذْنِه ، حَتَّى إِذا فَشِلْتُمْ وَتَنازَعْتُمْ في الأَمْرِ وَعَصَيْتُمْ من بَعْدِ ما أَراكُمْ ما تُحِبُّونَ 3 : 152 ) * [ 1 
  ] » يعنى : خدا وعدهء خويش را با شما راست كرد آن دم كه به اذن وى بكشتيدشان ، تا وقتى كه سست شديد و در كار جنگ اختلاف كرديد و نافرمان شديد ، با وجود آنكه خدا چيزى را كه دوست مىداشتيد به شما نمايانده بود .\r\nو چنان بود كه خدا عز و جل وعده كرده بود كه مسلمانان را ظفر دهد و پيمبر گروهى را فرستاده بود كه عقبدار مسلمانان باشند و گفته بود : « اينجا باشيد و جلو فراريان را بگيريد و نگهبان پشت سر ما باشيد . »\r\nو چون پيمبر و ياران وى دشمن را منهزم كردند با همديگر گفتند : « سوى پيمبر خدا رويد و پيش از آنكه ديگران به غنيمت دست يابند شما بگيريد » و گروهى ديگر گفتند : « اطاعت پيمبر مىكنيم و به جاى خويش مىمانيم » خداى گفت : « بعضىتان دنيا خواستيد » يعنى آنها كه غنيمت مىخواستند و « بعضىتان آخرت مىخواستيد . » يعنى آنها كه گفتند اطاعت پيمبر مىكنيم و به جاى خويش مىمانيم .\r\n\r\n","description":"","footnote":"\r\n[ 1 
  ] آل عمران : 152\r\n","page_name":" 1021 ","page_number":234},
  {"content":"\r\nابن مسعود مىگفت : « پيش از روز احد هرگز انديشه نكردم كه يكى از ياران پيمبر ، دنيا و مال دنيا مىخواست . » سدى گويد : وقتى پيمبر در احد با مشركان رو به رو شد به تيراندازان گفت تا پاى كوه رو به روى سپاه مشركان بايستند ، و گفت : « اگر ديديد آنها را منهزم كرديم از جاى خود تكان نخوريد كه مادام كه شما به جاى خود باشيد ، ما بر دشمن غالب آييم » و عبد الله بن جبير برادر خوات بن جبير را سالار آنها كرد .\r\nآنگاه طلحة بن عثمان پرچمدار مشركان در نبردگاه ايستاد و گفت : « اى گروه ياران محمد شما پنداريد كه خدا بوسيلهء شمشير شما ما را به جهنم مىبرد و شما را به وسيلهء شمشير ما به بهشت مىبرد ، آيا كسى از شما هست كه خدا با شمشير من او را به بهشت فرستد يا با شمشير خود مرا به جهنم فرستد ؟ » على بن ابى طالب رضى الله عنه رو به روى او ايستاد و گفت : « بخدايى كه جان من به فرمان اوست از تو جدا نشوم تا ترا به وسيلهء شمشير خودم به جهنم فرستم يا مرا با شمشير خودت به بهشت فرستى . » آنگاه ضربتى بزد و پاى وى را قطع كرد كه بيفتاد و عورتش نمودار شد و گفت : « اى عموزاده ، ترا به خويشاوندى قسم مىدهم . » و على او را رها كرد و پيمبر صلى الله عليه و سلم تكبير گفت .\r\nياران على از او پرسيدند : « چرا او را نكشتى ؟ » بپاسخ آنها گفت : « وقتى عورت عموزاده‌ام نمودار شد مرا قسم داد\r\nو از او شرم كردم » پس از آن زبير بن عوام و مقداد بن اسود بر مشركان حمله بردند و آنها را منهزم كردند . پيمبر و همراهان وى نيز حمله بردند و ابو سفيان را هزيمت دادند . و چون خالد بن وليد اين بديد حمله آورد و تيراندازان تير انداختند و او عقب رفت و چون تيراندازان ديدند كه ياران پيمبر به دل اردوگاه مشركان راه يافته‌اند و به غارت پرداخته‌اند ، به طلب غنيمت برآمدند و بعضيشان گفتند : « فرمان پيمبر خدا را رها\r\n","description":"","footnote":"","page_name":" 1022 ","page_number":235},
  {"content":"\r\nنمىكنيم . » ولى بيشترشان برفتند و به اردوگاه مشركان پيوستند ، و چون خالد كمى تيراندازان را بديد به سواران خود بانگ زد و حمله برد و تيراندازان را بكشت و به ياران پيمبر حمله برد .\r\nو چون مشركان حملهء سواران خويش را بديدند بانگ برآوردند و به مسلمانان حمله بردند و منهزمشان كردند و بكشتند .\r\nزبير گويد : به روز بدر پيمبر شمشيرى را كه به دست داشت نشان داد و گفت :\r\n« كى اين شمشير را مىگيرد كه حق آن را ادا كند ؟ » گويد : و من برخاستم و گفتم : « اى پيمبر خدا من مىگيرم . » پيمبر روى از من بگردانيد و بازگفت : « كى اين شمشير را مىگيرد كه به حق آن وفا كند ؟ » باز من برخاستم و گفتم : « اى پيمبر خداى من مىگيرم . » پيمبر روى از من بگردانيد و گفت : « كى اين شمشير را مىگيرد كه به حق آن وفا كند ؟ » اين بار ابو دجانه ، سماك بن خرشه ، برخاست و گفت : « من آن را مىگيرم و به حق آن وفا مىكنم ، ولى حق آن چيست ؟ » پيمبر گفت : « حق اين شمشير چنانست كه مسلمانى را با آن نكشى و با آن از مقابل كافر نگريزى . » گويد : و شمشير را به ابو دجانه داد . رسم وى بود كه چون آهنگ جنگ داشت سربندى مىبست و من با خود گفتم : « ببينم امروز چه مىكند . » و ديدم كه هر چه را جلو او مىآمد به كنار مىزد تا به نزديك زنانى رسيد كه در دامنهء كوه بودند و دف به كف داشتند و يكى از آنها شعرى به اين مضمون مىخواند :\r\n« اگر به دشمن رو كنيد شما را در آغوش مىگيريم » « و براى شما فرش مخمل مىگسترانيم . »\r\n","description":"","footnote":"","page_name":" 1023 ","page_number":236},
  {"content":"\r\n« و اگر به دشمن پشت كنيد » « از شما جدا مىشويم » « جدا شدن كسى كه فريفته نباشد »\r\nابو دجانه شمشير بالا برد كه آن زن را بزند ولى دست نگهداشت .\r\nبعدها به دو گفتم : « همه كارهاى ترا ديدم يادت هست كه شمشير را كه براى آن زن فرود آورده بودى برگرفتى ؟ » گفت : « شمشير پيمبر گرامىتر از آن بود كه زنى را با آن بكشم » ابن اسحاق گويد : وقتى پيمبر خدا گفت : « كى اين شمشير را مىگيرد كه به حق آن وفا كند » چند كس برخاستند اما شمشير را به آنها نداد ، تا ابو دجانه سمك بن خرشه برخاست و گفت : « اى پيمبر حق اين شمشير چيست ؟ » گفت : « حق شمشير اين است كه چندان به دشمن بزنى تا كج شود . » ابو دجانه گفت : « اى پيمبر ، من به حق آن وفا مىكنم . » و پيمبر شمشير را به دو داد .\r\nگويد : ابو دجانه مردى شجاع بود و هنگام جنگ گردنفرازى مىكرد و وقتى سربند سرخ مىبست ، مردم مىدانستند كه وى شجاعانه جنگ مىكند و چون شمشير از دست پيمبر بگرفت ، سربند سرخ به سر بست و ميان دو صف مغرورانه رفت و آمد همى كرد .\r\nو چون پيمبر رفت و آمد مغرورانه وى را بديد گفت : « خدا اين گونه راه رفتن را دشمن دارد و مگر به هنگام جنگ . » و چنانى شد كه ابو سفيان يكى را فرستاد و گفت : « اى گروه اوس و خزرج - عموزادهء ما را به ما واگذاريد تا برويم كه ما را به جنگ شما نياز نيست . » و انصاريان جواب سخت دادند .\r\nمحمد بن اسحاق گويد : « ابو عامر ، عبد عمرو بن صيفى ، كنيززادهء يكى از\r\n","description":"","footnote":"","page_name":" 1024 ","page_number":237},
  {"content":"\r\nبنى ضبيعه بود و از پيمبر جدايى گرفته بود و سوى مكه رفته بود\r\nو پنجاه نوجوان از قبيلهء اوس با وى بود كه يكيشان عثمان بن حنيف بود و به قولى پانزده كس همراه داشت و به قرشيان وعده داده بود كه اگر با محمد رو به رو شود ، هيچكس از انصار مخالفت وى نكند .\r\nگويد : « و چون دو گروه رو به رو شدند ، ابو عامر با حبشيان و غلامان مكه پيش آمد و بانگ زد كه اى گروه اوسيان من ابو عامرم » اوسيان گفتند : « اى فاسق ، خدا هيچكس را به تو خوشدل نكند . » و چنان بود كه ابو عامر را در جاهليت راهب لقب داده بود ولى پيمبر او را فاسق ناميد .\r\nو چون ابو عامر جواب اوسيان را شنيد ، گفت : « قوم من پس از من دچار شرى شده‌اند . » آنگاه جنگى سخت كرد و پس از آن كسان را با سنگ بزد .\r\nگويند : روز پيش از جنگ ابو سفيان مردم بنى عبد الدار را كه پرچمداران قريش بودند به جنگ ترغيب كرد و گفت : « اى بنى عبد الدار ، شما روز بدر پرچمدار ما بوديد و چنان شد كه ديديد كه مردم چشم به پرچم دارند و اگر پس رود پس روند ، يا پرچم را چنان كه بايد نگهداريد يا آن را به ما دهيد تا چنان كه بايد ببريم . » بنى عبد الداريان قصد او كردند و تهديد كردند و گفتند : « ما پرچم خويش را به تو دهيم ؟ فردا كه رو به رو شديم خواهى ديد كه چه مىكنيم . » و ابو سفيان همين را مىخواست .\r\nو چون دو گروه رو به رو شدند هند دختر عتبه با زنانى كه همراه وى بودند به پا خاستند و دف بگرفتند و پشت سر مردان مىزدند و اشعارى در ترغيب و تحريك آنها به جنگ مىخواندند .\r\nو كسان بجنگيدند تا تنور جنگ گرم شد و ابو دجانه بجنگيد و با حمزة بن عبد المطلب و على بن ابى طالب و تنى چند از مسلمانان به قلب دشمن زدند و خداوند\r\n","description":"","footnote":"","page_name":" 1025 ","page_number":238},
  {"content":"\r\nظفر خويش را نازل فرمود و به وعدهء خويش وفا كرد و دشمن را با شمشير بزدند و از جاى براندند و هزيمت در آنها افتاد .\r\nزبير گويد : « من خادمان هند دختر عتبه و ياران او را مىديدم كه شتابان مىرفتند و گرفتنشان آسان بود ، و همين كه دشمن را از اردوگاهش برانديم تيراندازان آهنگ آنجا كردند كه غارت كنند و پشت سر ما را براى سواران دشمن خالى كردند و از آنجا به ما حمله كردند و يكى بانگ زد كه محمد كشته شد و ما متفرق شديم و دشمن حمله آورد و پيش از آن پرچمداران را چندان كشته بوديم كه هيچكس به پرچم نزديك نمىشد . » محمد بن اسحاق گويد : پرچم به خاك افتاده بود تا عمره دختر علقمهء حارثى آن را بگرفت و قرشيان پرچم را برافراشتند و به دور آن فراهم آمدند ، و پرچم به دست صواب غلام حبشى ابى طلحه بود و آخرين كس بود كه آن را برافراشت و بجنگيد تا دستش قطع شد و روى پرچم افتاد و آن را با سينه و گردن خود بالا نگهداشت تا كشته شد و مىگفت : « خدايا آيا كار خويش را به سر بردم . »\r\nابو كريب گويد : وقتى على بن ابى طالب پرچمداران را بكشت ، پيمبر گروهى از مشركان قريش را بديد و به على گفت : « به آنها حمله كن » و على حمله برد و آنها را پراكنده كرد و عمرو بن عبد الله جمحى را بكشت .\r\nگويد : پس از آن پيمبر گروه ديگرى از مشركان قريش را بديد و به على گفت : « به آنها حمله كن » و على حمله برد و جمع آنها را متفرق كرد و شيبة بن مالك را كه از قبيلهء بنى عامر بن لوى بود بكشت و جبريل گفت : « اى پيمبر خدا از خود گذشتگى اينست » پيمبر گفت : « او از من است و من از اويم . » جبريل گفت : « من نيز از شمايم »\r\n","description":"","footnote":"","page_name":" 1026 ","page_number":239},
  {"content":"\r\nگويد : « در اين وقت بانگى برآمد كه شمشيرى جز ذو الفقار نيست و جوانمردى جز على نيست » ابو جعفر گويد : « وقتى از پشت سر به مسلمانان حمله شد عقب نشستند و مشركان از آنها بكشتند و چون بليه در مسلمانان افتاد سه قسمت بودند : قسمتى كشته شدند و قسمتى زخمى شدند و قسمتى هزيمت شدند و چنان فرو مانده بودند كه نمىدانستند چه كنند . دندان پيمبر آسيب ديد و لب وى بدريد\r\nو صورت و پيشانيش زخمدار شد و ابن قميئه با شمشير به پهلوى او زد و عتبة بن ابى وقاص او را زخم زده بود . » انس بن مالك گويد : چون روز احد دندان پيمبر بشكست و زخمدار شد و خون بر چهره اش روان بود آن را به دست مىماليد و مىگفت : « قومى كه صورت پيمبر خويش را خونين كرده‌اند چگونه رستگار مىشوند ؟ » و به آنها نفرين مىكرد و خداوند فرمود : « اين كار به دست تو نيست . » ابو جعفر گويد : وقتى دشمن پيمبر را در ميان گرفت گفت : « كيست كه جانبازى كند ؟ » و زياد بن سكن و به قولى عمارة بن زياد بن سكن با پنج كس از انصار بيامدند و در مقابل پيمبر خدا بجنگيدند تا يكايك كشته شدند و آخرشان زياد يا عمار بن زياد از بسيارى زخم از پاى درآمد ، آنگاه جمعى از مسلمانان بيامدند و دشمن را از او براندند . و پيمبر گفت : « او را نزديك من آريد . » و چون وى را نزديك پيمبر آوردند پاى خويش را بالش وى كرد و در حالى جان داد كه چهره اش بر پاى پيمبر خداى بود .\r\nدر اين هنگام ابو دجانه خويشتن را سپر پيمبر كرد كه روى او خم شده بود و تيرها به پشت وى مىخورد و تير بسيار بر پشتش جمع شد .\r\nسعد بن ابى وقاص در مقابل پيمبر تير به دشمن مىزد . گويد : پيمبر تير به من مىداد و مىگفت : « بينداز پدر و مادرم فدايت . » و گاه مىشد تيرى به من مىداد كه پيكان نداشت و مىگفت : « بينداز »\r\n","description":"","footnote":"","page_name":" 1027 ","page_number":240},
  {"content":"\r\nابن اسحاق گويد : « پيمبر با كمان خود چندان تير انداخت كه زه آن ببريد و قتاده كه پيش وى بود آن را بگرفت . در آن روز چشم قتاده آسيب ديد و بر چهره اش افتاد و پيمبر آن را با دست خويش به جا نهاد و از چشم ديگر بهتر شد و تيزبينتر بود . » ابو جعفر گويد : مصعب بن عمير با پرچم در مقابل پيمبر بجنگيد تا كشته شد ، و ابن قميئهء ليثى به او ضربت زد و پنداشت كه پيمبر خداست و پيش قرشيان رفت و گفت : « محمد را كشتم » و چون مصعب كشته شد پيمبر پرچم را به على بن ابى طالب رضى الله عنه داد .\r\nحمزة بن عبد المطلب در اثناى جنگ ارطاة بن عبد را كه يكى از پرچمداران قريش بود بكشت . پس از آن سباع بن عبد العزى غبشانى بر او بگذشت و حمزه گفت : « بيا اى كه مادرت چوچوله مىبريد » و چنان بود كه مادر وى كنيز شريق ابن عمرو بن وهب ثقفى در مكه ختنه گر بود و چون به هم رسيدند حمزه ضربتى زد و او را بكشت .\r\nوحشى غلام جبير بن مطعم گويد : حمزه را ديدم كه كسان را با شمشير درو مىكرد و چون شترى تيره رنگ به هر چه مىرسيد از پيش برمىداشت و چون سباع بن عبد العزى به او نزديك شد حمزه گفت : « بيا اى كه مادرت چوچوله مىبريد » و ضربتى به او زد كه به سرش نخورد و من زوبين خويش را تكان دادم تا وقتى كه خوب نشانه گرفتم رها كردم كه به سينهء حمزه خورد و از ميان دو پايش درآمد و او آهنگ من كرد اما از پاى درآمد و بيفتاد و من صبر كردم تا بمرد و پيش رفتم و زوبين خويش را برگرفتم و سوى اردوگاه رفتم كه ديگر كارى نداشتم .\r\nعاصم بن ثابت بن ابى الافلح ، مسافع بن طلحه و برادرش كلاب بن طلحه را با تير بكشت و سلافه مادر مسافع بيامد و سر او را به دامن گرفت و گفت : « پسر جان كى ترا به\r\n","description":"","footnote":"","page_name":" 1028 ","page_number":241},
  {"content":"\r\nتير زد ؟ » گفت : « آنكه تير مىزد گفت : بگير كه من ابن افلحم » سلافه گفت : « آسوده باش » و نذر كرد كه اگر سر عاصم به دست وى افتد در آن شراب بنوشيد . عاصم نيز نذر كرده بود كه هرگز دست به مشركى نزند .\r\nمحمد بن اسحاق گويد : انس بن نضر عموى انس بن مالك عمر بن خطاب و طلحة بن عبيد الله را ديد كه با گروهى از مهاجر و انصار نشسته بودند و دست روى دست نهاده بودند و گفت : « چرا نشسته‌ايد ؟ » گفتند : « محمد پيمبر خدا كشته شد » گفت : « پس از وى با زندگى چه مىكنيد ، برخيزيد و مانند پيمبر خدا بميريد » و سوى دشمن رفت و بجنگيد تا كشته شد ، و انس بن مالك نام از او گرفت .\r\nانس بن مالك گويد :\r\n« آن روز انس بن نضر هفتاد زخم و ضربت خورده بود و خواهرش او را از انگشتانش شناخت . » محمد بن اسحاق گويد : « اول كسى كه پس از هزيمت مسلمانان و شيوع قتل پيمبر خدا او را شناخت كعب بن مالك بود كه مىگفت : چشمان وى را ديدم كه در زير جعفر مىدرخشيد و فرياد زدم : اى مسلمانان بشارت ، اينك پيمبر خدا ، و پيمبر به من اشاره كرد كه خاموش باشم . » و چون مسلمانان پيمبر را بشناختند ، او را به راه انداختند كه سوى دره رفت و على بن ابى طالب و ابو بكر بن ابى قحافه و عمر بن خطاب و طلحة بن عبيد الله و زبير بن عوام و حارث بن صمه با جمعى از مسلمانان همراه وى بودند ، و چون پيمبر به طرف دره مىرفت ابى بن خلف در رسيد و مىگفت : « محمد كجاست نجات نيابم اگر نجات يابد » مسلمانان گفتند : « اى پيمبر خدا ، يكى از ما به مقابلهء او رود ؟ » پيمبر گفت : « بگذاريد بيايد »\r\n","description":"","footnote":"","page_name":" 1029 ","page_number":242},
  {"content":"\r\nو چون نزديك آمد ، پيمبر زوبين حارث بن صمه را برگرفت و ضربتى به گردن ابى بن خلف زد كه روى اسب چند بار بلرزيد .\r\nو چنان بود كه ابى در مكه وقتى پيمبر را مىديد مىگفت : « اى محمد اسبى دارم كه هر روز يك ظرف ذرت به او مىدهم كه سوار آن شوم و ترا بكشم »\r\nپيمبر مىگفت : « ان شاء الله من ترا مىكشم » و چون ابى پيش قرشيان برگشت زخم كوچكى به گردن داشت كه خون از آن مىريخت و گفت : « به خدا محمد مرا كشت » گفتند : « به خدا عقلت رفته است ، تو كه چيزيت نيست . » گفت : « به خدا در مكه به من مىگفت من ترا مىكشم ، و اگر آب دهان به من انداخته باشد مرا مىكشد » و دشمن خدا هنگام بازگشت قرشيان سوى مكه در سرف بمرد .\r\nگويد : و چون پيمبر به دهانهء دره رسيد على بن ابى طالب برفت و سپر خويش را از سنگاب آب كرد و پيش پيمبر آورد كه از آن بنوشد ، و چون آب بو مىداد ننوشيد و خون از چهرهء خويش بشست و آب به سر زد و مىگفت : « هر كه چهرهء پيمبر خدا را خونين كند به معرض غضب سخت خدا است » سعد بن ابى وقاص مىگفت : « هرگز به كشتن كسى مانند عتبة بن ابى وقاص رغبت نداشتم و مىدانستم كه او بدخوى و منفور قوم خويش است و چون شنيدم پيمبر دربارهء او مىگفت : هر كه چهرهء پيمبر خدا را خونين كند به معرض غضب سخت خداست از اين كار منصرف شدم . » سدى گويد : « ابن قميئهء حارثى بيامد و سنگى سوى پيمبر انداخت و بينى و دندان او را بشكست و چهره اش را زخمدار كرد و رفتار پيمبر كند شد و يارانش پراكنده شدند و بعضيشان سوى مدينه رفتند و بعضى ديگر بالاى كوه روى صخره رفتند و آنجا بماندند و پيمبر بانگ مىزد : بندگان خدا ، پيش من آييد ،\r\nبندگان خدا پيش من\r\n","description":"","footnote":"","page_name":" 1030 ","page_number":243},
  {"content":"\r\nآييد » و سى كس به دور وى آمدند و گذشتند و جز طلحه و سهل بن حنيف كس توقف نكرد و طلحه حايل وى شد و تيرى به دست او خورد كه دستش بخشكيد » در آن هنگام ابى بن خلف جمحى كه قسم خورده بود پيمبر را بكشد و پيمبر گفته بود من او را مىكشم ، بيامد و به پيمبر گفت : « اى دروغگو ، كجا فرار مىكنى » و سوى پيمبر حمله برد و پيمبر از گريبان زره ضربتى به او زد كه زخمى ناچيز برداشت و بيفتاد و چون گاو خرخر مىكرد .\r\nقرشيان او را بردند و گفتند : « تو كه زخم ندارى از چه مىنالى ؟ » ابى گفت : « مگر نگفته ترا ميكشم اگر به همه ربيعه و مضر گفته بود آنها را مىكشت » و يك روز بگذشت كه از آن زخم بمرد .\r\nو چون شايع شد كه پيمبر خدا كشته شده بعضى از آنها كه روى صخره بودند گفتند : « اى كاش يكى را پيش عبد الله بن ابى مىفرستاديم كه براى ما از ابو سفيان امان بگيرد ، اى مردم محمد كشته شد ، پيش از آنكه قومتان بيايند و شما را بكشند سوى آنها برويد » انس بن نضر گفت : « اى قوم اگر محمد كشته شده باشد خداى محمد كه كشته نشده در راه دينى كه محمد جنگ مىكرد بجنگيد ، خدايا من از آنچه اينان مىگويند پوزش مىخواهم و از سخنان آنها سخت بيزارم » آنگاه با شمشير حمله كرد و بجنگيد تا كشته شد .\r\nو پيمبر برفت و مردم را مىخواند تا پيش مردم صخره رسيد و چون او را بديدند يكيشان تيرى در كمان نهاد كه او را بزند و او گفت : « من پيمبر خدا هستم » و چون پيمبر را زنده ديدند خوشدل شدند و پيمبر خوشدل شد كه ياران باقيمانده از او دفاع مىكنند .\r\nو چون ياران صخره به دور پيمبر فراهم شدند غمشان برفت ، و از فتحى كه\r\n","description":"","footnote":"","page_name":" 1031 ","page_number":244},
  {"content":"\r\nاز دستشان رفته بود سخن آوردند و خداى عز و جل دربارهء آنها كه گفته بودند محمد كشته شد پيش قوم خودتان بازگرديد فرمود :\r\n« * ( وَما مُحَمَّدٌ إِلَّا رَسُولٌ قَدْ خَلَتْ من قَبْلِه الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ\r\nوَ من يَنْقَلِبْ عَلى عَقِبَيْه فَلَنْ يَضُرَّ الله شَيْئاً وَسَيَجْزِي الله الشَّاكِرِينَ 3 : 144 ) * [ 1 
  ] » يعنى : محمد جز فرستاده اى نيست كه پيش از او فرستادگان درگذشته‌اند آيا اگر بميرد يا كشته شود ، عقبگرد مىكنيد و هر كه عقبگرد كند ضررى به خدا نمىزند و خدا سپاسداران را پاداش خواهد داد .\r\nو ابو سفيان بيامد و بالا رفت تا بر آنها مشرف شد و چون او را بديدند گفتگوى خويش را فراموش كردند و به ابو سفيان پرداختند و پيمبر گفت : « نبايد بالاتر از ما باشند ، خدايا اگر اين گروه كشته شوند كس ترا پرستش نكند » و ياران خود را بفرستاد كه او و همراهانش را با سنگ بزدند تا پايين رفتند .\r\nابو سفيان گفت : « اكنون هبل بالا گرفت ، حنظله اى به حنظله اى و روزى در مقابل روز بدر » و اين سخن از آن رو مىگفت كه حنظلة بن راهب را كشته بودند و او جنب بود و فرشتگان وى را غسل دادند و حنظلة بن ابو سفيان به روز بدر كشته شده بود .\r\nآنگاه ابو سفيان گفت : « ما عزى داريم و شما عزى نداريد . » پيمبر به عمر گفت : بگو : « خدا مولاى ماست و شما مولى نداريد . » ابو سفيان گفت : « آيا محمد ميان شماست . بعض كشتگان شما را اعضاء بريدند كه من نگفته بودم و منع نيز نكردم ، از آن خرسند نشدم و بدم نيامد . » و خدا عز و جل بالا رفتن ابو سفيان را ياد كرد و فرمود :\r\n« * ( فَأَثابَكُمْ غَمًّا بِغَمٍّ لِكَيْلا تَحْزَنُوا عَلى ما فاتَكُمْ وَلا ما أَصابَكُمْ 3 : 153 ) * [ 2 
  ] »\r\n\r\n","description":"","footnote":"\r\n[ 1 
  ] آل عمران : 144\r\n[ 2 
  ] آل عمران : 152\r\n","page_name":" 1032 ","page_number":245},
  {"content":"\r\nيعنى : و ( خدا ) سزايتان غمى روى غمى داد تا بر آنچه از كفتان رفته و آنچه به شما نرسيده اندوه مخوريد .\r\nغم اول از دست رفتن فتح و غنيمت بود و غم دوم بالا رفتن دشمن بود .\r\nابو جعفر گويد : به گفتهء ابن اسحاق وقتى پيمبر با آن گروه از ياران در دره بود جمعى از قرشيان بالاى كوه رفتند و پيمبر گفت : « خدايا روا نباشد كه آنها بالاتر از ما روند . » و عمر بن خطاب و جمعى از مهاجران با آن گروه بجنگيدند تا از كوه پايين رفتند .\r\nآنگاه پيمبر برخاست تا بر صخره اى رود\r\nو چون سنگين بود و دو زره پوشيده بود بالا رفتن نتوانست و طلحة بن عبيد الله تكيه گاه او شد كه از روى وى بالاى سنگ رفت .\r\nزبير گويد : شنيدم كه پيمبر مىگفت : « آن روز كه طلحه چنين كرد ، بهشت بر او واجب آمد . » ابو جعفر گويد : « و مسلمانان هزيمت شدند و بعضىشان تا « متقى » برفتند ، عثمان بن عفان و عقبة بن عثمان و سعد بن عثمان كه دو تن از انصار بودند فرارى شدند و به جلعب رسيدند كه كوهى در حدود مدينه است و سه روز آنجا ببودند . . » گويند : پيمبر خداى به آنها گفت : « بسيار دور رفتيد . » گويد : حنظله پسر ابو عامر كه او را غسيل الملائكه نام دادند با ابو سفيان بن حرب رو به رو شد و با وى درآويخت و شداد بن اسود كه او را ابن شعوب مىگفتند چون ديد كه حنظله بر ابو سفيان چيره شد ضربتى بزد و وى را بكشت .\r\nپيمبر خدا گفت : « فرشتگان رفيق شما يعنى حنظله را غسل مىدهند ، از اهل خانه اش بپرسيد كه قصه چيست ؟ » زن وى گفت : « وقتى برون مىشد جنب بود . » پيمبر گفت : « به همين سبب بود كه فرشتگان او را غسل مىدادند . »\r\n","description":"","footnote":"","page_name":" 1033 ","page_number":246},
  {"content":"\r\nشداد بن اسود دربارهء كشتن حنظله شعرى به اين مضمون گفت :\r\n« خودم و رفيقم را » « با ضربتى چون پرتو خورشيد » « حمايت مىكنم »\r\nصالح بن كيسان گويد : « هند دختر عتبه و زنانى كه همراه وى بودند به مثله كردن مسلمانان مقتول پرداختند و گوش و بينى بريدند و هند از گوش و بينى مقتولان خلخال و گردن بند ساخت و خلخال و گردن بند و گوشوار خويش را به وحشى غلام جبير بن مطعم بخشيد ، و كبد حمزه را درآورد\r\nو به دندان بخاييد و نتوانست خورد و آن را بينداخت . آنگاه بر صخره اى بالا رفت و با صداى بلند اشعارى دربارهء فيروزى قرشيان بر مسلمانان خواند . »\r\nابو جعفر گويد : ابو سفيان بن حرب به نزديك مسلمانان آمد و دوباره گفت : « آيا محمد ميان شما هست ؟ » پيمبر خداى گفت : « جوابش ندهيد . » آنگاه سه بار گفت : « آيا پسر ابى قحافه ميان شما هست ؟ » پيمبر خدا گفت : « جوابش ندهيد . » آنگاه سه بار گفت « آيا پسر خطاب در ميان شما هست ؟ » و پيمبر خداى گفت :\r\n« جوابش ندهيد » و چون جوابى نشنيد به ياران خويش گفت : « اينان كشته شده‌اند كه اگر زنده بودند جواب مىدادند و عمر بن خطاب خوددارى نتوانست كرد و گفت : « دشمن خدا ، دروغ گفتى ، خدا كسانى را باقى داشته كه ترا خوار كنند . » ابو سفيان گفت : « هبل بالا گرفت ، هبل بالا گرفت . » پيمبر خدا گفت : « جوابش دهيد » گفتند : « چه گوييم » گفت : « بگوييد خدا برتر و والاتر است . »\r\n","description":"","footnote":"","page_name":" 1034 ","page_number":247},
  {"content":"\r\nابو سفيان گفت : « ما عزى داريم و شما عزى نداريد » پيمبر خداى گفت : « جوابش دهيد . » گفتند : « چه گوييم » گفت : « بگوييد خدا مولاى ماست و شما مولى نداريد . » ابو سفيان گفت : « روزى\r\nدر مقابل روز بدر و جنگ نوبت به نوبت است ، كشتگان شما را مثله كرده‌اند ، من نگفته بودم ، اما بدم نيامد . » ابن اسحاق گويد : وقتى عمر به ابو سفيان جواب داد ، ابو سفيان گفت : « بيا اينجا » و پيمبر خداى گفت : « برو » عمر پيش ابو سفيان رفت كه به دو گفت : « عمر ترا قسم مىدهم به من بگو آيا محمد را كشته‌ايم . » عمر گفت « به خدا نه ، هم اكنون او سخن ترا مىشنود . » ابو سفيان گفت : « تو از ابن قميئه راستگوترى . » اين سخن از آن رو مىگفت كه اين قميئه با قرشيان گفته بود : « من محمد را كشته‌ام » آنگاه ابو سفيان بانگ برداشت و گفت : « كشتگان شما را مثله كرده‌اند به خدا از اين كار خرسند نشدم و بدم نيامد . » حليس بن زبان كه سالار حبشيان بود بر ابو سفيان گذشت كه بر كشتهء حمزه ايستاده بود و چانهء وى را به نيزه مىزد و گفت : « اى مردم بنى كنانه اين سالار قرشيان است و با عموزادهء خود چنين رفتار مىكند . » ابو سفيان گفت : « اين را نهان دار كه خطايى بود . » و چون ابو سفيان و يارانش آهنگ رفتن كردند بانگ زد و گفت : « سال آينده در بدر به هم مىرسيم . » پيمبر به ياران خويش گفت : « بگوييد ، بله آنجا به هم مىرسيم . » آنگاه پيمبر على بن ابى طالب عليه السلام را فرستاد و گفت : « به دنبال قرشيان برو ببين چه مىكنند\r\n","description":"","footnote":"","page_name":" 1035 ","page_number":248},
  {"content":"\r\nو قصد كجا دارند ، اگر اسبان را يدك كشيدند و بر شتر نشستند قصد مكه دارند و اگر بر اسبان نشستند و شتران را راندند قصد مدينه دارند . به خدايى كه جانم به فرمان اوست اگر سوى مدينه روند آنجا روم و با آنها بجنگم . » على گويد : « به دنبال قوم رفتم كه ببينم چه مىكنند\r\nو چون اسبان را يدك كشيدند و بر شتران نشستند رو سوى مكه داشتند و پيمبر گفته بود هر چه بود نهان دار تا پيش من آيى و چون ديدم كه سوى مكه رفتند ، بازگشتم و بانگ مىزدم و از خوشحالى قضيه را نهان نتوانستم داشت . » آنگاه كسان به كشتگان خويش پرداختند .\r\nپيمبر خداى گفت : « ببينيد سعد بن ربيع چه شد آيا زنده است يا مرده . » يكى از انصاريان گفت : « من مىروم ببينم . » و او را ديد كه زخمى شده بود و رمقى داشت و گفت : « پيمبر مرا فرستاده ببينم تو زنده اى يا مرده اى . » سعد گفت : « من جزو مردگانم ، به پيمبر سلام برسان و بگو : خدايت پاداش نيك دهد . و به قوم خويش بگو : اگر يكىتان زنده باشد و دشمنى به پيمبرتان دست يابد پيش خدا معذور نباشيد . » انصارى گويد : « من آنجا بودم كه سعد جان داد و پيش پيمبر بازگشتم و به او خبر دادم . » آنگاه پيمبر به جستجوى حمزه برآمد و او را در دل دره يافت كه شكمش دريده و بينى و دو گوشش بريده بود .\r\nجعفر بن زبير گويد : وقتى پيمبر خداى ديد كه با حمزه چه كرده‌اند ، گفت :\r\n« به خدا اگر صفيه غمين نمىشد يا اين رسم نمىشد ، پيكر حمزه را مىگذاشتم تا به شكم درندگان و چينه دان پرندگان رود ، اگر خدايم در جنگى بر قرشيان فيروزى دهد سى تن از كشتگان آنها را مثله مىكنم . »\r\nو چون مسلمانان غم پيمبر را از رفتار دشمنان با عمويش بديدند گفتند :\r\n","description":"","footnote":"","page_name":" 1036 ","page_number":249},
  {"content":"\r\n« به خدا اگر بر قرشيان ظفر يافتيم چنان آنها را مثله كنيم كه كس در عرب نكرده باشد . » ابن عباس گويد : « و خدا دربارهء گفتار پيمبر و ياران وى اين آيه را نازل فرمود :\r\n« * ( وَإِنْ عاقَبْتُمْ فَعاقِبُوا بِمِثْلِ ما عُوقِبْتُمْ به وَلَئِنْ صَبَرْتُمْ لَهُوَ خَيْرٌ لِلصَّابِرِينَ 16 : 126 ) * » [ 1 
  ] يعنى : اگر عقوبت مىكنيد نظير آن عقوبت كه ديده‌ايد عقوبت كنيد و اگر صبورى كنيد همان براى صابران بهتر است .\r\nو پيمبر خدا گذشت كرد و صبورى كرد و مثله كردن را ممنوع داشت .\r\nابن اسحاق گويد : صفيه دختر عبد المطلب خواهر حمزه آمد تا كشتهء او را ببيند .\r\nولى پيمبر به زبير گفت : « برو او را برگردان كه نبيند با برادرش چه كرده‌اند » زبير به نزد صفيه رفت و گفت : « مادر ، پيمبر مىگويد بازگرد . » صفيه گفت : « چرا برگردم ، شنيده‌ام برادرم را مثله كرده‌اند و اين در راه خدا زياد نيست . به آنچه شده رضا دهم و ان شاء الله صبور باشم . » و چون زبير پيش پيمبر آمد و اين بگفت ، پيمبر گفت : « بگذار برود » و صفيه پيش كشتهء برادر رفت و بر آن بگريست و درود گفت و انا لله خواند و آمرزش خواست .\r\nآنگاه پيمبر بگفت تا حمزه را به خاك سپردند .\r\nابن اسحاق گويد : بعضى از منسوبان عبد الله بن جحش گويند كه پيمبر كشته عبد الله را كه او نيز مثله شده بود\r\nاما كبدش را در نياورده بودند ، و مادرش اميمة دختر عبد المطلب بود و حمزه خال وى بود با پيكر حمزه به يك گور كرد و من اين را جز از منسوبان وى نشنيده‌ام .\r\nمحمود بن لبيد گويد : وقتى پيمبر سوى احد مىرفت حسيل بن جابر و ثابت بن\r\n\r\n","description":"","footnote":"\r\n[ 1 
  ] نحل : 126\r\n","page_name":" 1037 ","page_number":250},
  {"content":"\r\nوقش را در قلعه ها با زنان و كودكان به جاى گذاشت و يكيشان به ديگرى گفت :\r\n« به خدا از عمر ما اندكى مانده است ، و امروز فردا ميميريم ، بيا شمشير برداريم و به پيمبر خدا ملحق شويم شايد خدا شهادتى نصيب ما كند . » آنگاه شمشير برگرفتند و به جنگاوران پيوستند و كس خبر نداشت ، ثابت ابن وقش به دست مشركان كشته شد و حسيل بن جابر در گرما گرم جنگ به شمشير مسلمانان كشته شد و او را نشناخته بودند و حذيفه پسرش فرياد زد : « واى ، پدرم » گفتند : « به خدا او را نشناختيم » و راست مىگفتند .\r\nحذيفه گفت خدا شما را ببخشد كه ارحم الراحمين است .\r\nپيمبر مىخواست خونبهاى او را بدهد و حذيفه خونبهاى پدر را صدقهء مسلمانان كرد و حرمت وى پيش پيمبر بيفزود .\r\nعاصم بن عمرو بن قتاده گويد : يكى از انصار به نام حاطب بن اميه پسرى به نام يزيد داشت كه به روز احد زخمى شد و او را هنگامى كه جان مىداد به خانهء كسانش رسانيدند و مردم خانه فراهم آمدند و آنها كه مسلمان بودند مىگفتند : « اى يزيد ، مژده كه به بهشت مىروى . »\r\nحاطب پدر او كه پير بود و به روزگار جاهليت بزرگ شده بود ، آن روز نفاق خويش را نشان داد و گفت : « به كدام بهشت مژده اش مىدهيد ، به خدا اين پسر را فريب داديد و مرا داغدار او كرديد . » و هم او گويد : در ميان ما مردى بود كه معلوم نبود اصل وى از كجاست ، و نامش قزمان بود و هر وقت ياد وى مىرفت پيمبر مىگفت : « اهل جهنم است . » اما به روز احد با سرسختى جنگيد و بتنهايى هشت يا نه تن از مشركان را كشت كه مردى شجاع و دلير بود و چون زخمى شد از پاى درآمد او را به محل بنى ظفر بردند و كسانى از مسلمانان به دو مىگفتند : « امروز خوب جنگيدى ترا مژده باد . » قزمان گفت : « چه مژده اى من به خاطر قوم خودم جنگيدم و اگر چنين نبود\r\n","description":"","footnote":"","page_name":" 1038 ","page_number":251},
  {"content":"\r\nجنگ نمىكردم . » و چون زخم وى دردناك شد تيرى از تيردان خود برگرفت و رگهاى دست خود را ببريد و جان داد و چون به پيمبر خبر دادند گفت : « حقا كه پيمبر خدايم كه از پيش خبر دادم . » از جمله كسانى كه به روز احد كشته شدند مخيريق يهودى بود كه از بنى ثعلبه بود و به روز جنگ گفت : « اى گروه يهود مىدانيد كه بايد محمد را يارى كنيد . » يهودان گفتند : « امروز شنبه است . » مخيريق گفت : « رعايت شنبه لازم نيست : » و شمشير و سلاح برگرفت و گفت : « اگر كشته شدم مالم به محمد تعلق دارد . » آنگاه سوى پيمبر رفت و بجنگيد تا كشته شد و پيمبر خدا گفت : « مخيريق از همه يهوديان بهتر بود . »\r\nمحمد بن اسحاق گويد : بعضى مسلمانان كشتگان خود را به مدينه بردند و آنجا دفن كردند ولى پيمبر از اين كار منع كرد و گفت : « آنها را همانجا كه كشته شده‌اند دفن كنيد . » ابى اسحاق بن يسار گويد : هنگام دفن كشتگان احد پيمبر گفت : « عمرو بن جموح و عبد الله بن عمرو بن حزام را كه در اين دنيا دوست همدل بوده‌اند در يك قبر جاى دهيد . » گويد : و هنگامى كه معاويه آنجا را حفر كرد هر دو با هم از گور درآمدند و چنان بودند كه گويى روز پيش به خاك رفته‌اند .\r\nپس از آن پيمبر سوى مدينه روان شد و حمنه دختر جحش به او برخورد و پيمبر خبر قتل برادرش عبد الله بن جحش را به دو داد و انا لله گفت و براى وى آمرزش طلبيد آنگاه قتل حمزة بن عبد المطلب را كه خال وى بود خبر داد كه انا لله گفت و براى او آمرزش خواست . پس از آن قتل شوهرش مصعب بن عمير را خبر داد كه بانگ و\r\n","description":"","footnote":"","page_name":" 1039 ","page_number":252},
  {"content":"\r\nبرداشت و بناليد و پيمبر كه آرامش وى را از خبر قتل برادر و خال و ناليدن وى را از غم مرگ شوهر ديده بود گفت : « شوهر در پيش زن جايى دارد . » پس از آن پيمبر به يكى از خانه هاى انصار گذشت و شنيد كه بر كشتگان خويش مىناليد و گريه مىكنند و اشك در ديدهء وى آمد و بگريست و گفت : « اما كسى بر حمزه نمىگريد . » و چون سعد بن معاذ و اسيد بن حضير به محلهء بنى عبد الاشهل بازگشتند به زنان قبيله گفتند : « كارهاى خويش را ببينند و بروند بر عموى پيمبر بگريند . »\r\nاسماعيل بن محمد گويد : پيمبر بر زنى از طايفهء بنى دينار گذشت كه شوهر و برادر و پدرش در احد كشته شده بودند و چون به دو خبر دادند گفت : « پيمبر خدا در چه حال است ؟ » گفتند : « وى خوب است . » گفت : « او را به من نشان بدهيد . » و چون پيمبر را به او نشان دادند گفت : « وقتى تو باشى هر مصيبتى ناچيز است . » ابو جعفر گويد : وقتى پيمبر به خانه بازگشت شمشير خود را به فاطمه داد و گفت : خون آن را بشوى و على عليه السلام نيز شمشير خويش را به دو داد و گفت :\r\n« اين را بشوى كه امروز به خوبى كار كرد . » پيمبر گفت : « تو خوب جنگيدى و سهل بن حنيف و ابو دجانه نيز خوب جنگيدند . » گويند : وقتى على شمشير به فاطمه مىداد شعرى خواند كه مضمون آن چنين است :\r\n« فاطمه ، اين شمشيرى نكوست » « و من در راه دوستى احمد و اطاعت خداى »\r\n","description":"","footnote":"","page_name":" 1040 ","page_number":253},
  {"content":"\r\n« جنگيده‌ام . » « شمشيرم چون شهاب در كفم مىلرزيد » « و همچنان بريدم و شكستم ، » « تا جمع دشمن پراكنده شد » « و دلها خنك شد . » ابو دجانه گويد : وقتى به هنگام جنگ شمشير از دست پيمبر گرفتم و پيكارى سخت كردم يكى را ديدم كه بىباكانه مىجنگيد و با او رو به رو شدم و به دو حمله بردم و بناليد و معلوم شد زنى است و نخواستم با شمشير پيمبر زنى را كشته باشم .\r\nبازگشت پيمبر به مدينه به روز شنبه يعنى همان روز جنگ احد بود .\r\nعكرمه گويد : « جنگ احد به روز شنبه نيمهء شوال بود و به روز يكشنبه شانزدهم بانگ زن پيمبر ندا داد كه مردم به تعقيب دشمن برون شوند ، اما هر كه در احد نبوده نيايد . » جابر بن عبد الله انصارى با پيمبر گفت : « پدرم مرا پيش هفت خواهرم گذاشت و گفت : روا نباشد اين زنان را بدون مرد واگذاريم و من به بركت جهاد همراه پيمبر را به تو وانگذارم ، پيش خواهرانت بمان . و من بماندم ، و پيمبر به دو اجازه داد كه بيايد . » پيمبر برون شد تا دشمن را بترساند و چون خبر يابند كه به تعقيبشان آمده گمان برند كه وى نيرومند است و شكست احد مسلمانان را در كار مقابله با دشمن ضعيف نكرده است .\r\nيكى از ياران پيمبر از طايفهء بنى عبد الاشهل كه در احد حضور داشته بود گويد : من و برادرم از احد زخمدار برگشتيم و چون بانگ زن پيمبر ندا داد كه براى تعقيب دشمن برون شويم ، من و برادرم به همديگر گفتيم : « چگونه در غزاى پيمبر حاضر نباشيم ، مركبى براى سوارى نداريم و هر دو زخمى و ناتوان هستيم ، عاقبت\r\n","description":"","footnote":"","page_name":" 1041 ","page_number":254},
  {"content":"\r\nبا هم برفتيم و هر وقت ضعف بر او غالب مىشد به دوشش مىبردم و بعد راه مىرفت . »\r\nپيمبر تا حمراء الاسد پيش رفت كه تا مدينه هشت ميل راه بود و روز دوشنبه و سه شنبه و چهارشنبه را آنجا ببود و سپس بازگشت .\r\nدر آنجا كه بود معبد خزاعى پيش وى آمد و قوم خزاعه كه در تهامه اقامت داشتند از مسلمان و مشرك دوستداران پيمبر بودند و چيزى را از او نهان نمىداشتند .\r\nمعبد به پيمبر گفت : « اى پيمبر ، از حادثه اى كه بر ياران تو گذشت غمين شديم و آرزو داشتيم خدا آنها را بر كنار داشته بود » آنگاه از پيش پيمبر برفت تا به ابو سفيان و ياران وى رسيد روحا مانده بودند و همسخن شده بودند كه بار ديگر سوى پيمبر و ياران وى بازگردند و مىگفتند : « بزرگان و سران اصحاب وى را كشتيم اما پيش از آنكه نابودشان كنيم بازگشتيم ، بايد برويم و كارشان را يكسره كنيم . » و چون ابو سفيان معبد را بديد گفت : « چه خبر دارى ؟ » معبد گفت : « محمد با جماعتى انبوه كه مانند آن نديده‌ام و همه از خشم لبريزند به تعقيب شما مىآيد و همه آنها كه به روز احد به جا مانده بودند ، همراه وى آمده‌اند ، و از غيبت احد پشيمان شده‌اند و چنان نسبت به شما كينه توزند كه مانند آن نديده‌ام . » ابو سفيان گفت : « چه مىگويى ؟ » معبد گفت : « به خدا همين كه از اينجا حركت كنى پيشانى اسبان را مىبينى . » ابو سفيان گفت : « ما قصد داريم به آنها حمله بريم و باقيمانده شان را نابود كنيم . » معبد او را از سپاه محمد بيم داد و عزم ابو سفيان و ياران وى سستى گرفت و از بازگشتن منصرف شدند .\r\nدر اين اثنا كاروانى از بنى عبد القيس بر ابو سفيان بگذشت كه از آنها پرسيدند :\r\n« كجا مىرويد ؟ »\r\n","description":"","footnote":"","page_name":" 1042 ","page_number":255},
  {"content":"\r\nگفتند : « سوى مدينه مىرويم . » گفت : « به چه كار مىرويد ؟ » گفتند : « مىرويم آذوقه بگيريم . » گفت : « پيامى از من براى محمد ببريد و وقتى به عكاظ آمديد ، يك بار شتر مويز به شما مىدهم . » گفتند : « مىبريم . » گفت : « به او بگوييد كه ما همسخن شده‌ايم كه برگرديم و بقيهء ياران او را نابود كنيم . » كاروان در حمراء الاسد بر پيمبر گذشت و سخن ابو سفيان را با وى بگفت .\r\nپيمبر گفت : « خدا ما را بس كه تكيه گاهى نكوست . » ابو جعفر گويد : « پس از سه روز اقامت حمراء الاسد پيمبر سوى مدينه بازگشت . » بعضى مطلعان گويند : پيمبر در سفر حمراء الاسد به معاوية بن مغيرة و ابو عزه جمحى دست يافت . و او صلى الله عليه و سلم به هنگام عزيمت ابن ام مكتوم را در مدينه جانشين خويش كرده بود .\r\nدر همين سال سوم هجرت در نيمهء ماه رمضان حسن بن على بن ابى طالب تولد يافت و هم در اين سال فاطمه حسين عليه السلام را بار گرفت و از تولد حسن تا بار گرفتن حسين پنجاه روز فاصله بود .\r\nو در همين سال در ماه شوال جميله دختر عبد الله بن ابى ، عبد الله بن حنظله را بار گرفت .\r\n","description":"","footnote":"","page_name":" 1043 ","page_number":256},
  {"content":"\r\n\r\nسخن از حوادث سال چهارم هجرت\r\nآنگاه سال چهارم هجرت درآمد و در صفر همين سال غزوهء رجيع رخ داد .\r\nو حكايت آن به روايت قتاده چنان بود كه پس از احد جمعى از مردم عضل و قاره پيش پيمبر آمدند و گفتند : « اسلام و نيكى ميان ما رواج گرفته كسانى از ياران خويش را بفرست تا علم دين و شريعت به ما آموزند و براى ما قرآن بخوانند . » پيمبر ، شش تن از ياران خويش يعنى : مرثد غنوى و خالد بن بكير و عاصم ابن ثابت و خبيب بن عدى و زيد بن دثنه و عبد الله بن طارق را با آنها بفرستاد و سالارى گروه را به مرثد داد .\r\nو آنها با مردم عضل و قاره برفتند تا به رجيع رسيدند كه آب طايفهء بنى هذيل بود ، در آنجا مردم عضل و قاره خيانت كردند و بانگ زدند و مردم هذيل را بر ضد فرستادگان پيمبر برانگيختند و آن شش نفر ناگهان خويشتن را در ميان مردم شمشير به دست محصور ديدند و شمشير برگرفتند كه جنگ كنند ، اما مهاجمان گفتند :\r\n« به خدا ما نمىخواهيم شما را بكشيم ،\r\nبلكه مىخواهيم در مقابل شما چيزى از مكيان بگيريم و قسم مىخوريم و پيمان مىكنيم كه شما را نكشيم . » مرثد غنوى و خالد بن بكير و عاصم بن ثابت گفتند : « ما پيمان مشركان را نمىپذيريم . » و جنگ كردند تا هر سه تن كشته شدند .\r\nولى زيد بن دثنه و خبيب بن عدى و عبد الله بن طارق ملايمت كردند و به زنده ماندن علاقه نشان دادند و تسليم شدند كه مردم هذيل اسيرشان كردند و سوى مكه بردند كه به مكيان بفروشند .\r\nو چون به مر الظهران رسيدند ، عبد الله بن طارق دست خويش را از بندر رها كرد و شمشير برگرفت و هذليان از او دور شدند و چندان سنگ زدند كه بمرد و قبر وى در ظهران است .\r\n","description":"","footnote":"","page_name":" 1044 ","page_number":257},
  {"content":"\r\nخبيب بن عدى و زيد بن دثنه را به مكه بردند و بفروختند ، خبيب را حجير بن ابى اهاب براى حارث بن عامر خريد ، تا او را به انتقام خون پدر بكشد . زيد بن دثنه را صفوان بن اميه خريد تا به انتقام خون اميه پدر خويش خونش را بريزد .\r\nوقتى هذليان عاصم بن ثابت را كشتند مىخواستند سرش را ببرند تا به سلافه دختر سعد بفروشند ، زيرا وقتى پدر سلافه در احد به دست عاصم كشته شد نذر كرد كه اگر سر او را به دست آورد در كاسهء سرش شراب بنوشد . اما زنبوران بسيار به دور جثهء عاصم بود و به دو راه نيافتند و گفتند : « صبر كنيد تا شب شود و زنبوران برود . » و شبانگاه سيل بيامد و پيكر عاصم را ببرد . وى نذر كرده بود كه هرگز به مشركى دست نزند و از خدا خواسته بود كه دست مشركى به دو نرسد .\r\nوقتى عمر بن خطاب شنيد كه زنبوران مانع دسترسى مشركان به جنازهء عاصم شده گفت : « حفاظتى كه خدا از بندهء مؤمن خويش كرد عجيب بود عاصم نذر كرده بود در زندگى به مشركى دست نزند و از خدا خواسته بود دست مشركى به دو نرسد و خدا پس از مرگ نيز او را از مس مشركان حفظ كرد . »\r\nابو جعفر گويد : روايت ابو هريره از غزوهء رجيع صورت ديگر دارد ، گويد :\r\nپيمبر ده كس فرستاد و سالارى آنها را به عاصم بن ثابت داد و چون به هداه رسيدند طايفهء بنى لحيان كه از قوم هذيل بودند خبردار شدند و يكصد تيرانداز به تعقيب آنها فرستادند و جايى را كه خرما خورده بودند پيدا كردند و گفتند : « اين هستهء خرماى يثرب است . » و به دنبال اثرشان برفتند تا عاصم و يارانش از دور آنها را بديدند و به كوهى پناه بردند و مشركان دورشان را گرفتند و گفتند : « پايين بياييد » و پيمان كردند كه آنها را نكشند و عاصم گفت : « من به پيمان مشرك فرود نيايم ، خدايا پيمبر خويش را از حال ما خبردار كن . » ابن دثنه و خبيب و يكى ديگر فرود آمدند و مشركان زه كمانها را باز كردند و آنها را ببستند و يكيشان زخمى شد و گفت : « اين آغاز خيانت است به خدا من با شما\r\n","description":"","footnote":"","page_name":" 1045 ","page_number":258},
  {"content":"\r\nنيايم و او را بزدند تا كشته شد . » و خبيب و ابن دثنه را به مكه بردند و خبيب را به فرزندان حارث بن عامر دادند كه وى در جنگ احد حارث را كشته بود .\r\nدر آن هنگام كه خبيب پيش دختران حارث بود ، تيغى از يكيشان گرفته بود كه تيز كند ناگهان زن ديد كه خبيب طفل او را بر زانوى خويش نشانده و تيغ را به دست دارد و فرياد برآورد .\r\nخبيب گفت : « مىترسى او را بكشم ؟ خيانت كار ما نيست . » زن مكى بعدها مىگفت : « هرگز اسيرى بهتر از خبيب نديدم ، در مكه ميوه نبود ، ولى خوشهء انگورى به دست او ديدم كه از آن مىخورد و اين روزىاى بود كه خدا به خبيب داده بود . » جمعى از قرشيان كس فرستادند تا چيزى از گوشت عاصم بيارند كه از روز احد خونى پيش وى داشتند ، و خداى زنبورانى بفرستاد و پيكر عاصم را حفاظت كرد\r\nو نتوانستند از گوشت او بگيرند .\r\nو چون خبيب را از حرم برون بردند كه بكشند گفت : « بگذاريد دو ركعت نماز كنم . » و او را رها كردند كه دو ركعت نماز كرد و اين سنت شد كه هر كه به ناحق كشته مىشود دو ركعت نماز كند .\r\nآنگاه خبيب گفت : « اگر نمىگفتيد از مرگ بيم داشت نماز بيشتر مىكردم ولى اهميت ندارد كه وقتى از پاى درآيم به كدام پهلو بيفتم ، خدايا ناچيزشان كن و نابودشان كن . » آنگاه ابو سروعه پسر حارث او را بگرفت و ضربت زد تا كشته شد .\r\nاميه گويد : « پيمبر مرا فرستاد تا از قرشيان خبر بيارم و به نزديك دارى كه خبيب را آويخته بودند رفتم و بيم داشتم كه كسى مرا ببيند و بالاى دار رفتم و خبيب را گشودم كه زمين افتاد و به كنارى رفتم و نظر كردم و اثرى از او نديدم گويى\r\nزمين پيكر او را بلعيده بود ، و اينك اثرى از خبيب به جاى نمانده است . »\r\n","description":"","footnote":"","page_name":" 1046 ","page_number":259},
  {"content":"\r\nابو جعفر گويد : صفوان بن اميه زيد بن دثنه را با غلام خود به نام نسطاس از حرم برون برد تا در تنعيم او را بكشد جمعى از قرشيان آنجا بودند كه ابو سفيان ابن حرب نيز از آن جمله بود ، وقتى زيد را پيش آوردند كه بكشند ابو سفيان گفت :\r\n« ترا به خدا بگو آيا دوست دارى اكنون محمد به جاى تو بود و گردن او را مىزديم و تو پيش كسان خود بودى ؟ » زيد گفت : « به خدا دلم نمىخواهد خارى مايهء آزار محمد شود و در عوض من پيش كسان خود باشم » ابو سفيان گفت : « هيچكس را نديدم كه چون محمد محبوب ياران خويش باشد . »\r\n\r\nسخن از حكايت عمرو بن اميهء ضمرى\r\nچنان بود كه وقتى ياران پيمبر از خيانت مردم عضل و قاره كشته شدند و پيمبر خبر يافت عمرو بن اميهء ضمرى را با يكى از انصاريان به مكه فرستاد تا ابو سفيان را بكشند .\r\nعمرو گويد : با يكى ديگر روان شديم من يك شتر داشتم ، اما رفيقم شتر نداشت و پايش عليل بود و او را بر شتر خويش سوار مىكردم تا به درهء ياجج رسيديم و زانوى شتر را ببستيم . به رفيقم گفتم : « اينك سوى خانهء ابو سفيان مىرويم كه مىخواهم او را بكشم و اگر به تعقيب تو آمدند يا از چيزى بيمناك شدى پيش شتر برگرد و سوار شو و سوى مدينه رو و ماجرا را با پيمبر بگوى و با من كارى نداشته باش كه من اينجا را خوب مىشناسم . » آنگاه سوى مكه شديم و من خنجرى همراه داشتم كه اگر كسى مزاحم من شد او را بكشم .\r\nرفيقم گفت : « بيا برويم و هفت بار بر كعبه طواف بريم و دو ركعت نماز\r\n","description":"","footnote":"","page_name":" 1047 ","page_number":260},
  {"content":"\r\nكنيم . » گفتم : « من اهل مكه را بهتر از تو مىشناسم ، وقتى شب درآيد صحن خانه ها را آب ميپاشند و آنجا مىنشينند ، من مكه را نيك مىشناسم . » گويد : و او همچنان اصرار كرد تا سوى كعبه رفتيم و هفت بار طواف برديم و دو ركعت نماز كرديم و برون شديم و به يكى از مجالس قوم گذشتيم و يكيشان مرا بشناخت و بانگ زد كه اينك عمرو بن اميه .\r\nگويد : مردم مكه به دور ما ريختند و گفتند : « به خدا عمرو براى كار خير نيامده و شرى او را اينجا كشانيده است . » اين سخن از آن رو مىگفتند كه عمرو در ايام جاهليت مردى آدم كش و شرور بود .\r\nگويد : و مكيان به تعقيب من و رفيقم برآمدند ، به دو گفتم فرار كنيم ، به خدا من از همين بيم داشتم ، به ابو سفيان دست نمىيابيم ، فرار كن . با شتاب برفتيم تا بالاى كوه رسيديم و وارد غارى شديم و شب را آنجا به سر برديم كه ما را پيدا نكردند و بازگشتند و من هنگامى كه وارد غار شدم بر در آن سنگ چيدم ، آنگاه به رفيقم گفتم :\r\n« صبر كنيم تا تعاقب كنندگان آرام شوند كه امشب و فردا تا شبانگاه ما را تعقيب مىكنند . » گويد : در غار بوديم كه عثمان بن مالك بيامد و اسب خود را مىكشيد تا به در غار ايستاد و من به رفيقم گفتم :\r\n« به خدا اگر ما را ببيند اهل مكه را خبردار مىكند . » و برون شدم و خنجر را در شكمش فرو كردم و او فريادى كشيد كه مكيان بشنيدند و سوى او آمدند و من به جاى خويش بازگشتم و به رفيقم گفتم : « آرام باش . » گويد : مردم مكه به دنبال صدا آمدند و عمرو را كه هنوز نمرده بود پيدا كردند و گفتند : « كى ترا زد ؟ »\r\n","description":"","footnote":"","page_name":" 1048 ","page_number":261},
  {"content":"\r\nگفت : « عمرو بن اميه . » و پس از آن بمرد و آنها نتوانستند جاى ما را پيدا كنند و گفتند : « مىدانستيم كه براى كار خيرى نيامده . » و مرگ عثمان از جستجوى ما بازشان داشت ، و جثهء او را همراه بردند و ما دو روز در غار بوديم تا جستجو به سر رسيد .\r\nآنگاه سوى تنعيم رفتيم كه دار خبيب آنجا بود و رفيقم گفت : « مىخواهى خبيب را از دار فرود آوريم ؟ » گفتم : « كجاست ؟ » گفت : « همين جاست . » گفتم : « آرى ، اما به من مهلت بده و كمى دور شو . » گويد : به دور دار خبيب كسانى به نگهبانى بودند و من به رفيقم گفتم اگر از چيزى بيمناك شدى سوى شتر برو و سوار شو و به نزد پيمبر خدا بازگرد و ماجرا را براى وى بگو . آنگاه به دار حمله بردم و پيكر خبيب را به دوش كشيدم و بيشتر از چهل ذراع نرفته بودم كه نگهبانان خبردار شدند و جثه را بينداختم . به خدا هرگز صداى سقوط آن را فراموش نمىكنم . نگهبانان به دنبال من مىدويدند و من راه صفرا را پيش گرفتم و به من نرسيدند و بازگشتند . رفيقم سوى پيمبر رفته بود و ماجرا را به او خبر داده بود .\r\nگويد : من برفتم تا به ضجنان رسيدم و وارد غارى شدم و تيرها و كمان خود را همراه داشتم . هنگامى كه در غار بودم مردى دراز قد و يك چشم از بنى دئل كه همراه گوسفندان خود بود وارد غار شد و گفت : « كيستى ؟ » گفتم : « از طايفهء بنى بكرم . » گفت : « من نيز از بنى بكرم و از تيرهء بنى دئلم . » آنگاه در غار بخفت و بانگ برداشت و شعرى بدين مضمون خواند :\r\n« من تا زنده‌ام مسلمان نميشوم » « و به دين اسلام نميگروم »\r\n","description":"","footnote":"","page_name":" 1049 ","page_number":262},
  {"content":"\r\nگفتم : خواهيد ديد ، و چيزى نگذشت كه عرب بيابانى به خواب رفت و برخاستم و به بدترين وضعى او را كشتم و كمان خود را در چشم سالم او فرو كردم كه از پشت سر درآمد .\r\nآنگاه برون شدم و برفتم تا به نقيع رسيدم و به دو تن\r\nاز مكيان برخوردم كه به جستجوى اخبار پيمبر آمده بودند و آنها را شناختم و گفتم : « به اسارت تن دهيد » گفتند : « ما اسير تو شويم ؟ » يكيشان را با تير بزدم و بكشتم و ديگرى را اسير گرفتم و سوى مدينه رفتم و به گروهى از پيران انصار برخوردم كه گفتند : « اينكه عمرو بن اميه » و چون كودكان اين سخن بشنيدند سوى پيمبر دويدند كه به دو خبر دهند و من انگشتان اسير خود را با زه كمان بسته بودم و پيمبر در من نگريست و چنان بخنديد كه همه دندانهايش نمايان شد ، آنگاه از من پرسش كرد و ماجرا را بگفتم و مرا ستود و دعاى خير كرد .\r\nدر همين سال پيمبر خدا صلى الله عليه و سلم زينب دختر خزيمه را كه لقب ام المساكين داشت و از طايفهء بنى هلال بود به زنى گرفت و اين در ماه رمضان بود و دوازده و نيم اوقيه نقره مهر او كرد ، پيش از آن زينب زن طفيل بن حارث بوده بود و طلاق گرفته بود .\r\n\r\nحكايت بئر معونه\r\nابو جعفر گويد : در اين سال ، يعنى سال چهارم هجرت ، پيمبر گروهى را فرستاد كه در بئر معونه كشته شدند .\r\nابن اسحاق گويد : « پيمبر از پس احد بقيهء شوال و ذى قعده و ذى حجه و محرم را در مدينه به سر برد آن سال كار حج با مشركان بود و در ماه صفر ، چهار ماه پس از\r\n","description":"","footnote":"","page_name":" 1050 ","page_number":263},
  {"content":"\r\nاحد گروه بئر معونه را فرستاد .\r\nابى اسحاق بن يسار گويد : ابو براء عامر بن مالك ملقب به ملاعب\r\nالاسنه كه سالار طايفهء بنى عامر بن صعصعه بود در مدينه پيش پيمبر خداى آمد و هديه اى آورده بود كه پيمبر آن را نپذيرفت و گفت : « من هديهء مشرك را نمىپذيرم اگر مىخواهى هديه ات را بپذيرم مسلمان شو » ، آنگاه اسلام بر او عرضه كرد و از ثوابى كه خداوند به مؤمنان وعده كرده سخن آورد و براى وى قرآن خواند ، اما ابو براء اسلام نياورد و انكار نكرد و گفت : « اى محمد دين تو نيكو و زيباست اگر كسانى از ياران خويش را پيش اهل نجد فرستى كه آنها را به دين تو خوانند اميدوارم كه دعوت ترا بپذيرند » پيمبر گفت : « من از اهل نجد بر ياران خويش بيم دارم » ابو براء گفت : « من آنها را پناه مىدهم بفرست تا به دين تو بخوانند » پيمبر منذر بن عمرو را با چهل تن از مسلمانان نامى فرستاد كه حارث بن صمه و حرام بن ملحان و عروة بن اسماء و نافع بن بديل خزاعى و عامر بن فهيره وابستهء ابو بكر از آن جمله بودند .\r\nانس بن مالك گويد پيمبر خدا صلى الله عليه و سلم منذر بن عمرو را با هفتاد سوار فرستاد كه برفتند تا در بئر معونه فرود آمدند كه ما بين سرزمين بنى عامر و حرهء بنى سليم است و حرام بن ملحان را با نامهء پيمبر پيش عامر بن طفيل فرستادند كه در آن ننگريست و حامل نامه را بكشت و بنى عامر را بر ضد فرستادگان دعوت كرد اما نپذيرفتند و گفتند : « ما پناه ابو براء را نمىشكنيم كه پيمان كرده و پناه داده است . » عامر بن طفيل قبايل بنى سليم را بر ضد فرستادگان پيمبر برانگيخت كه پذيرفتند و بيامدند و آن هفتاد نفر را در ميان گرفتند .\r\nو چون فرستادگان پيمبر چنين ديدند شمشير برگرفتند و بجنگيدند تا همگى كشته شدند مگر كعب بن زيد كه رمقى داشت و از ميان كشتگان برخاست و زنده ماند تا در جنگ خندق كشته شد و عمرو بن اميهء ضمرى و يكى از انصار كه به چراى شتران\r\n","description":"","footnote":"","page_name":" 1051 ","page_number":264},
  {"content":"\r\nرفته بودند از بليهء ياران خود به وسيلهء مرغانى كه بر اردوگاه پرواز مىكرد مطلع شدند و گفتند : « به خدا حادثه اى رخ داده » و بيامدند و ديدند كه فرستادگان پيمبر در خاك و خون افتاده‌اند و دشمن آنجاست و مرد انصارى به عمرو بن اميه گفت : « راى تو چيست ؟ » عمرو گفت : « راى من اينست كه پيش پيمبر رويم و ماجرا را با وى بگوييم . » انصارى گفت : « من از جايى كه منذر بن عمرو كشته شده نمىروم كه كسان اين قضيه را نقل كنند . » و به جنگ دشمن رفت و كشته شد . عمرو بن اميه را اسير گرفتند و چون گفت كه از طايفهء مضر است عامر بن طفيل او را رها كرد و موى پيشانيش را بكند و آزاد كرد كه مادرش آزادى غلامى را بر عهده داشت .\r\nآنگاه عمرو بن اميه برفت تا به قرقره رسيد و دو تن از مردم بنى عامر آنجا فرود آمدند كه از پيمبر پيمان و پناه داشتند و عمرو بىخبر بود و از آنها پرسيد كه از كدام طايفه‌اند ؟ جواب دادند : از بنى عامريم . عمرو صبر كرد تا هر دو بخفتند و آنها را بكشت و پنداشت كه با قتلشان از بنى عامر انتقام گرفته است .\r\nو چون عمرو پيش پيمبر رسيد و ماجرا بگفت پيمبر گفت : « دو تن را كشته اى كه بايد خونبهايشان را بدهم . » آنگاه گفت : « اين نتيجهء كار ابو براء بود ، من فرستادن اين گروه را خوش نداشتم و از آن بيمناك بودم . » و اين سخن به ابو براء رسيد و رفتار عامر بن طفيل كه پناه وى را شكسته بود و بليه اى كه از پناه وى به ياران پيمبر رسيده بود بر او بسيار سخت بود .\r\nاز جمله كسانى كه در بئر معونه كشته شدند عامر بن فهيره بود .\r\nمحمد بن اسحاق گويد : « عامر بن طفيل گفته بود اين مرد كه وقتى كشته شد ميان آسمان و زمين بلند شد و من او را در آسمان ديدم كى بود ؟ » گفتند : « اين مرد عامر بن فهيره بود . » ابن اسحاق گويد : جبار از جمله كسانى بود كه به روز بئر معونه همراه عامر بن\r\n","description":"","footnote":"","page_name":" 1052 ","page_number":265},
  {"content":"\r\nطفيل بود و بعد مسلمان شد ، مىگفت : « سبب اسلام من آن بود كه آن روز با نيزه به پشت يكى از مسلمانان زدم كه از سينهء او درآمد و شنيدم كه گفت : به خدا رستگار شدم . » و پيش خود گفتم : چگونه رستگار شد ؟ مگر من او را نكشتم ؟ و بعدها پرسيدم كه اين رستگارى چه بود ؟ گفتند : رستگارى شهادت بود و با خويش گفتم : حقا كه رستگار شده بود . » حسان بن ثابت و كعب بن مالك اشعارى در تقبيح عمل عامر بن طفيل كه پناه ابو براء را شكسته و ياران پيمبر را كشته بود گفتند\r\nو چون ربيعه پسر ابو براء اشعار آنها را بشنيد به عامر بن طفيل حمله برد اما نيزه بر او كارگر نشد و از اسب بيفتاد و گفت : « اين كار ابو براء است ، اگر مردم خونم به عمويم تعلق دارد و دنبال نشود و اگر زنده ماندم مىدانم چه كنم » انس بن مالك گويد : ندانم فرستادگان بئر معونه چهل يا هفتاد كس بودند .\r\nعامر بن طفيل بر سر آن آب بود و فرستادگان پيمبر برفتند تا در غارى نزديك آب فرود آمدند و گفتند : « كى پيام پيمبر را پيش اين قوم مىبرد ؟ » ابن ملحان انصارى گفت : « من مىبرم » و برفت تا به خيمه هاى آنان رسيد و گفت : « اى مردم بئر معونه ، من پيك پيمبر خدا هستم\r\nو شهادت مىدهم كه خدايى جز خداى يگانه نيست و محمد بنده و فرستادهء اوست شما نيز به خدا و پيمبر او ايمان بياريد » و از كنار خيمه اى نيزه اى برون شد و به پهلوى او رفت و از پهلوى ديگر در آمد و ابن ملحان گفت : « الله اكبر ، رستگار شدم » و دشمنان بيامدند و ياران ابن ملحان را در غار پيدا كردند و عامر بن طفيل همه را بكشت .\r\nانس بن مالك گويد : خداى عز و جل دربارهء كشتگان بئر معونه آيه اى نازل كرد كه بلغوا عنا قومنا انا قد لقينا ربنا فرضى عنا و رضينا عنه يعنى : به قوم ما بگوييد كه ما خداى خويش را بديديم و از ما خشنود بود و ما نيز ازو خشنوديم ، ولى اين آيه كه مدتها\r\n","description":"","footnote":"","page_name":" 1053 ","page_number":266},
  {"content":"\r\nخوانده مىشد نسخ شد و بالا رفت و خدا عز و جل اين آيه را نازل كرد :\r\n« * ( وَلا تَحْسَبَنَّ الَّذِينَ قُتِلُوا في سَبِيلِ الله أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ 3 : 169 ) * . » يعنى : مپندار آنها كه در راه خدا كشته شده‌اند مرده‌اند بل زندگانند و پيش پروردگارشان روزى مىخورند .\r\nو هم در اين سال يعنى : سال چهارم هجرت ، پيمبر قوم بنى نضير را از ديارشان بيرون كرد .\r\n\r\nسخن از برون شدن قوم بنى نضير\r\nابو جعفر گويد : سبب اين حادثه كشته شدن دو تنى بود كه از پيمبر پناه و پيمان داشتند و عمرو بن اميهء ضمرى هنگام بازگشت از بئر معونه خونشان را ريخته بود .\r\nگويند : عامر بن طفيل به پيمبر خدا نوشت كه دو كس را كه از تو پيمان و پناه داشتند كشته اى و بايد خونبهاى آنها را بفرستى و پيمبر سوى قبا روان شد و از آنجا به محل بنى نضير رفت كه در كار پرداخت خونبها از آنها كمك گيرد و جمعى از مهاجر و انصار و از جمله ابو بكر و عمر و على و اسيد بن حضير همراه وى بودند .\r\nابن اسحاق گويد : پيمبر سوى بنى نضير رفت تا در كار خونبهاى دو مقتول از آنها كمك گيرد كه مقتولان از بنى عامر بودند و ميان بنى عامر و بنى نضير پيمان بود و چون پيمبر با نضيريان سخن كرد گفتند : « بله ، اى ابو القاسم در اين باب با تو كمك مىكنيم . » آنگاه نضيريان با هم خلوت كردند و گفتند : « هرگز اين مرد را چنين نمىيابيد » كه پيمبر پهلوى ديوار يكى از خانه هاشان نشسته بود ، گفتند : « كى مىتواند\r\n","description":"","footnote":"","page_name":" 1054 ","page_number":267},
  {"content":"\r\nاز بام اين خانه سنگى بيندازد و او را بكشد و ما را آسوده كند . » يكى از يهودان به نام عمرو بن جحش بن كعب گفت : « من اين كار مىكنم » و برفت تا سنگ را بيندازد و پيمبر با تنى چند از ياران خويش و از جمله ابو بكر و عمر و على پاى ديوار بودند .\r\nپيمبر به وحى آسمان از قصد قوم خبر يافت و برخاست و به ياران خود گفت :\r\n« همين جا باشيد تا من بيايم » و سوى مدينه بازگشت ، و چون ياران پيمبر مدتى در انتظار ماندند به جستجوى وى برخاستند و يكى را ديدند كه از مدينه مىآمد و چون از او پرسش كردند گفت : « پيمبر را ديدم كه وارد مدينه مىشد » ياران نيز سوى مدينه آمدند و پيمبر قصد خيانت يهودان را به آنها خبر داد\r\nو گفت كه براى جنگ آنها آماده شوند .\r\nپس از آن پيمبر با ياران خويش سوى بنى نضير رفت كه در قلعه ها حصارى شدند و پيمبر بگفت تا نخلهايشان را قطع كنند و آتش بزنند و يهودان بانگ زدند كه اى محمد ، تو از تباهكارى منع مىكردى و از تباه كاران عيب مىگرفتى ، پس بريدن و سوزانيدن نخلها براى چيست ؟\r\nابو جعفر گويد : به روايت واقدى وقتى نضيريان توطئه مىكردند كه سنگ بر پيمبر اندازند سلام بن مشكم منعشان كرد و از جنگ بيمشان داد ولى فرمان وى را نبردند و عمرو بن جحاش بر بام رفت كه سنگ را بيندازد و پيمبر به وحى آسمانى خبر يافت و از جا برخاست چنان كه گويى به حاجتى مىرفت و يارانش منتظر ماندند و چون دير كرد يهودان مىگفتند : « چرا ابو القاسم نيامد و يارانش برفتند ؟ » كنانة بن صوريا گفت :\r\n« به وحى آسمان از قصد شما خبر يافت . » گويد : و چون ياران پيمبر بازگشتند پيش وى رفتند كه در مسجد نشسته بود و گفتند : « اى پيمبر خداى ، در انتظار تو بوديم و تو بازگشتى » پيمبر گفت : « يهودان مىخواستند مرا بكشند و خداى عز و جل به من خبر داد ، بگوييد محمد بن مسلمه بيايد . » و چون محمد بن مسلمه بيامد به دو گفت : « پيش يهودان\r\n","description":"","footnote":"","page_name":" 1055 ","page_number":268},
  {"content":"\r\nرو و بگو شما كه سر خيانت داشتيد از ديار من بيرون شويد و ديگر اينجا ساكن نباشيد . » و چون محمد بن مسلمه پيش يهودان رفت و گفت كه پيمبر مىگويد از ديار وى بروند ، گفتند : « اى محمد هرگز گمان نمىكرديم كه يكى از مردم اوس چنين پيامى براى ما بيارد . » محمد بن مسلمه گفت : « دلها دگرگون شده و اسلام پيمانها را از ميان برده است . »\r\nقرظيان گفتند : « مىرويم . » اما عبد الله بن ابى كس فرستاد و پيغام داد : « نرويد كه من از عربان و مردان قبيله‌ام دو هزار كس دارم كه پيرويم مىكنند و با شما هستند و يهودان بنى قريظه نيز با شما هستند . » و چون كعب بن اسد كه از جانب بنى قريظه با پيمبر پيمان كرده بود اين سخن بشنيد گفت : « تا من زنده‌ام هيچكس از بنى قريظه نقض پيمان نكند . » سلام بن مشكم به حيى بن اخطب گفت : « آنچه را محمد گفته بپذير مبادا از اين بدتر شود زيرا شرف ما به اموالمان است . » حيى گفت : « بدتر از اين چيست ؟ » سلام گفت : « اينكه اموالمان را ببرند و زن و فرزند به اسيرى گيرند و مردان را بكشند » اما حيى سخن سلام را نپذيرفت و جدى بن اخطب را سوى پيمبر خدا فرستاد كه ما محل خود را ترك نمىكنيم ، هر چه خواهى بكن .\r\nگويد : پيمبر تكبير گفت و فرمود : « يهودان جنگ مىخواهند » و مسلمانان تكبير گفتند .\r\nآنگاه جدى سوى عبد الله بن ابى رفت كه از او كمك بخواهد ، گويد : « عبد الله\r\n","description":"","footnote":"","page_name":" 1056 ","page_number":269},
  {"content":"\r\nرا ديدم كه با گروهى از ياران خود نشسته بود و بانگ زن پيمبر ندا مىداد كه مسلمانان سلاح برگيرند و عبد الله پسر عبد الله بن ابى بيامد و من نشسته بودم كه سلاح برگرفت و شتابان برفت و من از كمك وى نوميد شدم و برفتم و هر چه ديده بودم با حيى گفتم و او گفت : « اين كيد محمد است . » پس از آن پيمبر خدا سوى بنى نضير حمله برد و مدت پانزده روز آنها را محاصره كرد آنگاه صلح شد كه جانهايشان محفوظ ماند و مال و سلاحشان از آن پيمبر باشد .\r\nابن عباس گويد : پيمبر نضيريان را پانزده روز محاصره كرد و چون به سختى افتادند تسليم شدند و پيمبر مقرر داشت كه جانهاشان محفوظ بماند و سرزمين خود را ترك كنند و سوى اذرعات شام روند و به هر سه نفرشان يك شتر و يك مشك داد .\r\nزهرى گويد : « پيمبر مقرر داشت كه هر كدام بار يك شتر ببرند اما سلاح نبرند . » ابن اسحاق گويد : جمعى از بنى عوف بن خزرج از جمله عبد الله بن ابى بن سلول و وديعه و مالك بن ابى قوقل و سويد و داعس كس پيش نضيريان فرستادند كه بمانيد و تسليم مشويد كه ما شما را رها نميكنيم اگر جنگ كنيد همراه شما جنگ مىكنيم و اگر برويد همراه شما هستيم ، يهودان منتظر ماندند ولى از آنها كارى ساخته نشود و خدا ترس در دل يهودان انداخت و از پيمبر خواستند كه جانهايشان محفوظ ماند و بروند و به قدر يك بار شتر از اموال خويش ببرند ، به جز سلاح .\r\nكس بود كه خانهء خويش را ويران مىكرد و آستان در را بر پشت شتر مىبرد ، همگى سوى خيبر رفتند . و بعضيشان از آنجا راه شام پيش گرفتند . از جملهء سران قوم كه سوى خيبر رفتند سلام بن ابى الحقيق و حيى بن اخطب بودند و چون آنجا فرود آمدند مردم مطيع آنها شدند .\r\n","description":"","footnote":"","page_name":" 1057 ","page_number":270},
  {"content":"\r\nگويد : وقتى نضيريان با زن و فرزند و مال مىرفتند دف و مزمار مىزدند و ام عمرو يار عروة بن ورد عبسى كه از زنان بنى غفار بود و او را از عروه خريده بودند همراهشان بود و چنان با فخر و گردنفرازى مىرفتند كه كس نظير آن نديده بود .\r\nبقيه اموالشان براى پيمبر بجا ماند كه خاص وى بود تا به هر مصرف كه مىخواهد برساند و پيمبر آن را بر مهاجران تقسيم كرد و به انصار چيزى نداد مگر سهل بن حنيف و ابو دجانه كه اظهار ندارى كردند و پيمبر به آنها سهم داد و از بنى نضير كس مسلمان نشد مگر يامين بن عمير و ابو سعد بن وهب كه مسلمان شدند و اموالشان محفوظ ماند .\r\nابو جعفر گويد : « پيمبر هنگامى كه به غزاى بنى نضير مىرفت ابن ام مكتوم را در مدينه جانشين كرد و پرچمدار وى على بن ابى طالب بود . » در جمادى الاول همين سال عبد الله بن عثمان بن عفان در شش سالگى بمرد و پيمبر بر او نماز كرد و عثمان به رسم معمول پيش از جنازه وارد قبر وى شد . و نيز در شعبان همين سال حسين بن على بن ابى طالب تولد يافت .\r\nدربارهء حوادث پس از غزاى بنى نضير اختلاف هست .\r\nابن اسحاق گويد : پيمبر از پس غزاى بنى نضير ماه ربيع الاول و ربيع الثانى و قسمتى از جمادى الاولى را در مدينه گذرانيد ، پس از آن به قصد بنى محارب و بنى ثعلبه كه از قبيلهء غطفان بودند به سوى نجد رفت\r\nو در نخل فرود آمد و با گروهى از مردم غطفان برخورد و دو گروه رو به رو شدند اما جنگى نبود و دو قوم از همديگر بيمناك بودند و پيمبر با همراهان خود نماز خوف كرد ، آنگاه بازگشت و اين را غزوهء ذات الرقاع گويند .\r\nولى به گفتهء واقدى غزوهء ذات الرقاع در محرم سال پنجم هجرت بود و نام از كوه ذات الرقاع گرفت كه رنگهاى سياه و سفيد و سرخ داشت .\r\nگويد : پيمبر در اين غزا عثمان بن عفان را در مدينه جانشين كرد .\r\n","description":"","footnote":"","page_name":" 1058 ","page_number":271},
  {"content":"\r\nابو هريره گويد : « با پيمبر سوى نجد رفتيم و وقتى در نخل به كوه ذات الرقاع رسيديم با جمعى از غطفان برخورديم اما جنگى نشد ولى كسان از آنها بيمناك بودند و نماز خوف نازل شد و پيمبر ياران خويش را دو قسمت كرد گروهى رو به روى دشمن ايستادند و گروهى پشت سر پيمبر صف بستند و پيمبر تكبير گفت و همگى تكبير گفتند ، آنگاه پيمبر وصف پشت سر وى به ركوع رفتند و سجده كردند و چون نمازگزاران برخاستند تا نزديك صف ياران خويش پس رفتند و آنها بيامدند و يك ركعت نماز كردند آنگاه به پا خاستند و پيمبر با آنها يك ركعت نماز كرد و بنشستند و آنها كه رو به روى دشمن بودند باز آمدند و ركعت دوم را بگزاردند\r\nو همه با هم بنشستند و همه با پيمبر سلام نماز گفتند . » ابو جعفر گويد : « دربارهء نماز پيمبر كه در وادى نخل بود روايتهاى مختلف هست اما در اينجا نياوردم تا كتاب دراز نشود و ان شاء الله در كتاب بسيط القول فى - احكام شرايع الاسلام در كتاب نماز خوف بيارم . » سليمان يشكرى گويد : از جابر بن عبد الله پرسيدم : « كوتاهى نماز چه روز نازل شد ؟ » جابر گفت : « سوى گذرگاه كاروان قريش كه از شام مىآمد رفتيم و چون به نخل رسيديم يكى از مردم غطفان پيش پيمبر خدا آمد و گفت : اى محمد آيا از من بيم دارى ؟ » پيمبر گفت : « نه . » گفت : « كى ترا در مقابل من حفظ مىكند ؟ » پيمبر گفت : « خدا مرا حفظ مىكند » آن شخص شمشير كشيد و پيمبر را تهديد كرد .\r\nپس از آن پيمبر نداى رحيل داد و سلاح برگرفت و همين كه بانگ نماز برآوردند ، پيمبر خداى با گروهى از مردم نماز كرد و گروهى ديگر نگهبانى\r\n","description":"","footnote":"","page_name":" 1059 ","page_number":272},
  {"content":"\r\nمىكردند و با آنها كه معاشر وى بودند دو ركعت نماز كرد و آنها پس رفتند و به جاى گروه ديگر ايستادند و آنها بيامدند و با پيمبر دو ركعت نماز كردند و گروه ديگر نگهبانى مىكردند و چنان شد كه پيمبر چهار ركعت نماز كرده بود و همراهان وى دو ركعت كرده بودند ، در آن روز بود كه خدا عز و جل حكم نماز كوتاه را نازل فرمود و مؤمنان مأمور شدند كه هنگام نماز سلاح برگيرند .\r\nاز جابر بن عبد الله انصارى روايت كرده‌اند كه يكى از بنى محارب به قوم خويش گفت : « مىخواهيد محمد را بكشم ؟ » آنها گفتند : « آرى ولى چگونه او را مىكشى ؟ » گفت : « او را به غافلگيرى مىكشم . » آنگاه مرد محاربى به نزد پيمبر آمد كه نشسته بود و شمشير\r\nدر كنار وى بود و گفت : « اى پيمبر شمشير ترا ببينم ؟ » پيمبر گفت : « آرى » مرد محاربى شمشير را بگرفت و از نيام درآورد و مىجنبانيد و قصد پيمبر مىكرد اما خدا عز و جل او را باز مىداشت . آنگاه گفت : « اى پيمبر از من نمىترسى ؟ » پيمبر گفت : « چرا از تو بترسم ؟ » گفت : « براى آنكه شمشير به دست دارم . » پيمبر گفت : « خدا مرا از تو حفظ مىكند . » گويد : آنگاه شمشير را در نيام كرد و به پيمبر پس داد و خدا عز و جل اين آيه نازل فرمود :\r\n« * ( يا أَيُّهَا الَّذِينَ آمَنُوا اذْكُرُوا نِعْمَتَ الله عَلَيْكُمْ إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ فَكَفَّ أَيْدِيَهُمْ عَنْكُمْ وَاتَّقُوا الله وَعَلَى الله فَلْيَتَوَكَّلِ الْمُؤْمِنُونَ 5 : 11 ) * » [ 1 
  ]\r\n\r\n","description":"","footnote":"\r\n[ 1 
  ] مائده : 14\r\n","page_name":" 1060 ","page_number":273},
  {"content":"\r\nيعنى : « شما كه ايمان داريد ، نعمت دادن خدا را به خودتان ياد آريد آن دم كه گروهى مىخواستند دستهاى خويش سوى شما بگشايند و دستهاى ايشان را از شما بازداشت . از خدا بترسيد و مؤمنان بايد به خدا توكل كنند » و هم جابر بن عبد الله گويد : با پيمبر سوى ذات الرقاع رفتيم و يكى از مسلمانان به زن مشركى تجاوز كرد و چون پيمبر قصد بازگشت كرد شوهر زن كه غايب بود بيامد و چون از ماجرا خبردار شد قسم خورد كه از پاى ننشيند تا خون يكى از ياران پيمبر را بريزد و به دنبال پيمبر روان شد و چون پيمبر در منزلى فرود آمد گفت : « امشب كى ما را نگهبانى مىكند ؟ » يكى از مهاجران و يكى از انصار گفتند : « اى پيمبر خداى ما نگهبانى مىكنيم . » و چنان بود كه پيمبر و يارانش به دهانهء دره فرود آمده بودند و چون آن دو كس به دهانهء دره رفتند مهاجرى به انصارى گفت : « من چه وقت نگهبانى كنم اول شب يا آخر شب ؟ » مهاجرى گفت : « اول شب تو نگهبانى كن . » آنگاه مهاجرى بخفت و انصارى به نماز ايستاد و شوهر زن بيامد و چون او را بديد بدانست كه از مسلمانانست و تيرى بينداخت كه به انصارى خورد و فرو رفت و او تير را برون كشيد و بينداخت و همچنان در نماز بود .\r\nپس از آن مرد غطفانى تيرى ديگر بزد كه به انصارى خورد و فرو رفت و او تير را برون كشيد و بينداخت و در نماز خويش استوار ماند و آن مرد تير سومى بزد كه به هدف خورد و فرو رفت و انصارى آن را بيرون كشيد و بينداخت و به ركوع رفت و سجده كرد ، آنگاه رفيق خود را صدا زد و گفت : « برخيز كه كار من ساخته شد . »\r\nگويد : مهاجرى برجست و چون غطفانى آنها را بديد بدانست كه قوم خبردار\r\n","description":"","footnote":"","page_name":" 1061 ","page_number":274},
  {"content":"\r\nمىشوند . و چون مهاجرى انصارى را خونآلود ديد گفت : « چرا اول بار كه تير خوردى مرا بيدار نكردى ؟ » انصارى گفت : « سوره اى مىخواندم و نخواستم آن را ببرم و چون تير مكرر شد ركوع كردم و ترا صدا زدم . به خدا اگر بيم نبود جايى كه پيمبر مرا به حفظ آن مامور كرده از دست برود پيش از آنكه سوره را به سر برم جان داده بودم . »\r\n\r\nسخن از غزوهء سويق\r\nغزوهء سويق بدر دوم بود كه پيمبر به ميعاد ابو سفيان برون شد . ابن اسحاق گويد : چون پيمبر خداى از غزوهء ذات الرقاع بازآمد باقى جمادى الاول و جمادى الاخر و رجب را در مدينه گذرانيد و در ماه شعبان به ميعاد ابو سفيان سوى بدر رفت و آنجا فرود آمد و هشت روز در انتظار ابو سفيان بماند .\r\nابو سفيان نيز با مردم مكه برون شد تا در مر الظهران به مجنه رسيد و به قولى از عسفان نيز گذشت و به انديشهء بازگشت افتاد و گفت : « اى گروه قريش بايد به سال پر - بارانى بياييم كه درخت بچرانيم و شير بنوشيم ، اين سال خشك است ، من باز مىگردم شما نيز بازگرديد . » مردم مكه اين گروه را سپاه سويق ناميدند ، گفته بودند شما رفته بوديد كه سويق بخوريد .\r\nپيمبر همچنان در بدر به انتظار ابو سفيان بود . در آنجا مخشى بن عمرو ضمرى كه پيمبر در غزوهء ودّان در كار بنى ضمره با وى پيمان كرده بود بيامد و گفت :\r\n« اى محمد آمده اى كه به نزديك اين آب با قرشيان جنگ كنى ؟ » پيمبر گفت : « بله و اگر خواهى پيمانى را كه با هم داريم نديده گيريم\r\nو با تو بجنگيم تا خدا ميان ما و تو داورى كند . »\r\n","description":"","footnote":"","page_name":" 1062 ","page_number":275},
  {"content":"\r\nمخشى گفت : « نه ، اى محمد حاجت به اين كار نداريم . » ولى بگفتهء واقدى پيمبر به سبب وعده اى كه به روز احد با ابو سفيان نهاده بود در ماه ذى قعده يك سال پس از جنگ احد ياران خود را به غزاى بدر خواند .\r\nگويد : و نعيم بن مسعود اشجعى به عمره رفته بود و پيش قرشيان رفت كه به دو گفتند : « اى نعيم از كجا ميآيى ؟ » گفت : « از يثرب . » گفتند : « آيا محمد تلاشى داشت ؟ » گفت : « آرى براى جنگ شما آماده مىشد . » و اين پيش از مسلمانى نعيم بود .\r\nابو سفيان به دو گفت : « اى نعيم اكنون سالى خشك است ، بايد سالى به جنگ رويم كه شتران از درختان چرا كند و ما شير بنوشيم ، اينك ميعاد محمد رسيده ، سوى مدينه رو و آنها را بترسان و بگو كه جمع ما بسيار است و تاب ما ندارند كه تخلف از آنها باشد و از سوى ما نباشد و ده گوسفند به سهيل بن عمرو مىسپارم كه به تو دهد . » و چون سهيل بن عمرو بيامد نعيم به دو گفت : « تعهد مىكنى كه اين گوسفندان را به من دهى و پيش محمد روم و او را از آمدن باز دارم ؟ » سهيل گفت : « آرى » نعيم سوى مدينه رفت و ديد كه مردم آماده مىشوند و دسيسه كرد و گفت : « اين كار صواب نيست\r\nمگر محمد مجروح نشد ؟ مگر يارانش كشته نشدند ؟ . » و مردم از حركت بازماندند و چون خبر به پيمبر رسيد گفت : « بخدايى كه جان من به فرمان اوست اگر هيچكس با من نيايد به تنهايى مىروم . » آنگاه خدا عز و جل مسلمانان را هوشيار كرد و با كالاى بازرگانى برفتند و از هر درم دو درم سود برگرفتند و با دشمن رو به رو نشدند و اين ، بدر ميعاد بود . در\r\n","description":"","footnote":"","page_name":" 1063 ","page_number":276},
  {"content":"\r\nجاهليت همه ساله بازارى آنجا به پا مىشد و مدت هشت روز مردم براى داد و ستد فراهم مىشدند .\r\nابو جعفر گويد : در اين غزوه پيمبر خداى عبد الله بن رواحه را در مدينه جانشين كرد .\r\nواقدى گويد : در شوال اين سال پيمبر ام سلمه دختر ابى اميهء مخزومى را به زنى گرفت و به خانه برد .\r\nگويد : و هم در اين سال پيمبر زيد بن ثابت را مأمور كرد تا خط يهودان را بياموزد و گفت : « بيم دارم نامه هاى مرا درست ننويسند . » در اين سال مشركان عهده دار حج بودند .\r\n\r\nآنگاه سال پنجم هجرت درآمد\r\nدر اين سال پيمبر زينب دختر جحش را به زنى گرفت .\r\nمحمد بن يحيى بن حبان گويد : « روزى پيمبر سوى خانهء زيد بن حارثه رفت ، زيد را زيد بن محمد مىگفتند و بسيار مىشد كه پيمبر او را ميجست و مىگفت : « زيد كجاست ؟ » و چون به طلب او سوى خانه اش رفت آنجا نبود و زينب دختر جحش زن زيد با پوشش خانه بيامد و پيمبر روى از او بگردانيد . » زينب گفت : « اى پيمبر خدا زيد اينجا نيست ، پدر و مادرم فدايت به خانه درآى . » ولى پيمبر نخواست وارد شود . و چنان بود كه وقتى گفتند پيمبر بر در است زينب فرصت لباس پوشيدن نيافت و شتابان بيامد و پيمبر از ديدن وى به شگفت آمد و برفت و آهسته مىگفت : « تقديس پروردگار بزرگ را ، تقديس خدايى را كه دلها را دگرگون مىكند . »\r\n","description":"","footnote":"","page_name":" 1064 ","page_number":277},
  {"content":"\r\nگويد : و زيد به خانه آمد و زنش گفت كه پيمبر آمده بود .\r\nزيد گفت : « چرا نگفتى درآيد ؟ » گفت : « گفتم درآيد ، اما نپذيرفت . » زيد گفت : « نشنيدى كه چيزى بگويد » گفت : وقتى مىرفت شنيدم كه مىگفت : تقديس پروردگار بزرگ را ، تقديس خدايى را كه دلها را دگرگون مىكند . » زيد پيش پيمبر آمد و گفت : « اى پيمبر خداى شنيدم سوى خانهء من رفته بودى پدر و مادرم فدايت چرا وارد نشدى ، اگر زينب ترا به شگفتى آورده است من از او جدا مىشوم . » پيمبر گفت : « زنت را نگهدار . »\r\nاما زيد پس از آن روز به زينب دست نيافت و هر وقت پيش پيمبر مىشد و ماجرا را به دو خبر مىداد ، پيمبر مىگفت : « زنت را نگهدار . » عاقبت زيد از زينب جدا شد و از او كناره گرفت و زينب بىمانع شد و يك روز كه پيمبر با عايشه سخن مىكرد ، پيمبر را حالت وحى گرفت و چون به خود آمد خندان بود و مىگفت : « كى پيش زينب مىرود و مژده دهد كه خدا او را به زنى به من داده است » و اين آيه را بخواند :\r\n« * ( وَإِذْ تَقُولُ لِلَّذِي أَنْعَمَ الله عَلَيْه وَأَنْعَمْتَ عَلَيْه أَمْسِكْ عَلَيْكَ زَوْجَكَ وَاتَّقِ الله وَتُخْفِي في نَفْسِكَ مَا الله مُبْدِيه وَتَخْشَى النَّاسَ وَالله أَحَقُّ أَنْ تَخْشاه ، فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ في أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَكانَ أَمْرُ الله مَفْعُولًا 33 : 37 ) * » [ 1 
  ] يعنى : وقتى به آن كس كه خدا نعمتش داده بود و تو نيز نعمتش داده بودى گفتى جفت خويش نگهدار و از خدا بترس و چيزى را كه خدا آشكار كن آن بود در\r\n\r\n","description":"","footnote":"\r\n[ 1 
  ] احزاب : 37\r\n","page_name":" 1065 ","page_number":278},
  {"content":"\r\nضمير خويش نهان مىداشتى كه از مردم بيم داشتى و خدا سزاوارتر بود كه از او بيم كنى و چون زيد تمنايى از او برآورد جفت تواش كرديم تا مؤمنان را در مورد پسرخواندگانشان وقتى پسرخواندگان تمنايى از آنها برآورده‌اند تكلفى نباشد و فرمان خدا انجام گرفتنى بود . » عايشه گويد : « و من آشفته خاطر شدم كه از زيبايى او چيزها شنيده بودم و بالاتر از همه آنكه خدا او را به زنى به پيمبر داده بود و گفتم به اين گردنفرازى خواهد كرد . » گويد : « سلمى خادم پيمبر پيش زينب رفت و قصه را بگفت و زينب زيور نقرهء خويش را به دو بخشيد . » يونس بن عبد الاعلى گويد : پيمبر خدا زينب دختر جحش دختر عمهء خويش را به زنى به زيد بن حارثه داده بود و روزى به طلب زيد سوى خانهء او رفت و پرده اى مويين بر در بود و از وزش باد پرده به كنار رفت و زينب در اطاق خويش سر برهنه بود و اعجاب وى در دل پيمبر افتاد و زيد از او دورى گرفت و پيش پيمبر آمد و گفت :\r\n« مىخواهم از زنم جدا شوم . » پيمبر گفت : « مگر چيز بدى از او ديده اى ؟ » زيد گفت : « هرگز چيز بدى نبوده و جز نيكى از او نديده‌ام . » پيمبر گفت : « زن خود را نگهدار و از خدا بترس . »\r\nواقدى گويد : « در همين سال در ماه ربيع الاول پيمبر به غزاى دومة الجندل رفت و سبب آن بود كه وى خبر يافت كه جماعتى آنجا فراهم آمده‌اند و به قصد غزاى آنها تا دومة الجندل برفت و جنگى نبود و سباع بن عرفطهء غفارى را در مدينه جانشين كرد . » ابو جعفر گويد : « در همين سال پيمبر با عيينة بن حصن پيمان كرد كه در تغلمين و اطراف آن تعليف كند . »\r\n","description":"","footnote":"","page_name":" 1066 ","page_number":279},
  {"content":"\r\nمحمد بن عمرو گويد : « در ديار عيينه خشكسالى بود و با پيمبر پيمان كرد كه در تغلمين يا مراض تعليف كند و اين ناحيه سر سبز بود و پيمبر اجازهء تعليف به دو داد . » واقدى گويد : « در همين سال هنگامى كه سعد بن عباده با پيمبر به غزاى دومة - الجندل بود مادر وى درگذشت . »\r\n\r\nسخن از جنگ خندق\r\nدر شوال همين سال جنگ خندق رخ داد .\r\nابن اسحاق گويد : سبب جنگ خندق آن بود كه وقتى پيمبر يهودان بنى نضير را از ديارشان بيرون كرد تنى چند از يهودان بنى نضير و بنى وائل و از جمله سلام بن ابى الحقيق نضيرى و هوذة بن قيس وائلى و ابو عمار وائلى به مكه رفتند و آنها را به جنگ پيمبر خواند و گفتند : « ما با شماييم تا ريشهء او را بكنيم . » قرشيان به اين يهودان گفتند : « شما اهل كتابيد و از مورد اختلاف ما و محمد خبر داريد آيا دين ما بهتر است يا دين او ؟ » يهودان گفتند : « دين شما بهتر است و شما به حق نزديكتريد . » و خدا اين آيه را دربارهء آنها نازل فرمود :\r\n« * ( أَ لَمْ تَرَ إِلَى الَّذِينَ أُوتُوا نَصِيباً من الْكِتابِ ، يُؤْمِنُونَ بِالْجِبْتِ وَالطَّاغُوتِ وَيَقُولُونَ لِلَّذِينَ كَفَرُوا هؤُلاءِ أَهْدى من الَّذِينَ آمَنُوا سَبِيلًا . أُولئِكَ الَّذِينَ لَعَنَهُمُ الله وَمن يَلْعَنِ الله فَلَنْ تَجِدَ لَه نَصِيراً . أَمْ لَهُمْ نَصِيبٌ من الْمُلْكِ فَإِذاً لا يُؤْتُونَ النَّاسَ نَقِيراً . أَمْ يَحْسُدُونَ النَّاسَ عَلى ما آتاهُمُ الله من فَضْلِه ، فَقَدْ آتَيْنا آلَ إِبْراهِيمَ الْكِتابَ وَالْحِكْمَةَ وَآتَيْناهُمْ مُلْكاً عَظِيماً فَمِنْهُمْ من آمَنَ به وَمِنْهُمْ من صَدَّ عَنْه وَكَفى بِجَهَنَّمَ سَعِيراً 4 : 51 - 55 ) * » [ 1 
  ]\r\n\r\n","description":"","footnote":"\r\n[ 1 
  ] نساء : 51 تا 55\r\n","page_name":" 1067 ","page_number":280},
  {"content":"\r\nيعنى : مگر آن كسان را كه از كتاب آسمانى بهره اى به ايشان داده‌اند نمىبينى كه به بت و طغيانگر گروند و دربارهء كافران گويند اين گروه ، از مؤمنان ، هدايت يافته ترند - . اينان همان كسانند كه خدا لعنتشان كرده و هر كه را خدا لعنت كند هرگز ياورى براى او نخواهى يافت . مگر آنها را از اين ملك بهره اى هست كه در آن صورت پوستهء هستهء خرمايى به مردم ندهند و يا به مردم نسبت به آنچه خدا از كرم خويش به ايشان داده حسد مىبرند حقا كه ما خاندان ابراهيم را كتاب و حكمت داديم و به آنها ملكى عظيم داديم كسانى بودند كه به آن گرويدند و كسانى بودند كه از آن روى گردانيدند و جهنم ( آنها را ) بس افروخته آتشى است . » و چون اين سخن بگفتند قرشيان خوشدل شدند و براى جنگ با پيمبر كوشش آغاز كردند .\r\nآنگاه يهودان پيش قبيلهء غطفان رفتند و آنها را به جنگ پيمبر خدا خواندند و گفتند كه با آنها هستند و قرشيان نيز همدلى مىكنند و مردم غطفان نيز دعوت يهودان را پذيرفتند .\r\nپس از آن قرشيان به سالارى ابو سفيان برون شدند و از مردم غطفان طايفه بنى فزاره به سالارى عيينة بن حصن و بنى مره به سالارى حارث بن عوف ، و مسعود بن رخيله با پيروان خود از قوم اشجع راهى شدند و چون پيمبر خبر يافت و قصد آنها را بدانست در مقابل مدينه خندق زد .\r\nمحمد بن عمر گويد : سلمان به پيمبر گفت كه خندق بزند و اين نخستين جنگى بود كه سلمان در آن حضور داشت و در اين هنگام آزاد بود و گفت : « اى پيمبر خدا ما در كشور پارسيان وقتى محاصره مىشديم خندق مىزديم . » ابن اسحاق گويد : « پيمبر براى ترغيب مسلمانان در حفر خندق كار مىكرد و مسلمانان نيز به كار پرداختند و گروهى از مسلمانان از كار بازماندند و بىخبر و اجازهء پيمبر خدا سوى خانه هاى خويش بازگشتند و چنان بود كه وقتى يكى از مسلمانان\r\n","description":"","footnote":"","page_name":" 1068 ","page_number":281},
  {"content":"\r\nكارى داشت با پيمبر مىگفت و اجازه مىگرفت كه به دنبال كار خويش برود و پيمبر اجازه مىداد\r\nو چون كار وى انجام مىشد به منظور خير و ثواب به كار حفر بازمىگشت و خدا عز و جل اين آيه را نازل فرمود :\r\n« * ( إِنَّمَا الْمُؤْمِنُونَ الَّذِينَ آمَنُوا بِاللَّه وَرَسُولِه وَإِذا كانُوا مَعَه عَلى أَمْرٍ جامِعٍ لَمْ يَذْهَبُوا حَتَّى يَسْتَأْذِنُوه إِنَّ الَّذِينَ يَسْتَأْذِنُونَكَ أُولئِكَ الَّذِينَ يُؤْمِنُونَ بِاللَّه وَرَسُولِه فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ وَاسْتَغْفِرْ لَهُمُ الله إِنَّ الله غَفُورٌ رَحِيمٌ 24 : 62 ) * » [ 1 
  ] يعنى : مؤمنان فقط آن كسانند كه به خدا و پيغمبرش گرويده‌اند ، اگر براى بعضى كارهايشان از تو اجازه خواستند به هر كدامشان خواستى اجازه بده و براى ايشان آمرزش بخواه كه خدا آمرزگار و رحيم است . » اين آيه دربارهء مؤمنان مطيع خدا و پيمبر بود و هم دربارهء منافقان كه بىخبر مىرفتند اين آيه آمد :\r\n« * ( لا تَجْعَلُوا دُعاءَ الرَّسُولِ بَيْنَكُمْ كَدُعاءِ بَعْضِكُمْ بَعْضاً قَدْ يَعْلَمُ الله الَّذِينَ يَتَسَلَّلُونَ مِنْكُمْ لِواذاً ، فَلْيَحْذَرِ الَّذِينَ يُخالِفُونَ عَنْ أَمْرِه أَنْ تُصِيبَهُمْ فِتْنَةٌ أَوْ يُصِيبَهُمْ عَذابٌ أَلِيمٌ . أَلا إِنَّ لِلَّه ما في السَّماواتِ وَالأَرْضِ ، قَدْ يَعْلَمُ ما أَنْتُمْ عَلَيْه 24 : 63 - 64 ) * . » [ 2 
  ] يعنى : خطاب كردن پيمبر را ميان خودتان مانند خطاب كردن همديگر نكنيد خدا از شما كسانى را كه نهانى ، در مىروند مىشناسد ، كسانى كه خلاف فرمان او مىكنند بترسند از آنكه بليه اى به ايشان رسد يا عذابى المانگيز به ايشان رسد .\r\nبدانيد كه هر چه در آسمانها و زمين هست از خداست و مىدانيد كه شما در چه حاليد .\r\nو مؤمنان بكوشيدند تا خندق به سر رسيد .\r\nعمرو بن عوف مزنى گويد : به سال جنگ احزاب پيمبر خندق را از بيشهء شيخين از محلهء بنى حارثه تا مذاذ خط كشيد\r\nو براى هر ده كس چهل ذراع معين كرد و\r\n\r\n","description":"","footnote":"\r\n[ 1 
  ] نور : 62\r\n[ 2 
  ] نور : 62\r\n","page_name":" 1069 ","page_number":282},
  {"content":"\r\nمهاجر و انصار دربارهء انتساب سلمان سخن آوردند كه مردى نيرومند بود انصاريان گفتند : « سلمان از ماست » و مهاجران گفتند : « سلمان از ماست » و پيمبر گفت : « سلمان از خاندان ماست . » عمرو بن عوف گويد : « من و سلمان و حذيفة بن يمان و نعمان بن مقرن و شش كس از انصار چهل ذراع بكنديم و خدا از دل خندق سنگى سپيد و سخت نمودار كرد و آهن ما بشكست و كار سخت شد و به سلمان گفتيم پيش پيمبر برو و ماجراى اين سنگ را با وى بگوى كه يا از آن بگذريم يا فرمان خويش بگويد كه خوش نداريم از خط او تجاوز كنيم » گويد : سلمان پيش پيمبر رفت كه در يك خيمهء تركى جاى داشت و گفت :\r\n« اى پيمبر خداى ، پدر و مادر ما فداى تو باد سنگ سپيد سختى از زمين خندق در آمده كه آهن ما را شكسته و كار سخت شده و شكستن آن نتوانيم ، فرمان خويش بگوى كه خوش نداريم از خط تو تجاوز كنيم . »\r\nگويد : « پيمبر با سلمان به خندق فرود آمد و ما نه كس به كنار خندق بالا رفتيم و پيمبر كلنگ از سلمان بگرفت و ضربتى به سنگ زد كه بشكست و برقى از آن جست و دو سوى مدينه را روشن كرد گفتى چراغى در خانه اى تاريك بود ، و پيمبر تكبير فيروزى گفت و مسلمانان نيز تكبير گفتند . آنگاه پيمبر دست سلمان را بگرفت و بالا رفت سلمان گفت : « اى پيمبر خدا ، پدر و مادرم فداى تو باد ، چيزى ديدم كه هرگز نديده بودم . » پيمبر سوى كسان نگريست و گفت : « آنچه سلمان مىگويد شما نيز ديده‌ايد ؟ » گفتند : « آرى اى پيمبر خدا ديديم كه ضربت مىزدى و برقى چون موج برون مىشد و شنيديم كه تكبير مىگفتى و ما نيز تكبير گفتيم و چيزى جز اين نديديم . » پيمبر گفت : « راست گفتيد وقتى ضربت اول را زدم و برقى كه شما ديديد\r\n","description":"","footnote":"","page_name":" 1070 ","page_number":283},
  {"content":"\r\nشد قصرهاى حيره و مداين كسرى را ديدم كه گويى دندانهاى سگ بود و جبريل به من خبر داد كه امت من بر آن تسلط مىيابند . آنگاه ضربت دوم را زدم و برقى كه شما ديديد نمودار شد قصرهاى سرخ سرزمين روم را ديدم كه گويى دندانهاى سگ بود و جبريل به من خبر داد كه امت من بر آن تسلط مىيابند . آنگاه ضربت سوم را زدم و برقى كه شما ديديد نمودار شد و قصرهاى صنعا را ديدم كه گويى دندانهاى سگ بود و جبريل به من خبر داد كه امت من بر آن تسلط مىيابند . بشارت كه فيروز مىشويد ، بشارت كه فيروز مىشويد ، بشارت كه فيروز مىشويد . » مسلمانان خوشدل شدند و گفتند : « اين وعدهء صدق است كه خدا پس از حصار وعدهء فيروزى مىدهد . » آنگاه احزاب نمودار شدند و مسلمانان گفتند : « اين وعدهء خداست و خدا و پيمبر راست گفته‌اند و ايمانشان بيفزود . »\r\nو منافقان گفتند : « تعجب نمىكنيد كه سخن مىگويد و آرزومند مىكند و وعدهء نادرست مىدهد مىگويد كه در يثرب قصرهاى حيره و مداين كسرى را مىبيند كه شما آن را مىگشاييد ، ولى شما خندق مىكنيد و نمىتوانيد به قضاى حاجت رويد و اين آيه نازل شد : « * ( وَإِذْ يَقُولُ الْمُنافِقُونَ وَالَّذِينَ في قُلُوبِهِمْ مَرَضٌ ما وَعَدَنَا الله وَرَسُولُه إِلَّا غُرُوراً 33 : 12 ) * » [ 1 
  ] يعنى : آن دم كه منافقان و كسانى كه در دلهايشان مرضى بود مىگفتند : « خدا و پيغمبرش جز فريب به ما وعده ندادند » ابن اسحاق گويد : وقتى به روزگار عمر و عثمان و بعد اين ولايتها گشوده شد ابو هريره مىگفت : « هر چه مىخواهيد بگشاييد ، قسم بخدايى كه جان محمد به فرمان اوست هر شهرى گشوده‌ايد يا تا به روز رستاخيز بگشاييد كليد آن را قبلا به محمد داده‌اند . » هم او گويد : « اهل خندق سه هزار كس بودند و چون پيمبر از كندن خندق\r\n\r\n","description":"","footnote":"\r\n[ 1 
  ] احزاب : 12\r\n","page_name":" 1071 ","page_number":284},
  {"content":"\r\nفراغت يافت قرشيان با ده هزار كس از حبشيان و مردم كنانه و تهامه بيامدند و ما بين جوف و بيشه فرود آمدند و قوم غطفان و نجديان پهلوى احد جاى گرفتند . آنگاه پيمبر با سه هزار كس از مسلمان بيامد و كنار سلع اردو زد و خندق ميان وى و دشمن حايل بود و بفرمود تا فرزندان و زنان را در قلعه ها جاى دادند . » و چنان شد كه دشمن خدا حيى بن اخطب\r\nسوى كعب بن اسد قرظى رفت كه از جانب قرظيان با پيمبر پيمان بسته بود و چون كعب ، صداى وى را بشنيد در قلعهء خويش را ببست او را نپذيرفت و حيى فرياد زد اى كعب در بگشاى .\r\nكعب گفت : « تو مردى شوم هستى ، من با محمد پيمان كرده‌ام و پيمان نمىشكنم كه از او جز وفا و راستى نديده‌ام . » حيى گفت : « در بگشاى تا با تو سخن كنم . » كعب گفت : « نخواهم گشود . » حيى گفت : « به خدا در بسته اى مبادا از نان بلغورت بخورم . » و كعب خشمگين شد و در بگشود .\r\nحيى گفت : « عزت روزگار و درياى خروشان آورده‌ام با سران و سالاران قريش آمده‌ام كه در رومه فرود آمده‌اند و سران و سالاران غطفان پهلوى احد جا گرفته‌اند و همه با من پيمان كرده‌اند كه نروند تا ريشهء محمد و ياران وى را بكنند . » كعب گفت : « به خدا ذلت روزگار آورده اى ، ابرى كه آبش ريخته مىغرد و برق مىزند اما چيزى ندارد ، بگذار بر پيمان محمد باشم كه از او جز وفا و راستى نديده‌ام » .\r\nحيى همچنان با كعب سخن گفت و با او پيمان كرد كه اگر قريش و غطفان بازگشتند و به محمد دست نيافتند در قلعهء تو جاى گيرم تا هر چه به تو مىرسد به من نيز رسد و كعب پيمان بشكست و از آنچه ميان وى و پيمبر بود بيزارى كرد .\r\n","description":"","footnote":"","page_name":" 1072 ","page_number":285},
  {"content":"\r\nو چون پيمبر از ماجرا خبر يافت سعد بن معاذ سالار قبيلهء اوس را با سعد بن عباده سالار خزرج و عبد الله رواحه و خوات بن جبير روانه كرد و گفت : « برويد ببينيد آنچه دربارهء اين قوم به ما گفته‌اند درست است يا نه ؟\r\nاگر راست بود به اشاره با من بگوييد كه مردم بيمناك نشوند و اگر به پيمان باقى بودند آشكارا بگوييد . » و چون اين كسان پيش قرظيان رفتند از آنچه شنيده بودند بدترشان ديدند كه ناسزاى پيمبر بر زبان آوردند و گفتند : « ما با وى پيمان نداريم . » سعد بن عباده به آنها ناسزا گفت و آنها نيز به سعد ناسزا گفتند . سعد مردى تند بود و سعد بن معاذ به او گفت :\r\n« از ناسزا گفتن دست بدار كه آنچه ميان ما و اين قوم هست از حد ناسزا گويى افزون است . » آنگاه دو سعد و همراهان بيامدند و به پيمبر سلام كردند و گفتند : « عضل و قاره » يعنى خيانتى چنان كه عضل و قاره با ياران پيمبر خبيب بن عدى و همراهانش كرده بودند .\r\nپيمبر گفت : « الله اكبر ، اى مسلمانان خوشدل باشيد . » و بليه بزرگ شد و ترس فزونى گرفت و دشمن از بالا و زير بيامد و مؤمنان گمانهاى ناروا كردند و نفاق منافقان نمايان شد تا آنجا كه معتب بن قشير گفت : « محمد به ما وعده مىدهد كه گنجهاى كسرى و قيصر را مىخوريم اما به قضاى حاجت نمىتوانيم رفت » اوس بن قيظى در حضور مردان قوم خويش گفت : « اى پيمبر ! خانه هاى ما بىحفاظ است اجازه بده سوى محلهء خويش رويم كه بيرون مدينه است . » و چنان شد كه پيمبر بيست و چند روز ببود و مشركان اطراف وى بودند و در ميانه جز تيراندازى و محاصره برخوردى نبود .\r\nو چون مسلمانان به محنت افتادند پيمبر كس پيش\r\nعيينة بن حصن و حارث بن عوف سران غطفان فرستاد و قرار شد يك سوم حاصل مدينه را به آنها بدهد كه\r\n","description":"","footnote":"","page_name":" 1073 ","page_number":286},
  {"content":"\r\nبا ياران خود از محاصره دست بردارند و در ميانه صلح آمد و نامه اى نوشتند اما كار صلح ختم نشده بود و شهادت ننوشته بودند فقط گفتگو و توافق شده بود .\r\nو چون پيمبر مىخواست كار را به انجام برد سعد بن معاذ و سعد بن عباده را بخواست و قصه را با آنها بگفت و از آنها نظر خواست .\r\nدو سعد گفتند : « اى پيمبر ! اين كاريست كه تو مىخواهى يا خدا فرمان داده و ناچار به انجام آنيم ؟ » پيمبر گفت : « اين كار بخاطر شماست كه مىبينم عربان بر ضد شما همسخن شده‌اند و از هر سو به دشمنى برخاسته‌اند و خواستم تا مدتى صلابت آنها را بشكنم . » سعد بن معاذ گفت : « اى پيمبر ما و اين قوم مشرك بوديم و بت مىپرستيديم و خداشناس و خداپرست نبوديم ، ولى اين قوم جز به مهمانى يا خريد يك خرما از ما نتوانستند خورد . اكنون كه خدا به سبب مسلمانى كرامتمان داده و هدايتمان كرده و به وجود تو عزيزمان كرده اموال خويش را به آنها ببخشيم ؟ به خدا حاجت به اين كار نداريم و جز شمشير به آنها نمىدهيم تا خدا ميان ما و آنها داورى كند . » پيمبر گفت : « هرطور كه خواهيد . » و سعد نامه را برگرفت و نوشتهء آن را محو كرد و گفت : « هر چه مىتوانند بكنند . » پيمبر همچنان در محاصرهء دشمن بماند و جنگى در ميانه نبود جز آنكه بعضى سواران قريش و از جمله عمرو بن عبد ود و عكرمة بن ابى جهل و هبيرة بن ابى وهب مخزومى و نوفل بن عبد الله و ضرار بن خطاب بن مرداس براى جنگ آماده شدند و بر اسب نشستند و بر مردم بنى كنانه گذشتند و گفتند : « براى جنگ آماده شويد كه امروز مىبينيد\r\nكه زبده سواران چه كسانند . » آنگاه اين گروه سوى خندق آمدند و به كنار آن ايستادند و گفتند : « به خدا اين خدعه ايست كه هرگز عربان نكرده‌اند . » پس از آن به جايى رفتند كه خندق تنگ بود و اسبان خويش را بزدند و از خندق بجستند در شوره زار ميان خندق و سلع به جولان\r\n","description":"","footnote":"","page_name":" 1074 ","page_number":287},
  {"content":"\r\nپرداختند .\r\nدر اين هنگام على بن ابى طالب با جمعى از مسلمانان برفتند و تنگناى خندق را بگرفتند و سواران قريش سوى آنها حمله بردند .\r\nو چنان بود كه عمرو بن عبد ود به روز بدر زخمى شده بود و در احد حاضر نبود و به روز خندق نشان دار آمده بود تا جاى او را بدانند . و چون او و سوارانش بايستادند على بن ابى طالب به او گفت : « اى عمرو تو با خدا پيمان كرده اى كه هر كس از قرشيان دو چيز از تو بخواهد يكى را بپذيرى ؟ » عمرو گفت : « آرى ، چنين پيمان كرده‌ام . » على بن ابى طالب گفت : « من ترا به سوى خدا و پيمبر و مسلمانى مىخوانم . » عمرو گفت : « حاجت به اين كار ندارم . » على گفت : « پس تو را به جنگ مىخوانم . » عمرو گفت : « برادرزاده ! براى چه ؟ من دوست ندارم ترا بكشم . » على گفت : « ولى به خدا من دوست دارم ترا بكشم . » گويد : عمرو بن عبد ود به هيجان آمد و از اسب به زير آمد و آن را پى كرد ، يا اسب را براند ، و سوى على آمد و با هم درآويختند و جولان دادند و على او را بكشت و سوارانش هزيمت شدند و گريزان از خندق گذشتند و بجز عمرو دو تن ديگر كشته شدند : منبه بن عثمان كه تير خورد و در مكه جان داد و نوفل بن عبد الله بن مغيره كه هنگام عبور در خندق افتاد و او را سنگباران كردند و بانگ مىزد كه اى گروه عربان كشتنى به از اين بايد . و على پايين رفت و او را بكشت . جثهء نوفل در تصرف مسلمانان بود و قرشيان مىخواستند آن را از پيمبر بخرند و او صلى الله عليه و سلم گفت : « حاجت به جثهء او يا قيمت آن نداريم ، برويد آن را ببريد . »\r\nابن اسحاق گويد : « عايشه ام المؤمنين در ايام خندق در قلعهء بنى حارثه بود كه از همه قلعه ها استوارتر بود و مادر سعد بن معاذ با وى در قلعه بود . »\r\n","description":"","footnote":"","page_name":" 1075 ","page_number":288},
  {"content":"\r\nعايشه گويد : و اين پيش از آن بود كه پرده مقرر شود و سعد بر ما گذشت و زره اى تنگ به تن كرده بود كه همه بازوى وى از آن برون بود و زوبين به دست داشت و مادرش به دو گفت : « پسر جان برو كه دير كرده اى . » و من به مادر سعد گفتم : « دلم مىخواست زره سعد گشاده تر از اين بود كه بيم هست تير به دو رسد . » و او در جنگ تير خورد و رگ دستش ببريد و چنان كه گويند تير را ابن عرقه انداخته بود كه از قوم بنى عامر بن لوى بود و چون تير به دو رسيد گفت : « خدا صورت ترا در جهنم بسوزاند خدايا اگر هنوز با قرشيان جنگى مىشود مرا نگهدار كه دوست دارم با قومى كه پيمبر ترا آزار كرده و دروغزن شمرده و از شهر خود بيرون كرده‌اند جهاد كنم و اگر جنگى نمانده شهادت نصيب من كن اما مرا نميران تا دلم از انتقام بنى قريظه خنك شود . »\r\nعايشه گويد : « در ايام خندق برون شدم و راه مىرفتم در آن حال از دنبال خود حركتى شنيدم و چون نگريستم سعد را ديدم و حارث بن اوس برادر وى كه در بدر حضور داشته بود همراهش بود و بر زمين نشستم . » در روايت محمد بن عمرو اين اضافه هست كه حارث سپرى همراه داشت و سعد زره اى داشت كه دستهايش از آن بيرون بود كه سعد مردى تنومند و بلند قد بود و من بيم داشتم كه دستهاى وى آسيب بيند .\r\nگويد : « و چون سعد از من گذشت برخاستم و به باغى درآمدم كه تنى چند از مسلمانان و از جمله عمر بن خطاب آنجا بودند و يكى بود كه مغفرى پوشيده بود و تنها چشمانش پيدا بود و عمر به من گفت : « خيلى جسورى ، چرا آمدى چه مىدانى ، شايد بليه اى هست يا در كار فراريم » . و همچنان مرا ملامت مىكرد تا آنجا كه آرزو داشتم كه زمين بشكافد و وارد آن شوم و مرد مغفردار چهرهء خويش عيان كرد و ديدم كه طلحه بود و به عمر گفت : « سخن بسيار مىكنى ، فرارى جز به سوى خدا نداريم » گويد : در آن روز يكى به نام ابن عرقه تيرى سوى سعد انداخت و گفت : « بگير كه\r\n","description":"","footnote":"","page_name":" 1076 ","page_number":289},
  {"content":"\r\nمن ابن عرفه‌ام » سعد گفت : « خدا صورت ترا در آتش جهنم بسوزاند . » تير به رگ دست او رسيده بود و آن را بريده بود .\r\nابن اسحاق گويد : « اين رگ دست كه آن را اكحل گويند وقتى بريده شود پيوسته خون آيد تا صاحب آن بميرد . » سعد گفت : « خدايا مرا نميران تا دلم از انتقام بنى قريظه خنك شود . » قرظيان در ايام جاهليت هم پيمان و وابستگان وى بوده بودند .\r\nعبيد الله بن كعب بن مالك مىگفته بود تيرى كه به سعد خورد از ابو اسامهء جشمى وابستهء بنى مخزوم بود و خدا داند كه كدام يك بود .\r\nو چنان بود كه صفيه دختر عبد المطلب در فارع بود كه قلعهء حسان بن ثابت بود .\r\nصفيه گويد : « حسان با جمعى از زنان و فرزندان آنجا بود و يكى از يهودان بر ما گذشت و به دور قلعه مىگشت و بنى قريظه آهنگ جنگ داشتند و پيمان شكسته بودند و كس نبود كه در مقابل آنها از ما دفاع كند و پيمبر و مسلمانان با دشمن رو به رو بودند و اگر كسى به ما حمله مىبرد به ما نمىتوانستند پرداخت و من به حسان گفتم :\r\n« مىبينى اين يهودى به دور قلعه مىگردد و بيم دارم كه جاى بىحفاظ قلعه را به يهودان بگويد و پيمبر و ياران وى از ما به دشمن مشغولند ، پايين برو و او را بكش . » حسان گفت : « اى دختر عبد المطلب خدا گناهانت را بيامرزد تو مىدانى كه من اين كاره نيستم . » گويد : و چون حسان اين سخن گفت و دانستم كه كارى از او ساخته نيست چيزى نگفتم و چماقى برگرفتم و از قلعه فرود آمدم و يهودى را با چماق بزدم تا جان داد . و چون از كار وى فراغت يافتم به حسان گفتم : « پايين برو و لباس او را درآر كه چون مرد\r\n","description":"","footnote":"","page_name":" 1077 ","page_number":290},
  {"content":"\r\nبود اين كار از من ساخته نبود . » حسان گفت : « مرا به اين كار حاجت نيست . » ابن اسحاق گويد : پيمبر و ياران وى\r\nدر حال بيم و محنت بودند كه دشمنان بر ضد آنها همدست شده بودند و از بالا و زير آمده بودند .\r\nو چنان شد كه نعيم بن مسعود اشجعى پيش پيمبر آمد و گفت : « اى پيمبر خداى ! من اسلام آورده‌ام اما قوم من نمىدانند هر چه مىخواهى بگوى تا انجام دهم » .\r\nپيمبر صلى الله عليه و سلم گفت : « تو يك تن بيشتر نيستى ، اگر توانى در دشمنان تفرقه كن كه جنگ ، خدعه باشد . » نعيم پيش بنى قريظه رفت كه به روزگار جاهليت دمخور آنها بود و گفت : « اى مردم بنى قريظه مىدانيد كه با شما دوستى دارم و رابطهء مرا با خودتان مىدانيد . » گفتند : « راست مىگويى و ما از تو بدگمان نيستيم . » گفت : « قريش و غطفان براى جنگ محمد آمده‌اند ، شما نيز با آنها همدست شده‌ايد اما قريش و غطفان مانند شما نيستند ، شهر ، شهر شماست و اينجا مال و زن و فرزند داريد و به جاى ديگر رفتن نتوانيد ولى مال و زن و فرزند و ديار قريش و غطفان جاى ديگر است و چون شما نيستند ، اگر غنيمتى به كف آرند بگيرند و اگر كار صورت ديگر گيرد به ديار خويش روند و شما را در اينجا با اين مرد واگذارند كه به تنهايى تاب مقاومت او نداريد پس همراه قرشيان و غطفان جنگ نكنيد تا تنى چند از سران آنها را گروگان بگيريد و مطمئن شويد كه همراه شما با محمد جنگ مىكنند تا او را از ميان بردارند . » قرظيان گفتند : « راى صواب و نيك آوردى . » آنگاه نعيم سوى قرشيان رفت و به ابو سفيان به حرب و ديگر سران قريش كه با وى بودند گفت : « اى مردم قريش مىدانيد كه با شما دوستى دارم و از محمد به\r\n","description":"","footnote":"","page_name":" 1078 ","page_number":291},
  {"content":"\r\nدورم و چيزى شنيده‌ام كه مىبايد با شما بگويم ، اما نهان داريد » گفتند : « چنين كنيم » گفت : « گروه يهودان از شكستن پيمان محمد پشيمان شده‌اند و كس پيش او فرستاده‌اند كه پشيمانيم ، اگر گروهى از سران قريش و غطفان را بگيريم و به تو دهيم كه گردنشان را بزنى و همراه تو با بقيهء آنها جنگ كنيم از ما راضى مىشوى ؟ محمد پيغام داده كه آرى ، بنابر اين اگر يهودان كس فرستادند و از شما گروگان خواستند حتى يك گروگان ندهيد . » آنگاه نعيم پيش غطفان رفت و گفت :\r\n« اى مردم غطفان شما ريشه و عشيرهء منيد كه شما را از همه كس بيشتر دوست دارم و پندارم كه گمان بد دربارهء من نداريد » گفتند : « سخن راست آوردى . » گفت : « پس آنچه را مىگويم نهان داريد . » گفتند : « چنين كنيم . » نعيم سخنانى را كه با قرشيان گفته بود با آنها نيز بگفت و از خدعهء يهود بيمشان داد .\r\nو چون شب شنبه از ماه شوال سال پنجم هجرت درآمد و خدا براى پيمبر خويش گشايش مىخواست ابو سفيان و سران غطفان ، عكرمة بن ابى جهل را با تنى چند از قرشيان و غطفانيان پيش بنى قريظه فرستادند و پيغام دادند كه اينجا محل اقامت ما نيست چهار پايان ما در حال تلف شدن است براى جنگ آماده شويد تا كار محمد را بسازيم و از وى بياساييم . » يهودان پاسخ دادند كه اينك روز شنبه است و ما كارى انجام نمىدهيم . بعضى يهودان اين رسم نگه نداشتند و به روز شنبه كار كردند و بليه ها ديدند كه شما دانيد .\r\nو نيز همراه شما به جنگ نياييم تا گروهى از مردان خويش را گروگان دهيد كه پيش ما بمانند و مطمئن شويم تا محمد را از پاى درآريم كه بيم داريم اگر جنگ\r\n","description":"","footnote":"","page_name":" 1079 ","page_number":292},
  {"content":"\r\nسخت شود سوى ديار خويش رويد و ما را با اين مرد واگذاريد كه تاب مقاومت وى نداريم . » چون فرستادگان پيغام قرظيان را با سران قريش و غطفان در ميان نهادند گفتند : « به خدا آنچه نعيم بن مسعود مىگفت راست بود ، كس پيش بنى قريظه فرستيد و بگوييد به خدا يك گروگان به شما ندهيم اگر سر جنگ داريد بياييد و جنگ كنيد . » و چون اين سخنان به بنى قريظه رسيد گفتند : « آنچه نعيم بن مسعود مىگفت درست بود ، اينان مىخواهند جنگ اندازند و اگر فرصتى بود غنيمت شمارند و اگر كار صورت ديگر گرفت سوى ديار خويش روند و شما را با اين مرد واگذارند كس پيش قريش و غطفان فرستيد و بگوييد به خدا همراه شما به جنگ نياييم تا گروگان دهيد . » قرشيان و غطفانيان از دادن گروگان امتناع كردند و خدا ميانشان تفرقه انداخت و هم او عز و جل در شبهاى بسيار سرد زمستان بادى فرستاد كه ديگهايشان را وارون كرد و خيمه هايشان را فرو ريخت .\r\nو چون پيمبر از اختلاف و تفرقه دشمنان خبر يافت حذيفة اليمان را فرستاد تا بداند قوم ، شبانگاه چه مىكنند .\r\nمحمد بن كعب قرظى گويد :\r\nجوانى از مردم كوفه به حذيفة اليمان گفت : « اى ابو عبد الله پيمبر را ديديد و صحبت او داشتيد ؟ » حذيفه گفت : « آرى برادرزادهء من . » گفت : « چه مىكردند ؟ » حذيفه گفت : « به خدا سختى مىكشيديم . » گفت : « به خدا اگر به روزگار او بوديم نمىگذاشتيم روى زمين راه رود و او را بر دوش مىبرديم . » حذيفه گفت : برادرزاده ، ما در جنگ خندق با پيمبر بوديم و پاسى از شب را\r\n","description":"","footnote":"","page_name":" 1080 ","page_number":293},
  {"content":"\r\nنماز كرد آنگاه به ما نگريست و گفت : « كى مىرود ببيند قوم دشمن چه مىكنند و باز گردد و خدا او را بهشتى كند ؟ » و كس برنخاست .\r\nپس از آن پيمبر خدا پاسى از شب را به نماز گذرانيد و باز سوى ما نگريست و همان سخنان گفت و كس از جا برنخاست . و باز پاسى از شب را به نماز گذرانيد و سوى ما نگريست و گفت : « كى مىرود ببيند قوم دشمن چه مىكنند و بازگردد ؟ » بدينسان از بازگشت او خبر مىداد « و من از خدا بخواهم كه او را در بهشت رفيق من كند ؟ » و كس از جماعت برنخاست كه ترس و گرسنگى و سرما سخت بود .\r\nو چون كس برنخاست پيمبر مرا بخواند كه جز برخاستن چاره نبود و گفت :\r\n« حذيفه ! برو و ميان قوم درآى و ببين چه مىكنند و دست به كارى مزن و پيش ما بازگرد . » گويد : من برفتم و ميان قوم درآمدم و باد و سپاه خداى در آنها افتاده بود ، ديگ و آتشى به جا نبود و خيمه اى سر پا نمىماند ، و ابو سفيان به پا خاست و گفت :\r\n« اى گروه قرشيان هر يك از شما همنشين خود را بنگرد . » و من دست كسى را كه پهلويم بود گرفتم و گفتم : « كيستى ؟ » و او گفت : « من فلان پسر فلانم . » آنگاه ابو سفيان گفت : « اى گروه قرشيان به خدا اينجا اقامتگاه شما نيست ، مركوب و چهار پا تلف شد و بنى قريظه به گفته وفا نكرد و خبرهاى ناگوار از آنها رسيد و از اين باد بليه اى داريم كه مىبينيد نه ريگ به جا مىماند و نه آتش مىسوزد و نه خيمه به پا مىماند ، حركت كنيد كه من نيز حركت مىكنم . » اين بگفت و سوى شتر خويش رفت كه عقال داشت و بر آن نشست و بزد كه شتر با يك دست بسته بر سه دست و پا برخاست و همچنان ايستاده بود كه عقال از آن برگرفتند و اگر پيمبر خدا نگفته بود كه كارى نكنم و پيش او برگردم مىتوانستم او را به تير بزنم .\r\n","description":"","footnote":"","page_name":" 1081 ","page_number":294},
  {"content":"\r\nحذيفه گويد : « پيش پيمبر بازگشتم و او بر پارچه اى منقش كه از يكى از زنان وى بود به نماز بود ، و چون مرا بديد نزديك خود كشيد و گوشهء پارچه را روى من انداخت آنگاه به ركوع و سجود رفت و من زير پارچه بودم و چون سلام نماز بگفت ما وقع را با وى گفتم .\r\nوقتى غطفانيان كه از كار قرشيان خبر يافتند شتابان سوى ديار خويش بازگشتند . » ابن اسحاق گويد : « صبحگاهان پيمبر با مسلمانان از خندق سوى مدينه رفتند و سلاح بگذاشتند . »\r\n\r\nسخن از جنگ بنى قريظه\r\nهنگام ظهر همانروز جبريل پيش پيمبر خداى آمد .\r\nابن شهاب زهرى گويد : جبريل عمامه اى از استبرق به سر داشت و بر - استرى كه زين داشت و قطيفهء ديبا بر آن بود ، سوار بود و گفت : « اى پيمبر سلاح بنهادى . » پيمبر گفت : « آرى . » جبريل گفت : « اما فرشتگان سلاح ننهاده‌اند و اينك از تعاقب قوم مىآيم ، خدا فرمان مىدهد كه سوى بنى قريظه روى و من نيز سوى آنها مىروم . » پيمبر بفرمود تا بانگزن ميان مردم ندا دهد كه هر كه مىشنود و فرمانبر است ، نماز عصر را در محل بنى قريظه بخواند .\r\nآنگاه پيمبر پرچم خويش را با على بن - ابى طالب سوى بنى قريظه فرستاد و مردم روان شدند و چون على نزديك قلعه هاى يهود رسيد شنيد كه دربارهء پيمبر سخن زشت مىگفتند و بازگشت و پيمبر را در راه ديد و گفت : « اى پيمبر ، به اين مردم نابكار نزديك مشو . » پيمبر گفت : « چرا ؟ شايد شنيده اى كه به من ناسزا گفته‌اند ؟ »\r\n","description":"","footnote":"","page_name":" 1082 ","page_number":295},
  {"content":"\r\nگفت : « آرى . » گفت : « اگر مرا ببينند چيزى نمىگويند ؟ » و چون پيمبر خدا صلى الله عليه و سلم به قلعه ها نزديك شد گفت : « اى همسنگان بوزينه ، خدا خوارتان كرد و عذاب خويش بر شما فرود آورد . » گفتند : « اى ابو القاسم ، تو كه ناسزا گوى نبودى » .\r\nپيمبر پيش از آنكه به بنى قريظه رسد در صورين به ياران خود گذشت و گفت :\r\n« كسى را ديديد ؟ » گفتند : « آرى ، دحية بن خليفه كلبى از اينجا گذشت كه بر استرى سپيد بود كه زين داشت و قطيفهء ديبا بر زين بود . » پيمبر گفت : « اين جبريل بود ، او را سوى بنى قريظه فرستاده‌اند تا حصارهايشان را بلرزاند و ترس در دلشان افكند . » و چون پيمبر خداى صلى الله عليه و سلم به بنى قريظه رسيد بر چاهى كه به نام چاه انا شهره بود فرود آمد و مردم پيوسته مىرسيدند ، كسانى به وقت نماز عشا رسيدند و نماز عصر نكرده بودند از آن رو كه پيمبر گفته بود نماز عصر را در محل بنى قريظه بگزارند و به گرفتاريهاى جنگ اشتغال داشته بودند و خواسته بودند به رعايت گفتار پيمبر در بنى قريظه نماز كنند نماز و عصر را پس از عشا كردند و خداى در كتاب خويش اين را عيب نگرفت و پيمبر خدا توبيخشان نكرد .\r\nعايشه گويد : هنگام بازگشت از خندق پيمبر براى سعد خيمه اى در مسجد به پا كرد و سلاح بنهاد و مسلمانان نيز سلاح نهادند و جبريل عليه السلام بيامد و گفت : « شما سلاح نهاده‌ايد ! به خدا هنوز فرشتگان سلاح ننهاده‌اند ، سوى بنى قريظه رو و با آنها جنگ كن . » و پيمبر زره خواست و به تن كرد و برون شد و مسلمانان نيز برون شدند .\r\nو چون پيمبر به مردم بنى غنم گذشت گفت : « كى از اينجا گذشت ؟ »\r\n","description":"","footnote":"","page_name":" 1083 ","page_number":296},
  {"content":"\r\nگفتند : « دحيهء كلبى گذشت . » و چنان بود كه هيئت و ريش و چهرهء دحيه همانند جبريل عليه السلام بود .\r\nپيمبر در بنى قريظه فرود آمد و سعد همچنان در خيمه اى كه پيمبر براى او در مسجد به پا كرده بود جاى داشت .\r\nمدت يك ماه يا بيست و پنج روز يهودان در محاصره بودند و چون كار بر آنها سخت شد گفتندشان به حكم پيمبر تسليم شويد ، و ابو لبابة بن عبد المنذر اشاره كرد كه حكم پيمبر كشتن است .\r\nيهودان گفتند : « به حكم سعد بن معاذ تسليم مىشويم . » پيمبر اين را پذيرفت ، و چون يهودان تسليم شدند پيمبر خرى كه پالانى از برگ خرما داشت بفرستاد كه سعد را بياوردند .\r\nعايشه گويد : « زخم سعد بسته شده بود و جز خراشى پيدا نبود . » ابن اسحاق گويد : « پيمبر مردم بنى قريظه را بيست و پنج روز محاصره كرد تا كار بر آنها سخت شد و خدا ترس در دلهاشان افكند و چنان بود كه وقتى قرشيان و غطفانيان برفتند حيى بن اخطب به سبب وعده اى كه با كعب بن اسد كرده بود به قلعهء بنى قريظه درآمد . و چون يقين كردند كه پيمبر خدا باز نخواهد گشت تا كارشان را يكسره كند كعب بن اسد گفت : « اى گروه يهودان خداى كار شما را چنان كرده كه مىبينيد ، اكنون چند چيز به شما عرضه مىكنم\r\nهر كدام را مىخواهيد برگزينيد . » گفتند : « بگو چيست ؟ » گفت : « يكى اينكه پيرو اين مرد شويم و تصديق او كنيم كه معلوم داشته‌ايد كه او پيمبر فرستادهء خداست و همانست كه وصف وى را در كتاب خويش مىيابيد بدين گونه جان و مال و زن و فرزندتان محفوظ مىماند . » گفتند : « هرگز از دين تورات نگرديم و دينى به جاى آن نگيريم . » گفت : « اگر اين كار نمىكنيد بياييد زنان و فرزندان خويش را بكشيم و چيزى\r\n","description":"","footnote":"","page_name":" 1084 ","page_number":297},
  {"content":"\r\nكه در خور اعتنا باشد پشت سر نگذاريم و شمشير بكشيم و سوى محمد و ياران او رويم تا خدا ميان ما و محمد داورى كند ، اگر هلاك شديم چيزى به جا نگذاشته‌ايم كه بر آن بيمناك باشيم و اگر فيروز شديم زن و فرزند توانيم يافت . » گفتند : « اگر اينان را بكشيم پس از آنها زندگى به چه كار آيد ؟ » گفت : « اگر اين كار را نيز نمىكنيد اكنون شب شنبه است و محمد و ياران وى از طرف ما نگرانى ندارند پايين رويم شايد به غافلگيرى بر محمد و يارانش دست يابيم . » گفتند : « حرمت شنبه را بشكنيم و كارى كنيم كه گذشتگان كرده‌اند و مسخ شده‌اند ؟ » گفت : « هيچيك از شما در همه عمر يك روز دورانديش نبوده‌ايد . » گويد : آنگاه كس پيش پيمبر فرستادند كه ابو لبابه را پيش ما فرست تا با او مشورت كنيم از آن رو كه قرظيان با قبيلهء اوس پيمان داشته بودند . » و پيمبر ابو لبابه را كه چون او را بديدند مرد و زن و كودك به سوى او دويدند و گريه آغاز كردند كه ابو لبابه بر حالشان رقت آورد .\r\nآنگاه گفتند : « اى ابو لبابه به نظر تو به حكم محمد تسليم شويم ؟ » گفت : « آرى » و به دست خود به گلو اشاره كرد ، يعنى حكم وى كشتن است .\r\nابو لبابه گويد : « چون از آنجا درآمدم دانستم كه با خدا و پيمبر وى خيانت كرده‌ام . » پس از آن ابو لبابه پيش پيمبر نرفت ،\r\nبلكه به مسجد رفت و خود را به يكى از ستونها بست و گفت : « از اينجا نروم تا خدا گناهى را كه كرده‌ام ببخشد . » و نذر كرد كه هرگز پا به سرزمين بنى قريظه نگذارد و گفت : « خدا هرگز مرا در جايى كه با وى خيانت كرده‌ام نبيند . » و چون آمدن وى دير شد و پيمبر كه در انتظار بود از كارش خبردار شد و گفت :\r\n« اگر پيش من آمده بود براى وى آمرزش مىخواستم ولى اكنون كه چنين كرد من\r\n","description":"","footnote":"","page_name":" 1085 ","page_number":298},
  {"content":"\r\nاو را از جايى كه هست باز نمىكنم تا خدا توبهء او را بپذيرد . » محمد بن اسحاق گويد : « پيمبر در خانهء ام سلمه بود كه قبول توبهء ابو لبابه نازل شد . » ام سلمه گويد : سحرگاه شنيدم كه پيمبر خنده مىكرد . گفتم « اى پيمبر خداى از چه مىخندى كه هميشه خندان باشى ؟ » گفت : « توبهء ابو لبابه پذيرفته شد . » گفتم : « اين مژده را به دو بدهم ؟ » گفت : « اگر خواهى بده . » گويد : ام سلمه بر در اطاق خويش بايستاد و اين پيش از مقرر شدن پرده بود و گفت : « اى ابو لبابه مژده كه خدا توبهء ترا پذيرفت . » و مردم بيامدند كه او را بگشايند اما ابو لبابه گفت : « به خدا نه ، تا پيمبر بيايد و مرا به دست خويش بگشايد . » و صبحگاهان چون پيمبر برون آمد و بر ابو لبابه گذشت ، او را بگشود .\r\nابن اسحاق گويد : ثعلبة بن سعيه و اسيد بن سعيه و اسد بن عبيد كه از مردم بنى هدل بودند و از قريظه و بنى نضير نبودند و با آنها نسبت نزديك داشتند همانشب كه قرظيان به حكم پيمبر تسليم شدند به اسلام گرويدند و در همان شب عمرو بن سعد قرظى برون شد و بر نگهبانان پيمبر گذشت كه سالارشان محمد بن مسلمه انصارى بود و چون او را بديد گفت : « كيست ؟ » و پاسخ شنيد : « عمرو بن سعدم . » و چنان بود كه عمرو با بنى قريظه در كار خيانت با پيمبر خدا همدلى نكرده بود و گفته بود : « هرگز با محمد خيانت نكنم . » محمد بن مسلمه وقتى عمرو را شناخت گفت : « خدايا مرا از خطاى نيكان محروم مدار » و راه او را بگشود و او برفت و شب را در مدينه در مسجد پيمبر به سر برد و صبحگاه برفت و تا كنون معلوم نيست به كجا رفته است .\r\nو چون حكايت عمرو را با پيمبر بگفتند گفت : « خدا اين مرد را به سبب وفاى\r\n","description":"","footnote":"","page_name":" 1086 ","page_number":299},
  {"content":"\r\nبه پيمان نجات داد . » گويد : به قولى او را جزو قرظيان به ريسمانى بستند و ريسمان او را يافتند و ندانستند كجا رفته است ، و پيمبر خداى اين سخن گفت و خدا بهتر داند .\r\nابن اسحاق گويد : صبحگاهان قرظيان به حكم پيمبر فرود آمدند و اوسيان بيامدند كه اى پيمبر خدا اينان بستگان ما هستند ، نه خزرجيان . و دربارهء بستگان خزرج ملايمت كرده اى .\r\nو چنان شده بود كه پيمبر پيش از قرظيان يهودان بنى قينقاع را محاصره كرده بود و چون به حكم پيمبر تسليم شدند عبد الله بن ابى سلول با پيمبر سخن گفت و آنها را به دو بخشيد .\r\nو چون اوسيان دربارهء بنى قريظه سخن كردند پيمبر گفت : « اى مردم اوس آيا رضا نمىدهيد كه يكى از شما دربارهء آنها حكم كند ؟ » گفتند : « آرى . » گفت : « حكميت را به سعد بن معاذ وامىگذارم . » پيمبر سعد را در مسجد خويش در خيمهء يكى از زنان مسلمان جاى داده بود كه رفيده نام داشت و به علاج زخميان مىپرداخت و به خاطر ثواب در خدمت آسيب ديدگان مسلمان بود ، هنگامى كه سعد در جنگ خندق تير خورد ، پيمبر گفت : « او را به چادر رفيده ببريد تا براى عيادت وى راه نزديك باشد . »\r\nو چون كار حكميت دربارهء بنى قريظه با سعد شد قومش بيامدند و او را بر خرى كه متكايى چرمين تو آن بود سوار كردند ، سعد مردى تنومند بود ، و او را پيش پيمبر آوردند و در راه به دو مىگفتند : « اى ابو عمرو ، با بستگان خويش نيكى كن كه پيمبر اين كار را به تو واگذار كرد تا به آنها نيكى كنى . » و چون اين سخن مكرر كردند گفت : « وقت آنست كه سعد در كار خدا از ملامت باك ندارد . » ، و يكى از همراهان وى بازگشت و به محلهء بنى عبد الاشهل رفت و پيش از\r\n","description":"","footnote":"","page_name":" 1087 ","page_number":300},
  {"content":"\r\nآنكه سعد به مقصد رسد از روى سخن وى نابودى بنى قريظه را خبر داد .\r\nابو جعفر گويد : وقتى سعد پيش پيمبر و مسلمانان رسيد پيمبر گفت : « براى سالار خويش به پا خيزيد . » يا گفت : « براى بهترين مرد خودتان به پا خيزيد . » و قوم به پا خاستند و گفتند : « اى ابو عمرو ، پيمبر حكميت دربارهء بستگانت را به تو واگذار كرده . » سعد گفت : « به قيد سوگند پيمان مىكنيد كه به حكم من رضايت دهيد ؟ » گفتند : « آرى . » گفت : « و آنكه اينجا نشسته رضايت دارد ؟ » و به سوى جاى پيمبر\r\nاشاره كرد ، اما از روى احترام به دو ننگريست .\r\nپيمبر گفت : « آرى . » سعد گفت : « حكم من اينست كه مردان را بكشند و اموال تقسيم شود و زن و فرزند را اسير كنند . » پيمبر گفت : « حكم تو دربارهء يهودان همان است كه خدا از فراز هفت آسمان مىكند . » ابن اسحاق گويد : آنگاه يهودان را از قلعه ها فرود آوردند و پيمبر آنها را در خانهء دختر حارث يكى از زنان بنى نجار محبوس كرد ، پس از آن به بازار مدينه كه هم اكنون به جاست رفت و گفت تا چند گودال بكندند و يهودان را بياوردند و در آن گودالها گردنشان را بزدند . شمار يهودان ششصد يا هفتصد بود و آنكه بيشتر گويد هشتصد تا نهصد گويد . حيى بن اخطب دشمن خدا و كعب بن اسد سالار قوم نيز در آن ميانه بودند .\r\nهنگامى كه كعب بن اسد را با يهودان پيش پيمبر مىآوردند به دو گفتند : « پندارى با ما چه ميكنند ؟ » گفت : « در هيچ جا فهم نداريد مگر نمىبينيد كه هر كه را مىبرند بر نمىگردد ؟\r\n","description":"","footnote":"","page_name":" 1088 ","page_number":301},
  {"content":"\r\nبه خدا ما را مىكشند . » و همچنان گردن يهودان را زدند تا كارشان پايان گرفت .\r\nو چون حيى بن اخطب را بياوردند حله اى فاخر به تن داشت كه همه جاى آن را دريده بود كه از تن وى برنگيرند و دستان وى را با ريسمان به گردن بسته بودند و چون پيمبر را بديد گفت : « به خدا هرگز از دشمنى تو پشيمان نيستم ، ولى هر كه شكست خورد شكست خورد . »\r\nآنگاه رو به كسان كرد و گفت : « از فرمان خدا چاره اى نيست ، مكتوبى است و تقديرى كه بر بنى اسرائيل رقم زده‌اند . » آنگاه بنشست و گردنش بزدند .\r\nعايشه گويد : يك زن از بنى قريظه كه كشته شد ، پيش من بود و سخن مىكرد و مىخنديد و پيمبر در بازار مردان بنى قريظه را مىكشت و چون نام او را بگفتند گفت :\r\n« به خدا منم . » گفتم : « چه كارت دارند ؟ » گفت : « مىخواهند بكشندم . » گفتم : « چرا ؟ » گفت : « براى كارى كه كرده‌ام . » عايشه مىگفت : « هرگز او را از ياد نمىبرم كه مىدانست او را مىكشند اما خوشدل و خندان بود . » ابن شهاب زهرى گويد : ثابت بن قيس شماس پيش زبير بن باطا رفت كه كنيهء او ابو عبد الرحمن بود ، و چنان بود كه به روزگار جاهليت ، زبير ، بر ثابت بن قيس منت نهاده بود و در جنگ بعاث او را گرفته بود و پيشانيش را تراشيده بود و رها كرده بود و چون ثابت پيش وى رفت پيرى فرتوت بود و به دو گفت : « اى ابو عبد الرحمن ، مرا مىشناسى ؟ » گفت : « چطور ممكن است ترا نشناسم . »\r\nثابت گفت : « مىخواهى منتى را كه بر من دارى عوض دهم ؟ »\r\n","description":"","footnote":"","page_name":" 1089 ","page_number":302},
  {"content":"\r\nزبير گفت : « جوانمرد جوانمرد را عوض مىدهد . » آنگاه ثابت پيش پيمبر آمد و گفت : « اى پيمبر خداى ، زبير را بر من منتى هست دوست دارم كه او را عوض دهم و خون او را به من ببخشى . » پيمبر گفت : « او را به تو بخشيدم . » ثابت پيش زبير رفت و گفت : « پيمبر خون ترا به من بخشيد . » زبير گفت : « پيرى فرتوت بى زن و فرزند با زندگى چه كند ؟ » ثابت پيش پيمبر رفت و گفت : « اى پيمبر خداى ! زن و فرزند او را هم به من ببخش . » گفت : « آنها را نيز به تو بخشيدم . » و باز پيش زبير رفت و گفت : « پيمبر خدا زن و فرزند ترا نيز به من بخشيد كه به تو مىبخشم . » زبير گفت : « خاندانى در حجاز بى مال براى چه بمانند ؟ » ثابت پيش پيمبر رفت و گفت : « اى پيمبر خداى ، مال او را نيز به من ببخش . » پيمبر گفت : « مال او را نيز به تو بخشيدم . » پيش زبير رفت و گفت : « پيمبر مال ترا نيز به من بخشيد كه به تو مىبخشم . » گفت : « اى ثابت ، آنكه چهره اش چون آينه چينى بود كه صورت خود را در آن مىديدم چه شد ؟ » منظورش كعب بن اسد بود .\r\nثابت گفت : « كشته شد . » گفت : « سالار شهرى و بدوى حيى بن اخطب چه شد ؟ » ثابت گفت : « كشته شد . » گفت : « پيشاهنگ و حامى ما غزال بن شمويل چه شد ؟ » ثابت گفت : « كشته شد . » گفت : « پسران كعب بن قريظه و عمرو بن قريظه چه شدند ؟ »\r\n","description":"","footnote":"","page_name":" 1090 ","page_number":303},
  {"content":"\r\nثابت گفت : « همگى كشته شدند . » گفت : « اى ثابت به حق همان منتى كه بر تو دارم مرا به دنبال آنها بفرست كه پس از آنها زندگى خوش نيست ، مىخواهم هر چه زودتر با دوستان ديدار كنم . » گويد : و ثابت او را پيش آورد و گردنش بزد .\r\nو چون ابو بكر سخن او را بشنيد گفت : « به خدا آنها را در آتش جهنم ديدار مىكند و در جهنم جاويد است . »\r\nگويد : پيمبر گفته بود هر كس از آنها را كه بالغ شده بود بكشند .\r\nابن اسحاق گويد : سلمى دختر قيس كه يكى از خالگان پيمبر بود و بيعت زنان كرده بود و بر هر دو قبله نماز كرده بود از پيمبر خواست كه رفاعة بن شمويل قرظى را كه بالغ بود و به سلمى پناه برده بود به دو ببخشد و گفت : « اى پيمبر خدا پدر و مادرم فدايت ، رفاعة بن شمويل را به من ببخش كه مىگويد نماز خواهد كرد و گوشت شتر خواهد خورد . » و پيمبر رفاعه را به دو بخشيد و زنده ماند .\r\nابن اسحاق گويد : آنگاه پيمبر خدا صلى الله عليه و سلم اموال و زنان و فرزندان بنى قريظه را تقسيم كرد و اسبان را سهم داد و مردان را سهم داد و خمس را برداشت ، سوار سه سهم گرفت دو سهم براى اسب و يكى براى مرد و مرد بىاسب يك سهم گرفت .\r\nدر جنگ بنى قريظه سى و شش اسب بود و نخستين غنيمتى بود كه مطابق سهم تقسيم شد و خمس آن گرفته شد و در جنگهاى ديگر مطابق آن رفتار شد و براى اسبان بىسوار سهم مقرر نشد مگر دو اسب .\r\nآنگاه پيمبر سعد بن زيد انصارى\r\nرا با گروهى از اسيران بنى قريظه سوى نجد فرستاد كه در مقابل آن اسب و سلاح خريد .\r\nو چنان بود كه پيمبر از زنان اسير قوم ، ريحانه دختر عمرو بن جنانه را كه از طايفهء بنى عمرو بن قريظه بود براى خويشتن برگزيده بود و تا هنگام وفات به نزد\r\n","description":"","footnote":"","page_name":" 1091 ","page_number":304},
  {"content":"\r\nپيمبر بود ، پيمبر به او گفت مسلمان شود و پردگى شود ، اما ريحانه گفت : « اى پيمبر خدا ، مرا در ملك خويش نگهدارى براى من و تو آسانتر است . » و همچنان بر يهود ديگرى باقى ماند و پيغمبر از او كناره گرفت و آزرده خاطر بود . يك روز كه با ياران خود نشسته بود از پشت سر صداى پايى شنيد و گفت : « اينك ثعلبة بن سعيه آمده به من مژده دهد كه ريحانه مسلمان شد . » و هماندم ثعلبه بيامد و گفت : « اى پيمبر خداى ريحانه اسلام آورد . » و پيمبر از اين خبر خوشدل شد .\r\nعايشه گويد : آنگاه سعد دعا كرد و گفت : « خدايا جهاد با قومى را كه پيغمبر ترا دروغزن شمرده‌اند خوش دارم ، اگر باز هم پيمبر تو با قرشيان جنگى دارد مرا نگهدار و اگر جنگ ميان پيمبر و قرشيان به سر رسيده مرا پيش خود ببر . » و زخم وى بگشود و پيمبر در خيمه اى كه در مسجد براى او به پا داشته بود به بالينش رفت .\r\nگويد : پيمبر و ابو بكر و عمر به بالين وى حضور داشتند ، قسم به خدايى كه جان محمد به فرمان اوست در اطاق خودم گريهء ابو بكر را از گريهء عمر مىشناختم .\r\nاز عايشه پرسيدند : « پيمبر چه مىكرد ؟ » گفت : « چشم وى بر هيچكس نمىگريست ، وقتى غمش سخت مىشد ريش خود را مىگرفت . » ابن اسحاق گويد : در جنگ خندق شش تن از مسلمانان كشته شد و از مشركان سه تن كشته شد . در جنگ بنى قريظه خلاد بن سويد كشته شد كه آسيا سنگى بر او انداختند و سرش به سختى شكست و بمرد و ابو سنان بن محصن نيز هنگام محاصره بنى قريظه بمرد و در مقبره يهودان دفن شد .\r\nو چون پيمبر از جنگ خندق باز مىگشت گفت : « پس از اين ما به جنگ قرشيان رويم و آنها به جنگ ما نيايند . » و چنين بود تا هنگامى كه خدا عز و جل مكه را براى پيمبر خويش بگشود .\r\n","description":"","footnote":"","page_name":" 1092 ","page_number":305},
  {"content":"\r\nبه گفتهء ابن اسحاق فتح بنى قريظه در ذى قعده يا اوايل ذى حجه بود .\r\nولى واقدى گويد : چند روز از ذى قعده مانده بود كه پيمبر به غزاى بنى قريظه رفت و چون تسليم شدند بگفت تا در زمين گودالها بكندند و على و زبير در حضور پيمبر گردن آنها را مىزدند .\r\nو هم به گفتهء واقدى زنى كه در آن روز به فرمان پيمبر كشته شد بنانه نام داشت و زن حكم قرظى بود كه سنگ آسيابى بر خلاد بن سويد انداخته بود و او را كشته بود و به قصاص خلاد گردنش را زدند .\r\nدرباره غزاى بنى المصطلق كه غزوه مريسيع نام گرفت اختلاف است .\r\nمريسيع نام يكى از آبهاى خزاعه است كه در ناحيهء قديد و نزديك ساحل جاى دارد .\r\nابن اسحاق گويد : پيمبر در شعبان سال ششم هجرت به غزاى بنى المصطلق رفت كه تيره اى از خزاعه بودند .\r\nولى به گفتهء واقدى غزاى مريسيع در شعبان سال پنجم هجرت بود و هم به پندار وى جنگ خندق و بنى قريظه پس از غزاى مريسيع بود .\r\nبه گفتهء ابن اسحاق پيمبر پس از فراغ از كار بنى قريظه كه در اواخر ذى قعده يا اوايل ذى حجه بود ، ماه ذى حجه و محرم و صفر و ربيع الاول و ربيع الاخر را در مدينه گذرانيد و آن سال مشركان امور حج را به عهده داشتند .\r\n\r\nسخن از حوادث سال ششم هجرت\r\nاز جمله حوادث اين سال غزاى بنى لحيان بود .\r\nابو جعفر گويد : پيمبر خداى صلى الله عليه و سلم در جمادى الاول شش ماه پس از فتح بنى قريظه به خونخواهى خبيب بن عدى و ياران وى كه در رجيع كشته شدند آهنگ غزاى بنى لحيان كرد اما چنان وانمود كه سوى شام مىرود تا قوم را غافلگير\r\n","description":"","footnote":"","page_name":" 1093 ","page_number":306},
  {"content":"\r\nكند و از مدينه برون شد و شتابان برفت تا به سرزمين بنى لحيان رسيد و ديد كه قوم خبر يافته‌اند و به قلهء كوهها پناه برده‌اند و چون نتوانسته بود آنها را غافلگير كند گفت : « اگر سوى عسفان رويم قرشيان پندارند كه آهنگ مكه داريم . » آنگاه با دويست سوار از ياران تا عسفان برفت و دو تن از ياران خود را پيش فرستاد كه تا كراع الغميم برفتند و باز آمدند و پيمبر سوى مدينه بازگشت .\r\nابن اسحاق گويد : چند روز از اقامت پيمبر در مدينه نگذشته بود كه عيينة بن حصن فزارى با گروهى از مردم غطفان به گلهء شتر پيمبر كه در بيشه بود حمله بردند و يكى از مردم بنى غفار را كه با زنش در گله بود بكشتند و زنش را با گله ببردند .\r\n\r\nسخن از غزوهء ذى قرد\r\nمحمد بن اسحاق گويد : نخستين كس كه از ماجرا خبر يافت سلمة بن عمرو بن اكوع بود كه با كمان و تير خود سوى بيشه رفت و غلام طلحة بن عبيد الله همراه وى بود .\r\nاما در روايت سلمه اكوع هست كه حادثه پس از بازگشت پيمبر از غزاى حديبيه بود و اگر چنين باشد بايد حادثه يا در ذى حجه سال ششم هجرت يا در اوايل سال هفتم رخ داده باشد ، زيرا به سال حديبيه پيمبر در ماه ذى حجه سال ششم هجرى از مكه به مدينه بازگشت و بنابر اين ميان وقتى كه ابن اسحاق براى غزوهء ذى قرد تعيين مىكند و وقتى كه در روايت سلمه آمده شش ماه فاصله است .\r\nسلمه گويد : پس از صلح حديبيه با پيمبر سوى مدينه آمديم و پيمبر شتران خويش را با رباح كه غلام وى بود بفرستاد و من نيز اسب طلحة بن عبيد الله را ببردم و صبحگاهان بدانستيم كه عبد الرحمن بن عيينه شتران پيمبر را برده و چوپان وى را كشته است و من به رباح گفتم : « اين اسب را بگير و پيش طلحه ببر و به پيمبر خبر بده كه\r\n","description":"","footnote":"","page_name":" 1094 ","page_number":307},
  {"content":"\r\nمشركان گلهء او را غارت كرده‌اند ،\r\nآنگاه بر تپه اى رفتم و رو به مدينه كردم و سه بار بانگ زدم : غارت ! آنگاه به دنبال غارتيان رفتيم و تير سوى آنها مىانداختم و زخمدارشان مىكردم و چون يكى از سواران غارتى سوى من باز مىگشت به درختى پناه مىبردم و پشت آن مىنشستم و وى را زخمى مىكردم تا به تنگهء كوه رسيدند و وارد آن شدند و من بالاى كوه رفتم و سنگ به آنها مىزدم تا همه شتران پيمبر به جاى ماند و آن را رها كردند و بيشتر از سى نيزه و سى حله بينداختند كه بارشان سبك شود و هر چه مىانداختند من سنگى روى آن مىنهادم كه چون پيمبر و يارانش بيايند آن را ببينند .\r\nدر داخل تنگه عيينة بن حصن به كمك آنها آمد و بچاشت نشستند\r\nو عيينه به من نگريست و گفت : « اين كيست ؟ » گفتند : « اين از سحرگاه ما را رها نكرده و هر چه داشته‌ايم از دست داده‌ايم . » عيينه گفت : « چهار نفرتان به دنبال او رويد . » و چون آنها نزديك آمدند گفتم : « مرا مىشناسيد ؟ » گفتند : « كيستى ؟ » گفتم : « سلمه اكوع هستم ، قسم به خدايى كه محمد را گرامى داشته به دنبال هر يك از شما بيايم به او برسم و هيچكس از شما به من نرسد . » يكيشان گفت : « گمان ندارم . » آنگاه آن چهار نفر برفتند و من به جاى خويش بودم تا سواران پيمبر بيامدند و وارد درختان شدند ، اخرم اسدى پيشاپيش بود و ابو قتاده انصارى از دنبال وى بود و مقداد بن اسود كندى از دنبال مىآمد . من عنان اسب اخرم را گرفتم و گفتم : « اين عده كماند ، متوجه باش ترا نكشند تا پيمبر و ياران وى بيايند . » اخرم گفت : « اى سلمه ، اگر به خدا ايمان دارى و دانى كه بهشت حق است و جهنم حق است ميان من و شهادت حايل مباش . » و من او را رها كردم كه با عبد الرحمان بن عيينه\r\n","description":"","footnote":"","page_name":" 1095 ","page_number":308},
  {"content":"\r\nرو به رو شد و اسب او را زخمى كرد و عبد الرحمان ضربتى زد و اخرم را بكشت . آنگاه بر اسب خود نشست و ابو قتاده به عبد الرحمان رسيد و ضربتى زد و او را بكشت اما اسب ابو قتاده زخمدار شد و بر اسب اخرم نشست و غارتيان فرارى شدند و من پياده به دنبال آنها رفتم و چندان بدويدم كه اثرى و غبارى از ياران پيمبر پديدار نبود .\r\nگويد : غارتيان پيش از غروب آفتاب به درهء ذى قرد درآمدند\r\nكه چاهى آنجا بود و مىخواستند آب بنوشند كه تشنه بودند و چون مرا ديدند كه دنبالشان مىدوم يك قطره از آن آب ننوشيدند ، آنگاه به نزديك برجستگى ذى اثير موضع گرفتند و يكيشان سوى من آمد و تيرى بزدم كه به شانهء او خورد و گفتم : « بگير كه من پسر اكوعم » گفت : « اكوعى صبح ؟ » گفتم : « آرى اى كه دشمن خودت هستى . » دو اسب نزديك برجستگى بود كه آن را براندم تا پيش پيمبر ببرم . آنگاه از شيرى كه داشتم بنوشيدم و با آبى كه داشتم وضو گرفتم و نماز كردم ، سپس عمويم عامر به من رسيد كه پيش پيمبر رفتيم كه بر سر آب ذى قرد بود و شترانى را كه از دست دشمن نجات داده بودم و همه نيزه ها و حله ها را گرفته بود و بلال يكى از شتران را كشته بود و از جگر و كوهان آن براى پيمبر بر آتش كباب مىكرد .\r\nبه پيمبر گفتم : « اى پيمبر خدا بگذار يكصد مرد برگزينم و به دنبال دشمن بروم و يكيشان را باقى نگذارم . » پيمبر بخنديد ، چنان كه دندانهايش نمايان شد و گفت : « تو بودى كه چنان كردى ؟ » گفتم : « قسم به خدايى كه ترا كرامت داد ، آرى . »\r\nصبحگاهان پيمبر گفت : « سوى سرزمين غطفان مىرويم . » آنگاه مردى از غطفان بيامد و گفت : « شترى كشته بودند و چون پوست آن را بكندند غبارى بديدند و گفتند : آمدند و فرار كردند . » پيمبر گفت : « اكنون بهترين سواران ما ابو قتاده است و بهترين پيادگان ما سلمة بن اكوع است » . و سهم سوار و سهم پياده به من داد پس از آن مرا به رديف خود\r\n","description":"","footnote":"","page_name":" 1096 ","page_number":309},
  {"content":"\r\nبر شتر سوار كرد . در اثناى راه يكى از انصاريان چنان تند مىرفت كه كس به او نمىرسيد و مىگفت : « كى حريف من مىشود ؟ » و اين سخن را مكرر مىگفت ، و چون بشنيدم گفتم : « حرمت كريمان نمىدارى و از شريفان پروا نمىكنى ؟ » گفت : « نه ، مگر آنكه پيمبر خدا باشد . » من از پيمبر خواستم كه با او مسابقه دهم و پيمبر اجازه داد و من زودتر از او به مدينه رسيدم و سه روز آنجا بوديم و آنگاه سوى خيبر رفتيم .\r\nابن اسحاق گويد : « سلمة بن اكوع با غلام طلحة بن عبيد الله كه اسب او را مىراند بيرون رفت و چون روى ثنية الوداع رسيد ، اسبان دشمن را بديد و سوى سلع رفت و بانگ غارت ! غارت ! برداشت و به دنبال دشمن دويد و مانند درنده اى پر زور بود و چون به آنها رسيد تيراندازى آغاز كرد و چون سواران به طرف وى حمله مىبردند مىگريخت و باز سوى آنها مىرفت و تير مىانداخت . » گويد : « و بانگ ابن اكوع به پيمبر رسيد و در مدينه نداى خطر داده شد و سواران سوى پيمبر آمدند . نخستين سوار مقداد بن عمرو بود ، پس از آن عباد بن بشر و سعد بن زيد و اسيد بن ظهير و عكاشة بن محصن و محرز بن نضله و ابو قتاده رسيدند و چون پيش پيمبر فراهم آمدند سعد بن زيد را سالارشان كرد و گفت : دشمن را تعقيب كن تا من با جمع به تو ملحق شوم . مردم بنى زريق گويند پيمبر به ابو عياش گفت : « اگر اسب خويش را به كسى مىدادى كه سواركارتر از تو باشد و به دشمن برسد » ابو عياش گفت :\r\n« من از همه سواركارترم . » ابو عياش گويد : اسب را براندم و پنجاه ذراع نرفته بود كه مرا بينداخت و از گفتار پيغمبر خدا تعجب كردم كه گفت : « اگر اسب خويش را به كسى ميدادى كه سواركارتر از تو باشد و من گفتم : « من از همه سواركارترم » به گفتهء مردم بنى زريق ، پيمبر خدا صلى الله عليه و سلم اسب ابو عياش را به معاذ بن ماعص يا عائذ بن ماعص داد كه هشتمين سوار بود و بعضىها سلمهء اكوع را جز و هشت تن شمرده و اسيد بن ظهير را به حساب نياورده‌اند اما سلمه سوار نبود و نخستين كس\r\n","description":"","footnote":"","page_name":" 1097 ","page_number":310},
  {"content":"\r\nابن اسحاق گويد : « نخستين سوارى كه به دشمن رسيد محرز بن نضله بود كه او را اخرم و قمير نيز مىگفتند . و چنان بود كه وقتى بانگ خطر در مدينه برخاست اسب محمود بن مسلمه كه در خانه بود از صداى اسبان جست و خيز مىكرد كه اسبى خوب و سوارى نداده بود و زنان بنى اشهل وقتى جست و خيز اسب را ديدند گفتند :\r\n« اى قمير ، مىخواهى اين اسب را سوار شوى و به پيمبر و مسلمان ملحق شوى ؟ » قمير گفت : « آرى » ، و بر اسب نشست و به سرعت به دشمن رسيد و گفت : « اى گروه بدكاران باشيد تا مهاجر و انصار بيايند . » يكى از غارتيان حمله بر دو او را بكشت و اسب بگريخت و بر آن دست نيافتند\r\nو به جاى خود بازگشت . در آن غزا از مسلمانان جز او كس كشته نشد . نام اسب محمود ، ذو اللمه بود .\r\nعبيد الله بن كعب انصارى گويد : محرز يا قمير بر اسب عكاشة بن محصن نشسته بود كه جناح نام داشت و محرز كشته شد و اسب را بگرفتند و چون سواران ديگر بيامدند ابو قتاده ، حبيب بن عيينه را بكشت و حلهء خويش را روى وى انداخت و چون پيمبر و مسلمانان بيامدند حبيب را ديدند كه حلهء ابو قتاده بر آن افتاده بود ، و كسان انا لله گفتند و پنداشتند ابو قتاده كشته شده ، ولى پيمبر گفت : « اين ابو قتاده نيست مقتول ابو قتاده است كه حلهء خويش را بر آن كشيده تا بدانند قاتل اوست . » عكاشة بن محصن به اوبار و پسرش رسيد كه بر يك شتر سوار بودند و هر دو را با يك ضربت نيزه بكشت ، مسلمانان بعض شتران را پس گرفتند و پيمبر برفت تا نزديك كوه ذى قرد فرود آمد و مسلمانان پياپى آمدند . پيمبر يك روز و يك شب آنجا ببود و ابو سلمهء اكوع گفت : « اى پيمبر اگر مرا با يكصد مرد بفرستى بقيهء شتران را پس مىگيرم و دشمنان را دستگير مىكنم . » پيمبر گفت : « آنها اكنون به سرزمين غطفان رسيده‌اند . » آنگاه پيمبر به هر چند تن از ياران خويش يك شتر داد كه از آن بخورند ، بود كه پياده به دشمن رسيد و سواران از دنبال رسيدند .\r\n","description":"","footnote":"","page_name":" 1098 ","page_number":311},
  {"content":"\r\nسپس با مسلمانان سوى مدينه بازگشت و باقيماندهء جمادى الاخر و رجب را آنجا به سر برد و در شعبان سال ششم هجرت به غزاى بنى المصطلق رفت كه تيره اى از خزاعه بود .\r\n\r\nسخن از غزوهء بنى المصطلق\r\nابن اسحاق گويد : « خبر آمد كه بنى المصطلق به سالارى حارث بن ابى ضرار پدر جويريه كه همسر پيمبر شد براى جنگ فراهم مىشوند و پيمبر پيشدستى كرد و سوى آنها روان شد و در مريسيع كه نام يكى از آبهاى قوم بود ، در ناحيهء قديد نزديك ساحل دريا ، با آنها رو به رو شد و جنگى سخت در ميانه رفت و خدا بنى المصطلق را منهزم كرد و بسيار كس كشته شد و پيمبر خدا صلى الله عليه و سلم فرزند و مالشان را به غنيمت گرفت . » گويد : در همين جنگ يكى از مسلمانان به نام هشام بن صبابه به دست يكى از انصاريان كشته شد كه او را دشمن پنداشته بود\r\nو هنگامى كه مردم بر سر آب بودند جهجاه بن سعيد از مردم بنى غفار كه اجير عمر بود اسب خويش را نزديك آب برد و با سنان جهنى بر آب كشاكش كردند و درهم آويختند و جهنى بانگ بر آورد كه اى گروه انصار ! و جهجاه بانگ زد : اى گروه مهاجران ! و عبد الله بن ابى بن سلول كه جمعى از قومش به دور او بودند خشمگين شد و گفت : « چنين مىكنند ، بر ما تفوق مىجويند و در ديارمان بر ما تسلط مىيابند ، به خدا قصهء ما و گروه قرشيان همانست كه گويند سگت را چاق كن تا ترا بخورد . به خدا اگر به مدينه بازگشتيم ، آنكه عزيزتر است ذليلتر را برون مىكند . » آنگاه رو به حاضران كرد و گفت : « خودتان با خودتان كرديد آنها را به ديار خويش جاى داديد و اموالتان را با آنها تقسيم كرديد ، به خدا اگر مالتان را به آنها ندهيد ناچار جاى ديگر روند . »\r\n","description":"","footnote":"","page_name":" 1099 ","page_number":312},
  {"content":"\r\nزيد بن ارقم كه جوانى نو سال بود اين سخنان بشنيد و پيش پيمبر رفت و همه را با وى بگفت ،\r\nو اين به هنگامى بود كه پيمبر از كار دشمن فراغت يافته بود و عمر بن خطاب به نزد وى بود و چون سخنان ابن ابى را بشنيد گفت : « اى پيمبر خدا به عباد بن بشر بگو تا او را بكشد . » پيمبر گفت : « مردم خواهند گفت پيمبر ياران خود را مىكشد ، بگو قوم حركت كنند . » گرچه موقع حركت نبود اما ندا دادند و قوم به راه افتاد .\r\nو چون عبد الله بن ابى خبر يافت كه زيد بن ارقم سخنان وى را با پيمبر بگفته پيش او صلى الله عليه و سلم رفت و به خدا قسم خورد كه من اين سخنان نگفته‌ام . عبد الله در قوم خويش شرف و بزرگى داشت ، و كسانى از انصار كه حاضر بودند به پيمبر گفتند :\r\n« شايد نوجوان در سخن خويش دچار توهم شده و گفتار عبد الله را به ضرر او تحريف كرده » و از او دفاع كردند .\r\nو چون پيمبر به راه افتاد اسيد بن حضير به او رسيد و درود پيمبرى بر زبان آورد و گفت : « اى پيمبر خدا در ساعتى نامناسب به راه افتادى . » پيمبر گفت : « مگر نشنيده اى رفيقتان چه گفته ؟ » اسيد گفت : « كدام رفيقمان ؟ » گفت : « عبد الله بن ابى . » اسيد گفت : « چه گفته ؟ » گفت : « پندارد كه چون به مدينه بازگردد آنكه عزيزتر است ذليلتر را برون مىكند . » اسيد گفت : « اى پيمبر خدا اگر بخواهى او را برون مىكنى ، به خدا او ذليل است و تو عزيزى » سپس گفت : « اى پيمبر خدا با او مداراكن ، به خدا وقتى خدا ترا آورد قوم وى مهره فراهم مىكردند كه تاج او را بسازند و پندارد كه شاهى را از او گرفته اى . »\r\n","description":"","footnote":"","page_name":" 1100 ","page_number":313},
  {"content":"\r\nپيمبر آن روز مردم را راه برد تا شب رسيد ، و همه شب تا صبح و نيمه روز دوم را راه سپردند و چون گرما سخت شد توقف كردند\r\nو همين كه به زمين رسيدند بخواب افتادند و چنين كرد تا مردم را از گفتگوى عبد الله بن ابى كه روز پيش رخ داده بود مشغول دارد .\r\nپس از آن مردم را به راه برد و در حجاز راه پيمود و بالاى نقيع بر سرايى به نام نقعا فرود آمد و چون حركت كرد بادى سخت وزيدن گرفت كه به مردم آسيب رسانيد و بيمناك شدند .\r\nپيمبر گفت : « بيم مكنيد كه اين باد به سبب مرگ يكى از بزرگان كفر مىوزد . » و چون به مدينه رسيدند معلوم شد همان روز رفاعة بن زيد بن تابوت كه يكى از بزرگان بنى قينقاع و تكيه گاه منافقان بود مرده بود .\r\nپس از آن سورهء منافقون دربارهء عبد الله بن ابى و همدستان او نازل شد و خدا گفت : « وقتى منافقان سوى تو آيند . » و چون اين سوره بيامد پيمبر گوش زيد بن ارقم را گرفت و گفت : « اين كسى است كه خدا استماع وى را تأييد كرد . » زيد بن ارقم گويد : با عمويم به غزا برون شديم و شنيدم كه عبد الله بن ابى بن سلول به ياران خود مىگفت : براى كسانى كه همراه پيمبر هستند خرج مكنيد به خدا اگر سوى مدينه بازگشتيم آنكه عزيزتر است ذليلتر را برون مىكند و اين سخن را به عموى خويش گفتم و او به پيمبر خدا گفت كه مرا بخواست\r\nو من آن سخنان را با وى بگفتم و كس پيش عبد الله و ياران او فرستاد و سوگند خوردند كه چنين نگفته‌اند و پيمبر مرا دروغزن خواند و او را تصديق كرد و هرگز چنان غمين نشده بودم و در خيمه نشستيم و عمويم گفت : « همين را مىخواستى كه پيمبر ترا دروغزن شمارد و از تو بيزار شود » و چون اذا جاءك المنافقون نازل شد پيمبر مرا پيش خواند و آيه را بخواند و گفت : « اى زيد خدا ترا تصديق كرد » ابن اسحاق گويد : و چون عبد الله پسر عبد الله بن ابى از كار پدر خبردار شد پيش\r\n","description":"","footnote":"","page_name":" 1101 ","page_number":314},
  {"content":"\r\nپيمبر رفت و گفت : « اى پيمبر خداى شنيده‌ام مىخواهى عبد الله بن ابى را به سبب سخنانى كه از او شنيده اى بكشى اگر چنين خواهى كرد به من بگو تا سر او را نزد تو آرم ، به خدا مردم خزرج دانند كه هيچكس از من نسبت به پدر نيكوكارتر نبود و بيم دارم به ديگرى بگويى و او را بكشد و من طاقت نيارم كه قاتل پدر را ببينم و او را بكشم و مؤمنى را در مقابل كافرى كشته باشم و جهنمى شوم . » پيمبر گفت : « با او مدارا مىكنيم و مادام كه با ماست صحبت او را نكو مىداريم . » از آن پس وقتى عبد الله بن ابى كارى ناروا مىكرد قوم وى به ملامتش بر مىخاستند .\r\nو چون پيمبر از قضيه خبر يافت به عمر گفت : « مىبينى ! به خدا اگر وقتى گفتى او را بكشم ، خونش ريخته بودم كسانى به طرفدارى او بر مىخاستند كه اگر اكنون\r\nبگويم او را مىكشند » عمر گفت : « به خدا مىدانم كه رأى پيمبر خدا پر بركتتر از رأى من بود » گويد : مقيس بن صبابه از مكه بيامد و مسلمانى نمود و گفت : « اى پيمبر خداى ، مسلمان پيش تو آمده‌ام و خونبهاى برادر خويش را مىخواهم كه به خطا كشته شده » و پيمبر بگفت تا خونبهاى برادر وى را بدهند و مدتى كوتاه در مدينه بود آنگاه قاتل برادر را بكشت و مرتد سوى مكه بازگشت .\r\nدر جنگ بنى المصطلق از آنها بسيار كس كشته شد . از جمله على بن ابى طالب مالك و پسر وى را بكشت و پيمبر از آنها اسير بسيار گرفت\r\nو ميان مسلمانان تقسيم كرد و جويريه دختر حارث بن ضرار همسر پيمبر از جمله اسيران بود .\r\nعايشه گويد : « وقتى پيمبر اسيران بنى المصطلق را تقسيم مىكرد جويريه دختر حارث جزو سهم ثابت بن قيس يا پسر عموى وى شد و دخترى نمكين و شيرين حركات بود و هر كس او را ميديد مجذوب مىشد ، و با صاحب خود قرار مكاتبه نهاد ، يعنى مالى بدهد و آزاد شود ، و پيش پيمبر آمد تا در كار پرداخت\r\n","description":"","footnote":"","page_name":" 1102 ","page_number":315},
  {"content":"\r\nمال از او كمك بخواهد .\r\nگويد : چون وى را بر در اطاق خود ديدم از او بيزار شدم كه دانستم پيمبر دلبستهء او مىشود و چون به نزد پيمبر آمد گفت : « اى پيمبر خداى من جويريه دختر حارث بن ابى ضرار سالار قوم هستم و به بليه اى افتاده‌ام كه دانى و در سهم ثابت بن قيس بن شماس يا پسر عموى وى افتاده‌ام و قرار مكاتبه نهاده‌ام و آمده‌ام كه در پرداخت مال مكاتبه با من كمك كنى ؟ » پيمبر گفت : « مىخواهى كه كارى بهتر از اين كنم ؟ » گفت : « اى پيمبر خدا بهتر از اين چيست ؟ » گفت : « مال مكاتبه را بدهم و ترا زن خويش كنم . » جويريه گفت : « آرى . » پيمبر گفت : « چنين كردم . » و چون مردم خبر يافتند كه پيمبر جويريه دختر حارث را به زنى گرفته اسيرانى را كه به دست داشتند و خويشاوندان پيمبر شده بودند آزاد كردند و به همين سبب يكصد خانوار از بنى المصطلق آزاد شد و هيچ زنى براى قوم خويش از جويريه پر بركتتر نبود .\r\n\r\nقصهء دروغزنى\r\nابن اسحاق گويد : پيمبر از سفر بنى المصطلق بازگشت و چون به نزديك مدينه رسيد دروغزنان دربارهء عايشه كه در اين سفر همراه بود سخنان ناروا گفتند .\r\nعايشه گويد : چنان بود كه وقتى پيمبر به سفر مىرفت ميان زنان قرعه مىزد و به نام هر كه بود او را همراه مىبرد و چون غزاى بنى المصطلق پيش آمد قرعه به نام\r\n","description":"","footnote":"","page_name":" 1103 ","page_number":316},
  {"content":"\r\nمن بود و پيمبر مرا همراه برد . در آن هنگام زنان كمخور بودند و گوشت بسيار نداشتند كه سنگين باشند .\r\nگويد : و چنان بود كه وقتى شتر من آمادهء حركت بود در هودج خويش مىنشستم و كسان مىآمدند و هودج مرا بر شتر مىنهادند\r\nو با ريسمان مىبستند و مهار شتر را مىگرفتند و مىبردند . و چون پيمبر از سفر بنى المصطلق باز مىگشت نزديك مدينه در منزلى فرود آمد و پاسى از شب آنجا بماند آنگاه نداى رحيل دادند و چون مردم روان شدند من به حاجتى برون شدم و گردن بند به گردنم بود و چون فراغت يافتم گردن بند از گردنم افتاد و ندانستم و چون به خيمه بازگشتم آن را به گردن خود نديدم و به جستجوى گردن بند به همانجا كه آمده بودم بازگشتم و آن را نيافتم .\r\nدر اين وقت آنها كه شتر مرا مىبردند آمده بودند و هودج را بر شتر نهاده بودند و پنداشته بودند در آن نشسته‌ام و مهار شتر را گرفته بودند و رفته بودند .\r\nگويد : همين كه من به اردوگاه بازگشتم هيچكس آنجا نبود و همه رفته بودند و من روپوش به خود پيچيدم و در مكان خويش خفتم و دانستم كه چون مرا نيابند باز مىگردند و همچنان خفته بودم كه صفوان بن معطل سلمى بر من گذشت كه به حاجتى از اردو عقب مانده بود و چون سياهى مرا بديد بيامد و نزديك ايستاد و مرا بشناخت كه پيش از آنكه پرده مقرر شود مرا مىديده بود و چون مرا بديد انا لله بر زبان آورد و گفت : « خدايت رحمت كند چرا عقب مانده اى ؟ » گويد : « و من با او سخن نكردم . » آنگاه صفوان شتر را نزديك آورد و گفت : « سوارشو » و چون به كنارى رفت و من بر شتر نشستم بيامد و مهار بگرفت و شتابان به طلب اردو روان شد و صبحگاهان كه كسان فرود آمده بودند و آرام گرفته بودند صفوان نمودار شد كه شتر را مىكشيد و دروغزنان سخنان ناروا گفتند و شايعه در اردو افتاد\r\nو من از همه جا بى خبر بودم .\r\n","description":"","footnote":"","page_name":" 1104 ","page_number":317},
  {"content":"\r\nپس از آن به مدينه آمديم و من به شدت بيمار شدم و از جايى خبر نداشتم .\r\nپيمبر و پدر و مادرم از قصه خبر يافته بودند ولى كم و بيش چيزى از آن با من نگفتند ولى پيمبر با من مهربان نبود كه از پيش وقتى بيمار مىشدم مهربانى مىكرد و در اين بيمارى چنان نبود و همين كه پيش من مىآمد و مادرم به پرستارى اشتغال داشت ، مىگفت : « چطورند ؟ » و بيش از اين نمىگفت و من كه از جفاى وى سخت غمگين بودم گفتم : « اى پيمبر خدا اگر اجازه دهى پيش مادرم روم كه پرستاريم كند . » پيمبر گفت : « مانعى نيست . » و من به خانهء مادرم رفتم و چيزى نمىدانستم و پس از بيست و چند روز بهبودى يافتم .\r\nگويد : ما مردمى صحرايى بوديم و اين آبريزگاه كه عجمان دارند در خانه نداشتيم و آن را ناخوشايند مىدانستيم و به كنار مدينه مىرفتيم و زنان براى حاجت خويش برون مىشدند . شبى به حاجت برون شدم و ام مسطح همراه من بود و هنگامى كه با من راه مىرفت در جامهء خود بيفتاد و گفت : « زبون باد مسطح » گفتم : « چرا دربارهء يكى از مهاجران كه در بدر حضور داشته چنين مىگويى ؟ » ام مسطح گفت : « دختر ابو بكر ! مگر خبر را نشنيده اى ؟ » گفتم : « كدام خبر ؟ » و او سخنان مردم دروغزن را براى من بگفت .\r\nگفتم : « چنين گفته‌اند ؟ » گفت : « آرى ، به خدا چنين گفته‌اند . » گويد : به خدا چنان غمين شدم كه به حاجت نتوانستم رفت و بازگشتم و چنان مىگريستم كه پنداشتم جگرم از گريه پاره خواهد شد و به مادرم گفتم :\r\n« خدا از تو در گذرد ، مردم اين سخنان مىگويند و تو مىشنوى به من نمىگويى ؟ » مادرم گفت : « دختر جان آرام باش ، هر زن زيبايى كه شوهرش دوستش دارد و هوو داشته باشد دربارهء وى اين گونه سخنان گويند . »\r\n","description":"","footnote":"","page_name":" 1105 ","page_number":318},
  {"content":"\r\nگويد : پيمبر با مردم به سخن ايستاده بود و من نمىدانستم ، گفته بود : « اى مردم چرا بعضى كسان مرا در مورد كسانم آزار مىكنند و سخنان ناحق مىگويند ، به خدا از آنها جز نيكى نمىدانم و اين سخن دربارهء مردى مىگويند كه به خدا جز نيكى از او نمىدانم و هرگز جز با من به خانه‌ام درنيامده است . » بيشتر اين سخنان از عبد الله بن ابى بن سلول بود و تنى چند از مردان خزرج و مسطح و حمنه دختر جحش كه خواهرش زينب زن پيمبر بود و به سبب خواهر خويش در رواج شايعه مىكوشيد و من سخت تيره روز شدم .\r\nوقتى پيمبر خدا آن سخنان را بر زبان آورده بود اسيد بن حضير گفته بود : « اى پيمبر خدا اگر اينان از طايفهء اوس باشند شرشان را كوتاه مىكنيم و اگر از برادران خزرجى ما هستند فرمان خويش بگوى كه بايد گردنشان را بزنند . » سعد بن عباده كه از پيش مردى نكو به قلم رفته بود برخاسته بود و گفته بود : « به خدا گردن آنها را نميزنند اين سخن از آن رو مىگويى كه دانى كه اينان از طايفهء خزر جند و اگر از طايفهء تو بودند چنين نمىگفتى . » اسيد بن حضير گفته بود : « به خدا دروغ مىگويى تو منافقى و از منافقان دفاع مىكنى . »\r\nآنگاه جنجال در مردم افتاد و چيزى نمانده بود كه ميان دو طايفه اوس و خزرج فتنه رخ دهد و پيمبر از منبر فرود آمد و به خانه آمد و على بن ابى طالب و اسامة بن زيد را پيش خواند و با آنها مشورت كرد . اسامه از من به نيكى ياد كرد و گفت : « اى پيمبر خدا ، كسان تواند و از آنها جز نيكى ندانيم و اين دروغ و باطل است » اما على گفت : « اى پيمبر خدا ، زن بسيار است و زن ديگر به جاى او توانى داشت ، از خادم بپرس كه با تو راست ميگويد . » پيمبر بريره را پيش خواند و از او پرسش كرد .\r\nعلى برخاست و بريره را به سختى مىزد و مىگفت : « با پيمبر خدا راست\r\n","description":"","footnote":"","page_name":" 1106 ","page_number":319},
  {"content":"\r\nبگوى » بريره جواب داد : « به خدا به جز نيكى نميدانم ، تنها عيبى كه از عايشه مىگرفتم اين بود كه خمير مىكردم و مىگفتم مراقب آن باشد و به خواب مىرفت و مرغ مىآمد و خمير را مىخورد . » پس از آن پيمبر پيش من آمد كه پدر و مادرم و يكى از زنان انصار نيز حاضر بودند . من به شدت اشك مىريختم و زن انصارى نيز با من مىگريست . پيمبر بنشست و حمد و ستايش خدا كرد و گفت : « اى عايشه سخنان مردم را شنيده اى ، از خدا بترس و اگر بدى از آنچه مردم مىگويند مرتكب شده اى توبه كن كه خداى توبهء بندگان را مىپذيرد . » گويد : و چون پيمبر اين سخنان گفت اشكم بخشكيد و منتظر ماندم پدر و مادرم جواب پيمبر را بدهند اما چيزى نگفتند . به خدا پيش خودم حقيرتر از آن بودم كه خدا عز و جل درباره‌ام آيات قرآن نازل كند كه در مسجدها بخوانند\r\nو در نماز بياورند . اميد داشتم پيمبر خوابى به بيند و خدا كه بىگناهى مرا مىدانست دروغزنان را تكذيب كند يا خبرى دهد ، اما خودم را حقيرتر از آن مىدانستم كه قرآن درباره‌ام نازل شود .\r\nو چون ديدم كه پدر و مادرم سخن نمىكنند به آنها گفتم : « چرا جواب پيمبر خدا را نمىدهيد ؟ » گفتند : « به خدا نمىدانيم چه بگوييم » گويد : به خدا هيچ خانواده اى مانند خاندان ابو بكر در آن روز ، دچار بليه نشده است . چون ديدم كه پدر و مادرم خاموش مانده‌اند بگريستم و گفتم : « به خدا هرگز دربارهء آنچه گفتى توبه نمىكنم ، به خدا اگر به گفتهء مردم اعتراف كنم و خدا داند كه بىگناهم ، مرا تصديق مىكنى ، اما سخنى خلاف واقع گفته‌ام و اگر سخن كسان را انكار كنم ، تصديقم نمىكنيد . »\r\n","description":"","footnote":"","page_name":" 1107 ","page_number":320},
  {"content":"\r\nگويد : در اين موقع نام يعقوب را مىجستم اما به ياد نياوردم و گفتم : « من نيز چون پدر يوسف مىگويم : صبر نيك بايد و از خدا در آنچه مىگوييد كمك مىخواهم . » گويد : به خدا پيمبر از جاى خويش نرفته بود كه حالت وحى به دو دست داد و جامه بر او افكندند و متكاى چرمين زير سرش نهادند و چون اين حال بديدم ، به خدا ، بيمناك نشدم و اهميت ندادم كه بىگناهى خويش را مىدانستم و اطمينان داشتم كه خدا با من ستم نمىكند . اما پدر و مادرم چنان بودند كه وقتى پيمبر به خود آمد پنداشتم كه جان خواهند داد كه بيم داشتند تأييد گفتار مردم از پيش خدا بيايد .\r\nوقتى پيمبر به خود آمد و بنشست عرق چون دانه هاى مرواريد از او مىريخت و روزى سرد بود و بنا كرد عرق از پيشانى خود پاك كند و گفت : « عايشه خوشدل باش كه خدا بىگناهى ترا نازل كرد . » گويد : « و من گفتم : حمد خدا و ذم شما . » آنگاه پيمبر برون رفت و با مردم سخن كرد و آيه هاى قرآن را كه خدا عز و جل دربارهء من فرستاده بود بخواند . پس از آن بگفت تا مسطح بن اثاثه و حسان بن ثابت و حمنه دختر جحش را كه بيشتر از همه بد گفته بودند حد زدند .\r\nابن اسحاق گويد : ام ايوب زن خالد بن زيد به دو گفته بود : « اى ابو ايوب ، شنيده اى مردم دربارهء عايشه چه مىگويند ؟ » ابو ايوب گفت : « بله شنيده‌ام ، دروغ مىگويند تو چنين كارى مىكردى ؟ » ام ايوب گفت : « نه به خدا من چنين كارى نمىكردم . » ابو ايوب گفت : « عايشه بهتر از تو است . » و چون آيات قرآن بر بىگناهى عايشه نازل شد ، ابو بكر كه پيش از آن خرج مسطح را مىداد گفت : « به خدا هرگز چيزى به او نميدهم و از پس آن سخنان كه دربارهء عايشه گفت هرگز به او كمك نميكنم . » و اين آيه نازل شد كه\r\n","description":"","footnote":"","page_name":" 1108 ","page_number":321},
  {"content":"\r\n« * ( وَلا يَأْتَلِ أُولُوا الْفَضْلِ مِنْكُمْ وَالسَّعَةِ أَنْ يُؤْتُوا أُولِي الْقُرْبى وَالْمَساكِينَ وَالْمُهاجِرِينَ في سَبِيلِ الله وَلْيَعْفُوا وَلْيَصْفَحُوا أَ لا تُحِبُّونَ أَنْ يَغْفِرَ الله لَكُمْ وَالله غَفُورٌ رَحِيمٌ 24 : 22 ) * [ 1 
  ] »\r\n( يعنى : و صاحبكرمان و توانگران شما قسم نخورند كه به خويشان و مستمندان و مهاجران راه خدا چيزى ندهند ، ببخشند و چشم بپوشند ، مگر دوست نداريد كه خدا بيامرزدتان كه خدا آمرزگار و رحيم است .\r\nابو بكر گفت به خدا دوست دارم كه خدا مرا بيامرزد و خرجى مسطح را بداد و گفت به خدا هرگز از او باز نگيرم .\r\nو چنان بود كه حسان بن ثابت شعرى دربارهء صفوان بن معطل سلمى و قوم وى گفته بود و او با شمشير حسان را بزد و ثابت بن قيس بن شماس ،\r\nصفوان را بگرفت و دستان وى را به گردن بست و به محلهء بنى حارث برد و عبد الله بن رواحه او را بديد و گفت : « چرا او را بسته اى » ثابت گفت : « براى آنكه حسان بن ثابت را با شمشير زد و پندارم كه او را كشت . » عبد الله بن رواحه گفت : « پيمبر خدا از كار تو خبر دارد ؟ » ثابت گفت : « نه به خدا . » عبد الله گفت : « از حد خود برون رفته اى او را رها كن » و ثابت ، صفوان را رها كرد .\r\nآنگاه پيش پيمبر رفتند و قصه را با وى بگفتند و او صلى الله عليه و سلم صفوان و حسان را بخواست و صفوان گفت : « اى پيمبر خداى مرا آزار كرد و هجو گفت كه خشمگين شدم و او را زدم . » پيمبر به حسان گفت : « چرا بد قوم من مىگويى كه خدايشان به اسلام هدايت\r\n\r\n","description":"","footnote":"\r\n[ 1 
  ] سورهء نور : 22\r\n","page_name":" 1109 ","page_number":322},
  {"content":"\r\nكرده است دربارهء اين ضربت كه خورده اى نكويى كن . » حسان گفت : « اى پيمبر خدا آن را به تو بخشيدم . » و پيمبر در عوض بيرح را كه اكنون قصر بنى جديله است به دو بخشيد ، پيش از آن بيرح به ابو طلحة بن سهل تعلق داشته بود كه به پيمبر بخشيده بود و پيمبر آن را در مقابل ضربتى كه حسان بن ثابت از صفوان خورده بود به دو داد و نيز سيرين را كه يك كنيز قبطى بود به دو بخشيد كه عبد الرحمان بن حسان از او تولد يافت .\r\nعايشه مىگفت : « از صفوان پرسش كردند و معلوم شد عنين است و با زنان كارى ندارد و پس از آن به شهادت رسيد . » ابو جعفر گويد : « پيمبر ماه شوال و رمضان را در مدينه به سر برد و در ماه ذى - قعده سال ششم به قصد عمره برون شد . »\r\n\r\nسخن از سفر حديبيه\r\nمجاهد گويد : پيمبر سه عمره كرد كه همه در ذى قعده بود و پس از انجام هر كدام به مدينه بازگشت .\r\nابن اسحاق گويد : پيمبر در ماه ذى قعده به قصد عمره برون شد و سر جنگ نداشت و عربان و باديه نشينان را به همراهى خويش خواند كه بيم داشت قرشيان به جنگ او برخيزند يا راه كعبه را به بندند ولى بسيارى از بدويان نيامدند .\r\nگويد : پيمبر با مهاجر و انصار و عربانى كه به دو پيوسته بودند برون شد و قربانى همراه برد و احرام عمره بست تا كسان از جنگ وى بيمناك نشوند و بدانند كه به زيارت و تعظيم كعبه مىرود .\r\nمحمد بن مسلم زهرى گويد : بسال حديبيه پيمبر برون شد كه آهنگ زيارت كعبه داشت و قصد جنگ نداشت و هفتاد قربانى برد و هفتصد كس همراه داشت\r\n","description":"","footnote":"","page_name":" 1110 ","page_number":323},
  {"content":"\r\nبراى هر ده كس يك قربانى بود .\r\nحديث ديگر از زهرى هست كه پيمبر با هزار و چند صد كس بود .\r\nمسلمه گويد : هزار و چهار صد كس بوديم كه همراه پيمبر به حديبيه رفتيم .\r\nابن عباس گويد : كسانى كه زير درخت حديبيه با پيمبر بيعت كردند هزار و پانصد و بيست و پنج كس بودند .\r\nعبد الله بن ابى اوفى گويد : به روز بيعت زير درخت هزار و سيصد كس بوديم و اسلميان يك هشتم گروه مهاجران بودند .\r\nجابر بن عبد الله انصارى نيز شمار همراهان پيمبر را در سفر حديبيه هزار و - چهار صد كس گفته است .\r\nزهرى گويد : چون پيمبر به عسفان رسيد بشير بن سفيان كعبى به دو رسيد و گفت :\r\n« اى پيمبر ، قرشيان از آمدن تو خبر يافته‌اند و بيرون شده‌اند و او باش قوم را همراه دارند كه پوست پلنگ پوشيده‌اند و در ذى طوى اردو زده‌اند و قسم خورده‌اند كه نگذارند وارد مكه شوى ، و اينك خالد بن وليد را با سواران خود به كراع الغميم فرستاده‌اند . » ابو جعفر گويد : بعضىها گفته‌اند در آن هنگام خالد مسلمان شده بود و همراه پيمبر بود .\r\nذكر گويندهء اين سخن ابن ابزى گويد : پيمبر با قربانى برفت تا به ذى الحليفه رسيد و عمر گفت : « اى پيمبر بىسلاح و اسب پيش كسانى مىروى كه با تو در حال جنگند . » و پيمبر كس به مدينه فرستاد و هر چه اسب و سلاح بود بياوردند و چون نزديك مكه رسيد نگذاشتند وارد شود و سوى منى رفت و آنجا فرود آمد و خبر آمد كه عكرمة بن ابى جهل با پانصد كس برون آمده ، و پيمبر به خالد بن وليد گفت : « اى خالد اينك پسر عم تو با سپاه مىآيد . »\r\n","description":"","footnote":"","page_name":" 1111 ","page_number":324},
  {"content":"\r\nخالد گفت : « من شمشير خدا و شمشير پيمبر وى هستم ، مرا هر كجا خواهى بفرست » از آن روز خالد شمشير خدا نام گرفت . و پيمبر او را با سپاهى بفرستاد و در دره با عكرمه رو به رو شد و او را منهزم كرد و به داخل ديوارهاى مكه راند . و بار ديگر عكرمه بيامد و خالد او را منهزم كرد و به داخل ديوارهاى مكه راند و بار سوم عكرمه بيامد و خالد او را منهزم كرد و به داخل ديوارهاى مكه راند و خدا اين آيه را نازل كرد :\r\n« * ( وَهُوَ الَّذِي كَفَّ أَيْدِيَهُمْ عَنْكُمْ وَأَيْدِيَكُمْ عَنْهُمْ بِبَطْنِ مَكَّةَ من بَعْدِ أَنْ أَظْفَرَكُمْ عَلَيْهِمْ وَكانَ الله بِما تَعْمَلُونَ بَصِيراً . هُمُ الَّذِينَ كَفَرُوا وَصَدُّوكُمْ عَنِ الْمَسْجِدِ الْحَرامِ وَالْهَدْيَ مَعْكُوفاً أَنْ يَبْلُغَ مَحِلَّه وَلَوْ لا رِجالٌ مُؤْمِنُونَ وَنِساءٌ مُؤْمِناتٌ لَمْ تَعْلَمُوهُمْ أَنْ تَطَؤُهُمْ فَتُصِيبَكُمْ مِنْهُمْ مَعَرَّةٌ بِغَيْرِ عِلْمٍ لِيُدْخِلَ الله في رَحْمَتِه من يَشاءُ لَوْ تَزَيَّلُوا لَعَذَّبْنَا الَّذِينَ كَفَرُوا مِنْهُمْ عَذاباً أَلِيماً 48 : 24 - 25 ) * » [ 1 
  ] يعنى : اوست كه نزديك مكه پس از آنكه شما را بر مشركان ظفر داد دستهاى شما را از ايشان و دستهاى ايشان را از شما بازداشت و خدا به اعمالى كه مىكرديد بينا بود . آنها كسانى بودند كه كفر ورزيدند و شما را با قربانها كه براى رسيدن به قربانگاه بسته بود از مسجد الحرام بازداشتند . اگر بيم آن نبود كه مردان مؤمن و زنان مؤمنه را كه نمىشناسيد آسيب زنيد و از بابت ايشان بدون اينكه بدانيد مكروهى به شما رسد ( اجازه كار زار يافته بوديد اما نيافتيد ) تا خدا هر كه را خواهد به رحمت خويش درآرد اگر از هم جدا بودند ، كافرانشان را عذاب مىكرديم ، عذابى المانگيز .\r\nگويد : خدا از پس آنكه پيمبر خويش را بر آنها ظفر داد وى را از آنها بازداشت\r\nاز آن رو كه گروهى مسلمان در ميانشان بود و نمىخواست سپاه ندانسته به آنها آسيب رساند .\r\n\r\n","description":"","footnote":"\r\n[ 1 
  ] حم : 23 تا 25\r\n","page_name":" 1112 ","page_number":325},
  {"content":"\r\nابن اسحاق گويد : وقتى قرشيان به مقابلهء پيمبر آمدند گفت : « واى بر قريش كه جنگ آنها را نابود مىكند ، چرا مرا با ديگر عربان وا نمىگذارند كه اگر بر من غلبه يافتند به مقصود خويش رسيده باشند و اگر من غالب شدم آسوده خاطر به اسلام درآيند و اگر نخواستند به جنگ برخيزند ، قرشيان چه گمان مىكنند به خدا با آنها در كار دين خويش جنگ مىكنم تا خدا آن را غلبه دهد يا جان بر سر اين كار نهم . » آنگاه پيمبر گفت : « كى مىتواند ما را به راهى غير از راهى كه قرشيان بسته‌اند ببرد ؟ » يكى از مردم اسلم گفت : « اى پيمبر خداى من اين كار مىكنم . » سپس پيمبر و همراهان را از ميان دره ها از راهى سخت و ناهموار ببرد كه به زحمت افتادند و چون از آنجا درآمدند و در انتهاى دره به زمين هموار رسيدند پيمبر گفت : « بگوييد : از خدا آمرزش مىخواهيم و توبه به دو مىبريم . » و ياران اين كلمات بگفتند .\r\nپيمبر گفت : « اين كلماتى بود كه بر بنى اسرائيل عرضه شد و نگفتند . » ابن شهاب زهرى گويد : پيمبر كسان را از راهى برد كه از جانب ثنية المرار به حديبيه مىرسيد كه زير مكه بود\r\nو چون سپاه قريش ديدند كه محمد و يارانش از راه ديگر رفته‌اند بازگشتند و چون پيمبر به ثنية المرار رسيد شترش بخفت و ياران گفتند :\r\n« وامانده » پيمبر گفت : « وانمانده ولى آنكه فيل را از مكه نگهداشت نگهش داشت اكنون اگر قريش مرا به كارى خوانند كه رعايت خويشاوند باشد مىپذيرم . » پس از آن به كسان گفت : « فرود آييد » گفتند : « اى پيمبر خدا در اين دره آب نيست كه بر آن فرود آييم . » پيمبر تيرى از تيردان خويش برآورد و به يكى از ياران داد و در يكى از چاهها رفت و تير را ته آن فرو برد و آب از آن بجوشيد چنان كه بر آن حايل زدند .\r\nابن اسحاق گويد : آنكه با تير پيمبر در چاه رفت ناجية بن عمير بود كه\r\n","description":"","footnote":"","page_name":" 1113 ","page_number":326},
  {"content":"\r\nقربانيهاى پيمبر را مىراند . براء بن عازب نيز مىگفت : « من بودم كه تير پيمبر را در چاه بردم . »\r\nمروان بن حكم گويد : پيمبر در انتهاى حديبيه فرود آمد و گودالى آنجا بود كه اندكى آب داشت و به زودى آب خشك شد و كسان از تشنگى شكايت پيش پيمبر بردند و تيرى از تيردان خود برآورد و گفت در گودال نهند و پيوسته آب مىجوشيد تا از آنجا برفتند .\r\nدر اين هنگام بديل بن ورقاى خزاعى با تنى چند از قوم خويش بيامد - خزاعيان تهامه از نيكخواهان پيمبر بودند - و گفت : « قوم كعب بن لوى و عامر بن لوى را ديدم كه بر آبهاى حديبيه فرود آمده‌اند و سر جنگ تو دارند و نمىگذارند سوى كعبه روى . » پيمبر صلى الله عليه و سلم گفت : « ما براى جنگ با كسى نيامده‌ايم براى عمره آمده‌ايم قرشيان از جنگ به جان آمده‌اند و اگر خواهند مدتى معين كنيم و مرا با ديگران واگذارند كه اگر دين من غلبه يافت و خواستند\r\nبدان درآيند و اگر نخواهند به خدايى كه جان من به فرمان اوست با آنها در كار دين خويش جنگ مىكنم تا جان بدهم يا فرمان خداى روان شود . » بديل گفت : « سخن ترا به آنها مىگوييم . » آنگاه بديل سوى قرشيان رفت و گفت : « از پيش اين مرد آمده‌ايم و شنيديم كه سخنى مىگفت ، اگر مىخواهيد سخنان وى را با شما بگوييم . » سفيهان قوم گفتند . « حاجت نداريم كه از او چيزى بگويى » و صاحبان رأى گفتند : « بگو چه شنيده اى ؟ » بديل گفت : « شنيدم كه چنين و چنان مىگفت . » و همه سخنان پيمبر را با آنها در ميان نهاد .\r\nوقتى سخن به سر برد عروة بن مسعود ثقفى گفت : « اى قوم مگر من پدر\r\n","description":"","footnote":"","page_name":" 1114 ","page_number":327},
  {"content":"\r\nنيستم ؟ » .\r\nگفتند : « چرا » گفت : « آيا از من بدگمانيد ؟ » گفتند : « نه . » گفت : « مىدانيد كه من مردم عكاظ را سوى شما خواندم و چون نپذيرفتند با زن و فرزند و همه كسانى كه اطاعت من كردند سوى شما آمدم ؟ » گفتند : « آرى . » زهرى گويد : عروة بن مسعود فرزند سبيعه دختر عبد شمس بود .\r\nعروه گفت : اين مرد روش عاقلانه اى به شما عرضه كرده بپذيريد و بگذاريد من سوى او روم .\r\nگفتند : « برو . » عروه پيش پيمبر آمد و با او سخن كرد و پيمبر همان سخنان با وى گفت كه با بديل گفته بود .\r\nعروه به دو گفت : « اى محمد هيچكس از عربان ، قوم خويش را نابود نكرده كه تو نابود كنى و اگر چنين شود من كسانى را اطراف تو مىبينم كه توانند بگريزند و ترا رها كنند . » ابو بكر گفت : « پايين تنهء لات را بمك ، ما مىگريزيم و او را رها مىكنيم ! » لات بت ثقيف بود كه پرستش آن مىكردند .\r\nعروه گفت : « اين كيست ؟ » گفتند : « ابو بكر است . » گفت : « بخدايى كه جانم به فرمان اوست\r\nاگر منتى بر من نداشتى كه تلافى آن نكرده‌ام جواب ترا مىدادم . » آنگاه با پيمبر به سخن پرداخت و همين كه چيزى مىخواست گفت ريش وى\r\n","description":"","footnote":"","page_name":" 1115 ","page_number":328},
  {"content":"\r\nرا مىگرفت و مغيرة بن شعبه كه بالاى سر پيمبر ايستاده بود و مغفر به سر داشت وقتى عروه دست به ريش پيمبر مىبرد ، با نيام شمشير به دست او مىزد و مىگفت : « دست از ريش او بدار . » عروه سر برداشت و گفت : « اين كيست ؟ » گفتند : « مغيرة بن شعبه . » گفت : « اى خيانتكار ، مگر من در كار تصفيهء خيانت تو نكوشيدم ؟ » و چنان بود كه مغيره در جاهليت با گروهى همراه بود و آنها را بكشت و اموالشان برگرفت و بيامد و مسلمان شد و پيمبر گفت : « اسلام را پذيرفتم و اما مال حاصل خيانت است و حاجت بدان نداريم . » عروه در كار ياران پيمبر دقيق شده بود و مىگفت : « به خدا وقتى پيمبر آب دهان مىانداخت يكيشان آن را به دست مىگرفت و به صورت و پوست خود مىماليد و چون فرمانى مىداد در انجام آن به هم پيشى مىگرفتند و چون وضو مىگرفت براى گرفتن آب وضوى او كارشان به كشمكش مىرسيد ، وقتى پيش او سخن مىكردند آهنگشان ملايم بود و از روى تعظيم خيره در او نمينگريستند . » وقتى عروه پيش ياران خويش برگشت گفت : « اى قوم به خدا به دربار شاهان رفته‌ام ، دربار كسرى و قيصر و نجاشى را ديده‌ام اما هيچيك از پادشاهان به نزد كسانش چون محمد در ميان ياران خويش بزرگ و عزيز نبوده ، اينك كه روشى عاقلانه به شما عرضه كرده بپذيريد . » پس از آن يكى از مردم كنانه به قرشيان گفت : « بگذاريد من نيز سوى محمد روم . » گفتند : « برو . » و چون به نزديك محمد و ياران وى رسيد ، پيمبر گفت : « اينك فلانى مىرسد .\r\nوى از طايفه ايست كه قربانى را مهم مىشمارند قربانيها را رها كنيد . » و قربانيها را رها\r\n","description":"","footnote":"","page_name":" 1116 ","page_number":329},
  {"content":"\r\nكردند و قوم لبيك گويان پيشاپيش وى رفتند و چون اين بديد گفت : « تقديس خداى ! اين قوم را نبايد از كعبه بازداشت . »\r\nزهرى گويد : پس از آن حليس بن علقمه يا ابن زبان را كه سالار حبشيان بود سوى پيمبر فرستادند و چون او را ديد گفت : « اين از جماعتى است كه خدا را مىپرستند ، قربانيها را مقابل وى رها كنيد تا ببيند » و چون او قربانيهاى قلاده دار را بديد كه در پهناى دره روان بود و از طول مدت توقف پشم يك ديگر را خورده بود به احترام آنچه ديده بود پيش پيمبر نيامد و سوى قرشيان بازگشت و گفت : « اى گروه قرشيان ، چيزى ناروا ديده‌ام ، راه بر قربانيهاى قلاده دار بسته‌ايد كه از طول مدت توقف پشم همديگر را بخورده . » گفتند : « بنشين كه تو مردى صحرانشينى و چيزى ندانى . » ابن اسحاق گويد : در اين هنگام حليس خشمگين شد و گفت : « اى گروه قرشيان به خدا ما با شما پيمان نكرده‌ايم كه زايران كعبه را از خانهء خدا بازداريد ، بخدايى كه جان حليس به فرمان اوست بگذاريد محمد به زيارت خانه آيد و گر نه حبشيان را مىبرم . » گفتند : « اى حليس ، خاموش باش و بگذارمان تا در كار خويش بينديشيم . » آنگاه يكى از قرشيان به نام مكرز بن حفص برخاست و گفت : « من سوى او مىروم . » و چون مكرز نزديك رسيد پيمبر گفت : « اين مكرز بن حفص است و مردى بد - كاره است . » مكرز بيامد و با پيمبر سخن آغاز كرد و در همين اثنا سهيل بن عمرو بيامد و پيمبر گفت : « كارتان سهل شد . »\r\nسلمة بن اكوع گويد : « قرشيان سهيل بن عمرو و حويطب بن عبد العزى و حفص بن فلان را سوى پيمبر خداى صلى الله عليه و سلم فرستادند كه با وى صلح كنند و چون پيمبر آنها را بديد كه همراه سهيل مىآيند گفت : « خدا كارتان را سهل كرد . اينان به\r\n","description":"","footnote":"","page_name":" 1117 ","page_number":330},
  {"content":"\r\nخويشاوندى مىآيند و سر صلح دارند . قربانيها را رها كنيد و لبيك گوييد شايد خدا دلهاشان را نرم كند . » و كسان از اطراف اردوگاه لبيك گفتن آغاز كردند و بانگ از هر گوشه برخاست .\r\nآنگاه سهيل و همراهان وى برسيدند و تقاضاى صلح كردند .\r\nسلمه گويد : در اين هنگام كه سخن از صلح بود و كس از مشركان ميان مسلمانان بود و از مسلمانان كس ميان مشركان بود كه ابو سفيان او را بكشت و ناگهان دره پر از مردان مسلح شد و من شش كس از مشركان مسلح را بىمقاومت براندم و پيش پيمبر آوردم كه سلاحشان را نگرفت و خونشان نريخت و از آنها درگذشت .\r\nگويد : وقتى با اهل مكه صلح كرديم سوى درختى رفتم و خار آن را كنار زدم و در سايه اش بخفتم و چهار تن از مشركان مكه بيامدند و دربارهء پيمبر ناسزا مىگفتند و من از آنها بيزار شدم و سوى درختى ديگر رفتم و آنها سلاح خويش بياويختند و بخفتند و در آن حال بودند كه يكى از پايين دره بانگ زد : اى گروه مهاجران ابن زنيم را كشتند و من شمشير برگرفتم و به آن چهار كس كه خفته بودند حمله بردم و سلاحشان بگرفتم و گفتم : « قسم به خدايى كه محمد را حرمت داده هر كدامتان سربلند كند گردنش را ميزنم »\r\nسپس آنها را سوى پيمبر راندم و عمويم عامر يكى از مردم عبلات را كه مكرز نام داشت بياورد كه پوشش جنگ به تن داشت و چون آنها را پيش پيمبر بداشتيم و هفتاد كس از مشركان آنجا بودند ، پيمبر در آنها نگريست و گفت : « رهاشان كنيد بگذاريد آغاز بد كارى از آنها باشد . » و همه را بخشيد .\r\nگويد : و خداوند اين آيه را نازل كرد :\r\n« * ( وَهُوَ الَّذِي كَفَّ أَيْدِيَهُمْ عَنْكُمْ وَأَيْدِيَكُمْ عَنْهُمْ بِبَطْنِ مَكَّةَ 48 : 24 ) * . » يعنى : اوست كه به نزديك مكه دستهاى شما را از ايشان و دستهاى ايشان از\r\n","description":"","footnote":"","page_name":" 1118 ","page_number":331},
  {"content":"\r\nشما بازداشت . [ 1 
  ] سلمه گويد : آنگاه مسلمانانى را كه به دست مشركان بودند بگرفتيم و كس به نزد آنها وانگذاشتيم و سهيل بن عمرو و خويطب به كار صلح پرداختند و پيمبر على عليه السلام را به كار صلح فرستاد .\r\nقتاده گويد : يكى از ياران پيمبر كه زنيم نام داشت بر يكى از ارتفاعات حديبيه نمودار شد و مشركان تيرى بينداختند و او را بكشتند و پيمبر گروهى را فرستاد تا دوازده سوار از كفار بياوردند و گفت : « آيا با من پيمانى داريد ؟ آيا قرارى داده‌ايم ؟ » گفتند : « نه » و پيمبر آنها را رها كرد .\r\nابن اسحاق گويد : « قرشيان سهيل بن عمرو را پس از آن فرستادند كه پيمبر با عثمان - بن عفان پيامى براى آنها فرستاده بود . »\r\nگويد : پيمبر خراش بن اميهء خزاعى را بخواند و او را بر يكى از شتران خويش سوار كرد و سوى قرشيان به مكه فرستاد تا پيام وى را به اشراف مكه برساند اما شتر پيمبر را پى كردند و مىخواستند خراش را بكشند كه حبشيان مانع شدند و او سوى پيمبر بازگشت .\r\nگويد : قرشيان چهل يا پنجاه كس را فرستادند تا به دور اردوگاه پيمبر بگردند و به ياران وى آسيب رسانند و اين گروه را بگرفتند و پيش پيمبر آوردند كه از آنها در گذشت و رهاشان كرد . اينان سنگ و تير به اردوگاه پيمبر انداخته بودند .\r\nپس از آن پيمبر عمر بن خطاب را بخواند كه به مكه رود و به اشراف قريش بگويد كه پيمبر براى زيارت آمده است .\r\nعمر گفت : « اى پيمبر من از قريش بر جان خود بيمناكم و از بنى عدى كس در مكه نيست كه مرا حفظ كند قرشيان نيك مىدانند كه در دشمنى آنها سر سخت\r\n\r\n","description":"","footnote":"\r\n[ 1 
  ] فتح : 24\r\n","page_name":" 1119 ","page_number":332},
  {"content":"\r\nبوده‌ام . اما عثمان بن عفان در مكه از من محفوظتر است . » پيمبر عثمان را بخواند و سوى ابو سفيان و اشراف قريش فرستاد تا به آنها بگويد كه پيمبر براى جنگ نيامده بلكه به زيارت كعبه و بزرگداشت آن آمده است .\r\nعثمان سوى مكه رفت و هنگامى كه وارد شهر مىشد ، يا كمى پيش از آن ، ابان بن سعيد بن عاص او را بديد و از مركب پياده شد و او را به رديف خويش سوار كرد و پناه داد تا پيام پيمبر را بگزارد و عثمان پيش ابو سفيان و بزرگان قريش رفت و پيام پيمبر بگفت و چون اين كار را به سر برد به دو گفتند : « اگر مىخواهى بر كعبه طواف كنى برو طواف كن . » عثمان گفت : « طواف نمىكنم تا پيمبر نيز به طواف آيد . » قرشيان عثمان را بداشتند\r\nو خبر به پيمبر و ياران او رسيد كه عثمان را كشته‌اند ، پيمبر گفت : « باز نگرديم تا كار قرشيان را يكسره كنيم . » و كسان را به بيعت خواند و اين بيعت رضوان بود كه زير درخت انجام گرفت .\r\nسلمة بن اكوع گويد : هنگامى كه از حديبيه حركت كرده بوديم بانگزن پيمبر ندا داد اى مردم براى بيعت بياييد كه روح القدس نازل شد ، و ما سوى پيمبر رفتيم كه او زير درختى تيره رنگ بود و با او بيعت كرديم و خدا اين آيه را نازل فرمود :\r\n« * ( لَقَدْ رَضِيَ الله عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ 48 : 18 ) * » يعنى : خدا از مؤمنان خشنود شد هنگامى كه زير درخت با تو بيعت مىكردند .\r\nعامر گويد : نخستين كسى كه بيعت رضوان كرد سنان بن وهب ، يكى از مردم اسد ، بود .\r\nجابر بن عبد الله گويد : به روز حديبيه هزار و چهار صد كس بوديم كه با پيمبر بيعت كرديم و او زير درخت تيره رنگ بود و عمر دست وى را گرفته بود ، همه بيعت كرديم بجز جد بن قيس انصارى كه زير شكم شتر خود نهان شده بود .\r\n","description":"","footnote":"","page_name":" 1120 ","page_number":333},
  {"content":"\r\nگويد : بيعت كرديم كه فرار نكنيم و تا پاى مرگ مقاومت كنيم .\r\nسلمة بن اكوع گويد : پيمبر زير درخت بود كه كسان را به بيعت خواند و من جزو نخستين كسانى بودم كه بيعت كردند . آنگاه بسيار كسان بيعت كردند و در آن ميانه پيمبر به من گفت : « سلمه بيعت كن . » گفتم : « اى پيمبر ، من جزو اولين كسانى بودم كه بيعت كرده‌اند . » گفت : « باز هم . » و چون سلاح نداشتم سپرى به من داد .\r\nپس از آن بيعت ادامه يافت تا به آخر رسيد و پيمبر گفت : « سلمه بيعت نمىكنى ؟ . » گفتم : « اى پيمبر ، دو بار بيعت كرده‌ام . » گفت : « باز هم . » بار سوم بيعت كردم و پيمبر گفت : « سپرى كه به تو دادم چه شد ؟ . » گفتم : « عمويم عامر سلاح نداشت و سپر را به دو دادم . » پيمبر بخنديد و گفت : « تو چنانى كه گذشتگان گفته‌اند : خدايا دوستى به من بده كه او را از خودم بيشتر دوست داشته باشم . » ابن اسحاق گويد : پيمبر با كسان بيعت كرد و هيچكس از مسلمانان به جز جد بن قيس از بيعت باز نماند .\r\nجابر بن عبد الله گويد : گويى او را مىبينم كه به شكم شتر خويش چسبيده بود كه نهان ماند .\r\nپس از آن خبر آمد كه شايعهء قتل عثمان نادرست بود .\r\nابن اسحاق گويد : پس از آن قرشيان سهيل بن عمرو را سوى پيمبر فرستادند و گفتند : « با وى صلح كن به شرط آنكه امسال بازگردد كه عربان نگويند به زور وارد مكه شده است . » و چون سهيل از دور نمايان شد و پيمبر او را بديد گفت : « صلح مىخواهند كه\r\n","description":"","footnote":"","page_name":" 1121 ","page_number":334},
  {"content":"\r\nاين مرد را فرستاده‌اند . » وقتى سهيل پيش پيمبر رسيد\r\nگفتگو بسيار شد آنگاه صلح در ميان رفت و چون كار التيام يافت و جز نامه نوشتن نماند عمر بن خطاب برجست و پيش ابو بكر رفت و گفت : « اى ابو بكر مگر او پيمبر خدا نيست ؟ . » ابو بكر گفت : « چرا . » گفت : « مگر ما مسلمان نيستيم ؟ . » ابو بكر گفت : « چرا . » گفت : « مگر آنها مشرك نيستند ؟ . » ابو بكر گفت : « چرا . » گفت : « پس چرا در كار دين خود تحمل زبونى كنيم ؟ » ابو بكر گفت : « اى عمر مطيع وى باش من شهادت مىدهم كه او پيمبر خدا است . » آنگاه عمر پيش پيمبر آمد و گفت : « مگر تو پيمبر خدا نيستى ؟ » پيمبر گفت : « چرا . » گفت : « مگر ما مسلمان نيستيم ؟ . » پيمبر گفت : « چرا . » گفت : « مگر آنها مشرك نيستند ؟ . » پيمبر گفت : « چرا . » گفت : « پس چرا در كار دين خويش تحمل زبونى كنيم ؟ . » پيمبر گفت : « من بنده و فرستادهء خدايم و خلاف فرمان وى نكنم ، او نيز مرا وا نخواهد گذاشت . » عمر مىگفت : « از بيم سخنانى كه آن روز گفتم پيوسته روزه مىداشتم و صدقه مىدادم و نماز مىكردم و بنده آزاد مىكردم تا اميدوار شدم كه خوب شده باشد . »\r\n","description":"","footnote":"","page_name":" 1122 ","page_number":335},
  {"content":"\r\nعلى بن ابى طالب گويد : آنگاه پيمبر مرا پيش خواند و گفت : « بنويس بسم الله - الرحمن الرحيم . » سهيل بن عمرو گفت : « من اين را نمىشناسم بنويس باسمك اللهم . » پيمبر گفت : « بنويس بسمك اللهم . » و من نوشتم .\r\nپس از آن پيمبر گفت : « بنويس اين صلحنامهء محمد پيمبر خداست با سهيل بن عمرو . » سهيل گفت : « اگر ترا پيمبر خدا مىدانستم كه با تو جنگ نداشتم ، اسم خودت و اسم پدرت را بنويس . » پيمبر گفت : « بنويس ، اين صلحنامهء محمد بن عبد الله است با سهيل بن عمرو .\r\nمقرر شد كه ده سال جنگ ميان كسان نباشد و همه در امان باشند و دست از يك ديگر بدارند به شرط آنكه هر كس از قرشيان\r\nبى اجازهء سرپرست خويش پيش محمد رود او را پس دهد ، و هر كس از كسان پيمبر پيش قريش آيد او را پس ندهند ميان ما صلح است و جنگ و اسارت نيست و هر كه خواهد با پيمبر خدا پيمان كند و هر كه خواهد با قرشيان پيمان كند . » مردم خزاعه گفتند : « ما با پيمبر پيمان مىكنيم . » ( مردم بنى بكر گفتند : « ما با قرشيان پيمان مىكنيم . » ) قرشيان با پيمبر شرط كردند كه در اين سال باز گردى و وارد مكه نشوى و سال ديگر بيايى و ما از مكه برويم و با ياران خويش درآيى و بيش از سلاح سوار ، نداشته باشى كه شمشير در نيام باشد و جز اين سلاحى نيارى .\r\nدر آن اثنا كه پيمبر خداى و سهيل بن عمرو نامهء صلح مىنوشتند ، ابو جندل پسر سهيل كه دربند آهن بود و گريخته بود پيش پيمبر آمد .\r\nو چنان بود كه وقتى ياران پيمبر برون مىشدند مطمئن بودند كه فتح مىشود ، به سبب خوابى كه پيمبر خدا ديده بود ، و چون ديدند كه كار به صلح و بازگشت\r\n","description":"","footnote":"","page_name":" 1123 ","page_number":336},
  {"content":"\r\nافتاد و پيمبر بسيار تحمل كرد ، سخت آشفته شدند و چيزى نمانده بود كه به خطر كفر افتند .\r\nو چون سهيل ، ابو جندل پسر خويش را بديد برخاست و به او سيلى زد و چانه اش بگرفت و گفت : « اى محمد پيش از آمدن اين ، قضيه ميان من و تو به سر رفته است . » پيمبر گفت : « راست مىگويى . » سهيل ، ابو جندل را مىكشيد كه سوى قريش بازگرداند و ابو جندل بانگ مىزد : « اى مسلمانان مرا سوى مشركان مىبرند كه از دينم بگردانند . » مسلمانان از اين ماجرا آشفته تر شدند اما پيمبر گفت : « اى ابو جندل پايمردى كن\r\nكه خداى براى تو و ديگر مردم بىتوان گشايش و مفرى پديد مىآورد ، ما با اين قوم پيمانى بسته‌ايم و تعهدى كرده‌ايم و خيانت نمىكنيم . » گويد : عمر برجست و همراه ابو جندل روان شد و مىگفت : « اى ابو جندل صبر كن كه آنها مشركند و خونشان چون خون سگ است . » و دستگيرهء شمشير را نزديك او مىبرد .\r\nعمر مىگفت : « اميد داشتم شمشير را بگيرد و پدر خود را با آن بزند اما نخواست خون پدر را بريزد . » و چون نامهء صلح به سر رسيد گروهى از مسلمانان و مشركان ، ابو بكر بن ابى قحافه و عمر بن خطاب و عبد الرحمان بن عوف و عبد الله بن سهيل بن عمرو و سعد بن ابى وقاص و محمود بن مسلمه و مكرز بن حفص كه مشرك بود و على بن ابى طالب ، شاهد صلحنامه شدند كه على نوشت و نويسندهء صلحنامه هم او بود .\r\nبراء گويد : پيمبر در ماه ذى قعده به قصد عمره رفت ، اما اهل مكه نگذاشتند وارد شود و صلح شد كه سه روز در مكه بماند و چون صلحنامه مىنوشت چنين نوشت :\r\n« اين صلحنامهء محمد پيمبر خداست . » گفتند اگر ترا پيمبر خدا مىدانستيم مانع ورود\r\n","description":"","footnote":"","page_name":" 1124 ","page_number":337},
  {"content":"\r\nتو نمىشديم ولى تو محمد بن عبد الله هستى . » پيمبر گفت : « من پيمبر خدا هستم و محمد بن عبد الله هستم . » و به على گفت : « پيمبر خدا را محو كن . » اما على گفت : « نه ، هرگز ترا محو نمىكنم . » پيمبر صلحنامه را بگرفت - وى نوشتن خوب نمىدانست - و كلمهء محمد را به جاى پيمبر خدا نوشت و چنين نوشته شد : « اين صلحنامهء محمد است كه با سلاح به مكه در نيايد به جز شمشير در نيام ، و از مردم آن كسى را كه بخواهد پيرو او شود همراه نبرد و از ياران خويش كسى را كه بخواهد آنجا بماند مانع نشود . » و چون پيمبر وارد مكه شد و مدت به سر رسيد قرشيان پيش على آمدند و گفتند :\r\n« به رفيقت بگو از پيش ما برو كه مدت به سر رسيد . » و پيمبر از مكه برون شد .\r\nعمرو بن زبير گويد : وقتى صلحنامه به سر رسيد پيمبر به ياران خويش گفت :\r\n« برخيزيد و قربان كنيد و سپس موى سر بستريد . » اما كس برنخاست . پيمبر اين سخن سه بار گفت و چون كس برنخاست پيش ام سلمه رفت و آنچه ديده بود با وى بگفت . ام سلمه گفت : « اگر مىخواهى چنين كنند برون شو و با هيچكس سخن مگوى و قربان كن و موى تراش خويش را بخواه كه موى سر تو بسترد . » پيمبر برون شد و با كس سخن نكرد و قربان كرد و موى بسترد و چون قوم ، اين بديدند برخاستند و قربان كردند و موى از سر همديگر بستردند و نزديك بود كسانى در آن ميانه كشته شوند .\r\nابن اسحاق گويد : آن كس كه در آن روز موى سر پيمبر بسترد خراش بن امية بن فضل خزاعى بود .\r\nابن عباس گويد : به روز حديبيه كسانى موى سر بستردند و كسانى تقصير كردند و پيمبر گفت : « خداى موىستران را بيامرزاد . »\r\n","description":"","footnote":"","page_name":" 1125 ","page_number":338},
  {"content":"\r\nگفتند : « و تقصير كنان را نيز . » گفت : « خداى موىستران را بيامرزاد . » گفتند : « و تقصير كنان را نيز . » گفت : « خداى موىستران را بيامرزاد . » گفتند : « اى پيمبر خداى و تقصير كنان را نيز . » پيمبر گفت : « و تقصير كنان را نيز . » گفتند : « اى پيمبر خداى چرا آمرزش را تنها براى موىستران خواستى ؟ . » گفت : « از آن رو كه آنها شك نياوردند . »\r\nزهرى گويد : پس از آن پيمبر سوى مدينه بازگشت و پيش از آن در اسلام فتحى چنين بزرگ نشده بود كه هر جا دو قوم رو به رو مىشدند جنگ بود و چون صلح شد و جنگ از ميان برخاست و مردم از يك ديگر ايمن شدند ، ملاقات كردند و سخن آوردند و مشاجره كردند و هر كس ادراكى داشت و از اسلام با او سخن كردند مسلمان شد و در اثناى دو سال به اندازهء سالهاى پيش و بيشتر به اسلام گرويدند .\r\nگويد : چون پيمبر به مدينه رسيد ابو بصير ، كه يكى از قرشيان بود بيامد .\r\nابن اسحاق گويد : نام ابو بصير عتبة بن اسد بود و از جمله مسلمانانى بود كه در مكه بداشته بودند و چون پيش پيمبر آمد ازهر بن عبد عوف و اخنس بن شريق دربارهء وى به پيمبر نامه نوشتند و يكى از مردم بنى عامر را با يكى از غلامان خويش بفرستادند و چون نامه را به پيمبر دادند گفت : « اى ابو بصير ، ما با اين قوم پيمانى داريم كه مىدانى و در دين ما خيانت نيست و ، خدا براى تو و مردم كم توان كه با تواند گشايش و مفرى پديد مىآورد . » گويد : ابو بصير با آن دو كس برفت و چون به ذو الحليفه رسيد پهلوى ديوارى بنشست و دو همراهش نيز با وى بودند . آنگاه به مرد عامرى گفت : « شمشيرت بران است ؟ »\r\n","description":"","footnote":"","page_name":" 1126 ","page_number":339},
  {"content":"\r\nگفت : « آرى . » گفت : « ببينمش ؟ . » گفت : « اگر مىخواهى ببين . » ابو بصير شمشير را از نيام درآورد و مرد عامرى را بزد\r\nو بكشت و غلام شتابان برفت تا پيش پيمبر رسيد كه در مسجد نشسته بود ، و چون پيمبر از دور او را بديد گفت : « اين مردى وحشت زده است . » و چون غلام نزديك شد از او پرسيد : « چه شده ؟ . » گفت : « رفيق شما رفيق مرا كشت . » هماندم ابو بصير شمشير آويخته در رسيد و پيش پيمبر بايستاد و گفت : « اى پيمبر خداى ، به پيمان خويش وفا كردى و مرا به آنها تسليم كردى و سپس خدا مرا از دستشان نجات داد . » پيمبر گفت : « جنگ آفرينى است ! . » ابن اسحاق گويد : و يا گفت : « اگر كسانى با او باشند جنگ افروزى است ! . » و چون اين سخن بگفت ابو بصير بدانست كه وى را بفرستاده پس مىدهد ، و از پيش پيمبر برفت و در عيص به نزديك ساحل دريا بر راه كاروانهاى قريش كه سوى شام مىرفت فرود آمد و مسلمانانى كه در مكه محبوس قرشيان بودند سخن پيمبر را بشنيدند كه به ابو بصير گفته بود : « اگر كسانى با او باشند جنگ افروزى است . » و در عيص به ابو بصير پيوستند . ابو جندل نيز بگريخت و پيش ابو بصير رفت و نزديك به هفتاد كس فراهم آمدند و قرشيان را به تنگنا انداختند و هر كاروانى كه سوى شام مىرفت راه بر آن مىبستند و كاروانيان را مىكشتند و اموالشان را مىبردند .\r\nقرشيان كس پيش پيمبر فرستادند و او را به خدا و خويشاوندى قسم دادند كه كس را پس نفرستد و هر كس از مكه پيش وى آمد در امان باشد . و پيمبر آن گروه را پناه داد و سوى وى آمدند .\r\n","description":"","footnote":"","page_name":" 1127 ","page_number":340},
  {"content":"\r\nدر حديث ابن اسحاق هست كه وقتى سهيل بن عمرو خبر يافت كه ابو بصير مرد عامرى را كشته است پشت به كعبه داد و گفت : « از اينجا نروم تا خونبهاى اين مرد را بدهيد . » ابو سفيان گفت : « به خدا اين سفاهت است ، يك سوم خونبهاى او نيز داده نميشود . »\r\nپس از آن تنى چند از زبان مسلمان از مكه پيش پيمبر آمدند و خداوند اين آيه را نازل فرمود :\r\n« * ( يا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ مُهاجِراتٍ فَامْتَحِنُوهُنَّ الله أَعْلَمُ بِإِيمانِهِنَّ فَإِنْ عَلِمْتُمُوهُنَّ مُؤْمِناتٍ فَلا تَرْجِعُوهُنَّ إِلَى الْكُفَّارِ لا هُنَّ حِلٌّ لَهُمْ وَلا هُمْ يَحِلُّونَ لَهُنَّ وَآتُوهُمْ ما أَنْفَقُوا وَلا جُناحَ عَلَيْكُمْ أَنْ تَنْكِحُوهُنَّ إِذا آتَيْتُمُوهُنَّ أُجُورَهُنَّ وَلا تُمْسِكُوا بِعِصَمِ الْكَوافِرِ 60 : 10 ) * [ 1 
  ] . » يعنى : اى پيمبر ، وقتى زنان مؤمن به مهاجرت نزد شما آيند امتحانشان كنيد خدا به ايمانشان داناتر است ، اگر آنها را مؤمن شناختيد ، سوى كافرانشان باز مگردانيد نه اينان به كافران حلالند و نه آنها به زنان مؤمن مهاجر حلال باشند هر چه ( در راه ازدواج ) خرج كرده‌اند بدهيدشان براى نكاح كردن اين زنان ، اگر مهرشان را به ايشان بدهيد گناهى بر شما نيست به عقد كافران اعتبار منهيد .\r\nعمر بن خطاب دو زن مشرك داشت كه هر دو را طلاق داد كه يكى را معاوية بن ابى سفيان و يكى ديگر را صفوان بن اميه به زنى گرفت و پيمبر از پس فرستادن زنان مهاجر منع فرمود و گفت كه صداقشان را بدهند .\r\nدر حديث ابن اسحاق هست كه در اين هنگام ام كلثوم دختر عقبة بن ابى معيط پيش پيمبر آمد و عماره و وليد برادرانش به مدينه آمدند و از پيمبر خواستند كه به موجب صلحنامهء حديبيه او را پس دهد ، ولى پيمبر پس نداد كه خداى عز و جل چنين نمىخواست .\r\n\r\n","description":"","footnote":"\r\n[ 1 
  ] ممتحنه : 10\r\n","page_name":" 1128 ","page_number":341},
  {"content":"\r\nگويد : دو زن عمر كه طلاق داد يكى قريبه دختر ابى امية بن مغيره بود كه معاويه در مكه او را به زنى گرفت كه هر دو مشرك بودند و ديگرى ام كلثوم دختر عمرو بن جرول خزاعى مادر عبيد الله بن عمرو بود كه ابو جهم بن حذافة بن غانم در مكه او را به زنى گرفت و هر دو ان مشرك بودند .\r\nواقدى گويد : در ربيع الاخر همين سال پيمبر خدا صلى الله عليه و سلم عكاشة بن محصن را با چهل كس ، و از آن جمله ثابت بن اقرم و شجاع بن وهب ، سوى غمر فرستاد كه شتابان برفتند اما قوم دشمن خبر يافته بود و فرارى شده بود و عكاشه بر سر آب آنها فرود آمد و طلايه داران به هر سو فرستاد كه يكى از خبرگيران دشمن را بياوردند كه چهار پايان قوم را نشان داد و دويست شتر يافتند و سوى مدينه آوردند\r\nگويد : و هم در ربيع الاول اين سال پيمبر محمد بن مسلمه را با ده كس به سفر جنگى فرستاد و قوم دشمن كمين كردند ، و چون او و يارانش بخفتند ناگهان حمله بردند و همه ياران محمد كشته شدند و خود او زخمدار نجات يافت .\r\nواقدى گويد : و هم در ربيع الاخر اين سال پيمبر ، ابو عبيدة بن جراح را با چهل كس به سفر جنگى سوى ذو القصه فرستاد و شبانگاه پياده برفتند و سحرگاه به مقصد رسيدند و به قوم حمله بردند كه به سوى كوهستان گريختند و تعدادى شتر و مقدارى كالاى اسقاط بگرفتند با يك مرد كه اسلام آورد و پيمبر او را رها كرد .\r\nو هم در اين سال زيد بن حارثه را به سفر جنگى سوى جموم فرستاد و يكى از زنان بنى مرينه را كه حليمه نام داشت بگرفت كه آنها را به يكى از جاهاى سليم رهنمايى كرد و تعدادى گوسفند و بز اسير بگرفتند و شوهر حليمه از جمله اسيران بود و پيمبر او را به حليمه بخشيد .\r\nگويد : و هم در جمادى الاول اين سال زيد بن حارثه به سفر جنگى سوى عيص رفت و كاروان ابو العاص بن ربيع را با اموال آن بگرفت و او به زينب دختر پيمبر پناه\r\n","description":"","footnote":"","page_name":" 1129 ","page_number":342},
  {"content":"\r\nبرد كه وى را پناه داد .\r\nگويد : و هم در جمادى الاخر اين سال زيد بن حارثه با پانزده كس به سفر جنگى سوى طرف رفت كه قوم بنى ثعلبه آنجا بودند و بدويان بگريختند كه بيم داشتند پيمبر سوى آنها آمده باشد و بيست شتر از آنها بگرفت . رفت و آمد وى چهار روز بود .\r\nگويد : و هم در جمادى الاخر اين سال زيد بن حارثه به سفر جنگى سوى حسمى رفت\r\nو سبب آن بود كه دحيهء كلبى از پيش قيصر باز مىآمد كه مال و جامه به دو بخشيده بود و چون به حسمى رسيد گروهى از قوم جذام راه وى را بزدند و چيزى براى او نگذاشتند و پيش از آنكه به خانه رود پيش پيمبر آمد و پيمبر زيد بن حارثه را سوى حسمى فرستاد .\r\nو هم در اين سال عمر بن خطاب جميله دختر ثابت بن ابى افلح را به زنى گرفت و عاصم بن عمر را از او آورد ، سپس وى را طلاق داد و يزيد بن جاريه او را به زنى گرفت و عبد الرحمان بن يزيد را از او آورد كه برادر مادرى عاصم بن عمر بود .\r\nو هم در رجب اين سال زيد بن حارثه به سفر جنگى سوى وادى القرى رفت .\r\nو هم در شعبان اين سال عبد الرحمان بن عوف سوى دومة الجندل رفت و پيمبر گفت : « اگر قوم به اطاعت تو درآمدند دختر پادشاهشان را به زنى بگير . » و چون قوم مسلمان شدند عبد الرحمن تماضر دختر اصبغ را به زنى گرفت كه مادر ابو سلمه شد و پدر وى سالار و شاه قوم بود .\r\nگويد : و هم در اين سال خشكسالى سخت شد و پيمبر در ماه رمضان با مردم دعاى باران كرد .\r\nگويد : و هم در رمضان اين سال على بن ابى طالب به سفر جنگى سوى فدك رفت .\r\nعبد الله بن جعفر گويد : على بن ابى طالب با يك صد مرد سوى فدك رفت كه طايفه اى از بنى سعد بن بكر آنجا بودند و سبب آن بود كه پيمبر خدا خبر يافت كه\r\n","description":"","footnote":"","page_name":" 1130 ","page_number":343},
  {"content":"\r\nجمعى از آنها آهنگ كمك با يهودان خيبر دارند و على شبانگاه به راه مىرفت و روز نهان مىشد و يكى را كه خبرگير قوم بود دستگير كرد و او گفت كه وى را به خيبر فرستاده‌اند كه كمك قوم را به آنها عرضه دارد و در عوص حاصل خيبر را بگيرند .\r\nگويد : سفر جنگى زيد بن حارثه سوى ام قرفه در رمضان همين سال بود كه ام قرفه ، فاطمه دختر ربيعة بن بدر ، را بكشت ، و قتل وى صورتى بسيار سخت داشت كه دو پايش را به دو شتر بستند و براندند تا به دو نيمه شد ، و او پيرى فرتوت بود .\r\nو سبب آن بود كه پيمبر زيد بن حارثه را سوى وادى القرى فرستاده بود كه با بنى فزاره رو به رو شد و جمعى از ياران وى كشته شدند و زيد از ميان كشتگان بگريخت و وردة بن عمر و يكى از مردم بنى سعد جزو كشته شدگان بود كه يكى از مردم بنى بدر او را بكشت و چون زيد بازگشت ، نذر كرد كه جنب نشود تا به جنگ فزاره رود ، و چون زخم وى بهبود يافت پيمبر او را با سپاهى سوى بنى فزاره فرستاد و در وادى القرى با آنها رو به رو شد و كسان بكشت كه قيس بن مسحر يعمرى از آن جمله بود و ام قرفه و دختر او را اسير گرفت و بگفت تا او را بكشند و او را به دو شتر بست و دو نيمه كرد و دختر ام قرفه را با عبد الله بن مسعده پيش پيمبر بردند . دختر ام قرفه اسير سلمة بن عمرو بن اكوع بود و ام قرفه شريف قوم خويش بود و عربان به مثل مىگفتند : « اگر شريفتر از ام قرفه بودى ، بيشتر از اين نبودى . » پيمبر دختر را از سلمه خواست كه به دو بخشيد و پيغمبر دختر را به حزن بن ابى وهب خال خويش بخشيد كه عبد الرحمان بن حزن را از او آورد .\r\nروايت ديگر دربارهء اين سفر جنگى از سلمة بن اكوع هست كه سالار قوم ابو بكر بن ابى قحافه بود .\r\nگويد : پيمبر ابو بكر را سالار ما كرد و به جنگ بنى فزاره رفتيم و چون به آب آنها نزديك شديم ابو بكر گفت\r\nبخوابيم ، و چون نماز صبح بكرديم ، ابو بكر گفت تا به آنها حمله برديم و بر سر آب ، كسان بكشتيم و من گروهى از كسان را ديدم كه با زن\r\n","description":"","footnote":"","page_name":" 1131 ","page_number":344},
  {"content":"\r\nو فرزند سوى كوه مىرفتند و تيرى ميان آنها و كوه انداختم و چون تير را بديدند بايستادند و من آنها را سوى ابو بكر آوردم . زنى از بنى فزاره در آن ميان بود كه پوستين به تن كرده بود و دخترش را كه از زيباترين زنان عرب بود ، همراه داشت .\r\nگويد : و به مدينه آمدم و پيمبر مرا در بازار بديد و گفت : « اى سلمه اين زن را به من ببخش . » گفتم : « اى پيمبر به خدا فريفتهء او شده‌ام و هنوز دست به او نزده‌ام . » پيمبر چيزى نگفت و روز ديگر باز مرا در بازار بديد و گفت : « اى سلمه اين زن را به من ببخش . » گفتم : « اى پيمبر به خدا هنوز دست به او نزده‌ام و متعلق به تو است . » و پيمبر او را به مكه فرستاد كه چند تن از اسيران مسلمان كه در چنگ مشركان بودند در عوض وى آزاد شدند .\r\nمحمد بن عمر گويد : در همين سال كرز بن جابر فهرى به سفر جنگى سوى عرنيان رفت كه در شوال سال ششم چوپان پيمبر را كشته بودند و شتران وى را برده بودند و پيمبر او را با بيست كس فرستاد .\r\nگويد : در همين سال پيمبر خدا ، رسولان سوى اميران و شاهان فرستاد در ماه ذى حجه شش نفر را فرستاد كه سه نفرشان با هم رفتند حاطب بن ابى بلتعه سوى مقوقس رفت ، شجاع بن وهب كه در بدر حضور داشته بود سوى ابو شمر غسانى رفت ، و دحية بن خليفهء كلبى سوى قيصر رفت ، سليط بن عمر عامرى را سوى هوذ بن على حنفى فرستاد ، عبد الله بن حذافه سهمى را سوى خسرو فرستاد و عمرو بن اميهء ضمرى را سوى نجاشى فرستاد .\r\nابن اسحاق گويد : يزيد بن حبيب مصرى مكتوبى يافته بود كه نام فرستادگان پيمبر و سخنانى كه هنگام فرستادن رسولان با ياران خويش گفت در آن ثبت شده بود و مكتوب را با يكى از معتمدان شهر خويش پيش ابن شهاب زهرى فرستاد كه آن را\r\n","description":"","footnote":"","page_name":" 1132 ","page_number":345},
  {"content":"\r\nتأييد كرد . در مكتوب آمده بود كه پيمبر صبحگاهى به ياران خويش گفت : « مرا به همه كسان فرستاده‌اند ، شما رسالت مرا بگزاريد و مانند حواريان عيسى بن مريم با من اختلاف مكنيد . » ياران گفتند : « اختلاف حواريان چگونه بود ؟ . » گفت : « عيسى حواريان را به ابلاغ رسالت خويش دعوت كرد كه موافقان پذيرفتند و مخالفان امتناع كردند و او شكايت به خدا برد و صبحگاهان هر يكيشان به زبان قومى كه مأمور آن شده بودند سخن مىكردند و عيسى گفت : اين چيزى است كه خدا براى شما مقرر داشته و بايد برويد . » ابن اسحاق گويد : آنگاه پيمبر سليط بن عمرو را سوى هوذة بن على امير يمامه فرستاد و علاء بن حضرمى را سوى منذر بن ساوى امير بحرين فرستاد و عمرو بن عاص را سوى جيفر بن جلندا و عبادة بن جلندا اميران عمان فرستاد و حاطب بن ابى بلتعه را سوى مقوقس امير اسكندريه فرستاد كه نامه پيمبر را به دو داد و مقوقس چهار كنيز هديهء پيمبر كرد كه ماريه مادر ابراهيم از آن جمله بود\r\nو دحية بن خليفه كلبى را سوى قيصر پادشاه روم فرستاد كه هرقل بود و چون نامهء پيمبر را به دو داد در آن نگريست سپس آن را ميان ران و تهيگاه خويش نهاد .\r\nابو سفيان بن حرب گويد : ما مردمى بازرگان بوديم و ميان ما و پيمبر جنگ بود كه ما را محاصره كرده بود و خسارت فراوان ديده بوديم و چون در ميانه صلح افتاد من و گروهى از قرشيان به تجارت سوى شام رفتيم و محل تجارت ما غزه بود و هنگامى آنجا رسيديم كه هرقل بر پارسيانى كه به سرزمين وى بودند غلبه يافته بود و آنها را برون رانده بود و صليب بزرگ را كه از وى گرفته بودند پس گرفته بود و چون خبر يافت كه صليب گرفته شد به شكر گزارى از حمص كه قرارگاه وى بود برون شد و پياده سوى بيت المقدس رفت كه در آنجا نماز كند و براى او فرشها گستردند و گلها افشاندند و چون به ايليا رسيد و در آنجا نماز كرد و بطريقان و اشراف روم با او\r\n","description":"","footnote":"","page_name":" 1133 ","page_number":346},
  {"content":"\r\nبودند . صبحگاهى غمگين بود و پيوسته به آسمان مىنگريست .\r\nبطريقان گفتند : « اى پادشاه ترا غمگين مىبينيم ! » گفت : « آرى ، ديشب خواب ديدم كه پادشاه ختنه ظهور كرده است . » گفتند : « اى پادشاه قومى جز يهود ختنه نمىكنند كه آنها نيز در قلمرو تو و زير تسلط تو هستند . به همه كسانى كه فرمانبر تواند كس بفرست تا يهودان قلمرو خويش را گردن بزنند و از اين غم بياساى . » بطريقان در اين گفتگو بودند كه فرستادهء امير بصرى به نزد هرقل آمد و يكى از عربان را همراه آورد ، و چنان بود كه ملوك اخبار را به هم مىرسانيدند . فرستادهء امير بصرى گفت : « اى پادشاه ،\r\nاين مرد از عربان است كه گوسفند و شتر دارند و از حادثهء عجيبى كه به ديار وى رخ داده سخن دارد ، در اين باب از او پرسش كن . » قيصر به ترجمان خويش گفت : « از اين عرب بپرس حادثه اى كه به ديار وى بوده چيست ؟ . » و چون ترجمان پرسيد ، عرب گفت : « در ميان ما مردى ظهور كرده كه پندارد پيمبر است ، جمعى پيرو او شده‌اند و جمعى مخالفت او كرده‌اند و در ميانشان جنگها رفته و بر اين حال هستند . » قيصر گفت عرب را برهنه كنند و ديد كه ختنه كرده است و گفت : « خوابى كه ديدم همين است نه آنچه شما مىگفتيد ، جامهء عرب را بدهيد تا برود . » پس از آن سالار نگهبانان خويش را خواست و گفت : « همهء شام را زير و رو كن و يكى از قوم اين مرد ، يعنى پيمبر ، را پيش من آر . » ابو سفيان گويد : ما در غزه بوديم كه سالار نگهبانان به ما تاخت و گفت : « شما از قوم اين مرديد كه در حجاز است ؟ . » گفتيم : « آرى . » گفت : « با من پيش شاه آييد . »\r\n","description":"","footnote":"","page_name":" 1134 ","page_number":347},
  {"content":"\r\nگويد : با وى برفتيم و چون به نزد شاه رسيديم گفت : « شما از جماعت اين مرد هستيد ؟ . » گفتيم : « آرى . » گفت : « كدامتان خويشاوند نزديك اوست ؟ . » گفتم : « منم . » ، به خدا هرگز كسى را از اين ختنه نكرده ، يعنى هرقل ، نابابتر نديده بودم .\r\nآنگاه به من گفت : « نزديك بيا . » و مرا پيش روى خود نشاند و يارانم را پشت سر من نشانيد و گفت : « من از او پرسش مىكنم اگر دروغ گفت سخن او را رد كنيد . » گويد : به خدا اگر دروغ مىگفتم سخنم را رد نمىكردند ، ولى من سالار قوم بودم و دروغ را خوش نداشتم و مىدانستم كه اگر دروغ بگويم به ديگران خواهند گفت كه من دروغ گفته‌ام بدين جهت دروغ نگفتم .\r\nهرقل گفت : « از اين مرد كه ميان شما ظهور كرده و دعوى پيمبرى دارد به من خبر بده . » گويد : و من به ناچيز وانمودن وى پرداختم و گفتم : « اى پادشاه كار وى براى تو چه اهميت دارد كه وضع وى ناچيزتر از آنست كه به تو گفته‌اند . » اما هرقل به اين سخن توجه نكرد و گفت : « به سؤالات من دربارهء او جواب بده . » گفتم : « هر چه مىخواهى بپرس . » گفت : « نسب وى در ميان شما چگونه است ؟ » گفتم : « نسب وى خالص و معتبر است . »\r\nگفت : « آيا كسى از خاندان وى چنين سخنانى گفته كه از او تقليد مىكند ؟ . » گفتم : « نه . » گفت : « آيا پادشاهىاى داشته كه گرفته‌اند و اين سخن او زده كه پادشاهى وى را پس دهيد . » گفتم : « نه . »\r\n","description":"","footnote":"","page_name":" 1135 ","page_number":348},
  {"content":"\r\nگفت : « پيروان او چه كسانند ؟ . » گفتم : « ضعيفان و مستمندان و جوانان نو سال و زنان و از مردم سالخورده و شريف كسى پيروى او نكرده است . » گفت : « پيروان وى دوستش دارند و هميشه با ويند يا از او بيزارى مىكنند و جدا مىشوند ؟ . » گفتم : « هيچكس پيرو او نشده كه از وى جدا شده باشد . » گفت : « جنگ ميان شما و او چگونه است ؟ » گفتم : « جنگ دايم است كه گاهى ما غلبه مىكنيم و گاهى غلبه از اوست . » گفت : « آيا خيانت مىكند ؟ » گويد : « و در پرسشهاى ديگر چيزى نبود كه از و خرده گيرم و گفتم : « نه ، ولى ما با او به صلحيم و از خيانتش در امان نيستيم . » آنگاه هرقل رشتهء سخن را به دست گرفت و گفت : « از تو دربارهء نسب وى پرسيدم گفتى خالص و معتبر است . خدا پيمبر را چنين مىگيرد كه نسب وى معتبر باشد . » پرسيدم : آيا كسى از خاندان وى چنين سخنانى گفته كه از او تقليد مىكند ؟\r\nو گفتى نه .\r\nاز تو پرسيدم : آيا پادشاهىاى داشته كه گرفته‌ايد و اين سخن آورده كه پادشاهى خويش را بگيرد ، گفتى نه .\r\nاز پيروان او پرسيدم ، كه گفتى ضعيفان و مستمندان و جوانان نوسال و زنانند .\r\nو در هر زمان اتباع پيمبران چنين بوده‌اند .\r\nپرسيدم : پيروان وى دوستش دارند و هميشه با ويند يا بيزارى مىكنند و از او جدا مىشوند ، گفتى : هيچكس پيرو او نشده كه از او جدا شود ، حلاوت ايمان چنين است كه چون در دلى نشست بيرون نشود .\r\nپرسيدم : آيا خيانت مىكند گفتى : نه ، اگر راست گفته باشى وى بر ملك\r\n","description":"","footnote":"","page_name":" 1136 ","page_number":349},
  {"content":"\r\nمن غلبه مىيابد و خوش دارم كه پيش وى باشم و پاهايش را بشويم ، دنبال كارت برو .\r\nگويد : و من از پيش هرقل درآمدم و دست را به دست مىزدم و مىگفتم :\r\n« اى بندگان خدا كار پسر ابن ابى كبشه بالا گرفته و ملوك بنى اصفر در شام از او بر - قدرت خويش بيمناكند . » نامهء پيمبر كه دحيهء كلبى براى هرقل آورد چنين بود : « بسم الله الرحمن الرحيم ، از محمد پيمبر خدا به سوى هرقل ، بزرگ روم ، درود بر آنكه پيرو هدايت باشد ، اما بعد : اسلام بيار كه به سلامت مانى و پاداش ترا دو بار دهند و اگر روى بگردانى گناه كشتكاران به گردن تو است . » ابن شهاب زهرى گويد :\r\nدر ايام عبد الملك مروان يكى از اسقفان نصارى را ديدم كه نامه پيمبر و كار خردمندانه هرقل در ايام وى بوده بود .\r\nگويد : چون نامه به هرقل رسيد آن را بگرفت و ميان ران و تهيگاه خود نهاد ، آنگاه به كسى كه در روم بود و عبرانى مىخواند نامه نوشت و كار پيمبر را بگفت و از نامهء وى سخن آورد و جواب آمد كه بى گفتگو وى پيمبرى است كه ما انتظار مىبريم پيرو او شو و تصديق او كن .\r\nهرقل بگفت تا بطريقان وى در قصرى فراهم شوند و بگفت تا درها را ببستند و از بالا خانه اى با آنها سخن كرد كه از آنها بر جان خويش بيمناك بود و گفت : « اى گروه روميان ، شما را براى كار نيكى فراهم آورده‌ام ، نامهء اين مرد به من آمده\r\nكه مرا به دين خويش مىخواند به خدا اين همان پيمبريست كه ما انتظار او را مىبريم و در كتابهاى خويش مىيابيم ، بياييد پيرو او شويم و تصديقش كنيم و دنيا و آخرت ما به سلامت ماند . » بطريقان به يكصدا بخروشيدند و سوى درهاى قصر دويدند كه برون شوند و درها را بسته يافتند ، هرقل بگفت تا آنها را پس آوردند كه بر جان خويش از آنها بيمناك بود و گفت : « اى گروه روميان آن سخنان گفتم تا به بينم ثبات شما بر دينتان\r\n","description":"","footnote":"","page_name":" 1137 ","page_number":350},
  {"content":"\r\nدر مقابل اين حادثه چگونه است و از رفتار شما خوشدل شدم . » و بطريقان وى را سجده كردند و بگفت تا درهاى قصر را بگشودند و آنها برفتند .\r\nابن اسحاق گويد : وقتى دحية بن خليفهء كلبى نامهء پيغمبر را به هرقل داد به دو گفت : « به خدا مىدانم كه رفيق تو پيمبر مرسل است و همانست كه منتظر او هستيم و در كتابهاى خويش مىيابيم ، ولى از روميان بر جان خويش بيم دارم و گر نه پيرو او مىشدم . پيش ضغاطر اسقف برو و كار رفيق خودتان را با او بگوى كه او ميان روميان از من بزرگتر است و سخنش نافذتر است و به بين چه مىگويد . » گويد : دحيه پيش اسقف رفت و حكايت نامهء پيمبر را كه براى هرقل آورده بود و او را به اسلام دعوت مىكرد با وى در ميان نهاد . ضغاطر گفت : « به خدا رفيق تو پيمبر مرسل است ، و ما او را به صفت مىشناسيم و نام او را در كتابهاى خويش مىيابيم . » آنگاه برفت و جامهء سياه از تن در آورد و جامهء سپيد پوشيد و عصاى خويش برگرفت و به نزد روميان رفت كه در كليسا بودند و گفت : « اى گروه روميان ، نامه اى از احمد آمده كه ما را سوى خدا عز و جل مىخواند و من شهادت مىدهم كه خدايى جز خداى يگانه نيست و احمد بنده و فرستادهء اوست . » و روميان يك دل بر او تاختند و چندان بزدندش كه جان داد .\r\nو چون دحيه پيش هرقل بازگشت\r\nو حكايت بر او فرو خواند ، گفت : « با تو گفتم كه ما از روميان بر جان خويش بيمناكيم ، ضغاطر پيش آنها بزرگتر از من بود و سخنش نافذتر بود . » خالد بن يسار گويد : وقتى هرقل مىخواست از سرزمين شام سوى قسطنطنيه رود و اين به سبب خبرى بود كه از كار پيمبر خدا صلى الله عليه و سلم شنيده بود ، روميان را فراهم آورد و گفت : « اى گروه روميان من چند چيز را به شما عرضه مىكنم كه در آن بنگريد ؟ » گفتند : « چيست ؟ »\r\n","description":"","footnote":"","page_name":" 1138 ","page_number":351},
  {"content":"\r\nگفت : « به خدا مىدانيد كه اين مرد پيمبر مرسل است و ما او را در كتاب خويش مىيابيم و به صفت مشخص مىشناسيم ، بياييد پيرو او شويم و در دنيا و آخرت به سلامت باشيم . » گفتند : « ملك ما از همه بزرگتر است و مرد بيشتر داريم و ديارمان بهتر است چگونه زير دست عربان شويم ؟ » گفت : « بياييد به او جزيهء سالانه دهيم و به وسيلهء مالى كه مىدهيم شوكت وى را از خويش بگردانيم و از جنگ وى در امان مانيم . » گفتند : « شمار ما از همه بيشتر است و ملكمان بزرگتر است و ديارمان محكمتر است ، چگونه زبون عربان شويم و باج به آنها دهيم به خدا هرگز چنين نكنيم . » گفت : « پس بياييد با او صلح كنيم كه سرزمين سوريه را به دو دهم و سرزمين شام را به من واگذارد . » گويد و سرزمين سوريه : فلسطين و اردن و دمشق و حمص و اين سوى دربند بود و آن سوى دربند را شام مىگفتند .\r\nگفتند : « چگونه سرزمين سوريه را كه سر گل شام است به دو دهيد به خدا هرگز چنين نكنيم . » و چون از قبول گفتهء هرقل دريغ كردند گفت : « به خدا خواهيد ديد كه اگر در مقابل او به شهر خويش پناه بريد مغلوب مىشويد . » . پس از آن بر استرى نشست و برفت تا به نزديك دربند رسيد و رو به سرزمين شام ايستاد و گفت : « درود به سرزمين سوريه ، درود وداع . » آنگاه برفت تا به قسطنطنيه رسيد .\r\nابن اسحاق گويد : پيمبر خدا صلى الله عليه و سلم شجاع بن وهب را به منذر بن حارث بن ابى شمر امير دمشق فرستاد .\r\nواقدى گويد : نامه وى چنين بود :\r\n« درود بر آنكه پيرو هدايت شود و بدان ايمان آورد ، من ترا دعوت مىكنم\r\n","description":"","footnote":"","page_name":" 1139 ","page_number":352},
  {"content":"\r\nكه به خداى يگانهء بى شريك ايمان به يارى تا ملك تو برايت بماند . » و چون شجاع نامه را به حارث داد گفت : « كى ملك مرا مىگيرد من به جنگ او مىآيم . » و پيمبر چون اين بشنيد گفت : « ملكش نابود شود . » ابن اسحاق گويد : پيمبر خدا صلى الله عليه و سلم ، عمرو بن ابى اميهء ضمرى را در مورد جعفر بن ابى طالب و ياران وى سوى نجاشى فرستاد و نامه اى نوشت بدين مضمون :\r\n« بسم الله الرحمن الرحيم : از محمد پيمبر خدا به نجاشى اصحم پادشاه حبشه . درود بر تو ، من درود خداى ملك قدوس سلام مؤمن مهيمن مىگويم و شهادت مىدهم كه عيسى پسر مريم روح خدا و كلمهء اوست كه وى را به مريم دوشيزهء پاكيزهء عفيف القا كرد و عيسى را بار گرفت و خدا عيسى را از روح و دم خود آفريد چنان كه آدم را از روح و دم خود آفريد .\r\nمن ترا به خداى يگانهء بى شريك و اطاعت وى دعوت مىكنم كه پيرو من شوى و به خدايى كه مرا فرستاده ايمان به يارى كه من پيمبر خدايم و پسر عم خويش جعفر و جمعى از مسلمانان را سوى تو فرستاده‌ام و چون بيايند آنها را بپذير و از تكبر بر كنار باش كه من ترا با سپاهت به سوى خدا مىخوانم و ابلاغ كردم و اندرز دادم ، اندرز مرا بپذير و درود بر آنكه پيرو هدايت باشد . » و نجاشى به پيمبر نوشت :\r\n« بسم الله الرحمن الرحيم ، به محمد پيمبر خدا از نجاشى اصحم بن ابحر ، اى پيمبر خدا ، درود و رحمت و بركات خدا بر تو باد ،\r\nخداى يگانه اى كه مرا به اسلام هدايت كرد . اما بعد : اى پيمبر خدا ، نامهء تو و مطالبى كه دربارهء عيسى ياد كرده بودى به من رسيد ، بخداى آسمان كه عيسى حرفى بر اين نمىافزايد و ما دينى را كه آورده اى شناختيم و پسر عم ترا با يارانش\r\n","description":"","footnote":"","page_name":" 1140 ","page_number":353},
  {"content":"\r\nپذيرفتيم و شهادت مىدهم كه تو پيمبر راستگو و تصديقگر خدا هستى و من با تو و پسر عمويت بيعت كرده‌ام و به دست وى به خداى جهانيان ايمان آورده‌ام و فرزند خود ارها را سوى تو فرستادم كه من جز بر خويشتن تسلط ندارم ، و اگر خواهى ، سوى تو آيم و شهادت دهم كه دين تو بر حق است ، اى پيمبر خدا درود بر تو باد . » ابن اسحاق گويد : نجاشى پسر خود را با شصت تن از حبشيان در كشتىاى فرستاد و چون به دل دريا رسيدند كشتى آنها غرق شد و همگى نابود شدند .\r\nمحمد بن عمر گويد : پيمبر خدا كس پيش نجاشى فرستاد كه ام حبيبه دختر ابو سفيان را زن او كند و او را با مسلمانانى كه به حبشه بودند ، پيش پيمبر فرستد و نجاشى كنيز خود را كه ابرهه نام داشت پيش ام حبيبه فرستاد كه خواستگارى پيمبر را به دو خبر داد و گفت يكى را برگزيند كه عهده دار ازدواج او شود ، و ام حبيبه از خوشدلى زيور خود را به ابرهه بخشيد و خالد بن سعيد بن عاص را از جانب خود تعيين كرد .\r\nآنگاه نجاشى از جانب پيمبر خطبه خواند و خالد نيز خطبه خواند و ام حبيبه را به زنى پيمبر داد . آنگاه نجاشى چهار صد دينار صداق ام حبيبه را به خالد بن سعيد داد ، و چون دينارها به دست ام حبيبه رسيد آن را پيش ابرهه آورد و پنجاه مثقال از آن را به دو داد و گفت : « وقتى زيور خويش را به تو دادم چيزى ديگر به دست نداشتم ، اكنون خدا عز و جل اين را به من داد . »\r\nابرهه گفت : « پادشاه به من گفته چيزى از تو نگيرم و آنچه را گرفته‌ام پس دهم من روغندار و جامه دار پادشاهم و به محمد ايمان آورده‌ام و از تو مىخواهم كه سلام مرا به دو رسانى . » و ام حبيبه پذيرفت .\r\nآنگاه ابرهه گفت : « پادشاه به زنان خود فرمان داده كه عود و عنبر براى تو\r\n","description":"","footnote":"","page_name":" 1141 ","page_number":354},
  {"content":"\r\nفرستند . » و چنان بود كه پيمبر عود و عنبر زنان نجاشى را پيش ام حبيبه مىديد و چيزى نمىگفت .\r\nام حبيبه گويد : در دو كشتى سوار شديم و ناخدايان با ما بودند تا به جار رسيديم و بر مركب به مدينه شديم . و پيمبر به خيبر رفته بود و كسانى سوى او شدند و من در مدينه بماندم تا پيمبر بيامد و من پيش او رفتم و از من دربارهء نجاشى پرسش مىكرد و من سلام ابرهه را به دو رسانيدم و پيمبر سلام وى را جواب گفت . و چون ابو سفيان خبر يافت كه پيمبر ام حبيبه را به زنى گرفته اين كار را پسنديد .\r\nدر همين سال پيمبر خداى صلى الله عليه و سلم به خسرو نامه نوشت و نامه را با عبد الله بن حذافه سهمى بفرستاد كه بدين مضمون بود :\r\n« بسم الله الرحمن الرحيم از محمد پيمبر خدا به خسرو ، بزرگ پارسيان ، درود بر آنكه پيرو هدايت شود و به خدا و پيمبر وى ايمان آرد و شهادت دهد كه خدايى جز خداى يگانه نيست .\r\nمن پيمبر خدا به سوى همه كسانم تا همه زندگان را بيم دهم ، اسلام بيار تا سالم بمانى و اگر دريغ كنى گناه مجوسان به گردن تو است . » و خسرو نامهء پيمبر را بدريد و پيمبر گفت : « ملكش پاره شود . » يزيد بن ابى حبيب گويد : پس از آن خسرو به باذان فرمانرواى يمن نوشت كه كه دو مرد دلير به نزد اين مرد حجازى فرست كه او را سوى من آرند و باذان بابويه پيشگار خود را كه خط فارسى مىنوشت و حساب مىدانست با يكى از پارسيان به نام خسرو فرستاد و نامه اى به پيمبر نوشت كه با آنها سوى خسرو شود و به بابويه گفت : « به ديار اين مرد شو و با او سخن كن و خبر او را براى من بيار . » فرستادگان باذان برفتند تا به طايف رسيدند و كسانى از قرشيان را آنجا ديدند و از كار پيمبر پرسيدند كه گفتند وى در مدينه است و از آمدن آنها خوشدل شدند و با همديگر گفتند : « بشارت كه خسرو ، شاه شاهان ، با او در افتاد و كارش به سر رسيد . »\r\n","description":"","footnote":"","page_name":" 1142 ","page_number":355},
  {"content":"\r\nو فرستادگان برفتند تا پيش پيمبر رسيدند بابويه گفت : « شاهنشاه شاه شاهان ، خسرو ، به شاه باذان نوشته و فرمان داده كه كس بفرستد و ترا ببرد و مرا فرستاده كه با من بيايى و اگر بيايى نامه اى به شاه شان نويسد كه ترا سودمند افتد و دست از تو بدارد و اگر نيايى دانى كه ترا با قومت نابود كند و ديارت را به ويرانى دهد . » هنگامى كه آن دو تن به نزد پيمبر آمدند ريش خود را تراشيده بودند و سبيل گذاشته بودند ، و پيمبر ديدن آنها را خوش نداشت و سوى آنها نگريست\r\nو گفت :\r\n« كى گفته چنين كنيد ؟ » گفتند : « پروردگار ما چنين گفته است . » مقصودشان خسرو بود .\r\nپيمبر گفت : « ولى پروردگار من گفته ريش بگذارم و سبيل بسترم . » آنگاه گفت : « برويد و فردا پيش من آييد . » و از آسمان براى پيمبر خدا خبر آمد كه خدا شيرويه پسر خسرو را بر او مسلط كرد كه در ماه فلان و شب فلان در فلان وقت شب پدر را بكشت .\r\nواقدى گويد : شيرويه شب سه شنبه دهم جمادى الاول سال هفتم هجرت شش ساعت از شب رفته پدر را بكشت .\r\nيزيد بن حبيب گويد : پيمبر آن دو فرستاده را بخواست و خبر را با آنها بگفت .\r\nگفتند : « مىدانى چه مىگويى ؟ ما كوچكتر از اين را بر تو نمىبخشيم اين خبر را براى شاه بنويسيم ؟ . » پيمبر گفت : « آرى ، براى او بنويسيد و بگوييد كه دين و قدرت من به وسعت ملك كسرى مىشود و اگر اسلام به يارى ملك يمن را به تو دهم و ترا پادشاه ابناء كنم . » آنگاه پيمبر خدا كمربندى را كه طلا و نقره داشت و يكى از پادشاهان به دو هديه كرده بود به خر خسرو داد و فرستادگان از پيش وى سوى باذان باز رفتند و ما وقع را با وى بگفتند .\r\n","description":"","footnote":"","page_name":" 1143 ","page_number":356},
  {"content":"\r\nباذان گفت : « اين سخن از پادشاه نيست ، به اعتقاد من اين مرد پيمبر است بايد منتظر بمانيم اگر آنچه گفته راست باشد اين ، سخن پيمبر مرسل است و اگر راست نيايد در كار وى بنگريم . » چيزى نگذشت كه نامهء شيرويه به باذان رسيد كه من خسرو را كشتم به سبب آنكه اشراف پارسيان را كشته بود و كسان را در مرزها بداشته بود ، چون نامهء من به تو رسد مردم ناحيهء خود را به اطاعت من آر و دربارهء مردى كه خسرو نامه نوشته كارى مكن تا فرمان من به تو رسد . » چون نامهء شيرويه به باذان رسيد گفت : « اين مرد پيمبر است . » و اسلام آورد و ابناى پارسى مقيم يمن با وى مسلمان شدند . حميريان\r\nخر خسرو را ذو المعجزه مىگفتند به سبب كمربندى كه پيمبر به دو داده بود كه كمربند را در زبان حمير معجزه مىگفتند .\r\nبابويه به باذان گفت : « هرگز با كسى پر مهابت تر از اين مرد سخن نكرده بودم . » باذان گفت : « نگهبان داشت ؟ . » گفت : « نه . » واقدى گويد : در همين سال پيمبر به مقوقس بزرگ قبطيان نامه نوشت كه مسلمان شود اما مسلمان نشد .\r\nابو جعفر گويد : چون پيمبر از غزاى حديبيه به مدينه بازگشت ذى حجه و قسمتى از محرم را در آنجا به سر برد و آن سال مشركان عهده دار كار حج بودند .\r\n","description":"","footnote":"","page_name":" 1144 ","page_number":357},
  {"content":"\r\n\r\nسخن از حوادث سال هفتم هجرت و جنگ خيبر\r\nآنگاه سال هفتم درآمد و پيمبر در باقيماندهء ماه محرم سوى خيبر رفت و سباع بن عرفطه غفارى را در مدينه جانشين كرد و با سپاه خود برفت تا به درهء رجيع فرود آمد كه ميان مردم خيبر و غطفان بود .\r\nابن اسحاق گويد : آنجا فرود آمد تا ميان اهل خيبر و قوم غطفان حايل شود كه غطفانيان ، خيبريان را بر ضد پيغمبر كمك ندهند و چون غطفانيان از آمدن پيمبر خبر يافتند فراهم آمدند تا به كمك يهودان شتابند و چون روان شدند از كار اموال و كسان خود نگران شدند و پنداشتند مسلمانان بدانجا حمله برده‌اند و بازگشتند و در جاى خويش بماندند و پيمبر را با خيبريان واگذاشتند .\r\nپيمبر قلعه ها را يكايك بگرفت و نخستين قلعه كه گرفت ناعم بود كه محمود بن مسلمه آنجا از سنگ آسيابى كه بر او افكندند كشته شد . پس از آن قموص ، قلعهء ابن ابى الحقيق گشوده شد .\r\nپيمبر از خيبريان اسير بسيار گرفت كه صفيه دختر حيى بن اخطب زن كنانة بن ربيع بن ابى الحقيق و دو دختر عموى او از آن جمله بودند و پيمبر صفيه را براى خويش برگزيد .\r\nو چنان بود كه دحيهء كلبى ، صفيه را از پيمبر خواسته بود و چون او را براى خويشتن برگزيد دختر عموى صفيه را به دحيه داد .\r\nآنگاه پيمبر قلعه هاى ديگر را بگرفت .\r\nمحمد بن اسحاق گويد : بنى سهم كه طايفه اى از اسلم بودند پيش پيمبر آمدند و گفتند : « به خدا به محنت افتاده‌ايم و چيزى نداريم . » پيمبر چيزى نداشت كه بدانها دهد\r\n","description":"","footnote":"","page_name":" 1145 ","page_number":358},
  {"content":"\r\nو به دعا گفت : « خدايا حال آنها را مىدانى و من توان كمك آنها ندارم و چيزى نيست كه به آنها دهم بزرگترين قلعهء خيبر را كه خوردنى و روغن از همه بيشتر دارد براى آنها بگشاى . » روز بعد قلعه صعب گشوده شد كه هيچيك از قلعه ها خوردنى و روغن از آن بيشتر نداشت .\r\nپس از آن يهودان به قلعهء وطيح و سلالم پناه بردند كه پس از همه قلعه هاى خيبر گشوده شد و ده و چند روز در محاصره بود .\r\nجابر بن عبد الله انصارى گويد : مرحب يهودى از قلعهء وطيح درآمد و رجز خواند و هماورد خواست ، پيمبر گفت : « كى سوى اين مىرود ؟ . » محمد بن مسلمه برخاست و گفت : « اى پيمبر من مىروم كه انتقام بگيرم كه ديروز برادرم را كشته‌اند . » پيمبر گفت : « برو . » و به دعا گفت : « خدايا او را بر ضد دشمن كمك كن . »\r\nمحمد بن مسلمه از پس كشاكشى مختصر مرحب را بكشت ، پس از او ياسر برادرش بيامد و رجز خواند و هماورد خواست و زبير بن عوام به مقابلهء او رفت و مادرش صفيه دختر عبد المطلب گفت : « اى پيمبر خدا پسر مرا مىكشد . » پيمبر گفت : « ان شاء الله پسر تو او را مىكشد . » زبير رجزخوانان برفت و ياسر را بكشت .\r\nبريدهء اسلمى گويد : وقتى پيمبر بر قلعهء خيبريان فرود آمد پرچم را به عمر بن خطاب داد و كسان با وى برفتند\r\nو با خيبريان رو به رو شدند و عمر و ياران وى وا پس آمدند و پيش پيمبر رسيدند و ياران عمر او را ترسو خواندند و عمر ياران خويش را ترسو خواند ، پيمبر گفت : « فردا پرچم را به كسى دهم كه خدا را دوست دارد و خدا و پيمبر نيز او را دوست دارند . » و چون روز ديگر شد ابو بكر و عمر مىخواستند پرچم را بگيرند ولى پيمبر\r\n","description":"","footnote":"","page_name":" 1146 ","page_number":359},
  {"content":"\r\nعلى را پيش خواند و او درد چشم داشت و آب دهان در چشمش افكند و پرچم را به دو داد و كسان با وى برفتند و با خيبريان رو به رو شدند ، و مرحب رجزخوانان بيامد . على با مرحب ضربتى رد و بدل كرد و عاقبت على ضربتى به سر او زد كه تا دندانهايش رسيد و مردم اردو صداى آن را شنيدند و هنوز دنبالهء اردو نرسيده بود كه فتح رخ داد .\r\nبريده گويد : گاه مىشد كه پيمبر درد سر مىگرفت و يك روز يا دو روز بيرون نمىشد و چون در خيبر فرود آمد درد سر آمد و بيرون نشد و ابو بكر پرچم پيمبر را بگرفت و برفت و جنگى سخت كرد و بازگشت . آنگاه عمر پرچم را بگرفت و برفت و جنگى سختتر از جنگ ابو بكر كرد و بازگشت ، و چون پيمبر خبر يافت گفت : « به خدا فردا پرچم را به كسى دهم كه خدا و پيمبر او را دوست دارد و خدا و پيمبرش نيز او را دوست دارند و قلعه را بگشايد . » گويد : على بن ابى طالب آنجا نبود و قرشيان دل به گرفتن پرچم داشتند و هر كدامشان اين آرزو مىپختند\r\nو صبحگاهان على بيامد كه بر شتر خويش بود و نزديك خيمهء پيمبر شتر را بخوابانيد و درد چشم داشت و دو چشم خويش را به پاره حله اى بسته بود . پيمبر به دو گفت : « ترا چه مىشود ؟ . » على گفت : « چشم درد دارد . » پيمبر گفت : « نزديك بيا . » ، و چون على نزديك شد آب دهان در چشمان وى انداخت و درد آن به شد ، آنگاه پرچم را به دو داد . و على حله اى ارغوانى به تن داشت كه رشته هاى آن آويخته بود و با پرچم برفت ، تا نزديك شهر خيبر رسيد و مرحب صاحب قلعه درآمد و مغفرى يمنى داشت و سنگى سوراخ شده به اندازهء تخم مرغ بر سر داشت و رجز مىخواند .\r\nعلى نيز به پاسخ وى رجز خواند و ضربتى در ميانه رد و بدل شد آنگاه على ضربتى بزد و سنگ و مغفر و سر او را تا دندانها بشكافت و شهر را بگرفت .\r\n","description":"","footnote":"","page_name":" 1147 ","page_number":360},
  {"content":"\r\nابو رافع غلام پيمبر گويد : وقتى پيمبر على بن ابى طالب را با پرچم فرستاد ، با وى برفتيم و چون نزديك قلعه رسيد ، مردم به مقابله آمدند و با آنها بجنگيد و به يكى از يهودان ضربتى بزد كه سر وى بيفتاد و درى را كه نزديك قلعه بود بگرفت و سپر خويش كرد و همچنان به دست وى بود و مىجنگيد تا قلعه را بگشود آنگاه در را بينداخت و من و هفت كس ديگر كوشيديم كه در را بگردانيم و نتوانستيم .\r\nابن اسحاق گويد : وقتى پيمبر خدا قموص را كه قلعهء ابن ابى الحقيق بود بگشود ، صفيه دختر حيى بن اخطب را با زنى ديگر پيش وى آوردند ، بلال آنها را بر كشتگان يهود گذر داد و آن زن كه همراه صفيه بود فرياد زد و به صورت خود زد و خاك به سر ريخت و چون پيمبر او را بديد گفت : « اين شيطان را از من دور كنيد . » و بگفت تا صفيه را پشت سر او جاى دادند و رداى وى را بر سرش افكندند و مسلمانان بدانستند كه پيمبر خدا او را براى خويش برگزيده است .\r\nآنگاه پيمبر كه رفتار زن يهودى را ديده بود به بلال گفت : « مگر رحم ندارى كه دو زن را بر كشتگانشان عبور دادى ؟ » و چنان بود كه صفيه كه عروس كنانة بن ابى حقيق بود در خواب ديده بود كه ماهى به كنار وى افتاد و خواب خويش را با شوهر در ميان نهاد و او گفت : « اين خواب نشان مىدهد كه آرزوى محمد پادشاه حجاز به دل دارى . » و سيلىاى به چهرهء او زد كه ديده اش سياه شد . و هنگامى كه وى را پيش پيمبر آوردند اثر آن به جاى بود و چون در اين باب پرسيد صفيه حكايت را با وى بگفت .\r\nابن اسحاق گويد : كنانة بن ربيع بن ابى الحقيق را كه گنج بنى نضير پيش او بود به نزد پيمبر آوردند و محل گنج را از او پرسيد و كنانه انكار كرد آنگاه يكى از يهودان را پيش پيمبر آوردند كه گفت : « امروز كنانه را ديدم كه اطراف فلان خرابه مىگشت . » پيمبر به كنانه گفت : « اگر گنج را پيش تو پيدا كردم ترا بكشم ؟ . »\r\n","description":"","footnote":"","page_name":" 1148 ","page_number":361},
  {"content":"\r\nكنانه گفت : « آرى . » پيمبر بگفت تا خرابه را بكندند و قسمتى از گنج را آنجا يافتند ، پيمبر از باقيماندهء آن پرسيد و كنانه از تسليم آن دريغ كرد ، و پيمبر او را به زبير بن عوام سپرد و گفت : « عذابش كن تا آنچه را پيش اوست بگيرى . » و زبير چندان با مشت به سينهء او كوفت كه نزديك بود جان بدهد . آنگاه پيمبر او را به محمد بن مسلمه داد كه به انتقام برادر خود محمود بن مسلمه گردنش را بزد .\r\nپيمبر ، يهودان را در قلعهء وطيح و سلالم محاصره كرد و چون اطمينان يافتند كه نابود خواهند شد از او خواستند\r\nكه نفى بلدشان كند و خونشان را نريزد و پيمبر چنين كرد .\r\nو چنان بود كه پيمبر همهء اموال شق و نطاة و كتيبه و همه قلعه ها را تصرف كرده بود و جز اين دو قلعه نمانده بود . و چون يهودان فدك از قضيه خبر يافتند كس پيش پيمبر فرستادند كه آنها را نيز نفى بلد كند و خونشان را نريزد و اموال خويش را براى او بگذارند و پيمبر پذيرفت .\r\nاز جمله كسانى كه در اين گفتگو ميان پيمبر و يهودان رفت و آمد كرده بودند محيصة بن مسعود بود .\r\nوقتى مردم خيبر بر اين قرار تسليم شدند از پيمبر خواستند كه در اراضى خود كار كنند و نصف حاصل را بدهند و گفتند : « ما كار آبادانى آن را بهتر از شما دانيم . » پيمبر به اين قرار رضايت داد و گفت : « به شرط آنكه هر وقت خواستيم شما را بيرون كنيم . » دربارهء مردم فدك نيز چنين مقرر شد ، خيبر غنيمت مسلمانان بود اما فدك ملك خاص پيمبر شد كه سپاه و مركب سوى آن نرفته بود .\r\nو چون پيمبر قرار گرفت ، زينب دختر حارث زن سلام بن مشكم بزغاله اى براى وى هديه آورد ، از پيش پرسيده بود كه پيمبر كدام يك از اعضاى بزغاله را بيشتر\r\n","description":"","footnote":"","page_name":" 1149 ","page_number":362},
  {"content":"\r\nدوست دارد ؟ گفته بودند : شانه را بيشتر دوست دارد ، و به آن زهر بيشتر زد و همه بزغاله زهر آلود بود . و چون آن را بياورد و پيش پيمبر نهاد شانهء بزغاله را برگرفت و گازى زد و آن را خوشمزه نيافت . در آن وقت بشر بن براء بن معرور پيش پيمبر بود و مانند پيمبر چيزى از بزغاله برگرفته بود و آن را خوشمزه يافته بود ، اما پيمبر شانه را بينداخت و گفت : « اين استخوان مىگويد كه زهر آلود است . » آنگاه زن يهودى را خواست و گفت : « چرا چنين كردى ؟ . » گفت : « با قوم من چنان كردى كه دانى و من با خودم گفتم اگر پيمبر باشد خبر دار مىشود و اگر پادشاه باشد از او آسوده مىشوم . » و پيمبر از او درگذشت .\r\nبشر بن براء كه از بزغالهء زهر آلود خورده بود جان داد .\r\nمحمد بن اسحاق گويد : پيمبر خدا در مرض موت ، هنگامى كه مادر بشر بن براء به عيادت وى رفت به دو گفت : « اى مادر بشر ، اكنون مىبينم كه رگ پشتم از لقمه اى كه در خيبر با پسر تو خوردم بريده است . » گويد : مسلمانان مىگفتند كه به جز مقام نبوت كه داشت شهيد در گذشته بود .\r\nو چون پيمبر از كار خيبر فراغت يافت سوى وادى القرى رفت و مردم آن را محاصره كرد ، سپس سوى مدينه بازگشت .\r\n\r\nسخن از غزاى وادى القرى\r\n. ابو هريره گويد : وقتى با پيمبر خدا از خيبر سوى وادى القرى رفتيم نزديك غروب خورشيد ، آنجا رسيديم و پيمبر غلامى همراه داشت كه رفاعة بن زيد جذامى به دو هديه داده بود و ما مشغول بار نهادن بوديم كه تيرى ناشناس بيامد و به او خورد و جان بداد و گفتيم : « بهشت بر او خوش باد . » پيمبر گفت : « نه ، هم اكنون جامهء او در آتش جهنم مىسوزد به سبب آنكه در\r\n","description":"","footnote":"","page_name":" 1150 ","page_number":363},
  {"content":"\r\nجنگ خيبر در غنيمت مسلمانان خيانت كرده بود . » يكى از ياران پيمبر چون اين سخن بشنيد گفت : « اى پيمبر خدا من نيز دو بند براى پاپوش خويش گرفته‌ام . » پيمبر گفت : « مانند آن از آتش براى تو درست مىكنند . » در همين سفر پيمبر و ياران به خواب از نماز صبح بازماندند تا آفتاب برآمد .\r\nسعيد بن مسيب گويد : چون پيمبر از خيبر باز مىگشت و در راه بود هنگام آخر شب گفت : « كى مراقب صبحدم خواهد بود كه در خواب نمانيم ؟ . » بلال گفت : « اى پيمبر خدا من مراقبت مىكنم . » پيمبر فرود آمد و مردم نيز بار افكندند و بخفتند و بلال به نماز ايستاد و مدتى نماز كرد آنگاه به بستر خود تكيه داد و چشم به افق داشت و در انتظار صبحدم بود كه خوابش در ربود و پيمبر و ياران از گرماى خورشيد بيدار شدند ، پيمبر نخستين كس بود كه بيدار شد و گفت : « بلال با ما چه كردى ؟ . » گفت : « اى پيمبر ، مرا نيز چون تو خواب در ربود . » پيمبر گفت : « راست گفتى ؟ . » آنگاه پيمبر اندكى برفت و فرود آمد و وضو كرد و مردم نيز وضو كردند و بلال را بگفت تا بانگ نماز داد و با مردم نماز كرد و چون سلام نماز بگفت ، رو به كسان كرد و گفت : « هر وقت نماز را از ياد برديد چون به ياد آورديد آن را به جاى آريد كه خداى عز و جل فرموده نماز را به ياد من به پاى داريد . » ابن اسحاق گويد : فتح خيبر در ماه صفر بود و تنى چند از زنان مسلمان در اين جنگ همراه بودند كه پيمبر چيزى از غنيمت به آنها داد اما سهم نداد .\r\nگويد : وقتى خيبر گشوده شد حجاج بن علاط سلمى به پيمبر خدا گفت : « در مكه مالى پيش زنم ام شيبه ، دختر ابى طلحه ، دارم . معرض پسرم نيز پيش اوست ، مالى نيز پيش بازرگانان مكه دارم ، به من اجازهء رفتن بده . » پيمبر به او اجازه داد\r\n","description":"","footnote":"","page_name":" 1151 ","page_number":364},
  {"content":"\r\nآنگاه حجاج گفت : « ناچار بايد سخنان ناروا بگويم . » پيمبر گفت : « بگوى . » حجاج گويد : سوى مكه روان شدم و چون به ثنية البيضا رسيدم كسانى از قرشيان را ديدم كه به جستجوى خبر آمده بودند و از كار پيمبر مىپرسيدند كه شنيده بودند سوى خيبر رفته است\r\nو مىدانستند كه خيبر به مرد و استحكام ، مركز معتبر حجاز است و از اسلام من خبر نداشتند ، و چون مرا بديدند گفتند : « حجاج بن علاط آمد و خبر پيش اوست ما را از كار محمد خبر بده كه شنيده‌ايم سوى خيبر رفته كه ديار يهود و ييلاق حجاز است . » گفتم : « من نيز خبر يافته‌ام و خبرهاى خوش دارم . » و چون به دور شتر من جمع شدند گفتم : « چنان به هزيمت شدند كه هرگز نظير آن نشنيده‌ايد و از ياران وى چندان كشته شد كه هرگز نظير آن نشنيده‌ايد ، محمد را اسير گرفته‌اند و گفته‌اند او را نمىكشيم و به مكه مىفرستيم تا وى را به خونخواهى مردان قريش بكشند . » گويد : آنها برخاستند و در مكه بانگ زدند و گفتند : « خبر خوش آمد و در انتظار محمد بايد بود كه بيارندش و اينجا كشته شود . » آنگاه گفتم : « مرا كمك كنيد تا مال خويش را فراهم آرم كه مىخواهم سوى خيبر شوم و پيش از تجار ديگر از باقيماندهء محمد و ياران او چيزى به دست آرم . » گويد : قرشيان مال مرا با سرعتى كه نديده بودم فراهم كردند آنگاه سوى همسرم كه مالى پيش او داشتم رفتم و گفتم : « مال مرا بده كه به خيبر روم و پيش از تجار ديگر چيزى بخرم .\r\nو چون عباس بن عبد المطلب از حكايت خيبر يافت بيامد و پهلوى من ايستاد - من در خيمهء يكى از تجار بودم - و گفت : « اين خبر چيست كه آورده اى ؟ . » گفتم : « آيا سخن مرا مكتوم ميدارى ؟ . »\r\n","description":"","footnote":"","page_name":" 1152 ","page_number":365},
  {"content":"\r\nگفت : « آرى . » گفتم « صبر كن تا به خلوت پيش تو آيم كه اكنون چنان كه مىبينى در كار فراهم آوردن مال خويش هستم . » عباس برفت و چون از فراهم آوردن آنچه در مكه داشتم فراغت يافتم و آهنگ برون شدن كردم عباس را بديدم و گفتم : « اى ابو الفضل تا سه روز سخنان مرا مكتوم دار كه بيم دارم به تعقيب من آيند و پس از آن هر چه خواهى بگوى . » گفت : « چنين كنم . » گفتم : « به خدا برادرزادهء تو دختر پادشاه خيبر يعنى صفيه دختر حيى بن اخطب را به زنى گرفت و خيبر را بگشود و هر چه در آن بود به تصرف آورد كه از آن وى و يارانش شد . » گفت : « حجاج چه مىگويى ؟ » گفتم : « به خدا چنين شد ولى مكتوم دار كه من مسلمان شده‌ام\r\nو آمده‌ام كه مال خويش را فراهم كنم كه بيم داشتم از دست برود ، و پس از سه روز حكايت را آشكار كن كه محمد چنانست كه خواهى . » گويد : « به روز سوم عباس حلهء خويش را بپوشيد و عطر زد و عصا برگرفت و سوى كعبه رفت و طواف كرد . » قرشيان گفتند : « اى ابو الفضل ، حقا صبورى در قبال مصيبت چنين بايد بود . » گفت : « نه ، قسم بخدايى كه به او قسم مىخورند كه محمد خيبر را بگشود و دختر شاهشان را به زنى گرفت و اموال آن را به تصرف آورد كه از آن وى و اصحابش شد . » گفتند : « اين خبر را كى براى تو آورد ؟ . » گفت : « همانكه آن خبر را براى شما آورد كه وى مسلمان شده بود و بيامد و مال خويش را بگرفت و برفت كه به محمد و ياران وى ملحق شود و به نزد وى باشد . »\r\n","description":"","footnote":"","page_name":" 1153 ","page_number":366},
  {"content":"\r\nگفتند : « اى واى ، دشمن خدا برفت . اگر مىدانستيم با وى رفتار ديگر داشتيم . » و چيزى نگذشت كه خبر درست آمد .\r\nعبد الله بن ابى بكر گويد : اموال قلعه شق و نطاه و كتيبه به تقسيم آمد . شق و نطاه سهم مسلمانان شد و كتيبه خمس خدا عز و جل و خمس پيمبر او و سهم خويشاوندان و يتيمان و به راه باقىماندگان و همسران پيمبر شد و كسانى كه در صلح فدك رفت و آمد كرده بودند ، محيصة بن مسعود از آن جمله بود كه پيمبر سى بار جو و سى بار خرما به دو داد .\r\nهمهء كسانى كه به حديبيه رفته بودند اگر هم در خيبر نبودند از اموال آن سهم گرفتند و كس جز جابر بن عبد الله انصارى غايب نبود كه پيمبر خدا سهم حاضر به دو داد .\r\nو چون پيمبر از كار خيبر فراغت يافت و اهل فدك از ماجراى خيبريان خبر يافتند ، خدا ترس در دلشان انداخت و كس پيش پيمبر فرستادند كه با او صلح كنند و نصف حاصل فدك را بدهند . فرستادگان آنها در خيبر يا در راه يا مدينه پيش پيمبر آمدند و او پذيرفت . فدك خاص پيمبر بود كه سپاه و مركب سوى آن نرفته بود .\r\nعبد الله بن ابى بكر گويد : پيمبر خداى عبد الله بن رواحه را سوى اهل خيبر مىفرستاد و مقدار حاصل آن را تعيين مىكرد .\r\nيهودان مىگفتند : « به ما تعدى كردى . » عبد الله مىگفت : « اگر خواهيد برگيريد و سهم ما را بدهيد و اگر نخواهيد ما برميگيريم و سهم شما را مىدهيم . » يهودان مىگفتند : « آسمان و زمين بر اين روش استوار است . » گويد : و چون عبد الله بن رواحه در موته كشته شد جبار بن صخر براى تعيين مقدار حاصل مىرفت . كار يهودان چنين بود و مسلمانان در رفتارشان چيز نامناسبى نميديدند\r\n","description":"","footnote":"","page_name":" 1154 ","page_number":367},
  {"content":"\r\nتا وقتى كه عبد الله بن سهل را كشتند و پيمبر و مسلمانان از آنها بدگمان شدند .\r\nابن اسحق گويد : از زهرى پرسيدم : پيمبر نخلستان خيبر را چگونه به يهودان داد ، آيا اين را مقرر داشت يا به حكم ضرورت و به طور موقت بود ؟\r\nگفت : خيبر به جنگ گشوده شد و خدا آن را غنيمت پيمبر خويش كرد كه خمس آن را برگرفت و بقيه را ميان مسلمانان تقسيم كرد\r\nو مردم آن به نفى بلد تسليم شدند و پيمبر به آنها گفت : « اگر خواهيد اين املاك را به شما دهيم كه در آن كار كنيد و حاصل آن ميان ما و شما تقسيم شود و مادام كه خدا خواهد اينجا بمانيد . » « يهودان اين ترتيب را پذيرفتند و مطابق آن كار مىكردند و پيمبر عبد الله بن رواحه را مىفرستاد كه حاصل را تقسيم مىكرد و در تعيين مقدار حاصل عدالت مىكرد .\r\n« و چون پيمبر درگذشت ابو بكر املاك را به دست آنها باقى گذاشت و چنان كه پيمبر رفتار مىكرده بود با آنها رفتار كرد تا درگذشت .\r\n« عمر در آغاز امارت خويش به همين ترتيب رفتار كرد . سپس شنيد كه پيمبر در مرض موت گفته در جزيرة العرب دو دين با هم نباشد و در اين باب تحقيق كرد و صحت آن مسلم شد و كس پيش يهودان فرستاد كه خدا اجازه داده شما را نفى بلد كنيم كه شنيدم پيمبر گفته : « در جزيرة العرب دو دين با هم نباشد . » هر كس از شما كه پيمانى از پيمبر دارد بيارد تا اجرا كنم و هر كه ندارد براى رفتن آماده شود . و يهودانى را كه از پيمبر پيمان نداشتند برون كرد .\r\nابو جعفر گويد : از پس خيبر پيمبر سوى مدينه بازگشت .\r\nواقدى گويد : در اين سال پيمبر خداى دختر خويش زينب را به ابى العاص بن ربيع پس داد و اين در ماه محرم بود .\r\nگويد : و هم در اين سال حاطب بن ابى بلتعه از پيش مقوقس بزرگ مصر بيامد و ماريه و خواهرش سيرين و دلدل و يعفور ، اسب و خر پيمبر را با جامه هايى بياورد\r\n","description":"","footnote":"","page_name":" 1155 ","page_number":368},
  {"content":"\r\nيك خواجه نيز همراه دو خواهر بود . حاطب پيش از آنكه به مدينه آيد آنها را به اسلام خوانده بود و ماريه با خواهرش مسلمان شده بودند و پيمبر آنها را به نزد ام سليم دختر ملحان جاى داد . ماريه زيبا بود و پيمبر\r\nخواهر وى سيرين را به حسان بن ثابت داد كه عبد الرحمان بن حسان از او متولد شد .\r\nگويد : و هم در اين سال منبر پيمبر كه از آنجا براى كسان سخن مىكرد ساخته شد كه دو پله و جايى براى نشستن داشت . به قولى منبر به سال هشتم ساخته شد اما درست ، همان سال هفتم است .\r\nگويد : و هم در اين سال پيمبر عمر بن خطاب را با سى كس سوى هوازن فرستاد كه با بلدى از بنى هلال روان شد كه شبانه راه مىپيمودند و به روز نهان مىشدند مردم هوازن خبر يافتند و بگريختند و تصادمى نبود و عمر بازگشت .\r\nگويد : سفر جنگى ابو بكر پسر ابى قحافه به نجد در شعبان همين سال بود .\r\nسلمة بن اكوع مىگفت : « در اين سال با ابو بكر به غزاى نجد رفتيم . » ابو جعفر گويد : خبر اين غزا را از پيش گفته‌ايم .\r\nواقدى گويد : سفر جنگى بشير بن سعد كه با سى كس به قصد بنى مره سوى فدك رفت در شعبان همين سال بود كه يارانش كشته شدند و او زخمدار ميان كشتگان افتاده بود ، پس از آن به مدينه بازگشت .\r\nابو جعفر گويد : سفر جنگى غالب بن عبد الله سوى ميفعه در رمضان همين سال بود .\r\nعبد الله بن ابى بكر گويد : پيمبر غالب بن عبد الله كلبى را به سرزمين بنى مره فرستاد و مرداس بن نهيك از گروه دشمن به دست اسامة بن زيد كشته شد و يكى از مردم انصار نيز به قتل رسيد .\r\nاسامة بن زيد گويد : وقتى به مرداس حمله برديم گفت : « لا إله الا الله . » ولى دست از او بر نداشتيم تا كشته شد و چون به مدينه آمديم قصه را با پيمبر بگفتيم و\r\n","description":"","footnote":"","page_name":" 1156 ","page_number":369},
  {"content":"\r\nگفت : « اى اسامه چرا متعرض او شدى ؟ » واقدى گويد : سفر جنگى غالب بن عبد الله سوى بنى عبد بن ثعلبه در همين سال بود . و چنان بود\r\nكه يسار غلام پيمبر گفته بود اى پيمبر خداى ، من بنى عبد بن ثعلبه را غافلگير مىكنم . پيمبر غالب بن عبد الله را با يكصد و سى كس همراه وى بفرستاد كه به بنى عبد حمله بردند و شتر و گوسفند براندند و سوى مدينه آوردند .\r\nگويد : سفر جنگى بشير بن سعد سوى يمن در شوال همين سال بود .\r\nسعد بن عباده گويد : سبب اين سفر جنگى ، چنان بود كه حسيل بن نويرهء اشجعى كه در سفر خيبر بلد پيمبر بود پيش وى آمد كه پرسيد : « خبر چه دارى ؟ . » حسيل گفت : « جمعى از غطفان را در جناب بديدم كه عيينة بن حصن كس پيش آنها فرستاده بود كه سوى شما حمله آرند . » پيمبر بشير بن سعد را بفرستاد و حسيل بن نويره بلد او شد و شتر و گوسفند بگرفتند و غلام عيينة بن حصن به آنها برخورد كه او را كشتند ، پس از آن با جماعت عيينه رو به رو شدند كه منهزم شد و حارث بن عوف او را در حال هزيمت بديد و گفت :\r\n« اى عيينه وقت آن رسيده كه از اين كارها دست بردارى . » ابن اسحاق گويد : چون پيمبر از خيبر سوى مدينه بازگشت ماه ربيع الاول و ربيع الاخر و جمادى الاول و جمادى الاخر و رجب و شعبان و رمضان و شوال را در آنجا بماند و كسان را به غزا و سفرهاى جنگى فرستاد . پس از آن در ماه ذى قعده همان ماهى كه مشركان راه وى را به مكه بسته بودند به آهنگ قضاى عمرهء سال پيش روان شد و مسلمانانى كه سال پيش با وى بودند همراه رفتند و اين به سال هفتم هجرت بود . و چون مردم مكه خبر يافتند از مكه برون شدند و قرشيان با همديگر مىگفتند كه ياران محمد به محنت و ندارى افتاده‌اند .\r\nابن عباس گويد : قرشيان به نزد دار الندوه صف كشيده بودند كه پيمبر و ياران او را به بينند و چون پيمبر به مسجد درآمد دست راست خود را از عبا درآورد و گفت :\r\n","description":"","footnote":"","page_name":" 1157 ","page_number":370},
  {"content":"\r\n« خدا بيامرزاد كسى را كه امروز نيروى خويش را به آنها بنمايد . آنگاه به حجر دست زد و دوان شد و ياران با وى بدويدند تا وقتى كه پشت كعبه نهان شدند و به ركن يمانى دست زد و آهسته رفت تا به حجر الاسود رسيد و باز بدويد تا سه طواف به سر رفت و باقيماندهء طوافها را آهسته رفت .\r\nابن عباس مىگفت : « مردم پنداشتند كه اين كار بر آنها مقرر نيست زيرا پيمبر خداى آن را براى قرشيان كرده بود كه گفته بودند ياران محمد به محنت و ندارى افتاده‌اند و در حجة الوداع نيز چنين كرد و سنت شد . »\r\nو هم ابن عباس گويد : پيمبر در اين سفر ميمونه دختر حارث را به زنى گرفت ، در آن وقت احرام داشت بود و عباس بن عبد المطلب او را به زنى پيمبر داد .\r\nابن اسحاق گويد : پيمبر سه روز در مكه ماند ، روز سوم حويطب بن عبد العزى با تنى چند از قرشيان پيش وى آمدند كه وى را به ترك مكه وادارند و ، گفتند : « وقت تو تمام شده از پيش ما برو . » پيمبر گفت : « چه شود اگر بگذاريد ميان شما عروسى كنم و غذايى بسازم كه در آن حضور يابيد . » گفتند : « ما را به غذاى تو حاجت نيست از پيش ما برو . » پيمبر از مكه برون شد و ابو رافع غلام خويش را به ميمونه گماشت كه وى را در سرف پيش پيمبر آورد كه بر وى درآمد .\r\nدر اين سفر پيمبر اجازه داد كه قربانى را تغيير دهند و او نيز تغيير داد كه شتر كم بود و به جاى آن گاو قربان كردند .\r\nوقتى پيمبر به مدينه رسيد بقيهء ذى حجه و محرم و صفر و دو ماه ربيع الاول را آنجا به سر برد ، و در ماه جمادى الاول گروهى را سوى شام فرستاد كه در موته شكست خوردند و كار حج آن سال با مشركان بود .\r\nزهرى گويد : پيمبر به مسلمانان گفته بود به قضاى عمرهء حديبيه سال بعد\r\n","description":"","footnote":"","page_name":" 1158 ","page_number":371},
  {"content":"\r\nعمره كنند و قربان كنند .\r\nولى ابن عمر گويد : اين عمره قضا نبود بلكه مسلمانان ملتزم شده بودند به سال بعد در همان ماه كه مشركان راهشان را بسته بودند عمره كنند .\r\nواقدى گويد : گفتار زهرى به نزد ما خوشتر است كه آن سال راه مسلمانان بسته بود و به كعبه دست نيافتند .\r\nمحمد بن ابراهيم گويد : پيمبر در عمرهء قضا هفتاد قربانى همراه برده بود .\r\nعاصم بن عمرو بن قتاده گويد : پيمبر در اين سفر سلاح و خود و نيزه همراه داشت و يكصد اسب برده بود . بشير بن سعد را به سلاح گماشت و اسبان را به محمد بن مسلمه سپرده بود و چون قرشيان خبر يافتند بترسيدند و مكرز بن حفص را بفرستادند كه در مر الظهران به نزد پيمبر آمد كه با وى گفت : « در كوچكى و بزرگى به وفا معروف بوده‌ام و نمىخواهم با سلاح وارد مكه شوم اما مىخواهم نزديك من باشد . » و مكرز برفت و به قرشيان خبر داد .\r\nواقدى گويد : در ذى قعدهء همين سال ابن ابى العوجاى سلمى به غزاى بنى سليم رفت و پيمبر پس از بازگشت از مكه او را با پنجاه كس بفرستاد .\r\nابو جعفر گويد : ابن ابى العوجاء با بنى سليم رو به رو شد و او با همه يارانش كشته شدند . ولى به گفتهء واقدى خود او نجات يافت و به مدينه بازگشت و يارانش كشته شدند . 26 )\r\n\r\nآنگاه سال هشتم هجرت درآمد\r\n. در اين سال چنان كه واقدى گويد زينب دختر پيمبر درگذشت . گويد : و در صفر همين سال پيمبر غالب بن عبد الله ليثى را به غزاى بنى الملوح سوى كديد فرستاد .\r\nجندب بن مكيث جهنى گويد : پيمبر غالب بن عبد الله را سوى بنى الملوح\r\n","description":"","footnote":"","page_name":" 1159 ","page_number":372},
  {"content":"\r\nفرستاد كه در كديد بودند و گفت به آنها حمله برد و من نيز جزو همراهان وى بودم و برفتيم و چون به كديد رسيديم به حارث بن مالك ليثى بر خورديم و او را بگرفتيم .\r\nاما حارث گفت : « من آمده‌ام مسلمان شوم . » غالب گفت : « اگر آمده اى مسلمان شوى ضرر ندارد كه شب و روزى دربند بمانى و اگر جز اين باشد از تو در امان باشيم . » و او را در بند كرد و مردك سياهى را كه همراه ما بود بر او گماشت و گفت با وى باش تا ما بياييم و اگر با تو نزاع كرد سرش را ببر .\r\nگويد : سپس رفتيم تا به درهء كديد رسيديم و بعد از پسينگاه در عشيشيه فرود آمديم و يارانم مرا به ديدبانى فرستادند و من بر تپه اى رفتم كه همه جا را ببينم و آنجا دراز كشيدم و اين به نزديك غروب بود و يكى از آنها بيامد و مرا ديد كه بر تپه دراز كشيده بودم و به زن خويش گفت : « به خدا روى تپه سياهىاى مىبينم كه اول روز نديده بودم ، ببين سگان ظرف ترا آنجا نكشيده باشند . »\r\nزن بنگريست و گفت : « به خدا چيزى گم نشده . » مرد گفت : « كمان مرا با دو تير بيار . » و چون كمان و تير بياورد تيرى بينداخت كه به پهلويم فرو رفت و من تير را در آوردم و به يك سو نهادم و تكان نخوردم .\r\nمرد گفت : « دو تير من به او خورد اگر ديده بان بود تكان خورده بود ، وقتى صبح شد برو تيرهاى مرا بگير كه سگان دندان نزنند . » گويد : صبر كردم تا گله بيامد و چون شير بدوشيدند و بنوشيدند و آرام گرفتند و پاسى از شب گذشت به آنها حمله برديم و كسان بكشتيم و گوسفندان برانديم و بازگشتيم و بانگزن به طلب كمك سوى قوم رفت و ما شتابان بيامديم و به حارث بن مالك و گماشتهء او رسيديم و هر دو را همراه برديم و كمكيان قوم بيامدند كه تاب آنها نداشتيم و چون نزديك شدند و تنها دره كديد ميان ما فاصله بود خدا عز و جل از آنجا كه\r\n","description":"","footnote":"","page_name":" 1160 ","page_number":373},
  {"content":"\r\nمىخواست ابرى بفرستاد كه پيش از آن باران نديده بوديم و چندان بباريد كه امكان گذر نبود و دشمن را بديديم كه به ما مىنگريست و راه پيش آمدن نداشت و با سرعت از آنجا دور شديم و كس به ما نرسيد .\r\nواقدى گويد : همراهان غالب بن عبد الله ده و چند كس بودند .\r\nگويد : و هم در اين سال پيمبر خدا صلى الله عليه و سلم علاء بن حضرمى را سوى منذر بن ساوى عبد ى فرستاد با نامه اى بدين مضمون :\r\n« بسم الله الرحمن الرحيم : از محمد ، پيمبر فرستادهء خدا به منذر بن ساوى « درود بر تو . من ستايش خداى يگانه مىكنم . اما بعد ، نامهء تو و ، « فرستادگانت رسيدند ، هر كه نماز ما كند و ذبيحهء ما بخورد و رو به قبلهء « ما كند مسلمان است و حقوق و تكاليف مسلمانان دارد و هر كه دريغ ورزد بايد جزيه دهد . » گويد : پيمبر با آنها صلح كرد كه مجوسان جزيه دهند و مسلمان از ذبيحه شان نخورد و زن از آنها نگيرد .\r\nگويد : و هم در اين سال پيمبر خداى عمرو بن عاص را سوى جيفر و عباد پسران جلندى فرستاد كه تصديق پيمبر كردند و به دين وى گرويدند و عمرو بن عاص زكات اموالشان بگرفت و از مجوسان جزيه گرفت .\r\nگويد : و هم در ربيع الاول اين سال شجاع بن وهب با بيست و چهار كس سوى بنى عامر رفت و به آنها حمله برد و شتر و گوسفند بگرفت كه به هر يك از آنها پانزده شتر رسيد .\r\nگويد : و هم در اين سال عمرو بن كعب غفارى با پانزده كس سوى ذات اطلاح رفت ، جماعت بسيار آنجا بود كه به اسلامشان خواند كه نپذيرفتند و همه ياران عمر را بكشتند و او با زحمت بسيار سوى مدينه بازگشت .\r\nواقدى گويد : ذات اطلاح در حدود شام است و مردم آنجا از طايفهء قضاعه\r\n","description":"","footnote":"","page_name":" 1161 ","page_number":374},
  {"content":"\r\nبودند و سالارشان مردى به نام سدوس بود .\r\nگويد : و هم در اول صفر اين سال عمرو بن عاص كه به نزد نجاشى مسلمان شده بود پيش پيمبر آمد و عثمان بن طلحه و خالد بن وليد نيز همراه او بودند .\r\nابو جعفر گويد : سبب اسلام عمرو بن عاص چنان بود\r\nكه خود او گويد :\r\nوقتى با احزاب از جنگ خندق بازگشتيم گروهى از قرشيان را كه با من همدل بودند و سخن من در آنها اثر داشت فراهم آوردم و گفتم : « به خدا مىبينم كه كار محمد بالا مىگيرد و مرا راى و نظرى هست ، شما چه مىگوييد ؟ . » گفتند : « راى تو چيست ؟ . » گفتم : « راى من اين است كه پيش نجاشى رويم و آنجا باشيم ، اگر محمد بر قوم ما غلبه يافت پيرو او باشيم كه زير تسلط او باشيم بهتر از آنست كه زير تسلط محمد باشيم و اگر قوم ما غلبه يافتند ، ما را نيك شناسند و جز نيكى از آنها نبينيم . » گفتند : « اين راى صواب است . » گفتم : « پس چيزى فراهم آريد كه به نجاشى هديه كنيم . » بهترين هديهء سرزمين ما براى وى چرم بود . چرم بسيار فراهم آورديم و سوى نجاشى رفتيم و نزديك وى بوديم كه عمرو بن اميهء ضمرى آمد ، كه پيمبر او را در كار جعفر بن ابى طالب و ياران او فرستاده بود .\r\nگويد : و من به ياران خويش گفتم : « اينك عمرو بن اميهء ضمرى آمده ، من پيش نجاشى روم و بخواهم كه او را به من دهد كه گردنش بزنم و قرشيان بدانند كه انتقامى گرفته‌ام و فرستادهء پيمبر را كشته‌ام . به اين قصد پيش نجاشى رفتم و چنان كه معمول بود پيش وى به خاك افتادم .\r\nنجاشى گفت : « دوست من ! خوش آمدى از ديار خود هديه اى آورده اى ؟ . » گفتم : « آرى ، اى پادشاه چرم بسيار هديه آورده‌ام . » آنگاه چرمها را پيشكش كردم كه پسنديد و او را خوش آمد . سپس گفتم : « اى پادشاه يكى را ديدم كه از\r\n","description":"","footnote":"","page_name":" 1162 ","page_number":375},
  {"content":"\r\nپيش تو بيرون مىشد او فرستادهء مرديست كه دشمن ماست ، او را به من بده كه خونش بريزم كه اشراف و بزرگان ما را كشته است . » گويد : نجاشى خشمگين شد و با دست چنان به بينى خود زد كه پنداشتم درهم شكست و اگر زمين دهن باز مىكرد از بيم وى وارد آن مىشدم . گفتم : « به خدا اى پادشاه اگر مىدانستم كه اين را خوش ندارى از تو نخواسته بودم . » گفت : « مىخواهى فرستادهء مردى را كه ناموس اكبر ، همانكه سوى موسى مىآمد ، سوى وى مىآيد ، به تو دهم تا او را بكشى ؟ . » گفتم : « اى پادشاه آيا چنين است ؟ . »\r\nگفت : « اى عمرو از من بشنو و پيرو او شو كه بر حق است و بر مخالفان خويش غالب مىشود چنان كه موسى بر فرعون و سپاهش غالب شد . » گفتم : « از جانب وى با من بيعت اسلام مىكنى ؟ . » گفت : « آرى . » و دست خويش پيش آورد و من با او بيعت اسلام كردم پس از آن پيش ياران خود رفتم و راى من از آنچه بود بگشته بود و اسلام خويش را پوشيده داشتم . آنگاه آهنگ پيمبر كردم تا مسلمان شوم و در راه خالد بن وليد را ديدم كه از مكه مىآمد و اين پيش از فتح مكه بود . به دو گفتم : « اى ابو خالد كجا مىروى ؟ . » گفت : « به خدا كار روشن شد و اين مرد پيمبر است ، مىروم مسلمان شوم تا كى صبر كنم . » گفتم : « به خدا من نيز مىروم مسلمان شوم . » و هر دو به نزد پيمبر خدا رفتيم و خالد پيش رفت و بيعت كرد و مسلمان شد . آنگاه من به پيمبر نزديك شدم و گفتم :\r\n« اى پيمبر با تو بيعت مىكنم كه همه خطاهاى گذشتهء مرا ببخشى و از خطاهاى بعد سخن نكردم . » پيمبر گفت : « اى عمرو بيعت كن كه اسلام گذشته ها را محو مىكند . » و من\r\n","description":"","footnote":"","page_name":" 1163 ","page_number":376},
  {"content":"\r\nبيعت كردم و بازگشتم .\r\nابن اسحاق گويد : عثمان بن طلحه نيز همراه خالد و عمرو بود و با آنها مسلمان شد .\r\n\r\nسخن از حوادث سال هشتم هجرت\r\n. در جمادى الاخر اين سال پيمبر خدا عمرو بن عاص را با سيصد كس سوى سلاسل فرستاد كه از سرزمين قضاعه بود .\r\nو قصه چنان بود كه مادر عاص بن وائل از طايفهء قضاعه بود و پيمبر مىخواست آنها را به ائتلاف آرد و اشراف مهاجر و انصار را با عمرو بن عاص فرستاد .\r\nپس از آن عمرو كمك خواست و ابى عبيدة بن جراح را با دويست كس از مهاجر و انصار و از جمله ابو بكر بفرستاد كه همگى پانصد كس شدند .\r\nعبد الله بن ابى بكر گويد : پيمبر خدا صلى الله عليه و سلم عمرو بن عاص را به سرزمين بلى و عذره فرستاد كه عربان بدوى را به اسلام خواند و سبب آن بود كه مادر عاص بن وائل از قوم بلى بود و پيمبر عمرو را فرستاد كه آنها را به ائتلاف آرد و چون در سرزمين جذام به آبى رسيد كه سلاسل نام داشت و غزوه نام از آن گرفت بيمناك شد و كس پيش پيمبر فرستاد و كمك خواست و پيمبر ابو عبيدة بن جراح را با گروهى از مهاجران نخستين و از جمله ابو بكر و عمر رضوان الله عليهم به كمك او فرستاد و هنگامى كه ابو عبيده را مىفرستاد به دو گفت : « اختلاف نكنيد . » و چون پيش عمرو بن عاص رسيد عمرو به دو گفت : « ترا به كمك من فرستاده‌اند . » ابو عبيده گفت : « اى عمرو پيمبر به من گفته اختلاف نكنيد ، اگر تو فرمان من نبرى من اطاعت تو مىكنم ، عمرو گفت : « من امير توام و تو كمك من هستى . »\r\n","description":"","footnote":"","page_name":" 1164 ","page_number":377},
  {"content":"\r\nابو عبيده گفت : « چنين باشد . » و عمرو بن عاص با كسان نماز كرد .\r\nواقدى گويد : و هم در اين سال غزوهء خبط رخ داد و سالار آن ابو عبيدة بن جراح بود كه پيمبر او را در ماه رجب با سيصد كس از مهاجر و انصار سوى جهينه فرستاد و به سختى افتادند چنان كه خرما را به شمار تقسيم مىكردند .\r\nجابر بن عبد الله انصارى گويد : بيرون شديم و سيصد كس بوديم و سالارمان ابو عبيدة بن جراح بود و گرسنه مانديم و مدت سه ماه برگ درخت مىخورديم و حيوانى از دريا برآمد\r\nكه آن را عنبر مىگفتند و يك نيمه ماه از آن مىخورديم و يكى از انصار شترانى بكشت و روز بعد نيز چند شتر كشت و ابو عبيده وى را منع كرد كه ديگر نكشت .\r\nذكوان ابو صالح گويد اين كس قيس بن سعد بود .\r\nعمرو بن دينار بنقل از جابر بن عبد الله گويد : به سختى افتاده بودند و سالارشان قيس بن سعد بود و نه شتر براى آنها كشت .\r\nگويد : سوى دريا رفته بودند و دريا حيوانى سوى آنها انداخت كه سه روز از آن بخوردند و چون پيش پيمبر باز گشتند كار قيس را با وى بگفتند و او صلى الله عليه و سلم گفت : « بخشندگى خوى اين خاندان است . » و دربارهء ماهى گويد : به خدا اگر مىدانستيم پيش از حركت آن را تمام مىكنيم دوست داشتم چيزى از آن همراه داشته باشم . » از خوردن برگ درخت سخنى در روايت ابن دينار نيست .\r\nابو الزبير به نقل از جابر گويد : « پيمبر يك پوست خرما به ما داد و ابو عبيده مشت مشت به ما مىداد ، پس از آن يكى يكى مىداد كه آن را مىمكيديم و تا شب آب مىنوشيديم و چون خرما تمام شد برگ درخت مىچيديم و سخت گرسنگى كشيديم آنگاه ماهى مرده اى از دريا برون افتاد ، و ابو عبيده گفت : « گرسنگان بخوريد . » گويد : ابو عبيده يكى از دنده هاى ماهى را مىگذاشت و شتر سوار از زير آن مىگذشت و پنج نفر در جاى چشم آن جا مىگرفت و از آن بخورديم و روغن گرفتيم\r\n","description":"","footnote":"","page_name":" 1165 ","page_number":378},
  {"content":"\r\nو چاق شديم و چون به مدينه آمديم و قصه را با پيمبر بگفتم او صلى الله عليه و سلم گفت : « روزىاى را كه خدا براى شما ميفرستد بخوريد ، چيزى از آن همراه داريد ؟ . » و ما چيزى همراه داشتيم و نزد پيمبر فرستادند و از آن بخورد .\r\nواقدى گويد : اين غزوه را خبط از آن گفتند كه در اثناى آن خبط يعنى برگ درخت خورده بودند و دهانشان همانند شتر علفخوار شده بود .\r\nگويد : و هم در شعبان اين سال پيمبر گروهى را به سفر جنگى فرستاد و سالار آن ابو قتاده بود .\r\nعبد الله بن ابى حدرد اسلمى گويد : زنى از قوم خويش گرفتم و دويست درم مهر او كردم و پيش پيمبر رفتم كه در كار زن گرفتن خويش از او كمك گيرم . گفت :\r\n« چقدر مهر كرده اى ؟ . » گفتم : « دويست درم . » گفت : « سبحان الله ، اگر درهمها را از كف دره مىگرفتيد ، بيش از اين نمىكرديد . به خدا چيزى ندارم كه به تو دهم . » گويد : چند روز بعد يكى از بنى جشم بن معاويه به نام رفاعة بن قيس يا قيس بن رفاعه با گروهى بسيار از قوم جشم بيامد و در بيشه فرود آمد و مىخواست طايفهء قيس را نيز براى جنگ پيمبر فراهم آرد .\r\nگويد : و او در طايفهء جشم نام آور و بزرگ بود . و پيمبر مرا با دو تن از مسلمانان خواست و گفت : « سوى اين مرد رويد و او را سوى من آريد يا خبرى از او بياريد . » و شترى لاغر به ما داد و كه يكى از ما بر آن نشست و از ضعف برخاستن نتوانست و كسان از پشت كمك كردند تا به زحمت برخاست و پيمبر گفت : « نوبت به نوبت سوار شويد . » گويد : برفتيم و شمشير و تير همراه داشتيم و نزديك غروب به عشيشيه رسيديم و من در گوشه اى كمين كردم و به دو رفيقم گفتم كه در گوشهء ديگر كمين كنند و به آنها\r\n","description":"","footnote":"","page_name":" 1166 ","page_number":379},
  {"content":"\r\nگفتم وقتى شنيديد كه تكبير گفتم و به سپاه حمله بردم تكبير گوييد و حمله كنيد .\r\nگويد : در آن حال بوديم و انتظار داشتيم غافلگيرشان كنيم يا خبرى از آنها به دست آريم ، و شب گذشت و چوپان قوم كه در آنجا به چرا رفته بود دير كرد و بر او بيمناك شدند\r\nو سالارشان رفاعة بن قيس برخاست و شمشير به گردن آويخت و گفت :\r\n« به دنبال چوپان مىروم ، گويا حادثه اى براى او رخ داده . » و كسانى از همراهان وى گفتند : « نرو ، ما مىرويم . » رفاعه گفت : « به خدا كسى جز من نرود . » گفتند : « پس ما نيز با تو مىآييم . » گفت : « به خدا هيچكس از شما همراه من نيايد . » گويد : روان شد و نزديك من رسيد و من تيرى بينداختم كه در قلب وى جاى گرفت و صدايش در نيامد و من برجستم و سر او را بريدم . آنگاه از يك طرف سپاه حمله بردم و تكبير گفتم و دو رفيقم نيز حمله كردند و تكبير گفتند و قوم فرارى شدند و زن و فرزند و سبك وزن هر چه توانستند همراه بردند و ما شتر بسيار و گوسفند فراوان برانديم و پيش پيمبر آورديم و من سر رفاعه را همراه داشتم . سيزده شتر به من داد كه زنم را به خانه آوردم .\r\nبه گفته واقدى پيمبر ابى حدرد را با ابو قتاده به اين سفر جنگى فرستاد و شانزده كس بودند و پانزده روز در سفر بودند و هر يك شانزده سهم گرفتند و هر شتر برابر ده گوسفند بود ، و چهار زن گرفته بودند كه يكيشان دخترى زيبا بود و به ابو قتاده رسيد و محمية بن جزء دربارهء او با پيمبر سخن كرد و پيمبر از ابو قتاده پرسيد و گفت او را از غنيمت خريده‌ام .\r\nپيمبر گفت : « او را به من ببخش . » ابو قتاده دختر را به پيمبر بخشيد كه او را به محمية بن جزء زبيدى داد .\r\nگويد : و در همين سال پيمبر ابو قتاده را به غزاى دره اضم فرستاد . 35 )\r\n","description":"","footnote":"","page_name":" 1167 ","page_number":380},
  {"content":"\r\nعبد الله بن ابى حدرد گويد : پيمبر ما را سوى اضم فرستاد و با تنى چند از مسلمانان و از جمله ابو قتاده حارث بن ربعى و محلم بن جثامه ليثى برفتيم و چون به درهء اضم رسيديم ، و اين پيش از فتح مكه بود ، عامر بن اضبط اشجعى بر ما گذشت كه بر شتر خويش بود و خرده كالايى با يك مشك شير همراه داشت ، و سلام مسلمانى گفت و ما دست از او بداشتيم . اما محلم بن جثامه ليثى به سبب كينه اى كه از پيش در ميان بوده بود به دو حمله برد و خونش بريخت و شتر و خرده كالاى او را بگرفت و چون پيش پيمبر بازگشتيم و ماجرا را با وى بگفتيم اين آيهء قرآن دربارهء ما نازل شد :\r\n« * ( يا أَيُّهَا الَّذِينَ آمَنُوا إِذا ضَرَبْتُمْ في سَبِيلِ الله فَتَبَيَّنُوا وَلا تَقُولُوا لِمَنْ أَلْقى إِلَيْكُمُ السَّلامَ لَسْتَ مُؤْمِناً تَبْتَغُونَ عَرَضَ الْحَياةِ الدُّنْيا فَعِنْدَ الله مَغانِمُ كَثِيرَةٌ كَذلِكَ كُنْتُمْ من قَبْلُ فَمَنَّ الله عَلَيْكُمْ فَتَبَيَّنُوا إِنَّ الله كانَ بِما تَعْمَلُونَ خَبِيراً 4 : 94 ) * . » [ 1 
  ] يعنى : شما كه ايمان داريد ، چون در راه خدا زمين مىسپريد به تحقيق پردازيد ، به آن كس كه سلام به شما عرضه مىكند نگوييد مؤمن نيستى كه لوازم زندگى دنيا جوييد كه نزد خدا غنيمتهاى بسيار هست ، شما نيز از اين پيش چنين بوديد و خدا بر شما منت نهاد ، پس به تحقيق پردازيد كه خدا از آنچه مىكنيد آگاهست .\r\nبه گفتهء واقدى پيمبر اين گروه را در ماه رمضان هنگامى كه براى فتح مكه مىرفت فرستاد و هشت كس بودند .\r\n\r\nسخن از غزاى موته\r\n. ابن اسحاق گويد : وقتى پيمبر از خيبر به مدينه بازگشت ، دو ماه ربيع را آنجا\r\n\r\n","description":"","footnote":"\r\n[ 1 
  ] نساء : 94\r\n","page_name":" 1168 ","page_number":381},
  {"content":"\r\nبه سر برد و در جمادى الاول گروهى را سوى شام فرستاد كه در موته كشته شدند .\r\nعروة بن زبير گويد : پيمبر در جمادى الاول سال هشتم كسان را سوى موته فرستاد و زيد بن حارثه را سالار قوم كرد و گفت : « اگر زيد بن حارثه كشته شد جعفر بن ابى طالب سالار قوم باشد و اگر جعفر بن ابى طالب كشته شد عبد الله بن رواحه سالار قوم باشد . » و مردم براى رفتن آماده شدند و سه هزار كس بودند . به هنگام رفتن مردم ، با سالارانى كه پيمبر معين كرده بود وداع كردند و درود گفتند\r\nو چون با عبد الله بن رواحه وداع مىكردند بگريست .\r\nگفتند : « از چه مىگريى ؟ » گفت : « به خدا از علاقه به دنيا و شوق ديدار شما نيست ، ولى شنيدم پيمبر آيه اى از كتاب خدا مىخواند كه گويد : هيچكس از شما نيست مگر كه به جهنم بردن وى بر خدا حتم و مقرر است . و ندانم پس از ورود جهنم چگونه از آن درآيم . » مسلمانان گفتند : « خدا يار شما باشد و حفظتان كند و به شايستگى پيش ما پس آرد . » هنگامى كه قوم روان مىشدند عبد الله بن رواحه پيش پيمبر رفت و با وى وداع كرد و با قوم برون شد و پيمبر آنها را بدرقه كرد .\r\nو چون به معان شام رسيدند خبر يافتند كه هرقل با يكصد هزار كس از روميان در مآب بلقا فرود آمده و يكصد هزار از عربان لخم و جذام و بلقين و بهراء و بلى به آنها پيوسته‌اند و يكى از قوم بلى و تيره اراشه به نام مالك بن رافله سالار آنهاست .\r\nو چون مسلمانان اين خبر بشنيدند دو روز در معان بماندند و در كار خود نگريستند ، گفتند : « به پيمبر بنويسيم و شمار دشمن را به دو خبر دهيم كه يا براى ما كمك فرستد يا فرمان خويش بگويد كه به كار بنديم . » عبد الله بن رواحه كسان را دل داد و گفت : « اى قوم ، چيزى كه آن را ناخوشايند داريد همان شهادت است كه از پى آن بيرون آمده‌ايد . ما به عدد و قوت و كثرت با\r\n","description":"","footnote":"","page_name":" 1169 ","page_number":382},
  {"content":"\r\nدشمن پيكار نمىكنيم به كمك اين دين جنگ مىكنيم كه خدا به وسيلهء آن ما را كرامت داده است ، برويم كه به يكى از دو نيكى ،\r\nپيروزى و يا شهادت ، مىرسيم . » كسان گفتند : « به خدا ابن رواحه راست مىگويد . » و به راه افتادند .\r\nزيد بن ارقم گويد : من پدر نداشتم و در خانهء عبد الله بن رواحه بودم و چون به سفر موته مىرفت مرا همراه برد و رديف خود سوار كرد و يك شب كه در راه بوديم اشعارى مىخواند كه به مرگ وى اشاره داشت ،\r\nو من از شنيدن آن بگريستم و مرا تازيانه زد و گفت : « اى نابكار ترا چه باك ، خدا شهادت نصيب من مىكند و تو بر مىگردى . » گويد : مسلمانان تا حدود بلقا برفتند و هرقل با سپاه خويش از رومى و عرب در دهكده اى به نام مشارف بود . و چون دشمن نزديك شد مسلمانان به سوى دهكدهء موته رفتند و دو گروه آنجا رو به رو شد و مسلمانان سپاه آراستند و يكى از بنى عذره را كه قطبة بن قتاده نام داشت به ميمنه نهادند و يكى از انصار را به نام عباية بن مالك به ميسره نهادند ، آنگاه به جنگ پرداختند و زيد بن حارثه كه پرچم پيمبر را به دوش داشت بجنگيد تا كشته شد . پس از آن جعفر بن ابى طالب پرچم را گرفت و بجنگيد و چون جنگ سخت شد از اسب خويش پايين آمد و آن را پى كرد و بجنگيد تا كشته شد .\r\nجعفر نخستين كس بود كه در اسلام اسب خويش را پى كرد .\r\nيحيى بن عباد گويد : پدر رضاعى من كه يكى از بنى مره بود و در جنگ موته حضور داشته بود مىگفت : « به خدا گويى جعفر را مىبينم كه از اسب پياده شد و آن را پى كرد و به جنگ دشمن پرداخت و بجنگيد تا كشته شد . » و چون جعفر كشته شد عبد الله بن رواحه پرچم را بگرفت ، در اين هنگام بر اسب خويش بود و مىخواست فرود آيد و لحظه اى مردد ماند و به خويشتن دل داد و فرود آمد\r\nو پسر عموى وى بيامد و پاره گوشتى به دو داد و گفت : « كمى قوت بگير كه در اين روزها سخت به زحمت بوده اى . » و عبد الله چيزى از آن بخورد و صداى جنگاوران\r\n","description":"","footnote":"","page_name":" 1170 ","page_number":383},
  {"content":"\r\nرا از سويى بشنيد و با خويش گفت : « و تو زنده اى . » و گوشت را بينداخت و شمشير بر گرفت و پيش رفت و بجنگيد تا كشته شد .\r\nپس از كشته شدن عبد الله بن رواحه ثابت بن اقوم عجلى پرچم را گرفت و گفت :\r\n« اى گروه مسلمانان يكى را به سالارى بر گيريد . » گفتند : « تو سالار باش . » گفت : « من اين كار نكنم . » و كسان دربارهء خالد بن وليد همسخن شدند و چون پرچم را بگرفت سپاه كنار زد و عقب نشست و مسلمانان را از معركه به در برد .\r\nابو قتاده گويد : پيمبر ، سپاه سالاران را بفرستاد و گفت : « زيد بن حارثه سالار شما است و اگر كشته شد جعفر\r\nبن ابى طالب سالار است و اگر جعفر نيز كشته شد عبد الله بن رواحه سالار است . » و جعفر برجست و گفت : « باور نمىكردم كه زيد را بر من سالار كنى . » پيمبر گفت : « برو ، تو كه نمىدانى كدام يك بهتر است . » و قوم برفتند و چندان كه خدا خواست گذشت . آنگاه پيمبر بر منبر رفت و ما گفت تا نداى نماز جماعت داده‌اند و مردم فراهم آمدند و گفت : « در نيكى است ، در نيكى است ، در نيكى است ، از سپاه جنگاورتان خبرتان دهم ، برفتند و با دشمن رو به رو شدند و زيد به شهادت رسيد ( و براى زيد آمرزش خواست ) پس از او جعفر پرچم را گرفت و به دشمن حمله برد تا كشته شد ( و از شهادت جعفر سخن آورد و براى او آمرزش خواست ) پس از او عبد الله بن رواحه پرچم را گرفت و پايمردى كرد تا به شهادت رسيد ( و براى او آمرزش خواست ) پس از او خالد بن وليد پرچم را بگرفت ، وى سالار نبود و از پيش خود سالار شد . » آنگاه پيمبر گفت : « خدايا خالد يكى از شمشيرهاى تو است و تو يارى او مىكنى . » و از آن روز خالد را شمشير خدا ناميدند سپس گفت : « برويد و برادران\r\n","description":"","footnote":"","page_name":" 1171 ","page_number":384},
  {"content":"\r\nخود را يارى دهيد و هيچكس بجاى نماند . » و كسان در گرماى سخت پياده و سواره به افتادند .\r\nعبد الله بن ابى بكر گويد : وقتى خبر كشته شدن جعفر رسيد پيمبر گفت : « ديشب جعفر را به خواب ديدم كه با گروهى از فرشتگان به سوى سرزمين يمن مىرفت و دو بال داشت و دستانش پر خون بود . » گويد : قطبة بن قتادهء عذرى كه بر ميمنهء سپاه مسلمانان بود بر مالك بن رافله سالار عربان حمله برد و او را بكشت .\r\nو چنان بود كه كاهنهء بنى غنم ، تيره اى از قبيلهء حدس ، وقتى از آمدن سپاه پيمبر خبر يافت قوم خويش را از مقابله با آن بيم داد\r\nو آنها از لخميان كناره گرفتند و بعدها فزونترين تيره حدس بودند و بنى ثعلبه كه به جنگ رفتند كمترين تيره حدس شدند .\r\nو چون خالد بن وليد مسلمانان را از جنگ كنار برد سوى مدينه بازگردانيد .\r\nعروة بن زبير گويد : وقتى بازگشتگان موته نزديك مدينه رسيدند پيمبر از آنها پيشواز كرد و كودكان كه به پيشواز رفته بودند مىدويدند و پيمبر همراه باز آمدگان بود و بر مركبى بود و گفت : « كودكان را بگيريد و سوار كنيد و فرزند جعفر را به من دهيد . » و چون عبد الله بن جعفر را پيش وى آوردند او را بگرفت و پيش روى خود سوار كرد .\r\nو چنان شد كه مردم مدينه خاك بر سپاه مىپاشيدند و مىگفتند : « اى فراريان راه خدا . » و پيمبر مىگفت : « به خدا فرارى نيستند و اگر خدا بخواهد حمله كنانند . » ام سلمه همسر پيمبر به زن سلمة بن هشام بن مغيره گفته بود : « چرا سلمه به نماز پيمبر و مسلمانان حاضر نمىشود ؟ » گفت : « به خدا تاب حضور ندارد كه وقتى بيايد مردم بانگ مىزنند شما از راه\r\n","description":"","footnote":"","page_name":" 1172 ","page_number":385},
  {"content":"\r\nخدا فرار كرده‌ايد و در خانه نشسته و بيرون نمىشود . » و هم در اين سال پيمبر صلى الله عليه و سلم به غزاى مكه رفت ،\r\n\r\nسخن از فتح مكه\r\nابن اسحاق گويد : پيمبر از پس آنكه سپاه سوى موته فرستاد ، جمادى الاخر و رجب را در مدينه به سر برد و چنان شد كه طايفهء خزاعه زير مكه بر آب خويش به نام و تير بودند و بنى بكر بن عبد مناة بر آنها حمله بردند و مسبب حادثه مردى از بنى الحضرم بود كه مالك بن عباد نام داشت و هم پيمان اسود بن رزن بود و هنگامى كه به تجارت مىرفت در سرزمين خزاعه او را كشتند و مالش را بردند ، و مردم بنى بكر به تلافى خون وى يكى از خزاعيان را كشتند و خزاعيان بر پسران اسواد بن رزن ديلى ، سلمى و كلثوم و ذويب كه سران و اشراف بنى بكر بودند حمله بردند و خونشان را بريختند .\r\nو اين حادثه نزديك نشانه هاى حرم رخ داد .\r\nيكى از مردم بنى ديل گويد : در ايام جاهليت مردم بنى الاسود به سبب برتريشان دو خونبها داشتند و ما يك خونبها داشتيم و در آن هنگام كه بنى بكر و خزاعه درگير بودند ، اسلام بيامد و كسان بدان پرداختند .\r\nابن اسحاق گويد : چون صلح حديبيه ميان پيمبر و قريش رخ داد از جمله مقررات صلح اين بود كه هر كه خواهد با پيمبر پيمان بندد ببندد و هر كه خواهد با قرشيان پيمان بندد ببندد ، و طايفهء خزاعه با پيمبر پيمان بستند و بنى ديل بنى بكر فرصت را غنيمت شمردند و خواستند انتقام كشتگان پسران را از مردم خزاعه بگيرند\r\nو نوفل بن معاويهء ديلى كه سالار قوم بود ، اما همهء بنى بكر پيرو او نبودند ، با مردم بنى ديل شبانگاه بر خزاعيان كه نزديك مكه بر آب و تير بودند حمله برد كه يكى از آنها\r\n","description":"","footnote":"","page_name":" 1173 ","page_number":386},
  {"content":"\r\nكشته شد . پس از آن دو قوم درهم افتادند و به جنگ پرداختند و قرشيان بنى بكر را سلاح دادند و چند تن از قرشيان شبانه و نهانى به كمك بكريان جنگ كردند تا خزاعيان به حرم رسيدند .\r\nبه گفتهء واقدى آن شب صفوان بن اميه و عكرمة بن ابى جهل و سهيل بن عمرو با مركب و غلام به كمك بنى بكر و بر ضد خزاعه در جنگ شركت داشتند .\r\nابن اسحاق گويد : وقتى به حرم رسيدند بنى بكريان به نوفل گفتند : « اكنون به حرم رسيديم ، خدا را ، خدا را . » و او سخنى وحشتآور گفت كه اى بنى بكر اكنون من خدا ندارم انتقام خود را بگيريد ، شما كه در حرم دزدى مىكنيد چرا از انتقام گرفتن پروا داريد .\r\nدر آن شب كه بكريان بر آب و تير به خزاعيان حمله بردند يكى را به نام منبه از آنها بكشتند و منبه مردى سست دل بود و با يكى از قوم خويش به نام تميم بن اسد همراه بود كه به دو گفت : « اى تميم فرار كن كه من بكشندم يا بگذارندم خواهم مرد كه دلم ببريد . » و تميم برفت و منبه را بگرفتند و بكشتند .\r\nو چون خزاعيان وارد مكه شدند به خانهء بديل بن ورقاى خزاعى و خانهء يكى از وابستگان خود به نام رافع پناه بردند .\r\nگويد : وقتى قرشيان با همدستى بر ضد خزاعه پيمانى را كه با پيمبر داشتند شكستند به سبب آنكه خزاعيان هم پيمان او صلى الله عليه و سلم بودند ، عمر و بن سالم خزاعى كعبى به مدينه پيش پيمبر رفت\r\nو با وى گفت كه خزاعيان مسلمان بوده‌اند و ستم ديده‌اند و از او كمك خواست و پيمبر چون سخنان او را بشنيد گفت : « يارى مىشويد . » و هماندم ابرى در آسمان پديدار شد و پيمبر گفت : « اين ابر پيش درآمد يارى بنى كعب است . » پس از آن بديل بن ورقا با تنى چند از خزاعيان در مدينه پيش پيمبر آمد و ماجرا را با وى بگفت و همگى به مكه بازگشتند .\r\n","description":"","footnote":"","page_name":" 1174 ","page_number":387},
  {"content":"\r\nآنگاه پيمبر به كسان گفت : « به همين زودى ابو سفيان مىآيد كه پيمان را محكم كند و مدت آن را بيفزايد . »\r\nو چنان شد كه بديل بن ورقا و همراهان وى در عسفان به ابو سفيان برخوردند .\r\nقرشيان او را فرستاده بودند تا پيش پيمبر رود و پيمان را محكم كند و مدت آن را بيفزايد كه از كار خويش بيمناك بودند . و چون ابو سفيان بديل را بديد گفت : « از كجا مىآيى » و حدس زد كه پيش پيمبر رفته است .\r\nاما بديل گفت : « با مردم خزاعه به ساحل و دل اين دره رفته بوديم . » گفت : « پيش محمد نرفته بوديد ؟ » بديل گفت : « نه . » و چون بديل راه مكه گرفت ابو سفيان گفت : « اگر به مدينه رفته باشد هسته به شتر خود داده . » و به محل خفتن شتر وى رفت و پشكلى بگرفت و بشكست كه هسته در آن بود و گفت : « قسم به خدا بديل پيش محمد رفته است . » وقتى ابو سفيان به مدينه رسيد به خانهء دختر خود ام حبيبه رفت و چون خواست بر فراش پيمبر بنشيند دخترش آن را جمع كرد و ابو سفيان گفت : « دخترم ! نمىدانم ، فراش شايستهء من نيست يا من شايستهء فراش نيستم . » ام حبيبه گفت : « اين فراش پيمبر خداست و تو مشرك و نجسى و نخواستم بر - فراش پيمبر نشينى . » گفت : « به خدا دختركم ! از وقتى ترا نديده‌ام دچار شرى شده اى . » پس از آن ابو سفيان پيش پيمبر رفت و با وى سخن كرد و پيمبر جواب نداد از آنجا پيش ابو بكر رفت و از او خواست كه دربارهء وى با پيمبر سخن كند .\r\nابو بكر گفت : « چنين نكنم . » آنگاه پيش عمر رفت و با وى سخن كرد . عمر گفت : « من براى شما پيش پيمبر شفاعت كنم ؟ به خدا اگر جز مورچه همدستى نيابم با شما جنگ مىكنم . »\r\n","description":"","footnote":"","page_name":" 1175 ","page_number":388},
  {"content":"\r\nپس از آن پيش على بن ابى طالب رضى الله عنه رفت كه فاطمه دختر پيمبر پيش وى بود و حسن كه طفلكى بود پيش روى فاطمه به جنب و جوش بود و به على گفت : « رشتهء خويشاوندى تو از همه كسان به من نزديكتر است ، به حاجتى پيش تو آمده‌ام و نبايد چنان كه آمده‌ام نوميد بازگردم ، پيش پيمبر خدا براى ما شفاعت كن . » على گفت : « اى ابو سفيان ، پيمبر عزمى دارد كه دربارهء آن با وى سخن نتوانيم كرد . » ابو سفيان سوى فاطمه نگريست و گفت : « اى دختر محمد ، مىتوانى به اين پسرك خويش بگويى كه ميان كسان پناه نهد و تا آخر روزگار سالار عرب باشد ؟ » فاطمه گفت : « به خدا هنوز پسر من به جايى نرسيده\r\nكه ميان كسان پناه نهد و هيچكس بى رضاى پيمبر ، پناه نيارد نهاد . » ابو سفيان گفت : « اى ابو الحسن ، مىبينم كه كارها سخت شده ، راهى به من بنماى . » على گفت : « به خدا چيزى ندانم كه كارى براى تو تواند ساخت اما تو سالار بنى - كنانه اى برخيز و ميان كسان پناه بنه و به سرزمين خويش بازگرد . » گفت : « آيا اين كار سودى دارد ؟ » على گفت : « نه ، سودى ندارد ولى جز اين چه مىتوانى كرد . » ابو سفيان در مسجد به پا خاست و گفت : « اى مردم من ميان كسان پناه نهادم . » سپس بر شتر خويش نشست و برفت و چون پيش قرشيان رسيد گفتند : « چه خبر ؟ » گفت : « پيش محمد رفتم و با او سخن كردم و جوابم نداد . پس از آن پيش پسر ابو قحافه رفتم و كارى نساخت ، سپس پيش پسر خطاب رفتم كه از همه دشمنتر بود ، آنگاه پيش على بن ابى طالب رفتم كه از همه نرمتر بود و كارى به من گفت كه كردم ، اما ندانم آيا سودى دارد يا نه ؟ »\r\n","description":"","footnote":"","page_name":" 1176 ","page_number":389},
  {"content":"\r\nگفتند : « چه كارى بود ؟ » گفت : « به من گفت : ميان كسان پناه بنه ، و چنين كردم . » گفتند : « آيا محمد اين را تاييد كرد ؟ » گفت : « نه . » گفتند : « به خدا با عقل تو بازى كرده و گفتهء تو براى ما كارى نخواهد ساخت . » گفت : « جز اين كارى نتوانستم كرد . » گويد : پيمبر بفرمود تا مردم آماده شوند و به كسان خود نيز گفت تا لوازم وى را آماده كنند . ابو بكر پيش دختر خود عايشه رفت كه لوازم پيمبر را آماده مىكرد و گفت : « دختركم ، پيمبر گفته لوازم آماده كنيد ؟ » گفت : « آرى ، تو نيز آماده شو . » ابو بكر گفت : « قصد كجا دارد ؟ » عايشه گفت : « به خدا نمىدانم . » پس از آن پيمبر خدا به مردم اعلام كرد كه آهنگ مكه دارد و گفت بكوشند و آماده شوند . آنگاه گفت : « خدايا خبر و خبرگيران را از قرشيان بازدار تا آنها را غافلگير كنيم . »\r\nعروة بن زبير گويد : وقتى پيمبر خدا صلى الله عليه و سلم آماده حركت سوى مكه شد حاطب بن ابى بلتعه نامه اى به قرشيان نوشت و قضيه را به آنها خبر داد و نامه را به يكى از زنان مزينه و به گفتهء بعضىها به ساره وابستهء يكى از بنى عبد المطلب داد و دستمزدى براى او نهاد كه نامه را ببرد و زن نامه را در موى خويش نهاد و آن را بپيچيد و به راه افتاد .\r\nپيمبر از آسمان خبر يافت كه حاطب چنين كرده و على بن ابى طالب و زبير بن عوام را بفرستاد و گفت زنى\r\nنامه اى از حاطب سوى قريش مىبرد كه حركت ما را به آنها خبر دهد ، او را بگيريد .\r\n","description":"","footnote":"","page_name":" 1177 ","page_number":390},
  {"content":"\r\nعلى و زبير بيرون شدند و در حليفه به زن رسيدند و او را از مركب فرود آوردند و بارش را بگشتند و چيزى نيافتند . على بن ابى طالب به دو گفت : « قسم مىخورم كه پيمبر خدا دروغ نگفته و ما دروغ نمىگوييم يا نامه را به من بده يا ترا ميگرديم . » و چون آن زن سختى او را بديد گفت : « به يكسو رو . » على به يكسو رفت و او گيسوان خود را بگشود و نامه را برون آورد و تسليم كرد كه پيش پيمبر آورد و او صلى الله عليه و سلم حاطب را بخواست و گفت : « چرا اين كار را كردى ؟ » حاطب گفت : « اى پيمبر خداى ، من به خدا و رسول وى ايمان دارم و تغيير نيافته‌ام و اعتقاد نگردانيده‌ام ولى مرا در ميان قرشيان ريشه و عشيره نيست و پيش آنها زن و فرزند دارم ، به اين سبب خواستم پيش قرشيان جايى داشته باشم . » عمر بن خطاب كه آنجا بود گفت : « اى پيمبر خدا بگذار تا گردنش بزنم كه منافقى كرده است . » پيمبر گفت : « اى عمر چه مىدانى شايد خدا عز و جل به اهل بدر نگريست و گفت : هر چه خواهيد كنيد كه شما را بخشيده‌ام . » و خدا دربارهء حاطب اين آيات را نازل فرمود :\r\n« * ( يا أَيُّهَا الَّذِينَ آمَنُوا لا تَتَّخِذُوا عَدُوِّي وَعَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ وَقَدْ كَفَرُوا بِما جاءَكُمْ من الْحَقِّ يُخْرِجُونَ الرَّسُولَ وَإِيَّاكُمْ أَنْ تُؤْمِنُوا بِاللَّه رَبِّكُمْ إِنْ كُنْتُمْ خَرَجْتُمْ جِهاداً في سَبِيلِي وَابْتِغاءَ مَرْضاتِي تُسِرُّونَ إِلَيْهِمْ بِالْمَوَدَّةِ وَأَنَا أَعْلَمُ بِما أَخْفَيْتُمْ وَما أَعْلَنْتُمْ وَمن يَفْعَلْه مِنْكُمْ فَقَدْ ضَلَّ سَواءَ السَّبِيلِ . إِنْ يَثْقَفُوكُمْ يَكُونُوا لَكُمْ أَعْداءً وَيَبْسُطُوا إِلَيْكُمْ أَيْدِيَهُمْ وَأَلْسِنَتَهُمْ بِالسُّوءِ وَوَدُّوا لَوْ تَكْفُرُونَ . لَنْ تَنْفَعَكُمْ أَرْحامُكُمْ وَلا أَوْلادُكُمْ يَوْمَ الْقِيامَةِ يَفْصِلُ بَيْنَكُمْ وَالله بِما تَعْمَلُونَ بَصِيرٌ . قَدْ كانَتْ لَكُمْ أُسْوَةٌ حَسَنَةٌ في إِبْراهِيمَ وَالَّذِينَ مَعَه إِذْ قالُوا لِقَوْمِهِمْ إِنَّا بُرَآؤُا مِنْكُمْ وَمِمَّا تَعْبُدُونَ من دُونِ الله كَفَرْنا بِكُمْ وَبَدا بَيْنَنا وَبَيْنَكُمُ الْعَداوَةُ وَالْبَغْضاءُ أَبَداً حَتَّى تُؤْمِنُوا بِاللَّه وَحْدَه إِلَّا قَوْلَ إِبْراهِيمَ لأَبِيه ) *\r\n","description":"","footnote":"","page_name":" 1178 ","page_number":391},
  {"content":"\r\n* ( لأَسْتَغْفِرَنَّ لَكَ وَما أَمْلِكُ لَكَ من الله من شَيْءٍ رَبَّنا عَلَيْكَ تَوَكَّلْنا وَإِلَيْكَ أَنَبْنا وَإِلَيْكَ الْمَصِيرُ 60 : 1 - 4 ) * [ 1 
  ] . » يعنى : شما كه ايمان داريد ، دشمنان من و دشمنان خودتان را دوستان مگيريد كه با ايشان طرح دوستى افكنيد ، در صورتى كه آنها به اين حق كه سوى شما آمده كفر مىورزند و پيغمبر را بيرون مىكنند و شما را نيز ، كه چرا به پروردگارتان ايمان آورده‌ايد . اگر براى جهاد در راه حق و طلب رضاى من بيرون شده‌ايد ( چنين مكنيد ) شما مودت ايشان را نهان مىداريد و من به آنچه نهان داشته‌ايد و آنچه عيان داشته‌ايد داناترم . و هر كه از شما چنين كند ميان راه گم كرده است اگر با شما برخورد كنند دشمنانتان باشند و دستها و زبانهايشان را به بدى سويتان بگشايند و دوست دارند كافر شويد . روز رستاخيز نه خويشاوندانتان و اولادتان هرگز سودتان ندهد خدا ميان شما فاصله پديد مىكند و خدا به اعمالى كه مىكنيد بيناست . ابراهيم و كسانى كه با وى بودند براى شما مقتدايى نكو بودند وقتى به قومشان گفتند ما از شما و بتانى كه سواى خدا مىپرستيد بيزاريم ، به شما كفر مىورزيم و هميشه ميان ما و شما عداوت و كينه توزى هست تا به خدا ، تنها ، ايمان بياريد ( و ميانشان مودتى نبود ) به جز گفتار ابراهيم با پدرش كه براى تو آمرزش خواهم خواست و در قبال خدا كارى برايت نتوانم كرد ، پروردگارا ! توكل به تو مىكنيم و سوى تو باز مىگرديم و سرانجام سوى تو است .\r\nابن عباس گويد : پس از آن پيمبر راه سفر گرفت\r\nو ابو رهم كلثوم بن حصين غفارى را در مدينه جانشين كرد و اين به روز دهم رمضان بود . و پيمبر روزه داشت و مردم نيز روزه داشتند و چون به كديد ، ميان عسفان و اميم ، رسيد روزه بشكست آنگاه برفت تا در مر الظهران فرود آمد و ده هزار كس از مسلمانان همراه وى بود ، مردم سليم و مزينه آمده بودند و از هر قبيله تعدادى مسلمان آمده بود . همه مهاجر و انصار با پيمبر آمده بودند و هيچكس از آنها به جاى نمانده بود .\r\n\r\n","description":"","footnote":"\r\n[ 1 
  ] ممتحنه : 1 تا 4\r\n","page_name":" 1179 ","page_number":392},
  {"content":"\r\nو چون پيمبر در مر الظهران فرود آمد ، هنوز قرشيان بىخبر بودند و نمىدانستند چه مىكند . در آن شب ابو سفيان بن حرب و حكيم بن حزام و بديل بن ورقا برون شده بودند مگر خبرى بيابند يا چيزى بشوند .\r\nو چنان بود كه عباس بن عبد المطلب در راه با پيمبر برخورده بود و ابو سفيان ابن حارث و عبد الله بن ابى امية بن مغيره در نيق العقاب ميان راه مكه و مدينه خواسته بودند به نزد پيمبر روند و ام سلمه با وى صلى الله عليه و سلم دربارهء آنها سخن كرده بود و گفته بود : « اى پيمبر ، عمو زاده و پسر عمه و داماد تواند . » پيمبر گفت : « مرا با آنها چه كار ، پسر عمويم حرمتم برد و پسر عمه و دامادم همانست كه در مكه سخنان ناروا به من گفت . » و چون آن دو تن از گفتار پيمبر خبر يافتند ابو سفيان بن حارث كه پسر خردسال خويش را همراه داشت گفت : « به خدا اگر اجازه ندهد او را ببينم دست پسرم را مىگيرم و در زمين سرگردان مىروم تا از تشنگى و گرسنگى بميريم . » و چون اين سخن با پيمبر بگفتند رقت كرد و اجازه داد\r\nكه پيش وى رفتند و مسلمان شدند .\r\nواقدى گويد : وقتى پيمبر آهنگ مكه كرد ، بعضىها مىگفتند : « قصد قريش دارد . » بعضى مىگفتند . آهنگ هوازن دارد . » بعضى مىگفتند : « سوى ثقيف مىرود . » و پيمبر كس پيش بعضى قبايل فرستاد كه نيامدند و پرچم نبسته بود تا به قديد رسيد و بنى سليم با اسب و سلاح كامل بيامدند . عيينه\r\nبا تنى چند از ياران خويش در عرج به پيمبر پيوسته بود . و اقرع بن حابس در سقيا به وى پيوست . عيينه با پيمبر گفت : « اى پيمبر خداى ، نه ابزار جنگ دارى ، نه جامهء احرام ، قصد كجا دارى ؟ » پيمبر گفت : « هر جا خدا بخواهد . » آنگاه پيمبر دعا كرد كه خدا خبرها را از قرشيان بازدارد . عباس در سقيا به او رسيده بود و مخزمة بن نوفل در نيق العقاب پيش وى رفته بود و چون در مر الظهران\r\n","description":"","footnote":"","page_name":" 1180 ","page_number":393},
  {"content":"\r\nفرود آمد ابو سفيان بن حرب به همراهى حكيم بن حزام برون آمده بود .\r\nابن عباس گويد : وقتى پيمبر از مدينه آمده بود و به مر الظهران فرود آمد عباس گفت : « به خدا اگر پيمبر ناگهان بر قرشيان درآيد و به زور وارد مكه شود براى هميشه نابود مىشوند . » و بر استر سپيد پيمبر نشست و با خود گفت : « سوى اراكستان روم شايد هيزم كشى يا شير دوشى يا كسى را بيابم كه سوى مكه رود و قرشيان را از آمدن پيمبر خبر دهد كه بيايند و از او امان گيرند » گويد : برفتم و در ميان اراكها همى گشتم كه كسى را بجويم . ناگهان صداى ابو سفيان بن حرب و بديل بن ورقا را شنيدم كه به جستجوى خبر دربارهء پيمبر خدا برون شده بودند و شنيدم كه ابو سفيان مىگفت : « به خدا هرگز چنين آتشى نديده‌ام به خدا اين قوم خزاعه است كه از جنگ به هيجان آمده‌اند . » ابو سفيان گفت : « به خدا خزاعه از اين كمتر و ناچيزترند . » و چون صداى او را شناختم گفتم : : « اى ابو حنظله » ابو سفيان گفت : « ابو الفضلى ؟ » گفتم : « آرى . » گفت : « پدر و مادرم فدايت ، چه خبر دارى ؟ » گفتم : « اينك پيمبر خداست كه با ده هزار مسلمان آمده كه تاب مقاومت وى نداريد . » گفت : « مىگويى چكنم ؟ » گفتم : « پشت سر من بر اين استر سوار شو تا از پيمبر براى تو امان بگيرم كه به خدا اگر بر تو دست يابد گردنت بزند . » گويد : ابو سفيان پشت سر من سوار شد و من استر پيمبر را بدوانيدم تا پيش وى رويم .\r\nدر راه كه به آتش مسلمانان مىرسيديم در من مىنگريستند و مىگفتند : « عموى پيمبر بر استر پيمبر مىرود ! »\r\n","description":"","footnote":"","page_name":" 1181 ","page_number":394},
  {"content":"\r\nو چون به آتش عمر بن خطاب رسيديم گفت : « اين ابو سفيان است ستايش خدايى را كه ترا بى پيمان و قرار داد به دست من انداخت . » وى سوى پيمبر خداى دويدن گرفت ، و من نيز استر را كه با ابو سفيان بر آن سوار بوديم بدوانيدم تا به در خيمه رسيديم ، و با عمر به يك وقت پيش پيمبر شديم و او گفت : « اى پيمبر خداى ، اينك ابو سفيان دشمن خداست كه بى قرار داد و پيمان به دست تو افتاده بگذار تا گردنش بزنم . » گفتم : « اى پيمبر خدا من او را پناه داده‌ام » آنگاه به نزديك پيمبر نشستم و سر او را گرفتم و گفتم : « به خدا هيچكس جز من با وى آهسته گويى نكند . » و چون عمر در بارهء ابو سفيان سخن بسيار كرد گفتم : « اى عمر ، آرام باش ، به خدا اين همه اصرار از آن مىكنى كه وى يكى از بنى عبد مناف است اگر از بنى عدى بن كعب بود چنين نمىگفتى . » عمر گفت : « اى عباس آرام باش ، به خدا وقتى مسلمان شدى از اسلام تو چندان شاد شدم كه اگر پدرم ، خطاب ، اسلام آورده بود چنان شادى نمىشدم ، براى آنكه مىدانستم پيمبر از اسلام تو بيشتر از اسلام آوردن خطاب شاد مىشود . » پيمبر گفت : « برو ، به او امان داديم تا صبحگاه فردا او را به يارى . » عباس ، ابو سفيان را به منزل خويش برد و صبحگاه او را پيش پيمبر آورد كه چون او را بديد گفت : « اى ابو سفيان ، هنگام آن نرسيده كه بدانى خدايى جز خداى يگانه نيست ؟ » ابو سفيان گفت : « پدر و مادرم فداى تو باد ، چه خويشاوند دوست و بردبار و بزرگوارى ، به خدا اگر خدايى جز خداى يگانه بود كارى براى من ساخته بود . » پيمبر گفت : « آيا وقت آن نرسيده كه بدانى كه من پيمبر خدا هستم ؟ »\r\nگفت : « پدر و مادرم فداى تو باد ، از اين قضيه چيزى در دلم افتاده است . » عباس گويد : به دو گفتم : « زودتر از آنگه گردنت را بزنند شهادت حق بگوى . »\r\n","description":"","footnote":"","page_name":" 1182 ","page_number":395},
  {"content":"\r\nو او كلمهء شهادت بگفت .\r\nآنگاه پيمبر گفت : « اى عباس او را ببر و به نزديك دماغهء كوه در تنگناى دره نگهدار تا سپاهيان خدا بر او بگذرد . » گفتم : « اى پيمبر ! ابو سفيان مرديست كه سرفرازى را دوست دارد ، چيزى براى او مقرر كن كه در ميان قومش مايهء سرفرازى او شود . » پيمبر فرمود : « بسيار خوب ، هر كه به خانهء ابو سفيان در آيد در امان است ، و هر كه به مسجد الحرام در آيد در امان است و هر كه در خانه به روى خويش ببندد در امان است . » گويد : « ابو سفيان را ببردم و به نزديك دماغهء كوه در تنگناى دره بداشتم و قبايل بر او مىگذشت و او مىگفت : « اى عباس ، اينان كيانند ؟ » مىگفتم : « قبيلهء سليم است . » مىگفت : « مرا با سليم چكار ؟ » و قبيلهء ديگر مىگذشت و او مىگفت : « اينان كيانند ؟ » مىگفتم : « قبيلهء اسلم است . » مىگفت : « مرا با اسلم چكار ؟ » و قبيلهء جهنيه مىگذشت و او مىگفت : « اينان كيانند ؟ » مىگفتم : « قبيلهء جهينه است . » مىگفت : « مرا با جهنيه چكار ؟ » و چون پيمبر با گروه سبز گذشت كه از مهاجر و انصار بود و همه مسلح بودند و جز ديدگانشان ديده نمىشد ، ابو سفيان گفت : « ابو الفضل اينان كيانند ؟ » گفتم : « اين پيمبر است با مهاجر و انصار . » گفت : « اى ابو الفضل ، برادرزاده ات پادشاهى بزرگى دارد . » گفتم : « اين پيمبرى است . »\r\n","description":"","footnote":"","page_name":" 1183 ","page_number":396},
  {"content":"\r\nگفت : « بله چنين است . » گفتم : « سوى قوم خويش رو و به آنها خبر بده . » و او با شتاب برفت و وارد مسجد الحرام شد و بانگ زد : « اى گروه قرشيان ، اينك محمد آمده با سپاهى كه تاب آن نداريد . » گفتند : « چه بايد كرد ؟ » گفت : « هر كه به خانهء من درآيد در امان است . » گفتند : « خانهء تو به چه كار ما مىخورد ؟ » گفت : « هر كه وارد مسجد شود در امان است و هر كه در خانه به روى خويش ببندد در امان است . »\r\nهشام بن عروه گويد : پدرم به عبد الملك بن مروان چنين نوشت : « از من پرسيده بودى آيا خالد بن وليد به روز فتح مكه حمله آورد و حملهء وى به فرمان كى بود ؟ وى به روز فتح ، همراه پيمبر بود و او صلى الله عليه و سلم به درهء مر رسيد و آهنگ مكه داشت . قرشيان ابو سفيان و حكيم بن حزام را فرستاده بودند كه پيمبر را ببينند و آن هنگام نمىدانستند پيمبر قصد كجا دارد سوى آنها مىرود يا سوى طائف مىشود . ابو سفيان و حكيم بن حزام بديل بن ورقا را نيز همراه بردند كه مصاحبت وى را خوش داشتند . قرشيان وقتى آنها را مىفرستادند گفته بودند : « ببينيد خطرى براى ما نباشد كه نمىدانيم محمد قصد كجا دارد سوى ما مىآيد يا سوى هوازن مىرود يا قصد ثقيف دارد ؟ » « و چنان بود كه صلح حديبيه ميان پيمبر خداى و قرشيان بر قرار بود كه مدت معين داشت و بنى بكر به قرشيان پيوسته بودند . گروهى از بنى كعب با طايفه اى از بنى بكر پيكار كردند و در صلحنامهء حديبيه مقرر بود كه دو طرف از همديگر دست بدارند و قرشيان بنى بكر را به سلاح كمك دادند و بنى كعب از اين كار خبر يافتند و به اين سبب پيمبر به غزاى مكه رفت و در اين غزا در مر الظهران ابو سفيان و حكيم\r\n","description":"","footnote":"","page_name":" 1184 ","page_number":397},
  {"content":"\r\nو بديل را بديد و آنها نمىدانستند كه پيمبر آنجا فرود آمده تا به نزديك وى رسيدند .\r\nدر مر ابو سفيان و حكيم پيش پيمبر رفتند و با وى بيعت كردند و آنها را سوى قريش فرستاد و به اسلام دعوتشان كرد و خبر دارم كه گفت : « هر كه وارد خانهء ابو سفيان شود در امان است ( خانهء ابو سفيان در بالاى مكه بود ) و هر كه وارد خانهء حكيم شود در امان است ( خانه حكيم در پايين مكه بود ) و هر كه در خانه به روى خويش به بندد و مقاومت نكند در امان است . » « چون ابو سفيان و حكيم از پيش پيمبر بازگشتند و سوى مكه روان شدند ، پيمبر زبير را به دنبال آنها فرستاد و پرچم خويش را به دو داد و سالار گروه مهاجر و انصار كرد\r\nو بفرمود تا پرچم را بالاى مكه در حجون نصب كند و گفت : « از آنجا كه گفتم پرچم را نصب كنى مرو تا بيايم . » « پس از آن پيمبر خدا صلى الله عليه و سلم وارد مكه شد و به خالد بن وليد و به مسلمانان قضاعه و بنى سليم و كسان ديگر كه همان پيش اسلام آورده بودند گفت از پايين مكه در آيند كه بنى بكر آنجا بودند و قرشيان آنها را با بنى حارث بن عبد مناة و حبشيان به كمك خوانده بودند و گفته بودند در پايين مكه جاى گيرند و خالد بن وليد از پايين مكه سوى آنها در آمد .\r\n« شنيدم وقتى پيمبر خالد بن وليد و زبير را مىفرستاد گفت : « تا كسى به جنگ شما نيايد با وى جنگ نكنيد » و چون خالد در پايين مكه به بنى بكر و حبشيان رسيد با آنها بجنگيد كه خداى عز و جل هزيمتشان كرد و جز اين در مكه جنگى رخ نداد جز آنكه كرز بن جابر محاربى و ابن اشعر كعبى در سپاه زبير بودند و از كدا گذشتند و از راه زبير كه پيمبر گفته بود از آنجا گذر كند نرفتند و به گروهى از قرشيان برخوردند و كشته شدند و در بالاى مكه از جانب زبير جنگى نبود و پيمبر از آنجا در آمد و كسان سوى او رفتند و بيعت كردند و مردم مكه مسلمان شدند و پيمبر يك نيمه ماه در آنجا بماند ، و بيشتر نبود ، تا وقتى كه مردم هوازن و ثقيف در حنين فرود آمدند . »\r\n","description":"","footnote":"","page_name":" 1185 ","page_number":398},
  {"content":"\r\nعبد الله بن ابى نجيح گويد : وقتى پيمبر سپاه خويش را از ذى طوى تقسيم كرد به زبير گفت با گروهى از كسان از كدى وارد شود و زبير بر پهلوى راست سپاه بود و سعد بن عباده را گفت تا با گروهى از كسان از كداء وارد شود و بعضى مسلمانان پنداشته‌اند كه آن روز وقتى سعد وارد مىشد مىگفت : « امروز روز جنگ است ، امروز حرمت از ميان برمىخيزد . » و يكى از مهاجران اين سخن بشنيد و گفت : « اى پيمبر خدا بشنو سعد بن عباده چه مىگويد ، بيم داريم كه به قرشيان تازد . » و پيمبر به على بن ابى طالب گفت : « به سعد برس و پرچم را از او بگير و آن را به مكه ببر . »\r\nو هم از عبد الله بن ابى نجيح روايت كرده‌اند كه پيمبر خدا به خالد بن وليد گفت با گروهى از پايين مكه در آيد و او بر پهلوى راست سپاه بود و قوم اسلم و غفار و مزينه و جهنيه و بعض قبايل ديگر جزو گروه خالد بود و ابو عبيدة بن جراح با صف مسلمانان پيشاپيش پيمبر وارد مكه شد و پيمبر از اذاخر در آمد و خيمهء او را بالاى مكه زدند .\r\nعبد الله بن ابى بكر گويد : صفوان بن اميه و عكرمة بن ابو جهل و سهيل بن عمرو گروهى را در خندمه فراهم آورده بودند كه جنگ كنند و حماس بن قيس بكرى از آن پيش كه پيمبر در آيد سلاحى آماده كرده بود و آن را تيز مىكرد و زنش به دو گفت :\r\n« اين را براى چه آماده مىكنى ؟ » حماس گفت : « براى محمد و ياران او » گفت : « گمان ندارم چيزى با محمد و ياران وى مقاومت تواند كرد . » گفت : « و اميدوارم كه يكى از آنها را براى خدمت تو بيارم . » حماس با صفوان و سهيل و عكرمه در خندمه بود و چون مسلمانان با آنها رو به رو شدند جنگى رفت و كرز بن جابر و خنيس بن خالد كه با سپاه خالد بن وليد بودند و از او جدا شده و راه ديگر گرفته بودند كشته شدند .\r\nخنيس پيش از كرز كشته شد و كرز كشتهء او را ميان دو پاى خويش نهاد و جنگيد تا كشته شد . از قوم جهنيه نيز كه با\r\n","description":"","footnote":"","page_name":" 1186 ","page_number":399},
  {"content":"\r\nسپاه خالد بودند مسلمة بن ميلاء كشته شد و از مشركان در حدود دوازده يا سيزده كس كشته شد آنگاه هزيمت شدند و حماس نيز فرارى برفت تا به خانه رسيد و به زنش گفت : « در خانه را ببند . » زنش گفت : « پس خادم چه شد ؟ » گفت : « اگر ديده بودى كه صفوان و عكرمه فرار كردند و شمشير در قوم به كار افتاد و سر و دست بريده ميشد مرا ملامت نميكردى . » ابن اسحاق گويد : و چنان بود كه پيمبر به سران سپاه خويش گفته بود : تا كسى به جنگشان نيايد با وى جنگ نكنند . ولى تنى چند را نام برد و گفت : « اگر آنها را زير پرده هاى كعبه يافتيد خونشان را بريزيد . » عبد الله بن سعد بن ابى سرح از آن جمله بود و سبب آن بود كه وى اسلام آورده بود و از مسلمانى بگشته بود ، و به روز فتح مكه فرار كرد و پيش عثمان رفت كه برادر شيرى وى بود و عثمان او را نهان كرد و چون مردم مكه آرام گرفتند ، وى را پيش پيمبر آورد و برايش امان خواست . گويند : پيمبر مدتى در از خاموش ماند و سپس گفت : « چنين باشد . » و چون عثمان عبد الله را ببرد پيمبر به اطرافيان خويش گفت : « به خدا خاموش ماندم مگر يكيتان برخيزد و گردن او را بزند . » يكى از انصاريان گفت : « اى پيمبر خدا چرا به من اشاره نكردى ؟ » گفت : « پيمبر كسى را به اشاره نمىكشد . » عبد الله بن خطل نيز از آن جمله بود و سبب آن بود كه وى مسلمان بود و پيمبر او را به گرفتن زكات فرستاد و يكى از انصار را همراه او كرد . عبد الله غلامى داشت كه خدمت او مىكرد و در منزلى فرود آمدند و به غلام خويش گفت بزى بكشد و غذايى براى او آماده كند و بخفت و چون بيدار شد غلام كارى نكرده بود و او را بكشت و از مسلمانى بگشت و مشرك شد و دو كنيز آوازه خوان داشت كه يكيشان را\r\n","description":"","footnote":"","page_name":" 1187 ","page_number":400},
  {"content":"\r\nفرتنا نام بود كه هجاى پيمبر مىخواندند و او صلى الله عليه و سلم گفته بود كه دو كنيز را نيز با وى بكشند .\r\nحويرث بن نقيذ نيز جزو كشتنيان بود به سبب آنكه پيمبر را در مكه اذيت مىكرده بود .\r\nمقيس بن صبابه نيز بود به سبب آنكه يك انصارى برادر او را به خطا كشته بود و انصارى را بكشت و سوى قرشيان رفت و از اسلام بگشت .\r\nعكرمة بن ابو جهل و ساره كنيز يكى از مطلبيان كه پيمبر را اذيت مىكرده بود نيز جزو كشتنيان بودند . عكرمه سوى يمن گريخت و زنش ام حكيم دختر حارث بن هشام مسلمان شد و براى وى از پيمبر امان خواست كه پذيرفت و زن برفت و او را پيش پيمبر آورد .\r\nگويند سبب اينكه عكرمه پس از فرار به يمن مسلمان شد چنان بود كه خود او گفته بود خواستم به دريا نشينم و سوى حبشه شوم و چون به نزديك كشتى رفتم كه برنشينم كشتيبان گفت : « اى بندهء خدا تا كلمهء توحيد نگويى و از شرك بازنيايى بر كشتى من منشين كه اگر چنين نكنى بيم هلاكمان هست . » گفتم : « هيچكس بر كشتى تو نمىنشيند\r\nمگر كلمهء توحيد گويد و از شرك باز آيد ؟ » گفت : « آرى ، هيچكس بر ننشيند مگر آنكه موحد باشد . » با خود گفتم : « پس چرا از محمد جدا شده‌ام ، همين است كه او مىگويد كه خداى ما به دريا و خشكى يكى است ، و اسلام را بشناختم و در دلم نفوذ كرد . » عبد الله بن خطل نيز بود كه سعيد بن حريث مخزومى و ابو بريدهء اسلمى با هم او را كشتند .\r\nمقيس بن صبابه را نيز نميلة بن عبد الله كشت كه از قوم وى بود .\r\nيكى از دو كنيز ابن خطل كشته شد و ديگرى فرارى بود . تا براى وى از پيمبر\r\n","description":"","footnote":"","page_name":" 1188 ","page_number":401},
  {"content":"\r\nامان گرفتند .\r\nبراى ساره نيز امان گرفتند و ببود تا به روزگار عمر بن خطاب در ابطح زير پاى اسب كشته شد .\r\nحويرث بن نقيذ را نيز على بن ابى طالب كشت .\r\nواقدى گويد : پيمبر گفته بود شش مرد و چهار زن را بكشند و همان مردان را نام مىبرد كه در روايت ابن اسحاق هست و جزو زنان هند دختر عتبة بن ربيعه را نام مىبرد كه مسلمان شد و بيعت كرد ، و ساره كنيز عمرو بن هاشم بن عبد المطلب كه كشته شد ، و قريبه كه كشته شد و فرتنا كه تا به روزگار خلافت عثمان زنده بود .\r\nقتادهء سدوسى گويد : پيمبر بر در كعبه ايستاد و گفت : « خدايى جز خداى يگانهء بى شريك نيست\r\nكه به وعده وفا كرد و بندهء خويش را فيروزى داد و احزاب را فرارى كرد . بدانيد كه هر امتياز و خون و مال مورد ادعا به جز پرده دارى خانه و سقايى حاج محو شد . بدانيد كه قتل خطا چون قتل عمد است . مقتول تازيانه و عصا را نيز خونبها بايد كه از جمله چهل آبستن باشد ، اى گروه قرشيان خدا غرور جاهليت و تفاخر به پدران را از ميان برد ، مردم از آدمند و آدم را از خاك آفريده‌اند ، آنگاه اين آيه را بخواند :\r\n« * ( يا أَيُّهَا النَّاسُ إِنَّا خَلَقْناكُمْ من ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ الله أَتْقاكُمْ 49 : 13 ) * . » [ 1 
  ] يعنى : اى مردم ، ما شما را از مرد و زن بيافريديم و جماعتها و قبيله ها كرديم تا همديگر را بشناسيد ( ور نه ) گرامىترين شما نزد خدا پرهيزگارترين شماست . » سپس گفت : « اى گروه قريش واى مردم مكه ، پنداريد با شما چه ميكنم ؟ » گفتند : « نيكى مىكنى كه برادرى بزرگوار و برادرزاده اى بزرگوارى . » پيمبر گفت : « برويد كه شما آزادشدگانيد . »\r\n\r\n","description":"","footnote":"\r\n[ 1 
  ] حجرات : 13\r\n","page_name":" 1189 ","page_number":402},
  {"content":"\r\nخداى پيمبر را بر جان آنها تسلط داده بود كه اسير جنگ بودند و غنيمت پيمبر خدا بودند ، ولى آزادشان كرد به همين سبب مردم مكه را : « آزادشدگان » مىگفتند .\r\nپس از آن مردم مكه براى بيعت پيمبر فراهم آمدند و او صلى الله عليه و سلم بر - نشست و عمر بن خطاب پايينتر از وى نشسته بود و مراقب كسان بود و كسان با پيمبر بيعت كردند كه تا آنجا كه توانند خدا و پيمبر را اطاعت كنند و پيرو مسلمانى باشند .\r\nو چون پيمبر از بيعت مردان فراغت يافت ، با زنان نيز بيعت كرد و گروهى از زنان قريش براى بيعت وى آمدند . از جمله هند دختر عتبه بود كه به سبب رفتارى كه با حمزه كرده بود نقابدار و ناشناس آمد و بيم داشت پيمبر از او مؤاخذه كند ،\r\nو چون زنان براى بيعت نزديك آمدند ، پيمبر گفت : « با من بيعت مىكنيد كه براى خدا شريك نياريد ؟ » هند گفت : « چيزى از ما مىخواهى كه از مردان نيز خواسته اى ، چنين مىكنيم . » پيمبر گفت : « و دزدى نكنيد . » هند گفت : « به خدا من از مال ابو سفيان چيزهايى برداشته‌ام كه ندانم حلال بوده يا نه ؟ » ابو سفيان حضور داشت و گفت : « آنچه از پيش برداشته اى بر تو حلال باد . » پيمبر گفت : « تو هند دختر عتبه اى ؟ » گفت : « من هند دختر عتبه هستم ، از گذشته ها در گذر كه خداى از تو در گذرد » .\r\nپيمبر گفت : « و زنا نكنيد ؟ » هند گفت : « اى پيمبر خدا ، مگر زن آزاده زنا مىكند ؟ » پيمبر گفت : « و فرزندان خويش را نكشيد ؟ »\r\n","description":"","footnote":"","page_name":" 1190 ","page_number":403},
  {"content":"\r\nهند گفت : « ما آنها را بكوچكى پرورديم و تو ، به روز بدر خونشان را ريختى ، تو و آنها بهتر دانيد . » و عمر بن خطاب از سخن وى به شدت بخنديد .\r\nپيمبر گفت : « و تهمت نزنيد . » هند گفت : « تهمت زدن زشت است و كمى گذشت بهتر است . » پيمبر گفت : « و در كار درست نافرمانى من نكنيد » هند گفت : « اگر قصد داشتيم در كار درست نافرمانى تو كنيم اينجا ننشسته بوديم . » آنگاه پيمبر به عمر گفت با آنها بيعت كن و او صلى الله عليه و سلم براى زنان آمرزش خواست ، و عمر با آنها بيعت كرد . و چنان بود كه پيمبر با زنان دست نمىداد مگر زنى كه بر او حلال باشد يا محرم باشد .\r\nابان بن صالح گويد : بيعت زنان دو جور بود ، يكى آنكه ظرف آبى پيش روى پيمبر نهادند و چون شرايط بيعت را بگفت و زنان پذيرفتند دست در آب فرو برد و در آورد و زنان نيز دست در آب فرو بردند ولى پس از آن چنان شد كه پيمبر شرايط بيعت را مىگفت و چون مىپذيرفتند ، مىگفت : « برويد كه با شما بيعت كردم . » و چيزى بيش از اين نبود .\r\nواقدى گويد : در اين اثنا خراش بن اميهء كعبى جنيدب بن ادلع هذلى را بكشت\r\nو به گفتهء ابن اسحاق اين به سبب كينه اى بود كه از روزگار جاهليت در ميانه بوده بود و پيمبر خدا گفت : « خراش آدم كش است ، خراش آدم كش است » بدين گونه او را ملامت كرد آنگاه به قوم خزاعه گفت تا خونبهاى مقتول را بدهند .\r\nعروة بن زبير گويد : صفوان بن اميه سوى جده رفت كه از آنجا با كشتى سوى يمن رود و عمير بن وهب گفت : « اى پيمبر خدا صفوان بن اميه كه سالار قوم خويش است از تو فرارى شده و رفته كه خويشتن را به دريا افكند او را امان بده خدايت درود فرستد »\r\n","description":"","footnote":"","page_name":" 1191 ","page_number":404},
  {"content":"\r\nپيمبر گفت : « وى در امان است . » عمير گفت : « اى پيمبر خدا چيزى به من بده كه امان ترا بشناسد . » پيمبر عمامهء خويش را كه هنگام ورود مكه به سر داشت به دو داد و عمير برفت تا صفوان را در جده يافت كه مىخواست به دريا نشيند و گفت : « پدر و مادرم فداى تو باد ، ترا به خدا خويشتن را به خطر مينداز كه اينك از جانب پيمبر خدا براى تو امان آورده‌ام . » صفوان گفت : « از من دور شو و با من سخن مكن . » عمير گفت : « پدر و مادرم فداى تو باد ، پسر عمهء تو بهتر و نيكو كار تر و بردبارتر و نيكتر از همهء كسان است ، عزت وى عزت تو است ، و شرف وى شرف تو است و ملك وى ملك تو است . » گفت : « من از او بر جان خويش بيم دارم . » عمير گفت : « وى برد بارتر و بزرگوارتر از اين است . » و او را پيش پيمبر آورد كه گفت : « اين مىگويد كه تو مرا امان داده اى » پيمبر گفت : « راست مىگويد . » گفت : « دو ماه به من مهلت بده . » پيمبر گفت : « چهار ماه مهلت دارى . » زهرى گويد : ام حكيم دختر حارث بن هشام ، زن عكرمة بن ابو جهل ، و فاخته دختر وليد ، زن صفوان بن اميه ، اسلام آوردند و ام حكيم براى عكرمه از پيمبر امان خواست كه پذيرفته شد و به يمن رفت و او را بياورد و چون عكرمه و صفوان مسلمان شدند پيمبر زنانشان با همان نكاح اول باقى گذاشت .\r\nابن اسحاق گويد : وقتى پيمبر خدا وارد مكه شد هبيرة بن ابى وهب مخزومى و عبد الله بن زبعرى سهمى به نجران گريختند و حسان بن ثابت شعرى در هجاى ابن - زبعرى و اقامت وى به نجران گفت كه چون بشنيد پيش پيمبر بازگشت و مسلمان\r\n","description":"","footnote":"","page_name":" 1192 ","page_number":405},
  {"content":"\r\nشد و هبيره همچنان در نجران بر كفر بماند و چون خبر يافت كه ام هانى دختر ابو طالب كه زن وى بود مسلمان شده غمين شد و شعرى دربارهء شوق يار و ديار بگفت .\r\nو هم او گويد : ده هزار كس از مسلمانان در فتح مكه همراه پيمبر بودند :\r\nچهار صد كس از بنى غفار ، چهار صد كس از اسلم ، هزار و سه كس از مزينه و هفتصد كس از بنى سليم\r\nو هزار و چهار صد كس از جهينه و باقيمانده از قرشيان مهاجر و انصار و هم عهدانشان از بنى تميم و قيس بودند .\r\nواقدى گويد : در اين سال پيمبر مليكه دختر داود ليثى را به زنى گرفت و يكى از زنان پيمبر پيش وى آمد و گفت : « شرم ندارى كه زن مردى شده اى كه پدرت را كشته است . » و مليكه وقتى پيمبر را ديد گفت : « از تو به خدا پناه مىبرم » و پيمبر از او جدا شد . وى زنى جوان و زيبا بود و پدرش هنگام فتح مكه كشته شده بود .\r\nگويد : در همين سال خالد بن وليد در پنجم رمضان ، عزى را در درهء نخله ويران كرد . عزى بت بنى شيبان بود كه تيره اى از بنى سليم بودند و بنى اسد بن عبد العزى مىگفتند اين بت ماست و چون خالد بت را بشكست و درآمد خادم بت گفت : « چيزى ديدى ؟ » خالد گفت : « نه . » خادم گفت : « بازگرد و آن را ويران كن . » و خالد بازگشت و خانهء بت را نيز ويران كرد و بت را درهم شكست .\r\nخادم گفت : « عزيزى كن از آن خشمها كه مىكردى بيار . » و يك زن سياه عريان ولوله كنان درآمد كه خالد او را بكشت و زيور بتخانه را بگرفت و پيش پيمبر آورد كه گفت : « اين عزى بود و ديگر آن را پرستش نكنند . » ابن اسحاق گويد : پيمبر خالد بن وليد را سوى عزى فرستاد كه در نخله بود و خانه اى بود كه قوم قريش و كنانه و مضر آن را بزرگ مىداشتند و خادمان بتخانه از\r\n","description":"","footnote":"","page_name":" 1193 ","page_number":406},
  {"content":"\r\nبنى شيبان بنى سليم بودند و چون خادم از آمدن خالد خبر يافت شمشير خود را به خانه آويخت و به كوهى كه مجاور آن بود بالا رفت و مىگفت :\r\n« اى عز ، نقاب بردار و به خالد حمله بر ، » « اگر امروز خالد را نكشى گناه كرده اى . »\r\nو خالد خانه را ويران كرد و سوى پيمبر بازگشت .\r\nواقدى گويد : و هم در اين سال سواع كه از قوم هذيل بود ويران شد . سواع يك سنگ بود و عمرو بن عاص آن را در هم شكست و چون پيش بت رسيد خادم به دو گفت : « مىخواهى چه كنى ؟ » عمرو گفت : « مىخواهم سواع را ويران كنم . » گفت : « قدرت ويران كردن آن ندارى . » عمرو گفت : « هنوز هم گمراهى ؟ » و سنگ را بشكست و در خرابهء آن چيزى نيافت ، آنگاه به خادم گفت : « چه ديدى ؟ » گفت : « به خدا اكنون مسلمان شدم . » در همين سال مناة كه در مشلل بود ويران شد ، و اين كار به دست سعد بن زيد اشهلى انجام گرفت . مناة بت اوس و خزرج بوده بود .\r\nدر همين سال خالد بن وليد به غزاى بنى جذيمه رفت .\r\nابن اسحاق گويد : پيمبر گروههايى به اطراف مكه فرستاد كه به سوى خدا عز و جل دعوت كنند و فرمان جنگ نداده بود ، از جملهء فرستادگان خالد بن وليد بود كه گفته بود در پايين تهامه به دعوت پردازد و نگفته بود كه جنگ كند اما خالد به بنى جذيمه تاخت و كسان بكشت .\r\nابو جعفر ، محمد بن على بن حسين ، گويد : پيمبر از پس فتح مكه خالد بن وليد را با مردم سليم و مدلج و قبايل ديگر به دعوت ، نه جنگ ، فرستاد كه به نزديك غميصا فرود آمدند كه يكى از آبهاى بنى جذيمه بود . و چنان بود كه مردم جذيمه بروزگار جاهليت عوف\r\n","description":"","footnote":"","page_name":" 1194 ","page_number":407},
  {"content":"\r\nابن عبد عوف پدر ، عبد الرحمان بن عوف ، وفا كه بن مغيره را كه از يمن باز مىگشتند و به نزد آنها فرود آمده بودند كشتند و اموالشان را بردند و چون اسلام بيامد\r\nو پيمبر خدا خالد بن وليد را فرستاد وى برفت تا بر آب بنى جذيمه فرود آمد و چون قوم او را بديدند سلاح برگرفتند ، خالد گفت : « سلاح بگذاريد كه مردم مسلمان شدند . » يكى از مردم بنى جذيمه گويد : وقتى خالد به ما گفت كه سلاح بگذاريم يكى از ما كه جحدم نام داشت گفت : « اى بنى جذيمه اين خالد است . به خدا پس از گذاشتن سلاح ، اسارت است و پس از اسارت گردن زدن است ، به خدا من سلاح نمىگذارم . » گويد : و كسانى از قومش او را بگرفتند و گفتند : « اى جحدم مىخواهى خون ما را بريزند ، مردم مسلمان شده‌اند و جنگ از ميان رفته و كسان ايمنى يافته‌اند . » و اصرار كردند تا سلاح بنهاد و قوم نيز به گفتهء خالد سلاح فرو گذاشتند ، آنگاه خالد بگفت تا دستهايشان را ببستند و آنها را از دم شمشير گذرانيد و بسيار كس بكشت .\r\nو چون پيمبر از ماجرا خبر يافت دست به آسمان برداشت و گفت : « خدايا من از آنچه خالد كرد بيزارم » آنگاه على بن ابى طالب را خواست و گفت : « پيش اين قوم برو و در كارشان بنگر و كار جاهليت را از ميان بردار . » على برفت و مالى همراه داشت كه پيمبر داده بود و خونبهاى كشتگان و عوض اموالشان را بداد تا آنجا كه ظرف سگ را عوض داد و خون و مالى نماند و چيزى از آن مال به جامانده بود و چون از اين كار فراغت يافت گفت : « آيا خون و مالى بى ديه و عوض مانده است ؟ » گفتند : « نه . » گفت : « من اين مال باقيمانده را از جانب پيمبر به عوض آنچه پيمبر نميداند و شما نميدانيد به شما مىدهم . » و چنين كرد و پيش پيمبر بازگشت و ما جرا را با وى بگفت .\r\n","description":"","footnote":"","page_name":" 1195 ","page_number":408},
  {"content":"\r\nپيمبر گفت : « نيك و صواب كردى » آنگاه رو به قبله ايستاد و دست برداشت چنان كه سپيدى زير بغلهايش نمودار شد\r\nو سه بار گفت : « خدايا از آنچه خالد بن وليد كرد بيزارم . » خالد بن وليد مىگفته بود عبد الله بن حذافه سهمى با من گفت : پيمبر « فرموده اينان را بكشى كه از مسلمان شدن ابا كرده‌اند . » و چنان شد كه وقتى مردم بنى جذيمه سلاح نهادند و جحدم رفتار خالد را با آنها بديد گفت : « كار از دست رفت ، گفته بودم كه چنين مىشود . » ابن اسحاق گويد : ميان خالد بن وليد و عبد الرحمان بن عوف گفتگويى رفت و عبد الرحمان به دو گفت : « در اسلام روش جاهليت پيش گرفتى ! » خالد گفت : « انتقام خون پدر ترا گرفتم . » عبد الرحمان گفت : « دروغ مىگويى من قاتل پدرم را كشته بودم تو انتقام عمويت فاكه بن مغيره را گرفتى . » و گفتگوى ناروا در ميان رفت و چون پيمبر خبر يافت به خالد گفت : « آرام باش و دست از ياران من بدار كه به خدا اگر به اندازهء كوه احد طلا داشته باشى و همه را در راه خدا خرج كنى مانند عمل يك صبحگاه يا يك شبانگاه ياران من نشود . » عبد الله بن ابى حدر اسلمى گويد : « من جزو سپاه خالد بودم ، يكى از جوانان بنى جذيمه كه جزو اسيران بود و دستهايش با ريسمان به گردن بسته بود و زنانى نه چندان دور از او فراهم بودند به من گفت : « مىتوانى اين ريسمان را بكشى و مرا پيش اين زنان ببرى كه كارى دارم\r\nآنگاه بازم آرى كه هر چه خواهيد با من كنيد . » گفتم : « اين كار آسان است . » و ريسمان او را بگرفتم و پيش زنان بردم و با يكى از آنها سخن كرد و اشعار عاشقانه خواند ، آنگاه او را پس آوردم و گردنش را بزدند .\r\nابو فراس بن ابو سنبله اسلمى گويد : وقتى او را گردن زدند زن بر او افتاد و او را\r\n","description":"","footnote":"","page_name":" 1196 ","page_number":409},
  {"content":"\r\nهمى بوسيد تا بر كشته اش جان داد .\r\nعبيد الله بن عبد الله بن عتبه گويد : پيمبر خدا از پس فتح مكه پانزده روز آنجا بماند كه نماز را كوتاه مىكرد .\r\nابن اسحاق گويد : فتح مكه ده روز از رمضان مانده به سال هشتم هجرت بود . 69 )\r\n\r\nسخن از جنگ با هوازن در حنين\r\nحكايت پيمبر و مسلمانان با قبيلهء هوازن چنان بود كه عروه گويد : پيمبر از پس فتح مكه پانزده روز آنجا به سر برد . آنگاه هوازن و ثقيف بيامدند و در حنين كه دره ايست به نزديك ذى المجاز فرود آمدند و سر جنگ پيمبر داشتند ، هنگامى كه شنيده بودند پيمبر از مدينه برون شده فراهم آمده بودند كه پنداشته بودند وى صلى الله عليه و سلم قصد آنها دارد ، و چون خبر يافتند كه پيمبر در مكه فرود آمده قصد وى كردند و زن و فرزند و مال همراه آوردند و سالارشان مالك بن عوف نصرى بود .\r\nو چون هوازن و ثقيف در حنين فرود آمدند و پيمبر خبر يافت ، سوى آنها روان شد و در حنين با آنها روبرو شد كه خداوند هزيمتشان كرد و آيات قرآن دربارهء آن نزول يافت و زن و فرزند و چهار پا كه آورده بودند غنيمتى شد كه خدا به پيمبر خويش داده بود و اموالشان را ميان قرشيان نو مسلمان تقسيم كرد .\r\nابن اسحاق گويد : وقتى مردم هوازن از فتح مكه خبر يافتند به دور مالك بن عوف نصرى فراهم شدند ، مردم ثقيف آمدند و همه طايفه نصر و جشم و سعد بن بكر و گروهى از بنى هلال با هم شدند . از قبايل قيس عيلان جز اينها نبود . طايفه كعب و كلاب هوازن نيامدند و نام آورى از آنها نبود . دريد بن\r\nصمه با جشميان بود و پيرى\r\n","description":"","footnote":"","page_name":" 1197 ","page_number":410},
  {"content":"\r\nفرتوت بود كه از راى وى تبرك مىجستند و به كار جنگ دانا بود داشتند سالار تقضيان دو سالار طوايف هم پيمان آن قارب بن اسود بود ، سالار بنى مالك سبيع بن حارث ملقب به ذو الخمار بود و برادرش احمر بن حارث سالار بنى هلال بود ، و سالار همهء جماعت مالك بن عوف نصرى بود و چون آهنگ پيمبر كرد مال و زن و فرزند كسان را نيز همراه آورد و چون به دشت اوطاس رسيد كسان به دو روى فراهم شدند كه دريد بن صمه نيز بود و وى را در هودجى بى سرپوش مىبردند و چون فرود آمد گفت : « كجاييم ؟ » گفتند : « در اوطاسيم . » گفت : « در خور جولان اسبان است كه نه سخت است و نه ريگزار ، اما چرا صداى شتر و عرعر خر و بعبع گوسفند و گريهء اطفال مىشنوم » .\r\nگفتند : « مالك بن عوف فرزند و زن و اموال كسان را با آنها آورده است . » گفت : « مالك كجاست ؟ » گفتند : « همينجاست » و مالك را پيش وى خواندند كه به دو گفت : « اى مالك ، تو سالار قوم خويش شده اى و روزى در پيش است كه روزها به دنبال دارد چرا صداى شتر و عرعر خر و بعبع گوسفند و گريه اطفال مىشنوم ؟ » مالك گفت : « زن و فرزند و اموال و كسان را همراه آورده‌ام . » گفت : « براى چه ؟ » گفت : « خواستم مال و زن و فرزند هر كس را پشت سر او جاى دهم تا سرسختانه از آنها دفاع كند . » دريد مالك را ملامت كرد و گفت : « اين چوپان گوسفندان است ، مگر مرد فرارى را چيزى باز پس تواند آورد ! اگر جنگ به سود تو باشد فقط مرد شمشير - دار و نيزه دار به كار آيد و اگر به ضرر تو باشد زن و فرزند و مال از دست داده اى و رسوا شده اى . » آنگاه دريد پرسيد : « طايفهء كعب و كلاب چه كردند ؟ »\r\n","description":"","footnote":"","page_name":" 1198 ","page_number":411},
  {"content":"\r\nگفتند : « از آنها كسى نيامده است . » گفت : « بزرگى و رونق نيست ، اگر روز رفعت و برترى بود ، كعب و كلاب غايب نبودند ايكاش شما نيز چون كعب و كلاب عمل كرده بوديد ، از شما كى آمده است ؟ » گفتند : « عمرو بن عامر و عوف بن عامر . » گفت : « اين دو عامرى بود و نبودشان يكيست . »\r\nآنگاه به مالك گفت : « كار درستى نكرده اى كه ريشه و سامان مردم هوازن را در مقابل سپاه آورده اى آنها را به دريارشان بازگردان و به قومشان برسان و بر پشت اسبان با دشمن مقابله كن ، اگر جنگ را بردى كسانت بيايند و اگر باختى مال و خانواده را محفوظ داشته اى . » مالك گفت : « به خدا چنين نكنم ، تو پير شده اى و راى و دانش تو خرف شده ، به خدا اى مردم هوازن اگر اطاعت من نكنيد بر شمشير خود تكيه مىكنم تا از پشتم درآيد . » اين سخن گفت كه نمىخواست از دريد و راى وى سخنى در ميان باشد و دريد گفت : « من در اينجا نه هستم و نه نيستم . » دريد ، سالار و بزرگ بنى جشم بود ، ولى از بسيارى سن به نابودى رسيده بود .\r\nآنگاه مالك به كسان گفت : « وقتى با دشمن رو به رو شديد نيام شمشيرها را بشكنيد و يكباره حمله بريد . » ابن اسحاق گويد : مالك بن عوف كسانى را فرستاده بود كه مسلمانان را ببينند و خبر آرند و چون بازگشتند سخت هراسان بودند .\r\nمالك گفت : « چه ديديد ؟ » گفتند : « مردان سفيد پوش ديديم بر اسبان ابلق و چنين شديم كه مىبينى . »\r\n","description":"","footnote":"","page_name":" 1199 ","page_number":412},
  {"content":"\r\nولى اين سخنان وى را از لجاجت باز نداشت .\r\nو چون پيمبر از كار هوازن و ثقيف خبر يافت\r\nعبد الله بن ابى حدرد اسلمى را فرستاد و گفت كه ميان آنها رود و با آنها بنشيند و خبر آرد و بداند كه سالار قوم كيست .\r\nابن ابى حدرد برفت و در جمع قوم وارد شد و با آنها نشست و كار مالك و هوازن را بدانست و شنيد و ديد كه بر پيكار پيمبر همدلند و بيامد و به او صلى الله عليه و سلم خبر داد و پيمبر عمر را پيش خواست و خبر ابن ابى حدرد را با وى بگفت .\r\nعمر گفت : « دروغ گفته است . » ابن ابى حدرد گفت : « تو هميشه حق را تكذيب مىكرده اى . » عمر گفت : « اى پيمبر خدا ، مىشنوى ابن ابى حدرد چه مىگويد ؟ » پيمبر گفت : « اى عمر تو گمراه بودى و خدايت هدايت كرد . » ابو جعفر ، محمد بن على بن حسين ، گويد : وقتى پيمبر خدا آهنگ هوازن داشت شنيد كه صفوان بن اميه مقدارى زره و سلاح دارد و او را كه هنوز مشرك بود پيش خواند و گفت : « اى ابو اميه سلاح خويش را به ما عاريه بده كه با آن به جنگ دشمن رويم . » صفوان گفت : « اى محمد به غصب مىگيرى ؟ » گفت : « نه ، به عاريه مىگيرم و با ضمانت اينكه به تو پس دهيم . » صفوان گفت : « مانعى نيست » و يكصد زره و سلاح بايسته آن را بداد .\r\nگويند : پيمبر از او خواست كه حمل سلاح را نيز به عهده گيرد و او چنان كرد .\r\nگويد : و اين سنت شد كه عاريه مورد ضمانت است و بايد پس داد .\r\nابن اسحق گويد : آنگاه پيمبر برون شد و دو هزار كس از مردم مكه و ده هزار كس از ياران خويش كه مكه را با آنها فتح كرده بود همراه داشت و عتاب بن اسيد را امارت مكه داد و به قصد مقابلهء هوازن روان شد .\r\nجابر گويد : وقتى به درهء حنين رسيديم در يكى از دره هاى تهامه كه سراشيب\r\n","description":"","footnote":"","page_name":" 1200 ","page_number":413},
  {"content":"\r\nبود سرازير شديم و در تاريكى سحرگاه دشمن كه پيش از ما به دره رسيده و كمين كرده بود ناگهان حمله برد و كسان فرارى شدند و كس به كس نبود و پيمبر به طرف راست رفت و گفت : « اى مردم ، سوى من آييد ، من پيمبر خدايم . من محمد بن - عبد اللهم » .\r\nگويد : شتران در هم افتاده بود و مردم برفتند و تنى چند از مهاجر و انصار و خاندان پيمبر با وى بماندند ، از جمله مهاجران ابو بكر و عمر و از خاندان وى على بن ابى طالب و عباس بن عبد المطلب و پسرش فضل و ابو سفيان بن حارث و ربيعة بن حارث و ايمن بن عبيد پسر ام ايمن و اسامة بن زيد مانده بودند . يكى از مردان هوازن بر شتر سرخموى با پرچمى سياه و نيزه اى دراز پيشاپيش هوازن بود و چون به كسى مىرسيد با نيزه ضربت مىزد و چون كسى مقابل وى نبود نيزهء خويش را ، براى عقبماندگان هوازن بلند مىكرد كه به دنبال وى بيايند . و چون مردم فرارى شدند و نو مسلمانان مكه كه همراه پيمبر بودند اين بديدند آنچه را در دل داشتند به زبان آوردند .\r\nابو سفيان گفت : « هزيمتشان تا دريا دوام دارد » در اين وقت تيرهاى قرعه را كه سنت بتپرستى بود در تيردان خود داشت .\r\nكلدة بن حنبل برادر مادرى صفوان بن اميه بانگ زد : « اكنون جادو باطل شد » صفوان كه هنوز مشرك بود و مهلتى كه پيمبر به دو داده بود به سر نرفته بود گفت : « خاموش باش كه خدا دهانت را بشكند ، يكى از مردان قريش فرمانرواى من باشد بهتر از آنكه يكى از هوازن باشد . »\r\nشيبة بن عثمان گويد با خودم گفتم كه امروز انتقام مىگيرم ( پدر وى در احد كشته شده بود ) امروز محمد را مىكشم ، و سوى پيمبر خدا رفتم كه او را بكشم و چيزى بيامد و دلم را بگرفت و طاقت اين كار نياوردم و بدانستم كه وى را محفوظ داشته‌اند .\r\n","description":"","footnote":"","page_name":" 1201 ","page_number":414},
  {"content":"\r\nعباس بن عبد المطلب گويد : من با پيمبر بودم و عنان استر وى را نگهداشته بودم و پيمبر چون فرار كسان را ديد گفت : « اى مردم كجا مىرويد ! » و چون ديد كه به كسى توجه ندارند گفت : « اى عباس بانگ بزن كه اى گروه انصار ، اى بيعت كنندگان حديبيه ! و من صدايى رسا داشتم و فرياد زدم : اى گروه انصار ، اى بيعت كنندگان حديبيه ! و كسان جواب دادند اينك حاضريم ، و كس بود كه مىخواست شتر خويش را بازگرداند اما ميسر نبود و زره خويش را مىگرفت و به بر مىانداخت و شمشير و سپر خود را بر مىداشت و از شتر فرو مىجست و آن را رها مىكرد و به دنبال صدا مىآمد تا پيش پيمبر مىرسيد و چون يكصد كس به نزد وى فراهم شدند به مقابلهء دشمن پرداختند و جنگ انداختند . نخست بانگ جنگ « اى انصاريان » بود ، سپس « اى خزرجيان » شد و پايمردى كردند و پيمبر در ركاب بالا كشيد و جنگ آزمايى قوم را بديد و گفت : « اكنون تنور جنگ گرم شد . » ابن اسحاق گويد : به روز حنين ابو سفيان بن حارث استر پيمبر را مىكشيد\r\nو چون مشركان دور او صلى الله عليه و سلم را گرفتند فرود آمد و رجز مىخواند و مىگفت : « من پيمبرم نه دروغگو ، من پسر عبد المطلبم . » و كس از او دليرتر نبود .\r\nجابر بن عبد الله گويد : در آن اثنا كه مرد هوازنى ، پرچمدار شتر سوار ، چنان مىكرد على بن ابى طالب و يكى از انصار قصد او كردند و على از پشت سر بيامد و شتر را پى كرد كه بر دنبالهء خود به زمين افتاد و انصارى به شتر سوار حمله برد و ضربتى بزد كه پاى وى را از نيمهء ساق قطع كرد و از پشت شتر بيفتاد .\r\nگويد : مسلمانان دليرى كردند و كسان كه از هزيمت باز مىگشتند اسيران دست بسته را مىديدند كه از هوازن گرفته شده بود . پيمبر صلى الله عليه و سلم ابو سفيان بن حارث بن عبد المطلب را كه عنان ناقهء وى را به كف داشت نگريست و گفت :\r\n« كيستى ؟ » ابو سفيان از جمله كسانى بود كه پايمردى كرده بودند و پيش پيمبر مانده\r\n","description":"","footnote":"","page_name":" 1202 ","page_number":415},
  {"content":"\r\nبودند و از مسلمانان پاك اعتقاد بود و گفت : « اى پيمبر خداى اينك برادر رضاعى تو است . » ابن اسحاق گويد : پيمبر ام سليم بن ملحان را ديد كه با شوهر خود ابو طلحه بود و حله اى به كمر خود بسته بود و عبد الله بن طلحه را بار داشت و شتر ابو طلحه را مىكشيد و بيم داشت كه شتر بر او چيره شود و سر آن را نزديك آورده و دست در حلقهء مهار و بينى آن كرده بود . پيمبر گفت : « اين ام سليم است ؟ » ام سليم گفت : « بله\r\nپدر و مادرم به فدايت ، اين كسان را كه از پيش تو فرار مىكنند مانند آنها كه با تو جنگ مىكنند بكش كه درخور كشتنند . » پيمبر گفت : « يا اينكه خداوند كارى بسازد . » خنجرى به دست ام سليم بود كو ابو طلحه گفت : « اين چيست كه همراه دارى ؟ » گفت : « خنجرى است كه آورده‌ام تا اگر يكى از مشركان نزديك من آيد شكمش را با آن بدرم . » ابو طلحه گفت : « اى پيمبر مىشنوى ام سليم چه مىگويد ؟ » انس بن مالك گويد : ابو طلحه به روز حنين بيست كس را كشت و ساز و برگشان را گرفت .\r\nجبير بن مطعم گويد : پيش از آنكه دشمن هزيمت شود و مسلمانان به جنگ بروند چيزى ديدم چون جامه اى سياه كه از آسمان بيامد و ميان ما و دشمن افتاد و مورچگان سياه پراكنده شد و دره را پر كرد و دانستم كه فرشتگانند و هزيمت در دشمن افتاد .\r\nابن اسحاق گويد : وقتى هزيمت در هوازن افتاد از بنى مالك ثقيف بسيار كس كشته شد كه هفتاد تن از آنها زير پرچمشان به خاك افتادند و عثمان بن عبد الله بن ربيعة بن حارث پدر بزرگ ام حكم ، دختر ابو سفيان ، از آن جمله بود . پرچم بنى مالك را\r\n","description":"","footnote":"","page_name":" 1203 ","page_number":416},
  {"content":"\r\nذو الخمار مىبرد و چون كشته شد عثمان پرچم را بگرفت و بجنگيد تا به خاك افتاد .\r\nگويد : و چون پيمبر خبر يافت كه عثمان كشته شد گفت : « خدايش دور كند كه دشمن قرشيان بود . »\r\nانس گويد : به روز حنين پيمبر بر استر سپيدى سوار بود كه دلدل نام داشت و چون مسلمانان هزيمت شدند پيمبر به استر خويش گفت : « دلدل به زمين بخواب . » و دلدل شكم به زمين نهاد و پيمبر مشتى خاك برگرفت و سوى دشمن پاشيد و گفت :\r\n« ظفر نيابند . » و مشركان بى آنكه به شمشير و نيزه و تير زده شوند فرارى شدند .\r\nيعقوب بن عتبه گويد : غلام مسيحى عثمان نيز با وى كشته شد كه ختنه نكرده بود و يكى از انصار كه سلاح و پوشش كشتگان ثقيف را بر مىگرفت جامه غلام را در آورد و ديد كه ختنه نكرده است و بانگ برداشت كه خدا داند كه مردم ثقيف ختنه نمىكنند . مغيرة بن شعبه كه آنجا بود گويد : بيم كردم كه اين سخن در عرب افتد دست انصارى را بگرفتم و گفتم : « پدر و مادرم فدايت چنين مگوى ، اين يك غلام مسيحى است . » آنگاه كشتگان ثقيف را برهنه كردم و گفتم : « ببين كه همه ختنه كرده‌اند . » ابن اسحاق گويد : پرچم طوايف هم پيمان به دست قارب بن اسود بود و چون هزيمت در آنها افتاد پرچم خود را به درختى تكيه داد و با عموزادگان و كسان خود فرار كرد و از آنها دو كس بيشتر كشته نشد يكى از بنى غيره بود كه وهب نام داشت و ديگرى از بنى كنه كه نامش جلاح بود . و چون پيمبر از كشته شدن جلاح خبر يافت گفت : « امروز سرور جوانان ثقيف كشته شد البته بجز ابن هنيده . » و ابن هنيده حارث بن اوس بود .\r\nگويد : و چون مشركان هزيمت شدند سوى طائف رفتند و مالك بن عوف نيز با آنها بود . بعضى از آنها در اوطاس اردو زدند ، و بعضىشان سوى نخله رفتند و جز بنى غيره كسى سوى نخله نرفت و سپاهيان پيمبر آنها را كه به نخله رفته بودند دنبال كردند ،\r\nاما كسانى كه سوى ارتفاعات رفته بودند تعقيب نشدند و ربيعة بن رفيع كه وى را به نام مادرش لذعه مىگفتند به دريد بن صمه رسيد و عنان شتر وى را بگرفت و\r\n","description":"","footnote":"","page_name":" 1204 ","page_number":417},
  {"content":"\r\nچون در هودج بود پنداشت زن است و چون ديد كه مرد است شتر را بخوابانيد و ديد كه پيرى فرتوت است و او را نشناخت .\r\nدريد گفت : « چه خواهى كرد ؟ » گفت : « ترا مىكشم . » دريد گفت : « تو كيستى ؟ » گفت : « ربيعة بن رفيع سلمى . » اين بگفت و با شمشير خود ضربتى به او زد كه كارى نساخت .\r\nدريد گفت : « مادرت چه بد مسلحت كرده است . » شمشير مرا كه در هودج است برگير و بالاتر از استخوانها و پايينتر از سر ضربت بزن كه من كسان را چنين مىكشتم و چون به نزد مادرت رفتى به او بگوى كه دريد بن صمه را كشته اى و چه بسيار روزها كه از زنان قوم تو دفاع كرده‌ام .\r\nبه گفتهء مردم بنى سليم وقتى ربيعه ضربت زد و دريد را بكشت كه بيفتاد و جامه از او پس رفت پس تنه و ميان رانهايش چون كاغذ بود از بس كه بر اسبان لخت سوارى كرده بود .\r\nوقتى ربيعه پيش مادر خود بازگشت و كشتن دريد را به او خبر داد گفت :\r\n« به خدا سه تا از مادران ترا آزاد كرده بود . » ابو جعفر گويد : پيمبر كس به تعقيب فراريان دشت اوطاس فرستاد .\r\nابى برده به نقل از پدرش گويد : وقتى پيمبر از حنين باز آمد ابو عامر را با سپاهى سوى اوطاس فرستاد كه با دريد بن صمه برخورد و دريد را كشت و خدا ياران وى را هزيمت كرد .\r\nابو موسى گويد : من نيز جزو همراهان ابو عامر بودم . يكى از بنى جشم تيرى به ابو عامر انداخت كه در ران وى جا گرفت و من به نزديك وى رفتم و گفتم : « عمو كى به تو تير زد ؟ »\r\n","description":"","footnote":"","page_name":" 1205 ","page_number":418},
  {"content":"\r\nابو عامر به يكى اشاره كرد و گفت : « اين قاتل من است . »\r\nگويد : و من آهنگ وى كردم و چون مرا ديد گريزان شد و من به دنبال وى بودم و مىگفتم : « مگر شرم ندارى ، مگر عرب نيستى ، چرا نمىايستى ؟ » و او سوى من حمله آورد و با هم رو به رو شديم و ضربتى رد و بدل كرديم و من او را با شمشير بزدم و پيش ابو عامر برگشتم و گفتم : « خدا ضارب ترا كشت . » گفت : « اين تير را در آر . » و چون تير را برون آوردم از جاى آن آب بيرون ريخت .\r\nابو عامر گفت : « برادر زاده ! پيش پيمبر رو و از من سلام برسان و بگو ابو عامر مىگويد : براى من آمرزش بخواه . » گويد : مرا جانشين خويش كرد و چيزى نگذشت كه درگذشت .\r\nابن اسحاق گويد : پنداشته‌اند كه سلمة بن دريد تيرى به ابو عامر زد كه به ران وى فروشد و او را بكشت و شعرى بدين مضمون گفت :\r\n« اگر از من مىپرسيد ، من سلمه پسر سماديرم . » « كه با شمشير سر مسلمانان را مىزنم . » گويد : مالك بن عوف از پس هزيمت برفت و با تنى چند از سواران قوم بر كنار راه بر بلندى ايستاد و گفت : « بمانيد تا ضعيفان بروند و باقيماندگان بيايند . » و همچنان ببود تا فراريان رسيدند .\r\nگويد : پيمبر خدا صلى الله عليه و سلم وقتى گروه خود را مىفرستاد گفت : « اگر بر بجاد دست يافتيد نگذاريد فرار كند . » بجاد ، يكى از بنى سعد بود و خطايى كرده بود و چون مسلمانان به دو دست يافتند او را با كسانش بياوردند ، شيما دختر حارث خواهر شيرى پيمبر نيز با آنها بود و چون مسلمانان با او خشونت كردند\r\nگفت : « مىدانيد كه من خواهر شيرى يار شما هستم ؟ » اما سخنش را باور نكردند تا او را پيش پيمبر آوردند .\r\n","description":"","footnote":"","page_name":" 1206 ","page_number":419},
  {"content":"\r\nابى وجره ، يزيد بن عبيد سعدى ، گويد : وقتى شيما را پيش پيمبر آوردند گفت :\r\n« اى پيمبر خداى من خواهر توام . » پيمبر گفت : « نشان آن چيست ؟ » گفت : « وقتى ترا بر دوش مىبردم پشت مرا گاز گرفتى و نشان آن هست . » پيمبر نشان را بشناخت و رداى خويش را پهن كرد و وى را بر آن نشانيد و گفت : « اگر خواهى پيش من بمانى و محبوب و عزيز باشى ، و اگر خواهى چيزى به تو دهم و پيش قوم خويش بازگردى . » شيما گفت : « چيزى بده و مرا پيش قومم بازگردان . » پيمبر چيزى بداد و او را پيش قومش فرستاد .\r\nبنى سعد بن بكر گويند : پيمبر غلامى به نام مكحول با كنيزى به شيما بخشيد كه آنها را زن و شوهر كرد و هنوز كسانى از نسل آنها در قبيله ما هستند .\r\nابن اسحاق گويد : « به روز حنين از بنى هاشم ، ايمن بن عبيد پسر ام ايمن كنيز پيمبر كشته شد و از بنى اسد يزيد بن زمعه جان داد كه از اسبى به نام جناح بيفتاد و بمرد و از انصار سراقة بن حارث عجلى و از اشعريان ابو عامر اشعرى كشته شدند . » آنگاه اسيران و اموال حنين را فراهم آوردند و مسعود بن عمرو قارى كار غنايم را به عهده داشت و پيمبر بگفت تا اموال اسيران را سوى جعرانه برند و آنجا نگهدارند .\r\nگويد : وقتى فراريان ثقيف به طائف رسيدند درهاى شهر را بستند و براى جنگ آماده شدند . عروة بن مسعود و غيلان بن سلمه\r\nدر جنگ حنين و محاصرهء طائف نبودند كه در جرش صنعت دبابه و منجنيق مىآموختند .\r\nهشام بن عروه به نقل از پدر خويش گويد : بلا فاصله پس از جنگ حنين ، پيمبر سوى طايف رفت و يك نيمه ماه جنگ انداخت و مردم ثقيف از داخل حصار با وى جنگ كردند و هيچكس از آنها بيرون نيامد و همه مردم اطراف طائف اسلام آوردند\r\n","description":"","footnote":"","page_name":" 1207 ","page_number":420},
  {"content":"\r\nو كسان پيش پيمبر فرستادند ، پس از آن پيمبر بازگشت و در جعرانه فرود آمد كه اسيران حنين آنجا بودند . گويند : شمار زن و فرزند مردم هوازن كه اسير شده بودند شش هزار بود و چون پيمبر به جعرانه رسيد فرستادگان هوازن بيامدند و مسلمان شدند و همه زن و فرزندشان را رها كرد و از جعرانه قصد عمره كرد و اين ، در ماه ذى قعده بود .\r\nگويد : پس از آن پيمبر خدا سوى مدينه بازگشت و ابو بكر رضى الله عنه را در مكه جانشين كرد و بگفت تا با مردم ، مراسم حج را به پا دارد و كسان را اسلام آموزد و هر كه به حج مىآيد در امان باشد .\r\nو چون به مدينه رسيد فرستادگان ثقيف بيامدند و با وى سخن كردند و بيعت كردند و نامه اى نوشته شد كه به نزد ايشان هست .\r\nعمرو بن شعيب گويد : پيمبر از راه نخلة اليمانيه سوى طائف رفت و از بحرة - الرغاة گذشت و در آنجا مسجدى بساخت و در آن نماز كرد و هنگام اقامت در بحرة - الرغاة يكى از بنى ليث را به قصاص كشت به سبب آنكه يكى از هذيل را كشته بود .\r\nو اين نخستين قصاصى بود كه در اسلام انجام شد و بگفت تا قلعهء مالك بن عوف را ويران كردند . آنگاه از راهى كه آنجا را تنگنا مىگفتند روان شد و در راه از نام آن پرسيد و چون گفتند تنگناست گفت : « نه ، گشاده است . » آنگاه پيمبر از نخب گذشت و زير درخت سدرى كه آن را صادره مىگفتند نزديك ملك يكى از مردم ثقيف فرود آمد و كس فرستاد و گفت : « از اينجا برو و گر نه ديوار ترا ويران مىكنيم . » ثقفى از رفتن ابا كرد و پيمبر بگفت تا آن را ويران كنند .\r\nآنگاه برفت تا نزديك طائف رسيد و اردو زد و تنى چند از ياران وى به تير دشمن كشته شدند كه اردوگاه وى صلى الله عليه و سلم نزديك ديوار طائف بود و در تيررس دشمن بود و مسلمانان به شهر در نتوانستند شد كه درها بسته بود و چون كسان كشته شدند از آنجا برفت و به نزديك مسجدى كه هم اكنون به نام پيمبر در طائف هست\r\n","description":"","footnote":"","page_name":" 1208 ","page_number":421},
  {"content":"\r\nاردو زد و بيست و چند روز شهر را محاصره كرد . دو تن از زنان وى همراه بودند ، يكيشان ام سلمه ، دختر ابى اميه بود و يكى ديگر نيز با ام سلمه بود .\r\nواقدى گويد : آن ديگر زينب دختر جحش بود و براى آنها دو خيمه زدند و پيمبر در ايام اقامت آنجا ميان دو خيمه نماز مىكرد\r\nو چون مردم ثقيف مسلمان شدند ابو امية بن عمرو بن وهب بر نمازگاه پيمبر مسجدى ساخت و در اين مسجد ستونى بود كه مىگفتند صبحگاهان كه آفتاب بر آن بتابد صدائى از آن شنيده مىشود .\r\nپيمبر طايف را در محاصره گرفت و جنگى سخت انداخت و از دو طرف تيراندازى شد تا روز حمله به ديوار طائف رسيد كه تنى چند از مسلمانان زير دبابه رفتند و آن را سوى ديوار شهر راندند و ثقفيان پاره هاى آهن سرخ شده روى آنها ريختند كه از زير دبابه درآمدند و بعضى از آنها به تير دشمن كشته شدند و پيمبر بگفت تا تاكهاى ثقيف را ببرند و مردم در تاكستانها به بر بدن درختان پرداختند .\r\nو چنان شد كه ابو سفيان بن حرب و مغيرة بن شعبه نزديك طائف رفتند و به ثقفيان بانگ زدند كه ما را امان دهيد تا با شما سخن كنيم و چون امان يافتند خواستند تا چند زن قرشى و كنانى از طائف در آيند كه بيم داشتند به اسيرى افتند . اما زنان نيامدند .\r\nيكى از آنها آمنه دختر ابو سفيان بود كه زن عروة بن مسعود بود و داود بن عروه را با فرزندان ديگر از او داشت .\r\nواقدى گويد : چون پانزده روز از محاصرهء طائف گذشت پيمبر با نوفل بن معاويه ديلى مشورت كرد و گفت : « راى تو در كار محاصره چيست ؟ » نوفل گفت : « اى پيمبر خدا ، شغالى در سوراخى است اگر بمانى آن را بگيرى و اگر به روى ترا زيان نكند . » ابن اسحاق گويد : شنيدم كه پيمبر خداى در ايام محاصرهء طائف با ابو بكر بن - ابى قحافه گفت : « خواب ديدم كه ظرفى پر از كره به من هديه دادند\r\nو خروسى با منقار بزد و هر چه در آن بود بريخت . »\r\n","description":"","footnote":"","page_name":" 1209 ","page_number":422},
  {"content":"\r\nابو بكر گفت : « اى پيمبر خدا ، گمان ندارم در اين وقت به مقصودى كه دربارهء ثقفيان دارى توانى رسيد . » پيمبر گفت : « راى من نيز چنين است . » و چنان شد كه خويلد دختر حكيم بن اميه سلمى ، زن عثمان بن مظعون به پيمبر گفت : « اگر خداى ، طائف را براى تو گشود زيور باديه ، دختر غيلان بن سلمه ، يا فارعه دختر عقيل را به من بده . » و اين دو زن از همه زنان عرب زيور بيشتر داشتند .\r\nپيمبر گفت : « و اگر اذن فتح ثقيف به من نداده باشند ؟ » خويلد برفت ، و اين سخن با عمر بن خطاب بگفت و او پيش پيمبر رفت و گفت : « اى پيمبر اين سخن چيست كه خويلد مىگويد گفته اى ؟ » پيمبر گفت : « من گفته‌ام . » گفت : « اذن فتح ثقيف را به تو نداده‌اند ؟ » پيمبر گفت : « نه . » گفت : « پس اعلام حركت كنم ؟ » پيمبر گفت : « بكن . » عمر اعلام حركت كرد و چون مسلمانان روان شدند سعيد بن عبيدهء ثقفى بانگ رد : « محله به جاى خويش است . » عيينة بن حصن گفت : « بله ، به خدا با مجد و بزرگوارى . » و يكى از مسلمانان به دو گفت : « عيينه ، خدايت بكشد تو كه به يارى پيمبر آمده اى قومى از مشركان را مىستايى كه در مقابل وى مقاومت كرده‌اند ؟ » گفت : « به خدا نيامده بودم كه همراه شما با ثقيف جنگ كنم ، مىخواستم محمد ، طائف را بگشايد و دخترى از ثقفيان به دست آرم و با وى در آميزم شايد مردى براى من بيارد كه ثقفيان مردمى بسيار لايقند . » در جنگ طايف از ياران پيمبر دوازده كس كشته شدند ، هفت كس از قريش\r\n","description":"","footnote":"","page_name":" 1210 ","page_number":423},
  {"content":"\r\nيكى از بنى ليث و چهار تن از انصار .\r\nابن اسحاق گويد : چون پيمبر از طايف برفت با مسلمانان در جعرانه فرود آمد كه اسيران هوازن را آنجا نگه داشته بودند و فرستادگان هوازن پيش پيمبر آمدند . اسيران هوازن از زن و فرزند بسيار بودند ، ششهزار شتر بود و گوسفند بىشمار بود .\r\nعبد الله بن عمرو عاص گويد : فرستادگان هوازن در جعرانه پيش پيمبر آمدند و اسلام آوردند و گفتند : « اى پيمبر خدا ما قومى ريشه داريم و بليه اى به ما رسيده كه مىدانى ، با ما كرم كن كه خدا با تو كرم كند » ، و يكى از مردم هوازن به نام زهير بن صرد از طايفهء سعد بن بكر كه پيمبر بنزد آنها شير خورده بود برخاست و گفت : « اى پيمبر خدا در اين پرچين عمه ها و خاله ها و پرستاران تواند كه سرپرستى تو مىكرده‌اند ، اگر شيرخوارگى حارث بن ابى شمر با نعمان بن منذر پيش ما بود و چنين وضعى با وى پيدا كرده بوديم انتظار لطف و كرم او مىبرديم و تو از همه كس بهترى . » و شعرى بدين مضمون خواند :\r\n« اى پيمبر خدا بر ما منت گزار و كرم كن » « كه از تو اميد مىداريم . »\r\n« با كسانى كه دچار حادثه شده‌اند » « بزرگوارى كن . » پيمبر صلى الله عليه و سلم گفت : « زنان و فرزندان خويش را بيشتر دوست داريد يا اموالتان را ؟ » گفتند : « اى پيمبر خدا ، ما را ميان خاندان و اموالمان مخير مىكنى ! زنان و فرزندانمان را بده كه آنها را بيشتر دوست داريم . » پيمبر گفت : « آنچه متعلق به من و بنى عبد المطلب است از آن شما باشد و چون با كسان ، نماز كردم بگوييد در كار فرزندان و زنان خويش پيمبر را پيش مسلمانان و\r\n","description":"","footnote":"","page_name":" 1211 ","page_number":424},
  {"content":"\r\nمسلمانان را پيش پيمبر شفيع مىكنيم و من سهم خويش و بنى عبد المطلب را به شما مىدهم و سهم ديگران را براى شما مىخواهم . » و چون پيمبر خدا صلى الله عليه و سلم نماز ظهر بكرد ، فرستادگان هوازن برخاستند و سخنانى را كه پيمبر به آنها گفته بود بگفتند .\r\nپيمبر گفت : « آنچه متعلق به من و بنى عبد المطلب است از شما باشد . » مهاجران نيز گفتند : « آنچه متعلق به ماست از آن پيمبر خدا باشد . » اقرع بن حابس : « از من و بنى تميم چنين نباشد . » عيينة بن حصن نيز گفت : « از من و بنى فزاره چنين نباشد . » عباس بن مرداس نيز گفت : « از من و بنى سليم نيز چنين نباشد . » بنى سليم گفتند : « آنچه متعلق به ماست از آن پيمبر خدا باشد . » عباس گفت : « مرا خوار كرديد . » پيمبر گفت : « هر كس نخواهد اسير خويش را ببخشد در مقابل هر يك اسير ، شش شتر از نخستين غنيمتى كه به دست آريم بگيرد ، زن و فرزند مردم را بدهيد . » يزيد بن عبيد سعدى گويد : پيمبر خدا كنيزى از اسيران حنين به نام ريطه دختر هلال به على بن ابى طالب داد و كنيزى به نام زينب دختر حيان بن عمرو به عثمان بن\r\nعفان داد و كنيزى به عمر بن خطاب داد كه به عبد الله بن عمر بخشيد .\r\nعبد الله بن عمر گويد : پيمبر خدا كنيزى از اسيران هوازن به عمر بن خطاب داد كه به من بخشيد و او را به خالگان جمحى خود سپردم كه وى را مرتب كنند تا بر خانهء طواف برم و پيش آنها روم و قصد داشتم و چون بازگشتم با وى درآميزم .\r\nگويد : از مسجد درآمدم و ديدم كه كسان دوان آمدند ، گفتم : « چه خبر است ؟ » گفتند : « پيمبر زن و فرزند ما را پس داد . » گفتم : « اين زن شما پيش جمحيان است برويد او را ببريد » و برفتند و او را بگرفتند .\r\n","description":"","footnote":"","page_name":" 1212 ","page_number":425},
  {"content":"\r\nعيينة بن حصن پيره زنى از هوازن گرفته بود و گفت : « وى در ميان قبيله نسب و الا دارد و اميدوارم كه فديهء او سنگين باشد » و چون پيمبر خدا اسيران را در مقابل شش شتر پس داد از پس دادن پيره زن امتناع ورزيد . زهير ابو صرد ، برادر عيينه به دو گفت : « آن را پس بده كه نه دهانش خوشبو است و نه پستانش سخت است و نه شكمش بچه آور است ، نه شير دارد و نه شوهرش مالدار است . » عيينه چون اين سخنان بشنيد زن را در مقابل شش شتر پس داد .\r\nگويند : عيينه ، اقرع بن حابس را بديد و از كار خويش پشيمانى كرد و اقرع گفت : « او كه دوشيزه و ميانسال نبود چه غم مىخورى ؟ » پيمبر از فرستادگان هوازن پرسيد مالك بن عوف چه مىكند ؟\r\nگفتند : « در طايف پيش ثقفيان است . » گفت : « به مالك بگوييد اگر پيش من آيد و مسلمان شود كسان وى را با مالش پس دهم و صد شتر به او ببخشم » و اين خبر به مالك رسيد و از طايف سوى پيمبر آمد .\r\nو چنان بود كه مالك بيم داشت كه اگر ثقفيان از گفتهء پيمبر خبر يابند مانع رفتن وى شوند و بگفت تا شتر وى را حاضر كردند و اسب وى را بياوردند و شبانه برون شد و بر اسب نشست و شتابان برفت تا به شتر رسيد و بر آن نشست و سوى پيمبر روان شد و در جعرانه يا مكه بنزد وى رسيد\r\nو پيمبر مال و زن و فرزند وى را بداد و يكصد شتر بخشيد و مالك ، اسلام آورد و مسلمانى ، پاك اعتقاد شد و پيمبر ، او را سالار هوازن و مسلمانان قبايل اطراف طائف كرد كه ثماله و سلمه و فهم بودند و به كمك آنها با ثقفيان جنگ مىكرد و گله هايشان را به غارت مىبرد تا كار بر آنها سخت شد و حبيب بن عمرو ثقفى شعرى بدين مضمون گفت :\r\n« دشمنان از ما حساب مىبرند »\r\n","description":"","footnote":"","page_name":" 1213 ","page_number":426},
  {"content":"\r\n« اما بنى سلمه سوى ما هجوم مىآوردند » « مالك با آنها سوى ما مىآيد » « و حرمت و پيمان نگه نمىدارد . » « سوى منزلگاههاى ما مىآيند » « كه مردمى نيرومند بوده‌ايم » عمرو بن شعيب گويد : و چون پيمبر ، اسيران حنين را به كسانشان پس داد سوار شد و كسان به دنبال وى روان شدند و مىگفتند : « اى پيمبر شتران و گوسفندان را كه غنيمت ماست تقسيم كن . » تا وى را سوى درختى كاشانيدند و عباى او به شاخ درخت گرفت و بيفتاد ، پيمبر گفت : « اى مردم عباى مرا بدهيد ، به خدا اگر بشمارهء درختان تهامه شتر پيش من باشد همه را بر شما تقسيم مىكنم كه بخيل و ترسو و دروغگو نيستم » ، آنگاه نزديك شترى رفت و پشمى از آن بكند و ميان انگشتان خود نهاد و بلند كرد و گفت : « اى مردم به خدا از غنيمت شما و از اين پشم جز خمس ، از آن من نيست و خمس نيز به شما باز مىگردد ، نخ و سوزنى پيش خود نگذاريد\r\nكه خيانت در غنيمت به روز رستاخيز مايهء ننگ و آتش است » .\r\nيكى از انصاريان بيامد و يك گلوله نخ مويين بياورد و گفت : « اى پيمبر ، اين گلوله نخ را گرفتم كه پالان شترم را كه زخمى شده اصلاح كنم . » پيمبر گفت : « آنچه سهم من است از آن تو باشد . » انصارى گفت : « اگر چنين است بدان نياز ندارم » و بينداخت .\r\nابن اسحاق گويد : پيمبر به كسانى از اشراف ناس كه جلب قلوبشان مىخواست كرد عطا داد و آنها را المؤلفة قلوبهم گفتند . ابو سفيان بن حرب را صد شتر داد و پسرش معاويه را صد شتر داد . حكيم بن حزام را صد شتر داد . نضير بن حارث بن كلده عبدرى را صد شتر داد . علاء بن حارثه ثقفى را صد شتر داد . حارث بن هشام را صد شتر داد . صفوان بن اميه را صد شتر داد . سهيل بن عمرو را صد شتر\r\n","description":"","footnote":"","page_name":" 1214 ","page_number":427},
  {"content":"\r\nداد . خويطب بن عبد العزى را صد شتر داد . عيينة بن حصن را صد شتر داد . اقرع بن حابس تميمى را صد شتر داد ، مالك بن عوف نصرى را صد شتر داد و به گروهى از قرشيان كمتر از صد شتر داد كه مخرمة بن نوفل زهرى و عمير بن وهب جمحى و هشام بن عمرو از بنى عامر بن لوى ، از آن جمله بودند و معلوم نيست هر كدام چند شتر گرفتند .\r\nسعيد بن يربوع مخزومى را پنجاه شتر داد كه آزرده شد و اشعارى سرود و از پيمبر گله كرد\r\nو او صلى الله عليه و سلم گفت : « برويد زبان او را قطع كنيد » و چندان شتر به او دادند كه خشنود شد و قطع زبان وى چنين بود .\r\nمحمد بن ابراهيم بن حارث گويد : « يكى از ياران پيمبر خدا به دو گفت : » « اى پيمبر ، به عيينة بن حصن و اقرع بن حابس هر كدام صد شتر دادى و به جعيل بن سراقهء ضمرى چيزى ندادى ؟ » پيمبر گفت : « بخدايى كه جانم به فرمان اوست ، جعيل بن سراقة به يك دنيا مردم چون عيينة بن حصن و اقرع بن حابس مىارزد . من جلب قلوب اينان كردم كه اسلام بيارند و جعيل بن سراقه را به اسلامش واگذاشتم . »\r\nابو القاسم وابستهء عبد الله بن حارث گويد : من و تليد بن كلاب ليثى پيش عبد الله بن عمرو بن عاص رفتيم كه بر خانه طواف مىبرد و پاپوش خود را به دست آويخته بود و به دو گفتيم : « آيا وقتى كه آن شخص تميمى با پيمبر سخن كرد حاضر بودى ؟ » گفت : « آرى ، هنگامى كه پيمبر كسان را عطا مىداد يكى از بنى تميم به نام ذو الخويصره بيامد و پيش وى ايستاد و گفت : « اى محمد ، امروز ديدم كه چه كردى » پيمبر گفت : « چگونه بود ؟ » تميمى گفت : « عدالت نكردى . »\r\n","description":"","footnote":"","page_name":" 1215 ","page_number":428},
  {"content":"\r\nو پيمبر خشمگين شد و گفت : « اگر من عدالت نكنم كى عدالت مىكند ؟ » عمر بن خطاب گفت : « اى پيمبر خدا او را بكشيم ؟ » پيمبر گفت : « او را بگذاريد كه پيروانى پيدا مىكند كه چندان در دين تعمق كنند كه از آن بيرون شوند چنان كه تير از كمان بيرون مىشود . » ابو جعفر گويد : در روايت ابو سعيد خدرى هست كه اين سخن كه با پيمبر خداى صلى الله عليه و سلم گفته شد دربارهء مالى بود كه على از يمن سوى وى فرستاده بود كه ميان جمعى و از جمله عيينة بن حصن و اقرع و زيد الخيل تقسيم كرد و يكى از حاضران چنان گفت .\r\nدر روايت عبد الله بن ابى بكر هست كه يكى از ياران پيمبر كه با وى در حنين بوده بود مىگفت : « من بر شتر خويش پهلوى پيمبر راه مىسپردم و پاپوشى خشن داشتم و شتر من به شتر پيمبر برخورد و كنار پاپوشم به پاى پيمبر خورد و درد آورد و او تازيانه به پاى من زد و گفت : پاى مرا به درد آوردى ، كنار برو . و من برفتم روز بعد پيمبر مرا خواست و با خويش گفتم به خدا اين براى زحمت ديروز است و پيش او رفتم و منتظر تعرض بودم اما پيمبر گفت : ديروز پاى مرا به درد آوردى و من تازيانه به پاى تو زدم اكنون ترا خواستم كه آن را تلافى كنم و در مقابل آن تازيانه هشتاد گوسفند به من داد . » ابو سعيد خدرى گويد : وقتى پيمبر آن عطيه ها ، به قرشيان و ديگر مردم عرب داد و به انصار چيزى نداد آنها آزرده دل شدند و سخن بسيار كردند و يكيشان گفت :\r\n« به خدا پيمبر به قوم خود رسيد » و سعد بن عباده پيش وى رفت و گفت : « اى پيمبر خدا ، قوم انصار دربارهء تقسيم غنايم آزرده خاطر شده‌اند كه به قوم خويش و مردم عرب عطيه هاى بزرگ داده اى و به آنها چيزى نداده اى . » پيمبر گفت : « سعد ، تو چه مىگويى ؟ » سعد گفت : « اى پيمبر خدا ، من نيز جزو قوم خودم هستم . » پيمبر گفت : « آنها را در پرچين فراهم آر . »\r\n","description":"","footnote":"","page_name":" 1216 ","page_number":429},
  {"content":"\r\nگويد : سعد برفت و انصاريان را در پرچين فراهم آورد و تنى چند از مهاجران آمدند و داخل شدند ولى بعض ديگر آمدند كه آنها را پس زد ، و چون انصار فراهم شدند سعد پيش پيمبر آمد و گفت : « قوم انصار آماده‌اند . » آنگاه پيمبر پيش انصار رفت و حمد و ثناى خدا بر زبان آورد و گفت : « اى گروه انصار ، اين سخنان چيست كه شنيده‌ام گفته‌ايد\r\nو اين آزردگى چيست كه به دل داريد ؟ وقتى من آمدم گمراه بوديد و خدايتان هدايت كرد ، محتاج بوديد و بى نيازتان كرد ، دشمن همديگر بوديد و ميانتان الفت آورد . » گفتند : « چنين بود و اين منت و كرم خدا و پيمبر اوست . » پيمبر گفت : « چرا جواب نمىدهيد ؟ » گفتند : « چه جواب دهيم كه منت و كرم ، خاص خدا و پيمبر اوست . » گفت : « به خدا اگر خواهيد گوييد و راست گوييد و تصديقتان كنند كه وقتى آمدى ، ترا تكذيب مىكردند و ما تصديقت كرديم ، خوار بودى و ياريت كرديم ، گريزان بودى و پناهت داديم ، محتاج بودى و مال خويش را با تو تقسيم كرديم ، اى گروه انصار به سبب اندك چيزى از دنيا كه قلوب كسان را با آن به الفت آورده‌ام تا مسلمان شوند و شما را به اسلامتان سپرده‌ام آزرده دل شده‌ايد ؟ مگر راضى نيستيد كه مردم گوسفند و شتر ببرند و شما پيمبر را پيش خود ببريد ، بخدايى كه جان محمد به فرمان اوست اگر هجرت نبود من يكى از انصار بودم ، اگر مردم به راهى روند و انصار به راهى روند من با انصار مىروم ، خدايا انصار و فرزندان انصار را رحمت كن . » گويد : و قوم بگريستند چندان كه ريشهايشان ترشد و گفتند : « خشنوديم كه پيمبر خدا نصيب و قسمت ما باشد و برفتند . » ابن اسحاق گويد : آنگاه پيمبر از جعرانه ، آهنگ عمره كرد و بگفت تا بقيهء غنايم را در مجنه در حدود مر الظهران نگهدارند و چون عمره به سر برد و به مدينه مىرفت\r\n","description":"","footnote":"","page_name":" 1217 ","page_number":430},
  {"content":"\r\nمعاذ بن جبل را در مكه جانشين كرد كه مردم را فقه دين و قرآن بياموزد و بقيهء غنايم را به دنبال پيمبر بردند . عمرهء او ، صلى الله عليه و سلم در ذى قعده بود و هم در آن ماه يا ماه ذى حجه به مدينه رسيد .\r\nدر اين سال كه هشتم هجرت بود كسان مطابق رسم عربان حج كردند و عتاب بن اسيد ، سالار حج مسلمانان بود و مردم طائف از ذى قعده كه پيمبر بازگشت تا رمضان سال نهم بر شرك خويش باقى بودند و در شهر خويش حصارى بودند .\r\nواقدى گويد : وقتى پيمبر خداى در جعرانه غنايم را ميان مسلمانان تقسيم كرد به هر كس چهار شتر و چهل گوسفند رسيد و هر كه سوار بود سهم اسب خود را نيز گرفت و پيمبر در اواخر ذى حجه از اين سفر به مدينه بازگشت .\r\nگويد : و هم در اين سال پيمبر عمرو بن عاص را براى گرفتن زكات سوى جيفر و عمر و پسران جلندى ازدى فرستاد كه او را در گرفتن صدقه آزاد گذاشتند و او از توانگران قوم صدقه گرفت و به مستمندان داد و از گبران مقيم شهر سرانه گرفت كه عربان بيرون شهر اقامت داشتند .\r\nگويد : و هم در اين سال پيمبر ، فاطمه دختر ضحاك كلابى را به زنى گرفت و چون مخير شد دنيا را اختيار كرد و به قولى وقتى پيمبر پيش او رفت اعوذ بالله گفت و پيمبر از او جدا شد .\r\nگويد : در ذىحجهء اين سال ماريه ، ابراهيم را آورد و پيمبر او را به ام برده دختر منذر بن لبيد داد كه زن براء بن اوس بود . قابلهء ابراهيم سلمى كنيز پيمبر بود كه پيش ابو رافع رفت و خبر داد كه ماريه پسرى آورد . و ابو رافع مژده سوى پيمبر برد كه برده اى به دو بخشيد و زنان پيمبر از اينكه ماريه پسرى آورده بود غيرت آوردند و آشفته خاطر شدند . 95 )\r\n\r\n","description":"","footnote":"","page_name":" 1218 ","page_number":431}
  ]