[
  {"content":"\r\n\r\n\r\n[ دربارهء كتاب 
  ]\r\nبسم اللّه الرّحمن الرّحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nهو الحىّ\r\nمهر تابان\r\nيادنامه\r\nو مصاحبات تلميذ و علّامه\r\nعالم ربانى علّامه سيّد محمّد حسين طباطبائىّ تبريزىّ\r\nافاض اللّه علينا من بركات تربته\r\nتأليف\r\nحضرّت علّامه آية اللّه حاج سيّد محمّد حسين حسينىّ طهرانى\r\nقدّس اللّه نفسه الزكيّة\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nحسينى طهرانى ، سيّد محمّد حسين ، 1345 - 1416 ه . ق .\r\nمهر تابان : يادنامه و مصاحبات تلميذ و علّامه عالم ربّانى علّامه سيّد محمّد حسين طباطبائى تبريزى ، تأليف سيّد محمّد حسين حسينى طهرانى - مشهد : نور ملكوت قرآن .\r\n1426 ه . ق\r\nده ، 449 ص : عكس رنگى . . . - ( دورهء علوم و معارف اسلام ؛ 4 )\r\nاين كتاب حاوى دو بخش مىباشد : يادنامه . شامل حالات و نظريّات و روش اخلاقى و عرفانى و تربيتى و علمى علّامهء طباطبائى ، تفسير الميزان ، برخى از احوالات مرحوم قاضى ، بحث كلّى پيرامون پيوستگى عقل و قلب و شرع ؛ مصاحبات : شامل مباحثى همچون تفسير برخى از آيات قرآن ، تشكيك وجود و وحدت وجود ، بقاء أعيان ثابته در حال فناء ، توحيد أفعالى ، اخلاق ، علم حروف أبجد ، طىّ الأرض . تاريخ كتابت و جمع‌آورى قرآن كريم .\r\nكتابنامه به صورت زيرنويس .\r\n1 . طباطبائى سيّد محمّد حسين 1321 - 1402 ه . ق . 2 . اسلام - پرسشها و پاسخها\r\n3 . عرفان . 4 . فلسفهء اسلامى . 5 . قرآن - مسائل متفرّقه . الف . عنوان\r\nب . عنوان : يادنامه و مصاحبات تلميذ و علّامه . . . سيّد محمّد حسين طباطبائى تبريزى .\r\nج . فروست : علوم و معارف اسلام .\r\n2 ط / 48 / 55  PB  2 ط / 9988 / 297\r\nشابك 5 - 8 - 90439 - 964\r\nدورهء علوم و معارف إسلام ( 4 )\r\nمهر تابان تأليف : حضرت علّامه آية الله حاج سيّد محمّد حسين حسينى طهرانى قدّس سرّه\r\nطبع هشتم : جمادى الثانيه 1426 هجرى قمرى\r\nتعداد : 2200 نسخه\r\nچاپ و صحّافى : چاپخانهء دانشگاه مشهد\r\nناشر : انتشارات نور ملكوت قرآن ، مشهد مقدّس ، صندوق پستى 3559 - 91375\r\nاين كتاب تحت إشراف « مؤسّسهء ترجمه و نشر دورهء علوم و معارف إسلام » از تأليفات حضرت علّامه آيهء الله حاج سيّد محمّد حسين حسينىّ طهرانىّ بطبع رسيده و كلّيّهء حقوق آن محفوظ و مخصوص اين مؤسّسه مىباشد .\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nبعد از طبع اوّل اين كتاب ، از طرف حضرت مؤلّف قدّس سرّه مطالبى بدان اضافه گرديده كه در اين طبع به شرح زير آورده شده است :\r\nدر متن صفحه سطر 41 17 - 15\r\n63 - 62 5 - 21\r\n388 4 - 3\r\nدر تعليقه صفحه تعليقه 13 1 ( تتمّه )\r\n15 1\r\n18 1\r\n20 1\r\n24 1\r\n25 1\r\n30 1\r\n32 2\r\n33 1\r\n35 1\r\n36 1\r\n57 1\r\n63 1\r\n67 1\r\n70 1\r\n71 1\r\n75 1\r\n79 1\r\nصفحه تعليقه 80 1\r\n85 1\r\n88 1\r\n91 1\r\n95 1\r\n108 1 ( تتمّه )\r\n108 2\r\n109 1\r\n122 3\r\n124 1 ( تتمّه )\r\n129 1\r\n131 1 ( تتمّه )\r\n152 2 ( تتمّه )\r\n153 1\r\n158 1\r\n234 1\r\n388 2\r\n389 1\r\n409 1\r\n418 1\r\n426 2\r\n428 1\r\n432 1\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\n\r\nبرخى از عناوين برگزيده و مطالب مهمّهء كتاب\r\n\r\nبخش نخست :\r\n* جامعيّت علّامهء طباطبائى در علم و عمل\r\n* حالات توحيدى مرحوم قاضى و تربيت عرفانى علّامه نزد ايشان\r\n* روش و نظريّات استاد علّامهء طباطبائى در حكمت و فلسفه\r\n* بدون خواندن منطق و فلسفه و إدراك طريق برهان ، روايات اعتقاديّه قابل فهم نيست\r\n* بحث در آيات قرآن كريم و خطب أمير المؤمنين عليه السّلام دربارهء وحدت بالصّرافهء ذات حقّ\r\n* تعليقهء علّامهء طباطبائى بر « بحار الأنوار » علّامهء مجلسى قدّس الله سرّهما ، و علّت ناتمام ماندن آن\r\n* كيفيّت تدوين تفسير « الميزان » و جامعيّت و مزاياى آن بر سائر تفاسير ، و لزوم تدريس آن در حوزه‌هاى علميّه\r\n* مصاحبه‌هاى علّامهء طباطبائى با هانرىكربن\r\n* علّامهء طباطبائى : تشيّع ، حقيقت پيروى از سنّت رسول خدا كه در ولايت متجلّى است مىباشد\r\n* آداب و أخلاق و تواضع علّامه\r\n* شيفتگى و خضوع و خشوع علّامهء طباطبائى نسبت به معصومين عليهم السّلام\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n* مسلك عرفانى و أخلاقى استاد\r\n* برخى از قصائد و غزليّات علّامه\r\n* حالات علّامهء طباطبائى در أواخر عمر شريفشان و كيفيّت رحلت و تشييع و دفن ايشان\r\n* علّامهء طباطبائى إلى الأبد زنده است\r\n\r\nبخش دوّم :\r\n* مراد از « نعمت » در هر جاى قرآن كه آمده است « ولايت » است\r\n* حقيقت توحيد ذات حقّ سبحانه و تعالى و بيان « تشكيك وجود » حكما و « وحدت » عرفاء بالله\r\n* فناء ، اندكاك در هستى خدا و رفع تعيّن و مشاهدهء حقّ است جمال خود را\r\n* كيفيّت نزول وحى به رسول الله صلّى الله عليه و آله و سلّم ، و اختلاف درجات و مراتب وحى\r\n* حقيقت خلقت روح و بيان أوّلين چيزى كه خدا آفريد\r\n* كيفيّت تأثير دعا و عمل ملائكه در استجابت دعا\r\n* بهشت و دوزخ الآن موجودند\r\n* علم حروف أبجد و اقسام آن\r\n* حقيقت طىّ الأرض و اقسام آن از جهت كمال و عدم كمال\r\n* كتّاب وحى و كيفيّت كتابت آنان در زمان نزول وحى\r\n* علّت اينكه اسم أمير المؤمنين سلام الله عليه در قرآن نيامده است\r\n* اثبات عدم تحريف قرآن كريم\r\n* مكتب افلاطون و مكتب نو افلاطونى\r\n\r\n","description":"","footnote":"","page_name":" شناسنامه 7 ","page_number":7},
  {"content":"\r\n\r\nعقل و قلب و شرع از يك حقيقت حكايت مىكنند و سه ترجمان براى معنى واحدى هستند ؛ و استاد ما علّامهء طباطبائى قدّس الله سرّه در هر سه موضوع در درجهء كمال ، بلكه در ميان أقران حائز درجهء أوّل بودند .\r\nفرق روشن علّامهء طباطبائى با سائرين اين بود كه اخلاقيّات ايشان ناشى از تراوش باطن ، و بصيرت ضمير ، و نشستن حقيقت سير و سلوك در كمون دل و ذهن ، و متمايز شدن عالم حقيقت و واقعيّت از عالم مجاز و اعتبار ، و وصول به حقائق عوالم ملكوتى بود .\r\n\r\n","description":"","footnote":"","page_name":" شناسنامه 8 ","page_number":8},
  {"content":"\r\n . \r\n","description":"","footnote":"","page_name":" شناسنامه 9 ","page_number":9},
  {"content":"\r\n . \r\n","description":"","footnote":"","page_name":" شناسنامه 10 ","page_number":10},
  {"content":"\r\n . \r\n","description":"","footnote":"","page_name":" شناسنامه 11 ","page_number":11},
  {"content":"\r\n . \r\n","description":"","footnote":"","page_name":" شناسنامه 12 ","page_number":12},
  {"content":"\r\n\r\n\r\nفهرست\r\n\r\n","description":"","footnote":"","page_name":" شناسنامه 13 ","page_number":13},
  {"content":"\r\n . \r\n","description":"","footnote":"","page_name":" شناسنامه 14 ","page_number":14},
  {"content":"\r\n\r\n\r\nفهرست مطالب و موضوعات مهر تابان\r\nعنوان صفحه مقدّمهء طبع دوّم از صفحهء 3 تا صفحهء 8\r\n\r\nبخش نخست : يادنامه شرح احوال علّامهء طباطبائى قدّس سرّه از صفحهء 11 تا صفحهء 136\r\nشامل مطالب :\r\nبرخورد و اوّلين ملاقات با علّامهء طباطبائى قدّس الله نفسه 13\r\nشروع درس فلسفه توسّط علّامهء طباطبائى قدّس الله نفسه 15\r\nرويّه و روش علّامهء طباطبائى در دروس 17\r\n« محاكمات » علّامه بر مكاتيب حكمى و عرفانى مرحوم سيّد و مرحوم شيخ 19\r\nجامعيّت علّامهء طباطبائى در علم و عمل 21\r\nدر احوال مرحوم قاضى ، استاد علّامهء طباطبائى 23\r\nشدّت علاقه و احترام علّامه نسبت به مرحوم قاضى رضوان الله عليهما 25\r\nتربيت عرفانى علّامه نزد استاد قاضى رضوان الله عليهما 27\r\nكيفيّت تربيت مرحوم قاضى قدّس الله نفسه 29\r\nكمالات استاد ، مرحوم قاضى رحمة الله عليه 31\r\nسلسلهء نسب علّامهء طباطبائى رضوان الله عليه 33\r\n\r\n","description":"","footnote":"","page_name":" فهرست 1 ","page_number":15},
  {"content":"\r\n\r\nاشتراك نسب علّامهء طباطبائى با مرحوم قاضى رضوان الله عليهما 35\r\nدوران طفوليّت علّامهء طباطبائى 37\r\nمحامد و مكارم دو برادر : علّامهء طباطبائى و برادر ايشان 39\r\nدر احوال آقاى إلهى برادر علّامهء طباطبائى ، و زوجهء علّامه 41\r\nروش استاد علّامهء طباطبائى در حكمت و فلسفه 43\r\nنظريّات استاد علّامه در فلسفه 45\r\nبدون ورود در مباحث فلسفيّه ، روايات اصوليّه قابل فهم نيست 47\r\nآيات قرآن كريم دلالت بر وحدت بالصّرافه خداوند دارد 49\r\nخطب أمير المؤمنين عليه السّلام دربارهء وحدت بالصّرافه ذات حقّ 51\r\nبحث علّامهء طباطبائى دربارهء بالصّرافة بودن وحدت حقّ 53\r\nتعليقهء علّامهء طباطبائى بر « بحار الأنوار » علّامهء مجلسى قدّس الله سرّهما 55\r\nسبب تعطيل شدن تعليقات علّامهء طباطبائى بر « بحار الأنوار » 57\r\nذكر مواردى از تعليقات علّامهء طباطبائى بر « بحار الأنوار » 59\r\nاهتمام علّامهء طباطبائى در جمع بين فلسفهء شرق و غرب 61\r\nتدوين تفسير « الميزان » و كيفيّت آن 63\r\nمزاياى تفسير « الميزان » بر سائر تفاسير 65\r\nطلوع « الميزان » در حوزه‌هاى علميّه و مجامع علمى سراسر جهان 67\r\nجامعيّت و متانت تفسير « الميزان » 69\r\nلزوم تدريس تفسير « الميزان » در حوزه‌هاى علميّه 71\r\nمصاحبه‌هاى علّامهء طباطبائى با هانرىكربن كرسىدار شيعه‌شناسى 73\r\nاعتقاد هانرىكربن راجع به حضرت مهدى ارواحنا فداه 75\r\nاعتقادات هانرىكربن راجع به اسلام و تشيّع 77\r\nمؤلّفات علّامهء طباطبائى 79\r\nروش عرفانى و اخلاقى علّامهء طباطبائى 81\r\nآداب و اخلاق و تواضع علّامهء طباطبائى 83\r\n\r\n","description":"","footnote":"","page_name":" فهرست 2 ","page_number":16},
  {"content":"\r\n\r\nمسلك عرفانى علّامهء طباطبائى 85\r\nاخلاقيّات علّامه ناشى از تراوش وصول به حقائق ملكوتى بود 87\r\nقريحه و ذوق شعرى علّامهء طباطبائى 89\r\nقصائد و غزليّات علّامهء طباطبائى 91\r\nتواضع علّامهء طباطبائى نسبت به معصومين عليهم السّلام 95\r\nقضيّهء راجع به حقير ، در حرم حضرت امام رضا عليه السّلام 97\r\nوضع تحمّل و بردبارى علّامه در شدائد و گرفتاريها 99\r\nرجال علم و دانش ما از قديم الأيّام در ضيق معيشت بسر مىبرده‌اند 101\r\nعلّت مهاجرت علّامهء طباطبائى از تبريز به قم 103\r\nپيام آية الله بروجردى به علّامه و جواب ايشان 105\r\nعلّامه ملجأ و پناه شاگردان ؛ و همچون چراغ ، روشنگر راه بود 107\r\n« النّاس موتى و أهل العلم أحياء » 109\r\nعلّامهء طباطبائى إلى الأبد زنده است 111\r\nبحث كلّى پيرامون عقل و قلب و شرع 113\r\nآيات و روايات وارده دربارهء لزوم پيروى از قوّهء عاقله 115\r\nآيات و روايات وارده دربارهء لزوم پيروى از قلب و وجدان 117\r\nعقل و قلب و شرع از يك حقيقت حكايت ميكنند 119\r\nلزوم متابعت از عقل و قلب و شرع و آيات و روايات و ادعيه 121\r\nعلّامهء طباطبائى هم استاد در عقل بود و هم در قلب و هم در شرع 123\r\n« قصم ظهرى صنفان : عالم متهتّك و جاهل متنسّك » 125\r\nخطبهء أمير المؤمنين در تفسير : رجال لّا تلهيهم تجارة و لا بيع عن ذكر اللّه 127\r\nحالات علّامهء طباطبائى در اواخر عمر شريفشان 129\r\nكيفيّت رحلت و تشييع و دفن علّامهء طباطبائى رضوان الله عليه 131\r\nتصوير سنگ مزار علّامهء طباطبائى قدّس الله نفسه 133\r\n« فالوجد باق و الوصال مماطلى » 135\r\n\r\n","description":"","footnote":"","page_name":" فهرست 3 ","page_number":17},
  {"content":"\r\n\r\n\r\nبخش دوّم : مصاحبات مقدّمهء بخش دوّم صفحهء 139 و 140 ابحاث قرآنى از صفحهء 143 تا صفحهء 191\r\nشامل مطالب :\r\nتفسير آيهء عبس و تولّى * أن جآءه الأعمى 145\r\nآيات وارده در سورهء مدّثّر دربارهء وليد بن مغيره 147\r\nادلّه و شواهد دالّه بر اينكه عبس و تولّى راجع به رسول الله نيست 149\r\nمراد از سوره‌هاى طوال و مئين و مفصّل در قرآن كريم 151\r\nمراد از متشابه و مثانى در قرآن كريم 153\r\nحروف مقطّعهء اوائل سوره‌ها 155\r\nخود حضرت رسول الله صلّى الله عليه و آله و سلّم معجزه بوده‌اند 157\r\nتعداد حروف مقطّعه در سوره‌ها 159\r\nمراد از احقاف 161\r\nتفسير « و من الأرض مثلهنّ » 163\r\nمراد از « ماء » در روايت حضر سجاد : و يعيد عرشه على الماء 165\r\nتفسير آيهء : فضرب بينهم بسور لّه باب 167\r\nمراد از نعمت در هر جاى قرآن كه آمده است ولايت است 169\r\nمراد از نعمت و نعيم ، ولايت است 171\r\nتفسير آيه : متعا لّكم و لأنفسكم 173\r\nدر خطابات قرآنيّه كه مصدّر به لفظ قل است 175\r\nمراد از آية الكرسىّ همان يك آيهء اوّل است 177\r\nدر تفسير آيهء : قل كلّ يعمل على شاكلته 179\r\nتفسير : إنّ الإنسان خلق هلوعا * إذا مسّه الشّرّ جزوعا و استثناء مصلّين 181\r\nشفاعت اختصاص به مؤمنين مبتلا به معاصى كبيره دارد 183\r\n\r\n","description":"","footnote":"","page_name":" فهرست 4 ","page_number":18},
  {"content":"\r\n\r\nدربارهء استغفار حضرت إبراهيم عليه السّلام نسبت به عمّش آزر 185\r\nآزر عموى حضرت إبراهيم عليه السّلام بود نه پدرش 189\r\nتعبير قرآن دربارهء قوم عاد و ثمود بعد از هلاكت آنان 191\r\n\r\nابحاث فلسفى از صفحهء 195 تا صفحهء 302\r\nشامل مطالب :\r\nبحث عقلى در نفى تثليت ( أقانيم ثلاثه ) 197\r\nآيات وارده در قرآن كريم در نفى تثليت 199\r\nقول به وحدت و قول به تثليث ، تناقض است 201\r\nوحدت و كثرت حقيقيّه در موضوع واحد جمع نمىشوند 203\r\nمذاهب مختلف مسيحيان همگى در اصل تثليث اشتراك دارند 205\r\nبيان قرآن دربارهء ادب حضرت عيسى عليه السّلام 207\r\nدر حقيقت توحيد ذات حقّ سبحانه و تعالى 209\r\nتشكيك وجود نزد حكماء در توحيد خداوند 211\r\nدر تشكيك وجود و وحدت عرفاء 213\r\nصرافت ذات حقّ جل و عزّ ، منافات با تشكيك دارد 215\r\nوجود حق تعالى يك واحد شخصى است 217\r\nعلّت تنفّر و اشمئزاز قلوب كافران از ذكر توحيد حق تعالى 219\r\nدر معنى : ألهكم التّكاثر * حتّى زرتم المقابر 221\r\nاشكال وارده بر تشكيك وجود 223\r\nدر بيان مطلب تشكيك وجود و مطلب وحدت عرفاء بالله 225\r\nمعنى صحيح توحيد فقط در وحدت عرفاء بالله متحقّق است 227\r\nدر حقيقت توحيد حضرت حقّ تعالى و تقدّس 229\r\nبيان كافى در اطراف تشكيك و وحدت وجود 231\r\n\r\n","description":"","footnote":"","page_name":" فهرست 5 ","page_number":19},
  {"content":"\r\n\r\nبالاتر بودن ذات اقدس إلهى از هر اسمى و رسمى و تعيّنى 233\r\nدر حقيقت معنى « النّفس جسمانيّة الحدوث روحانيّة البقآء » 235\r\nابتداء و اصل آفرينش انسان از زمين است 237\r\nتبدّلات و تطوّرات انسان در اثر حركت جوهريّه 239\r\nقوس نزول و صعود انسان در مدارج كمال 241\r\nدر باقى بودن أعيان ثابته در هنگام فناء در ذات احديّت 243\r\nدر معناى إنّيّت ؛ يينى و بيّنك إنّيى ينازعنى 245\r\nدر معناى آيهء : قل إنّما حرّم رّبّى الفواحش ما ظهر منها و ما بطن 247\r\nهر نوع از انواع مجرّدات ، منحصر به فرد هستند 249\r\nدر وحدت جبرائيل و كيفيّت ربط او با موجودات كثيره در دنيا 251\r\nدر معناى فناء فى الله و معناى فدا شدن و حقيقت نيستى و خلع لباس تعيّن 253\r\nتمام موجودات رو بعالم فنا ميروند و چيزى جز خدا نيست ؛ لا هو إلّا هو 255\r\nاگر اعيان ثابته از بين برود معناى موجود در خدا صدق نمىكند 257\r\nدر معناى غزلهائى كه خود علّامه دربارهء فناء فى الله سروده‌اند 259\r\nدر معناى سجود عالم سواد و خيال و بياض در حقّ تعالى و تقدس 261\r\nمطالب عرفانى در كلمات محيى الدّين و ابن فارض و حافظ شيرازى 263\r\nدر حقيقت سوخته شدن پروانه در شمع ، و مادر در آتش ، و فناء اشياء 265\r\nدر اينكه آيا در حال فناء ، ضمير باقى مىماند يا آن هم از بين مىرود ؟ 267\r\nچون بگوئيم زيد فانى شد ، بايد زيدى باشد و گرنه « فانى شد » صادق نيست 271\r\nدر حقيقت معناى : و ما رميت إذ رميت و لكنّ الله رمى 273\r\nدر بيان وارد در « فتوحات مكّيّه » راجع به بقاء اعيان ثابته در حال فناء 275\r\nدر تبديل و تبدّل ماهيّات ، و معنى : لمن الملك اليوم للّه الوحد القهّار 277\r\nدر حقيقت معنى آيه : و إليه تقلبون 279\r\nدر حقيقت رجوع حملهاى « زيد فانى شد » و « كرم پروانه شد » و غير ذلك 281\r\nدر معناى : كان اللّه و لم يكن معه شئ و الأن كما كان 283\r\n\r\n","description":"","footnote":"","page_name":" فهرست 6 ","page_number":20},
  {"content":"\r\n\r\nدر تمام اقسام فنا ضميرى باقى مىماند كه عبارت از أعيان ثابته مىباشد 285\r\nاستدلال شيخ عبد الكريم جيلىّ به « و إليه تقلبون » در فناى جميع موجودات 289\r\nفناء ، اندكاك در هستى خدا و رفع تعيّن و مشاهدهء حقّ است جمال خود را 291\r\nوحدت حقّه ذات حقّ هيچگونه تعيّن و تقيّدى بر نمىدارد 293\r\nدر معناى رياعى « رقّ الزّجاج و رقّت الخمرّ » 295\r\nدر معنى : ما يتقرّب إلىّ عبد من عبادى بشىء أحبّ إلىّ ممّا الترضته عليه . . . 297\r\nمراد حضرت علّامه ، بقاء أعيان ثابته در حال فناء قبل از موت است 299\r\nدر اينكه حركت‌هاى مادّيّه و معنويّهء قسريّه ، دائمى نيست 301\r\n\r\nابحاث عرفانى از صفحهء 305 تا صفحهء 333\r\nشامل مطالب :\r\nدر آيهء كريمهء : إلّا و حيّا أو من و راى حجاب أو يوسل رسولا 307\r\nكيفيّت نزول وحى به رسول الله صلّى الله عليه و آله و سلّم 309\r\nاختلاف درجات و مراتب وحى بحسب حالات و وضعيّات مختلف بوده است 311\r\nتفسير آيهء : و ما ينطق عن الهوى * إن هو إلّا وحىّ يوحى 313\r\nرؤياى أمير المؤمنين حضرت خضر را و تعليم اسم اعظم 315\r\nدر احوال مرحوم قاضى رضوان الله عليه 317\r\nحالات توحيدى مرحوم قاضى رضوان الله عليه 319\r\nدر توحيد أفعالى حضرت حقّ متعال 321\r\nدر احوال مرحوم آقا سيّد أحمد كربلائى طهرانى رضوان الله عليه 323\r\nداستان مرد جوان و مرحوم آية الله زنجانى 325\r\nواجديّت رسول الله مقام بقاء بعد از فناء را 327\r\n« إرهاص » در مورد معصومين سلام الله عليهم 329\r\nبازى كردن ائمّه عليهم السّلام در سنّ طفوليّت 331\r\n\r\n","description":"","footnote":"","page_name":" فهرست 7 ","page_number":21},
  {"content":"\r\n\r\nراجع به كيفيّت قيام حضرت مهدى أرواحنا فداء 333\r\n\r\nابحاث اخلاقى از صفحهء 337 تا صفحهء 339\r\nشامل مطالب :\r\nعالم تكوين بيدار است ، خداوند پيوسته بيدار است 339\r\n\r\nابحاث علمى از صفحهء 343 تا صفحهء 391\r\nشامل مطالب :\r\nسهولت فهم قرآن ، و معانى غامضه و مشكلهء بواطن قرآن 345\r\nدر خلقت ملائكه و روح و روح القّدّس 347\r\nدر حقيقت خلقت روح و فرشتگان 349\r\nدر اوّلين چيزى كه خدا آفريد ( أوّل ما خلق الله ) 351\r\nكيفيّت تأثير دعا و عمل ملائكه در استجابت دعا 353\r\nعالم برزخ براى همهء مردم است 355\r\nعموميّت عالم برزخ براى جملهء افراد و پيدايش آن فورا پس از مرگ 357\r\nبهشت و دوزخ الآن موجود هستند 359\r\nراجع به تكلّم رويّبضة و ظهور دجّال و پيدايش يأجوج و مأجوج 361\r\nدر اينكه رسول الله ، پيامبر براى طائفهء جنّ هم هستند 363\r\nراجع به علم حروف أبجد و اقسام آن 365\r\nراجع به أبجد كبير و أبجد صغير 367\r\nراجع به ابجد وسيط و ابجد اكبر ، ابجد مجمل و ابجد مفصّل 369\r\nراجع به طىّ الأرض و آيات وارده در اوّل سورهء طه 371\r\nراجع به مرحوم قاضى و سؤال از كيفيّت سير حضرت سليمان در فضا 373\r\n\r\n","description":"","footnote":"","page_name":" فهرست 8 ","page_number":22},
  {"content":"\r\n\r\nحقيقت طىّ الأرض و قاليچهء حضرت سليمان 375\r\nأقسام طىّ الأرض از جهت كمال و عدم كمال 377\r\nدر معنى : ليهنئّنّكم الاسم : و إنّ من شيفته لإبراهيم 379\r\nراجع به گفتار شيخ حرّ عاملى به اينكه علم پيغمبر از انبياء سابقين است 381\r\nعموميّت دعوت انبياى أولوا العزم براى تمام جهان 383\r\nارسال حضرت موسى بسوى فرعون با آنكه از بنى اسرائيل نبوده است 385\r\nاستناد افعال به حقّ تعالى ، و معنى ليعلم اللّه من ينصره و رسله بالغيب 387\r\nتمام افعال منوط به اذن و مشيّت حضرت حقّ متعال است 389\r\nخداوند افعال را به مردم نسبت ميدهد ليكن استقلال آن را انكار مىكند 391\r\n\r\nابحاث تاريخى از صفحهء 395 تا صفحهء 436\r\nشامل مطالب :\r\nوقوع نسخ در قرآن كريم و عدم استحالهء نسخ شرعا و عقلا 397\r\nراجع به آنكه اسلام ناسخ اديان است 399\r\nكتّاب وحى و كيفيّت كتابت آنان در زمان نزول وحى 401\r\nاختلاف قرائات قرآن مستند به روايت از رسول الله است 403\r\nمّلك يؤم الدّين اعمّ و انسب است نسبت به مالك يؤم الدّين 405\r\nتاريخچهء جمع‌آورى قرآن توسّط عثمان ، و فوت عبد الله بن مسعود 407\r\nمصحف أمير المؤمنين عليه السّلام ، و بار كردن بر شتر و آوردن به مسجد 409\r\nعلّت اينكه اسم أمير المؤمنين سلام الله عليه در قرآن نيامده است 411\r\nدر اثبات عدم تحريف قرآن كريم 413\r\nدر تغيير محلّ آيهء : اليوم أكملت لكم دينّكم 415\r\nدر تغيير محلّ آيهء تطهير 417\r\nتاريخچهء تغيير قبله و كيفيّت قبلهء رسول الله در مكّهء مكرّمه 419\r\n\r\n","description":"","footnote":"","page_name":" فهرست 9 ","page_number":23},
  {"content":"\r\n\r\nكيفيّت نزول تورات بر حضرت موسى 421\r\nكيفيّت نزول إنجيل بر حضرت عيسى 423\r\nحواريّون حضرت عيسى بن مريم و تعداد آنان ، و رهبانيّت 425\r\nحضرت يوسف از مخلّصين بوده است 427\r\nمكتب أفلاطون و مكتب نو أفلاطونى 429\r\nاختتام مصاحبات با حضرت استاد علّامهء طباطبائى 431\r\nتحمّل علّامه تهمتها و مرارتها را در راه خدا 433\r\nقصيدهء غرّاء علّامه دربارهء عشق به خدا 435\r\nفهرست تأليفات 439\r\n\r\n","description":"","footnote":"","page_name":" فهرست 10 ","page_number":24},
  {"content":"\r\n\r\nمقدمه طبع دوم\r\n\r\n","description":"","footnote":"","page_name":" 1 ","page_number":25},
  {"content":"\r\n . \r\n","description":"","footnote":"","page_name":" 2 ","page_number":26},
  {"content":"\r\n\r\n\r\nمقدمه طبع دوم\r\nأعوذُ بِاللَهِ مِنَ الشَّيْطانِ الرَّجيم\r\nبسْمِ اللَهِ الرَّحْمَنِ الرَّحيم\r\nوَ صَلَّى اللَهُ عَلَى سَيِّدِنا مُحَمَّدٍ وَ ءَالِهِ الطَّيِّبينَ الطّاهِرينَ\r\nوَ لَعْنَةُ اللَهِ عَلَى أعْدآئِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nوَ لا حَوْلَ وَ لا قُوَّةَ إلّا بِاللَهِ الْعَلىِّ الْعَظيم\r\nچون پس از ارتحال حضرت آية الله استادنا العلّامة رضوانُ الله تعالَى عليه ، افرادى از حوزهء مقدّسهء علميّهء قم به ارض اقدس رضوى مشرّف شده و از ناحيهء مجمعى ، از حقير خواستار شدند تا آنچه را از آنحضرت مىدانم در يادنامه‌اى درآورم تا با مجموعهء يادنامه‌هاى دگران در يك مجموعه طبع و تقديم گردد ، و اينجانب كتاب « مهر تابان » را بطور تفصيل و مشروح نوشته بودم و تقريباً در شرف اتمام بود و قسمت اعظم از آن را به طبع داده بودم كه بتدريج تا چند هفتهء ديگر بقيّهء اجزاى آن تحت طبع مىرفت ؛ لهذا با وجود اين اثر ، ديگر يادنامهء جداگانه بطور مشروح مورد نداشت . امّا چون در وقت مراجعت خواستند كه هم اكنون كه « مهر تابان » تحت طبع است ، سزاوار است چند صفحه دربارهء حضرت علّامه از حقير ترقيم افتد تا با آن مجموعه معاً ثبت و طبع گردد ، اينجانب دعوتشان را اجابت نموده ، صفحات ذيل را تحرير و برايشان به قم ارسال داشتم ، امّا به علّت نامعلومى در ضمن آن مجموعه طبع نشد . اينك كه هنگام طبع دوّم از « مهر تابان » است ، مطالب محرّره ، در اينجا آورده مىشود تا مجدّداً ذكرى و تجديد عهدى با حضرت استاد أسكنَه اللهُ بُحبوحَةَ جَنّاتِه به\r\n\r\n","description":"","footnote":"","page_name":" 3 ","page_number":27},
  {"content":"\r\n\r\nعمل آيد . و آن مجموعه به شرح زير است\r\n: بِسْمِ اللَهِ الرَّحْمَنِ الرَّحيمِ\r\nوَ صَلَّى اللَهُ عَلَى سَيِّدِنا مُحَمَّدٍ وَ ءَالِهِ الطّاهِرينَ\r\nوَ لَعْنَةُ اللَهِ عَلَى أعْدآئِهِمْ أجْمَعينَ\r\nبهترين و شايسته‌ترين سپاس‌ها براى حضرت معبوديست كه با آفرينش انسان : آينهء تمام نماى جمال و جلال او ، نام أحسن الخالقين را بر خود مُسجّل ساخت ، و با تجلّيات ربّانيّهء خود بشر را از ظلمتكدهء جهل به اعلى ذروهء علم و بصيرت و معرفت و توحيد رهبرى فرمود .\r\nو كاملترين درودها اختصاص به خاتم پيامبران ، و سرخيل كاروان رسل و فرستادگان الهيّه حضرت محمّد بن عبد الله صلّى الله عليه و آله و سلّم دارد ، كه بخطاب  فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ  مخاطب شد ، و به خلعت زيباى علم و معرفت به انوار ملكوتيّه و سبحانيّهء حضرت ربِّ ودود مخلّع گرديد .\r\nو بر يگانه وزير و وصىّ والاتبارش : حضرت امير مؤمنان ، و سرجوخهء موحّدان علىّ بن أبى طالب كه با بيان دُرَربارش كشف مُعضلات از پويندگان راه سعادت و توحيد نمود ؛ و مُفصِّلِ مُجملِ قرآن ، و مُؤوِّل تنزيلِ فرقان الهى گشت .\r\nو بر يازده فرزندش بالاخصّ حضرت امام زمان حجّة بن الحسن العسكرى أرواحُنا فِداه كه يكى پس از ديگرى با تحمّل اعباء ولايت ، و وظيفهء خطير امامت ، قافله سالار كاروان عالم هستى در پويائى خود ، به وطن مألوف و مقرّ امن و امان الهى گرديدند ؛ و بشر را از تاريكيهاى ژرفِ خودخواهى و خودپسندى و خود بينى و خود گرائى و خودنگرى ، به خداجوئى و خدا شناسى فرا خواندند .\r\n\r\n","description":"","footnote":"","page_name":" 4 ","page_number":28},
  {"content":"\r\n\r\nو بهترين تحيّت و اكرام و دعا و اعظام ، بر روان پاك علماء راستين ، و دانشمندان استوار و متين امّت باد ؛ كه ربّانى متعلّمين راه نجات بودند ، و پيوسته با يُمن تعليم و تربيت خود ، سوختگان و آوارگان راه خداوند عزيز را به مقام عزّ توكلّ و رضا و تفويض و تسليم رهبرى كرده ، به آستان توحيد دلالت نمودند .\r\nخصوصاً بر استاد تازه گذشته : فقيد علم و عرفان ، و فقيد تزكيه و اخلاق ؛ ربّانى پويندگان راه سلامت ، و مربّى جويندگان انوار معرفت ، استاد بى بديل ، علّامهء بى نظير ، آية الله الاكرم حاج سيّد محمّد حسين طباطبائىّ تبريزى أفاضَ اللهُ علَينا مِن بركاتِ تربتِه الشّريفَة .\r\nكه به پيروى از رويّهء امامان بحقّ ، در برافراشتن لواى توحيد در دل‌هاى شوريدگان كوشيدند ، و صَلاى ايمان و ايقان را به كرانه‌هاى دور و اعماق ژرف قلوب مهيّا و زنده رسانيدند\r\n. اللَهُمَّ أفِضْ عَلَيهِ صِلَةَ صَلَواتِكَ وَ سَلامَةَ تَسْليماتِكَ ، يَوْمَ وُلِدَ وَ يَوْمَ ماتَ وَ يَوْمَ يُبْعَثُ حَيًّا . ءَامينَ يا رَبَّ الْعالَمين .\r\nهَجَمَ بِهِمُ الْعِلْمُ عَلَى حَقِيقَةِ الْبَصِيرَةِ ، وَ بَاشَرُوا رُوحَ الْيَقِينِ ، وَ اسْتَلَانُوا مَا اسْتَوْعَرَهُ الْمُتْرَفُونَ ، وَ أَنِسُوا بِمَا اسْتَوْحَشَ مِنْهُ الْجَاهِلُونَ ، وَ صَحِبُوا الدُّنْيَا بِأَبْدَانٍ أَرْوَاحُهَا مُعَلَّقَةٌ بِالْمَلَاءِ الاعْلَى .\r\nأُولَئِكَ خُلَفَآءُ اللَهِ فِى أَرْضِهِ ؛ وَ الدُّعَاةُ إلَى دِينِهِ .\r\nءَاهِ ءَاهِ ! شَوْقًا إلَى رُؤْيَتِهِمْ . « 1 »\r\n« امواج علم بر اساس حقيقتِ ادراك و بصيرت بر آنها هجوم برد ، و بيكباره آنان را احاطه نمود » .\r\n\r\n\r\n","description":"","footnote":"\r\n( 1 ) « نهج البلاغة » ج 2 ، حكمت شمارهء 147\r\n","page_name":" 5 ","page_number":29},
  {"content":"\r\n\r\nو جوهرهء ايمان و يقين را بجان و دل خود مسّ كردند . و آنچه را خوشگذران‌ها سخت و ناهموار داشتند ، نرم و ملايم و هَنجار انگاشتند . و به آنچه جاهلان از آن در وحشت و ترس بودند ، انس گرفتند . فقط با بدن خاكى خود ، همنشين دنيا شدند ؛ با روح‌هائى كه به بلندترين قُلّه از ذِروهء قدس عالم ملكوت آويخته بود . ايشانند در روى زمين جانشينان خدا ؛ و داعيان بَشر بسوى دين خدا . آه ، آه ، چقدر اشتياق زيارت و ديدارشان را دارم . »\r\nاين فقرات را أمير المؤمنين عليه السّلام در شرح حال علماى بالله كه حجّت‌هاى الهيّه در روى زمين هستند بيان مىكند . آنان كه آيات إلهيّه و بيّنات ربّانيّه را از اندراس و كهنگى و بطلان مصون داشتند . آنان كه تعدادشان بسيار اندك ، و قدر و منزلتشان بسيار بزرگ است . آنان كه خداوند ، حُجَج و بيّناتش را بوسيلهء آنها حفظ فرمايد ؛ تا اينكه در همطرازان خود به امانت بسپارند ؛ و در دل‌هاى اشباه و أمثال خود كشت كنند .\r\nاگر حقّاً بخواهيم يكى از افرادى را نشان دهيم كه مصداق و معيار اين كلام حضرت باشد ، علّامهء طباطبائىّ در طراز اوّل قرار دارد .\r\nآن مردى كه پناه حوزهء علميّه بود ؛ پناه طلّاب و محصّلين ، پناه علم و معرفت ، پناه اخلاق و ادب ، پناه ايمان و ايقان ، پناه گذشت و ايثار ، پناه تحمّل و استقامت . مردى كه با فقدان او جهان علم و معرفت در سوك نشست ، و در ماتم او گَرد غم و اندوه بر سيما و چهرهء اهل فضل . مردى كه در فقدان او عالم علم و ادب احساس كمبود نمود ؛ چون\r\n\r\n","description":"","footnote":"","page_name":" 6 ","page_number":30},
  {"content":"\r\n\r\nسردَمدار نهضت فكرى و علمى او بود . براستى اخلاق و آداب ، و فكر و عرفان ، و علم و دانش علّامهء طباطبائى روشنگر آداب و اخلاق و علوم و معارفِ ائمّهء طاهرين بود ؛ و سيماى او آيتى از آن انوار طيّبه ، و روش و منهاج او حكايتى از آن ارواح مقدّسه مىنمود ؛ مِنْهُمْ وَ إلَيْهِمْ .\r\nاين حقير در تمام نوشتجات خود از مطالب قرآنى و علمى و فلسفى و عرفانى و اخلاقى آية الله علّامهء طباطبائىّ بطور مشروح آورده‌ام ؛ و به رايگان آن مطالب نفيسه را براى استفادهء عموم ياد آور شده‌ام .\r\nو اينك بپاس ادب به تربت پاك او ، آنچه از حقائق و وقايعى كه راجع به ايشان مىدانستم در يادنامهء نسبةً مفصّلى در تحت عنوان « مهر تابان : يادنامهء علّامهء طباطبائىّ » نگاشته و به طبع داده و مىدهم . و اميد است در زمان كوتاهى از طبع خارج ، و در برابر مطالعهء ارباب بصيرت قرار گيرد .\r\nبه همين جهت چون اخيراً از اين حقير بى مقدار ، بعنوان يادنامهء علّامه نوشته‌اى خواستند ، مَحض ادب بنام مقدّس ايشان امتثال ، و بدين چند صفحه اكتفا نموده ، و خوانندگان ارجمند را به مطالعهء « مهر تابان : يادنامهء علّامهء طباطبائىّ » توصيه مىنمايم .\r\nخداوند به تمام شيفتگان راه خلوص ، و عاشقان لقاى حضرت معبود ، توفيق عنايت فرمايد تا با مطالعهء احوال بزرگان چون استاد عاليقدر علّامهء طباطبائى در راه مقصود به تكاپو افتند ؛ و تا رسيدن به مقصود دست از طلب ندارند\r\n. اللَهُمَّ احْشُرْهُ مَعَ مُحَمَّدٍ وَ ءَالِهِ الطّاهِرينَ وَ اخْلُفْ عَلَى عَقِبِهِ فى الْغابِرينَ ، وَ أيِّدْ وَ سَدِّدْ وَ زِدْ وَ بارِكْ عَلَى الْمُتَعَلِّمينَ مِنْ سَماحَتِهِ عَلَى\r\n\r\n","description":"","footnote":"","page_name":" 7 ","page_number":31},
  {"content":"\r\n\r\nسَبيلِ نَجاةٍ .\r\nوَ وَفِّقِ اللَهُمَّ إيّانا وَ جَميعَ إخْوانِنا الْمُحَصِّلينَ مِنْ بَرَكاتِ رَشَحاتِ قَلَمِهِ ، وَ مِنْ شَابيبِ رَحماتِ نَفْسِهِ فى يَوْمِنا بَعْدَ أمْسِهِ .\r\nدر مشهد مقدّس رضوى عليه السّلام ، روز جمعه 26 شهر ربيع المولود يكهزار و چهارصد و دو هجريّهء قمريّه تحرير يافت .\r\nسيّد محمّد حسين حسينىّ طهرانىّ\r\n\r\n","description":"","footnote":"","page_name":" 8 ","page_number":32},
  {"content":"\r\n . \r\n","description":"","footnote":"","page_name":" 9 ","page_number":33},
  {"content":"\r\n . \r\n","description":"","footnote":"","page_name":" 10 ","page_number":34},
  {"content":"\r\n\r\n\r\nبخش نخست : ياد نامه\r\nأعوذُ بِاللَهِ مِنَ الشَّيْطانِ الرَّجيم\r\nبِسْمِ اللَهِ الرَّحْمَنِ الرَّحيم\r\nوَ صَلَّى اللَهُ عَلَى سَيِّدِنا مُحَمَّدٍ وَ ءَالِهِ الطَّيِّبينَ الطّاهِرينَ\r\nوَ لَعْنَةُ اللَهِ عَلَى أعْدآئِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nوَ لا حَوْلَ وَ لا قُوَّةَ إلّا بِاللَهِ الْعَلىِّ الْعَظيم\r\n تِهْ دَلالًا فَأنْتَ أهْلٌ لِذاكا * وَ تَحَكَّمْ فَالْحُسْنُ قَدْ أعْطاكا ( 1 )\r\nوَ لَكَ الامْرُ فَاقْضِ ما أنْتَ قاضٍ * فَعَلَىَّ الْجَمالُ قَدْ وَلّاكا ( 2 )\r\nوَ تَلافى إنْ كانَ فيهِ ائْتِلافى * بكَ عَجِّلْ بِهِ جُعِلْتُ فِداكا ( 3 )\r\nوَ بِما شِئْتَ فى هَواكَ اخْتَبِرْنى * فَاخْتيارى ما كانَ فيهِ رِضاكا ( 4 )\r\nفَعَلَى كُلِّ حالَةٍ أنْتَ مِنّى * بىَ أوْلَى إذْ لَمْ أكُنْ لَوْلاكا ( 5 )\r\nوَ كَفانى عِزًّا بِحُبِّكَ ذُلّى * وَ خُضوعى وَ لَسْتُ مِنْ أكْفاكا ( 6 )\r\nوَ إذا ما إلَيْكَ بِالْوَصْلِ عَزَّتْ * نِسْبَتى عِزَّةً وَ صَحَّ وَلاكا ( 7 )\r\nفَاتِّهامى بِالْحُبِّ حَسْبى وَ أنّى * بَيْنَ قَوْمى اعَدٌّ مِنْ قَتْلاكا ( 8 ) « 1 » \r\n\r\n\r\n","description":"","footnote":"\r\n( 1 ) « ديوان ابن فارض » طبع سنهء 1382 هجريّهء قمريّه ، ص 156 :\r\n( 1 ) كرشمه و ناز كن كه تو اهليّت آن را دارى ! و فرمان بده كه حسن و نيكوئى اين منصب را به تو داده است !\r\n( 2 ) و امر براى تست ! حال هر چه مىخواهى حكم بنما ! چون جمال تو اين ولايت تو را بر من نهاده است !\r\n( 3 ) و اگر در فناء و تلف شدن من ، پيوند و ائتلاف با تو مىباشد ؛ فدايت شوم ، بدين اتلاف زودتر اقدام كن !\r\n( 4 ) و در محبّت و هواى خود بهر چه مىخواهى مرا بيازماى ، كه اختيار من همان چيزيست كه در آن رضاى تست !\r\n( 5 ) پس در هر حالت و بهر صورت ، تو اولويّت دارى به من از اولويّتى كه من بخودم دارم ؛ چون اگر تو نبودى من نبودم !\r\n( 6 ) با اينكه از همطرازان و همرديفان تو نيستم ، و ليكن عزّت و سرافرازى كه در اثر ذلّت و فروتنى بمحبّت تو به من مىرسد مرا بس است !\r\n( 7 ) چنانچه نسبت من بديدار و وصل تو استوار نباشد ، و محبّت من صادق و صحيح نباشد ،\r\n( 8 ) پس همين بس است مرا كه بمحبّت تو متّهم هستم ! و در بين آشنايان ، از زمرهء كشته شدگان تو بشمار مىآيم !\r\n","page_name":" 11 ","page_number":35},
  {"content":"\r\n\r\n\r\nبرخورد و اولين ملاقات با علامه طباطبايى قدس الله نفسه\r\nدر سنهء يكهزار و سيصد شصت و چهار هجريّهء قمريّه ، اين حقير براى طلبگى و تحصيل علوم دينيّه ببلدهء طيّبهء قم مشرّف شدم . و در مدرسهء مرحوم آية الله حجّت كه بعداً بمدرسهء حجّتيّه معروف شد حجره‌اى گرفته ، و به درس و بحث و مطالعه ادامه مىدادم .\r\nبناى اين مدرسه كوچك بود ؛ و آية الله حجّت چندين هزار متر از زمين مجاور را تهيّه و در نظر داشتند مدرسه را توسعه دهند ، و بناى عظيمى كه بسبك همان مدارس اسلامى باشد ، و حاوى حجرات بسيار و مَدرس و مسجد و كتابخانه و سرداب و آب انبار و سائر ما يحتاج طلّاب باشد ، به طرز صحيح و بهداشتى و با فضاى بزرگ و روح افزا براى طلّاب بسازند . « 1 »\r\nهر چه مهندسين از طهران و غير طهران آمدند و نقشه‌هاى متنوّع و مختلفى كشيدند ، مورد نظر آية الله واقع نشد ، تا بالاخره شنيديم : سيّدى از\r\n\r\n\r\n","description":"","footnote":"\r\n( 1 ) آية الله حجّت در نظر داشتند يك درمانگاه و آزمايشگاه متّصل بمدرسه نيز براى طلّاب بسازند ولى بعللى موفّق نشدند .\r\n","page_name":" 12 ","page_number":36},
  {"content":"\r\n\r\nتبريز آمده و نقشه‌اى كشيده است كه مورد نظر و تصويب ايشان قرار گرفته است .\r\nما بسيار شائق و مترصّد بوديم كه اين سيّد را ببينيم .\r\nو از طرفى نيز بسيار شائق بوديم كه درس فلسفه بخوانيم ، و در آن اوان ، عالم جليل فخر الحكمَاء و الفلاسفة آية الله حاج ميرزا مهدى آشتيانىّ قدَّس اللهُ نفسَه بقم مشرّف شده ، و قصد تدريس داشتند ، و چند ماهى هم توقّف كردند ؛ و بيكى از دوستان عزيز ما قول داده بودند كه درس خصوصى فلسفه را از « منظومهء سبزوارى » براى ما بگويند ، و ما در آستانهء شروع بوديم كه ايشان بغتةً از اقامت در قم انصراف حاصل نموده و بطهران بازگشتند .\r\nدر همين احوال شنيديم : آن سيّدى كه از تبريز آمده و نقشهء ساختمان را كشيده است ، بنام قاضى معروف و در رياضيّات و فلسفه زبردست ، و نيز درس فلسفه‌اى در حوزه شروع كرده است .\r\nاشتياق ما براى ديدار و ملاقات با او زياد شد ؛ و مترصّد بوديم بمنزلش برويم و به بهانه‌اى از او ديدار كنيم . تا آنكه يكى از دوستان ما كه در مدرسه رفت و آمد داشت و فعلًا از علماى رشت مىباشند ، يكروز بحجره آمده و گفتند : آقاى قاضى « 1 » از زيارت مشهد برگشته ، بيا بديدنش برويم !\r\nچون به منزل ايشان وارد شديم ، ديديم كه اين رجُل معروف و مشهور همان سيّدى است كه ما همه روزه در كوچه‌ها در بين راه او را مىديديم ، و ابداً\r\n\r\n\r\n","description":"","footnote":"\r\n( 1 ) حضرت علّامهء طباطبائى در ابتداء ورودشان به قم به قاضى معروف بودند ، چون از سلسلهء سادات قاضى مشهور در آذربايجان هستند ؛ ليكن از نقطهء نظر آنكه ايشان از سادات طباطبائى هستند ، خود ايشان ترجيح دادند كه به طباطبائى معروف شوند . و اخيراً براى حقير چنين منكشف شده است كه : شايد ايشان خواسته‌اند لقب قاضى منحصراً به يگانه استاد ارجمندشان مرحوم حاج سيّد على آقاى قاضى منحصر گردد ؛ و ايشان از جهت تكريم و تجليل از مقام استاد ، در شهرت و معروفيّت ، با وى شريك نباشند .\r\n","page_name":" 13 ","page_number":37},
  {"content":"\r\n\r\nاحتمال نمىداديم كه او از اهل علم باشد ، فضلًا از تبحّر در علوم .\r\nبا عمامهء بسيار كوچك از كرباس آبى رنگ ، و تكمه‌هاى باز قبا ، و بدون جوراب ، با لباس كمتر از معمول ، در كوچه‌هاى قم تردّد داشت ؛ خانه نيز بسيار محقّر و ساده .\r\nما معانقه كرديم و نشستيم و گفتگو و سخن از اطراف و جوانب پيش آمد ، ديديم : نه ، واقعاً اين مرد ، جهانى است از علم و درايت و ادراك و فهم ؛ و براى ما خوب مشهود شد كه\r\n : هر آنكو ز دانش برَد توشه‌اى * جهانيست بنشسته در گوشه‌اى \r\n\r\nشروع درس فلسفه توسط علامه طباطبايى قدس الله نفسه\r\nدر همان مجلس ، شيفتگى و ارادت به ايشان يكباره اوج گرفت ، و تقاضا نموديم يكدرس خصوصى فلسفه براى ما بيان كنند ، كه آزادانه بتوانيم در بين درس به بحث و گفتگو پرداخته ، و اشكالى در مطلب باقى نماند .\r\nايشان با كمال بزرگوارى پذيرفتند . و چون از حضور ايشان بيرون آمديم ، و به سائر دوستانى كه بنا بود با آنها فلسفه بخوانيم رسيديم ، گفتند : آقاى قاضى چطور بود ؟\r\nگفتم : در پاسخ شما بايد همان رباعى را بخوانم كه أبو العَلاءِ مَعَرّى نابينا دربارهء سيّد مرتضى گفت ؛ در آن وقتى كه از ملاقات سيّد به وطن بازگشته ، و از او دربارهء سيّد پرسيده بودند كه او را چگونه يافتى\r\n يا سآئِلى عَنْهُ لَمّا جِئْتُ أسأَلُهُ * ألا هُوَ الرَّجُلُ الْعارى مِنَ الْعارِ\r\nلَوْ جِئْتَهُ لَرَأَيْتَ النّاسَ فى رَجُلٍ * وَ الدَّهْرَ فى ساعَةٍ وَ الارْضَ فى دارِ « 1 » \r\n\r\n\r\n","description":"","footnote":"\r\n( 1 ) « الكُنى و الالقاب » طبع صيدا ، ج 3 ، ص 161 ؛ و معناى شعر اينست : « اى پرسش كننده از احوالات و كيفيّات سيّد مرتضى ! آگاه باش كه من چون بخدمتش رسيدم كه از او سؤالهائى بنمايم ، او را يافتم مرديكه از انواع عار و ننگ و قَذارت ، مُبرَّى و پاكيزه بود . اگر تو بنزد او به روى ، هر آينه خواهى ديد كه تمام افراد بشر در يك مرد گرد آمده ؛ و تمام روزگار در يك ساعت ، و تمام بساط زمين در يك خانه جمع شده است . »\r\n","page_name":" 14 ","page_number":38},
  {"content":"\r\n\r\nبارى ، ايشان درس فلسفه را براى ما در مَدرس مدرسه شروع كردند ؛ و با آنكه بنا بود خصوصى باشد ، طلّاب مطّلع شدند و در روز اوّل قريب يكصد نفر مدرس را پر كردند ، و ايشان درس را شروع كردند .\r\nدر عين حالى كه در بين درس نيز به قدر كافى بحث و گفتگو به عمل مىآمد ، و ليكن بعلّت تراكم جمعيّت صلاح نبود كه اشكالات و ايرادات از سطح معمولى درس بالا رود ؛ بنابراين براى روشن شدن بعضى از مطالب ، پيوسته ما پس از خاتمهء درس تا دَرِ منزل بهمراه ايشان مىرفتيم ، و در راه همواره گفتگو بود .\r\nعشق و علاقهء ما به ايشان زياد شد . و چون مردى ساده و بزرگوار و خليق و با حيا و بى آلايش بودند ، عيناً مانند يك برادر مهربان و رفيق شفيق با ما رفتار مىكردند ؛ عصرها در حجره مىآمدند ، و هر روز يكى دو ساعت را علاوه بر درسِ رسمى ، براى ما گفتگوهائى از قرآن مجيد و معارف الهيّه داشتند .\r\nعلاوه بر درس فلسفه ، يكدوره از هيئت قديم را براى ما درس دادند . « 1 » و\r\n\r\n\r\n","description":"","footnote":"\r\n( 1 ) صديق ارجمند جناب حجّة الإسلام آقاى حاج سيّد محمّد على آية الله زادهء ميلانى گفتند : روزى ما در معيّت پدرم و عموهايم يك دُرشكه از تبريز براى دهى كه علّامه در آن سكونت داشت ( شادآباد و يا غير آن ) گرفته و سوار شده و مىرفتيم . و قبلًا عموهايم با پدرم سخن از قبله به ميان آورده بودند و هنوز قبله نماى رزم آرا به ميان نيامده بود . در بين راه كه درشكه مىرفت ، عموهايم به پدرم گفتند : اين شخص مگرچه شخصيّتى است كه شما با درشكه از تبريز به سوى او و به آن ده مىرويد ؟ ! پدرم گفت : همان كسى است كه در حلّ اين مسائل ( قبله كه قبلًا مورد سخن بوده است ) استاد و فريد است . و در غالب از موارد و اوقات ، مرحوم پدرم مىگفت : « علّامهء طباطبائى علومى دارد كه ما نداريم . » و منظور پدرم از آن علوم ، علوم باطنى و غيبى بوده است .\r\n","page_name":" 15 ","page_number":39},
  {"content":"\r\n\r\nدرس تفسير را نيز براى ما شروع كردند .\r\n\r\nرويه و روش علامه طباطبايى در دروس\r\nبارى ، عظمت و ابّهت و سكينه و وقار در وجود ايشان استقرار يافته ، و درياى علم و دانش چون چشمهء جوشان فَوَران مىكرد . و پاسخ سؤالها را آرام آرام مىدادند ؛ و اگر چه بحث و گستاخى ما در بعضى از احيان بحدّ اعلا مىرسيد ، ابداً ابداً ايشان از آن خطّ مشى خود خارج نمىشدند ؛ و حتّى براى يك دفعه تُنِ صدا از همان صداى معمولى بلندتر نمىشد ، و آن ادب و متانت و وقار و عظمت پيوسته بجاى خود بود و جام صبر و تحمّل لبريز نمىگشت .\r\nو گهگاهى از حالات بزرگان و اولياء خدا و مكتب‌هاى عرفانى براى ما بياناتى داشتند ؛ بالاخصّ از استاد نجف خود در معارف الهيّه و اخلاق : مرحوم سيّد العارفين و سند المتألّهين آية الله الوحيد آقاى حاج ميرزا على آقاى قاضى رضوان الله عليه ، براى ما بيان مفصّلى داشتند ، كه بسيار براى ما دلنشين و دلپسند بود . و مجالس ما با ايشان علاوه بر اوقات دروس رسمى ، در شبانه روز گاهى به دو و سه ساعت مىرسيد .\r\nشيفتگى و عشق و علاقهء ما به حضرت ايشان بحدّى رسيد كه براى انس و ملاقات بيشتر ، و استفاده و استفاضهء افزون تر ، حجرهء مدرسه را ترك نموده و در قرب منزل ايشان اطاقى اجاره كرديم و بدانجا منتقل شديم . و بطور مُدام و مستمرّ ، يكى دو ساعت بغروب مانده و بعضى از اوقات تا پاسى از شب گذشته ، ايشان براى ما از مواعظ اخلاقى و عرفانى بياناتى داشتند . و در فصل\r\n\r\n","description":"","footnote":"","page_name":" 16 ","page_number":40},
  {"content":"\r\n\r\nبهار ، در باغ قلعه كه در قرب منزل بود مىآمدند و براى ما و يكى دو نفر از رفقاى ديگر ، از سيره و روش فلاسفهء الهيّهء اسلاميّه ، و از مسلك علماى اخلاق ، و سير و سلوك عرفاى عاليقدر ، بالاخصّ از احوال مرحوم آخوند ملّا حُسينقلى همدانى و شاگردان مبرّزش چون آقا سيّد أحمد كربلائى طهرانى ، و آقاى حاج ميرزا جواد آقاى ملكى تبريزى ، و آقا حاج شيخ محمّد بهارى ، و آقا سيّد محمّد سعيد حَبّوبى ؛ و از سيره و روش مرحوم سيّد ابن طاووس و بحر العلوم و استاد خود مرحوم قاضى رضوانُ اللهِ عليهم أجمعين بطور مشروح بياناتى داشتند كه راه گشاى ما در معارف الهيّه بود .\r\nو حقّاً اگر ما بچنين مردى برخورد نكرده بوديم ، خَسِرَ الدُّنيا و الآخِرَة ، دستمان از همه چيز خالى بود ؛ فَلِلَّهِ الْحَمْدُ وَ لَهُ الْمِنَّة .\r\nبارى ، تا سنهء يكهزار و سيصد و هفتاد و يك كه بنجف اشرف براى ادامهء تحصيل و استفاده از مدينهء علم : حضرت مولى الموالى أمير المؤمنين عليه السّلام مشرّف شديم ، پيوسته ذكر و فكرمان علاوه بر دروس رسميّهء حوزه از فقه و اصول ، استفاده از محضر پر بركت ايشان بود ؛ چه از نقطهء نظر فلسفه ، و چه اخلاق و عرفان ، و چه تفسير قرآن كريم كه بسبك بديعى بيان مىنمودند .\r\nو در اين مدّت از ايشان تقاضا نموديم كه « شرح فُصوص » قيصرىّ و « شرح منازل السّآئرين » ملّا عبد الرّزّاق كاشانىّ را بما درس دهند ، و ايشان نيز پيوسته وعده مىدادند ؛ ولى بجاى آنها هميشه از آيات قرآن و شرح و بسط در پيرامون آن ، سخن بميان مىآمد تا بالاخره ما دانستيم كه علاقهء زيادى بتدريس آنها ندارند ؛ ولى يكدورهء تمام از سير و سلوك بيان كردند كه بر نهج و سبك « رسالهء منسوب به آية الله علّامهء بحر العلوم » بود ؛ و براى ما بسيار جالب و دلنشين بود .\r\n\r\nمحاكمات علامه بر مكاتيب حكمى و عرفانى مرحوم سيد و مرحوم شيخ\r\nو نيز در ايّام تعطيل براى طلّاب خصوصى كه تعداد آنان بين ده تا پانزده\r\n\r\n","description":"","footnote":"","page_name":" 17 ","page_number":41},
  {"content":"\r\n\r\nنفر بود ، مكاتبات آيتَين و عَلَمَين : سيّد العرفاءِ الإلهيّين سيّد أحمد كربلائىّ و شيخ الفقهاءِ الرّبّانيّين حاج شيخ محمّد حسين اصفهانىّ كمپانى رضوانُ اللهِ عَليهما را بيان مىفرمودند ، و پس از تنقيح بحث ، نظريّهء خود را مفصّلًا بيان مىكردند .\r\nاين كتاب مجموعاً چهارده مكاتبه است كه دربارهء توحيد ذاتى نگارش يافته و هفت تاى آن از آية الله كربلائى در مسلك توحيد بنا بر مذاق عرفاء ، و هفت تاى ديگر از آية الله اصفهانى در مسلك توحيد بنا بر مذاق فلاسفه است . و اين مكاتبات هر يك بر ردّ ديگرى نوشته شده ؛ و هر يك از اين دو آيتين ، به تمام معنى الكلمه با تجهيزات استدلالى عرفانى و فلسفى ، خود را مجهّز و در اين مكاتبات براى ابطال مدّعاى خصم خود قيام نموده‌اند .\r\nعلّامهء طباطبائى نيز بنا بود بعنوان « مُحاكمات » بر هر يك از اين نامه‌ها تذييلى بنويسند ؛ و تا تذييل ششم را مرقوم داشتند ، ولى تتمّهء آنها ناتمام ماند .\r\nحقير چون براى ادامهء تحصيل بنجف اشرف مشرّف شدم ، ايشان ديگر آن تذييلات را تمام نكردند ؛ و تا آخر هم ننوشتند . و با آنكه چندين بار در اوقات شرفيابى تقاضاى اتمام آن را نموديم و وعده مىنمودند ، ليكن شواغل و مشاغل و كسالت مزاج مجال و حوصله نمىداد ؛ تا برحمت ايزدى پيوستند . « 1 »\r\n\r\n\r\n","description":"","footnote":"\r\n( 1 ) للّه الحمدُ و لَه الشّكر ، خداوند به حقير عنايت فرمود تا تذييلات را به پايان بردم و به نام « توحيد علمى و عينى » در مكاتيب حِكْمى و عرفانى ميان آيتَين عَلَمين : حاج سيّد أحمد كربلائى و حاج شيخ محمّد حسين اصفهانى به ضميمهء تذييلات و محاكمات استاد آية الله علّامه : حاج سيّد محمّد حسين طباطبائى ( أعلَى اللهُ مقامَه ) بر سه مكتوب اوّل سيّد قدَّس اللهُ نفسَه و شيخ رحمةُ اللهِ عَليه ، و تذييلات تلميذ علّامهء طباطبائى : سيّد محمّد حسين حسينى طهرانى بر چهار مكتوب آخر مرحوم سيّد و مرحوم شيخ ( أعلَى اللهُ مقامَهما ) تحرير نموده ، و طبع و منتشر شد . در اين مجموعه ، مقدّمه‌اى دربارهء هويّت اصل مكاتيب ، و عرفاى عاليقدر كه در آن از ايشان سخن به ميان آمده است آورده شده است ، و ايضاً تعليقاتى براى جميع مكاتيب و جميع تذييلات و محاكمات حضرت استاد ، و تذييلات حقير آورده شده است . آنچه در تذييلات حضرت استاد آمده است كه مجموعاً پنج مكتوب و نيمى از مكتوب ششم را استيعاب مىكند ، به نام « تذييلات و محاكمات » است ، و آنچه از حقير است مجموعاً هشت مكتوب و نيمى از مكتوب ششم است و فقط به نام « تذييلات » است ، چون حقير فقير نه علماً و نه عملًا در طراز جرح و تعديل مطالب ، و محاكمه نيستم ؛ و كوچكتر از آنم كه همچون استاد علّامه به نام تذييلات و محاكمات ، مطالب غامضه و نفيسه را مشروح و ارائه دهم ، بنابراين در اين تتمّهء تذييلات از اضافهء لفظ « محاكمات » خوددارى شد ؛ و فقط به عنوان « تذييلات » مطالبى را كه به نظر مىرسيد ، ثبت و به ارباب كمال و انديشه ، و جويندگان عرفان و پويندگان سُبل سلام و توحيد ، ارائه دادم .\r\n","page_name":" 18 ","page_number":42},
  {"content":"\r\n\r\nبارى ، حضرت علّامه آيتى بود عظيم ؛ نه تنها از نقطهء نظر فلسفه و احاطهء به تفسير قرآن كريم ، و نه تنها از نقطهء نظر فهم احاديث و پى بردن بحاقّ معنى و مراد ( چه از روايات اصوليّه و چه از روايات فروعيّه ) و نه تنها از نقطهء نظر جامعيّت ايشان در سائر علوم و احاطهء بعقل و نقل ؛ بلكه از نقطهء نظر توحيد و معارف الهيّه و واردات قلبيّه ، و مكاشفات توحيديّه ، و مشاهدات الهيّهء قدسيّه ، و مقام تمكين و استقرار جَلَوات ذاتيّه در تمام عوالم و زواياى نفس .\r\nهر كس با ايشان مىنشست ؛ و زبان خاموش و سكوت مطلق ايشان را مىنگريست ، مىپنداشت كه اين مرد در مفكّرهء خود هيچ ندارد ؛ ولى چنان مستغرق انوار الهيّه و مشاهدات غيبيّهء ملكوتيّه بودند كه مجال تنازل پيدا نمىكردند .\r\nو عجيب جامعيّت ايشان بود بين تحمّل آن كوههاى اسرار و بين حفظ ظاهر در مقام كثرت ، و اعطاء حقّ عوالم و ذَوى الحقوق از تدريس و تربيت\r\n\r\n","description":"","footnote":"","page_name":" 19 ","page_number":43},
  {"content":"\r\n\r\nطلّاب و محصّلين و دفاع از حريم دين و سنّت الهيّه و قوانين مقدّس اسلام و سنگر ولايت كلّيّهء الهيّه .\r\n\r\nجامعيت علامه طباطبايى در علم و عمل\r\nآية الله علّامهء طباطبائى گذشته از جامعيّت در علوم ، جامع بين علم و عمل بود ؛ آن هم عمليكه از تراوشات نفسانيّه صورت گيرد و بر اساس طهارت سرّ تحقّق پذيرد . جامع بين علوم و كمالات فكريّه و بين وجدانيّات و اذواق قلبيّه و بين كمالات عمليّه و بدنيّه بود ؛ يعنى مردِ حقّى بود كه شراشر وجودش به حقّ متحقّق بود .\r\nخطّ نستعليق و شكستهء ايشان از بهترين و شيواترين خطّ اساتيد خطّ بود . « 1 » گرچه در اين اواخر بعلّت كسالت اعصاب و رعشهء حاصل در دست ، دست تكان داشت و خطّ مرتعش بود ولى جوهرهء خطّ حكايت از استادى در اين فنّ را داشت . خودشان مىفرمودند : قطعاتى از خطّ زمان جوانى مانده\r\n\r\n\r\n","description":"","footnote":"\r\n( 1 ) علّامه در تشخيص خطهاى قديمى و اساتيد فنّ ، استاد بودند و خطهاى معروفين را به طرز بى نظيرى مىشناختند . بطوريكه در بعضى اوقات ، اساتيد خط شناسى به ايشان مراجعه مىنمودند و ايشان بدون درنگ مىگفتند : اين خطّ مثلًا از فلان است . يكى از اساتيد اهل فنّ خطّ براى ما مىگفت : روزى ما مقدار زيادى از خطوط را كه نمىشناختيم به محضر ايشان برديم و ايشان يك يك را مىگفتند كه از كيست ، و سريعاً كنار مىگذاردند . مثلًا مىگفتند : اين خطّ از مرحوم درويش است ! اين خطّ ميرعماد است ! اين خطّ ميرزا غلامرضا كلهر است ! اين خطّ احمد نيريزى است ، و همچنين تا آخر مجموعه را يكايك سريعاً گفتند و اوراق را روى هم مىگذاردند .\r\nپس از انجام اين مهمّ ما پرسيديم : بسيار خوب ! شما اينطور مبيّن و روشن ساختيد ولى حالا بفرمائيد : به چه دليل اينطور مىگوئيد ؟ ! و براى ما چه حجّتى باشد ؟ ! ايشان يكايك از اوراق را برداشتند و شيوهء يكايك از اساتيد خطّ را بيان كرده و سپس مىفرمودند : اين قطعه داراى اين شيوه و اين خصوصيّات است ؛ كه اين نيز براى ما بسيار مُعجب بود !\r\n","page_name":" 20 ","page_number":44},
  {"content":"\r\n\r\nاست كه وقتى به آنها نگاه مىكنم در تعجّب مىافتم كه آيا اين خطّ من است ؟\r\nدر علوم غريبه ، در رَمْل و جَفْر وارد بودند ؛ ولى ديده نشد كه عمل كنند . در علم اعداد و حساب جُمَل به ابْجَد و طرق مختلف آن ، مهارتى عجيب داشتند .\r\nدر جَبر و مقابله و هندسهء فضائى و مسطّحه و حساب استدلالى سَهمى بسزا داشتند . و در هيئت قديم استاد بودند ؛ بپايه‌اى كه به آسانى مىتوانستند استخراج تقويم كنند ، و همانطور كه عرض شد يكدورهء از آن را بما درس گفتند .\r\nولى چون رياضيّات را چه از حساب و هندسه و چه از مثلّثات ، اين حقير در مدارس جديده بطور مستوفَى خوانده بودم ديگر لزومى نداشت كه نزد ايشان نيز بخوانم .\r\nبارى ، استاد ما علوم رياضى را در نجف اشرف نزد آقا سيّد أبو القاسم خونسارىّ كه از رياضى دان‌هاى مشهور عصر بود فرا گرفته بودند . و خود ايشان مىفرمودند كه : براى بعضى از استادان رياضى جامعهء بغداد ( دانشگاه ) مسأله‌اى مشكل پيش مىآمد كه از حلّ آن عاجز مىشدند ، به نجف مىآمدند و به خدمت آقاى سيّد أبو القاسم مىرسيدند و اشكال خود را رفع مىكردند .\r\nعلّامهء طباطبائى در ادبيّات عرب و معانى و بيان و بديع استاد بودند .\r\nدر فقه و اصول استاد بودند و ذوق فقهى بسيار روان و نزديك بواقع داشتند . و دوره‌هائى از فقه و اصول را نزد استادانى چون مرحوم آية الله نائينى و مرحوم آية الله كمپانى خوانده بودند ، و نيز از فقه آية الله اصفهانى بهرمند شده‌اند ؛ و مدّت اين دوره‌هاى از درس مجموعاً به ده سال كشيده شد .\r\nو استاد وحيد ايشان در فلسفه ، حكيم متألّه معروف مرحوم آقا سيّد حسين بادكوبه‌اى بوده است كه ساليانى دراز در نجف اشرف در معيّت برادرشان مرحوم آية الله آقا حاج سيّد محمّد حسن طباطبائىّ إلهى نزد او بدرس\r\n\r\n","description":"","footnote":"","page_name":" 21 ","page_number":45},
  {"content":"\r\n\r\nو بحث مشغول بوده‌اند ؛ و چون « أسفار » و « شفاء » و « مشاعر » و غيرها را نزد او خوانده‌اند .\r\nمرحوم حكيم بادكوبه‌اى به ايشان عنايتى خاصّ داشته است و براى تقويت برهان و استدلال ، ايشانرا امر كرده است كه علوم رياضى را دنبال كنند .\r\n\r\nدر احوال مرحوم قاضى ، استاد علامه طباطبايى\r\nو امّا معارف الهيّه و اخلاق و فقه الحديث را نزد عارف عاليقدر و كم نظير يا بى نظير ، مرحوم آية الحقّ حاج ميرزا على آقا قاضى قدَّس اللَه تربتَه الزّكيّة آموخته‌اند ؛ و در سير و سلوك و مجاهدات نفسانيّه و رياضات شرعيّه تحت نظر و تعليم و تربيت آن استاد كامل بوده‌اند .\r\nمرحوم قاضى از بنى أعمام ايشان بوده‌اند ، و در نجف اشرف به تربيت شاگردان الهى و وارستگان و شوريدگان جمال الهى و مشتاقان لقاء و زيارت حضرت احديّت مشغول و در آن خطّه ، عالِم وحيد و يگانه در اين فنّ بوده‌اند ؛ بطوريكه ايشان نام « استاد » را فقط بر او مىبردند ، و هر وقت استاد بطور اطلاق مىگفتند مراد مرحوم قاضى است ؛ و گويا در مقابل مرحوم قاضى ، تمام اساتيد ديگر با وجود آنمقام و عظمت علمى ، كوچك جلوه مىكردند .\r\nليكن در مجالس عمومى اگر مثلًا سخن از اساتيد ايشان به ميان مىآمد ، از فرط احترام ، نام « قاضى » را نمىبردند و او را همرديف سائر اساتيد نمىشمردند . همچنانكه در مقالهء مختصر و كوتاهى كه بقلم خود ايشان دربارهء زندگانى ايشان آمده ، و در مقدّمهء مجموعه مقالات و رسائل ايشان بنام « بررسىهاى اسلامى » منتشر شده است نامى از مرحوم قاضى در رديف اساتيد به چشم نمىخورد .\r\nكما آنكه از شب زنده داريهاى ايشان و عبادت‌ها و بيتوته‌ها در مسجد سهله و كوفه به چشم نمىخورد ؛ و در آنجا مرقوم داشته‌اند كه بسيار مىشد ( و بويژه در بهار و تابستان ) كه شب را تا طلوع آفتاب با مطالعه مىگذراندم .\r\n\r\n","description":"","footnote":"","page_name":" 22 ","page_number":46},
  {"content":"\r\n\r\nمعلوم است كه اوّلًا : بيان عبادت‌ها و مقدار شب زنده دارى بتهجّد و ذكر و فكر براى عامّهء مردم بعنوان مقالهء عمومى چقدر سبك و فاقد ارزش است ، آن هم از مثل چنين استادى كه يكقدم به طرف شخصيّت طلبى نزديك نشد ؛ و ريشهء خودنمائى و انانيّت در وجودشان بكلّى محترق گشته بود .\r\nو ثانياً : جائى كه استاد يكى از شرائط حتميّهء پيمودن راه خدا را كتمان سِرّ مىشمرند كجا احتمال آن مىرود كه عبادات مستحبّهء خود را كه سرّى بين خود و بين ذات حىّ قيّوم است افشاء نموده و در دسترس انظار عمومى بگذارند ! پس همانطور كه معلوم است در اين عبارت ايشان فريضهء صبح مستثنى است ، سائر عبادات مستحبّه و لازمه نيز در استثناء مقدّر مندرج است .\r\nو ليكن در جائى كه محلّ مناسب ذكر آن بزرگوار بود ، از ذكر آن دريغ نداشتند و با تجليل و تكريمى خاصّ بيان مىنمودند . از جمله در تصديرى كه بر تذييلات مرقومه بر مكاتبات عَلَمين : كربلائى و كمپانى بعنوان « محاكمات » نوشته‌اند چنين مرقوم داشته‌اند كه :\r\n. . . ( آقاى آقا سيّد احمد كربلائى ) اخيراً در بوتهء تربيت و تهذيب مرحوم آية الحقّ و استاد وقت ، شيخ بزرگوار آخوند ملّا حسينقلى همدانى قدّس الله سرّه العزيز قرار گرفته و ساليان دراز در ملازمت مرحوم آخوند بوده ، و از همگنان گوى سبقت ربوده ؛ و بالاخره در صفّ اوّل و طبقهء نخستين تلامذه و تربيت يافتگان ايشان مستقرّ گرديده ؛ و در علوم ظاهرى و باطنى مكانى مكين و مقامى امين اشغال نمود .\r\nو بعد از درگذشت مرحوم آخوند ، در عتبهء مقدّسهء نجف اشرف اقامت گزيده و بدرس فقه اشتغال ورزيده ، و در معارف الهيّه و تربيت و تكميل مردم ، يد بيضا نشان مىداد .\r\nجمعى كثير از بزرگان و وارستگان ، به يمن تربيت و تكميل آن بزرگوار\r\n\r\n","description":"","footnote":"","page_name":" 23 ","page_number":47},
  {"content":"\r\n\r\nقدم در دائرهء كمال گذاشته و پشت پاى ببساط طبيعت زده ؛ و از سُكّان دار خُلد و محرمان حريم قرب شدند .\r\nكه از آن جمله است سيّد اجَلّ ، آيهء حقّ ، و نادرهء دَهر ، عالم عابد فقيه مُحَدِّث شاعر مُفلِق ، سيّد العلماء الرّبّانيّين مرحوم حاج ميرزا علىّ قاضى طباطبائى تبريزى ، متولّد سال هزار و دويست و هشتاد و پنج هجرى قمرى و متوفّاى سال هزار و سيصد و شصت و شش هجرى قمرى ؛ كه در معارف الهيّه و فقه حديث و اخلاق ، استاد اين ناچيز مىباشند . رفَع اللهُ درجاتِه السّاميَة و أفاضَ علَينا مِن بركاتِه . - تمام شد كلام استاد ما علّامهء طباطبائى قدّس اللهُ سرَّه .\r\n\r\nشدت علاقه و احترام علامه نسبت به مرحوم قاضى رضوان الله عليهما\r\nبارى ، استاد ما نسبت به استاد خود مرحوم قاضى علاقه و شيفتگى فراوانى داشت ، و حقّاً در مقابل او خود را كوچك مىديد ؛ و در چهرهء مرحوم قاضى يك دنيا عظمت و ابَّهت و اسرار و توحيد و ملكات و مقامات مىجست .\r\nمن يك روز به ايشان عطر تعارف كردم ، ايشان عطر را بدست گرفته ، و تأمّلى كردند و گفتند : دو سال است كه استاد ما مرحوم قاضى رحلت كرده‌اند ؛ و من تا به حال عطر نزده‌ام .\r\nو تا همين زمان اخير نيز هر وقت بنده به ايشان عطرى داده‌ام ؛ دَرِ آن را مىبستند و در جيبشان مىگذاردند .\r\nو من نديدم كه ايشان استعمال عطر كنند ، با اينكه از زمان رحلت استادشان سى و شش سال است كه مىگذرد .\r\nو عجيب است تساوى و توازن مدّت عمر علّامه با استادشان مرحوم قاضى ؛ چون مدّت عمر مرحوم قاضى هشتاد و يك « 1 » سال بود ، و مدّت عمر\r\n\r\n\r\n","description":"","footnote":"\r\n( 1 ) علّامه حاج شيخ آقا بزرگ طهرانى رحمة الله عليه ، در « نُقَبآء البَشر » ج 4 ، تحت شمارهء 2 0 8 0 ، ص 1565 و 1566 ، در ترجمهء احوال مرحوم قاضى قدَّس اللهُ سرَّه ، تولّدشان را در سنهء 1285 و در 13 ذو الحجّة ، و رحلتشان را در 6 ربيع الاوّل سنهء 1366 هجريّهء قمريّه ذكر كرده‌اند .\r\n","page_name":" 24 ","page_number":48},
  {"content":"\r\n\r\nعلّامه نيز هشتاد و يك سال است .\r\nايشان در سنهء يكهزار و سيصد و بيست و يك هجريّهء قمريّه متولّد شده‌اند ، « 1 » و در صبح يكشنبه هيجدهم محرّم الحرام سنهء يكهزار و چهارصد و دو هجريّهء قمريّه سه ساعت به ظهر مانده رحلت كرده‌اند ، و بنابراين مدّت عمر ايشان نيز هشتاد و يك سال است ؛ مانند مدّت عمر رسول خدا صلّى الله عليه و آله و سلّم و وصيّشان أمير المؤمنين صلواتُ اللهِ عَليه كه هر دو شصت و سه سال مىباشد .\r\n\r\nتربيت عرفانى علامه نزد استاد قاضى رضوان الله عليه\r\nاستاد علّامه مىفرمودند : چون به نجف اشرف براى تحصيل مشرّف شدم ، از نقطهء نظر قَرابت و خويشاوندى و رَحِميّت گاهگاهى بمحضر مرحوم\r\n\r\n\r\n","description":"","footnote":"\r\n( 1 ) تولّد علّامه در بيست و نهم ذو القعده يكهزار و سيصد و بيست و يك هجريّهء قمريّه ، در روستاى شادگان از توابع تبريز بوده است ، و چون مادرشان در هنگام وضع حمل برادرشان مرحوم آقا سيّد محمّد حسن إلهى طباطبائى از دنيا رحلت كرده است ، و مرحوم علّامه در آن وقت پنج ساله بوده‌اند ، پس معلوم مىشود تفاوت سنّ اين دو برادر پنج سال بوده است . علّامه آية الله طباطبائى رحمة الله عليه ، پس از طىّ دوران تحصيلات مقدّماتى و سطوح در سنهء 1344 هجريّهء قمريّه به نجف اشرف عزيمت نمودند و مدّت ده سال به درس اساتيدى همچون آية الله آقا شيخ محمّد حسين نائينى و آية الله آقا شيخ محمّد حسين غروىّ اصفهانى مشهور به كمپانى و آية الله آقا سيّد حسين بادكوبه‌اى و آية الله آقا سيّد أبو الحسن اصفهانى مىرفته و پس از نيل به مقام اجتهاد در سنهء 1354 به تبريز مراجعت و مدّت ده سال در آنجا به تدريس مشغول مىشوند ، و در سنهء 1365 به بلدهء طيّبهء قم هجرت نموده و مُقيم مىگردند .\r\n","page_name":" 25 ","page_number":49},
  {"content":"\r\n\r\nقاضى شرفياب مىشدم ؛ تا يك روز درِ مدرسه‌اى ايستاده بودم كه مرحوم قاضى از آنجا عبور مىكردند ، چون به من رسيدند دست خود را روى شانهء من گذاردند و گفتند : « اى فرزند ! دنيا مىخواهى نماز شب بخوان ؛ و آخرت مىخواهى نماز شب بخوان ! »\r\nاين سخن آنقدر در من اثر كرد كه از آن ببعد تا زمانيكه به ايران مراجعت كردم پنج سال تمام در محضر مرحوم قاضى روز و شب بسر مىبردم ؛ و آنى از ادراك فيض ايشان دريغ نمىكردم . و از آن وقتى كه به وطن مألوف بازگشتم ، تا وقت رحلت استاد پيوسته روابط ما برقرار بود و مرحوم قاضى طبق روابط استاد و شاگردى دستوراتى مىدادند و مكاتبات از طرفين برقرار بود .\r\nايشان مىفرمودند : « ما هر چه داريم از مرحوم قاضى داريم . »\r\nمرحوم قاضى از مجتهدين عظام بود ، ولى مقيّد بودند كه در منزل خود درس بگويند ؛ و دوره‌هائى از فقه درس داده‌اند . و نماز جماعت را نيز براى شاگردان خود در منزل اقامه مىنموده‌اند ، و نماز ايشان بسيار با طمأنينه بود و طول مىكشيد . و پس از نماز مغرب كه در اوّل استتار شمس تحت الافق اقامه مىكردند ، تا وقت عشاء به تعقيبات مغرب مىپرداختند ؛ و قدرى طول مىكشيد .\r\nدر ماه مبارك رمضان شاگردان براى ادراك نماز مغرب به جماعت ايشان مىرفتند ، و چون بعضى تا ذهاب حُمرهء مشرقيّه از سَمت الرّأس مبادرت به نماز نمىكردند ، لذا از ايشان تقاضا مىكردند كه قدرى صبر كنند ؛ و ايشان هم صبر مىكردند ، ولى سماور روشن بود و مرحوم قاضى بمجرّد استتار قرص ، افطار مىكرده‌اند .\r\nدر دههء اوّل و دوّم ماه رمضان ، مجالس تعليم و انس در شب‌ها بود ؛ در حدود چهار ساعت از شب گذشته شاگردان بمحضر ايشان مىرفتند و\r\n\r\n","description":"","footnote":"","page_name":" 26 ","page_number":50},
  {"content":"\r\n\r\nدو ساعت مجلس طول مىكشيد . ولى در دههء سوّم ، مجلس تعطيل بود و مرحوم قاضى ديگر تا آخر ماه رمضان ديده نمىشدند ؛ و هر چه شاگردان بدنبال ايشان مىگشتند در نجف ، در مسجد كوفه ، در مسجد سهله ، و يا در كربلا ، ابداً اثرى از ايشان نبود . و اين رويّهء مرحوم قاضى در همه سال بود تا زمان رحلت .\r\nمرحوم قاضى در لغت عرب بى نظير بود ؛ گويند : چهل هزار لغت از حفظ داشت . و شعر عربى را چنان مىسرود كه اعراب تشخيص نمىدادند سرايندهء اين شعر عجمى است .\r\nروزى در بين مذاكرات ، مرحوم آية الله حاج شيخ عبد الله مامَقانى رَحمةُ اللهِ عليه به ايشان مىگويد : من آنقدر در لغت و شعر عرب تسلّط دارم كه اگر شخص غير عرب ، شعرى عربى بسرايد من مىفهمم كه سراينده عجم است ؛ گرچه آن شعر در اعلى درجهء از فصاحت و بلاغت باشد .\r\nمرحوم قاضى يكى از قصائد عربى را كه سراينده‌اش عرب بود شروع به خواندن مىكند . و در بين آن قصيده ، از خود چند شعر بالبَداهَه اضافه مىكند ، و سپس به ايشان مىگويد : كدام يك از اينها را غير عرب سروده است ؟ و ايشان نتوانستند تشخيص دهند .\r\nمرحوم قاضى در تفسير قرآن كريم و معانى آن يَد طولائى داشت . و مرحوم استاد ما علّامهء طباطبائى مىفرمودند : اين سبك تفسير آيه به آيه را مرحوم قاضى بما تعليم دادند ، و ما در تفسير ، از مسير و ممشاى ايشان پيروى مىكنيم . و در فهم معانى روايات وارده از ائمّهء معصومين ذهن بسيار باز و روشنى داشتند ، و ما طريقهء فهم احاديث را كه « فِقهُ الحديث » گويند از ايشان آموخته‌ايم .\r\n\r\nكيفيت تربيت مرحوم قاضى قدس الله نفسه\r\nمرحوم قاضى در تهذيب نفس و اخلاق و سير و سلوك در معارف الهيّه ،\r\n\r\n","description":"","footnote":"","page_name":" 27 ","page_number":51},
  {"content":"\r\n\r\nو واردات قلبيّه ، و مكاشفات غيبيّهء سبحانيّه ، و مشاهدات عينيّه ، فَريد عصر و حسنهء دهر و سلمان زمان و تَرجُمان قرآن بود .\r\nچون كوهى عظيم سرشار از اسرار الهى بود ، و به تربيت شاگردان در اين قسمت همّت مىگماشت . و روزها در مجالس خصوصى كه در منزل داشت ، شاگردان ساعتى مجتمع مىشدند ، و آن مرحوم بنصيحت و موعظه و پند و ارشاد مىپرداخت .\r\nجمع كثيرى از اعلام به يمن تربيت او در احقاب مختلف ، در مسير حقيقت قدم برداشتند ، و صاحب كمالات و مقامات گشتند . و از وارستگان و پاكان و آزادگان شدند ؛ و بنور معرفتِ توحيد منوّر ، و در حرم امن وارد ، و عالم كثرت و اعتبار را در هم نورديدند .\r\nاز جمله استاد گرانمايهء ما علّامهء طباطبائى و برادر ارجمندشان آية الحقّ مرحوم حاج سيّد محمّد حسن إلهى رَحمةُ اللهِ عَليهما بودند كه در تمام مراحل و منازل با هم رفيق و شريك بوده و چون فرقَدان پيوسته با هم ملازم ، و يار و غمگسار يكدگر بودند .\r\nو از جمله ، آيات ديگرى چون حاج شيخ محمّد تقى آملى ، و حاج شيخ على محمّد بروجردى ، و حاج شيخ على أكبر مرندى ، و حاج سيّد حسن مَسقَطى ، و حاج سيّد أحمد كشميرى ، و حاج ميرزا إبراهيم سيستانى ، و حاج شيخ على قسّام ، و وصىّ محترم آن استاد حضرت آية الله حاج شيخ عبّاس هاتِف قوچانى ، كه هر يك از آنان بنوبهء خود ستارگان درخشان آسمان فضيلت و توحيد و معرفتند ؛ شكّر اللهُ مَساعِيَهم الجَميلة .\r\nمرحوم قاضى رِضوانُ اللهِ عَلَيه خود در امور معرفت ، شاگرد پدرشان مرحوم آية الحقّ آقاى سيّد حسين قاضى كه از معاريف شاگردان مرحوم مُجدّد آية الله حاج ميرزا محمّد حسن شيرازى رحمةُ اللهِ عليه بوده‌اند ، مىباشند و\r\n\r\n","description":"","footnote":"","page_name":" 28 ","page_number":52},
  {"content":"\r\n\r\nايشان شاگرد مرحوم آية الحقّ امام قلى نخجوانى و ايشان شاگرد مرحوم آية الحقّ آقا سيّد قريش قزوينى هستند .\r\nگويند : چون مرحوم آقا سيّد حسين قاضى از سامَرّاء از محضر مرحوم مجدّد عازم مراجعت به آذربايجان ، مَسقط الرّأس خود بوده‌اند ، در ضمن خداحافظى مرحوم مجدّد به ايشان يك جمله نصيحت مىكند ؛ و آن اينكه : در شبانه روز يك ساعت را براى خود بگذار !\r\nمرحوم آقا سيّد حسين در تبريز چنان متوغّل امور الهيّه مىگردد كه در سال بعد چون چند نفر از تجّار تبريز بسامرّاء مشرّف شده و شرفياب حضور مرحوم ميرزا شدند ، مرحوم ميرزا از احوال آقا سيّد حسين قاضى استفسار ميكنند ؛ آنان در جواب ميگويند : يكساعتى كه شما نصيحت فرموده‌ايد تمام اوقات ايشان را گرفته ؛ و در شب و روز ايشان با خداى خود مراوده دارند .\r\nولى چون مرحوم قاضى بنجف آمدند ، در تحت تربيت مرحوم آية الحقّ آقاى سيّد أحمد كربلائى طهرانى قرار گرفتند و با مراقبت ايشان طىّ طريق مىنموده‌اند\r\n. مرحوم قاضى ، نيز ساليان متمادى ملازم و همصحبت مرحوم عابد زاهد ناسك ، وحيد عصره حاج سيّد مرتضى كشميرى رضوانُ اللهِ عليه بوده‌اند ؛ البتّه نه بعنوان شاگردى ، بلكه بعنوان ملازمت و استفاده از حالات ؛ و تماشاى احوال و واردات . و البتّه در مسلك عرفانيّه بين اين دو بزرگوار تباينى بعيد وجود داشته است .\r\nامّا طريقهء تربيت آية الحقّ آقاى سيّد أحمد كربلائى طبق رويّهء استادشان مرحوم آخوند ملّا حسينقلى همدانى ، معرفت نفس بوده و براى وصول به اين مرام ، مراقبه را از اهمّ امور مىشمرده‌اند . و آخوند ، شاگرد آية الحقّ و فقيه عاليقدر مرحوم آقا سيّد على شوشترى است كه ايشان استاد شيخ مرتضى\r\n\r\n","description":"","footnote":"","page_name":" 29 ","page_number":53},
  {"content":"\r\n\r\nأنصارى در اخلاق و شاگرد ايشان در فقه بوده‌اند . « 1 »\r\nمرحوم قاضى شاگردان خود را هر يك طبق موازين شرعيّه با رعايت آداب باطنيّهء اعمال و حضور قلب در نمازها و اخلاص در افعال ، بطريق خاصّى دستورات اخلاقى مىدادند ؛ و دل‌هاى آنان را آماده براى پذيرش الهامات عالم غيب مىنمودند .\r\nخود ايشان در مسجد كوفه و مسجد سَهله حجره داشتند ، و بعضى از شب‌ها را به تنهائى در آن حجرات بيتوته مىكردند ؛ و شاگردان خود را نيز توصيه مىكردند بعضى از شب‌ها را بعبادت در مسجد كوفه و يا سهله بيتوته كنند . و دستور داده بودند كه چنانچه در بين نماز و يا قرائت قرآن و يا در حال ذكر و فكر براى شما پيش آمدى كرد ؛ و صورت زيبائى را ديديد ؛ و يا بعضى از\r\n\r\n\r\n","description":"","footnote":"\r\n( 1 ) مرحوم شيخ أنصارى رحمة الله عليه وصيّت كرده بود كه بر جنازهء او مرحوم آقا سيّد علىّ شوشترى نماز بخواند و لذا بعد از رحلت شيخ ، مرحوم شوشترى بر او نماز گزارد . و مرحوم شوشترى در مسند تدريس شيخ نشست و از همان جائى كه شيخ درس مىگفت ، درس را ادامه داد و شش ماه تدريس كرد و سپس رحلت نمود . جناب مستطاب شيخ الفضلاءِ العظام آية الله آقاى حاج ميرزا هاشم آملى أدام اللهُ أيّامَه از استاد خود مرحوم آية الله آقا شيخ ضياء الدّين عراقى رحمة الله عليه از استادش مرحوم آية الله آخوند ملّا محمّد كاظم خراسانى رحمة الله عليه نقل كردند كه او مىفرمود : ما چون به درس شيخ مىرفتيم ، در بين حضّار سيّدى بود بسيار موقّر و ساكت كه در گوشه‌اى مىنشست و با آنكه بسيارى از شاگردان شيخ در بين بحث سخن مىگفتند ، او هيچ نمىگفت و ما چنين مىپنداشتيم كه او مرد بصير و بافهمى نيست و فقط براى عظمت درس شيخ حاضر مىشود و لذا هيچ تكلّم نمىكند ؛ ليكن پس از رحلت شيخ ، چون او بجاى شيخ درس را شروع كرد و از همانجا ادامه داد و ما در محضرش حاضر شديم ، ديديم عجيب درياى موّاجى است در تحقيق و تدقيق و سعهء اطّلاع و قدرت فكر و دقّت نظر ! مرحوم خراسانى دو سال درس شيخ را ادراك كرده است .\r\n","page_name":" 30 ","page_number":54},
  {"content":"\r\n\r\nجهات ديگر عالم غيب را مشاهده كرديد ، توجّه ننمائيد ؛ و دنبال عمل خود باشيد\r\n! استاد علّامه مىفرمودند : روزى من در مسجد كوفه نشسته و مشغول ذكر بودم ؛ در آن بين يك حوريّهء بهشتى از طرف راست من آمد و يك جام شراب بهشتى در دست داشت و براى من آورده بود ؛ و خود را به من ارائه مىنمود . همين كه خواستم به او توجّهى كنم ناگهان ياد حرف استاد افتادم ؛ و لذا چشم پوشيده و توجّهى نكردم . آن حوريّه برخاست و از طرف چپ من آمد ، و آن جام را به من تعارف كرد ؛ من نيز توجّهى ننمودم و روى خود را برگرداندم ؛ آن حوريّه رنجيده شد و رفت . و من تا به حال هر وقت آن منظره بيادم مىافتد از رنجش آن حوريّه متأثّر مىشوم .\r\n\r\nكمالات استاد ، مرحوم قاضى رحمه الله عليه\r\nمرحوم قاضى از نقطهء نظر عمل آيتى عجيب بود . اهل نجف و بالاخصّ اهل علم از او داستانهائى دارند . در نهايت تهيدستى زندگى مىنمود با عائلهء سنگين ، و چنان غرق توكّل و تسليم و تفويض و توحيد بود كه اين عائله به قدر ذرّه‌اى او را از مسير خارج نمىكرد .\r\nيكى از رفقاى نجفى ما كه فعلًا از اعلام نجف است براى من مىگفت : من يك روز به دكّان سبزى فروشى رفته بودم ، ديدم مرحوم قاضى خم شده و مشغول كاهو سوا كردن است ؛ ولى به عكس معهود ، كاهوهاى پلاسيده و آنهائيكه داراى برگهاى خشن و بزرگ هستند بر مىدارد .\r\nمن كاملًا متوجّه بودم ؛ تا مرحوم قاضى كاهوها را به صاحب دكّان داد و ترازو كرد ، و مرحوم قاضى آنها را در زير عبا گرفت و روانه شد . من كه در آنوقت طلبهء جوانى بودم و مرحوم قاضى مَرد مُسنّ و پيرمردى بود ، بدنبالش رفتم و عرض كردم : آقا من سؤالى دارم ! شما به عكس همه ، چرا اين كاهوهاى غير مطلوب را سوا كرديد ؟ !\r\n\r\n","description":"","footnote":"","page_name":" 31 ","page_number":55},
  {"content":"\r\n\r\nمرحوم قاضى فرمود : آقا جان من ! اين مرد فروشنده ، شخص بى بضاعت و فقيرى است ، و من گاهگاهى به او مساعدت مىكنم ؛ و نمىخواهم چيزى به او بلا عوض داده باشم تا اوّلًا آن عزّت و شرفِ آبرو از بين برود ؛ و ثانياً خداى ناخواسته عادت كند به مجّانى گرفتن ؛ و در كسب هم ضعيف شود .\r\nو براى ما فرقى ندارد كاهوى لطيف و نازك بخوريم يا از اين كاهوها ؛ و من مىدانستم كه اينها بالاخره خريدارى ندارد ، و ظهر كه دكّان خود را مىبندد به بيرون خواهد ريخت ، « 1 » لذا براى عدم تضرّر او مبادرت به خريدن كردم .\r\nبارى ، شرح فضائل اخلاقى مرحوم قاضى بسيار است و اگر بخواهيم در اينجا ذكر كنيم از متن مطلب خارج مىشويم\r\n. استاد ما علّامه ، از طرف پدر از اولاد حضرت امام حسن مجتبى عليه السّلام و از اولاد إبراهيم بن إسمعيل ديباج هستند . و از طرف مادر از اولاد حضرت امام حسين عليه السّلام مىباشند . و لذا كتاب‌هائى را كه در شادآباد تبريز نوشته‌اند در آخر كتاب بنام « سيّد محمّد حسين حسنى حسينى طباطبائى » نويسنده را نام برده و خاتمه داده‌اند .\r\n\r\nسلسله نسب علامه طباطبايى رضوان الله عليه\r\nو سلسلهء نسب ايشان بدين شرح است :\r\nالسّيّد محمّد حسين ، بن السّيّد محمّد ، بن السّيّد محمّد حسين ، « 2 » بن\r\n\r\n\r\n","description":"","footnote":"\r\n( 1 ) در نجف اشرف در آخر بهار و تابستان بعلّت شدّت گرماى هوا دكّان‌ها را از ظهر مىبندند .\r\n( 2 ) آية الله حاج سيّد محمّد علىّ قاضى طباطبائى رحمة الله عليه عموزادهء حضرت استادنا العلّامة در ص 225 ، از تعليقهء بر كتاب « جنّة المأوى » كاشف الغطآء ، مرقوم داشته‌اند : عموى ما علّامه مجتهد اكبر سيّد ميرزا محمود شيخ الإسلام طباطبائى رحمة الله عليه رسالهء مستقلّى در مسألهء بداء نوشته‌اند و آن را به « إبدآءُ البَدآء » موسوم كرده‌اند كه در سنهء 1302 هجريّهء قمريّه در طهران با رسالهء « مسآئل الدّعآء » كه آن نيز به قلم ايشان است بطبع رسيده است . علّامهء كبير آقا حاج شيخ آقا بزرگ طهرانى رحمة الله عليه در « الذّريعة » ج ، ص 64 ، در تحت عنوان « أبد » به شمارهء 311 آورده‌اند : « إبدآء البدآء » در حقيقت قضا و قدر ، و تحقيق مسألهء بداء ، تأليف سيّد اجلّ حاج ميرزا محمود بن شيخ الإسلام ميرزا علىّ أصغر طباطبائى تبريزى ، متوفَّى به مرض و با در مكّهء معظّمه سنهء 131 0 مىباشد ، و به طبع رسيده است . از كلام اين دو بزرگوار بر مىآيد كه : مؤلّف كتاب « إبدآء البدآء » برادر مرحوم سيّد محمّد حسين است كه او جدّ حضرت استاد علّامهء طباطبائى قدَّس اللهُ سرَّه است ، يعنى برادر جدّ ايشان كه عموى پدر ايشان است .\r\n","page_name":" 32 ","page_number":56},
  {"content":"\r\n\r\nالسّيّد علىّ أصغر ، بن السّيّد محمّد تقىّ القاضى ، بن الميرزا محمّد القاضى ، بن الميرزا محمّد علىّ القاضى ، بن الميرزا صدر الدّين محمّد ، بن الميرزا يوسف نقيب الاشراف ، بن الميرزا صدر الدّين محمّد ، بن مَجد الدّين ، بن السّيّد إسمعيل ، بن الامير علىّ أكبر ، بن الامير عبد الوهّاب ، « 1 » بن الامير عبد الغفّار ، بن\r\n\r\n\r\n","description":"","footnote":"\r\n( 1 ) آية الله حاج سيّد محمّد علىّ قاضى طباطبائى رضوان الله عليه ، عموزادهء حضرت استاد علّامهء طباطبائى قدَّس اللهُ تربتَه الزّكيّة ، كه خود شخصيّتى علمى و با حقير سابقه دار و هم دوره در حوزهء علميّهء قم و نجف مىباشند و خود مرد محقّق و صاحب تصنيفات نفيسه و ممتّعه‌اى است ، در تعليقهء خود بر كتاب « الفِردَوس الاعلَى » تصنيف آية الله حاج شيخ محمّد حسين آل كاشف الغطاء رضوان الله عليه در ص 65 مرقوم داشته‌اند : شاه إسمعيل بن سلطان حيدر موسوىّ صفوى از بزرگترين سلاطين شيعهء اماميّه است كه در سال 892 هجريّه متولّد شد ؛ مادرش دختر جدّ ما : سلطان حسن بِيْك آق قويُنْلو معروف به اوزُن حسن است ، چون پدر شاه إسمعيل : حيدر ، خواهر زادهء حسن بيك بوده است و داماد دخترى حسن بيك ايضاً بوده است ؛ همچنانكه جدّ ما فقيه شهيد در اعماق زندانها و ظلمات چاهها ، امير عبد الوهّاب حسنى طباطبائى ( شيخ الإسلام ) معروف و مشهور قدَّس اللَه سرَّه ، داماد ديگر حسن بيك بوده است . تفصيل اين مطالب را در كتاب ما : « خاندان عبد الوهّاب » بدست آور ! - انتهى . و از اينجا استفاده مىشود كه : امير عبد الوهّاب كه رديف سيزدهم نسب حضرت علّامهء طباطبائى است ، با سلطان حيدر والد شاه إسمعيل ، باجناق و همريش بوده ؛ و دو پسرانشان : امير علىّ أكبر و إسمعيل با هم پسر خاله بوده‌اند .\r\n","page_name":" 33 ","page_number":57},
  {"content":"\r\n\r\nالسّيّد عماد الدّين أمير الحآجّ ، بن فخرالدّين حسن ، بن كمال الدّين محمّد ، بن السّيّد حسن ، بن شهاب الدّين علىّ ، بن عماد الدّين علىّ ، بن السّيّد أحمد ، بن السّيّد عماد ، بن أبى الحسن علىّ ، بن أبى الحسن محمّد ، بن أبى عبد الله أحمد ، ابن محمّد الاصغر ( كه معروف به ابن خُزاعيّه بوده است ) بن أبى عبد الله أحمد ، بن إبراهيم الطّباطبا ، بن إسمعيل الدّيباج ، بن إبراهيم الغَمْر ، بن الحسن المثنّى ، بن الإمام أبى محمّد الحسن المجتبى ، بن الإمام الهُمام علىّ بن أبى طالب عليه و عليهم السّلام .\r\nو چون مادر إبراهيم غَمْر فاطمه دختر حضرت سيّد الشّهداء عليه السّلام بوده است ، لذا سادات طباطبائى كه از إبراهيم طباطبا بوده ، و او نوهء إبراهيم غمر است ، همگى از طرف مادر حسينى هستند .\r\n\r\nاشتراك نسب علامه طباطبايى با مرحوم قاضى رضوان الله عليهما\r\nو مرحوم قاضى رضوانُ اللهِ عَليه فرزند سيّد ميرزا حسين قاضى ، فرزند ميرزا أحمد قاضى ، فرزند ميرزا رحيم قاضى ، فرزند ميرزا تقىّ قاضى هستند ؛ و اين ميرزا تقىّ كه جدّ سوّم مرحوم قاضى است همان سيّد محمّد تقىّ قاضى است كه جدّ سوّم علّامهء طباطبائى است . و بنابراين ، سلسلهء نسب مرحوم قاضى نيز مشخّص شد .\r\nمرحوم قاضى در سنّ بيست و يك سالگى كتاب « إرشاد » مفيد را تصحيح نموده ( سنهء 1306 هجريّهء قمريّه ) و در 17 شهر ربيع المولود سنهء 1308 بدست محمّد بن حسين تبريزى نوشته شده و آمادهء طبع گرديده است و در آخر آن ، آن مرحوم سلسلهء شريفهء نسب خود را به همين طريقى كه ما در اينجا آورديم تا\r\n\r\n","description":"","footnote":"","page_name":" 34 ","page_number":58},
  {"content":"\r\n\r\nحضرت أمير المؤمنين عليه السّلام ذكر كرده‌اند .\r\nحقير از حضرت استاد گرامى علّامهء طباطبائى راجع بتصحيح « إرشاد » مفيد بقلم مرحوم قاضى و طبع مصحَّحهء ايشان و سلسلهء نسب آن مرحوم سؤال كردم ؛ همه را تصديق كردند ، و اضافه كردند كه : مرحوم ميرزا سيّد تقىّ طباطبائى قاضى ، جدّ سوّم ما و ايشان بوده و از اينجا ببعد ما اشتراك در نسب داريم .\r\nآباء و اجداد علّامه همگى تا چهارده پشت از علماء اعلام بوده‌اند . و نسب ششم ايشان كه آقا ميرزا محمّد علىّ قاضى است ، قاضى القضاة خِطّهء آذربايجان بوده ، و تمام آن ناحيه در تحت نفوذ علمى و فقهى و قضائى ايشان بوده است ؛ و روى همين جهت به قاضى ملقّب ، و اين لقب از آن زمان در اولاد و احفاد ايشان مانده است .\r\n\r\nدوران طفوليت علامه طباطبايى\r\nعلّامهء طباطبائى در سنّ پنج سالگى مادرشان ، و در سنّ نُه سالگى پدرشان بدرود حيات مىگويند ؛ و از آنها اولادى جز ايشان و برادر كوچكتر از ايشان بنام سيّد محمّد حسن كسى ديگر باقى نمىماند .\r\nوصىّ مرحوم پدر براى آنكه زندگى ايشان متلاشى نگردد ، وضع آنها را به همان نحوهء سابق سامان مىدهد ؛ و براى آنها يك خادم و يك خادمه معيّن ، « 1 » و پيوسته در امر ايشان مراقبت و نظارت مىنمايد ، تا اين دو كودك كم كم رشد ، و\r\n\r\n\r\n","description":"","footnote":"\r\n( 1 ) نام آن خادم ، كربلائى قلى و نام آن خادمه ، سلطنت خانم بوده است . حضرت استاد مىفرمودند : ما با معيّت اخوى و عائله كه براى تحصيل به نجف اشرف مشرّف شديم ، اين خادم و خادمه را هم با خود برديم . پس از چند روز كه كربلائى قلى براى خريدن بعضى از ضروريّات مثل نان و سبزى و گوشت به بازار رفته بود ، در وقت مراجعت حيرت زده و بهت انگيز مىگفت : آقا ، آقا ، بيا ببين ، تماشا كن ! اين بچّه‌هاى سه ساله چهار ساله هم در كوچه با هم به زبان عربى صحبت مىكنند !\r\n","page_name":" 35 ","page_number":59},
  {"content":"\r\n\r\nتعليمات ابتدائيّه را بپايان مىرسانند و دروس مقدّماتى را نيز در تبريز بپايان مىبرند ، « 1 » و در تعليم خطّ هر دو برادر مقام شيوائى را حائز مىگردند\r\n\r\n\r\n","description":"","footnote":"\r\n( 1 ) در روز سوّم شهر جُمادى الاولى يكهزار و چهارصد و هفت هجريّهء قمريّه كه صديق و سرور ارجمند جناب آية الله حاج شيخ صدر الدّين حائرى شيرازى دامت بركاته به مشهد مقدّس مشرّف بودند و توفيق حضور و ملاقات حاصل شد ، مطلبى را دربارهء استادنا الاعظم بيان كردند كه ثبت آن در اينجا نيكوست . فرمودند : من از أخ الزّوجة خود جناب حجّة الإسلام حاج شيخ حسن آقا پهلوانى نمكى طهرانى أطال اللهُ عمرَه شنيده بودم كه دربارهء علّامه مىگفتند كه : ايشان گفته‌اند : در زمان كودكى هيچ فكر ايشان خوب كار نمىكرد و مطالب استاد را نمىفهميدند ؛ بالاخره در بيابان سجده‌اى بجا آوردم و با خدا گفتم : يا مرگ يا فهم ! من مترصّد بودم كه در موقع مناسبى اين مطلب را از ايشان بپرسم ، بطوريكه هم مطلب بدست آيد و هم چون موضوع نفهميدن ايشان بوده است ، جمله‌اى و عبارتى كه خلاف شأن و مقام ايشان باشد ، صادر نشود و سوء ادبى نگردد . تا يك سفر كه علّامه با دامادشان جناب مرحوم حجّة الإسلام قدّوسى به شيراز تشريف آوردند ، در وقتى كه من نزد ايشان تنها بودم و حتّى آقاى قدّوسى هم در اطاق مجاور به نماز مشغول بود و مجلس ما به تمام معنى الكلمة فارغ بود ، من كم كم شروع كردم بدينگونه مطلب را به ميان آوردن كه : شما حاضريد اگر من سؤالى داشته باشم جواب دهيد ؟ ! ايشان فرمودند : چه ضرر دارد ؛ اگر بدانم مىگويم ! من عرض كردم : مطلب راجع به خود شماست ؛ اگر حتماً مىدانيد كه بپرسم جواب مىدهيد ، من بپرسم و گرنه از سؤال خود صرف نظر كنم ! ايشان فرمودند : بفرمائيد ! اگر بدانم مىگويم . من عرض كردم : اينطور شنيده شده است كه : شما در سنّ طفوليّت درسها را ادراك نمىكرده‌ايد و بعداً سجده‌اى بجاى آورده‌ايد و خداوند به شما عنايتى فرموده است كه در مشكل‌ترين مسائل علمى جوابش بدست مىآيد ؛ اينطور است ؟ ! تا من اين جملات را گفتم ، ديدم حال علّامه متغيّر شد و رنگ چهره شان تند شد بطورى كه من از سؤال خود قدرى شرمنده شدم ! در اينحال گفتند : حال كه بنا بر گفتن است ، مىگويم :\r\nمن وقتى كه در تبريز « سيوطى » مىخواندم ، استادمان ما را امتحان مىكرد ، و من از عهدهء امتحان برنيامدم ؛ استاد به من گفت : هم خودت را معطّل كرده‌اى هم ما را ! من از اين كلام استاد بسيار برآشفته شدم ؛ و گوئى اين سخن در جان و روح من نشست ، بالاخره نتوانستم در شهر بمانم و رفتم در خارج تبريز بر سر تپّه‌ها عملى انجام دادم كه خداوند تفضّل فرمود . و ذكر نكردند كه آن عمل سجده بود و يا عمل ديگرى ، و ديگر هيچ نگفتند . من عرض كردم : پس از آن موقع ديگر براى شما هيچ مطلبى لا ينحلّ نماند ، و هر چقدر هم مشكل بود حلّ مىشد ؟ ! فرمودند : تا به حال چنين بوده است . تمام شد كلام آية الله حائرى .\r\nدر روز چهارشنبه سوّم شهر ربيع المولود 141 0 هجريّهء قمريّه كه حضرت صديق ارجمند و حبيب مكرّم آية الله حاج شيخ عبد الحميد شربيانى دامت بركاته به منزل حقير در مشهد مقدّس رضوى سلامُ اللهِ على شاهدِها تشريف آوردند ، و بواسطهء تبريزى بودنشان ، از اقوام و اسره و ارحام و جريانات حضرت علّامهء استاد كاملًا مطّلع بودند و از اين داستان هم با خبر بودند ، پس از نقل اين قضيّه طبق نقل سابق ، اضافه كردند كه : علّامه گفته‌اند : پس از آن عمل ، من همان شب بر « حاشيهء أبو طالب بر سيوطى » حاشيه نوشتم . ايشان فرمودند : آن معلّم و استاد « سيوطى » ايشان و اخوى ايشان : آقا سيّد محمّد حسن إلهى ، آقاى شيخ محمّد على سرابى بوده است كه او را براى تدريس ، قيّم و وصىّ از طرف پدرشان : دائى آنها آقا سيّد محمّد باقر قاضى ، والد حضرت صديق شهيد و متوفّاى ما : آية الله حاج سيّد محمّد علىّ قاضى معيّن نموده بود .\r\n","page_name":" 36 ","page_number":60},
  {"content":"\r\n\r\n. مرحوم استاد مىفرمودند : روزهاى بسيار با برادر از تبريز بيرون مىآمديم و در دامنهء كوهها و تپّه‌هاى سر سبز أطراف ، از صبح تا بغروب به نوشتن خطّ مشغول مىشديم . و بعداً نيز با هم بنجف أشرف مشرّف شديم .\r\nدر تمام مراحل و طىّ منازل علمى و عملى ، اين دو برادر با هم بوده و چنان رفيق و شفيق ، در سَرّاء و ضَرّاء با يكديگر پيوسته بودند كه گوئى حقّاً يك جان در دو قالبند .\r\n\r\nمحامد و مكارم دو برادر : علامه طباطبايى و برادر ايشان\r\nآية الله حاج سيّد محمّد حسن طباطبائى إلهى من جميع الجهات مشابه و\r\n\r\n","description":"","footnote":"","page_name":" 37 ","page_number":61},
  {"content":"\r\n\r\nمماثل استاد ما حضرت علّامه بودند . و در سبك و روش ، و سعهء صَدر و همّت عالى ، و زندگانى عارفانه و زاهدانه بالمعنى الحقيقى ، و دورى از ابناء زمان و اهل دنيا و توأم با تفكّر و تأمّل و ادراك و بصيرت ، و ربط با حضرت احديّت ، و انس و الفت در زواياى خلوت ؛ و از طرفى قدرت وسيع فكرى ، و شيفتگى بشرع مطهّر و خاندان عصمت ، و ايثار و از خود گذشتگى در خطّ مشى آنان ، و اعلاء كلمهء حقّ ، و خدمت به ابناء نوع از فقراء و مستضعفان نمونهء بارز ، و در خطّهء تبريز و آذربايجان معروف و مشهور ؛ و در بين اهالى آن خِطّه به قَداست و طهارت ، زبانزد خاصّ و عامّ بوده‌اند .\r\nو حقّاً دربارهء اين دو برادر چقدر مناسب و زيباست اشعارى كه أبو العلاء معرّى دربارهء سيّد مرتضى و سيّد رَضىّ - در قصيدهء طويله‌اى كه در مرثيهء پدرشان سروده است - انشاد نموده ؛ آنجا كه گويد\r\n : أبْقَيْتَ فينا كَوْكَبَيْنِ سَناهُما * فى الصُّبْحِ وَ الظَّلْمآءِ لَيْسَ بِخافِ ( 1 )\r\nمُتَأَنِّقَيْنِ وَ فى الْمَكارِمِ أرْتَعا * مُتَّأَلِّقَيْنِ بِسُؤْدَدٍ وَ عَفافِ ( 2 )\r\nقدَرَيْنِ فى الإرْدآءِ بَلْ مَطَرَيْنِ * فى الإجْدآءِ بَلْ قَمَرَيْنِ فى الإسْدافِ ( 3 )\r\nرُزِقا الْعَلآءَ فَأهْلُ نَجْدٍ كُلَّما * نَطَقا الْفَصاحَةَ مِثْلُ أهْلِ ديافِ ( 4 )\r\nساوَى الرَّضىُّ الْمُرْتَضَى وَ تَقاسَما * خِطَطَ الْعُلا بِتَناصُفٍ وَ تَصافِ ( 5 ) « 1 » \r\n\r\n\r\n","description":"","footnote":"\r\n( 1 ) « شرح التّنوير » بر « سقط الزّند » أبو العلاء معرّى ، ج 2 ، ص 62 ( از طبع بولاق ) : ( 1 ) تو در ميان ما دو ستارهء درخشان از خود بيادگار گذاشتى كه شعاع پرتو آنها در دو وقت صبح روشن و شب تاريك پنهان نيست . ( 2 ) اين دو برادر پيوسته در باغهاى مكارم اخلاق گردش مىكنند ، و از مناظر دلفريب آن خوشايندند . و چون برق درخشان به بزرگوارى و عفّت اشتهار دارند .\r\n( 3 ) اين دو برادر در به هلاكت رسانيدن دشمنان دين ( ببحث و مجادله و مخاصمه ) چون قضاء حتميّهء الهيّه هستند ، كه يكباره بر سر آنان فرود آيند . و در بخشش و عطاء چون باران ريزان ؛ و در زيبائى چهره و سيماى منظر ، چون دو ماه تابانند كه در هنگام سياهى شب ظاهر مىشوند .\r\n( 4 ) در مَجْد و بزرگى بپايه‌اى رسيده‌اند كه هر زمان به فصاحت سخن بگويند ، اهل نَجْد با آن فصاحت و بلاغت ، گفتارشان بمثابهء اهلِ دياف ( كه سخنان ركيك است ) جلوه مىكند .\r\n( 5 ) رضىّ و مرتضى در فضل و شرف يكسان هستند ؛ و مكارم را بين خود تقسيم كرده‌اند . و عقيدهء خود را نيز در استحقاق آنچه را برادر خود از كمالات حائز شده است پاك نموده ؛ و بحقّ او اعتراف نموده‌اند .\r\n","page_name":" 38 ","page_number":62},
  {"content":"\r\n\r\nده سال تمام اين دو برادر در نجف اشرف ، مشرّف و با هم به تحصيل كمال مشغول ؛ و در دروس فقهى و اصولى و فلسفى و عرفانى و رياضى پيوسته با يكديگر تشريك مساعى داشته‌اند .\r\nو بعلّت ضيق معاش و نرسيدن مقرّرى معهود از ملك زراعتى تبريز ، ناچار از مراجعت به ايران مىگردند . و ده سال در قريهء شادآباد تبريز - جز مقدار مختصرى - بفلاحت و زراعت اشتغال مىورزند ، تا آنكه امور فلاحت تا اندازه‌اى سر و سامان مىگيرد ؛ و استاد علّامه براى حفظ حوزهء علميّهء قم از گزند حوادث عقيدتى طلّاب بقم مهاجرت مىكنند . و اخوى ايشان در خود تبريز ساكن شده و در آن سامان بتدريس طلّاب مشغول مىشوند .\r\n\r\nدر احوال آقاى الهى برادر علامه طباطبايى ، و زوجه علامه\r\nآية الله حاج سيّد محمّد حسن إلهى در حوزهء تبريز بتدريس فلسفه از\r\n\r\n","description":"","footnote":"","page_name":" 39 ","page_number":63},
  {"content":"\r\n\r\n« شفاء » و « أسفار » و سائر كتب ملّا صدرا اشتغال مىورزند ، و احياناً بعضى از عاشقان راه خدا را دستگيرى مىنمايند ؛ و به سر منزل مقصود رهبرى مىكنند .\r\nايشان نيز بسيار مردى ساده و بى آلايش و متواضع و خليق و عارف به اسرار الهيّه و مطّلع از ضمائر ، و مربّى پر ارزش بوده‌اند .\r\nاستاد ما از ايشان بسيار تمجيد و تحسين مىنمودند ؛ و فوق العاده اظهار علاقه و محبّت مىكردند . و مىفرمودند : در نجف اشرف نسخهء خطّى منطق « شفاء » بو على كه طبع نشده بود بدست ما رسيد ؛ و ما دو برادر تمام آن را با خط خود استنساخ نموديم .\r\nمىفرمودند : برادر ما راجع به تأثير صدا و كيفيّت آهنگ‌ها و تأثير آن در روح ، و تأثير لالائى براى كودكان كه آنها را بخواب مىبرد ؛ و بطور كلّى از اسرار علم موسيقى ، و روابط معنوى روح با صداها و طنين‌هاى واردهء در گوش ، كتابى نوشتند كه انصافاً رسالهء نفيسى بود ؛ و تا به حال در دنياى امروز بى نظير و از هر جهت بديع و بى سابقه بود .\r\nليكن بعد از اتمام رساله ، خوف آن را پيدا كرد كه بدست نااهل از ابناء زمان و حكّام جائر بيفتد ؛ و از آن ، حكومت‌هاى غير مشروع دنياى امروز استفاده و بهره بردارى كنند ؛ لذا آن را بكلّى مفقود كردند .\r\nحقير موفّق به ادراك محضر ايشان نشدم ؛ گرچه ايشان مدّتى قريب يكسال نيز بقم مشرّف شده و در آنجا سكونت گزيدند ، ليكن اين مصادف با اوقاتى بود كه براى تحصيل بنجف اشرف مشرّف بودم ؛ و چون مراجعت كردم ايشان به تبريز بازگشت نموده بودند ، و پس از چند سالى رحلت كردند .\r\nجنازهء ايشان را به قم آوردند و در جوار مرقد مطهّر بى بى حضرت معصومه سلامُ اللهِ عليها ، در آن طرف پل آهنچى در مقبرهء معروف به أبو حُسَين مدفون ساختند . و رحلت ايشان تأثيرى عميق در استاد ما گذارد ، و موجب\r\n\r\n","description":"","footnote":"","page_name":" 40 ","page_number":64},
  {"content":"\r\n\r\nپيدايش يا اشتداد كسالت قلبى و اعصاب شد .\r\nو علّت ديگر ، سكته و درگذشت عيالشان بود كه آن نيز تأثير عميقى در ايشان گذاشت ؛ چون مهر و محبّت اين بانوى بزرگوار ، چون شير و شكر با ايشان درآميخته ، و زندگانى خوشى كه بر اساس مهر و وفا و صفا پايه گذارى شده بود برهم زد .\r\nو چنانچه از پاسخ تسليتى كه براى حقير نوشته‌اند پيداست ؛ با آنكه چندين بار در اين نامه حَمد خدا را بجا آورده و جملات الحَمدُ للَّه و للّه الحَمد تكرار شده است ؛ نوشته‌اند : « با رفتن او براى هميشه خطِّ بطلان به زندگانى خوش و آرامى كه داشتيم كشيده شد . »\r\nاين بانوى مؤمن كه او نيز از خاندان طهارت و از بنات أعمام ايشانست دختر مرحوم آية الله حاج ميرزا مهدى آقاى تبريزى بود كه او با پنج برادر خود آقايان : حاج ميرزا محمّد آقا ، و آقاى حاج ميرزا على أصغر آقا ، و آقاى حاج ميرزا كاظم آقا ( داماد مظفّر الدّين شاه ) و آقاى حاج ميرزا رضا ، و برادر ديگرى ، همه از علماء و از فرزندان مرحوم آية الله آقاى حاج ميرزا يوسف تبريزى بوده‌اند . نام آن مرحومه ، قمر السّادات و نام لقب او ، مهدوى است ، زيرا پدر ايشان : حاج ميرزا مهدى آقا ، به مهدوى معروف بوده‌اند . و وفات آن مرحومه در شب چهارشنبه 27 ذو القعدة الحرام 1384 واقع شده است .\r\nايشان مىفرمودند : عيال ما زن بسيار مؤمن و بزرگوارى بود . ما در معيّت ايشان براى تحصيل بنجف اشرف مشرّف شديم ، و ايّام عاشورا براى زيارت بكربلا مىآمديم ، و پس از پايان اين مدّت چون به تبريز مراجعت كرديم ؛ روز عاشورائى ايشان در منزل نشسته و مشغول خواندن زيارت عاشورا بود ، مىگويد :\r\nدلم ناگهان شكست ؛ و با خود گفتم ده سال در كنار مرقد مطهّر حضرت\r\n\r\n","description":"","footnote":"","page_name":" 41 ","page_number":65},
  {"content":"\r\n\r\nأبا عبد الله الحسين در روز عاشوراء بوديم ، و امروز از اين فيض محروم شده‌ايم .\r\nيك مرتبه ديدم كه در حرم مطهّر در زاويهء حرم بين بالا سر و روبرو ايستاده‌ام ، و رو بقبر مطهّر مشغول خواندن زيارت هستم . و حرم مطهّر و خصوصيّات آن بطور سابق بود ؛ ولى چون روز عاشورا بود ، و مردم غالباً براى تماشاى دسته و سينه زنان مىروند ، فقط در پائين پاى مبارك ، مقابل قبر سائر شهداء چند نفرى ايستاده ؛ و بعضى از خُدّام براى آنها مشغول زيارت خواندن هستند .\r\nو چون به خود آمدم ديدم در خانهء خود نشسته ، و در همان محلّ مشغول خواندن بقيّهء زيارت هستم .\r\nبارى ، اين بانوى بزرگوار نيز در جوار حضرت معصومه سلامُ اللهِ عليها در قبرستان مرحوم آية الله حائرى يزدى در قسمت الحاقى ، دست چپ در يكى از بُقعه‌هاى خانوادگى مدفون شده‌اند .\r\nو استاد ما پيوسته در عصرهاى پنجشنبه ، اوّل به زيارت اين مخدَّره و سپس به زيارت اخوى خود ، در ضمن زيارت اهل قبور مىرفتند . * * *\r\n\r\nروش استاد علامه طباطبايى در حكمت و فلسفه\r\nروش علمى : استاد ، مردى متفكّر و در تفكّر عميق بودند . هيچگاه از مطلبى به آسانى عبور نمىكردند ؛ و تا بعمق مطلب نمىرسيدند و اطراف و جوانب آن را كاوش نمىنمودند دست بر نمىداشتند .\r\nدر بسيارى از مواقع كه يك سؤال بسيط و ساده‌اى از ايشان مىشد ، در يك مسألهء فلسفى و يا تفسيرى و يا روائى ، و ممكن بود با چند كلمه جواب ، فورى پاسخ داده شده و مطلب تمام شود ؛ ايشان قدرى ساكت مىماندند و پس از آن چنان اطراف و جوانب و احتمالات و مواضع ردّ و قبول را بررسى و بحث مىنمودند كه حكم يك درسى را پيدا مىكرد .\r\n\r\n","description":"","footnote":"","page_name":" 42 ","page_number":66},
  {"content":"\r\n\r\nدر مباحث فلسفى از دائرهء برهان خارج نمىشدند ؛ و مواضع مغالطه و جدال و خطابه و شعر را خوب از قياسات برهانيّه جدا مىكردند ، و تا مسأله به اوّليّات و نظائرها منتهى نمىشد دست بر نمىداشتند . و هيچگاه مسائل فلسفى را با مسائل شهودى و عرفانى و ذوقى خلط نمىنمودند ؛ در مسائل فلسفى - در موقع تدريس - يك سخن از مسائل شهودى داخل نميشد ؛ و در اين جهت با صدر المتألّهين و حكيم سبزوارى فى الجمله متفاوت بودند .\r\nبسيار دوست داشتند كه در هر رشته از علوم ، بحث از مسائل همان علم شود ؛ و از موضوعات و احكام همان علم بحث و گفتگو شود ؛ و علوم با يكديگر درهم و برهم نگردند . و بسيار رنج مىبردند از كسانى كه فلسفه و تفسير و اخبار را با هم خلط مىكنند ؛ و چون برهان دستى از آنها نمىگيرد و در مسأله در مىمانند به روايات و تفسير متوسّل مىشوند و با استشهاد به آنها مىخواهند برهان خود را تمام كنند .\r\nاز مرحوم ملّا محسن فيض كاشانى بسيار تمجيد مىكردند و مىفرمودند : اين مرد جامع علوم است و بجامعيّت او در عالم اسلام كمتر كسى را سراغ داريم ؛ و ملاحظه مىشود كه در علوم مستقلّا وارد شده ، و علوم را با هم خلط و مزج نكرده است .\r\nدر تفسير « صافى » و « أصفى » و « مُصفَّى » كه روش تفسير روائى را دارد ، ابداً وارد مسائل فلسفى و عرفانى و شهودى نمىگردد . در اخبار ، كسى كه كتاب « وافى » او را مطالعه كند مىبيند يك اخبارى صرف است و گوئى اصلًا فلسفه نخوانده است . در كتاب‌هاى عرفانى و ذوقى نيز از همان روش تجاوز نمىكند ، و از موضوع خارج نمىشود ؛ با اينكه در فلسفه استاد و از مبرّزان شاگردان صدر المتألّهين بوده است .\r\n\r\nنظريات استاد علامه در فلسفه\r\nاستاد ما از بو على سينا تجليل مىكردند ، و او را در فنّ برهان و استدلال\r\n\r\n","description":"","footnote":"","page_name":" 43 ","page_number":67},
  {"content":"\r\n\r\nفلسفى از مرحوم صدر المتألّهين قوىتر مىشمردند ؛ ولى نسبت به صدر المتألّهين و روش فلسفى او در دگرگونى فلسفهء يونان ، و بسبك و روش تازه و نوين چون أصالة الوجود و وَحدت و تشكيكِ در وجود ، و پيدا شدن مسائل جديدى چون قضيّهء امكانِ اشرف ، و اتّحاد عاقل و معقول ، و حركت جوهريّه ، و حدوث زمانى عالم بر اين اصل ، و قاعدهء بَسيطُ الحقيقَةِ كُلُّ الاشْيآء ، و نظائرها « 1 » بسيار مُعجب و خوشايند بودند .\r\nعلّامهء طباطبائى فلسفهء صدر المتألّهين را بواقع نزديكتر مىيافتند . و خدمت او را بعالم علم و فلسفه بعلّت تكثير مسائل فلسفه ( كه در اين فلسفه ، از دويست مسأله به هفتصد مسأله ارتقاء يافت ) فوق العاده تقدير مىكردند .\r\nو از اينكه صدر المتألّهين تنها بدنبال مكتب مشّائين نرفته ؛ و فلسفهء فكرى و ذهنى را با اشراق باطنى و شهود قلبى جمع كرده ، و هر دوى آنها را با شرع انور تطبيق نموده است بسيار تحسين مىكردند .\r\nصدر المتألّهين در كتب خود از جمله « أسفار أربعه » و « مبدأ و معاد » و « عرشيّه » و بسيارى از رساله‌هاى ديگرش اثبات كرده است كه بين شرع كه حكايت از واقع مىكند ، و بين روش فكرى ، و شهود وجدانى تفاوتى نيست ؛ و اين سه منبع از يك سرچشمه مبدأ مىگيرند ، و هر يك ديگرى را تأييد و تقويت مىكند .\r\nو اين بزرگترين خدمتى است كه اين فيلسوف بعالَم وجدان و بعالم فلسفه\r\n\r\n\r\n","description":"","footnote":"\r\n( 1 ) و از جمله متفرّدات فلسفهء ملّا صدرا ، يكى مسألهء واحد بالصّرافه بودن ذات اقدس حقّ است ، و ديگر مسألهء علم حضورى داشتن علّت به معلول خود . بو على سينا در كتاب « شفاء » صريحاً قائل به وحدت عددى بودن حقّ شده است و نيز علم ذات اقدس حقّ را بموجودات علم حصولى مىداند نه حضورى . ملّا صدرا در اين دو مسأله نيز دليل بو علىّ را ابطال كرده است . و اين دو مسأله از اهمّ مسائل اعتقادى است .\r\n","page_name":" 44 ","page_number":68},
  {"content":"\r\n\r\nو بعالم شرع نموده است . و براى مستعدّينِ كمال ، و قبول فيوضات ربّانيّه ، همهء راهها را باز ، و درى را به روى آنان نبسته است .\r\nگرچه اساس و ريشهء اين نظريّه در كلمات مُعلّم ثانى أبو نَصر فارابى ، و بو على سينا ، و شيخ إشراق ، و خواجه نصير الدّين طوسى ، و شمس الدين بن تُركه نيز ملاحظه شده است ؛ ولى آن كسى كه موفّق به انجام اين مهمّ شد ، كه بدين طرز عالى و اسلوب بديع اين مقصد را بپايان برساند ، خصوص اين فيلسوفِ زنده دِل متشرّع عاليقدر است .\r\nمرحوم استاد معتقد بودند كه صدر المتألّهين فلسفه را از اندراس و كهنگى بيرون آورد ، و روح نوينى در آن بخشيد ، و جان تازه‌اى در او دميد ؛ پس مىتوان او را زنده كنندهء فلسفهء اسلاميّه دانست .\r\nو از اينها گذشته استاد ما نسبت بمقام زهد و بى اعتنائى به دنيا ، و بروش ارتباط با خدا ، و تصفيهء باطن ، و رياضات شرعيّه ، و انزوائى كه صدر المتألّهين داشت و در كهَك قم بتصفيهء سرّ مشغول شد و طهارت نفس را اهمّ از هر چيز شمرد ، بسيار ارزش قائل بوده و تحسين مىنمودند .\r\nو معتقد بودند كه : غالب اشكالاتى كه بر صدر المتألّهين و فلسفهء او مىشود ، ناشى از عدم فهم و عدم وصول ادراك بحاقّ مسائل اوست . گرچه خود ايشان نيز ببعضى از استدلالات او نظرهائى داشتند ؛ ولى من حيث المجموع او را زنده كنندهء فلسفهء اسلاميّه ، و از طراز فلاسفهء درجهء اوّل اسلام چون بو علىّ و فارابى مىشمردند ؛ و خواجه نَصير الدّين و بَهْمَنيار و ابن رُشد و ابن تُركه را در رديف فلاسفهء درجهء دوّم مىدانستند\r\n. استاد ما در مباحث وجود ، به مسألهء تشكيك وجود قائل بوده و وحدت عرفاء را نيز قبول داشته و آن را منافى با تشكيك نمىدانستند ؛ بلكه درجه‌اى عاليتر و مقامى رفيع‌تر از تشكيك از نقطهء نظر ديدگاه عارف مىدانستند كه با\r\n\r\n","description":"","footnote":"","page_name":" 45 ","page_number":69},
  {"content":"\r\n\r\nوجود تشكيك ، اين وحدت پيدا مىشد .\r\nو در حوزهء علميّهء قم دوره‌هائى از فلسفه چه « أسفار » و چه « شفاء » را تدريس نموده ، و يگانه فيلسوف در عالم اسلام شمرده مىشدند . و حتّى در ساليان اخير يكدوره خارج فلسفه را براى بعضى از طلّاب خصوصى تدريس ، و محصّل و نتيجهء آن را به صورت دو جلد كتاب « بدايةُ الحكمَة » و « نهايةُ الحكمَة » تهيّه و در معرض استفادهء عموم قرار دادند .\r\nدر اينكه ايشان تنها متخصّص فلسفهء شرق در تمام عالم بوده‌اند بين دوست و دشمن خلافى نيست .\r\nگويند : آمريكا قبل از سى سال ، ايشان را بهتر از آنچه ايرانيان شناختند شناخت ؛ و براى آنكه علّامه را به عنوان لزوم تدريس فلسفهء شرق در آمريكا بدانجا برد ، به شاه طاغوتى ايران ( محمّد رضا ) متوسّل شد ، و شاه ايران از حضرت آية الله العظمى بروجردىّ رضوانُ اللهِ عليه اين مهمّ را خواستار شد ، و آية الله بروجردى هم پيغام شاه را به حضرت علّامه رسانيدند ؛ ولى علّامه قبول نكردند .\r\n\r\nبدون ورود در مباحث فلسفيه ، روايات اصوليه قابل فهم نيست\r\nبارى ، بر خلاف بسيارى كه معتقدند : در ابتداء خوبست محصّلين كاملًا به اخبار و روايات ائمّهء طاهرين عليهم السّلام اطّلاع پيدا كنند ، و سپس فلسفه بخوانند ؛ ايشان مىفرمودند : معناى اين كلام همان كَفانا كِتابُ اللَه است . روايات ما مشحون از مسائل عقليّهء عميقه و دقيقه و مستند به برهان فلسفى و عقلى است ؛ بدون خواندن فلسفه و منطق و ادراك طريق برهان و قياس كه همان رشد عقلى است ، چگونه انسان مىتواند به اين درياى عظيم روايات وارد شود ؟ و از آنها در امور اعتقاديّه بدون عنوان تقليد و شكّ ، اطمينان و يقين حاصل كند ؟ روايات واردهء از ائمّهء معصومين ، غير از روايات واردهء از اهل تسنّن است ، و غير از روايات و اخبار واردهء در سائر مذاهب و اديان ؛ كه آنها همگى\r\n\r\n","description":"","footnote":"","page_name":" 46 ","page_number":70},
  {"content":"\r\n\r\nبسيط و قابل فهم عامّه است .\r\nچرا كه ائمّهء معصومين عليهم السّلام شاگردان مختلفى داشته‌اند ، و بيانات متفاوتى ؛ بعضى از آنها ساده و قابل فهم عموم است ؛ و غالباً آنچه در اصول عقائد و مسائل توحيد آمده مشكل و غامض است ، كه براى افراد خاصّى از اصحاب خود كه اهل فنّ مناظره و استدلال بوده‌اند بيان مىكرده‌اند ، و همان شاگردان بر اساس ترتيب قياسات برهانيّه با خصم وارد بحث مىشدند . آن وقت چگونه مىتوان بدون اتّكاء به عقل و مسائل عقليّه و ترتيب قياسهاى اقترانى و استثنائى تحصيل يقين نمود ؟\r\nاز باب نمونه و مثال ما در اينجا يكى از اين مباحث را مىآوريم و آن ، مبحث توحيد ذات پروردگار است :\r\n\r\nآيات قرآن كريم دلالت بر وحدت بالصرافه خداوند دارد\r\nيكى از مسائل مهمّ اسلام كه آن را از سائر مذهب‌ها و مكتب‌ها متمايز مىكند ، مسألهء توحيد است . و اين مسأله در عين واقعيّت ، به اندازه‌اى غامض است كه ادراك آن براى سائر ملل و مكاتب آسان نبوده ، و هر چه گفته‌اند و نوشته‌اند و متفكّران آنها تحقيق و تدقيق نموده‌اند ؛ با وجود اعتراف اجمالى به توحيد ، معذلك ملّيّين و الهيّين آنها از توحيد عددى ذات اقدس حضرت احديّت قدمى فراتر نگذارده‌اند .\r\nاين مسأله از اهمّ مسائل قرآن كريم است ؛ و بلكه اسّ و اساس معارف قرآن و تجلّى گر أصالت قرآن ، و روشنگر تمام معارف و اخلاق و احكام واردهء در قرآن است . و بر همين اصل ، قرآن با سائر اديان و مذاهب تحدّى نموده و آنانرا به بحث فرا خوانده است . و نه تنها عليه وثنيّين و ثنويّين و مشركين و مادّيّين و طبيعيّين بمبارزه و مخاصمه برخاسته است ، بلكه عليه اديان آسمانى كه دستخوش تحريف شده و آن اصالت توحيد را به شكل محرّف و مَسخ شده‌اى بيان مىكنند ، بجدال برخاسته و آنانرا به مُحاجّه دربارهء وحدت ذات حقّ\r\n\r\n","description":"","footnote":"","page_name":" 47 ","page_number":71},
  {"content":"\r\n\r\nمىخواند .\r\nوحدت ذات حقّ جلّ و عزّ ، وحدت عَدَدى نيست ؛ بلكه وحدت بالصَّرافة است . يعنى صِرف الوجود است ، و مَحْض الوجود است ؛ كه با تصوّر چنين وحدتى ، وجود ديگرى مماثل آن قابل تصوّر نيست .\r\nو البتّه وجوديكه صرف و محض باشد ، بى نهايت است ازلًا و ابداً ، ذاتاً و صفةً ، و شدّةً و كَثرةً و سعةً ؛ بطوريكه در هر مرحله اگر وجود ديگرى فرض شود آن وجود داخل در آن وجود صرف بوده ، و بنابراين ديگر فرض غيريّت و بينونت و استقلال معنى ندارد ؛ وَ كُلَّما فَرَضْتَهُ ثانيًا عادَ أوَّلًا .\r\nلذا در روايت داريم : وَاحِدٌ لَا بِعَدَدٍ ؛ قَآئِمٌ لَا بِعَمَدٍ .\r\nاين حقيقت در قرآن كريم بطور روشنى در همه جاى قرآن به چشم مىخورد . و تعليم قرآنى تمام اقسام وحدت‌هاى عددى و جنسى و نوعى را از ذات اقدس او نفى مىكند ، و بجنگ تثليث مىرود . و قول آنان كه اقانيم را كه عبارتند از اب و ابن و روح - كه مراد ذات و علم و حيات است - در عين اينكه سه تا است يكى مىشمرند ( مثل انسانيكه زنده و عالم است ؛ در عين آنكه يك انسان است سه تا است : ذات و علم و حيات انسان ) مردود و باطل مىشمرد ؛ و اين وحدت را لائق ذات حقّ نمىداند .\r\nقرآن كريم براى خداوند وحدتى قائل است كه با آن وحدت ، فرض هر گونه كثرتى چه در ذات و چه در صفات باطل است ، و هر چه از كثرت در اين باب فرض شود ، عين همان ذات واحد بوده است . چون خداوند حدّ ندارد ، و ذات او عين صفات اوست ؛ و هر صفتى كه فرض شود ، عين صفت ديگرى است ؛ كه براى او بطور لا يتناهى و غير محدود و غير محصور و غير متعيّن فرض شده است .\r\nتَعَالَى اللَهُ عَمَّا يُشْرِكُونَ ، وَ سُبْحَانَهُ عَمَّا يَصِفُونَ .\r\n\r\n","description":"","footnote":"","page_name":" 48 ","page_number":72},
  {"content":"\r\n\r\nو به همين سبب است كه هر جا در قرآن كريم نام قهّاريّت خدا برده مىشود ، اوّلًا خدا را به وحدت توصيف مىكند و سپس به قهّاريّت . براى آنكه اين معنى را برساند كه وحدت او بطوريست كه براى هيچكس مجال آن را نمىگذارد كه براى او وجود مماثلى بتواند فرض كند ؛ تا چه رسد به آنكه از دائرهء فرض خارج و در عالم وجود تحقّق گيرد و بمرحلهء واقعيّت و ثبوت برسد .\r\nدر آيات زير توجّه كنيد :\r\n  أَ أَرْبابٌ مُتَفَرِّقُونَ خَيْرٌ أَمِ اللَّهُ الْواحِدُ الْقَهَّارُ ما تَعْبُدُونَ مِنْ دُونِهِ إِلَّا أَسْماءً سَمَّيْتُمُوها أَنْتُمْ وَ آباؤُكُمْ   . « 1 »\r\n« آيا صاحب اختياران و مدبّرانِ جداجدا بهترند ، يا الله كه او واحد و قهّار است ؟ شما غير از ذات اقدس او چيزى را نمىپرستيد مگر نامهائى را كه شما و پدرانتان بر آنها گذارده ايد ! »\r\nتوصيف خداوند را به وحدت قاهره كه هر شريك مفروضى را مقهور مىكند ؛ براى هر معبودى غير از ذات اقدس او ، غير از اسم چيزى را باقى نمىگذارد .\r\n أَمْ جَعَلُوا لِلَّهِ شُرَكاءَ خَلَقُوا كَخَلْقِهِ فَتَشابَهَ الْخَلْقُ عَلَيْهِمْ قُلِ اللَّهُ خالِقُ كُلِّ شَيْءٍ وَ هُوَ الْواحِدُ الْقَهَّارُ  . « 2 »\r\n« آيا براى خداوند شريكانى قرار دادند كه آنها نيز مانند خلقت خدا خلق كنند ، و در اين صورت خلق بر آنها مشتبه گردد ؟ بگو خداوند خالق هر چيزيست ؛ و اوست واحد قَهّار »\r\n\r\n\r\n","description":"","footnote":"\r\n( 1 ) . ذيل آيهء 39 و صدر آيهء 40 ، از سورهء 12 : يوسف\r\n( 2 ) ذيل آيهء 16 ، از سورهء 13 : الرّعد\r\n","page_name":" 49 ","page_number":73},
  {"content":"\r\n\r\n لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  . « 1 »\r\n« پادشاهى و صاحب اختيارى امروز براى كيست ؟ براى خداوند واحد قهّار است . »\r\nچون ملكيّت مطلقهء الهيّه ، براى غير او مالكى نمىگذارد الّا آنكه نفس آن مالك و ما يَمْلك او را ملك طلق خدا قرار مىدهد .\r\n\r\nخطب أمير المؤمنين عليه السلام درباره وحدت بالصرافه ذات حق\r\nاز اين وحدت ذات اقدس احديّت ، حضرت مولى الموحّدين أمير المؤمنين عَلَيه أفضلُ الصّلوةِ و السّلام پرده برداشتند ؛ و در بسيارى از خطب و كلمات ، آنحضرت بطور مشروحى وحدت بالصَّرافه خدا را بيان مىكند .\r\nاز جمله خطبهء اوّل از « نهج البلاغة » : أَوَّلُ الدِّينِ مَعْرِفَتُهُ ؛ وَ كَمَالُ مَعْرِفَتِهِ التَّصْدِيقُ بِهِ ؛ وَ كَمَالُ التَّصْدِيقِ بِهِ تَوْحِيدُهُ ؛ وَ كَمَالُ تَوْحِيدِهِ الإخْلَاصُ لَهُ ؛ وَ كَمَالُ الإخْلَاصِ لَهُ نَفْىُ الصِّفَاتِ عَنْهُ - تا آخر خطبه .\r\nو از جمله خطبهء شصت و سوّم : الْحَمْدُ لِلَّهِ الَّذِى لَمْ يَسْبِقْ لَهُ حَالٌ حَالًا فَيَكُونَ أَوَّلًا قَبْلَ أَنْ يَكُونَ ءَاخِرًا ، وَ يَكُونَ ظَاهِرًا قَبْلَ أَنْ يَكُونَ بَاطِنًا . كُلُّ مُسَمًّى بِالْوَحْدَةِ غَيْرُهُ قَلِيلٌ ، وَ كُلُّ عَزِيزٍ غَيْرُهُ ذَلِيلٌ - تا آخر خطبه .\r\nو از جمله خطبهء صد و پنجاهم : الْحَمْدُ لِلَّهِ الدَّآلِّ عَلَى وُجُودِهِ بِخَلْقِهِ ؛ وَ بِمُحْدَثِ خَلْقِهِ عَلَى أَزَلِيَّتِهِ ؛ وَ بِاشْتِبَاهِهِمْ عَلَى أَنْ لَا شِبْهَ لَهُ . لَا تَسْتَلِمُهُ الْمَشَاعِرُ ؛ وَ لَا يَحْجُبُهُ السَّوَاتِرُ ؛ لِافْتِرَاقِ الصَّانِعِ وَ الْمَصْنُوعِ ، وَ الْحَآدَّ وَ الْمَحْدُودِ ، وَ الرَّبِّ وَ الْمَرْبُوبِ ، الاحَدِ لَا بِتَأْوِيلِ عَدَدٍ ، وَ الْخَالِقِ لَا بِمَعْنَى حَرَكَةٍ وَ نَصَبٍ - تا آخر خطبه .\r\nو از جمله خطبهء صد و شصت و يكم : الْحَمْدُ لِلَّهِ خَالِقِ الْعِبَادِ ، وَ سَاطِحِ الْمِهَادِ ، وَ مُسِيلِ الْوِهَادِ ، وَ مُخْصِبِ النِّجَادِ . لَيْسَ لِاوَّلِيَّتِهِ ابْتِدَآءٌ ؛ وَ\r\n\r\n\r\n","description":"","footnote":"\r\n( 1 ) ذيل آيهء 16 ، از سورهء 40 : غافر\r\n","page_name":" 50 ","page_number":74},
  {"content":"\r\n\r\nلَا لِازَلِيَّتِهِ انْقِضَآءٌ . هُوَ الاوَّلُ لَمْ يَزَلْ ، وَ الْبَاقِى بِلَا أَجَلٍ . خَرَّتْ لَهُ الْجِبَاهُ ؛ وَ وَحَّدَتْهُ الشِّفَاهُ - تا آخر خطبه .\r\nو از جمله خطبهء صد و هشتاد و چهارم : مَا وَحَّدَهُ مَنْ كَيَّفَهُ ؛ وَ لَا حَقِيقَتَهُ أَصَابَ مَنْ مَثَّلَهُ ؛ وَ لَا إيَّاهُ عَنَى مَنْ شَبَّهَهُ ؛ وَ لَا صَمَدَهُ مَنْ أَشَارَ إلَيْهِ وَ تَوَهَّمَهُ - تا آخر خطبه .\r\nو از جمله خطبهء آنحضرت در جواب ذِعْلب كه گفت : يَا أَمِيرَالْمُؤْمِنِينَ ، هَلْ رَأَيْتَ رَبَّكَ ؟\r\nفَقَالَ عَلَيْهِ السَّلَامُ : وَيْلَكَ يَا ذِعْلَبُ ! لَمْ أَكُنْ لِاعْبُدَ رَبًّا لَمْ أَرَهُ . اين خطبه طويل است و شامل مطالب بسيار عالى دربارهء توحيد بالصَّرافه است ، و آن را صدوق در « توحيد » با إسناد خود از آنحضرت نقل مىكند .\r\nو از جمله خطبهء آنحضرت است كه در « احتجاج » طبرسى آمده است : دَلِيلُهُ ءَايَاتُهُ ؛ وَ وُجُودُهُ إثْبَاتُهُ ؛ وَ مَعْرِفَتُهُ تَوْحِيدُهُ ؛ وَ تَوْحِيدُهُ تَمْيِيزُهُ مِنْ خَلْقِهِ ؛ وَ حُكْمُ التَّمْيِيزِ بَيْنُونَةُ صِفَةٍ لَا بَيْنُونَةُ عُزْلَةٍ . - تا آنكه مىفرمايد : لَيْسَ بِإلَهٍ مَنْ عُرِفَ بِنَفْسِهِ ؛ هُوَ الدَّآلُّ بِالدَّلِيلِ عَلَيْهِ ؛ وَ الْمُؤَدِّى بِالْمَعْرِفَةِ إلَيْهِ\r\n\r\nبحث علامه طباطبايى درباره بالصرافه بودن وحدت حق\r\nبارى ، اين مطالب را استاد علّامهء طباطبائى بطور مشروح در تفسير « الميزان » ج 6 از صفحهء 96 تا 1 0 8 آورده‌اند ؛ سپس در بحث تاريخى مىفرمايند :\r\nگفتار به اينكه عالم صانعى دارد ، و پس از آن ، گفتار به اينكه او واحد است ؛ از قديم‌ترين مسائلى است كه در بين مفكّرين نوع بشرى بوده ، و فطرت مركوزهء در بشر آنها را بچنين عقيده‌اى فرا مىخوانده است . حتّى مذهب بت پرستان كه بناى آن بر شرك است ؛ اگر در حقيقتش دقّت شود معلوم مىشود كه اصل آن براساس توحيد صانع بوده ، و كمك كارانى نيز براى خود قرار مىداده‌اند :  ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى  و اگرچه اين اصل از\r\n\r\n","description":"","footnote":"","page_name":" 51 ","page_number":75},
  {"content":"\r\n\r\nمجراى خود منحرف شد ، و بازگشتش به استقلال و اصالت خدايان درآمد ؛ و اصالت خدا بر كنار رفت .\r\nو سرشت انسان كه او را دعوت به توحيد مىكند ؛ اگرچه او را دعوت بخداى يگانه و واحدى مىكند كه در عظمت و كبرياء ، چه در ناحيهء ذات و چه در ناحيهء صفت غير محدود است ؛ الّا اينكه الفت انسان و انس او در ظرف زندگى بوحدت‌هاى عددى از يكطرف ، و ابتلاء مِلّيّون و الهيّون به بت‌پرستها و دوگانه شناس‌ها كه مجبور بودند شرك و تثليث و دوگانه‌پرستى را بردارند ، از طرف ديگر ؛ كه بالملازمه نفى شرك عددى ، اثبات وحدت عددى براى خداوند مىنمود ؛ وحدت عدديّهء خداى را در اذهان مسجّل كرد و حكم فطرت غريزه‌اى مغفولٌ عنه بماند .\r\nو به همين جهت است كه آنچه از كلمات بزرگان از فلاسفهء الهيّين از مصر قديم و يونان و اسكندريّه و غيرهم نقل شده است ، و همچنين افراديكه بعد از آنها آمده‌اند ؛ وحدت عددى ذات حقّ است . حتّى آنكه شيخ الرّئيس أبو على سينا در كتاب « شفاء » تصريح به وحدت عددى ذات حقّ مىكند ؛ و بعد از او فلاسفهء اسلام كه آمدند تا حدود سنهء يكهزار از هجرت نبويّه ، همگى قائل به وحدت عددى حقّ شدند ، و باحثين از متكلّمين نيز آنچه در احتجاجات خود آورده‌اند زياده بر وحدت عددى نيست ؛ و در عين آنكه همهء آنها ادلّه و براهين خود را از قرآن كريم آورده‌اند ؛ امّا از اين قرآن غير از وحدت عددى نفهميده‌اند .\r\nاين محصّل آنچه اهل بحث در اينجا گفته‌اند .\r\nو امّا آنچه قرآن كريم دربارهء معنى توحيد مىگويد ، اوّلين گامى است كه در تعليم معرفت اين حقيقت برداشته شده است ، ليكن اهل تفسير و بطور كلّى تمام كسانى كه با قرآن كريم سروكار داشته‌اند ؛ چه از صحابهء رسول الله و چه از تابعين و چه از كسانى كه بعد از آنها آمده‌اند ، همگى ، اين بحث شريف را دنبال\r\n\r\n","description":"","footnote":"","page_name":" 52 ","page_number":76},
  {"content":"\r\n\r\nننموده و مهمل گذارده‌اند .\r\nاين كتاب‌هاى جوامع احاديث و اين كتاب‌هاى تفسير است كه همگى در مَرآى و منظر ماست ؛ و در تمام آنها اثرى از اين حقيقت به چشم نمىخورد ، نه با بيانى كه شرح آيات قرآن را دهد ، و نه با طىّ طريق برهان و استدلال .\r\nو نديديم ما كسى كه بتواند از اين حقيقت بُرقع بر افكند ، مگر آنچه در كلام إمام علىّ بن أبى طالب عَلَيه أفضلُ السَّلام ، بخصوص ديده شده است . آرى كلام علىّ اين درِ بسته را گشود و پرده را برداشت ؛ و با بهترين و روشن‌ترين راهى و واضح‌ترين طريقى از براهين ، حجاب را از رخ آن برداشت .\r\nو عجيب آنست كه بعد از علىّ اين كلام دربارهء اهل فلسفه و تفسير و حديث ديده نشده تا بعد از هزار سال از هجرت در كلام فلاسفهء اسلام « 1 » آمد ؛ و آنها خود گفتند كه ما اين حقيقت را از علىّ گرفته‌ايم .\r\nو اين سرّ آن بود كه ما نمونه‌هائى از آن كلمات علىّ را ذكر كرديم ؛ چون اين گونه سلوك احتجاجى برهانى در كلام غير از او ديده نشده است كه همهء آنها مبنى بر صرافت وجود و أحديّت ذات اقدس خدا باشد جلّتْ عظمتُه .\r\nو سپس علّامه در پاورقى فرموده‌اند : در اينجاست كه مرد ناقد خبير و متدبّر و متفكّر عميق از آنچه از بعض از علماء اهل بحث و گفتگو صادر شده است كه اين خطبه‌هاى حضرت أمير المؤمنين كه در « نهج البلاغة » آمده است انشاء حضرت نيست ، و از ساختگىهاى سيّد رضىّ است ؛ سر انگشت\r\n\r\n\r\n","description":"","footnote":"\r\n( 1 ) مراد از فلاسفهء اسلام بعد از هزار سال از هجرت ، صدر المتألّهين است كه او در كتاب‌هاى خود قائل به وحدت بالصّرافه بودن ذات حقّ شد و اين معنى را به ابلغ وجهى به ثبوت رسانيد ، و كلام ابن سينا را در توحيد عددى بودن ذات حقّ نفى كرد . صدر المتألّهين در حدود سنهء 979 هجريّهء قمريّهء در شيراز متولّد شده است .\r\n","page_name":" 53 ","page_number":77},
  {"content":"\r\n\r\nتعجّب به دندان بايد بگزد .\r\nو اى كاش من مىفهميدم كه چگونه ساختگى بودن مىتواند در اين موقف علمى دقيقى كه افهام علماء حتّى پس از آنكه علىّ بن أبى طالب درش را باز كرد و پرده‌اش را بر گرفت ، قدرت و قوّتِ وقوف بر آن را نيافت ؛ راه پيدا كند ؟ و قرون متماديه بعد از افكار مترقّى در طول هزار سال در راه سير تكاملى فكرى نتواند به آن برسد ؛ و غير از علىّ بن أبى طالب ، نه صحابه و نه تابعين نتوانستند اين بار را حمل كنند ، و بر اين حقيقت واقف گردند ، و طاقت ادراك آن را داشته باشند .\r\nآرى ! كلام اين گونه افراديكه « نهج البلاغة » را به ساختگى بودن مىخواهند از صحنه خارج كنند ، با بلندترين آهنگ فرياد مىزند كه : آنان چنين پنداشته‌اند كه حقائق قرآنيّه و اصول عاليهء علميّه ، جز مفاهيم عامّه كه در دست همه است چيز دگرى نيست ؛ و فقط تفاضل ، به الفاظ فصيح و بيان بليغ است .\r\nما اين نمونه را در اينجا آورديم تا معلوم شود كه آنچه در خُطَب و روايات آمده مطالب مبتذل عامّى نيست ؛ بلكه بسيارى از آنها نياز به فهم قوىّ و برهان قويم دارد . و بر همين اساس استاد علّامهء طباطبائى تقويت فكر و تصحيح قياس و بطور كلّى منطق و فلسفه را لازم ؛ و قبل از رجوع به اين خزائن علميّهء اهل بيت عليهم السّلام ، فلسفه را مشكل‌گشا و راهنماى وحيد اين باب مىدانستند .\r\nو از اين گذشته ، حجّيّت روايات براى ما بواسطهء برهان عقلى است ؛ و رجوع به اخبار و تعبّد به آن و اسقاط ادلّهء عقليّه ، موجب تناقض و خُلف مىشود ؛ و اين مَحال است .\r\nو بعبارت ساده ، اخبار وارده قبل از رجوع بعقل و ترتيب قياس حجّيّتى ندارند ؛ و بعد از رجوع بعقل ، ديگر مَيزى و فرقى بين اين قياس عقلى و سائر ادلّهء عقليّه نيست . و در اين صورت ملتزم شدن بمفاد اخبار و نفى ادلّهء عقليّه\r\n\r\n","description":"","footnote":"","page_name":" 54 ","page_number":78},
  {"content":"\r\n\r\n، موجب تناقض و ابطال مقدّمه با نتيجهء بدست آمدهء از آنست .\r\n\r\nتعليقهء علّامهء طباطبائى بر « بحار الانوار » علّامهء مجلسى قدّس الله سرّهما\r\nعلّامهء طباطبائى قدَّس اللَه تربتَه به كتاب « بحار الانوار » جدّ ما « 1 » مرحوم علّامهء مجلسى بسيار ارج مىنهادند و آن را بهترين دائرة المعارف شيعه از نقطهء نظر جمع اخبار مىدانستند ؛ و بالاخصّ كيفيّت تفصيل فصول و تبويب ابواب آن كه بر نَهج مطلوب ، در هر كتابى ابواب را مرتّباً احصاء فرموده است و سپس در هر بابى به ترتيب ، آيات مناسب را از سورهء حمد تا آخر قرآن آورده و سپس به تفسير إجمالى اين آيات به ترتيب پرداخته است ، و پس از آن جميع رواياتى كه در اين باب از معصومين عليهم السّلام وارد شده است مرتّباً بيان كرده است ، و در ذيل هر روايت و نيز در آخر باب اگر نيازى بشرح و بيان داشته ، بيانى از خود ايراد نموده است .\r\nو معتقد بودند كه علّامهء مجلسى ، يك نفر حامى مذهب و احياء كنندهء آثار و روايات ائمّه عليهم السّلام بوده ، و مقام علمى و سعهء اطّلاع و طولِ باع او قابل تقدير . و از كيفيّت ورود در بحث و جرح و تعديل مطالب واردهء در\r\n\r\n\r\n","description":"","footnote":"\r\n( 1 ) جدّهء پدرى ما ، يعنى مادر پدر اين حقير ، خواهر علّامهء خبير مرحوم آية الله آقاى ميرزا محمّد طهرانى صاحب كتاب « مستدرك البحار » بوده است . و مادر او كه مادر علّامه آقا ميرزا محمّد طهرانى و جدّهء بزرگ ماست از نواده‌هاى عالم متضلّع مير محمّد صالح حسينى خاتون آبادى داماد علّامه ملّا محمّد باقر مجلسىّ بوده است كه دختر او را كه بنام فاطمه بيگم بوده است به ازدواج خود درآورده ، و بنابراين علّامهء مجلسى جدّ اعلاى مادرى ما خواهد شد . و چون مرحوم علّامه سيّد مهدى بحرالعلوم و مرحوم آية الله بروجردى از نواده‌هاى دخترى مجلسى اوّل ( ملّا محمّد تقىّ ) هستند - از دخترش آمنه بيگم كه با مرحوم ملّا محمّد صالح مازندرانى ازدواج كرده است - بنابراين آمنه بيگم عمّهء بزرگ مادرى ما از طرف پدر مىشود و مرحوم بحرالعلوم و آية الله بروجردى رضوانُ اللهِ عليهما از بنى عمّات ما يعنى از عمّه زادگان ما هستند .\r\n","page_name":" 55 ","page_number":79},
  {"content":"\r\n\r\n« مِرءَاة العقول » علميّت اين مجتهد خبير معلوم مىشود ؛ و اينكه زحمات او تا چه حدّ قابل تقدير است .\r\nو ليكن معذلك ( با وجود اجتهاد و بصيرت در فنّ روايات و احاديث ) در مسائل عميقهء فلسفيّه وارد نبوده است ؛ و مانند شيخ مفيد ، و سيّد مرتضى ، و خواجه نصير الدّين طوسى ، و علّامهء حِلّى كه از متكلّمين شيعه و پاسداران و حافظان مكتب بوده‌اند نبوده است .\r\nو بنابراين در بعضى از بياناتى كه دارد دچار اشتباه گرديده است ، و اين امر موجب تنزّل اين دائرة المعارف مىگردد . و بر اين اصل بنا شد در بحارالانوارى كه طبع جديد مىشود ، ايشان يكدوره مرور و مطالعه نموده و هر جا كه نياز به بيان دارد تعليقه بنويسند ؛ تا اين كتاب پر ارزش ، با اين تعليقات ، مستواى علمى خود را حفظ كند .\r\n\r\nسبب تعطيل شدن تعليقات علّامهء طباطبائى بر « بحار الانوار »\r\nاين امر عملى شد . و ايشان تا جلد ششم از طبع جديد را تعليقه نوشتند ، ليكن به لحاظ يكى دو تعليقه‌اى كه صريحاً در آنجا نظر علّامهء مجلسى را ردّ كردند ، اين امر براى طبقه‌اى كه تا اين اندازه حاضر نبودند نظريّات مجلسى مورد ايراد واقع شود خوشايند نشد ؛ و متصدّى و مباشر طبع ، بنا به الزامات خارجيّه ، از ايشان تقاضا كرد كه در بعضى از مواضع قدرى كوتاه‌تر بنويسند ؛ و از بعضى از ايرادات صرف نظر كنند .\r\nعلّامه حاضر نشدند ؛ و فرمودند : در مكتب شيعه ارزش جعفر بن محمّد الصّادق از علّامهء مجلسى بيشتر است ؛ و زمانيكه دائر شود به جهت بيانات و شروح علّامهء مجلسى ، ايراد عقلى و علمى بر حضرات معصومين عليهم السّلام وارد گردد ، ما حاضر نيستيم آن حضرات را به مجلسى بفروشيم .\r\nو من از آنچه به نظر خود در مواضع مقرّر ، لازم مىدانم بنويسم ؛ يك كلمه كم نخواهم كرد .\r\n\r\n","description":"","footnote":"","page_name":" 56 ","page_number":80},
  {"content":"\r\n\r\n57 لذا بقيّهء مجلّداتِ « بحار » بدون تعليقهء علّامهء طباطبائى طبع شد ؛ و اين اثر نفيس فاقد تعليقات علّامه گرديد . « 1 »\r\nو ما دو تعليقه از تعليقات علّامه را كه آنها باعث تعطيل تعليقات شد در اينجا مىآوريم ، و قضاوت را بعهدهء خوانندگان و اهل تحقيق مىگذاريم .\r\n\r\nذكر مواردى از تعليقات علّامهء طباطبائى بر « بحار الانوار »\r\nاوّل : تعليقهء صفحهء 100 از جلد اوّل ، كه چون علّامهء مجلسى معانى مختلفى را از نزد خود براى عقل نموده است ، ايشان اين معانى را ردّ نموده ، و مىگويند :\r\nآنچه را كه او - كه رحمت خدا بر او باد - معانى مختلفى براى عقل ذكر مىكند ، به ادّعاء اينكه اين معانى در اصطلاح ، معانى عقل هستند ؛ چنانچه بر شخص خبير و مطّلع در اين ابحاث پوشيده نيست ، نه منطبق است بر اصطلاح اهل بحث و نه منطبق است بر آنچه عامّهء مردم از غير اهل بحث ، آن را معانى عقل مىشمرند\r\n\r\n\r\n","description":"","footnote":"\r\n( 1 ) . حضرت استاد مىفرمودند : ما دربارهء امامت كه در احاديث جستجو و تفحّص به عمل مىآورديم ، در كتاب « بحار الانوار » به بيست و پنج حديث از صحاح معتبرهء اهل تسنّن برخورد كرديم كه از آن مصادر معتبره نقل شده است . سپس آنچه ما در كتب مطبوعه و در كتب خطّى آنها تفحّص كرديم ، يافت نشد . و حتّى كتابى كه مربوط به هشتصد سال قبل بود ؛ آن را از اوّل تا به آخر ورق زديم ، يكى از اين روايات بيست و پنجگانه در آنجا هم نبود ؛ از طرف عامّه بسيارى از احاديث كم شده و در كتب ساقط شده است - انتهى كلام استاد فقيد رضوان الله عليه . البتّه اگر دورهء « بحار الانوار » با تعليقات ايشان طبع مىشد ، در جاهاى مناسب ، از اين احاديث و غيرها سخن به ميان مىآمد و بسيارى از مشكلات دگر نيز حلّ مىشد ؛ و با تعطيل تعليقه‌هاى ايشان چه جنايت و ضرر عظيمى بر اين دائرة المعارف شيعه در طبع مجدّد آن وارد گرديده است .\r\n","page_name":" 57 ","page_number":81},
  {"content":"\r\n\r\nو آنچه او را در اين واقعه افكنده است دو چيز است :\r\nاوّل : سوء ظنّ به بحث كنندگان در معارف عقليّه از راه استدلالات عقليّه و براهين فلسفيّه .\r\nدوّم : آن راهى را كه خود او در طريق فهم معانى اخبار پيش گرفته ، و پيموده است ؛ و آن اينست كه جميع روايات را از طريق بيان ، در مرتبهء واحدى دانسته است ؛ و آن همان مرتبه ايست كه افهام عامّهء مردم بدان دسترسى دارند ؛ به اين دعوى كه اين مرتبه همان منزله ايست كه مُعظم اخباريكه جواب سؤالهاى مردم از ائمّه عليهم السّلام را در بردارند ؛ مشخّص مىسازد .\r\nدر حالى كه مىدانيم در اخبار ، مطالب عاليه و نفيسه ايست كه به حقائقى اشاره دارد كه بدانها غير از افهام عاليه و عقول خالصه كسى دسترسى ندارد .\r\nو در يك سطح قرار دادن اخبار ، موجب شده است كه معارف عاليه‌اى كه از ائمّه عليهم السّلام افاضه شده است اختلاط پذيرد ، و بيانات عاليه بعلّت تنزّل آنها به منزله‌اى كه منزلهء آنها نيست فاسد گردد ؛ و بيانات ساده نيز بعلّت عدم تعيّن و تميّز ، ارزش خود را از دست بدهد .\r\nهمهء سؤال كنندگان از راويان احاديث ، در سطح واحدى از فهم و ادراك نبوده‌اند ؛ و هر حقيقتى نيز در سطح واحدى از دقّت و لطافت نمىباشد . و كتاب خدا و سنّت رسول خدا مشحون است از اين كلام كه معارف دينى داراى مراتب مختلفى هستند ، و براى هر مرتبه افراد خاصّى مىباشند .\r\nالغاء كردن و ناديده گرفتن مراتب ، موجب از بين رفتن معارف حقيقيّه خواهد شد\r\n. دوّم : تعليقهء صفحهء 1 0 4 از جلد اوّل ، كه بعد از آنكه علّامهء مجلسى قول بعقول مجرّده را ردّ مىكند و مىفرمايد : تجرّد عقول عقلًا محال است ؛ و تجرّد اختصاص بذات واجب دارد ، و كلام فلاسفه را فضول قلمداد مىكند ؛ و بعد از\r\n\r\n","description":"","footnote":"","page_name":" 58 ","page_number":82},
  {"content":"\r\n\r\nآنكه گفته است : و بنا بر آنچه گفته‌اند ممكنست كه مراد از عقل همان نور پيغمبر باشد كه از آن انوار ، ائمّه عليهم السّلام منشعب شده است ؛ علّامهء طباطبائى در اينجا تعليقه دارند كه :\r\nرجوع فلاسفه بر ادلّهء عقليّه فضول نيست ؛ بلكه اوّلًا : آنها اثبات كرده‌اند كه حجّيّت ظواهر دينيّه متوقّف است بر برهانى كه عقل اقامه مىكند ؛ و عقل نيز از اعتماد و اتّكائش به مقدّمات برهانيّه ، فرقى بين مقدّمه‌اى و مقدّمهء ديگرى نمىگذارد .\r\nبنابراين اگر برهان بر امرى اقامه شد ، عقل اضطراراً بايد او را قبول كند .\r\nو ثانياً : ظواهر دينيّه متوقّف است بر ظهورى كه در لفظ بوده باشد ، و اين ظهور دليل ظنّى است ؛ و ظنّ نمىتواند با علم و يقينى كه از اقامهء برهان بر چيزى حاصل شده ، مقاومت كند .\r\nو امّا مسألهء تمسّك به برهان عقلى در مسائل اصول دين و سپس عزل كردن عقل را در اخبار آحادى كه در معارف عقليّه وارد شده است و عمل نكردن به آن ، نيست مگر از قبيل باطل كردن مقدّمه بسبب نتيجه‌اى كه از همان مقدّمه استنتاج مىشود ؛ و اين تناقض صريح است ؛ و اللهُ الهادى .\r\nپس اگر اين ظواهر بخواهند حكم عقل را ابطال كنند ، اوّلًا مفاد حكم خود را كه حجّيّتشان مستند به حكم عقل است ابطال كرده‌اند .\r\nو راه استوار و احتياط دينى براى كسانى كه گامى متين در ابحاث عميقهء عقليّه نگذارده‌اند ، اينست كه به ظاهر كتاب و ظاهر اخبار مستفيضه عمل كنند ؛ و علم بواقع امر را به خدا ارجاع دهند ؛ و از ورود در ابحاث عميقهء عقليّه إثباتاً و نفياً خوددارى كنند .\r\nامّا اثباتاً چون اثباتش ، مظنّهء ضلال و گمراهى است ؛ و در آن ، هلاكت دائميّه است .\r\n\r\n","description":"","footnote":"","page_name":" 59 ","page_number":83},
  {"content":"\r\n\r\nو امّا نفياً چون در آن ، منقصت گفتار بدون علم مىباشد ، و يارى كردن دين به آن چيزى است كه خدا نمىپسندد ، و مبتلا شدن به تناقض در آراء ؛ همانطور كه مؤلّف رحمة الله عليه بدين مناقضه گوئى دچار شده است . چون در مباحث مبدأ و معاد در هيچيك از آراء اهل نظر اشكالى وارد نكرده است مگر آنكه خود بدان دچار شده است ، كه عين آن اشكال يا شديدتر از آن را قبول كند ؛ و ما در مواضع خود بدان اشاره خواهيم كرد .\r\nو اوّل آنها در همين مسأله است كه بر حكماء الهيّه در گفتارشان به وجود مجرّدات عقليّه طعن زده است و آنگاه خود ، جميع آثار تجرّد را براى انوار پيغمبر و ائمّه عليهم السّلام اثبات نموده است ؛ و متنبّه نگرديده است كه اگر تحقّق موجود مجرّد غير از خداوند در خارج محال باشد ، حكم محاليّت آن به تغيير اسم تفاوت نمىكند و تسميهء آن عقل مجرّد را به نور و طينَت و نحوهما تبديلى در استحاله نمىدهد . - تمام شد كلام استاد .\r\nو افراد مطّلع بر قياس و برهان مىدانند كه يكايك از جملات اين حكيم الهى در اين بيان ، برهانى و استدلاليست ؛ و آنگاه سِرّ كلام او كه مىگويد : مراجعهء بظواهر روايات قبل از رجوع به ادلّهء عقليّه ، در حكم كَفانا كِتابُ اللَه است ، چه مىباشد .\r\nاجتهاد در مذهب شيعه ، موجب نگهدارى دين از اندراس و كهنگى و عدم تعبّد به آرائى مىشود كه در يك زمان در نزد بعضى ، از اصول مسلّمه شمرده مىشده ، و در زمان ديگر بطلانش از بديهيّات مىگردد .\r\nو تعبّد به غير قول خدا و رسول خدا و معصومين عليهم السّلام در احكام فرعيّه ، موجب سدّ باب اجتهاد و وقوع در مهالك و مزالّى است كه عامّه بدان دچار شده‌اند . و امّا در احكام اصوليّه تعبّد و تقليد بطور كلّى معنى ندارد ؛ و عقل و نقل حاكم بلزوم رجوع به ادلّهء عقليّه هستند و علّامه رحمة الله عليه در\r\n\r\n","description":"","footnote":"","page_name":" 60 ","page_number":84},
  {"content":"\r\n\r\nاين مسأله نقل اجماع فرموده است .\r\n\r\nاهتمام علّامهء طباطبائى در جمع بين فلسفهء شرق و غرب\r\nعلّامهء طباطبائى پس از تدريس يكدوره فلسفه در قم از « أسفار أربعه » مرحوم صدر المتألّهين قدّس سرّه در صدد برآمدند بين فلسفهء شرق و فلسفهء غرب را تطبيق و توفيق دهند . و معتقد بودند كه بحث ها اگر بر پايهء برهان و شكل‌هاى قياسات صحيحه پايه گذارى شود ، محال است دو نتيجهء مختلف دهد ، در هر مكتبى كه بخواهد بوده باشد . و بنابراين بايد بدنبال سرّ اختلاف فلسفهء شرق و غرب رفت ، و مواضع ضعف را روشن ساخت .\r\nو اصولًا معتقد بودند كه علوم تجربى گرچه تحقّق آن در خارج بر اساس تجربه واضحست ؛ ليكن بايد ريشه و اصل نتيجهء اين تجربه را دريافت ، و در منشأ و علّت آن كاوش كرد .\r\nمثلًا بايد ديد چه علّتى در حرارت موجود است كه مىتواند ايجاد قوّه و انرژى سينتيك بكند و دستگاه مكانيكى را به حركت درآورد ؛ و بالعكس چه علّتى در انرژى سينتيك موجود است كه مىتوان از آن ، بهرهء حرارتى و انرژى حرارتى گرفت . و نيز چه سبب و علّتى در انرژى الكتريكى موجود است كه مىتوان آن را تبديل به كار نموده و از آن بهره بردارى كرد ؛ و چرخ‌هاى ماشين آلات را به كار انداخت ؛ و بالعكس چه سببى در انرژى مكانيكى موجود است ، كه با به كار انداختن چرخهاى ماشين ، مىتوان بوسيلهء دينام از آن بهره بردارى انرژى الكتريكى نمود ؟\r\nو بالاخره بايد روشن شود كه : در تمام اين مواردِ تبديل و تبدّل انرژى ها ، كه بر اساس فورمولهاى دقيق ، مقدار بعضى از آنها تبديل به مقدار معيّن از انرژى ديگر مىگردد ، بر چه پايه و علّتى است ؟ و چه رابطه و جامع بين آنها موجود است ؟ و باز بايد روشن شود كه ثبوت مسائل تجربى بر اساس تجربه است ، و آن منافات با مسائل فلسفى و ادلّهء عقلى كه بر اساس تفكّر عقلى و برهان است\r\n\r\n","description":"","footnote":"","page_name":" 61 ","page_number":85},
  {"content":"\r\n\r\nندارد ؛ و هر يك از آنها راه خود را طىّ مىكنند و معارض و مزاحم يكديگر نخواهند بود .\r\nبراى اين منظور جلساتى در شب‌هاى تعطيل پنجشنبه و جمعه دائر نمودند كه چند نفر از طلّاب كه بعضى از آنها نيز آشنائى با علوم جديده داشتند ، در آن شركت داشتند ؛ و بحقير نيز امر فرمودند كه در آن جلسات حضور داشته باشم .\r\nاين جلسات مدّتى طول كشيد و نتيجهء بحث در مجموعه‌اى بنام « متافيزيك » بنا بود منتشر گردد كه اين حقير به نجف اشرف مشرّف شدم ، و آن جلسه كار خود را ادامه مىداد . و بعداً نيز بعضى از دوستان با كمال علم و ادب چون مرحوم حاج شيخ مرتضى مطهّرى رحمة الله عليه بدان پيوستند ؛ و بالنّتيجه كتابى بسيار نافع كه حلّ بسيارى از مسائل خلافى را مىنمود و جلوى مغالطات بسيارى از فرنگى مآبان را مىگرفت تنظيم و بنام « اصول فلسفه و روش رئاليسم » آماده ، و جلد اوّل و دوّم را با پاورقىهاى مفيد و آموزندهء آن شهيد مغفور طبع ، و خود حضرت استاد مؤلّف ، براى حقير به نجف اشرف ارسال فرمودند .\r\nو سپس بتدريج جلد سوّم و پنجم نيز بطبع رسيد ، و مرحوم شهيد آية الله مطهّرى مىفرمودند : پاورقىهاى جلد چهارم نيز جمع آورى شده و فقط مجالى مىطلبم تا آنها را مرتّب و منظّم ساخته و در دسترس علاقه‌مندان قرار گيرد . رحمةُ اللهِ على استادِنا الاكرم و على صَديقِنا المُكرّم و على مَن غبَر منهم مِن إخوانِنا الماضين بمحمّدٍ و ءَاله الطّاهرين * * *\r\n\r\nتدوين تفسير « الميزان » و كيفيّت آن\r\nامّا روش تفسيرى علّامهء طباطبائى قُدّس سرُّه ، طبق روش تفسيرى استادشان در عرفان و علوم باطنيّهء الهيّه : مرحوم آية الله حاج ميرزا على آقاى\r\n\r\n","description":"","footnote":"","page_name":" 62 ","page_number":86},
  {"content":"\r\n\r\nقاضى بوده است كه تفسير آيات به آيات است ؛ يعنى مُفاد و محصّل آيهء قرآن ، از خود قرآن استنتاج مىگردد . مرحوم آية الله قاضى بدين سبك ، تفسيرى از ابتداى قرآن تا سورهء انعام را نوشته‌اند ، و به تلامذهء خود اينطور كتاب الهى را تعليم مىنموده‌اند . مرحوم استادمان حضرت علّامه كراراً مىفرمودند : « ما اين روش تفسيرى را از مرحوم قاضى داريم . »\r\nايشان ، يعنى علّامه ، در هنگامى كه تبريز بودند تفسيرى بر قرآن كريم از اوّل قرآن تا سورهء أعراف را نوشتند . البتّه تفسيرى مختصر بود ؛ و از روى همان تفسير و نوشته‌هاى جمع آورى شده ، بطلّاب تدريس مىنمودند ؛ ولى بعداً بنا شد تفسيرى بطور تفصيل كه شامل تمام نيازمنديهاى روز بوده ، و جهات تاريخى و فلسفى و اخلاقى و بحث‌هاى اجتماعى و روائى در آن رعايت گردد ؛ به سبك نوينى بنويسند .\r\nخداوند اين توفيق را نصيب ايشان نمود ، و تفسيرى بنام « الميزانُ فى تفسيرِ القرءَان » در بيست مجلّد نوشتند . شروع اين تفسير در حدود سنهء 1374 و ختم آن در شب قدر ( 23 رمضان ) از سنهء 1392 هجريّهء قمريّه بوده است . و در عين نوشتن ، به طلّاب حوزهء علميّهء قم تدريس مىنمودند و بسيارى از افاضل محصّلين و طلّاب از محضر درس ايشان بهرمند مىشدند .\r\n\r\nمزاياى تفسير « الميزان » بر سائر تفاسير\r\nاوّلين مزيّت كه مهمترين مزيّت آنست ، همان تفسير آيات به آيات است ؛ بدين معنى كه قرآن را با خود قرآن تفسير كند . چون طبق رواياتى كه داريم : إنَّ الْقُرْءَانَ يُفَسِّرُ بَعْضُهُ بَعْضًا « 1 » ، آيات قرآن همه از يك مبدأ نازل شده ، و كلام\r\n\r\n\r\n","description":"","footnote":"\r\n( 1 ) در خطبهء 131 ، از « نهج البلاغة » وارد است كه : كِتابُ اللَهِ تُبْصِرونَ بِهِ ، وَ تَنْطِقونَ بِهِ وَ تَسْمَعونَ بِهِ ، وَ يَنْطِقُ بَعْضُهُ بِبَعْضٍ ، وَ يَشْهَدُ بَعْضُهُ عَلَى بَعْضٍ ؛ لا يَخْتَلِفُ فى اللَهِ ، وَ لا يُخالِفُ بِصاحِبِهِ عَنِ اللَهِ .\r\n","page_name":" 63 ","page_number":87},
  {"content":"\r\n\r\nواحدى است كه سبقت و لحوق بعضى از آيات بر بعضى ديگر ، دخالت در معناى كلّى مستفاد از آيه ندارد . و بنابراين تمام قرآن در حكم يك كلام و يك خطابه ايست كه از متكلّم واحدى ايراد شده ؛ و هر جملهء از آن مىتواند قرينه و مفسّر هر يك از جملات ديگر آن بوده باشد . و بنابراين اگر در معانى بعضى از آيات خِفائى به نظر برسد ، با ملاحظه و تطبيق و تقارن با آيات ديگر كه در اين موضوع يا مشابه آن وارد است ، اين خفاء از بين مىرود .\r\nبناى اين تفسير بر اينست كه آيات را با خود آيات تفسير كند ، و معناى قرآن را از خود قرآن بدست آورد ، و بر آن اساس معانى مستفادهء از خارج سنجيده ، و موافقت يا مخالفتش با قرآن مشاهده گردد ؛ نه آنكه اوّل معنائى را كه در ذهن است ، آن را اصل و محور قرار داده و سپس سعى شود كه آن معنى را با آيات قرآنيّه تطبيق دهيم ؛ و بعبارت ديگر به قرآن قالب بزنيم و تطبيق دهيم . كما اينكه بسيارى از تفاسير بر اين رويّه بوده و در حقيقت تفسير نيستند ، بلكه تطبيق معانى ذهنيّه و مدركات خارجيّه ، يا علوم فلسفيّه و علميّه و اجتماعيّه و تاريخيّه و روايات وارده با قرآن كريم است .\r\nو معلومست كه با روش تطبيق ، بكلّى آيات مفهوم و محتوا و اعتبار خود را از دست مىدهد ؛ زيرا هر يك از صاحبان علوم از نحوى گرفته تا فيلسوف ، و عالم علوم تجربيّه و طبيعيّه حتّى اطبّاء و اهل هيئت و نجوم مىخواهند علوم خود را بر قرآن فرود آورده ، و از قرآن سندى و شاهدى براى خود دريافت دارند .\r\nو چه بسا بعضى از آنان تفسيرهاى تمام بطور دوره ، و بعضى تفسيرهاى موضوعى در اين گونه امور نوشته‌اند . اين گونه عمل ، در حقيقت ، قرآن را مسخ مىكند . و بعبارت ديگر قرآن را مىكُشد ؛ و فاقد ارزش و اعتبار مىكند\r\n\r\n","description":"","footnote":"","page_name":" 64 ","page_number":88},
  {"content":"\r\n\r\nمعناى قرآن را بايد از خودش گرفت ؛ و در « الميزان » اين روش بنحو اكمل رعايت شده است .\r\nو ديگر از مختصّات اين تفسير ، مراعات معانى كلّيّه براى الفاظ موضوعه است ؛ نه خصوص معانى جزئيّهء طبيعيّه و مادّيّهء مأنوسهء با ذهن انسان . و ديگر آنكه موارد جَرْى و تطبيق را مشخّص و از متن مدلول مطابقى آيات جدا مىكند .\r\nو ديگر از مختصّات اين تفسير ، ورود در بحث‌هاى مختلف ، علاوه بر بيانهاى قرآنيّه است : بحث‌هاى روائى ، اجتماعى ، تاريخى ، فلسفى ، علمى كه هر يك جداگانه ، بدون آنكه مطالب درهم آميخته و موضوعات با يكديگر خلط و مزج شوند ، رعايت شده است .\r\nو بر همين پايه ، بطور مستوفَى از مسائل امروز جهان و آراء و افكار و مكتب‌ها و ايده‌ها بحث كافى شده ، و با قانون مقدّس اسلام تطبيق ، و مواقع جرح و تصويب و ردّ و ايراد و يا نفى و اثبات مشخّص گرديده است . و از اشكالات و ايرادهاى وارده بر قانون مقدّس اسلام كه از ناحيهء مكتب‌هاى شرقى و غربى و الحاد و كفر ناشى شده و به سرزمين‌هاى اسلامى سرايت كرده است ، بنحو اكمل پاسخ داده ، و مواضع ضعف و نقاط ابهام و مغلطه را روشن ساخته است .\r\nو بطور كلّى قرآن را طبق آيات قرآن :   إِنَّهُ لَقَوْلٌ فَصْلٌ وَ ما هُوَ بِالْهَزْلِ   « 1 » و يا آيهء :   وَ إِنَّهُ لَكِتابٌ عَزِيزٌ لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ   « 2 » و نظائر اين آيات ، ميزان و محور حقّ و اصالت و واقعيّت قرار داده ؛ و بقيّهء آراء و مذاهب را با آن مىسنجد ، و روشنگر\r\n\r\n\r\n","description":"","footnote":"\r\n( 1 ) آيهء 13 و 14 ، از سورهء 86 : الطّارق\r\n( 2 ) ذيل آيهء 41 و آيهء 42 ، از سورهء 41 : فصّلت\r\n","page_name":" 65 ","page_number":89},
  {"content":"\r\n\r\nموارد خطا و اشتباه و مغالطه‌هاى مكتبى و ايده‌هاى آنان مىباشد .\r\nو ديگر از خصوصيّات اين تفسير پاسدارى از مكتب تشيّع است ؛ كه با بحث‌هاى دقيق و عميق و نشان دادن مواضع آيات ، اين مهمّ را ايفاء كرده است . و با لسانى رسا و بليغ ، بدون آنكه حَميّت‌هاى جاهلى را برانگيزد ، و آتش عصبيّت را دامن زند ؛ از روى نفس آيات قرآن ، و تفسيرى كه قابل ردّ و انكار نباشد ؛ و نيز بوسيلهء رواياتى كه از خود عامّه نقل شده ، چون تفسير « الدُّرُّالمَنثور » و غيره در هر موضوعى از موضوعات وِلائى مطلب را روشن ، و ولايت عامّه و كلّيّهء حضرت أمير المؤمنين علىّ بن أبى طالب و ائمّهء طاهرين صلواتُ الله و سلامُه عليهم أجمعين را برهانى و مبيّن مىنمايد .\r\nو نيز نسبت به مفسّرين عصرى مصرى عامّه ، بدون آنكه نامى از آنها برده شود مطلب آنها را نقل كرده و به موارد ضعف و تزييف آنها مىپردازد ؛ و مواقع خطا و اشتباه را مبرهن مىكند .\r\nدر مسائل اخلاقى بطور مبسوط و در مسائل عرفانى بطور دقيق و لطيف با اختصار مىگذرد و با يك جملهء كوتاه ، يك عالم علم را نشان مىدهد و به لقاء الله و وطن اصلى ، انسان را دعوت مىكند . در اين تفسير ، بين معانى ظاهريّه و باطنيّهء قرآن ، و بين عقل و نقل جمع شده و هر يك حظّ خود را ايفاء مىكنند .\r\n\r\nطلوع « الميزان » در حوزه‌هاى علميّه و مجامع علمى سراسر جهان\r\nاين تفسير بقدرى جالب است و به اندازه‌اى زيبا و دلنشين است كه مىتوان بعنوان سَنَد عقائد اسلام و شيعه به دنيا معرّفى كرد ، و به تمام مكتب‌ها و مذهب‌ها فرستاد ؛ و بر اين اساس آنان را بدين اسلام و مذهب تشيّع فرا خواند .\r\nكما آنكه خود به خود اين مهمّ انجام گرفته و « الميزان » در دنيا انتشار يافته و در قلب پاريس و آمريكا رسيده ، و به كشورهاى اسلامى نُسخ زيادى از آن ارسال شده و مورد بحث و تدقيق قرار گرفته است ، و موجب فخر و مباهات شيعه و\r\n\r\n","description":"","footnote":"","page_name":" 66 ","page_number":90},
  {"content":"\r\n\r\nسرافرازى آنان در مجامع علمى گرديده است . « 1 »\r\n\r\nجامعيّت و متانت تفسير « الميزان »\r\n\r\n\r\n","description":"","footnote":"\r\n( 1 ) جالب اينجاست كه اين تفسير در عربيّت بقدرى قوىّ و استوار است ، و در حفظ قواعد ادبيّت و انشاء مسلسل مطالب ، رسا و محكم است كه حتّى تشخيص آن در نزد علماء و محقّقين عرب كه اهل ادبيّات بوده‌اند ، مشكل است كه بتوانند بفهمند نويسندهء آن غير عرب است ، بلكه تا به حال از احدى نقل نشده است كه بگويد : در اين تفسير قرائنى هست كه نشان مىدهد مؤلّف آن ايرانى و يا زبان مادرى وى تركى آذربايجانى است و يا بطور كلّى غير عرب است . در زمان حيات مرحوم آية الله حاج شيخ محمّد حسين كاشف الغطاء كه استاد ادبيّت و عربيّت و فريد عصر در زمان خود بود ، چون از نويسندهء يك دورهء معروف دربارهء ولايت كه در عصر وى به تحرير آمده بود سؤال شد ، در جواب فرموده بود : معلوم است آن را ايرانى نوشته است . و چون از مرحوم شيخ عبد الله سُبَيتىّ : داماد مرحوم سيّد عبد الحسين شرف الدّين عامِلى سؤال شد ، در جواب گفته بود : معلوم است كه آن را غير عرب نوشته است ؛ و ليكن از تفسير « الميزان » چنين چيزهائى نقل نشده است . علاوه بر آنكه از حجّة الإسلام حاج سيّد محمّد حسين فضل الله كه در غازيهء لبنان ساكن و از مشاهير ادبيّت عرب هستند نقل شده است كه : « الميزانُ فى تفسير القرءان » از نقطهء نظر ادبيّت و عربيّت ، جزء كتابهاى معتبر ادبى در نزد جوانان و دانشگاهيان لبنان است ؛ با آنكه بعضى از نويسندگان نسخهء خود را در نجف اشرف نزد مرحوم آية الله شيخ محمّد علىّ اردوبادى مىبرده و مىخوانده است و آن مرحوم كه در ادبيّت عرب ممتاز بوده است ، تصحيح مىنموده است . « عروة الوثقى » مرحوم آية الله يزدى را دو نفر ، يكى عرب : آقا شيخ أحمد كاشف الغطاء ، و يكى عجم : آقا سيّد أحمد خونسارى تصحيح كرده‌اند . « كفاية » مرحوم آية الله خراسانى را تصحيح كرده‌اند .\r\nمرحوم آية الله سيّد محسن أمين عاملى در كتاب « معادن الجواهر و نُزهة الخواطر » ( ج 1 ، ص 42 ) پس از آنكه تأكيد بليغى در لزوم اتقان عربيّت و ادبيّات براى محصّلين علوم اسلام دارد و تأسّف شديدى بر پائين آمدن سطح ادبيّات در ميان حوزه‌هاى امروزه مىخورد ، مىفرمايد : اين سستى و عدم اتقان در علوم عربيّت ، امرى است كه در ازمنهء اخيره شايع شده است ؛ زيرا چون نظر مىكنيم ، مىبينيم همهء علماء و محقّقين كه در اعصار گذشته بوده‌اند - چه از شيعه و چه از اهل سنّت - آنهائى كه عجم بوده‌اند ، در علوم عربيّت با شديدترين درجهء اتقان آن را ساخته و پرداخته مىكردند همچنانكه از آثار و تأليفاتشان مشهود است ؛ از اينجا بدست مىآوريم كه : اين تقصير در اعصار اخيره فقط پيدا شده است . و ما چند مثال براى شاهد گفتار خود مىآوريم ، و اين شواهد كمى است از بسيار :\r\nشيخ مرتضى أنصارى ، شيخ المحقّقين و مقتداى آنان و گشايندهء باب تحقيق در اين عصر براى آيندگان و مبتكر تحقيقات كثيره و فوائد بسيار و مفيد در علم اصول ، همان كسى كه بنا بر آنچه را كه دربارهء وى نقل شده است ، براى فراگيرى علم عربيّت شديدترين مرد محافظ بود ، بلكه دربارهء او گفته شده است : برخواندن « ألفيّة ابن مالك » مواظبت داشت ، و بعضى مبالغه نموده مىگويند : بعد از نمازهايش « ألفيّه » مىخوانده است و آن را بجاى تعقيب مىشمرده است ؛ با وجود اين ، در استعمالات عربى متضلّع نبوده است . وى در تفسير حديث : النّاسُ فى سَعَة ما لا يَعْلَمونَ گويد : در اينجا سه احتمال است : اينكه ما ، مصدريّهء ظرفيّه و سعةٍ با تنوين باشد و به النّاس اضافه نشده باشد ، يعنى : « الناس فى سعةٍ ما داموا لا يعلمون » با آنكه مرد عربى عارف به اساليب عرب در استعمالاتشان ، شكّ ندارد كه اين استعمال صحيح نيست و در نزد عرب غلط است ؛ زيرا عرب چون بخواهد اين معنى را برساند ، واجب است بگويد : النّاسُ فى سعةٍ ما لَم يَعلموا . مرحوم أمين پس از ذكر چند مثال ديگر از افراد ديگر ، مطلب را پايان مىدهد .\r\nامّا تفسير « الميزان » كه با قلم واحد بر روى كاغذ نوشته مىشد و مسودّه و چركنويس نداشت ، و حتّى تصحيح مطبعه‌اى آن هم توسّط خود حضرت استاد علّامه انجام مىگرفت - رَحمةُ الله عَلَيه مِلازِنَةِ عرشِه - در آن وقتى كه ايشان مشغول نوشتن بود ، فقط گاهگاهى يك چاى كم رنگ مىخورد و يا يك نصفه سيگار مىكشيد ، و سيگار ايشان هم اشنو بود و يك پاكت آن هفت قران ( ريال ) ارزش داشت و چه بسا ايشان پول سيگار را هم نداشت ؛ فَسَلامٌ علَيه يومَ وُلِد و يَوم ماتَ وَ يوم يُبعثُ حيًّا .\r\n","page_name":" 67 ","page_number":91},
  {"content":"\r\n\r\nاين تفسير در نشان دادن نكات دقيق و حسّاس ، و جلوگيرى از مغالطهء كلمات معاندين ، و نيز در جامعيّت منحصر بفرد است ؛ و حقّاً مىتوان گفت : از صدر اسلام تا كنون چنين تفسيرى برشتهء تحرير در نيامده است . و استاد ما\r\n\r\n","description":"","footnote":"","page_name":" 68 ","page_number":92},
  {"content":"\r\n\r\nجامع علوم و وارث زُبُرِ علماء حقّه بوده و مقام جامعيّت را در مضمار اين فنون و علوم حائز گرديده‌اند . فَلِلَّهِ دَرُّهُ وَ عَلَيْهِ أَجْرُهُ .   فَأَمَّا إِنْ كانَ مِنَ الْمُقَرَّبِينَ فَرَوْحٌ وَ رَيْحانٌ وَ جَنَّةُ نَعِيمٍ  \r\n . امشب كه نُقل مجلس ما گفتگوى اوست * ساقى بيار باده كه امشب شبى نكوست\r\nمطرب بساز ساز كه از پنجهء قضا * بر ما خوش است هر چه كه تقدير كرده دوست\r\nشادىّ و غُصّه هر دو بَرِ اهل دل يكيست * چون در امور هر چه بما مىرسد ز اوست\r\nزاهد حديث حورى و غِلمان چه مىكنى * آنجا كه عقل محوِ تماشاى روى اوست\r\nفرق ميان ما و تو اى شيخ اين بس است * ما در خيال مغز و توئى در هواى پوست\r\nگفتم بدل كه سِرّ غنچهء لعل لبش بگو * گفتا خموش باش كه اين نكته تو بتوست\r\nسرو چمن مگر قد بالاش ديده است * كو مانده پاى در گل و بى بَرْ كنار جوست\r\nذوقى بجرم آنكه بُتا آشناى توست * هر دم به سنگ طعنهء اغيار روبروست \r\nاين ناچيز با آنكه بيش از سى دوره از تفاسير مهمّ شيعه و سنّى را در دسترس و مورد مطالعه دارم ، هيچگاه مانند « الميزان » تفسيرى دلنشين‌تر و لذّت بخش‌تر و جامع‌تر نديده‌ام . و كَأنَّه با تفسير « الميزان » بقيّهء تفاسير كم و بيش منعزل\r\n\r\n","description":"","footnote":"","page_name":" 69 ","page_number":93},
  {"content":"\r\n\r\nمىگردند ، و جاى خود را به « الميزان » مىدهند .\r\nو در اين حقيقت ، اين حقير متفرّد نيستم ، بلكه بسيارى از علماء اعلام و متفكّرين عظام و اهل بحث و تحقيق اين مطلب را ارائه كرده‌اند و يا زمزمهء آن را دارند .\r\nدوست و صديق راستين و هم دورهء طلبگى ما : زعيم عاليقدر حاج سيّد موسَى صَدر خَلّصَه اللَه مِن أيْدِى الفَجَرَة و أطالَ اللَه بقاءَه ، از عالم وحيد و نويسندهء معروف و متضلّع خبير لبنان : شيخ جواد مغنيه نقل مىكرد كه او مىگفت : از وقتى كه « الميزان » بدست من رسيده است كتابخانهء من تعطيل شده ، و پيوسته در روى ميز مطالعهء من « الميزان » است « 1 »\r\n\r\n\r\n","description":"","footnote":"\r\n( 1 ) جناب صديق ارجمند حجّة الإسلام و المسلمين آقاى حاج سيّد محمّد علىّ آية الله زادهء ميلانى دربارهء مرحوم استاد ما : علّامهء طباطبائى رضوان الله عليه گفتند : رئيس انجمن فرهنگى مصر : شيخ محمّد فحّام و معاون او : شيخ شرباصىّ در مشهد مقدّس نزد پدرم آمدند و از جمله سخنانشان اين بود كه : ما تفسير « الميزان » را بهترين تفاسير يافته‌ايم و تا جلد هجدهم آن را مطالعه كرده‌ايم و دو مجلّد ديگر آن را نيافته‌ايم . و خيلى اشتياق داشتند كه از نزديك ، علّامهء طباطبائى را نيز ببينند ، امّا علّامهء طباطبائى در آن وقت در شهر مقدّس مشهد نبودند ؛ بخارج رفته بودند و لذا ملاقات حاصل نشد و ليكن مرحوم پدرم جلد نوزدهم و بيستم را تهيّه و براى آنان به مصر فرستادند . اين بود حكايت جناب آقاى ميلانى زاده . و امّا جناب محترم آية الله آقاى حاج شيخ محمّد رضا مهدوى دامغانى همين مطلب را قبلًا براى حقير بدين طريق بيان كرده بودند كه : چون بين ايران و مصر روابط دوستانه برقرار شد و بنا شد روابط فرهنگى ميان دو كشور برقرار شود ، از طرف مصر شيخ محمّد فحّام و شرباصىّ به ايران آمدند و از مجامع فرهنگى بازديد و با علماء ملاقات كردند . من يكى از شاگردان و معتمدان مرحوم آية الله حاج سيّد هادى ميلانى بودم ؛ نزد من فرستادند و پيام دادند كه : فردا اوّل وقت ميل دارم شما را ملاقات كنم . من فردا اوّل وقت بحضورشان رفتم . فرمودند : دو نفر از شخصيّت‌هاى مصر از طرف انجمن روابط فرهنگى ايران و مصر بناست نزد ما بيايند ، شما هم در آن جلسه حضور داشته باشيد ؛ و از طرفى بايد چيزى به آنها هديه كنيم ، شما چه چيز را مصلحت مىدانيد ؟ ! من عرض كردم : دورهء تفسير « الميزان » ؛ هم علمى است و هم كتاب شريف و معتبر ، و مناسبت هم با اين ملاقات دارد . ايشان فرمودند : به نظر من هم همين رسيده بود ؛ و لذا يك دورهء تفسير از « الميزان » تهيّه كردند كه در وقت ملاقات به آنها هديه نمايند . و از طرفى به نزد حضرت علّامهء طباطبائى هم پيغام دادند كه ايشان هم در آن مجلس حضور بهم رسانند ؛ ولى به جهت ابراز كسالت ، علّامه از حضور در مجلس خوددارى كردند .\r\n","page_name":" 70 ","page_number":94},
  {"content":"\r\n\r\n\r\nلزوم تدريس تفسير « الميزان » در حوزه‌هاى علميّه\r\nاين حقير روزى به حضرت استاد عرض كردم : هنوز اين تفسير شريف در حوزه‌هاى علميّه جاى خود را چنان كه بايد باز نكرده است ؛ و به ارزش واقعى آن پى نبرده‌اند . اگر اين تفسير در حوزه‌ها تدريس شود ، و روى محتويات و مطالب آن ، بحث و نقد و تجزيه و تحليل به عمل آيد و پيوسته اين امر ادامه يابد ، پس از دويست سال ارزش اين تفسير معلوم خواهد شد .\r\nدر دفعهء ديگرى عرض كردم : من كه به مطالعهء اين تفسير مشغول مىشوم ، در بعضى از اوقات كه آيات را بهم ربط مىدهيد و زنجيروار آنها را با يكديگر موازنه ، و از راه تطبيق معنى را بيرون مىكشيد ؛ جز آنكه بگويم در آن هنگام قلم وَحى و الهام الهى آن را بر دست شما جارى ساخته است ، تعبير ديگرى ندارم !\r\nايشان سَرى تكان داده و مىفرمودند : اين فقط حسن نظر است ؛ ما كارى نكرده‌ايم ! « 1 »\r\n\r\n\r\n","description":"","footnote":"\r\n( 1 ) اين حقير در روزيكه در مشهد مقدّس ، بعد از طبع اين كتاب ( مهر تابان ) ، براى بازديد دوست گرامى و أخوى معظّم خود : حضرت آية الله حاج سيّد محمّد شاهرودى دامَت بركاتُه ، فرزند مرحوم استاد ما : حضرت آية الله العظمى حاج سيّد محمود شاهرودى رضوان الله عليه ، به ديدارشان رفتم و آقازادگان و دامادهاى ايشان نيز حضور داشتند و سخن از علّامهء طباطبائى رضوان الله عليه به ميان آمد ، و شخصيّت علّامه در نزد آنان بسيار مهمّ مىنمود . داماد بزرگ ايشان آقاى حاج سيّد مرتضى صدر ، نوادهء مرحوم حاج سيّد حسن صدر ، به من گفتند : چه خوب بود كه شما اين يادنامهء « مهر تابان » را به عربى مىنوشتيد ! حقير گفتم : اين يادنامه براى اطّلاع احوال ايشان نزد پارسى زبانان است كه ايشان را مىشناسند و با افكار ايشان كم و بيش سر و كار دارند ، و وطن و محلّ سكونت ايشان در بلاد پارسى زبانان بوده است . آقاى صدر گفتند : شما اشتباه مىكنيد ! علّامه در بلاد عرب مشهورتر است از شهرهاى ايران ، بالاخصّ در مصر و لبنان هيچ دانشمند و اهل تحقيق نيست مگر آنكه علّامه را مىستايد و او را به بزرگى ياد مىكند ، و به كتاب « الميزان » مراوده و مراجعه دارد و حتّى دانشگاهيان و طلّاب طُرّاً و عموماً تفسير « الميزان » را با خود دارند و از افكار علّامه تقدير مىنمايند . حقير گفتم : در اين صورت لازم است « مهر تابان » به عربى ترجمه شود و در دسترس آنان قرار گيرد .\r\n","page_name":" 71 ","page_number":95},
  {"content":"\r\n\r\nديگر از مؤلّفات ايشان ، كتاب « توحيد » است كه شامل سه رساله است : 1 - « رساله در توحيد » 2 - « رساله در أسمآء الله سبحانه » 3 - « رساله در أفعال الله سبحانه » . اين كتاب با رسالهء « وسائط » و با كتاب « انسان » كه آن نيز شامل سه رساله است : 1 - « الإنسانُ قبلَ الدّنيا » 2 - « الإنسانُ فى الدّنيا » 3 - « الإنسانُ بعدَ الدّنيا » مجموعاً در يك مجلّد جمع آورى و تحرير شده ؛ و بنام « هفت رساله » معروفست .\r\nو ديگر از مؤلّفات ايشان ، رسالهء « الولاية » است كه آخرين سير انسانى را بدرگاه حضرت احديّت و فناى او را در ذات ، و حِيازت او را بمقام عبوديّت مبرهن مىنمايد .\r\nو ديگر رسالهء « النُّبوّةُ و الإمامة » مىباشد .\r\nتمام اين رساله‌ها كه مجموعاً 9 رساله است همگى عربى و خطّى است ، و تا به حال بطبع نرسيده است . و كراراً از ايشان تقاضاى طبع آنها شده است ، و ايشان طبع آن را موكول به يك دوره مطالعه و تجديد نظر مىنمودند .\r\n\r\n","description":"","footnote":"","page_name":" 72 ","page_number":96},
  {"content":"\r\n\r\nو ديگر كتاب « شيعه در اسلام » و ديگر كتاب « قرآن در اسلام » و ديگر كتاب « وَحى يا شعور مرموز » است .\r\nعلّامهء طباطبائى معتقد بودند كه اسلام راستين در اروپا و آمريكا نرفته است . زيرا تمام مستشرقينى كه از آنجا براى تحقيق در اسلام به سرزمين‌هاى اسلامى آمده‌اند ، همگى با اهل تسنّن و در ممالك عامّه نشين چه در آفريقا و مصر و چه در سوريا و لبنان و حجاز و پاكستان و افغانستان رفت و آمد داشته ؛ و بالاخصّ در كتابخانه‌هاى معتبر از تواريخ اهل تسنّن چون « تاريخ طبرى » و « تاريخ ابن كثير » و « سيرهء ابن هشام » و تفاسير آنان و كتاب‌هاى حديث چون « صحيح » بخارى و تِرمِذى و نسائى و ابن ماجَه و ابن داود و « موطَّأ » مالك و غيرها استفاده نموده ، و آنان را مصادر اسلام شناسى خود قرار داده‌اند ؛ و بطور كلّى اسلام را از دريچه و ديدگاه عامّه به دنيا معرّفى كرده‌اند . و بر اين اساس شيعه را يك فرقهء منشعب از اسلام مىدانند ؛ و بنابراين به مصادر تحقيقى از تفاسير و تواريخ و كتب شيعه در حديث و فلسفه و كلام عطف نظرى ننموده‌اند ؛ و روى اين زمينه‌ها شيعه در دنيا معرّفى نشده است ، در حالى كه شيعه فقط ، تنها فرقه ايست كه تجلّى گاه اسلام راستين است ؛ و تشيّع ، حقيقتِ پيروى از سنّت رسول خدا كه در ولايت متجلّى است مىباشد . شيعه يگانه فرقه ايست كه بدنبال رسول خدا حركت كرده ؛ و قولًا و عملًا اسلام را در خود تحقّق بخشيده‌اند .\r\nچون مواضع نقد و تزييف و غشّ و تحريف ، در تواريخ و كتب عامّه زياد است ؛ و در آن كتب مطالبى به رسول خدا نسبت داده شده است كه سزاوار مقام پيامبرى نيست ، و عصمت را نيز از آن حضرت نفى كرده‌اند ، لذا اسلام با چهرهء واقعى خود در غرب تجلّى ننموده و موجب گرايش آنها بدين اسلام نشده است . و ليكن در شيعه مطلب بخلاف است ؛ سراسر كتب شيعه ، رسول الله را\r\n\r\n","description":"","footnote":"","page_name":" 73 ","page_number":97},
  {"content":"\r\n\r\nمعصوم و از خطا و گناه و لغزش‌ها مصون ، و مطالب خلاف مقام پيامبرى را به آن حضرت نسبت نمىدهد .\r\nعلاوه شيعه ، ائمّهء طاهرين را معصوم و آنان را سزاوار خلافت مىداند ؛ بخلاف كتب عامّه از تفاسير و تواريخ و كتب حديث كه همهء آنها مشحون از جواز ولايت غير معصوم ، بلكه امام جائر بلكه لزوم اطاعت از اوست . و بر همين اساس خلافت پاك رسول الله ، تبديل به يك امپراطورى عظيم نظير امپراطورى ايران و روم گشت ، و خلفاى بنى اميّه و بنى عبّاس با چهرهء خلافت رسول اللهى تمام فجايع و قبائح را مرتكب مىشدند ؛ روى اين اساس اروپائيان به اسلام هنوز گرايش پيدا نكرده‌اند .\r\nامّا اگر آنها بدانند و بفهمند كه اين سيره بر خلاف سنّت رسول خداست ، و اسلام واقعى براى هدم اساس اين گونه حكومت‌ها آمده است ؛ به اسلام حتماً مىگروند .\r\n\r\nمصاحبه‌هاى علّامهء طباطبائى با هانرى كربن كرسى دار شيعه شناسى\r\nملاقات علّامهء طباطبائى و مصاحبات ايشان با هانرى كُربن با لزوم مشقّات بسيار براى ايشان كه مجبور بودند براى اين منظور از قم به طهران مسافرت كنند ، آن هم با اتوبوس‌هاى معمولى ؛ همه براى شناسانيدن واقعيّت شيعه و معرّفى چهرهء واقعى ولايت ، و بدست آوردن حقيقت تشيّع و علائم شيعه بودن و غير ذلك صورت گرفت .\r\nو اين عمل حقيقةً خدمتى بزرگ بود ؛ هانرى كُربن علاوه بر آنكه مطالب را كاملًا ضبط و ثبت مىنمود و در اروپا انتشار مىداد و حقيقت تشيّع را معرّفى مىكرد ، خودش در سخنرانيها و كنفرانسها جدّاً دفاع و پشتيبانى مىنمود ؛ و در پاريس كاملًا در صدد معرّفى بود .\r\n\r\nاعتقاد هانرى كربن راجع به حضرت مهدى أرواحنا فداه\r\n\r\nاعتقادات هانرى كربن راجع به اسلام و تشيّع\r\nكربن معتقد بود كه در دنيا يگانه مذهب زنده و اصيل كه نمرده است مذهب شيعه است ؛ چون قائل بوجود امام حىّ و زنده است و اساس اعتقاد\r\n\r\n","description":"","footnote":"","page_name":" 74 ","page_number":98},
  {"content":"\r\n\r\nخود را بر اين مبنى ميگذارد ، و با اتّكاء و اعتماد به حضرت مهدى قائم آل محمّد : محمّد بن الحسن العسكرىّ پيوسته زنده است .\r\nچون كليميان دينشان با فوت حضرت موسى مُرد ؛ و عيسويان با عروج حضرت عيسى ، و سائر طبقات مسلمانان با رحلت حضرت محمّد ؛ ولى شيعه زمامدار و امام و صاحب ولايت خود را كه متّصل بعالم معنى و الهامات آسمانيست زنده مىداند ؛ و اين مذهب شيعه ، فقط زنده است .\r\nكربن خود بتشيّع بسيار نزديك بود ؛ « 1 » و در اثر برخورد و مصاحبت با علّامه و آشنائى به اين حقائق بالاخصّ اصالت اعتقاد به حضرت مهدى دگرگونى شديد در او پيدا شده بود .\r\nعلّامه مىفرمودند : غالباً دعاهاى « صحيفهء مهدويّه » را مىخواند و گريه مىكرد .\r\nآشنائى و مصاحبه‌هاى كربن با علّامهء طباطبائى از سال يكهزار و سيصد و\r\n\r\n\r\n","description":"","footnote":"\r\n( 1 ) در مجلّهء « جوانان امروز » مورّخهء 24 آبان 1361 ( شمارهء 821 ) كه ويژه نامهء سالگشت رحلت علّامهء طباطبائى است ، در ص 52 ، ضمن مصاحبه با فرزند ارشد ايشان : آقا سيّد عبد الباقى حَفَظهُ الله ، مطلبى را از آقا سيّد عبد الباقى بمناسبت هانرى كربن آورده است كه ايشان از مرحوم علّامه نقل كرده‌اند و ما در اينجا مىآوريم : يك روز بدون اينكه ما سؤالى از پدر كرده باشيم رو به ما كرد و با بشاشت و نشاط خاصّى گفت : اين پروفسور كربن به اسلام مؤمن شده ولى رويش نمىشود كه ايمانش را بر زبان بياورد ! چند صباحى از اين گفتهء پدر گذشت و يك روز پروفسور كربن در يك كنفرانس در خارج ، سخنرانى جنجالى كرد و دربارهء امام زمان عجَّل اللهُ تعالَى فرجَه سخنان پر شورى ايراد كرد و ضمن آن گفت كه : « من بخاطر بحث دربارهء اسلام و رسيدن به اين حقائق ، نزديك بود پست تحقيقى خودم را از دست بدهم ، يعنى كليسا مرا از اين پست خلع كند . » پدر وقتى از اين موضوع مطّلع شد ، بسيار مسرور و مشعوف شد و گفت : نگفتم اين پروفسور كربن مؤمن به اسلام شده ولى رويش نمىشود كه صريحاً اعتراف كند ؟ !\r\n","page_name":" 75 ","page_number":99},
  {"content":"\r\n\r\nهفتاد و هشت هجريّهء قمريّه شروع شد ، و متجاوز از بيست سال ادامه پيدا كرد .\r\nاين حقير در روز جمعه 18 شعبان المعظّم يكهزار و سيصد و نود و نه هجريّهء قمريّه كه به خدمت استاد علّامه در مشهد مقدّس رسيدم و در آن روز راجع به كربن نيز مذاكراتى شد ؛ اينجانب فرمايشات ايشان را ضبط و فعلًا براى خوانندگان گرامى در اينجا مىآورم\r\n: علّامه فرمودند\r\n: مسيو هانرى كُربن استاد شيعه شناس دانشگاه سوربُن ؛ « 1 » قريب يكى دو ماه است كه فوت كرده است ؛ و مجالس عديده‌اى راجع به تحقيق مذهب شيعه با ما داشت .\r\nمرد سليم النّفس و منصفى بود . او معتقد بود كه در ميان تمام مذاهب عالم ، فقط مذهب شيعه است كه مذهبى پويا و متحرّك و زنده است ، و بقيّهء مذاهب بدون استثناء عمر خود را سپرى كرده‌اند ، و حالت ترقّب و تكامل را ندارند .\r\nكليميان قائل به امام و ولىّ زنده‌اى نيستند ( و همچنين مسيحيان و زردشتيان ) و اتّكاء به مبدأ حياتى ندارند و بواسطهء عمل به تورات و إنجيل و زَنْد و أوِستا ، اكتفا نموده و تكامل خود را فقط در اين محدوده جستجو مىكنند . و همچنين تمام فرَق اهل تسنّن كه فقط تكامل خود را در سايهء قرآن و سنّت نبوى مىدانند .\r\nامّا شيعه ، دين حركت و زندگى است . چون معتقد است كه حتماً بايد امام و رهبر امّت زنده باشد ، و تكامل انسان فقط به وصول بمقام مقدّس او حاصل مىشود ؛ و لذا براى اين منظور از هيچ حركت و پويائى و عشق دريغ\r\n\r\n\r\n","description":"","footnote":"\r\n( 1 )\r\n Henry Corbin professeur a l Ecole des Houtes Etudes ( Sorbonne ) \r\n","page_name":" 76 ","page_number":100},
  {"content":"\r\n\r\nنمىكند .\r\nمىفرمودند : روزى به كربن گفتم : در دين مقدّس اسلام تمام زمين‌ها و مكان‌ها بدون استثناء محلّ عبادت است . اگر فردى بخواهد نماز بخواند يا قرآن بخواند يا سجده كند يا دعا كند ، در هر جا كه هست مىتواند اين اعمال را انجام دهد ؛ و رسول الله فرموده است : جُعِلَتْ لِىَ الارْضُ مَسْجِدًا وَ طَهُورًا . ولى در دين مسيح چنين نيست ؛ عبادت فقط بايد در كليسا انجام گيرد و در موقع معيّن ؛ عبادت در غير كليسا باطل است .\r\nبنابراين ، اگر فردى از مسيحيان در وقتى از اوقات حالى پيدا كرد ، مثلًا در نيمه شب در خوابگاه منزل خود ، و خواست خدا را بخواند چه كند ؟\r\nاو بايد صبر كند تا روز يكشنبه ، كليسا را چون باز كنند ، بيايد در آنجا و براى دعا در آنجا حضور بهمرساند ؟ ! اين معنى قطع رابطهء بنده است با خدا .\r\nكربن در پاسخ گفت : بلى ، اين اشكال در مذهب مسيح هست ؛ و الحَمد لِلّه دين اسلام در تمام ازمنه و امكنه و حالات ، رابطهء مخلوق را با خالق خود محفوظ داشته است .\r\nو فرمودند : اگر در دين مقدّس اسلام انسان حاجتمند حالى پيدا كند ، طبق همان حال و حاجت ، خدا را مىخواند ؛ چون خدا اسماء حُسنائى دارد چون غفور و رحيم و رازق و منتقم و غيرها ، و انسان طبق خواست و حاجت خود ، هر يك از اين اسماء را مناسب ببيند ؛ خدا را بدان اسم و صفت ياد مىكند .\r\nمثلًا اگر بخواهد خدا او را بيامرزد و از گناهش درگذرد ، بايد از اسم غَفور و غَفّار و غافِرُ الذَّنْب استفاده كند .\r\nامّا در دين مسيح ، خدا اسماء حُسنى ندارد ؛ فقط لفظ خُدا و إله و أبْ براى اوست ، بنابراين اگر شما مثلًا حالى پيدا كرديد ! و خواستيد خدا را\r\n\r\n","description":"","footnote":"","page_name":" 77 ","page_number":101},
  {"content":"\r\n\r\nبخوانيد و مناجات كنيد ، و او را با اسماء و صفاتش ياد كنيد ! و با اسم خاصّى از او حاجت خود را بطلبيد ! چه خواهيد كرد ؟\r\nدر پاسخ گفت : من در مناجات‌هاى خود ، « صحيفهء مهدويّه » عليه السّلام را مىخوانم .\r\nعلّامه مىفرمودند : كربن كِراراً « صحيفهء سجّاديّه » عليه السّلام را مىخواند ، و گريه مىكرد .\r\n\r\nمؤلّفات علّامهء طباطبائى\r\nمصاحبات علّامهء طباطبائى با كربن به چهار زبان فارسى و عربى و فرانسه و انگليسى منتشر شد . و اوّلين دورهء آن در فارسى بنام « مكتب تشيّع » سالانهء دوّم نيز منتشر و تجديد چاپ شد .\r\nو اينك كتاب‌هائى از علّامه بنام « كتاب شيعه » و كتاب « رسالت تشيّع در دنياى امروز » « 1 » و كتاب « پرسش‌هاى اسلامى » و كتاب « اسلام و انسان معاصر » منتشر شده ، و مىشود .\r\nو ديگر از مؤلّفات ايشان ، كتاب « حكومت در اسلام » است كه به فارسى بوده و به عربى نيز ترجمه شده است .\r\nو ديگر رساله‌اى عربى است در باب حكومت در اسلام كه بنام « الحكومة فى الإسلام » مىباشد ، و ديگر رساله‌اى در إعجاز و رساله‌اى عربى بنام « علىٌّ و الفلسفة الإلهيّة » مىباشد كه اين رساله نيز به فارسى ترجمه شده است ، و ديگر حواشى نفيسى بر كتاب « أسفار أربعة » ملّا صدرا كه در طبع أخير آن به صورت تعليقات در ضمن نه جلد انتشار يافته است ، و ديگر حاشيه‌اى بر\r\n\r\n\r\n","description":"","footnote":"\r\n( 1 ) « كتاب شيعه » عبارتست از مصاحبه‌هاى علّامه با كربن در سال 1338 هجرى شمسى ، و كتاب « رسالت تشيّع در دنياى امروز » عبارت از مصاحبه‌هاى ايشان با اوست در سالهاى 1339 و 1340 هجرى شمسى .\r\n","page_name":" 78 ","page_number":102},
  {"content":"\r\n\r\n« كفاية الاصول » مىباشد .\r\nو ديگر كتاب « سُنَن النّبىّ » است كه با اضافاتى توسّط يكى از فضلاء « 1 » طبع و منتشر شده است . و چند رساله در اعتباريّات و برهان و مغالطه و تحليل و تركيب و مشتقّ و غير ذلك مىباشد كه هنوز طبع نشده است\r\n* * * . \r\nروش عرفانى و اخلاقى علّامهء طباطبائى\r\nامّا روش عرفانى و اخلاقى استاد :\r\n آنچه مىدانم از آن يار بگويم يا نه * و آنچه بنهفته ز اغيار بگويم يا نه\r\nدارم اسرار بسى در دل و در جان مخفى * اندكى ز آنهمه بسيار بگويم يا نه\r\nسخنى را كه در آن بار بگفتم با تو * هست اجازت كه در اين بار بگويم يا نه\r\nمعنى حُسن گل و صورت عشق بلبل * همه در گوش دل خار بگويم يا نه\r\nوصف آنكس كه در اين كوچه و اين بازار است * در سر كوچه و بازار بگويم يا نه « 2 » \r\nمن چه گويم دربارهء كسى كه عمرم و حياتم و نفسم با اوست . من اگر خدا شناس باشم يا پيغمبر شناس ، و يا امام شناس ، همهء اينها به بركت رحمت و لطف اوست\r\n\r\n\r\n","description":"","footnote":"\r\n( 1 ) . نام ايشان ، آقاى حاج شيخ هادى فقهى است ، زادَه اللهُ هِدايةً و فِقْهًا .\r\n( 2 ) « ديوان مغربى » ص 109\r\n","page_name":" 79 ","page_number":103},
  {"content":"\r\n\r\nيعنى از وقتى كه خداوند او را بما عنايت كرد ، همه چيز را مرحمت كرد . او همه چيز بود ؛ بلند بود و كوتاه بود ، در عين بلندى كوتاه ؛ و در عين اوج و صعود ، در حضيض و نزول .\r\nبا ما طلبه‌هاى عَجول و گستاخ ، نرم و ملايم ؛ مانند پدر بلند قامتى كه خم مىشود و دست كودك را مىگيرد و پا بپاى او راه مىرود ، استاد با ما چنين مىكرد ؛ او با ما مماشات مىنمود . و با هر كدام از ما طبق ذوق و سليقه و اختلاف شدّت و حِدّت و تندى و كندى او راه مىرفت ؛ و تربيت مىنمود .\r\nو با آنكه اسرار الهيّه در دل تابناك او موج مىزد سيمائى بشّاش و گشاده و وارفته ، و زبانى خموش ، و صدائى آرام داشت . و پيوسته به حال تفكّر بود ، و گاهگاهى لبخند لطيف بر لب‌ها داشت . « 1 »\r\n بحسن خلق و وفا كس به يار ما نرسد * تو را در اين سخن انكار كار ما نرسد \r\n\r\n\r\n","description":"","footnote":"\r\n( 1 ) جناب محترم حجّة الإسلام آقاى سيّد أحمد رضوى دام عزّه نقل كردند كه : مرحوم آية الله آخوند ملّا علىّ همدانى رحمة الله عليه مىگفته است : ما هميشه مرحوم آية الحقّ آية الله علّامهء طباطبائى رضوان الله عليه را به حال سكوت مىديديم كه پيوسته تراوشى ندارد و منقبض است ، و ابداً ظهور و بروز نمىكند ؛ تا آنكه شبى در خارج شهر مقدّس مشهد در محلّى كه آية الله ميلانى و مرحوم حاج سيّد محمود ضيابرى و علّامهء طباطبائى و من با چند نفر ديگر بوديم ، بالمناسبه مطلبى پيش آمد كه علّامه در پيرامون آن دو ساعت تمام بياناتى داشتند ، و چنان بسط و گسترش داده شد كه من پس از اتمام كلامشان عرض كردم : من در اعمال - ظاهراً - شب جمعه خوانده بودم كه : هر كس فلان عمل را انجام دهد ، خداوند به وى گنجى عنايت مىفرمايد يا از مال و يا از علم . من چون مال نمىخواستم ، آن عمل را بجاى آوردم تا خداوند گنج علم را نصيب من گرداند ؛ للّهِ الحمدُ و الشّكر امشب به آن مراد رسيدم و گنج علم را پيدا كردم .\r\n","page_name":" 80 ","page_number":104},
  {"content":"\r\n\r\n اگرچه حسن فروشان به جلوه آمده اند * كسى به حسن و ملاحت به يار ما نرسد\r\nبحقّ صحبت ديرين كه هيچ محرم راز * به يار يكجهت حقگزار ما نرسد\r\nهزار نقش برآيد ز كِلك صُنع و يكى * بدلپذيرى نقش نگار ما نرسد\r\nهزار نقد به بازار كائنات آرند * يكى به سكّهء صاحب عيار ما نرسد\r\nدريغ قافلهء عمر كانچنان رفتند * كه گردشان به هواى ديار ما نرسد « 1 » \r\nآرى ، اى استاد عزيز ! بعد از تو بايد همان جمله‌اى را گفت كه حضرت سجّاد عليه السّلام بر سر قبر پدر گفت : أَمَّا الدُّنْيَا فَبَعْدَكَ مُظْلِمَةٌ ؛ وَ أَمَّا الاخِرَةُ فَبنُورِ وَجْهِكَ مُشْرِقَةٌ\r\n\r\nآداب و اخلاق و تواضع علّامهء طباطبائى\r\nاين مرد ، جهانى از عظمت بود ؛ عيناً مانند يك بچه طلبه در كنار صحن مدرسه روى زمين مىنشست و نزديك به غروب در مدرسهء فيضيّه مىآمد ، و چون نماز بر پا مىشد مانند سائر طلّاب نماز را به جماعت مرحوم آية الله آقاى حاج سيّد محمّد تقى خونسارى مىخواند .\r\nآنقدر متواضع و مؤدّب ، و در حفظ آداب سعى بليغ داشت كه من كراراً خدمتشان عرض كردم : آخر اين درجه از ادبِ شما و ملاحظات شما ما را بى ادب مىكند ! شما را به خدا فكرى به حال ما كنيد !\r\nاز قريب چهل سال پيش تا به حال ديده نشد كه ايشان در مجلس به متّكا و\r\n\r\n\r\n","description":"","footnote":"\r\n( 1 ) « ديوان حافظ » طبع پژمان ، حرف دال ، ص 80\r\n","page_name":" 81 ","page_number":105},
  {"content":"\r\n\r\nبالش تكيه زنند ، بلكه پيوسته در مقابل واردين ، مؤدّب ، قدرى جلوتر از ديوار مىنشستند ؛ و زير دست ميهمانِ وارد . من شاگرد ايشان بودم و بسيار به منزل ايشان مىرفتم ، و به مراعات ادب مىخواستم پائين‌تر از ايشان بنشينم ؛ ابداً ممكن نبود .\r\nايشان بر مىخاستند ، و مىفرمودند : بنابراين ما بايد در درگاه بنشينيم يا خارج از اطاق بنشينيم !\r\nدر چندين سال قبل در مشهد مقدّس كه وارد شده بودم ، براى ديدنشان به منزل ايشان رفتم . ديدم در اطاق روى تشكى نشسته‌اند ( بعلّت كسالت قلب طبيب دستور داده بود روى زمين سخت ننشينند ) . ايشان از روى تُشك برخاستند و مرا به نشستن روى آن تعارف كردند ، من از نشستن خوددارى كردم . من و ايشان مدّتى هر دو ايستاده بوديم ، تا بالاخره فرمودند : بنشينيد ، تا من بايد جمله‌اى را عرض كنم !\r\nمن ادب نموده و اطاعت كرده و نشستم . و ايشان نيز روى زمين نشستند ، و بعد فرمودند : جمله‌اى را كه مىخواستم عرض كنم ، اينست كه : « آنجا نرم‌تر است . » !\r\nاز همان زمان طلبگى ما در قم ، كه من زياد بمنزلشان مىرفتم ، هيچگاه نشد كه بگذارند ما با ايشان به جماعت نماز بخوانيم . و اين غصّه در دل ما مانده بود كه ما جماعت ايشان را ادراك نكرده‌ايم ؛ و از آن زمان تا به حال ، مطلب از اين قرار بوده است . تا در ماه شعبان امسال « 1 » كه بمشهد مشرّف شدند و در منزل ما وارد شدند ، ما اطاق ايشان را در كتابخانه قرار داديم تا با مطالعهء هر كتابى كه\r\n\r\n\r\n","description":"","footnote":"\r\n( 1 ) يعنى آخرين ماه شعبانى كه گذشته است و آن در يكهزار و چهارصد و يك هجريّهء قمريّه مىباشد .\r\n","page_name":" 82 ","page_number":106},
  {"content":"\r\n\r\nبخواهند روبرو باشند . تا موقع نماز مغرب شد . من سجّاده براى ايشان و يكى از همراهان كه پرستار و مراقب ايشان بود پهن كردم و از اطاق خارج شدم كه خودشان به نماز مشغول شوند ، و سپس من داخل اطاق شوم و بجماعتِ اقامه شده اقتدا كنم ؛ چون مىدانستم كه اگر در اطاق باشم ايشان حاضر براى امامت نخواهند شد .\r\nقريب يك رُبع ساعت از مغرب گذشت . صدائى آمد ، و آن رفيق همراه مرا صدا زد ، چون آمدم گفت : ايشان همينطور نشسته و منتظر شما هستند كه نماز بخوانند .\r\nعرض كردم : من اقتدا مىكنم ! گفتند : ما مُقتدى هستيم !\r\nعرض كردم : استدعا ميكنم بفرمائيد نماز خودتان را بخوانيد ! فرمودند : ما اين استدعا را داريم .\r\nعرض كردم : چهل سال است از شما تقاضا نموده‌ام كه يك نماز با شما بخوانم تا به حال نشده است ؛ قبول بفرمائيد ! با تبسّم مليحى فرمودند : يك سال هم روى آن چهل سال .\r\nو حقّاً من در خود توان آن نمىديدم كه بر ايشان مقدّم شده و نماز بخوانم ، و ايشان به من اقتدا كنند ؛ و حالِ شرم و خجالت شديدى به من رخ داده بود .\r\nبالاخره ديدم ايشان بر جاى خود محكم نشسته و بهيچوجه من الوجوه تنازل نمىكنند ؛ من هم بعد از احضار ايشان صحيح نيست خلاف كنم ، و به اطاق ديگر بروم و فُرادى نماز بخوانم .\r\nعرض كردم : من بنده و مطيع شما هستم ؛ اگر امر بفرمائيد اطاعت مىكنم !\r\nفرمودند : امر كه چه عرض كنم ! امّا استدعاى ما اين است !\r\n\r\n","description":"","footnote":"","page_name":" 83 ","page_number":107},
  {"content":"\r\n\r\nمن برخاستم و نماز مغرب را بجاى آوردم ، و ايشان اقتدا كردند . و بعد از چهل سال علاوه بر آنكه نتوانستيم يك نماز به ايشان اقتدا كنيم امشب نيز در چنين دامى افتاديم .\r\nخدا ميداند آن وضع چهره و آن حال حيا و خجلتى كه در سيماى ايشان توأم با تقاضا مشهود بود ، نسيمِ لطيف را شرمنده مىساخت ، و شدّت و قدرتش جماد و سنگ را ذوب مىكرد\r\n . خُلُقٌ يُخْجِلُ النَّسيمَ مِنَ اللُطْف * وَ بَأْسٌ يَذوبُ مِنْهُ الْجَمادُ\r\nجَلَّ مَعْناكَ أنْ يُحيطَ بِهِ الشِّعْرُ * وَ يُحْصى صِفاتِهِ النَّقّادُ « 1 » \r\n* * * \r\nمسلك عرفانى علّامهء طباطبائى\r\nمسلك عرفانى استاد ، مسلك استاد بى عديلشان مرحوم آية الحقّ سيّد العارفين حاج ميرزا على آقاى قاضى ؛ و ايشان در روش تربيت ، مسلك استادشان آقاى آقا سيّد أحمد كربلائى طهرانى ؛ و ايشان نيز مسلك استاد خود مرحوم آية الحقّ آخوند ملّا حسينقلى دَرجَزينى همدانى رِضوانُ اللهِ عَليهم أجمعين را داشته‌اند كه همان معرفت نفس بوده است ، كه ملازم با معرفت ربّ بوده ، و بر اين اصل روايات بسيارى دلالت دارد .\r\nو آن بعد از عبور از عالم مثال و صورت ، و بعد از عبور از عالم نفس خواهد بود كه عِنْدَ الْفَنآءِ عَنِ النَّفْسِ بِمَراتِبِها يَحْصُلُ الْبَقآءُ بِالرَّبِّ ؛ و تجلّى سلطان معرفت وقتى خواهد بود كه از آثار نفسانيّه در سالك هيچ باقى نمانده\r\n\r\n\r\n","description":"","footnote":"\r\n( 1 ) « سفينة البحار » ج 1 ، ص 437 ، از صفىّ الدّين حلّى شاگرد محقّق حلّى ، در ضمن قصيده ايست كه دربارهء أمير المؤمنين سروده است و معناى آن اينست : « اخلاق‌هائى دارى كه از شدّت لطافت ، نسيم را شرمنده نمايد ؛ و بأس و شدّتى كه از آن ، جماد ذوب گردد . معنى تو بزرگتر است از آنكه بتواند شعر او را در برگيرد ؛ و حسابگران نمىتوانند صفات و مزاياى معنى تو را بشمارش آورند . »\r\n","page_name":" 84 ","page_number":108},
  {"content":"\r\n\r\nباشد .\r\nو از شرائط مهمّ حصول اين معنى مراقبه است كه در هر مرحله از مراحل ، و در هر منزله از منازل بايد به تمام معنى الكلمه حفظ آداب و شرائط آن مرحله و منزل را نمود ؛ و الّا بجاى آوردن عبادات و اعمال لازم بدون مراقبه ، حكم دوا خوردن مريض با عدم پرهيز و استعمال غذاهاى مضرّ است كه مفيد فائده نخواهد شد . و كلّيّات مراقبه كه بر حسب منازل مختلف ، جزئيّات آن متفاوت است ، در پنج چيز خلاصه مىشود\r\n : صَمت و جُوع و سَهر و عُزلت و ذِكرى بدوام * ناتمامان جهان را كند اين پنج تمام « 1 » \r\nمرحوم استاد به دو نفر از علماء اسلام بسيار ارج مىنهادند و مقام و منزلت آنان را بعظمت ياد مىكردند : اوّل : سيّد أجلّ علىّ بن طاووس أعلى اللهُ تعالَى مقامَه الشّريف ، و به كتاب « إقبال » او اهمّيّت مىدادند و او را « سيّد أهل الْمُراقَبة » مىخواندند .\r\nدوّم : سيّد مَهدى بَحرالعُلوم أعلى اللهُ تعالَى مقامَه ، و از كيفيّت زندگى و\r\n\r\n\r\n","description":"","footnote":"\r\n( 1 ) دربارهء لزوم مراعات اين پنج چيز ، روايات وارده از حدّ احصاء بيرون است . و ما در اينجا فقط يك روايت را كه در « مصباح الشّريعة » ذكر كرده است مىآوريم : در باب 28 ، از اين كتاب گويد : قالَ الصّادِقُ عَلَيْهِ السَّلامُ : لا راحَةَ لِمُؤْمِنٍ إلّا عِنْدَ لِقآءِ اللَهِ تَعالَى ، وَ ما سِوَى ذَلِكَ فَفى أرْبَعَةِ أشْياءَ : صَمْتٌ تَعْرِفُ بِهِ حالَ قَلْبِكَ وَ نَفْسِكَ فيما يَكونُ بَيْنَكَ وَ بَيْنَ بارِئِكَ ، وَ خَلْوَةٌ تَنْجو بِها مِنْ ءَافاتِ الزَّمانِ ظاهِرًا وَ باطِنًا ، وَ جوعٌ تُميتُ بِهِ الشَّهَواتِ وَ الْوَسْواسَ ، وَ سَهَرٌ تُنَوِّرُ بِهِ قَلْبَكَ وَ تُصَفّى بِهِ طَبْعَكَ وَ تُزَكّى بِهِ روحَكَ .\r\nدر اينجا غير از دوام ذكر ، از چهار چيز ديگر ذكرى به ميان آمده است و معلوم است كه دوام ذكر هم از اهمّ مقاصد است .\r\n","page_name":" 85 ","page_number":109},
  {"content":"\r\n\r\nسلوك علمى و عملى و مراقبات او بسيار تحسين مىنمودند . و تشرّف او و سيّد ابن طاووس را به خدمت حضرت امام زمان أرواحنا فداه كراراً و مراراً نقل مىنمودند . و نسبت به نداشتن هواى نفس ، و مجاهدات آنان در راه وصول به مقصود ، و كيفيّت زندگى و سعى و اهتمام در تحصيل مرضات خداى تعالى ، مُعجِب بوده و با ديدهء ابّهت و تجليل و تكريم مىنگريستند «\r\n. رسالهء سَير و سُلوك » منسوب به سيّد بحرالعلوم را اهمّيّت مىدادند ، و به خواندن آن توصيه مىنمودند . و خودشان چندين دوره آن را براى رفقاى خصوصى از طلّاب شوريده و وارسته از طالبان حقّ و لقاء الله - با شرح و بسطى نسبةً مفصّل - بيان فرمودند .\r\nبهترين كتاب اخلاق را در مختصرات كتاب « طَهارةُ الاعراق » تأليف ابن مِسْكَوَيه مىدانستند . و بهترين آنها را در متوسّطات « جامعُ السّعادات » تأليف حاج ملّا مهدى نراقى ، و بهترين آنها را در مُطوّلات كتاب « إحيآءُ الإحيآء » تأليف ملّا محسن فيض كاشانى مىدانستند .\r\nمىفرمودند : آنچه را كه در « رَوضات الجنّات » در ترجمهء احوال خواجه نصير الدّين طوسى آورده است كه : « اخلاق ناصرى » از كتاب « طهارة الاعراق » گرفته شده ؛ و ابن مِسكويه آن را از علماى هند اخذ كرده است ، صحيح نيست ؛ چون ابن مسكويه از معاصرين أبو على سينا بوده و كتاب فلسفه هم دارد كه صد در صد عين فلسفهء يونانى است ، و أبداً با فلسفهء هندى ربطى ندارد ؛ و كتاب اخلاق او كه « طهارة الاعراق » است نيز طبق مذاق هنديان نيست .\r\nو امّا نَراقى « 1 » از فقهاء و عرفاء و فلاسفهء درجهء اوّل و از نقطهء نظر سعهء\r\n\r\n\r\n","description":"","footnote":"\r\n( 1 ) حاج ملّا مهدىّ نَراقى يكى از پنج نفر مسمّاى به مهدى هستند كه در يك زمان واقع و از أعلام و أساطين شيعه در أقطار عالم بشمار مىآمدند و به مَهادى خمسه مشهور بودند ، و آنان عبارتند از : سيّد مهدى بحرالعلوم و سيّد مهدى قزوينى و حاج ملّا مهدى نراقى و حاج ميرزا مهدى شهرستانى و آقا سيّد مهدى خراسانى شهيد . و مرحوم حاج ملّا مهدى نراقى جدّ اعلاى مادرى ماست از طرف مادر يعنى پدرِ مادرِ مادرِ مادرِ مادرِ حقير است . و بنابراين ، فرزندش حاج ملّا أحمد نراقى دائى جدّهء اعلاى ما ، و فرزند او حاج ملّا محمّد دائى زادهء جدّهء اعلاى ماست .\r\n","page_name":" 86 ","page_number":110},
  {"content":"\r\n\r\nفكرى و اطّلاع بر علوم رياضى و هيئت كم نظير است ، و در اخلاق مقام والائى را دارد . و بسيار جاى تعجّب است كه اين مرد هنوز شناخته نشده و با اين كمالات و مقامات عديده در غيبت مانده است ؛ و اخيراً بعضى از مصنّفات او را بطبع رسانيده و بناست كه بقيّهء آثار جليلهء او را نيز بطبع برسانند .\r\nو امّا فيض كه أشهر من الشّمس است ؛ و كتاب « مَحَجّة البيضآء » او كه در احياءِ « إحيآء العُلوم » نوشته است از زمرهء نفيس‌ترين كتب شيعه است ؛ رضوانُاللهِ عَليهم أجمعين .\r\n\r\nاخلاقيّات علّامه ناشى از تراوش وصول به حقائق ملكوتى بود\r\nبارى ، فرق روشن علّامهء طباطبائى با سائرين اين بود كه اخلاقيّات ايشان ناشى از تراوش باطن ، و بصيرت ضمير ، و نشستن حقيقت سير و سلوك در كُمون دل و ذهن ، و متمايز شدن عالم حقيقت و واقعيّت از عالم مجاز و اعتبار ، و وصول به حقائق عوالم ملكوتى بود ؛ و در واقع تنازل مقام معنوى ايشان در عالم صورت و عالم طبع و بدن بوده است ؛ و معاشرت و رفت و آمد و تنظيم سائر امور خود را بر آن اصل نموده‌اند .\r\nولى مسلك اخلاقى غير ايشان ناشى از تصحيح ظاهر و مراعات امور شرعيّه و مراقبات بدنيّه بود ، كه بدينوسيله مىخواهند دريچه‌اى از باطن روشن شود ؛ و راهى بسوى قرب حضرت احديّت پيدا گردد . رحِم اللهُ الماضينَ منهم أجمعين .\r\n\r\nقريحه و ذوق شعرى علّامهء طباطبائى\r\nعلّامهء استاد داراى روحى لطيف ، و ذوقى عالى ، و لطافتى خاصّ بودند . « 1 » در أشعار عرب به شعرهاى ابن فارض بخصوص به « نظمُ السُّلوك » آن\r\n\r\n\r\n","description":"","footnote":"\r\n( 1 ) جناب حجّة الإسلام آقاى حاج سيّد محمّد على آية الله زادهء ميلانى نقل كردند داستانى\r\n","page_name":" 87 ","page_number":111},
  {"content":"\r\n\r\n\r\n\r\n","description":"","footnote":"\r\nرا از احاطه و سيطرهء حضرت علّامه بر شعر پارسى كه حقّاً عجب آور است ؛ و آن اينست : روزى من با حضرت علّامهء طباطبائى و دو نفر دامادشان : آقاى قدّوسى و آقاى مناقبى ، با ماشين سوارى از سبزوار به مشهد مىآمديم ، و بنا شد مشاعره كنيم . ما سه نفر در يك طرف و علّامه به تنهائى در طرف ديگر بود . ما سه نفر مجموعاً نتوانستيم از ايشان برنده شويم بلكه علّامه ما را محكوم مىكرد ، نه با يك بيت شعر بلكه با چند بيت ، مرتّباً به عنوان شاهد مىآوردند ؛ و حقّاً ما از تسلّط ايشان به شعر و ادبيّات در شگفت افتاديم ! - انتهى .\r\nهمانطور كه خواهيم ديد ، حضرت علّامه داراى قريحهء شعر راقى و ذوق متين و عالى بوده‌اند . أشعار زير را در روزنامهء آستان قدس مشهد ، سال دوّم ، شمارهء 549 ، در روز چهارشنبه 15 ربيع الثّانى 141 0 هجريّهء قمريّه كه روز 24 آبان 1368 شمسى است ، از علّامه طبع نموده است ، و مَعَ الاسَف اين روز را به حساب شمسى ، سالروز رحلت علّامهء طباطبائى پنداشته است ، و سالروز رحلت را بر خلاف جميع موازين شرعى ، به سال شمسى به حساب آورده است ؛ روز رحلت علّامه ، هجدهم محرّم است نه پانزدهم ربيع الثّانى ؛ فَتأمَّلْ و افْهَم ! امّا ضلالت ، انسان را بدينجاها مىكشاند\r\n . خشت اوّل چون نهد معمار كج * تا ثريّا مىرود ديوار كج \r\nبارى ، اشعار اينست\r\n : دامن از انديشهء باطل بكش * دست از آلودگى دل بكش\r\nكار چنان كن كه در اين تيره خاك * دامن عصمت نكنى چاك چاك\r\nيا به دل انديشهء جانان ميار * يا به زبان نام دل و جان ميار\r\nپيش نياور سخن گنج را * ور نه فراموش نما رنج را\r\nيا منگر سوى بتان تيز تيز * يا قدم دل بكش از رستخيز\r\nروى بتان گرچه سراسر خوش است * كشتهء آنيم كه عاشق كُش است\r\nعشق بلند آمد و دلبر غيور * در ادب آويز ، رها كن غرور\r\nچرخ بدين سلسله پا در گل است * عقل بدين مرحله لا يَعقِل است\r\nجان و جسد سوخته زين مرهمند * مُلك و مَلك سوختهء اين غمند \r\n","page_name":" 88 ","page_number":112},
  {"content":"\r\n\r\nكه معروف به تائيّهء كبرى است علاقه‌مند بودند .\r\nو در أشعار فارسى « ديوان خواجه حافظ شيرازى » را مىستودند . و از أشعار عرفانى فارسى و عربى ، گهگاهى براى دوستان غزلى آرام آرام مىخواندند . و دربارهء اينكه سالك بايد يكسره همّ و غمّ خود را به خدا مصروف دارد ، و در صدد زياده طلبى و فضيلتى ابداً نبوده باشد ؛ بلكه بايد هَمَّش خدايش باشد ، و توشهء راهش همان ذُلّ عبوديّت ، و راهنماى او محبّت او بوده باشد ؛ كراراً اين اشعار را مىخواندند ، و مىفرمودند : شاعر در نشان دادن راه فنا و نيستى غوغا كرده است\r\n : رَوَتْ لى أحاديثَ الْغَرامِ صَبابَةٌ * بِإسْنادِها عَنْ جيرَةِ الْعَلَمِ الْفَرْدِ\r\nوَ حَدَّثَنى مَرُّ النَّسيمِ عَنِ الصَّبا * عَنِ الدَّوْحِ عَنْ وادى الْغَضَى عَنْ رُبَى نَجْدِ \r\n\r\n\r\n","description":"","footnote":"\r\nاين ابيات ، بعضى از قصيدهء ايشان است ، و تمام آن را در « كيهان فرهنگى » سال ششم ، آبان ماه 68 ، شمارهء 8 ، ص 9 ، ذكر نموده است .\r\n( أشعار نغز بجاى مانده از حضرت علّامه كه نمونه‌هائى از آن نيز در صفحات 90 تا 94 و 435 اين كتاب مىآيد ، شاهد بر قريحهء عالى شعرى ايشان مىباشد ؛ ولى خصوص ابيات فوق - بجز بيت سوّم و چهارم كه از مثنوى « پروانه و بلبل » ايشان است و در ص 92 و 93 از همين كتاب مىآيد - و بقيّهء آن كه در « كيهان فرهنگى » آمده است ، ابياتى است از مثنوى « نقش بديع » غزّالى مشهدى ، كه بطور پراكنده در صفحات 55 تا 64 نسخهء خطّى آن در كتابخانهء مركزى آستان قدس رضوى على ثاويه آلاف التّحيّة و الثّناء به شمارهء 10422 ، مذكور است .\r\nو در « كشكول » شيخ بهائى ( طبع سنگى ، ص 562 ، و طبع انتشارات فراهانى ، ج 3 ، ص 359 و 360 ) و « ريحانة الادب » ج 4 ، ص 236 و « لغت نامهء » دهخدا ( ذيل نام شاعر ) و غير ذلك نيز آن را از غزّالى مشهدى نقل نموده‌اند . و بنابراين نسبت دادن آن در روزنامهء قدس و غير آن به حضرت علّامه - همانطور كه برخى متذكّر شده‌اند - صحيح نمىباشد - م . )\r\n","page_name":" 89 ","page_number":113},
  {"content":"\r\n\r\n عَنِ الدَّمْعِ عَنْ عَيْنى الْقَريحِ عَنِ الْجَوَى * عَنِ الْحُزْنِ عَنْ قَلْبى الْجَريحِ عَنِ الْوَجْدِ\r\nبِأَنَّ غَرامى وَ الْهَوَى قَدْ تَحالَفا * عَلَى تَلَفى حَتَّى أُوَسَّدَ فى لَحْدى « 1 » \r\n\r\nقصائد و غزليّات علّامهء طباطبائى\r\nعلّامه داراى قريحهء شعر بوده و غزل‌هاى عرفانى آبدار كه توأم با وَجد و حال ، و سراسر عشق و اشتياق است مىسروده‌اند . و ما براى نمونه ، يك غزل از آن را در اينجا مىآوريم\r\n : مِهر خوبان دل و دين از همه بى پروا برد * رُخ شَطرنج نبرد آنچه رخ زيبا برد\r\nتو مپندار كه مجنون سرِ خود مجنون گشت * از سَمَك تا به سِماكش كشش ليلَى برد\r\nمن به سرچشمهء خورشيد نه خود بردم راه * ذرّه‌اى بودم و مِهر تو مرا بالا برد\r\nمن خَسى بى سر و پايم كه به سيل افتادم * او كه ميرفت مرا هم به دل دريا برد \r\n\r\n\r\n","description":"","footnote":"\r\n( 1 ) اين اشعار را ، نيز در « الميزان » ج 1 ، ص 379 آورده‌اند . و معناى اشعار اينست : « داستان‌هاى عشق سوزان را ، محبّت آتشين ، براى من از همسايگان و مجاوران كوه فرد روايت كرد ، با سند متّصل خود . و با سند ديگر حديث كرد براى من مرور نسيم ، از باد صبا ، از سايبان‌هاى وسيع و گستردهء وادى غضى ( كه از درختان محكم و استوار است ) از بلندىهاى سرزمين نجد ، از اشك ريزان من ، از چشم قرحه دار من ، از شدّت عشق و وَلَه من ، از غصّه و اندوه من ، از دل زخم دار من ، از بى تابى محبّت و اشتياق من ؛ به اينكه عشق سوزان من ، با ميل و هواى من دست بهم داده ، و سوگند ياد كرده‌اند كه مرا تلف كنند ؛ و تا زمانيكه من سر در بالش گور ننهم دست برندارند . »\r\n","page_name":" 90 ","page_number":114},
  {"content":"\r\n\r\n جام صَهبا ز كجا بود مگر دست كه بود * كه درين بزم بگرديد و دل شيدا برد\r\nخم ابروى تو بود و كف مينوى تو بود * كه بيك جلوه ز من نام و نشان يك جا برد\r\nخودت آموختيم مهر و خودت سوختيم * با برافروخته روئى كه قرار از ما برد\r\nهمه ياران به سر راه تو بوديم ولى * خم ابروت مرا ديد و ز من يَغما برد\r\nهمه دل باخته بوديم و هراسان كه غمت * همه را پشت سر انداخت مرا تنها برد « 1 » \r\n\r\n\r\n","description":"","footnote":"\r\n( 1 ) يكى از اشعار نغز و آبدار حضرت استاد ، اشعار « پروانه و بلبل » است كه در بازگشت از تبريز سروده اند :\r\n از دلِ آن روز كه من زاده‌ام * داغ بدل بوده و دل داده‌ام\r\nتا به ره افتاده‌ام از كودكى * هيچ نياسوده دلم اندكى\r\nشهر و ده و سينهء دريا و كوه * گشتم و بگذشتم و دل در ستوه\r\nرحل بهر جاى كه مىافكنم * روز دگر خيمهء خود مىكَنم\r\nشاهد مقصود نديدم دمى * هيچ نديدم خوشى و خرّمى\r\nچرخ نگرديد بكامم دمى * قرعه نيفتاد بنامم دَمى\r\nاز كف و از كاسهء گردون دون * برده‌ام و ريخته‌ام اشك و خون\r\nمن كه نبودم به رهش خار راه * كوشش وى را ننمودم تباه\r\nجرم من اينست كه آزاده‌ام * وز رقمِ تيره دلى ، ساده‌ام\r\nدوش به ياد دل ويران شدم * چون خط ايّام پريشان شدم\r\nعاقبتم سينهء غم تنگ شد * پاى شكيبائى من لنگ شد\r\nشمع بدستى و بدست دگر * ساغر و مينا ، شدم از در بدر\r\n\r\n","page_name":" 91 ","page_number":115},
  {"content":"\r\n\r\n\r\n\r\n","description":"","footnote":"\r\n نيم شب از خانه گريزان شدم * گاهِ سحر سوى گلستان شدم\r\nگاهِ بهار و شب مهتاب بود * خرگه گُل بود و لب آب بود\r\nجشن بُد و شيوهء سرو و سمن * كرده پر از غلغله صحن چمن\r\nبر سر هر بوته گلى ، گل زدند * پاى سمن زيور سنبل زدند\r\nنغزْ نسيمى كه ز خاور وزد * خود لب گل ، گل لب نسرين گزد\r\nرقص كنان نسترن و ياسمن * چنگ زنان ، چنگ زنان چمن\r\nتازه عروسان چمن گرم ناز * پرده در افتاده برون جسته راز\r\nمرغ سحر هر چه به دل راز داشت * چون نىِ بى خويش در آواز داشت\r\nما بغُنوديم بيك كُنج باغ * من خودم و شيشه و جام و چراغ\r\nليك دلم چون خم مى جوش داشت * شاهد اندوه در آغوش داشت\r\nبسته لب و ديده و گوش از جهان * گرمْ سر از تابش سوز نهان\r\nچشم و لبى را كه ز غم بسته بود * گريه گهى خنده گهى مىگشود\r\nديدم و پروانه به گرد چراغ * گردد و بزمى است دگر سوى باغ\r\nليك سراسر همه خاموشى است * جلوه گه راز ، فراموشى است\r\nدر دو سر باغ دو تا جان فروش * اين بطواف آمده آن در خروش\r\nعالم پروانه همه راز بود * عالم بلبل همه آواز بود\r\nگفت به پروانهء خامش ، هَزار * هان تو هم از سينه نوائى بيار\r\nبا دل پر سوز ترا تب سزاست * در جلوى ناز نيازت رواست\r\nگفت به مرغ سحر آرام شو * بستهء دامى ، برو و رام شو\r\nراستى ار عاشق دل رفته‌اى * اين همه از بهر چه آشفته‌اى\r\nگفت مرا يار بدينسان كند * بى خود و بى تاب و پريشان كند\r\nگفت بگو زنده چرا مانده‌اى * تخم وفا گر به دل افشانده‌اى\r\nصاعقهء عشق به هر جا فتاد * نام و نشان سوخته بر باد داد\r\nيا به دل انديشهء جانان ميار * يا به زبان نام دل و جان ميار \r\n","page_name":" 92 ","page_number":116},
  {"content":"\r\n\r\n\r\n\r\n","description":"","footnote":"\r\n پيش نياور سخن گنج را * ور نه فراموش نما رنج را\r\nفارغ ازين پند چو پروانه گشت * از دل و جان بى خود و بيگانه گشت\r\nخويش بر آتش زد و خاموش شد * رخت برون بُرد و فراموش شد \r\nيكى از قصائد علّامهء طباطبائى را دربارهء دل كندن از دنيا و توجّه تامّ به خداوند متعال ، ما در آخر همين كتاب آورده‌ايم ، و يكى ديگر از قصائد نغز و جالب ايشان دربارهء تمسّك به اسلام و سعى و كوشش در راه رسيدن به مقصود و عدم اعتناء به امور دنيويّه ، قصيده‌اى است كه در رحلت مرحوم آية الله سيّد محمّد حجّت كوه كمرى سروده‌اند كه حقّاً بسيار نغز و جالب است . اين قصيده را در كتاب « گنجينهء دانشمندان » جلد اوّل ،\r\nص 316 و 317 ، ضمن ترجمه و بيان احوال مرحوم آية الله حجّت رحمةُ اللهِ عَليه آورده است ؛ و همهء آن قصيده اينست\r\n : دريغا كه مهر هدايت برفت * دريغا جهان فضيلت برفت\r\nشه علم و تقوى و همّت برفت * فسوس آية الله حجّت برفت\r\nبه سر خاكْ اين تيره ايّام را * كه بشكست اركان اسلام را\r\nسپهر فضائل نگونسار شد * جهان هنر همچو شب تار شد\r\nدل و ديدهء علم خونبار شد * بلى رستخيزى پديدار شد\r\nكه او رخت از اين دام بيرون كشيد * فرو خرگه خود به هامون كشيد\r\nمهين طائر آسمانى سرشت * كه پرّيد از اين تيره‌گون دام زشت\r\nزند نغمه در گُلْسِتان بهشت * پيامى به آنان كه افسرده هشت\r\nپيامى كه همچون سرود سروش * كند جلوه هر لحظه در گوش هوش\r\nكه ياران نمىپايد اين روزگار * بگرديد پابند كردار و كار\r\nمگيريد از كار و كوشش قرار * مناليد از رنج تن زينهار \r\n","page_name":" 93 ","page_number":117},
  {"content":"\r\n\r\n) \r\nتواضع علّامهء طباطبائى نسبت به معصومين عليهم السّلام\r\nحضرت استاد ، علاقه و شيفتگى خاصّى نسبت به ائمّهء طاهرين صلواتُ اللهِ و سلامُه عليهم أجمعين داشتند . وقتى نام يكى از آنها برده مىشد ، اظهار تواضع و ادب در سيمايشان مشهود مىشد ؛ و نسبت به امام زمان أرواحُنا فداه تجليل خاصّى داشتند . و مقام و منزلت آنها و حضرت رسول الله و حضرت صدّيقهء كبرى را فوق تصوّر مىدانستند ؛ و يك نحو خضوع و خشوع واقعى و وجدانى نسبت به آنها داشتند ، و مقام و منزلت آنانرا ملكوتى\r\n\r\n\r\n","description":"","footnote":"\r\n به ويرانه در ، گنج بى مار نيست * گلى اندرين باغ ، بى خار نيست\r\nنداريد جز كيش اسلام كيش * در اين ره مناليد از نوش و نيش\r\nبكوشيد و بنهيد پائى به پيش * مترسيد از قطرهء خون خويش\r\nكه زيباتر از خون به پيكار نيست * خود از لاله خوشتر به گلزار نيست\r\nبزرگان كه رادند و آزاده اند * به حق مهر ورزيده دل داده‌اند\r\nبه خون خود آغشته افتاده اند * بدين آرمان راه بگشاده‌اند\r\nبه شمشير هر بند بگسسته اند * به نيروى دانش دژى بسته‌اند\r\nمبادا كه گردون كند رامتان * مبادا كه كوته كند گامتان\r\nمبادا شود تيره فرجامتان * مبادا كه ننگين شود نامتان\r\nشود تيره دل ، دشمنِ پر ز كين * بگيرد دژ و بشكند كاخ دين\r\nحقيقت جز آئينِ اسلام نيست * به از نام نيكوى وى نام نيست\r\nبه چيزى فضيلت جز او رام نيست * جهان جز به وى هرگز آرام نيست\r\nمهين كاخ اسلام آباد باد * هميشه بر و بومش آزاد باد \r\n29 ، 39 ( ادامهءپاورقى\r\n","page_name":" 94 ","page_number":118},
  {"content":"\r\n\r\nمىدانستند . و به سيره و تاريخ آنها كاملًا واقف بودند .\r\nدر بسيارى از مطالب كه دربارهء آنان سؤال مىشد چنان بيان و تشريح داشتند كه گويا آن سيره را امروز مطالعه كرده‌اند ، و يا در مصدر وَحى و تشريع نشسته‌اند ، و از آنان مىگيرند و بدين عالم مىدهند .\r\nدر تابستانها از قديم الايّام رسمشان اين بود كه به زيارت حضرت ثامن الائمّه عليه السّلام مشرّف مىشدند و دوران تابستان را در آنجا مىماندند ؛ و ارض اقدس را بر سائر جاها مقدّم مىداشتند ، مگر در صورتِ محذور .\r\nدر ارض اقدس هر شب بحرم مطهّر مشرّف مىشدند ، و حالت التماس و تضرّع داشتند .\r\nو هر چه از ايشان تقاضا مىشد كه در خارج از مشهد چون طُرقبه و جاغَرْق سكونت خود را - بعلّت مناسب بودن آب و هوا - قرار دهند ، و گهگاهى براى زيارت مشرّف گردند ابداً قبول نمىكردند ، و مىفرمودند : ما از پناه امام هشتم جاى ديگر نمىرويم . « 1 »\r\n\r\n\r\n","description":"","footnote":"\r\n( 1 ) اين حقير معمولًا قبل از اقامت در شهر مشهد مقدّس كه تا اين تاريخ كه پنجم شهر رجب 1403 هجريّهء قمريّه است ، سه سال و چهل روز به طول انجاميده است ( چون ورود در اين ارض مقدّس در بيست و ششم جمادى الاولى 1400 بوده است ) معمولًا در تابستانها با تمام فرزندان و اهل بيت ، قريب يك ماه به مشهد مقدّس مشرّف مىشديم . در تابستان سنهء 1393 كه مشرّف بوديم و آية الله ميلانى و حضرت علّامه آية الله طباطبائى هر دو حيات داشتند ، و ما منزلى را در منتهَى إليه بازارچهء حاج آقاجان در كوچهء حمّام برق اجاره كرده بوديم و معمولًا از صحن بزرگ ، هميشه به حرم مطهّر مشرّف مىشديم ، يكروز كه در ساعت دو به ظهر مانده مشرّف به حرم شدم و حال بسيار خوبى داشتم و سپس براى نماز ظهر به مسجد گوهرشاد آمده و با چند نفر از رفقا بطور فرادى نماز ظهر را خواندم ، همين كه خواستم از در مسجد به طرف بازار كه متّصل به صحن بزرگ بود و يگانه راه ما بود خارج شوم ، دَرِ مسجد را كه متّصل به كفشدارى بود بوسيدم ؛ و چون نماز ظهرِ جماعت‌ها در\r\n","page_name":" 95 ","page_number":119},
  {"content":"\r\n\r\n\r\n\r\n","description":"","footnote":"\r\nمسجد گوهرشاد به پايان رسيده و مردم مشغول خارج شدن بودند ، چنان ازدحام و جمعيّتى از مسجد بيرون مىآمد كه راه را تنگ كرده بود .\r\nدر آنوقت كه در را بوسيدم ناگاه صدائى به گوش من خورد كه شخصى به من مىگويد : آقا ! چوب كه بوسيدن ندارد ! من نفهميدم در اثر اين صدا به من چه حالى دست داد ، عيناً مانند جرقّه‌اى كه بر دل بزند و انسان را بيهوش كند ، از خود بى خود شدم ، و گفتم : چرا بوسيدن ندارد ؟ چرا بوسيدن ندارد ؟ چوب حرم بوسيدن دارد ، چوب كفشدارىِ حرم\r\nبوسيدن دارد ، كفش زوّار حرم بوسيدن دارد ، خاك پاى زوّار حرم بوسيدن دارد ؛ و اين گفتار را با فرياد بلند مىگفتم و ناگاه خودم را در ميان جمعيّت به زمين انداختم ، و گَرد و غبار كفش‌ها و خاك روى زمين را بر صورت مىماليدم ؛ و مىگفتم : ببين ! اينطور بوسيدن دارد ! و پيوسته اين كار را مىكردم ، و سپس برخاستم و به سوى منزل روان شدم . آن مرد گوينده گفت : آقا ! من حرفى كه نزده‌ام ! من جسارتى كه نكرده‌ام !\r\nگفتم : چه مىخواستى بگوئى ؟ ! و چه ديگر مىخواستى بكنى ؟ ! اين چوب نيست ؛ اين چوب كفشدارى حرم است ، اينجا بارگاه حضرت علىّ بن موسى الرّضاست ؛ اينجا مطاف فرشتگان است ، اينجا محلّ سجدهء حوريان و مقرّبان و پيامبران است ، اينجا عرش رحمن است ؛ اينجا چه ، و اينجا چه ، و اينجا چه است .\r\nگفت : آقا ! من مسلمانم ! من شيعه‌ام ؛ من اهل خمس و زكاتم ؛ امروز صبح وجوه شرعيّهء خود را به حضرت آية الله ميلانى داده‌ام !\r\nگفتم : خمس سَرَت را بخورد ! امام محتاج به اين فضولات اموال شما نيست ! آنچه داديد براى خودتان مبارك باشد . امام از شما ادب مىخواهد ! چرا مؤدّب نيستيد ؟ ! سوگند به خدا دست بر نمىدارم تا با دست خودم در روز قيامت تو را به رو در آتش افكنم !\r\nدر اين حال يكى از دامادان ما ( شوهر خواهر ) به نام آقا سيّد محمود نور بخش جلو آمدند و گفتند : من اين مرد را مىشناسم ؛ از مؤمنان است ، و از ارادتمندان مرحوم والد شما بوده است !\r\nگفتم : هر كه مىخواهد باشد ؛ شيطان بواسطهء ترك ادب به دوزخ افتاد !\r\nدر اين حال من مشغول حركت به سوى منزل بوده ؛ و در بازار روانه بودم ، و اين مرد\r\n","page_name":" 96 ","page_number":120},
  {"content":"\r\n\r\n\r\n\r\n","description":"","footnote":"\r\nهم دنبال ما افتاده بود و مىگفت : آقا مرا ببخشيد ! شما را به خدا مرا ببخشيد ! تا رسيديم به داخل صحن بزرگ . من گفتم : من كه هستم كه تو را ببخشم ؟ ! من هيچ نيستم ؛ شما جسارت به من نكرديد ؛ شما جسارت به امام رضا نموديد ؛ و اين قابل بخشش نيست !\r\nبزرگان از علماء ما : علّامه ها ، شيخ طوسى ها ، خواجه نصيرها ، شيخ مفيدها ، ملّا صدراها ، همگى آستانْ بوسِ اين درگاهند ؛ و شرفشان در اينست كه سر بر اين آستان نهاده‌اند ؛ و شما مىگوئيد : چوب كه بوسيدن ندارد !\r\nگفت : غلط كردم ؛ توبه كردم ؛ ديگر چنين غلطى نمىكنم !\r\nگفتم : من هم از تو در دل خودم به قدر ذرّه‌اى كدورت ندارم ! اگر توبهء واقعى كرده‌اى ، درهاى آسمان به روى تو باز است ! و در اين حال مردم دَرْ صحن بزرگ از هر سو به جانب ما روان شده بودند ، و من به منزل آمدم .\r\nاين حقير ، عصر آن روز كه به محضر استاد گرامى مرحوم فقيد آية الله طباطبائى رضوانُ اللهِ عليه مشرّف شدم ؛ به مناسبتِ بعضى از بارقه‌ها كه بر دل مىخورد ، و انسان را بى خانمان مىكند ، و از جمله اين شعر حافظ :\r\nبرقى از منزل ليلى بدرخشيد سَحَر وَه كه با خرمن مجنونِ دل افكار چه كرد مذاكراتى بود ؛ و ايشان بياناتى بس نفيس ايراد كردند ؛ حقير بالمناسبه ، بخاطرم جريان واقعهء امروز آمد و براى آن حضرت بيان كردم ، و عرض كردم : آيا اين هم از همان بارقه‌ها است ؟ !\r\nايشان سكوت طويلى كردند ؛ و سر به زير انداخته و متفكّر بودند ، و چيزى نگفتند .\r\nرسم مرحوم آية الله ميلانى اين بود كه روزها يك ساعت به غروب به بيرونى آمده و مىنشستند و حضرت علّامه آية الله طباطبائى هم در آن ساعت به منزل ايشان رفته و پس از ملاقات و ديدار ، نزديك غروب به حرم مطهّر مشرّف مىشدند ، و يا به نماز جماعت ايشان حاضر مىشدند ، و چون يك طلبهء معمولى در آخر صفوف مىنشستند .\r\nتقريباً دو سه روز از موضوع نقل ما ، داستان خود را براى حضرت استاد گذشته بود ، كه روزى در مشهد به يكى از دوستان سابق خود به نام آقاى شيخ حسن منفرد شاه عبد العظيمى برخورد كردم و ايشان گفتند : ديروز در منزل آية الله ميلانى رفتم ، و علّامه\r\n","page_name":" 97 ","page_number":121},
  {"content":"\r\n\r\nنسبت به قرآن كريم نيز بسيار بسيار خاضع و خاشع بودند . آيات قرآن را غالباً از حفظ ميخواندند . و مواضع آيات را در سوره‌هاى مختلف نشان مىدادند ؛ و آيات مناسب آن آيه را نيز تلاوت مىنمودند . جلسات بحث‌هاى قرآنى آن فقيد سعيد بسيار جالب و پر محتوى بود . * * *\r\n\r\nوضع تحمّل و بردبارى علّامه در شدائد و گرفتاريها\r\nو امّا وضع مَعيشت ايشان : چنانچه از شجرهء آنان پيداست از خاندان محترم و معروف و سرشناس آذربايجان بوده‌اند ؛ و ممرّ معاش ايشان و برادرشان از كودكى منحصر به زمين زراعتى در قريهء شادآباد تبريز بوده و از نياكان بعنوان ارث منتقل شده بود . و چنانچه از نوشتجات ايشان در دوران توطّن و اقدام به فلاحت و زراعت براى ممرّ معاش در تبريز پيداست ؛ آن رساله‌هاى خطّى ( كتاب « توحيد » و كتاب « إنسان » و رسالهء « وسائط » و رسالهء « ولايت » ) را در قريهء شادآباد نوشته‌اند .\r\nايشان مىفرمودند : اين مِلك ، دويست و هفتاد سال است كه مِلك طلقِ آباء و اجداد ما بوده است و يگانه وسيلهء ارتزاق از راه كشاورزى مىباشد ؛ و چنانچه مورد غَصب و تعدّى واقع مىشد ، بطور كلّى رشتهء معاش ايشان مختلّ مىگشت و در مضيقه واقع مىشدند .\r\n\r\n\r\n","description":"","footnote":"\r\nطباطبائى داستانى را از يكى از علماى طهران كه در مسجد گوهرشاد هنگام خروج و بوسيدن در كفشدارى مسجد اتّفاق افتاده بود مفصّلًا بيان مىكردند ، و از اوّل قضيّه تا آخر داستان همينطور اشك مىريختند . و سپس با بَشاشَت و خرسندى اظهار نمودند كه : الحَمد لِلّه فعلًا در ميان روحانيّون ، افرادى هستند كه اينطور علاقه‌مند به شعائر دينى و عرض ادب به ساحت قُدس ائمّهء اطهار باشند ؛ و اسمى از آن روحانى نياوردند و ليكن از قرائن ، من اينطور استنباط كردم كه شما بوده باشيد ؛ آيا اينطور نيست ؟ !\r\nمن گفتم : بلى ، اين قضيّه راجع به من است ، و آنگاه دانستم كه سكوت و تفكّر علّامه ، علامت رضا و امضاى كردار من بوده است ؛ كه شرح جريان را توأماً با گريه بيان مىفرموده‌اند ؛ رحمةُ الله عليه رحمةً واسعةً .\r\n","page_name":" 98 ","page_number":122},
  {"content":"\r\n\r\nچون علّامهء طباطبائى با وجود داشتن مقام فقاهت و علميّت و واجديّت مقام مرجعيّت ؛ بعلّت اهتمام به امور علميّه و تربيت طلّاب از نقطهء نظر معنويّت و اخلاق و تصحيح عقيده ، و بعلّت دفاع از سنگر اسلام و حريم تشيّع ؛ ديگر مجالى و حالى براى تدوين رساله و فتوى و استفتاء را نداشتند ؛ و از به دو امر عمداً مسير خود را در غير اين طريق قرار داده بودند .\r\nو چون از اين طرف اين امور بكلّى مسدود بود و از طرف ديگر ايشان بهيچوجه سهم امام را قبول نمىكردند ، معلومست كه وضعِ معيشت و زندگى ايشان در صورت فقدان منافع فلاحت و زراعت كه عائدشان مىشد ، از يك طلبهء ساده پائين‌تر خواهد بود . چون آن طلبه ، اگرچه از شهر و يا دِه براى او مقرّرى نرسد لا أقلّ از سهم امام استفاده مىكند . و آن منافع زراعت هم در صورت وصول ، فقط براى إمرار مقدار ضرورت از معاش بحدّ أقلّ بود . و طبعاً رجال علم و دانش ما از قديم الايّام بدين محذور مبتلا بودند :\r\n\r\nرجال علم و دانش ما از قديم الايّام در ضيق معيشت بسر مىبرده‌اند\r\nمرحوم آية الله شيخ جواد بَلاغى نجفى كه فخر اسلام بود و علوم و مؤلَّفات او جهان دانش را روشن كرد ، در نجف اشرف در خانهء محقّرى روى حصير زندگى مىكرد ؛ و براى طبع كتابهاى خود عليه مادّيّين و طبيعيّين و يهوديان و مسيحيان ، كه حقّاً سند مباهات و افتخار عالم اسلام بود ، مجبور مىگردد خانهء مسكونى خود را بفروشد .\r\nاستاد استادِ ما : مرحوم قاضى رضوانُ اللهِ عليه در نجف اشرف با وجود عائلهء سنگين ، چنان در ضيق معيشت زندگى مىنمود كه داستان‌هاى او براى ما ضرب المثل است .\r\nدر خانهء او غير از حصير خرمائى چيزى نبود . و براى روشن كردن چراغ نفتى در شب به جهت نبودن لامپا و يا نفت ، چه بسا در خاموشى بسر مىبردند\r\n\r\n","description":"","footnote":"","page_name":" 99 ","page_number":123},
  {"content":"\r\n\r\nمرحوم آية الله علّامه حاج شيخ آقا بزرگ طهرانى هيچ ممرّ معاشى نداشت و از حال ايشان كسى با خبر نبود . صد سال بعلم و اسلام و تشيّع خدمت كرد ؛ و مجاهدات ارزنده و آثار نفيس و بى نظيرى از خود بيادگار گذاشت كه امروز مورد استفادهء تمام اهل تحقيق و تتبّع و محور مراجعات نويسندگان است .\r\nاين مرد شب و روز مشغول نوشتن و زحمت كشيدن و جمع آورى اسناد و مدارك نوشتجات بود . وضع خانهء او عيناً مانند يك طلبهء معمولى ، ساده و بلكه پائين تر ؛ و شدائدى كه تحمّل نموده است فوق تصوّر است\r\n. علّامهء أمينى صاحب « الغدير » تا قبل از مشهوريّت و معروفيّت ، در تنگى معاش بسر مىبرد ؛ و حتّى براى طبع اوّل دورهء « الغدير » با مشكلاتى مواجه شدند .\r\nو اين يك نقص بزرگ در دستگاه روحانيّت فعلى از نقطهء نظر كيفيّت ادارهء امور مالى است .\r\nچرا بايد افرادى كه در رشته‌هاى خاصّى چون فلسفه و عرفان و كلام و تفسير و حديث و تاريخ و رجال و غيرها عمرى را مىگذرانند ، و با وجود سرمايه‌هاى سرشار فقهى ؛ بعلل كمك به اسلام و نياز جامعه بدين علوم و پر كردن مواضع ضعف ، و بعلّت پاسدارى و سنگربانى از حريم مكتب ، بايد حتّى از يك زندگى ساده و معمولى محروم ؛ و براى إمرار معاش و حفظ آبرو و حيثيّت دچار هزار اشكال گردند .\r\nبودجهء صندوق مسلمين كه بعنوان سهم امام به حوزه‌ها ارسال مىشود ، از عطف توجّه بچنين افرادى دريغ ؛ و قبول سهم امام براى چنين كسانى - بتوسّط متصدّيان و مباشران - موجب قبول ذُلّ استخفاف و تحقير و تسليم\r\n\r\n","description":"","footnote":"","page_name":" 100 ","page_number":124},
  {"content":"\r\n\r\nدر برابر دستگاه مديره باشد .\r\nاز اجازه و تصديق مقام اجتهاد و فقاهتِ افرادِ و الا مقامى كه داراى مزاياى اخلاقى و روحى ، علاوه بر جنبه‌هاى علمى هستند ؛ چون ملازم با تصديق شخصيّت و استقلال امور آنهاست ، خوددارى شود .\r\nو به افراد بى سواد و بى احتياط و متجرّى ، بعنوان جِبايه و جمع آورى سهم امام اجازه‌هاى طويله و مطوّله و مُلقَّب بألقاب و آداب داده شود ؛ كه مركز حكمرانى از مقرّ خود تكان نخورد ، و در وصول آن بدست افراد غير واجد شرائط ، كه در مزاياى روحى و اخلاقى از سطح معمولى مردم پائين ترند ، بملاك ادّعاى علم و أعلميّت و فقه و افقهيّت و ورع و اورعيّت ، خللى پديدار نگردد . فَيا لَلاسَفِ بِهَذِهِ السّيرَةِ الرَّديَّةِ الْمُرْديَةِ الْمُبيدَةِ لِلْعِلْمِ وَ الْعُلَمآءِ وَ الْفِقْهِ وَ الْفُقَهآءِ .\r\nو چون به آنها گفته شود : به چه دليل ؟ به چه آيه ، به چه روايت شما مىگوئيد سهم امام مقلّد بايد بدست مرجع يا نائب او بخصوصه برسد ؟ در كدام كتاب فقه و خبر و تفسير چنين مطلبى را ديده ايد ؟ اين چه سنّت‌ها و بدعت‌هائى است كه مىنهيد ؟\r\nمىگويند : فلان و به همان گفته‌اند . شما كه ادّعاى اجتهاد مىكنيد ! چرا در اينجا فقط ، مقلِّدِ صرف فلان و به همان شده‌ايد\r\n؟ علّامهء استاد ، زندگانى بسيار ساده و بى تجمّل ، در حدِّأقلّ ضرورت زندگى داشتند . و با وجود كسالت قلبى و كسالت اعصاب و كِبَر سنّ ، فقط و فقط بعلّت حمايت از دين ، و نشر فرهنگ اسلام ؛ براى ملاقات و مصاحبه با آن مستشرق فرانسوى ، هر دو هفته يك بار بطهران مىآمدند ؛ و اين رفت و آمد نيز مستلزم رنجهائى بود\r\n\r\n","description":"","footnote":"","page_name":" 101 ","page_number":125},
  {"content":"\r\n\r\n. اينست وضع زندگى يك فيلسوف شرق ؛ بلكه يگانه فيلسوف عالم ! با آنكه آنطور كه بايد ما از وضع داخلى آن بزرگ مرد پرده بر نداشتيم ؛ زيرا معتقديم بحث در اين گونه امور سزاوار مقام عفّت و شرف نيست .\r\nاينست زندگانى اولياء خدا :\r\nصَبَرُوا أَيَّامًا قَصِيرَةً ، أَعْقَبَتْهُمْ رَاحَةً طَوِيلَةً . « 1 »\r\nيكايك از صفات و نعوت متّقيان كه مولَى الموالى أميرمؤمنان عليه السّلام دربارهء آنان در خطبهء هَمّام بيان مىفرمايند ، در اين مرد الهى مشاهَد و محسوس و ممسوس و ملموس بود :\r\nأَرَادَتْهُمُ الدُّنْيَا فَلَمْ يُرِيدُوهَا ، وَ أَسَرَتْهُمْ فَفَدَوْا أَنْفُسَهُمْ مِنْهَا .\r\nاينست زندگى وارستگان و آزادگان از اسارتِ نفس امّاره ، و به پرواز درآمدگان در حريم قضاء و مشيّت الهيّه ، و سر سپردگان به عالم تفويض و تسليم و رضا . چقدر استاد ما از اين شعر خوشايند بودند كه\r\n : منم كه شُهرهء شهرم بعشق ورزيدن * منم كه ديده نيالوده‌ام به بد ديدن\r\nبه مى پرستى از آن نقش خود بر آب زدم * كه تا خراب كنم نقش خود پرستيدن\r\nوفا كنيم و ملامت كشيم و خوش باشيم * كه در شريعت ما كافرى است رنجيدن \r\n\r\n\r\n","description":"","footnote":"\r\n( 1 ) و 2 از فقرات خطبهء همّام است كه خطبهء 191 از « نهج البلاغة » است : « ايّام كوتاهى در دنيا بمشقّت و سختى با پاى راستين و استقامت ، ثُبات بخرج داده ، و در نتيجه بدنبال آن در آخرت ، زمان‌هاى درازى را در راحتى بسر مىبرند . » « دنيا بسوى آنان رو آورد ، ولى آنها از دنيا اعراض كردند . و دنيا خواست آنانرا اسير خود كند ، آنها خود را رهانيده و آزاد كردند\r\n","page_name":" 102 ","page_number":126},
  {"content":"\r\n\r\n . » به پير ميكده گفتم كه چيست راه نجات * بخواست جام مى و گفت راز پوشيدن « 1 » \r\nو آنگاه با اين مشكلات ، و ردّ و ايرادها ، يكدنيا از عظمت و وقار و سَكينه و آرامش در او متحقّق بود .\r\nاينجاست كه خوب زندگانى ائمّهء معصومين ما ، رخ خود را نشان مىدهد ، زيرا أمثال طباطبائيها مىتوانند به خوبى روشنگر و آيه و نمايندهء آن ارواح پاك باشند ، و چون آينهء درخشان و صيقلى ، آن ذوات طهارت را حكايت كنند ؛ و اينانند كه آيات الهيّه و حُجَج ربّانيّه مىباشند .\r\n\r\nعلّت مهاجرت علّامهء طباطبائى از تبريز به قم\r\nو به همين علّت ، مهاجرت علّامهء طباطبائى بقم و تحمّل اين همه مشكلات ، و دورى از وطن مألوف ، براى احياى امر معنويّت و اداء رسالت الهى در نشر و تبليغ دين ، و رشد افكار طلّاب و تصحيح عقائد حقّه ، و نشان دادن راه مستقيم تهذيب نفس و تزكيهء اخلاق و طهارت سرّ و تشرّف به لقاء الله و ربط با عالم معنى مىباشد .\r\n\r\nپيام آية الله بروجردى به علّامه و جواب ايشان\r\nچنان كه آن فقيد سعيد فرمودند : من وقتى از تبريز به قم آمدم و درس « أسفار » را شروع كردم ، و طلّاب بر درس گرد آمدند و قريب به يكصد نفر در مجلس درس حضور پيدا مىكردند ؛ حضرت آية الله بروجردى رحمة الله عليه اوّلًا دستور دادند كه شهريّهء طلّابى را كه به درس « أسفار » مىآيند قطع كنند .\r\nو بر همين اساس چون خبر آن به من رسيد ، من متحيّر شدم كه خدايا چه كنم ؟\r\nاگر شهريّهء طلّاب قطع شود ، اين افراد بدون بضاعت كه از شهرهاى دور\r\n\r\n\r\n","description":"","footnote":"\r\n( 1 ) از حافظ شيرازى است ؛ « ديوان حافظ » طبع پژمان ، حرف نون ، ص 177 .\r\n","page_name":" 103 ","page_number":127},
  {"content":"\r\n\r\nآمده‌اند و فقط ممرّ معاش آنها شهريّه است چه كنند ؟\r\nو اگر من بخاطر شهريّهء طلّاب ، تدريس « أسفار » را ترك كنم لطمه بسطح علمى و عقيدتى طلّاب وارد مىآيد ! ؟\r\nمن همينطور در تحيّر بسر مىبردم ، تا بالاخره يكروز كه به حال تحيّر بودم و در اطاق منزل از دور كرسى مىخواستم برگردم چشمم بديوان حافظ افتاد كه روى كرسى اطاق بود ؛ آن را برداشتم و تفأّل زدم كه چه كنم ؟ آيا تدريس « أسفار » را ترك كنم ، يا نه ؟ اين غزل آمد\r\n : من نه آن رِندم كه ترك شاهد و ساغر كنم * محتسب داند كه من اين كارها كمتر كنم\r\nمن كه عيب توبه كاران كرده باشم بارها * توبه از مِى وقت گل ديوانه باشم گر كنم\r\nچون صبا مجموعهء گُل را به آب لطف شست * كج دلم خوان گر نظر بر صفحهء دفتر كنم\r\nعشق دُردانه است و من غوّاص و دريا ميكده * سر فرو بردم در آنجا تا كجا سر بر كنم\r\nلاله ساغر گير و نرگس مست و برما نام فسق داورى * دارم بسى يا ربّ كرا داور كنم\r\nبازكش يكدم عنان اى تُرك شهرآشوب من * تا ز اشك و چهره ، راهت پر زر و گوهر كنم\r\nمن كه از ياقوت و لعلِ اشك دارم گنجها * كى نظر در فيض خورشيد بلند اختر كنم\r\nعهد و پيمان فلك را نيست چندان اعتبار * عهد با پيمانه بندم شرط با ساغر كنم \r\n\r\n","description":"","footnote":"","page_name":" 104 ","page_number":128},
  {"content":"\r\n\r\n من كه دارم در گدائى گنج سلطانى بدست * كى طمع در گردش گردونِ دون پرور كنم\r\nگرچه گرد آلودِ فقرم ، شرم باد از همّتم * گر به آب چشمهء خورشيد دامن تر كنم\r\nعاشقان را گر در آتش مىپسندد لطف دوست * تنگ چشمم گر نظر در چشمهء كوثر كنم\r\nدوش لعلش عشوه‌اى ميداد حافظ را ولى * من نه آنم كز وى اين افسانها باور كنم « 1 » \r\nبارى ، ديدم عجيب غزلى است ؛ اين غزل مىفهماند كه تدريس « أسفار » لازم ، و ترك آن در حكم كفر سلوكى است\r\n. و ثانياً يا همان روز يا روز بعد ، آقاى حاج أحمد خادم خود را به منزل ما فرستادند ، و بدينگونه پيغام كرده بودند : ما در زمان جوانى در حوزهء علميّهء اصفهان نزد مرحوم جهانگير خان « أسفار » مىخوانديم ولى مخفيانه ؛ چند نفر بوديم ، و خُفيةً بدرس ايشان مىرفتيم ، و امّا درس « أسفار » علنى در حوزهء رسمى بهيچوجه صلاح نيست و بايد ترك شود !\r\nمن در جواب گفتم : به آقاى بروجردى از طرف من پيغام ببريد كه اين درس‌هاى متعارف و رسمى را مانند فقه و اصول ، ما هم خوانده‌ايم ؛ و از عهدهء تدريس و تشكيل حوزه‌هاى درسى آن برخواهيم آمد و از ديگران كمبودى نداريم .\r\nمن كه از تبريز بقم آمده‌ام فقط و فقط براى تصحيح عقائد طلّاب بر اساس حقّ ، و مبارزهء با عقائد باطلهء مادّيّين و غيرهم مىباشد . در آن زمان كه حضرت\r\n\r\n\r\n","description":"","footnote":"\r\n( 1 ) « ديوان حافظ » پژمان ، حرف ميم ، ص 157 و 158\r\n","page_name":" 105 ","page_number":129},
  {"content":"\r\n\r\nآية الله با چند نفر خُفيةً به درس مرحوم جهانگيرخان مىرفتند ، طلّاب و قاطبهء مردم به حمد الله مؤمن و داراى عقيدهء پاك بودند ؛ و نيازى به تشكيل حوزه‌هاى علنى « أسفار » نبود ؛ ولى امروزه هر طلبه‌اى كه وارد دروازهء قم مىشود با چند چمدان ( جامه دان ) پر از شبهات و اشكالات وارد مىشود !\r\nو امروزه بايد به درد طلّاب رسيد ؛ و آنها را براى مبارزهء با ماترياليست‌ها و مادّيّين بر اساس صحيح آماده كرد ، و فلسفهء حقّهء اسلاميّه را بدانها آموخت ؛ و ما تدريس « أسفار » را ترك نمىكنيم .\r\nولى در عين حال من آية الله را حاكم شرع مىدانم ؛ اگر حكم كنند بر ترك « أسفار » مسأله صورت ديگرى به خود خواهد گرفت\r\n. علّامه فرمودند : پس از اين پيام ؛ آية الله بروجردى ديگر بهيچوجه متعرّض ما نشدند ، و ما سالهاى سال بتدريس فلسفه از « شفاء » و « أسفار » و غيرهما مشغول بوديم .\r\nو هر وقت آية الله برخوردى با ما داشتند بسيار احترام مىگذاردند ، و يك روز يك جلد قرآن كريم كه از بهترين و صحيح‌ترين طبع ها بود بعنوان هديّه براى ما فرستادند\r\n* * * . بارى ، من چه گويم از فضائل مردى كه حقّاً در اينجا غريب بود ؛ در غيبت آمد و در غيبت رفت . و سربسته و مُهر كرده كسى او را نشناخت .\r\n\r\nعلّامه ملجأ و پناه شاگردان ؛ و همچون چراغ ، روشنگر راه بود\r\nعلّامهء طباطبائى كه رضوان خدا بر او باد ، براى مخلِصين از شاگردان و اراداتمندان خود ملجأ و پناهى بود كه در حوادث روزگار به دو روى مىآوردند ؛ و او چون چراغ تابان روشنگر راه و مبيّن خطرات و مفرّق حقّ از باطل بود ، و در كشف مسائل علميّه و رفع مجهولات ، دستگير و راهنما بود .\r\nاين حقير نه تنها در همان ايّامى كه در قم مشغول تحصيل بودم از كانون\r\n\r\n","description":"","footnote":"","page_name":" 106 ","page_number":130},
  {"content":"\r\n\r\nفيض و علمش بهرمند مىشدم ، و تا سرحدّيكه خود را بنده و خانه زاد مىدانستم ؛ بلكه پس از تشرّف بنجف اشرف نيز پيوسته باب مراسلات مفتوح بود و نامه‌هاى جذّاب ، روشنگر راه بود .\r\nو پس از مراجعت از نجف تا به حال وقتى نشد كه خود را بى نياز از تعليم و محضر پر فيضش ببينم .\r\nدر هر مجلسى كه خدمتشان مىرسيدم آنقدر افاضهء رحمت و علم و دانش بود ، و آنقدر سرشار از حال و وجد و سرور و توحيد بود كه از شدّت حقارت در خود احساس شرمندگى مينمودم و معمولًا هر دو هفته يك بار بقم شرفياب مىشدم ؛ و ساعات زيارت و ملاقات با ايشان براى من بسيار ارزنده بود .\r\nدرست بخاطر دارم شبى در طهران كه به كتاب « سير و سلوك » منتسب بمرحوم آ ية الله بحرالعلوم نجفى أعلى اللهُ تعالى درجتَه شرح مىنوشتم ، دچار اشكالى شدم ؛ هر چه فكر كردم مسأله حلّ نشد . و تلفن خود كار در شهرهاى ايران هنوز دائر نشده بود ، لذا شبانه براى اين مهمّ عازم قم شدم . قريب نيمه شب بود كه وارد بقم شدم و در مهمانخانهء بُلوار شب را بصبح آوردم . صبحگاه پس از تشرّف بحرم مطهّر و زيارت قبر حضرت معصومه سلام الله عليها ، به خدمت استاد رسيدم و تا قريب ظهر از محضر پر بركتشان بهرمند شدم ؛ و نه تنها آن مسأله بلكه بسيارى از مسائل ديگر را حلّ كردند و جواب دادند .\r\nمن هر وقت بخدمتشان مىرسيدم ، بدون استثناء براى بوسيدن دست ايشان خم مىشدم ، و ايشان دست خود را لاى عبا پنهان مىكردند ؛ و چنان حال حياء و خجلت در ايشان پيدا مىشد كه مرا منفعل مىنمود .\r\nيك روز عرض كردم : ما براى فيض و بركت و نياز ، دست شما را\r\n\r\n","description":"","footnote":"","page_name":" 107 ","page_number":131},
  {"content":"\r\n\r\nمىبوسيم چرا مضايقه مىفرمائيد ! ؟ سپس عرض كردم : آقا شما اين روايت را كه از حضرت أمير المؤمنين عليه السّلام وارد است : مَنْ عَلَّمَنِى حَرْفًا فَقَدْ صَيَّرَنِى عَبْدًا « 1 » آيا قبول داريد ! ؟\r\nفرمودند : بلى روايت مشهورى است ، و متنش نيز با موازين مطابقت دارد .\r\nعرض كردم : شما اين همه كلمات بما آموخته‌ايد ؛ و به كرّات و مَرّات ما را بندهء خود ساخته ايد ! از ادب بنده اين نيست كه دست مولاى خود را ببوسد ! ؟ و بدان تبرّك جويد ؟\r\nبا تبسّم مليحى فرمودند : ما همه بندگان خدائيم ! « 2 »\r\n\r\n\r\n","description":"","footnote":"\r\n( 1 ) در اينجا روايت شريفى را مرحوم صدوق در كتاب « توحيد » خود در ص 174 ، با إسناد خود از أبو الحسن موصلىّ از حضرت صادق عليه السّلام روايت مىكند كه : جاءَ حَبْرٌ مِنَ الاحْبارِ إلَى أميرِالْمُؤْمِنينَ عَلَيْهِ السَّلامُ فَقالَ لَهُ : يا أميرَالْمُؤْمِنينَ مَتَى كانَ رَبُّكَ ؟ فَقالَ لَهُ : ثَكَلَتْكَ امُّكَ ! وَ مَتَى لَمْ يَكُنْ حَتَّى يُقالَ : مَتَى كانَ . كانَ رَبّى قَبْلَ الْقَبْلِ بِلا قَبْلٍ وَ يَكونُ بَعْدَ الْبَعْدِ بِلا بَعْدٍ ، وَ لا غايَةَ وَ لا مُنْتَهَى لِغايَتِهِ ؛ انْقَطَعَتِ الْغاياتُ عَنْهُ فَهُوَ مُنْتَهَى كُلِّ غايَةٍ . فَقالَ : يا أميرَالْمُؤْمِنينَ فَنَبىٌّ أَنْتَ ؟ فَقالَ : وَيْلَكَ ! إنَّما أنَا عَبْدٌ مِنْ عَبيدِ مُحَمَّدٍ صَلَّى اللَهُ عَلَيْهِ وَ ءَالِهِ وَ سَلَّمَ . ابن أبى الحديد در پايان « شرح نهج البلاغة » ، هزار كلمه از مواعظ و حِكَم كه به صورت كلمات قصار است ، از أمير المؤمنين عليه السّلام نقل مىكند ، و شمارهء 57 اينست : إذا كانَ الآبآءُ هُمُ السَّبَبَ فى الْحَيَوةِ ، فَمُعَلِّموا الْحِكْمَةِ وَ الدّينِ هُمُ السَّبَبُ فى جَوْدَتِهَا . ( طبع دار الكتب العربيّة ، ج 20 ، ص )\r\n( 2 ) 162 در « سفينة البحار » ج 2 ، ص 225 از كتاب إجازات « بحار الانوار » ص 50 و 51 ، وصيّت شيخ محمّد بن أبى جمهور أحسائى را در اجازه‌اش به شيخ ربيعة بن جُمعه در حقّ معلّم و استاد ذكر مىكند ، و دربارهء حقوق او ، روايتى را از رسول اكرم سيّد العالمين صلّى الله عليه و آله و سلّم نقل مىكند كه : إنَّهُ قالَ : مَنْ عَلَّمَ شَخْصًا مَسْأَلَةً ، مَلِكَ رِقَّهُ ( رَقَبَتَهُ - ظ ) . فَقيلَ لَهُ : أ يَبيعُهُ ؟ قالَ : لا ، وَ لَكِنْ يَأْمُرُهُ وَ يَنْهاهُ .\r\n","page_name":" 108 ","page_number":132},
  {"content":"\r\n\r\nبارى ، چيزى را كه تصوّر نمىكرديم ، ارتحال اين مرد بود . مرگ اين رجل الهى مرگ عالَم است ؛ چون علّامه عالَم بود . گرچه او زنده است ؛ همهء مردمِ زنده ، مرده ؛ و او زنده است . « 1 »\r\n\r\n« النّاسُ مَوتى وَ أهْلُ الْعِلْمِ أحْياءٌ »\r\nالنَّاسُ مَوْتَى وَ أَهْلُ الْعِلْمِ أَحْيَآءٌ . « 2 »\r\n أحِبّاىَ أنتُمْ أحْسَنَ الدَّهْرُ أمْ أسا * فَكونوا كَما شِئْتُمْ أنَا ذَلِكَ الْخِلُّ ( 1 )\r\nإذا كانَ حَظّى الْهَجْرَ مِنْكُمْ وَ لَمْ يَكُنْ * بِعادٌ فَذاكَ الْهَجْرُ عِنْدى هُوَ الْوَصْلُ ( 2 )\r\nوَ ما الصَّدُّ إلّا الْوُدُّ ما لَمْ يَكُنْ قِلًى * وَ أَصْعَبُ شَىْءٍ غَيْرَ إعْراضِكُمْ سَهْلُ ( 3 )\r\nوَ صَبْرىَ صَبْرٌ عَنْكُمُ وَ عَلَيْكُمُ * أرَى أبَدًا عِنْدى مَرارَتَهُ تَحْلو ( 4 )\r\nأخَذْتُمْ فُؤَادى وَ هْوَ بَعْضى فَما الَّذى * يَضُرُّكُمُ لَوْ كانَ عِنْدَكُمُ الْكُلُّ ( 5 )\r\nنَأَيْتُمْ فَغَيْرَ الدَّمْعِ لَمْ أرَ وافيًا * سِوَى زَفْرَةٍ مِنْ حَرِّ نارِ الْجَوَى تَغْلو ( 6 ) \r\n\r\n\r\n","description":"","footnote":"\r\n( 1 )\r\n گرچه از هر ماتمى خيزد غمى * فرق دارد ماتمى تا ماتمى\r\nاى بسا كس مُرد و كس آگه نشد * مرگ او را مَبدئىّ و مَختَمى\r\nاى بسا كس مُرد و در مرگش نسوخت * جز دل يك چند يار همدمى\r\nليك اندر مرگ مردان بزرگ * عالَمى گريد براى عالَمى\r\nلا جرم در مرگ مردانى چنين * گفت بايد : اى دريغا عالَمى ! \r\n( 2 ) از « ديوان منسوب به أمير المؤمنين » عليه السّلام است : « تمام مردم مردگانند و فقط اهل علم زندگانند . »\r\n","page_name":" 109 ","page_number":133},
  {"content":"\r\n\r\n حَديثى قَديمٌ فى هَواها وَ ما لَهُ * كَما عَلِمَتْ بَعْدٌ وَ لَيْسَ لَها قَبْلُ ( 7 )\r\nوَ حُرْمَةِ عَهْدٍ بَيْنَنا عَنْهُ لَمْ أحُلْ * وَ عَقْدٍ بَأيْدٍ بَيْنَنا ما لَهُ حَلُّ ( 8 )\r\nلَانْتِ عَلَى غَيْظِ النَّوَى وَ رِضَى الْهَوَى * لَدَىَّ وَ قَلْبى ساعَةً مِنْكِ ما يَخْلو ( 9 )\r\nتُرَى مُقْلَتى يَوْمًا تَرَى مَنْ احِبُّهُمْ * وَ يَعْتِبُنى دَهْرى وَ يَجْتَمِعُ الشَّمْلُ ( 10 )\r\nوَ ما بَرِحوا مَعْنًى أراهُمْ مَعى فَإنْ * نَأوْا صورَةً فى الذِّهْنِ قامَ لَهُمْ شَكْلُ ( 11 )\r\nفَهُمْ نُصْبُ عَيْنى ظاهِرًا حَيْثُما سَرَوْا * وَ هُمْ فى فُؤادى باطِنًا أيْنَما حَلّوا ( 12 )\r\nلَهُمْ أبَدًا مِنّى حُنُوٌّ وَ إنْ جَفَوْا * وَ لى أبَدًا مَيْلٌ إلَيْهِمْ وَ إنْ مَلّوا ( 13 ) « 1 » \r\n\r\n\r\n","description":"","footnote":"\r\n( 1 ) منتخبى از اشعار لاميّة ابن فارض است ، از ص 135 تا ص 139 ديوان او : ( 1 ) شما محبوبان من هستيد ، خواه روزگار نيكوئى كند و خواه بدى ! شما هر قسم كه مىخواهيد ، بوده باشيد ! من همان دوستدار پيشين هستم .\r\n( 2 ) اگر بهرهء من از شما همان هجران باشد و اين هجر ، طرد كردن و دور زدن نباشد ؛ اين هجران در نزد من وصال است .\r\n( 3 ) و نيست منع كردن مگر دوستى ؛ اگر از روى تباغض نباشد . و سخت‌ترين چيز براى من ، غير از اعراض شما از من ، آسان است .\r\n( 4 ) صبر من از شما ( كه همان إمساك من از شما باشد ) تلخ است ؛ و امّا صبر من بر شما ( كه همان تحمّل آزارهاى راه شما باشد ) چنين مىيابم كه تلخيهايش ، شيرين است !\r\n( 5 ) شما دل مرا ربوديد ، در حالى كه دل من جزئى از من است ! پس اگر همهء مرا مىربوديد ، براى شما چه ضررى داشت ! ؟\r\n( 6 ) شما از برابر ديدگان من رفتيد ؛ و من جز اشك روان چيزى را كافى نمىيابم ، مگر شعله‌هاى سوزانى كه از حرارت آتش اشتياق بالا مىزند !\r\n( 7 ) گفتگوى من در عشق ورزى با او قديم است ؛ و همانطورى كه او هم مىداند ، بَعدى ندارد ؛ و براى خود او هم قبلى نبوده است .\r\n( 8 ) و سوگند به حرمت عهدى كه با او داريم و من از او بر نميگردم ، و سوگند به پيمانى كه با دست دادن بسته‌ايم ، و قابل انفكاك نيست ؛\r\n( 9 ) كه هر آينه تو در دو صورت غيظِ دورى ، و محبّتِ نزديكى ، در نزد من هستى ! و دل من ساعتى از تو خالى نيست !\r\n( 1 0 ) آيا چنين گمانى براى ديدار مردمك چشم من نيست كه روزى ببيند كسانى را كه من آنها را دوست دارم ؟ و روزگار ديگر سختىهاى خود را از من بردارد ؛ و اجتماع ما با ياران به آسانى صورت پذيرد ؟\r\n( 11 ) و پيوسته در عالم معنى مىبينم كه آنها با من هستند ؛ و اگر به صورت دور ميباشند ، در ذهن من پيوسته شمائلى از آنها بر پاست .\r\n( 12 ) و ايشان پيوسته در مقابل چشمان من هستند در ظاهر ، هر جا بروند ؛ و ايشان در دل من هستند در باطن ، هر كجا كه داخل شوند .\r\n( 13 ) از طرف من دائماً نسبت به ايشان عطوفت و مِهر است گرچه جفا كنند ؛ و از طرف من دائماً بسوى آنها ميل است گرچه ملول باشند .\r\n","page_name":" 110 ","page_number":134},
  {"content":"\r\n\r\n\r\nعلّامهء طباطبائى إلى الأبد زنده است\r\nبارى ، هيچ روزى را به خود نميديدم كه تو از دنيا به روى و من زنده باشم ؛ و در سوگ تو بنشينم ! و به ياد تو نامه بنويسم .\r\nآرى ، از آن عالم قدس نگران حال مهجوران هستى ! و با آن مهر و لطف و صفا و وفا كه در دنياى طبع و كثرت ، دستگيرى از آنان مىنمودى ، كجا در آن عالم تجرّد و وحدت غافل از آنها خواهى بود\r\n\r\n","description":"","footnote":"","page_name":" 111 ","page_number":135},
  {"content":"\r\n\r\n ؟ ! پيش ازينت بيش ازين غمخوارى عُشّاق بود * مِهر ورزىّ تو با ما شُهرهء آفاق بود\r\nياد باد آن صحبت شبها كه در زلف توام * بحث سِرِّ عشق و ذكر حلقهء عشّاق بود\r\nحُسن مَهرويانِ مجلس گرچه دل مىبرد و دين * عشق ما در لطف طبع و خوبى اخلاق بود\r\nاز دم صبح ازل تا آخر شام ابد * دوستىّ و مهر بر يك عهد و يك ميثاق بود\r\nسايهء معشوق اگر افتاد بر عاشق چه شد * ما به او محتاج بوديم او بما مشتاق بود\r\nپيش ازين كاين سقف سبز و طاق مينا بركشند * منظر چشم مرا ابروى جانان طاق بود « 1 » \r\n* * * \r\nبحث كلّى پيرامون عقل و قلب و شرع\r\nهر فرد از افراد بشر در خود دو كانون از ادراك و فهم را مىيابد ؛ يكى را عقل و ديگرى را قلب و وجدان گويند .\r\nبا قوّهء عاقله ، انسان پى بمصالح و مفاسد خويش برده و تميز بين محبوب و مكروه ، و حقّ و باطل مىدهد ، و با قلب و وجدان كه آن را نيز مىتوان سرشت و فطرت و يا احساس نهانى و ادراك سرّى گفت ، راهى براى ارتباط خويش با\r\n\r\n\r\n","description":"","footnote":"\r\n( 1 ) از « ديوان حافظ شيرازى » طبع پژمان ، حرف دال ، ص 110 و 111\r\n","page_name":" 112 ","page_number":136},
  {"content":"\r\n\r\nجهان هستى و علّت پيدايش او و عالم ، و تجاذبى بين او و مبدأ المبادى و غاية الغايات مىيابد .\r\nو البتّه اين دو عامل مهمّ ادراك هر دو در انسان موجود بوده و هر يك مأموريّت خود را در افق ادراك و فهمى خاصّ دنبال مىكند ؛ و هر يك مستغنى از ديگرى نبوده ، و با فقدان هر يك ، عالمى از مدركات به روى انسان بسته مىگردد .\r\n\r\nآيات و روايات وارده دربارهء لزوم پيروى از قوّهء عاقله\r\nدربارهء لزوم قوّهء عاقله ، و عدم استغناء انسان از آن ، آيات و رواياتى وارد است ؛ و ما در اينجا فقط بذكر چند نمونه از آيات و روايات اكتفا مىكنيم .\r\nامّا از آيات :\r\n أُفٍّ لَكُمْ وَ لِما تَعْبُدُونَ مِنْ دُونِ اللَّهِ أَ فَلا تَعْقِلُونَ  . « 1 »\r\nچون در اينجا مفروض است كه مشركين بواسطهء عبادت از غير خدا ، از پيروى قلب و وجدان استفاده مىكرده و خود را مرتبط به خداوند مىديده‌اند ؛ غاية الامر بعلّت عدم تعقّل ، دچار انحراف و دگرگونى در طرز تشخيص و تطبيق شده و به محكوميّت قوّهء فكريّه ، آن خداوند را متجلّى و مقيّد در خصوص ارباب انواع و مظاهر آنها از اصنام و بت‌ها مىشناختند .\r\n صُمٌّ بُكْمٌ عُمْيٌ فَهُمْ لا يَعْقِلُونَ  . « 2 »\r\nچون در اينجا از قوّهء عاقله بهره گيرى نمىكنند ، مثل آنست كه حسّ باصره و سامعه ندارند و نيز گنگ و لال مىباشند\r\n\r\n\r\n","description":"","footnote":"\r\n( 1 ) . آيهء 67 ، از سورهء 21 : الانبيآء : « افّ باد بر شما و بر آنچه غير از خدا مىپرستيد ! آيا شما تعقّل نمىكنيد ! ؟ »\r\n( 2 ) ذيل آيهء 171 ، از سورهء 2 : البقرة : « آنان كَرانند و لالانند و كورانند ؛ پس ايشان تعقّل نمىكنند . »\r\n","page_name":" 113 ","page_number":137},
  {"content":"\r\n\r\n أَ فَأَنْتَ تُسْمِعُ الصُّمَّ وَ لَوْ كانُوا لا يَعْقِلُونَ .  « 1 »\r\n  فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ أُولئِكَ الَّذِينَ هَداهُمُ اللَّهُ وَ أُولئِكَ هُمْ أُولُوا الْأَلْبابِ .   « 2 »\r\nزيرا معلوم است استماع سخن ، و پس از آن تميز بين حقّ و باطل و بين نيكو و نيكوتر از وظائف قواى فكريّه است ؛ و لذا در آخر آيه آنان را صاحبان مغز و جوهره كه همان عقل است خوانده است .\r\n وَ مَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ إِلَّا دُعاءً وَ نِداءً صُمٌّ بُكْمٌ عُمْيٌ فَهُمْ لا يَعْقِلُونَ  . « 3 »\r\nچون كفّار طبق غريزهء خود ، دينى را پسنديده‌اند و پيروى از آن نموده‌اند ؛ گرچه پرستيدن اصنام باشد ، و ليكن بعلّت آنكه از قوّهء عاقلهء خود مَدَدى نمىگيرند ، پيوسته آن غرائز و احساسات درونى را بتخيّلات واهيه و اوهام بى پايه منحرف نموده ؛ و طَرْفى از آن نيروى وجدان خود نمىبندند . و عيناً مانند كسى كه از گفتار ، چيزى جز همان صوت و صدا ادراك نمىكند ، آنان نيز از سخن حقّ و گفتار توحيد چيزى جز بعضى از مفاهيم بگوششان نمىخورد ، و حقيقتى را ادراك نمىنمايند ، و بر جان آنان نمىنشيند ؛ پس در\r\n\r\n\r\n","description":"","footnote":"\r\n( 1 ) ذيل آيهء 42 ، از سورهء 10 : يونس : « اى پيغمبر ! آيا تو مىتوانى افرادِ كَر را بشنوايانى و اگرچه آنان صاحب تعقّل نباشند ! ؟ »\r\n( 2 ) ذيل آيهء 17 و آيهء 18 ، از سورهء 39 : الزُّمر : « اى پيغمبر ! بشارت بده بندگان مرا ؛ آنان كه گفتار را مىشنوند و گوش فرا مىدهند و سپس از نيكوتر آن پيروى مىنمايند ؛ آنان كسانى هستند كه خداوند ايشان را هدايت فرموده ؛ و ايشانند خردمندان . »\r\n( 3 ) آيهء 171 ، از سورهء 2 : البقرة : « و مَثَل آن كسانى كه كافر شدند مَثل كسيست كه چون با او سخن گويند ، از آن گفتار هيچ نفهمد مگر صدائى و ندائى كه بگوشش بخورد ( مانند بهائم و چهارپايان ) . آنان كَرانند و گنگان و كوران ؛ پس ايشان تعقّل نمىكنند . »\r\n","page_name":" 114 ","page_number":138},
  {"content":"\r\n\r\nحقيقت آنان كَرانى هستند و لالانى و كورانى كه ابداً تعقّل ندارند .\r\nو امّا از روايات :\r\nدر « كافى » از عدّه‌اى از اصحاب ، از أحمد بن محمّد ، از بعضى از كسانى كه مرفوعاً از حضرت صادق عليه السّلام نقل كرده‌اند روايت مىكند كه : قَالَ : قَالَ رَسُولُ اللَهِ صَلَّى اللَهُ عَلَيْهِ وَ ءَالِهِ وَ سَلَّمَ :\r\nإذَا رَأَيْتُمُ الرَّجُلَ كَثِيرَ الصَّلَوةِ كَثِيرَ الصِّيَامِ فَلَا تُبَاهُوا بِهِ حَتَّى تَنْظُرُوا كَيْفَ عَقْلُهُ . « 1 »\r\nو نيز در « كافى » از عدّه‌اى از اصحاب ، از أحمد بن محمّد ، مرسلًا روايت مىكند كه : قَالَ : قَالَ أَبُو عَبْدِ اللَهِ عَلَيْهِ السَّلَامُ : دِعَامَةُ الإنْسَانِ الْعَقْلُ - الحديث . « 2 »\r\nو نيز در « كافى » از علىّ بن محمّد ، از سهل بن زياد ، از إسمعيل بن مِهران ، از بعضى از رجال او ، از حضرت صادق عليه السّلام روايت مىكند كه فرمود : الْعَقْلُ دَلِيلُ الْمُؤْمِنِ . « 3 »\r\n\r\nآيات و روايات وارده دربارهء لزوم پيروى از قلب و وجدان\r\nو دربارهء لزوم قلب و وجدان ، و عدم استغناء از آن نيز آيات و رواياتى وارد است :\r\nامّا از آيات :\r\n أَ فَلَمْ يَسِيرُوا فِي الْأَرْضِ فَتَكُونَ لَهُمْ قُلُوبٌ يَعْقِلُونَ بِها أَوْ آذانٌ \r\n\r\n\r\n","description":"","footnote":"\r\n( 1 ) « اصول كافى » طبع حروفى ، ج 1 ، ص 26 : « رسول خدا فرمود : چون ديديد مردى را كه نماز بسيار مىخواند و روزه بسيار مىگيرد ، او را بزرگ مَشماريد ، تا اينكه بدست آوريد عقلش بر چه پايه ايست »\r\n( 2 ) همين سند ، ص 25 : « حضرت صادق عليه السّلام فرمودند : ستون و نگاهدارندهء انسان عقل اوست . »\r\n( 3 ) « اصول كافى » از طبع حروفى ، ج 1 ، ص 25 : « عقل ، راهنما و رهبر مؤمن است . »\r\n","page_name":" 115 ","page_number":139},
  {"content":"\r\n\r\n يَسْمَعُونَ بِها فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ  . « 1 »\r\nچون روى اين خطاب با كسانيست كه داراى عقل و شعور هستند ، و ليكن بواسطهء متابعت از هواى نفس امّاره ، دل‌هاى خود را خفه نموده ؛ و وجدان خود را در زير حجاب‌هاى معصيت و گناه مختفى ، و قلب‌هاى خود را كور كرده‌اند .\r\n إِنَّكَ لا تُسْمِعُ الْمَوْتى وَ لا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ .  « 2 »\r\nدر اينجا خداوند كسانى را كه نيروى وجدان و نور باطن خود را خراب كرده‌اند ، به مردگان تشبيه مىكند ؛ بلكه حقيقةً آنها را مرده قلمداد مىنمايد ، و ناشنوايانى مىداند كه پيوسته در گريزند و ابداً گفتار حقّ و سخن استوار در گوش آنان اثرى نمىگذارد .\r\n إِنَّ اللَّهَ يُسْمِعُ مَنْ يَشاءُ وَ ما أَنْتَ بِمُسْمِعٍ مَنْ فِي الْقُبُورِ  . « 3 »\r\n قَدْ يَئِسُوا مِنَ الْآخِرَةِ كَما يَئِسَ الْكُفَّارُ مِنْ أَصْحابِ الْقُبُورِ  . « 4 »\r\n\r\n\r\n","description":"","footnote":"\r\n( 1 ) آيهء 46 ، از سورهء 22 : الحجّ : « آيا آنان در روى زمين سير نمىكنند ( تا اينكه بواسطهء مشاهدهء آيات الهيّه اعتبار گيرند ) و براى آنان دلهائى باشد كه با آن تعقّل كنند ، يا گوش‌هائى باشد كه با آن بشنوند ! ؟ چون اين چشم‌هاى واقع در سر كور نمىشود ؛ و ليكن كورى اختصاص به چشم‌هائى دارد كه در سينه‌ها مستقرّ است . »\r\n( 2 ) آيهء 80 ، از سورهء 27 : النّمل : « اى پيامبر ! تو چنين قدرتى ندارى كه مردگان را بشنوايانى ! و نه آنكه بكسانيكه كَرَند و قوّهء سامعه ندارند سخنت را بشنوايانى در حالى كه آنان پشت نموده ، و پا بفرار گذاشته‌اند . »\r\n( 3 ) ذيل آيهء 22 ، از سورهء 35 : فاطر : « بدرستيكه خداوند مىشنواياند كسى را كه بخواهد ؛ و تو شنواينده نيستى كسانى را كه در قبرها هستند . »\r\n( 4 ) ذيل آيهء 13 ، از سورهء 60 : المُمتحنة : « بدرستيكه آنان از آخرت نااميدند همچنانكه كافران ( كه مصاحبان قبرها هستند ) نااميدند . »\r\n","page_name":" 116 ","page_number":140},
  {"content":"\r\n\r\n أَ فَمَنْ يَعْلَمُ أَنَّما أُنْزِلَ إِلَيْكَ مِنْ رَبِّكَ الْحَقُّ كَمَنْ هُوَ أَعْمى .  « 1 »\r\nدر اين آيات نيز خداوند ، افرادى را كه نور باطن خود را تاريك و راه آخرت را به خود بسته‌اند ، چون كسانى مىداند كه مرده و در ميان قبور زندگى دارند ؛ يا آنكه نابينا هستند .\r\nاين آيات راجع باختفاء نور قلب است نه عدم متابعت از قوّهء تعقّليّه و فكريّه .\r\nو امّا روايات در اين باب از حدّ إحصاء خارج است ، و ما براى نمونه چند روايت مىآوريم :\r\nدر « كافى » از علىّ بن ابراهيم ، از پدرش ، از ابن فضّال ، از پدرش ، از ابن أبى جميله ، از محمّد حلبىّ ، از حضرت صادق عليه السّلام دربارهء گفتار خداوند عزّ و جلّ :  « فِطْرَتَ اللَّهِ الَّتِي فَطَرَ النَّاسَ عَلَيْها »  روايت شده است كه آنحضرت فرمود : مراد از فطرت ، توحيد است ؛ فَطَرَهُمْ عَلَى التَّوْحِيدِ . « 2 »\r\nو نيز در « كافى » از علىّ بن إبراهيم از محمّد بن عيسى بن عُبَيد از يونس از جَميل روايت شده است كه گفت :\r\nسَأَلْتُ أَبَا عَبْدِ اللَهِ عَلَيْهِ السَّلَامُ عَنْ قَوْلِهِ عَزّ وَ جَلَّ :  « هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ »  قَالَ : هُوَ الإيمَانُ . قَالَ : قُلْتُ :  « وَ أَيَّدَهُمْ بِرُوحٍ مِنْهُ »  قَالَ : هُوَ الإيمَانُ . وَ عَنْ قَوْلِهِ :  « وَ أَلْزَمَهُمْ كَلِمَةَ التَّقْوى »  قَالَ : هُوَ الإيمَانُ . « 3 »\r\n\r\n\r\n","description":"","footnote":"\r\n( 1 ) صدر آيهء 19 ، از سورهء 13 : الرّعد : « آيا كسى كه مىداند آنچه را كه بسوى تو از جانب پروردگارت نازل شده است حقّ است ، مانند كسى است كه نابيناست ؟ »\r\n( 2 ) « اصول كافى » طبع حروفى ، ج 2 ، ص 13\r\n( 3 ) همين مَدرك ، ص 15 : « جميل بن دَرّاج مىگويد : من از حضرت صادق عليه السّلام از معنى سكينه در آيه سؤال كردم ، فرمودند : مراد ايمان است . و از روح سؤال كردم ، كه در اين آيه است ، فرمودند : مراد ايمان است . و از كلمهء تقوى وارد در آيه سؤال كردم ، فرمودند : مراد ايمان است . »\r\n","page_name":" 117 ","page_number":141},
  {"content":"\r\n\r\nو نيز در « كافى » از علىّ بن إبراهيم ، از محمّد بن عيسى ، از يونس ، از عبد الله بن مُسْكان ، از حضرت صادق عليه السّلام دربارهء گفتار خداوند تعالى :  حَنِيفاً مُسْلِماً  وارد شده است كه حضرت فرمودند : خَالِصًا مُخْلِصًا لَيْسَ فِيهِ شَىْءٌ مِنْ عِبَادَةِ الاوْثَانِ . « 1 »\r\nدر اين روايات ملاحظه مىشود كه پاكى دل از زنگار كدورت‌هاى طبيعت و هوى و هوس ، و ايمان به خدا و فطرت توحيدى ، همان روشنى و نور باطن است كه منبع ادراك قلب و گرايش وجدان بعوالم ملكوت و جبروت و لاهوت مىباشد .\r\n\r\nعقل و قلب و شرع از يك حقيقت حكايت ميكنند\r\nپس ، از مجموعهء آنچه ذكر شد ، استفاده شد كه هر دو كانون از ادراك در انسان موجود ، و هر دو لازم است ؛ هم كانون تفكّر عقلى و هم كانون احساس و عواطف و شهود قلبى و وجدانى شهود قلبى موجب ايمان و ربط انسان از حقيقت و واقعيّت خودش بذات بارى تعالى شأنه مىباشد و بدون آن ، هزار گونه تفكّرات عقليّه و فلسفيّه و ذهنيّه ، او را خاضع و خاشع نمىنمايد ؛ و پس از يك سلسله استدلال‌هاى صحيح بر اساس برهان صحيح و قياسات صحيحه ، باز تزلزل روحى و وجدانى موجود ، و هرگز از سراى انسان رخت بر نمىبندد ، و او را بعالم آرامش و اطمينان و سكينه نمىرساند\r\n. تفكّر عقلى موجب تعادل و توازن عواطف و احساسات باطنى\r\n\r\n\r\n","description":"","footnote":"\r\n( 1 ) « اصول كافى » طبع حروفى ، ج 2 ، ص 15 : « آن دلى كه خالص و مخلِص باشد ؛ و در آن هيچ چيزى از عبادت بت‌ها نبوده باشد . »\r\n","page_name":" 118 ","page_number":142},
  {"content":"\r\n\r\nمىشود ، و جلوى گرايش‌هاى متخيّلانه و واهمه‌هاى واهيه را مىگيرد ؛ و آن شهود و وجدان را در مسير صحيح جارى مىسازد .\r\nاگر تفكّر عقلى نباشد آن شهود از مجراى صحيح منحرف مىگردد ؛ و ايمان به موهومات و متخيّلات مىآورد ، و در اثر مواجهه با مختصر چيزى كه قلب را جذب كند ، مجذوب مىشود ؛ و پيوسته بدان مبتلا و دچار مىگردد .\r\nو از آنچه ذكر شد مىتوان نزاع بين عقل و عشق و تقدّم هر يك را بر ديگرى به خوبى دريافت ؛ كه اصل اين نزاع بى مورد است ، وظيفهء عشق و وظيفهء عقل دو وظيفهء جداگانه و متمايز ، و هر يك در صفّ خاصّ و مجراى بخصوصى قرار دارند ، و در دو موطن و دو محلّ از ادراك متمكّن هستند ؛ و هر دو لازم است ، و اعمال هر يك را در صورت ضايع گذاشتن و مُهمل نهادن ديگرى غلط است\r\n. شرع نيز هر دو موضوع را تقويت مىكند ، و به مَدَد هر كدام كه ضعيف گردد مىرود ؛ چون عقل و قلب و شرع هر سه از يك حقيقت و واقعيّت حكايت مىكنند ؛ و سه ترجمان براى معنى واحدى هستند .\r\nبنابراين ، محالست كه حكم شرع مخالف با حكم عقل و فطرت باشد ، و يا حكم عقل مخالف با حكم فطرت و يا شرع باشد ، و يا حكم فطرت مخالف با حكم عقل و يا شرع بوده باشد .\r\nاين سه امر مهمّ مانند زنجير ، پيوسته يكديگر را محافظت نموده و براى برقرارى و ثبات ديگرى مىكوشند .\r\n شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا الدِّينَ وَ لا تَتَفَرَّقُوا فِيهِ .  « 1 »\r\n\r\n\r\n","description":"","footnote":"\r\n( 1 ) صدر آيهء 13 ، از سورهء 42 : الشّورى : « خداوند شريعتى را كه براى شما قرار داده است همان چيزى است كه به نوح سفارش كرد ، و آنچيزى است كه ما وحى آن را به تو فروفرستاديم ، و آنچيزى است كه ما سفارش كرديم به إبراهيم و موسى و عيسى : اينكه دين را بپاى داريد ! و در آن متفرّق و متشتّت نگرديد ! »\r\n","page_name":" 119 ","page_number":143},
  {"content":"\r\n\r\n وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ فَاحْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ عَمَّا جاءَكَ مِنَ الْحَقِّ لِكُلٍّ جَعَلْنا مِنْكُمْ شِرْعَةً وَ مِنْهاجاً  - الآية . « 1 »\r\n ثُمَّ جَعَلْناكَ عَلى شَرِيعَةٍ مِنَ الْأَمْرِ فَاتَّبِعْها وَ لا تَتَّبِعْ أَهْواءَ الَّذِينَ لا يَعْلَمُونَ  . « 2 »\r\nدر « كافى » از أبو عبد الله أشعرى ، از بعضى از اصحاب ما ، مرفوعاً از هِشام بن حَكَم روايت است كه : قَالَ : قَالَ لِى أَبُو الْحَسَنِ مُوسَى بْنُ جَعْفَرٍ عَلَيْهِمَا السَّلَامُ ؛ إلَى أنْ قالَ :\r\nيَا هِشَامُ ! إنَّ لِلَّهِ عَلَى النَّاسِ حُجَّتَيْنِ : حُجَّةً ظَاهِرَةً وَ حُجَّةً بَاطِنَةً ؛ فَأَمَّا الظَّاهِرَةُ فَالرُّسُلُ وَ الانْبِيَآءُ وَ الائِمَّةُ عَلَيْهِمُ السَّلَامُ ، وَ أَمَّا الْبَاطِنَةُ فَالْعُقُولُ . « 3 »\r\nو نيز در « كافى » از محمّد بن يحيى ، مرفوعاً ، قَالَ : قَالَ أَمِيرُالْمُؤْمِنِينَ\r\n\r\n\r\n","description":"","footnote":"\r\n( 1 ) صدر آيهء 48 ، از سورهء 5 : المآئدة : « و ما كتاب را بحقّ بر تو فرو فرستاديم كه تصديق كننده و مسيطر بر كتب آسمانى ديگرى است كه قبلًا فرستاده شده است ؛ پس طبق آنچه خدا بر تو نازل كرده ميان مردم حكم كن ، و از آراء آنان ، بعد از حقّى كه بسوى تو آمده است پيروى مكن ! ما براى هر امّت از شما شريعت و منهاجى قرار داديم . »\r\n( 2 ) آيهء 18 ، از سورهء 45 : الجاثية : « و پس از آن ، ما تو را بر آبشخور از امر قرار داديم ؛ از آن پيروى كن ، و از آراء و افكار كسانى كه نمىدانند پيروى مكن ! »\r\n( 3 ) « حضرت موسى بن جعفر عليهما السّلام به من گفت : اى هِشام ! از براى خداوند بر عهدهء مردم دو حجّت است : يكى حجّت ظاهر و ديگرى حجّت باطن . امّا حجّت ظاهر ، پس همان رسل و انبياء و ائمّه عليهم السّلام هستند ؛ و امّا حجّت باطن ، پس عقلهاى مردم است\r\n","page_name":" 120 ","page_number":144},
  {"content":"\r\n\r\nعَلَيْهِ السَّلَامُ :\r\nمَنِ اسْتُحْكِمَتْ لِى فِيهِ خَصْلَةٌ مِنْ خِصَالِ الْخَيْرِ ، احْتَمَلْتُهُ عَلَيْهَا وَ اغْتَفَرْتُ فَقْدَ مَا سِوَاهَا ؛ وَ لَا أَغْتَقِرُ فَقْدَ عَقْلٍ وَ لَا دِينٍ .\r\nلِانَّ مُفَارَقَةَ الدِّينِ مُفَارَقَةُ الامْنِ ، فَلَا يَتَهَنَّأُ بِحَيَوةٍ مَعَ مَخَافَةٍ . وَ فَقْدَ الْعَقْلِ فَقْدُ الْحَيَوةِ وَ لَا يُقَاسُ إلَّا بِالامْوَاتِ . « 1 »\r\n\r\nلزوم متابعت از عقل و قلب و شرع در آيات و روايات و ادعيه\r\nبارى ، در آيات قرآن كريم و اخبار معصومين سلامُ اللهِ عَليهم أجمعين به هر سه موضوع از تقويت عقل و تقويت قلب و لزوم متابعت شرع تأكيد شده است . و در دعاها و مناجات‌ها تقويت هر سه را از ذات اقدس حضرت احديّت خواستار شده‌اند .\r\nأمير المؤمنين عليه السّلام در ضمن ادعيهء خود در « نهج البلاغة » بدرگاه خداوندى عرضه مىدارد\r\n: الْحَمْدُ لِلَّهِ الَّذِى لَمْ يُصْبِحْ بِى مَيِّتًا وَ لَا سَقِيمًا ، وَ لَا مَضْرُوبًا عَلَى عُرُوقِى بِسُوءٍ ، وَ لَا مَأْخُوذًا بِأَسْوَإِ عَمَلِى ، وَ لَا مَقْطُوعًا دَابِرِى ، وَ لَا مُرْتَدًّا عَنْ دِينِى ، وَ لَا مُنْكِرًا لِرَبِّى ، وَ لَا مُسْتَوْحِشًا مِنْ إيمَانِى ، وَ لَا مُلْتَبِسًا عَقْلِى ، وَ لَا مُعَذَّبًا بِعَذَابِ الامَمِ مِنْ قَبْلِى . « 2 » و « 3 »\r\n\r\n\r\n","description":"","footnote":"\r\n( 1 ) « أمير المؤمنين عليه السّلام فرمودند : كسى را كه حقّاً دريابم كه در او يك خصلت از خصلت‌هاى نيكو استوار است ، من تمام نيكوئىها را بر آن خصلت حمل مىكنم ، و فقدان سائر خصلت‌ها را ناديده مىگيرم . و ليكن من فقدان دين و فقدان عقل را نمىتوانم ناديده بگيرم . چون هر جا دين نباشد امنيّت نيست . و معلوم است كه زندگانى با وجود نگرانى و ترس ، گوارا نمىباشد . و فقدان عقل همان فقدان حيات است ؛ و نبايد كسانى كه عقل ندارند به چيزى سنجيده شوند مگر با مردگان . »\r\n( 2 ) « نهج البلاغة » ج 1 ، خطبهء 213 : « سپاس از آن خدائيست كه مرا مرده داخل در صبح نكرد ، و نه مريض ، و نه رگهاى من به بدى زده شده است ؛ و نه به بدترين اعمالم گرفتار شده‌ام ، و نه پشت من از فرزند مقطوع گرديده است ؛ و نه مرتدّ از دين خود شده‌ام ؛ و نه آنكه منكر پروردگار گرديده‌ام ؛ و نه آنكه از ايمان خود به وحشت افتاده‌ام ؛ و نه آنكه عقل من شوريده و خراب شده است ؛ و نه آنكه مانند امّت‌هاى سالفه بعذاب‌هاى آنان مبتلا شده‌ام . » و همانطور كه ملاحظه مىشود حضرت در اينجا شكر و سپاس كمال عقل و ثبات در دين و برقرارى ايمان قلبى را نموده‌اند .\r\n( 3 ) در تطبيق مراحل سه گانهء فطرت و عقل و شرع ، در ضمن اذن دخول سرداب مقدّس حضرت امام زمان أرواحنا فِداه و سائر ائمّهء معصومين ، كه مرحوم مجلسى رضوانُ اللَه عَليه از نسخهء قديمى از مؤلّفات اصحاب نقل مىكند و اوّلش اينست : « اللَهُمَّ إنَّ هَذِهِ بُقْعَةٌ طَهَّرْتَها وَ عَقْوَةٌ شَرَّفْتَها » ، وارد است كه : فَسُبْحانَكَ مِنْ إلَهٍ ما أرْأَفَكَ ، وَ لا إلَهَ إلّا أنْتَ مِنْ مَلِكٍ ما أعْدَلَكَ ؛ حَيْثُ طابَقَ صُنْعُكَ ما فَطَرْتَ عَلَيْهِ الْعُقولَ ، وَ وافَقَ حُكْمُكَ ما قَرَّرْتَهُ فى الْمَعْقولِ وَ الْمَنْقولِ .\r\n","page_name":" 121 ","page_number":145},
  {"content":"\r\n\r\n\r\nعلّامهء طباطبائى هم استاد در عقل بود و هم در قلب و هم در شرع\r\nاستاد ما علّامهء طباطبائى قدَّس اللهُ سرَّه در هر سه موضوع در درجهء كمال ، بلكه در ميان اقران حائز درجهء اوّل بودند :\r\nامّا از جهت كمال قوّهء عقليّه و حكمت نظريّه ، متّفقٌ عليه بين دوست و دشمن ؛ و همانطور كه گفته شد در جهان اسلام بى نظير بودند .\r\nو امّا از جهت كمال قوّهء عمليّه و حكمت عمليّه ، و سير باطنى در مدارج و معارج عوالم غيب و ملكوت و وصول به درجات مقرّبين و صدّيقين ؛ دو لب بسته و خاموش ايشان كه كتمان سرّ را از أعظم فرائض مىدانستند بما اجازه نمىدهد كه حتّى بعد از زمان حيات ايشان بيش از اين در اين مرحله كشف پرده كنيم .\r\nالّا آنكه - همانطور كه ذكر شد - اجمالًا مىگوئيم : علّامه در دنيا غائب بود ؛ غائب آمد و غائب رفت .\r\n وَ سَلامٌ عَلَيْهِ يَوْمَ وُلِدَ وَ يَوْمَ يَمُوتُ وَ يَوْمَ يُبْعَثُ حَيًّا .  « 1 »\r\n\r\n\r\n","description":"","footnote":"\r\n( 1 ) آيهء 15 ، از سورهء 19 : مريم ؛ راجع به حضرت يحيى است كه : « و سلام بر او باد در روزيكه از مادر متولّد شد و در روزيكه مىميرد و در روزيكه زنده مبعوث مىگردد . »\r\n","page_name":" 122 ","page_number":146},
  {"content":"\r\n\r\nو امّا از جهت شرع ، خود يك فقيه متشرّع بودند كه در رعايت سنن و آداب به تمام معنى الكلمه بذل توجّه داشتند ؛ و حتّى از بجا آوردن كوچكترين مستحبّات دريغ نمىنمودند . و به آورندگان شرع مبين بديدهء تعظيم و تجليل و تبجيل مىنگريستند .\r\nو نسبت به بعضى از صوفيّه كه بشرع مقدّس آنطور كه بايد و شايد اهمّيّت نمىدهند معترض ، و از آنان انتقاد مىنمودند ؛ و روش آنان را مقرون به خطا ، و غير مُصيب به سر منزل مقصود مىدانستند .\r\nو اين جملهء « رسالهء منسوب به بحر العلوم » آنجا كه مىفرمايد\r\n: و امّا استاد عامّ شناخته نمىشود مگر به مصاحبت او در خلاء و ملاء و معاشرت باطنيّه و تماميّت ايمان جَوارح و نفس او . و زينهار به ظهور خوارق عادات ، و بيان دقايق نكات ، و اظهار خَفاياى آفاقيّه و خَباياى انفسيّه ، و تبدّل بعضى از حالات خود ، بمتابعت او فريفته نبايد شد ؛ چه اشراف بر خَواطر و اطّلاع بر دقايق و عبور بر نار و ماء و طىّ زمين و هَواء و استحضار از آينده و أمثال اينها ، در مرتبهء مكاشفهء روحيّه حاصل مىشود ؛ و از اين مرحله تا سر منزل مقصود راه بى نهايت است ، و بسى منازل و مراحل است ؛ و بسى راهروان ، اين مرحله را طىّ كرده ، و از آن پس از راه افتاده ، به وادى دزدان و ابالسه داخل گشته ؛ و از اين راه بسى كفّار را اقتدار بر بسيارى از امور حاصل .\r\nبسيار مورد پسند و تحسين ايشان بود ، و كراراً بر روى آن تكيه مىنمودند . و براى شاگردان خود توضيح و شرح مىداده و علّت عدم وصول بواقع را بدون رعايت شرع مطهّر بيان مىفرمودند\r\n. استاد علّامه بالاخصّ به قرآن كريم بسيار تواضع و فروتنى داشتند و آيات\r\n\r\n","description":"","footnote":"","page_name":" 123 ","page_number":147},
  {"content":"\r\n\r\nقرآنيّه را كم و بيش حفظ بودند . و يكنوع عشقبازى با آيات در اثر ممارست و مزاولت پيدا كرده ؛ و فى آناء الليل و أطراف النهار خواندن قرآن را بهترين و عاليترين كار خود مىدانستند ؛ و با مرور به آيه‌اى ، به آيهء ديگر منتقل شده و از آن به ديگرى و همينطور در يك عالمى از بهجت و مسرّت ، به تماشاى اين جنّات قرآنى فرو مىرفتند .\r\nعلّامه ، نيز نسبت به برخى از متنسّكين كه بعنوان مقدّس مآبى ، شرع را دستاويز خود قرار داده ؛ و بعنوان حمايت از دين و ترويج شرع مبين ، تمام اصناف از اولياء خدا را كه با مراقبه و محاسبه سر و كار داشته و احياناً سجدهء طولانى انجام مىدادند بباد انتقاد گرفته ، و اوّل كارشان مذمّت و نقد بر بعضى از بزرگان عرفان ، چون خواجه حافظ شيرازى و مولانا محمّد بلخى رومى صاحب كتاب « مثنوى » بوده است ؛ بشدّت تعييب و تعيير مىنمودند ؛ و اين طرز تفكّر را ناشى از جهالت و خشكى و خشك گرائى مىدانستند كه از آن ، روح شريعت بيزار است\r\n\r\n« قَصَمَ ظَهْرى صِنْفانِ : عالِمٌ مُتَهَتِّكٌ وَ جاهِلٌ مُتَنَسِّكٌ »\r\nو بدگوئى از فلسفه و عرفان را كه دو ستون عظيم از اركان شرع مبين است ناشى از جمود فكرى و خمود ذهنى مىگفتند ؛ و مىفرمودند : از شرّ اين جُهّال بايد به خداوند پناه برد ؛ اينان بودند كه كمر رسول الله را شكستند .\r\nآنجا كه فرموده است : قصَمَ ظَهْرِى صِنْفَانِ : عَالِمٌ مُتَهَتِّكٌ وَ جَاهِلٌ مُتَنَسِّكٌ . « 1 »\r\n\r\n\r\n","description":"","footnote":"\r\n( 1 ) « دو طائفه كمر مرا شكستند : اوّل : عالم بى باك ، دوّم : جاهل مقدّس مآب . » و نظير اين كلام را أمير المؤمنين عليه السّلام در « خصال » باب الإثْنين بيان كرده‌اند كه : قَطَعَ ظَهْرِى رَجُلانِ مِنَ الدُّنْيا : رَجُلٌ عَليمُ اللِسانِ فاسِقٌ ، وَ رَجُلٌ جاهِلُ الْقَلْبِ ناسِكٌ ؛ هَذا يَصُدُّ بِلِسانِهِ عَنْ فِسْقِهِ وَ هَذا بِنَسْكِهِ عَنْ جَهْلِهِ ؛ فَاتَّقوا الْفاسِقَ مِنَ الْعُلَمآءِ وَ الْجَاهِلَ مِنَ الْمُتَعَبِّدينَ ؛ اولَئِكَ فِتْنَةُ كُلِّ مَفْتونٍ ؛ فَإنّى سَمِعْتُ رَسولَ اللَهِ صَلَّى اللَهُ عَلَيْهِ وَ ءَالِهِ وَ سَلَّمَ يَقولُ : يَا عَلىُّ هَلاكُ امَّتى عَلَى يَدَىْ ( كُلِّ ) مُنافِقٍ عَليمِ اللِسانِ . و در « بحار الانوار » طبع حروفى ، ج 2 ، ص 111 ، از « مُنية المريد » روايت مىكند كه : قالَ أميرُالْمُؤْمِنينَ عَلَيْهِ السَّلامُ : قَصَمَ ظَهْرِى عالِمٌ مُتَهَتِّكٌ وَ جاهِلٌ مُتَنَسِّكٌ ؛ فَالْجاهِلُ يَغُشُّ النّاسَ بِتَنَسُّكِهِ وَ الْعالِمُ يَغُرُّهُمْ بِتَهَتُّكِه . و در « بحار الانوار » طبع كمپانى ، ج 1 ، ص 65 ، از « غَوالى اللَئالى » نقل كرده است كه : از حضرت صادق عليه السّلام مَروى است كه فرمود : قَطَعَ ظَهْرى اثْنانِ : عالِمٌ مُتَهَتِّكٌ وَ جاهِلٌ مُتَنَسِّكٌ ؛ هَذا يَصُدُّ النّاسَ عَنْ عِلْمِهِ بِتَهَتُّكِهِ وَ هَذا يَصُدُّ النّاسَ عَنْ نُسْكِهِ بِجَهْلِهِ\r\n","page_name":" 124 ","page_number":148},
  {"content":"\r\n\r\nو همچنين نسبت بكسانيكه داراى قوّهء عقليّه بوده و حكمت و فلسفه را خوانده بودند ولى در امور شرعيّه ضعيف بودند ، اعتنائى نداشتند و مىفرمودند : حكمتى كه بر جان ننشيند و لزوم پيروى از شريعت را بدنبال خود نياورد حكمت نيست .\r\nبارى ، در اينجا كه مىخواهيم ديگر اين رسالهء شريفه را بپايان ببريم ، چقدر مناسب است يكى از خطبات « نهج البلاغة » را كه أمير المؤمنين عليه السّلام در وقتى كه آيهء شريفهء :  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ  را قرائت مىنمودند ، دربارهء رجال الهى و اولياء خدا و بيان مشخّصات و متمايزات احوال آنان بيان نموده‌اند بياوريم ؛ تا هم به بركت اين خطبهء عاليهء عليّه كه فرمايش مولى الموحّدين و قائد الغرّ المُحَجَّلين است اين يادنامه خاتمه يابد ؛ و هم دانسته شود كه تمام اين آثار و صفات در استاد علّامه طباطبائى قدَّس اللهُ تربتَه الشّريفةَ و أفاضَ علَينا مِن بركاتِه المُنيفة جمع بود ، و كأنّه مولَى الموالى حكايت از ايشان و نظائر ايشان از شاگردان مكتب توحيد و مدرس ولايت و عارفان بحقّ را بيان مىفرمايد : « 1 »\r\n\r\nخطبهء أمير المؤمنين در تفسير : رِجَالٌ لَّا تُلْهِيهِمْ تِجَرَةٌ وَ لَا بَيْعٌ عَن ذِكْرِ اللَهِ\r\nوَ مَا بَرِحَ لِلَّهِ عَزَّتْ ءَالآؤُهُ فِى الْبُرْهَةِ بَعْدَ الْبُرْهَةِ وَ فِى أَزْمَانِ الْفَتَرَاتِ\r\n\r\n\r\n","description":"","footnote":"\r\n( 1 ) « نهج البلاغة » خطبهء 220 ؛ ترجمه : « و هميشه براى خداوند - عزَّت آلاؤُه - در طول زمانهاى دراز از دهور و ايّام ، يكى پس از ديگرى ، و در ايّام فترت‌ها بندگانى بوده است كه خداوند با الهام و القاءِ مطالب ، با افكار و انديشه‌هاى آنان بطور راز سخن مىگفته است و با اصول عقليّه و بنياد تفكّريّهء آنان تكلّم مىنموده است ؛ و بنابراين آنان با نور بيدارى و بصيرت در گوشها و چشمها و دل‌هاى خود چراغ هدايت و معرفت افروختند . به ياد مىآورند روزهاى خدا را و مىترسانند از مواقف حضور در پيشگاه حقّ ؛ و بمنزلهء راهنمايانى هستند كه در بيابانهاى دور ، گمشدگان را هدايت مىكنند . كسى كه راه راست را در پيش گرفته او را مىستايند و بشارت به نجات مىدهند ؛ و كسى كه راه كج را در پيش گرفت او را تنقيد مىكنند و از هلاكت بر حذر مىدارند ؛ و آنان همچنين چراغهاى درخشان وادىهاى اين ظلمات و راهنمايان اين شبهات هستند .\r\nآرى ! براى ذكر خدا و ياد خدا مردمى هستند كه به عوض اشتغال به دنيا و زينت‌هاى آن ، بذكر خدا مشغول شده‌اند و هيچ تجارت و معامله‌اى آنان را از ياد خدا باز نمىدارد . با ياد خدا ايّام زندگانى دنيوى خود را مىگذرانند ، و با نداى بلند ، طنين آهنگِ منع و زجر خود را در گوش‌هاى غافلان مىدمند و آنها را از اتيان محرّمات الهيّه برحذر مىدارند . مردم را به عدالت امر مىكنند و خود نيز به عدالت رفتار مىكنند ؛ و از كار زشت باز مىدارند و خود نيز به كار زشت دست نمىآلايند .\r\nو چنان با قدمى استوار ، پا در ميدان نهاده‌اند كه گوئى تمام عالم دنيا را درهم پيچيده و در دل آخرت قرار گرفته‌اند ؛ و آنچه در پشت پرده است مىبينند . و مثل آنكه آنان بر پنهان و خفاياى اهل برزخ در دوران مكث در آن عالم اطّلاع دارند ، و قيامت با تمام وعده‌ها و وعيدها بر آنها تجلّى كرده است . و آنان پردهء غيب را براى مردم اين جهان پس زده‌اند ؛ حتّى مثل آنكه آنان مىبينند چيزهائى را كه مردم نمىبينند ، و مىشنوند چيزهائى را كه مردم نمىشنوند .\r\nو اگر تو مقام‌هاى پسنديده و مجلس‌هاى شايستهء آنانرا در عقل خود تمثيل كنى ، كه گوئى ديوان اعمال خود را در مقابل خود گشوده ، و براى محاسبهء نفس خود از هر صغيره و كبيره‌اى كه به آن امر شده پس سستى كرده‌اند ، يا از آن نهى شده پس كوتاهى نموده‌اند ، فارغ شده‌اند ، و بارهاى گناه خود را بر دوش كشيده و از تحمّل و نگاهدارى آن فرو مانده‌اند ؛ و آواز گريهء آنان بزارى بلند گشته ، و گريه گلوگير آنها شده ، و يكدگر را بگريه و زارى پاسخ داده‌اند ؛ و فرياد خود را از روى ندامت و پشيمانى و اعتراف به پروردگارشان بلند نموده‌اند - در آن تمثيل عقلى و تصوير ذهنى - ايشان را چنان خواهى يافت كه نشانه‌هاى هدايتند و چراغهاى رخشان در ظلمات جهالت ، بطوريكه فرشتگان الهى گرداگرد آنها را فرا گرفته ، و مقام آرامش و سكينه بر آنها فرود آمده است ، و درهاى آسمان به روى آنها گشوده شده ، و مراتب وصول بدرجات عاليه و منازل فوز و كرامت ، در مقام منيعى كه خداوند بر آنها در آن مقام مطّلع است ، مهيّا گرديده است . پس خداوند از سعى آنها راضى شده است و مقام و منزلت آنانرا پسنديده و ستوده است . آنان بدعائى كه خداوند نموده نسيم عفو و مغفرت را استشمام نموده‌اند . همهء آنها گروگان فقرند بفضل خدا ؛ و اسيران ذلّتند در برابر عظمت خدا . طولانى شدن زمان غم و هجران دل‌هاى آنها را مجروح نموده است ، و بدرازا كشيدن گريه چشمانشان را متورّم و قريحه دار كرده است .\r\nدر هر موردى و بابى از رغبات الهيّه براى آنان دستِ كوبنده و دعاى مستجابى است . آنها از كسى مىخواهند كه مكانهاى وسيع عالم براى او تنگى نمىكند ، و رغبت كنندگان به او نااميد نمىگردند ؛ پس تو براى خودت از خودت حساب بكش ! چونكه براى نفوسِ غير از تو ، حسابگرانى غير از تو هستند\r\n","page_name":" 125 ","page_number":149},
  {"content":"\r\n\r\nعِبَادٌ نَاجَاهُمْ فِى فِكْرِهِمْ ، وَ كَلَّمَهُمْ فِى ذَاتِ عُقُولِهِمْ ؛ فَاسْتَصْبَحُوا بِنُورِ يَقْظَةٍ فِى الاسْمَاعِ وَ الأبْصَارِ وَ الافْئِدَةِ . يُذَكِّرُونَ بِأَيَّامِ اللَهِ ، وَ يُخَوِّفُونَ مَقَامَهُ بِمَنْزِلَةِ الادِلَّةِ فِى الْفَلَوَاتِ .\r\nمَنْ أَخَذَ الْقَصْدَ حَمِدُوا إلَيْهِ طَرِيقَهُ ، وَ بَشَّرُوهُ بِالنَّجَاةِ ؛ وَ مَنْ أَخَذَ يَمِينًا وَ شِمَالًا ذَمُّوا إلَيْهِ الطَّرِيقَ ، وَ حَذَّرُوهُ مِنَ الْهَلَكَةِ ؛ وَ كَانُوا كَذَلِكَ مَصَابِيحَ تِلْكَ الظُّلُمَاتِ وَ أَدِلَّةَ تِلْكَ الشُّبُهَاتِ .\r\nوَ إنَّ لِلذِّكْرِ لَاهْلًا أَخَذُوهُ مِنَ الدُّنْيَا بَدَلًا ، فَلَمْ تَشْغَلْهُمْ تِجَارَةٌ وَ لَا بَيْعٌ عَنْهُ . يَقْطَعُونَ بِهِ أَيَّامَ الْحَيَوةِ ، وَ يَهْتِفُونَ بِالزَّوَاجِرِ عَنْ مَحَارِمِ اللَهِ فِى أَسْمَاعِ الْغَافِلِينَ ، وَ يَأْمُرُونَ بِالْقِسْطِ وَ يَأْتَمِرُونَ بِهِ ؛ وَ يَنْهَوْنَ عَنِ الْمُنْكَرِ\r\n\r\n","description":"","footnote":"","page_name":" 126 ","page_number":150},
  {"content":"\r\n\r\nوَ يَتَنَاهَوْنَ عَنْهُ .\r\nفَكَأَنَّمَا قَطَعُوا الدُّنْيَا إلَى الاخِرَةِ وَ هُمْ فِيهَا ، فَشَاهَدُوا مَا وَرَآءَ ذَلِكَ ؛ فَكَأَنَّمَا اطَّلَعُوا غُيُوبَ أَهْلِ الْبَرْزَخِ فِى طُولِ الإقَامَةِ فِيهِ ، وَ حَقَّقَتِ الْقِيَامَةُ عَلَيْهِمْ عِدَاتِهَا . فَكَشَفُوا غِطَآءَ ذَلِكَ لِاهْلِ الدُّنْيَا حَتَّى كَأَنَّهُمْ يَرَوْنَ مَا لَا يَرَى النَّاسُ ، وَ يَسْمَعُونَ مَا لَا يَسْمَعُونَ .\r\nفَلَوْ مَثَّلْتَهُمْ لِعَقْلِكَ فِى مَقَاوِمِهِمُ الْمَحْمُودَةِ ، وَ مَجَالِسِهِمُ الْمَشْهُودَةِ ؛ وَ قَدْ نَشَرُوا دَوَاوِينَ أَعْمَالِهِمْ ، وَ فَرَغُوا لِمُحَاسَبَةِ أَنْفُسِهِمْ عَنْ كُلِّ صَغِيرَةٍ وَ كَبيرَةٍ أُمِرُوا بِهَا فَقَصَّرُوا عَنْهَا ، أَوْ نُهُوا عَنْهَا فَفَرَّطُوا فِيهَا وَ حَمَّلُوا ثِقْلَ أَوْزَارِهِمْ ظُهُورَهُمْ فَضَعُفُوا عَنِ الاسْتِقْلَالِ بِهَا ، فَنَشجُوا نَشِيجًا وَ تَجَاوَبُوا نَحِيبًا ، يَعِجُّونَ إلَى رَبِّهِمْ مِنْ مَقَاوِمِ نَدَمٍ وَ اعْتِرَافٍ ، لَرَأَيْتَ أَعْلَامَ هُدًى وَ\r\n\r\n","description":"","footnote":"","page_name":" 127 ","page_number":151},
  {"content":"\r\n\r\nمَصَابِيحَ دُجًى ، قَدْ حَفَّتْ بِهِمُ الْمَلئِكَةُ ، وَ تَنَزَّلَتْ عَلَيْهِمُ السَّكِينَةُ ، وَ فُتِحَتْ لَهُمْ أَبْوَابُ السَّمَآءِ ، وَ أُعِدَّتْ لَهُمْ مَقَاعِدُ الْكَرَامَاتِ فِى مَقَامٍ اطَّلَعَ اللَهُ عَلَيْهِمْ فِيهِ ؛ فَرَضِىَ سَعْيَهُمْ ، وَ حَمِدَ مَقَامَهُمْ ؛ يَتَنَسَّمُونَ بِدُعَآئِهِ رَوْحَ التَّجَاوُزِ ؛ رَهَآئِنُ فَاقَةٍ إلَى فَضْلِهِ ، وَ أُسَارَى ذِلَّةٍ لِعَظَمَتِهِ ؛ جَرَحَ طُولُ الاسَى قُلُوبَهُمْ ، وَ طُولُ الْبُكَآءِ عُيُونَهُمْ .\r\nلِكُلِّ بَابِ رَغْبَةٍ إلَى اللَهِ مِنْهُمْ يَدٌ قَارِعَةٌ . يَسْأَلُونَ مَنْ لَا تَضِيقُ لَدَيْهِ الْمَنَادِحُ ؛ وَ لَا يَخِيبُ عَلَيْهِ الرَّاغِبُونَ . فَحَاسِبْ نَفْسَكَ لِنَفْسِكَ فَإنَّ غَيْرَهَا مِنَ الانْفُسِ لَهَا حَسِيبٌ غَيْرُكَ\r\n\r\nحالات علّامهء طباطبائى در اواخر عمر شريفشان\r\nحالات استاد در چندين سال آخر عمر بسيار عجيب بوده است ، پيوسته متفكّر و درهم رفته و جمع شده به نظر مىرسيدند ؛ و مراقبهء ايشان شديد بود و كمتر تنازل مىنمودند . و تقريباً در سال آخر عمر غالباً حالت خواب و خَلسه\r\n\r\n","description":"","footnote":"","page_name":" 128 ","page_number":152},
  {"content":"\r\n\r\nغلبه داشت ، و چون از خواب بر مىخاستند فوراً وضو مىگرفتند و رو به قبله چشم بهم گذارده مىنشستند .\r\nدر روز سوّم ماه شعبان ( ميلاد حضرت سيّد الشّهداء عليه السّلام ) يكهزار و چهار صد و يك هجريّهء قمريّه در اتّفاق مخدّرهء مكرّمه زوجهء خود و يكى از طلّاب محترم كه اهل فلسفه و سلوك بود و براى رعايت حال ايشان بهمراه آمده بود ، به مشهد مقدّس حضرت ثامن الحُجج عليه الصّلوة و السّلام مشرّف شدند ، و بيست و دو روز اقامت نمودند .\r\nو به جهت مناسب بودن آب و هوا ، تابستان را در دَماوند طهران اقامت جستند . و در همين مدّت يك بار ايشان را بطهران آورده و در بيمارستان بسترى نمودند ؛ ولى ديگر شدّت كسالت طورى بود كه درمان بيمارستانى نيز نتيجه‌اى نداد .\r\nتا بالاخره به بلدهء طيّبهء قم كه محلّ سكونت ايشان بود برگشتند و در منزلشان بسترى شدند ؛ و غير از خواصّ از شاگردان كسى را بملاقات نمىپذيرفتند .\r\nيكى از شاگردان « 1 » ميگويد : روزى بعيادت رفتم ؛ در حالى كه حالشان\r\n\r\n\r\n","description":"","footnote":"\r\n( 1 ) ايشان جناب محترم شيخ الفضلاء العظام حجّة الإسلام آقاى حاج شيخ أبو القاسم مرندى دامَت بركاتُه ، فرزند برومند حضرت آية الله مرحوم حاج شيخ هدايت الله مرندى رضوان الله عليه مىباشند ، كه چون به جهت سوابق مودّت و مرحمت در روز پنجم شهر محرّم الحرام 1406 هجريّهء قمريّه در بنده منزل در مشهد مقدّس تشريف آوردند ، در ضمن مذاكرات در احوال مرحوم استادنا العلّامة الطّباطبائى قدَّس اللهُ تربتَه اضافه كردند كه : در روز عيد غدير آخر ايشان كه يك ماه به رحلتشان مانده بود ، براى ديدار و زيارتشان به بيمارستان آية الله العظمى گلپايگانى در قم رفتم . ايشان در آنجا بسترى بودند ، و از قرائن معلوم شد كه در آن روز كسى براى ديدار ايشان نيامده است ، زيرا طلّاب و فضلاء همه سرگرم مراسم عيد و تشريفات آن روز بودند . من تنها در اطاق ايشان در كنارى ايستاده بودم ، تا صبيّهء ايشان كه زوجهء مرحوم حجّة الإسلام قدّوسى بود ، آمد و پهلوى تخت ايشان ايستاد و به ايشان كه مدّتها چشمهايشان بسته بود سلام كرد و گفت : آقاجان حالتان چطور است ؟ ! ايشان فقط در پاسخ گفتند : خوبم ! او هم قدرى ايستاد و رفت براى منزل خود ، و براى نگهدارى اطفال خود . من مدّتى در گوشهء اطاق ايستاده بودم كه ناگهان ايشان كه چند روز بود چشمانشان بسته بود و باز نكرده بودند و كاملًا به صورت چشمان مريض بود ، باز كرده و در حالى كه بسيار درخشان و به صورت چشمان بشّاش و عادى بود ، نظرى به من كردند . من هم موقع را مغتنم شمرده و به صورت مزاح عرض كردم : آقا ! از اشعار حافظ چيزى را در نظر داريد ؟ !\r\nايشان فرمودند : « صلاح كار كجا و من خراب كجا » بقيّه‌اش را بخوان ! من گفتم : « ببين تفاوت ره از كجاست تا به كجا » ! و خود ايشان فرمودند : تا به كجا ! و ايشان چشم خود را به صورت اوّل بستند و ديگر هيچ سخنى به ميان نيامد .\r\n","page_name":" 129 ","page_number":153},
  {"content":"\r\n\r\nسنگين بود ، ديدم تمام چراغ‌هاى اطاق ها را روشن نموده ، و لباس خود را بر تن كرده با عمامه و عبا و با حالت ابتهاج و سرورى زائد الوصف در اطاق ها گردش مىكنند ؛ و گويا انتظار آمدن كسى را داشتند .\r\n\r\nكيفيّت رحلت و تشييع و دفن علّامهء طباطبائى رضوان الله عليه\r\nاز يكى از فضلاء قم كه از اساتيد بنده زاده هستند نقل شد كه ميگفت : من در روزهاى آخر عمر علّامه عصرها به منزل ايشان ميرفتم ، تا اوّلًا اگر چيزى در منزل نياز داشته باشند تهيّه كنم ، و ثانياً قدرى ايشان را در صحن منزل راه ببرم .\r\nروزى به منزل ايشان رفتم و پس از سلام عرض كردم : آقا به چيزى احتياج داريد ؟\r\nايشان چند مرتبه فرمودند : احتياج دارم ! احتياج دارم ! احتياج دارم !\r\nمن متوجّه شدم كه گويا منظور علّامه مطلب ديگرى است ؛ و ايشان در افق ديگرى سير مىكنند . سپس بدرون اطاقى راهنمائى شدم ، علّامه هم وارد\r\n\r\n","description":"","footnote":"","page_name":" 130 ","page_number":154},
  {"content":"\r\n\r\nهمان اطاق شدند و در حالتى كه دائماً چشمشان بسته بود و باز نمىكردند به اذكارى مشغول بودند كه من نتوانستم بفهمم به چه ذكرى اشتغال دارند ؛ تا اينكه موقع نماز مغرب رسيد ؛ من ديدم علّامه در همان حالى كه چشمانشان بسته بود ، بدون اينكه به آسمان نظر كنند مشغول اذان گفتن شدند ، و سپس شروع كردند به خواندن نماز مغرب .\r\nمن از كنار اطاق دستمال كاغذى برداشته و در مقابل ايشان روى دست قرار دادم تا بر آن سجده كنند . ايشان بر روى آن سجده نكردند . با خود گفتم شايد از اينجهت كه دستمال كاغذى در دست من است و به جائى اتّكاء و اعتماد ندارد سجده نمىكنند . به اندرون رفتم و چيز مرتفعى براى سجده آوردم و مُهرى بر روى آن قرار دادم . ايشان بر آن سجده كردند ؛ تا اينكه نمازشان خاتمه يافت .\r\nحال ايشان روز به روز سخت‌تر مىشد ؛ تا ايشان را در قم به بيمارستان انتقال دادند . و در وقت خروج از منزل به زوجهء مكرّمهء خود مىگويند : من ديگر بر نمىگردم !\r\nقريب يك هفته در بيمارستان بسترى مىشوند ، و در دو روز آخر كاملًا بيهوش بودند تا در صبح يكشنبه هجدهم شهر محرّم الحرام يكهزار و چهارصد و دو هجريّهء قمريّه ، سه ساعت به ظهر مانده به سراى ابدى انتقال ، و لباس كهنهء تن را خَلع و بخلعت حيات جاودانى مخلّع مىگردند . « 1 »\r\n\r\n\r\n","description":"","footnote":"\r\n( 1 ) براى اطّلاع و شركت بزرگان و اخيار از سائر شهرستان ها ، مراسم تدفين به روز بعد موكول شد . و جنازهء ايشان را در روز نوزدهم محرّم دو ساعت به ظهر مانده از مسجد حضرت امام حسن مجتبى عليه السّلام تا صحن مطهّر حضرت معصومه سلامُ اللهِ عليها با حضور اقشار مختلف از مردم و تشييع هزاران نفر از طلّاب كه در غم و حزن عميق\r\n","page_name":" 131 ","page_number":155},
  {"content":"\r\n\r\n\r\n\r\n","description":"","footnote":"\r\nفرورفته بودند آوردند ، و حضرت آية الله العظمى حاج سيّد محمّد رضا گلپايگانى دامَت بركاتُه بر ايشان نماز گزاردند ، و در بالا سر قبر مطهّر حضرت معصومه در قرب قبر مرحوم آية الله حائرى يزدى دفن كردند . و بر حسب ارادهء حضرت ايزد متعال ، قبر ايشان مجاور قبر مرحوم والد حقير آية الله حاج سيّد محمّد صادق طهرانى قرار گرفت بطوريكه بين اين دو قبر فاصله‌اى نيست و قبر مرحوم والد ، مقدّم و در طرف قبلهء ايشان قرار دارد . رحمةُ اللهِ عَليهما رحمةً واسعةً . تصوير سنگ مزار علّامهء طباطبائى قدّس الله نفسه نوشتهء سنگ مزار حضرت استاذنا الاكرم آية الله علّامهء طباطبائى قدّس اللهُ نفسَه كه پس از هفت سال از ارتحالشان نصب شده است بدين عبارت است ؛ و بدين شكل است :\r\n إِنَّا لِلَّهِ وَ إِنَّا إِلَيْهِ راجِعُونَ  رَوْضَةٌ من رياضِ الجنَّة ادْخلوها بسَلَامٍ آمِنِينَ\r\nارتحل إلى مَثوى الكرامة و السّرور فخر الإسلام و المسلمين\r\nالرّاقى إلى ذُرى الحقايق القرآنيّة مؤسّس نشر اصول المعارف الإلهيّة\r\nفى الحوزة العلميّة الإماميّة بقم\r\nصاحب التفسير العظيم الميزان المرتقى إلى جنَّة الذّات\r\nالعلّامة الحاجّ السّيّد محمّد حُسَين الطّباطبائىّ قدّس سرّه\r\nو قد لَبّى نداء يا أَيّتها النَّفس المُطمئِنّة إرجعى إلى ربِّكِ راضيةً مرضيّةً\r\nصبيحة الثّامن عشر من محرّم 1402 ه حشر مع الذّين أنعم الله عليهم\r\nو بر بالاى سر استاد علّامه شمائل مبارك ايشان نَصب و در زير آن اين جمله كه از استاد است نوشته شده است «\r\n: تشيّع حقيقت پيروى از سُنَّت رسول خدا كه در ولايت متجلّى است مىباشد . »\r\nعلّامه سيّد محمّد حسين طباطبائى قدّس سرّه\r\n( إهدائى كانون فرهنگى علّامة طباطبائى - تهران : وصفنارد قديم )\r\nولى به نظر حقير اين نوشته ، معرّف شخصيّت و واقعيّت حضرتش نيست ؛ و\r\n","page_name":" 132 ","page_number":156},
  {"content":"\r\n\r\n ) داديم به يك جلوهء رويت دل و دين را * تسليم تو كرديم همان را و همين را\r\nما سير نخواهيم شد از وصل تو آرى * لب تشنه قناعت نكند ماءِ مَعين را\r\nميديد اگر لعل ترا چشم سليمان * ميداد در اوّل نظر از دست نگين را \r\n\r\n\r\n","description":"","footnote":"\r\nسزاوار بود بدين عبارت و بدين شكل تحرير گردد :\r\n إِنَّا لِلَّهِ وَ إِنَّا إِلَيْهِ راجِعُونَ  رَوْضةٌ مِن رياضِ الجَنَّة ادْخُلوها بِسَلامٍ ءَامِنينَ\r\nقَد خَلَع بَدنَه العُنْصرىَّ مُحْيى الإسلامِ وَ مُشيِّدُ الدّينِ الرّاقى إلى\r\nذُرَى الحَقآئقِ القُرءَانيّةِ مُؤسّسُ نَشرِ اصولِ المَعارفِ الإلَهيّةِ بِقُمٍّ\r\nفى الحَوزةِ المقدَّسةِ العِلميّةِ\r\nصاحبُ الميزانِ فى تَفسيرِ القُرءَانِ\r\nالعلّامةُ ءَايةُ اللَهِ الْحآجُّ السّيّدُ محمّدٌ الحسينُ الطَّباطَبائىُّ التَّبريزىُّ\r\nالمرتَقى إلى أعْلَى ذِرْوةِ الكمالِ الإنسانىِّ بِتَتميمِ أسْفارِه الاربَعةِ العِرفانيَّةِ\r\nبعدَ فَنآئِه فى ذاتِ اللَهِ تعالَى و قَد لَبَّى نِدآءَ المُثيب و اتَّصلَ الحَبيبُ بِالحَبيب\r\nفى صَبيحةِ يَومِ الثّامنَ عَشرَ مِن المُحرَّمِ الحرامِ سَنةَ 1402 الهجريَّةِ القَمريَّة\r\n وَ إِذا رَأَيْتَ ثَمَّ رَأَيْتَ نَعِيماً وَ مُلْكاً كَبِيراً \r\n إِنَّ هذا كانَ لَكُمْ جَزاءً وَ كانَ سَعْيُكُمْ مَشْكُوراً  أعَلِمتَ مَن حَملوا عَلى الاعْوادِأ رَأَيْتَ كيفَ خَبا ضيآءُ النّادى\r\nجبَلٌ هَوَى لَو خرَّ فى البَحرِ اغْتدَى مِن وَقْعِه مُتَتابِعَ الازْبادِ\r\nما كُنتُ أعلَمُ قبلَ حَطِّكَ فى الثَّرَى أنّ الثَّرَى تَعْلو عَلى الاطْوادِ\r\nاين ، ابياتى است كه سيّد رضىّ شارح « نهج البلاغة » ، ضمن قصيده‌اى كه قريب 80 بيت است ، در مرثيهء إبراهيم بن ثابت قُرّه سروده است ( « روضات الجنّات » احوال ثابت بن قرّة ، طبع سنگى ، ص 142 )\r\n","page_name":" 133 ","page_number":157},
  {"content":"\r\n\r\n در دائرهء تاجوران راه ندارد * هر سر كه نسائيده بپاى تو جبين را\r\nوَ حَيَوةِ أشواقى إلَيْ * - كَ وَ تُرْبَةِ الصَّبْرِ الْجَميلِ\r\nما اسْتَحْسَنَتْ عَيْنى سِوا * كَ وَ ما صَبَوْتَ إلى خَليلِ « 1 » \r\n\r\n« فَالْوَجْدُ باقٍ وَ الْوِصالُ مُماطِلى »\r\n قَلْبى يُحَدِّثُنى بِأنَّكَ مُتْلِفى * روحى فِداكَ عَرَفْتَ أمْ لَمْ تَعْرِفِ ( 1 )\r\nما لى سِوَى روحى وَ باذِلُ نَفْسِهِ * فى حُبِّ مَنْ يَهْواهُ لَيْسَ بِمُسْرِفِ ( 2 )\r\nيَا مَانِعى طيبَ الْمَنامِ وَ مانِحى * ثَوْبَ السَّقامِ بِهِ وَ وَجْدى الْمُتْلِفِ ( 3 )\r\nفَالْوَجْدُ باقٍ وَ الْوِصالُ مُماطِلى * وَ الصَّبْرُ فانٍ وَ اللِقآءُ مُسَوِّفى ( 4 )\r\nوَ حَياتِكُمْ وَ حَياتِكُمْ قَسَمًا وَ فى * عُمْرى بِغَيْرِ حَياتِكُمْ لَمْ أحْلِفِ ( 5 )\r\nلَوْ أنَّ روحى فى يَدى وَ وَهَبْتُها * لِمُبَشِّرى بِقُدومِكُمْ لَمْ انْصِفِ ( 6 ) « 2 » \r\n\r\n\r\n","description":"","footnote":"\r\n( 1 ) « ديوان ابن فارض » ص 182 : « سوگند بجان و زندگىِ اشتياقهائى كه بسوى تو دارم ، و سوگند به تربت پاك شكيبائى نيكوى من ؛ كه ديدگان من ابداً جز تو كسى را نپسنديد و نيكو نشمرد ، و من بسوى دوستى و خليلى ميل نكردم و گرايش ننمودم . »\r\n( 2 ) « ديوان ابن فارض » منتخب اشعارى از ص 151 و 152 مىباشد : ( 1 ) دل من چنين گواهى ميدهد ؛ و با من گفتگوئى دارد كه تو كشندهء من هستى ! جان من بفداى تو ! دانستى يا ندانستى ؟ !\r\n( 2 ) من غير از جانم و روحم ، چيزى را ندارم كه تقديم كنم ؛ و كسى كه جان خود را در راه محبوبى كه عشق به او مىورزد بذل كند اسراف نكرده است .\r\n( 3 ) اى محبوبى كه خواب خوشگوار را از من ربوده‌اى ! و لباس مرض و كسالت را بر اندام من پوشانيده‌اى ! و عشق و محبّت سوزان خود را كه آهنگ هلاك مرا كرده است ، به من عنايت نموده‌اى !\r\n( 4 ) عشق سوزان من باقيست ، و وصال پيوسته به تأخير مىافتد ؛ و شكيبائى تمام شده است ؛ و لقاى تو همواره مرا بزمان‌هاى بعدى وعده مىدهد .\r\n( 5 ) و به حيات شما سوگند ياد مىكنم ، و به حيات شما سوگند ياد مىكنم ، سوگند اكيد و استوار ؛ و من در تمام مدّت عمر و زندگانى خويش به غير از حيات شما به چيزى سوگند نخورده‌ام !\r\n( 6 ) كه اگر بشارت دهندهء مقدم شما بر من ، مژدهء قدوم شما را بياورد ، و در آن حال روح من در دست من باشد ، و من آن روح را بمژدگانى آن بشارت دهنده تقديم كنم ؛ راه انصاف را نپيموده‌ام و از عهدهء شكرانه بر نيامده‌ام .\r\n","page_name":" 134 ","page_number":158},
  {"content":"\r\n\r\nبارى ، چون اين حقير قريب دو سال است كه در مشهد مقدّس رضوى عليه السّلام اقامت گزيده ، و بار نياز را در آستان ملائك پاسبان اين امام هُمام فرود آورده‌ام ؛ و طبعاً در هنگام رحلت اين استاد بزرگوار در بلدهء مقدّسهء قم نبوده‌ام ؛ عشق و شوق به ياد و ذكر و فكر اين استادى كه حقّاً بر بندهء ناچيز حقّ حيات دارد ، مرا بر آن داشت كه در اين ايّام كه پيوسته به ياد او بوديم ؛ مطالب محرّره را كه بخاطر مىآمد در اين سطور نگاشته و بعنوان مهر تابان كه يادنامه‌اى از آن خورشيد فروزان علم و معرفت است تقديم طالبان بصيرت و عاشقان لقاء حضرت احديّت بنمايم . تا با مرور و مطالعه ، دست از طلب نداشته و با هر سعى و كوشش و با هر كَدّ و جَهدى هست اين راه را بپايان برسانند ؛ و معرفت ذات احدى را ، به فناى در آن اسم ، مقصود و هدف خود قرار دهند . و ثواب اين رساله را اگر مورد قبول باشد ، بروح انور آن كانون علم و تقوى هديه\r\n\r\n","description":"","footnote":"","page_name":" 135 ","page_number":159},
  {"content":"\r\n\r\nمىنمايم .\r\nو للَّهِ الحمدُ و لَه الشُّكر ؛ بخش اوّل اين رساله كه مدّت تأليف آن بيست روز انجاميد ، در شب اربعين آن فقيد سعيد كه مصادف با شب رحلت حضرت رسول أكرم خاتم النّبيّين صلّى الله عليه و آله و سلّم : بيست و هشتم شهر صفر الخير يكهزار و چهارصد و دو هجريّهء قمريّه پايان پذيرفت . وَ لَهُ الْحَمْدُ فى الاولَى وَ الاخِرَةِ ، وَ ءَاخِرُ دَعْوانا أنِ الْحَمْدُ لِلَّهِ رَبِّ الْعالَمينَ . وَ سَلامٌ عَلَى الْمُرْسَلينَ وَ خاتَمِ النَّبِيّينَ مُحَمَّدٍ وَ ءَالِهِ الطَّيِّبينَ الطّاهِرينَ وَ عَلَى أوْليآئِهِ الْمُقَرَّبينَ .\r\nاللَهُمَّ أعْلِ دَرَجَةَ الاسْتاذِ الاكْرَمِ ، وَ احْشُرْهُ مَعَ مُحَمَّدٍ وَ ءَالِهِ الْمَعْصومينَ ، وَ أفِضْ عَلَيْنا مِنْ بَرَكاتِهِ ، وَ لا تَكِلْنا إلَى أنْفُسِنا طَرْفَةَ عَيْنٍ أبَدًا فى الدُّنْيا وَ الاخِرَةِ ؛ بِرَحْمَتِكَ يا أرْحَمَ الرّاحِمينَ .\r\nكَتَبَهُ بِيُمْناهُ الدّاثِرَةِ ، الْعَبْدُ الْمِسْكينُ السَّيِّدُ مُحَمَّدٌ الْحُسَيْنُ الْحُسَيْنىُّ الطِّهْرانىُّ ، عَفا اللَهُ عَنْهُ وَ عَنْ والِدَيْهِ .\r\n\r\n","description":"","footnote":"","page_name":" 136 ","page_number":160},
  {"content":"\r\n\r\n\r\nبخش دوم : مصاحبات\r\n\r\nمقدمه بخش دوم\r\n\r\n","description":"","footnote":"","page_name":" 137 ","page_number":161},
  {"content":"\r\n . \r\n","description":"","footnote":"","page_name":" 138 ","page_number":162},
  {"content":"\r\n\r\nبسم الله الرّحمن الرّحيم\r\nبهترين تحيّات وافره و صلوات زاكيه ، از آنِ رسول الله خاتم النَّبيّين محمّد بن عبد الله باد كه لواى حمد را برافراشته و مقام شفاعت كبرى را حائز گشته ؛ و سرخيل پيامبران اوّلين و آخرين در مقام قرب حضرت احديّت آمده است ؛ و بر وصىّ گرامش حضرت خاتم الوصيّين و يعسوب الدّين أمير المؤمنين علىّ بن أبى طالب و يازده فرزند امجد و مُمَجّد او باد ؛ بالاخصّ قطب دائرهء امكان صاحب العصر و الزّمان حجّة بن الحسن العسكرىّ واسطهء فيض الهى و منبع افاضهء انوار ملكوت بر عالم ناسوت عجّل اللهُ تعالَى فرجَه الشَّريف ؛ كه حامل اعباء ولايت كلّيّهء الهيّه ، و جاذب ارواح صدّيقين و مقرّبين به آخرين درجهء قرب و كمالست .\r\nو بهترين الطاف خفيّهء الهيّه و رَحَمات مُنْزَلهء قدسيّه ، بر روح پاك استاد اعظم ، آية الله مكرّم ، فقيد سعيد تازه گذشته : حضرت استاد علّامهء طباطبائى باد ، كه رحمةُ اللهِ عَليه رَحمةً واسِعةً و أسكنَه فى دارِ القُدسِ و الرّفيقِ الاعلَى ، و أفاضَ عَليْنا مِن بَركاتهِ بمُحمَّدٍ و ءَالِه .\r\nاز آن جائى كه مرحوم استاد پيوسته مجلسشان پر فيض ، و حاوى همه گونه بهرمنديها و استفاده‌ها بود ؛ و اين حقير از سابق الايّام ، آثار مترشّحهء از اين مجلس را مغتنم مىشمرده و ثبت و ضبط مىنمودم ، و بالاخصّ در مدّت چهار ماه از صفر المظفّر تا جمادى الاولى يكهزار و چهارصد هجريّهء قمريّه كه آن مخدوم معظّم در طهران اقامت داشتند ، و در غالب از روزها يكى دو ساعت از\r\n\r\n","description":"","footnote":"","page_name":" 139 ","page_number":163},
  {"content":"\r\n\r\nآثار مجلسشان بهرمند مىشدم و مطالب مورد سؤال و پرسش را يادداشت ميكردم ؛ اينك به نظر آمد برخى از آن سؤال و جواب‌ها را كه مىتوان در دسترس استفادهء عموم قرار داد ، در اينجا جمع نموده ، و چون سؤال‌ها از اين ناچيز و جواب‌ها از حضرت ايشان است بعنوان مصاحبات تلمِيذ و علّامه تحرير ، و تقديم ارباب بصيرت نمايم . وَ بِيَدِهِ أزِمَّةُ الامورِ وَ بِهِ أسْتَعينُ ؛ وَ لا حَوْلَ وَ لا قُوَّةَ إلّا بِاللَهِ الْعَلىِّ الْعَظِيم .\r\n\r\n","description":"","footnote":"","page_name":" 140 ","page_number":164},
  {"content":"\r\n\r\n\r\nابحاث قرآنى\r\n\r\n","description":"","footnote":"","page_name":" 141 ","page_number":165},
  {"content":"\r\n . \r\n","description":"","footnote":"","page_name":" 142 ","page_number":166},
  {"content":"\r\n\r\nبسم الله الرّحمن الرّحيم\r\nعلّامه : حضرت رسول الله صلّى الله عليه و آله و سلّم ، انس و علاقهء شديدى به قرآن كريم داشتند ؛ بطوريكه عادت آنحضرت چنين بود كه اگر كسى يك آيه از قرآن مجيد در نزد آنحضرت مىخواند ، حضرت آيهء بعد را بدنبال آن مىخواندند ؛ و از طرفى آنحضرت مركز رحمت و مودّت بودند .\r\nيك نفر از افرادى كه مَهدور الدَّم بود ( يعنى كسى كه بواسطهء تخطّى و جنايتى كه نموده بود ، حضرت حكم قتلش را صادر مىكردند ) به حضرت أمير المؤمنين عليه السّلام متوسّل شد ، و عرض كرد : يا علىّ ! چكنم تا حضرت رسول الله مرا عفو كنند ! ؟\r\nأمير المؤمنين عليه السّلام فرمودند : به خدمت آنحضرت مشرّف شو ! و اين آيه را تلاوت كن :\r\n تَاللَّهِ لَقَدْ آثَرَكَ اللَّهُ عَلَيْنا وَ إِنْ كُنَّا لَخاطِئِينَ . \r\nآن مرد چنين كرد ؛ و حضرت رسول فوراً ، بدون تأمّل آيهء بعد را قرائت كردند :\r\n لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ . \r\nو اين آيه بمنزلهء حكم عفو دربارهء آن شخص قرار گرفت . « 1 » * * *\r\n\r\nتفسير آيهء عَبَسَ وَ تَوَلَّى * أَنْ جاءَهُ الْأَعْمى\r\n\r\n\r\n","description":"","footnote":"\r\n( 1 ) آيهء اوّل همان جمله‌اى است كه چون برادران گناهكار يوسف ، به يوسف رسيدند و برادر خود را شناختند ، از روى خجلت و شرمندگى با اين جمله تقاضاى عفو كردند . يعنى : « سوگند به خدا كه حقّاً خداوند ترا بر ما برگزيد ؛ و اختيار و انتخاب كرد ؛ و بدرستيكه ما از گناهكاران هستيم ! » ( ذيل آيهء 91 ، از سورهء 12 : يوسف ) و آيهء دوّم همان پاسخى است كه يوسف به آنها ميدهد ؛ و با آن پاسخ ، حكم عفو آنان را صادر مىكند . و معنى آن چنين است : « هيچ ملامت و سرزنش بر شما امروز نيست ؛ خداوند شما را مورد مغفرت خود قرار ميدهد ؛ و او أرحَم الرّاحِمين است . » ( آيهء 92 ، از سورهء 12 : يوسف\r\n","page_name":" 143 ","page_number":167},
  {"content":"\r\n\r\n) تلميذ : دربارهء فاعل فعل    عَبَسَ وَ تَوَلَّى * أَنْ جاءَهُ الْأَعْمى    در بعضى از تفاسير سُنّىها وارد است كه مراد ، رسول الله است ؛ و خطابِ         وَ ما * يُدْرِيكَ لَعَلَّهُ يَزَّكَّى أَوْ يَذَّكَّرُ فَتَنْفَعَهُ الذِّكْرى أَمَّا مَنِ اسْتَغْنى فَأَنْتَ لَهُ تَصَدَّى وَ ما عَلَيْكَ أَلَّا يَزَّكَّى وَ أَمَّا مَنْ جاءَكَ يَسْعى وَ هُوَ يَخْشى فَأَنْتَ عَنْهُ تَلَهَّى         « 1 » راجع به آنحضرت بوده ؛ و چون بعنوان مؤاخذه است ، معلوم مىشود كه آن گرفتگى چهره و روى گردانيدن از آنحضرت صادر شده است . علّامه : چنين نيست ؛ زيرا\r\n: اوّلًا : نظير اين گونه خطاب‌ها در قرآن كريم بسيار است كه عنوان مؤاخذه و خطاب متوجّه به رسول الله است در حالى كه مسلّماً فاعل آن فعلِ مورد مؤاخذه ، آنحضرت نبوده‌اند .\r\n\r\n\r\n","description":"","footnote":"\r\n( 1 ) « روى خود را ترش نموده و درهم پيچيد و اعراض كرد ؛ چون آن مرد نابينا بسوى او آمد . و تو چه مىدانى شايد او تزكيه نموده و داراى نفس پاك و صفات نيكو باشد ، يا به ياد خدا آيد و اين ياد خدا و ذكر خدا براى او نافع گردد . امّا آن كسى كه بواسطهء ثروت و غرور و اعتبار و جاه خود را مستغنى مىبيند تو به او توجّه مىكنى ؛ در صورتى كه اگر ايمان نياورد و پارسا نگردد و تزكيه نفس ننمايد ، تو مورد مؤاخذه قرار نخواهى گرفت . امّا آن كسى كه بسوى تو مىشتابد و مرد با تقوى و خدا ترس مىباشد ، تو از توجّه به او خوددارى مىكنى و به غير او مىپردازى ! »\r\n","page_name":" 144 ","page_number":168},
  {"content":"\r\n\r\nمانند آيهء 68 ، از سورهء 6 : الانعام :  وَ إِذا رَأَيْتَ الَّذِينَ يَخُوضُونَ فِي آياتِنا فَأَعْرِضْ عَنْهُمْ حَتَّى يَخُوضُوا فِي حَدِيثٍ غَيْرِهِ وَ إِمَّا يُنْسِيَنَّكَ الشَّيْطانُ فَلا تَقْعُدْ بَعْدَ الذِّكْرى مَعَ الْقَوْمِ الظَّالِمِينَ . \r\n« و چون ببينى كسانى را كه در آيات ما خوض مىكنند و به بحث و انتقاد و استهزاء مىپردازند ، از آنها اعراض كن و با آنها همنشين مشو ؛ به جهت آنكه از اين بحث و انتقاد دست بدارند و در مطلب ديگرى خوض كنند و به بحث و انتقاد اشتغال يابند ! و اگر شيطان تو را به فراموشى انداخت و با آنان همنشين شدى و به بحث و گفتگو پرداختند ؛ بمجرّد آنكه متنبّه شدى و متذكّر گرديدى ، ديگر بعد از اين تذكّر ، با گروه ستم پيشگان منشين . »\r\nزيرا اگر اين آيه را با آيهء 140 ، از سورهء 4 : النّسآء :  وَ قَدْ نَزَّلَ عَلَيْكُمْ فِي الْكِتابِ أَنْ إِذا سَمِعْتُمْ آياتِ اللَّهِ يُكْفَرُ بِها وَ يُسْتَهْزَأُ بِها فَلا تَقْعُدُوا مَعَهُمْ حَتَّى يَخُوضُوا فِي حَدِيثٍ غَيْرِهِ إِنَّكُمْ إِذاً مِثْلُهُمْ إِنَّ اللَّهَ جامِعُ الْمُنافِقِينَ وَ الْكافِرِينَ فِي جَهَنَّمَ جَمِيعاً . \r\n« و بدرستيكه حقّاً در كتاب خدا براى شما چنين حكمى فرود آمد كه اگر شنيديد كه جماعتى نشسته‌اند و به آيات الهيّه كفران مىشود و مورد استهزاء و مسخره قرار مىگيرد ، پس با آنان مَنشينيد ، تا آنكه در مطلب ديگرى خوض و گفتگو كنند ؛ و گرنه بدرستيكه شما مانند آنها خواهيد بود ! و بدرستيكه حقّاً خداوند تمام منافقان و كافران را در جهنّم گرد مىآورد . »\r\nتطبيق و مقايسه كنيم به خوبى روشن است كه آيهء دوّم ، ناظر به آيهء اوّل است و در آن ، صريحاً بيان دارد كه سابقاً در كتاب خدا چنين حكمى نازل شده است .\r\nو چون در آيهء دوّم خطاب به مؤمنين است ، معلوم مىشود كه در آيهء اوّل هم كه آيهء دوّم نزولش را بيان مىكند و دلالت بر نزول چنين حكمى دارد ، خطاب به مؤمنين است ، گرچه در ظاهر لحنِ سخن ، خطاب را برسول اكرم\r\n\r\n","description":"","footnote":"","page_name":" 145 ","page_number":169},
  {"content":"\r\n\r\nمتوجّه ساخته و با صيغهء مخاطب مفرد بيان كرده است .\r\nو علّت اينكه خداوند حكم را براى مؤمنين و افراد مردم مىآورد و در ظاهر ، خطاب را متوجّه رسول الله مىكند نيز روشن است ؛ چون آنحضرت مأمور تبليغ جميع امّت بوده‌اند و از دريچهء نفس آنحضرت ، مردم مورد تكليف قرار ميگرفته‌اند فلذا تحمّل اين خطاب‌ها و تكليف‌ها بر رسول الله است .\r\nو اين معنى در عرف و محاورات اهل لسان ، و در بلاغت و فصاحت ادبيّات شايع و ذايع است كه سلطان در نحوهء خطاب‌ها در بسيارى از موارد ، وزير را مورد خطاب قرار مىدهد ؛ در حالى كه جميع انحاء تكاليفِ مورد خطاب ، متعلّق به رعيّت است .\r\nدر ذيل آيهء 44 ، از سورهء 16 : النّحل داريم :\r\n وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ . \r\n« و ما ذكر و قرآن را بسوى تو فرو فرستاديم تا اينكه براى مردم ، روشن و آشكارا سازى آنچه را بسوى ايشان فرود آمده است ؛ و اميد است كه ايشان تفكّر كنند ! »\r\nدر اين آيه به خوبى معلوم است كه احكام و تكاليف حقّاً بسوى خود مردم نازل مىشود ؛ و رسول الله دريچه و واسطه براى القاء اين احكام و خطاب‌ها به مردم هستند .\r\n\r\nآيات وارده در سورهء مدّثّر دربارهء وليد بن مغيره\r\nو امّا آن كسى كه به آيات خدا كفر مىورزيده و استهزاء مىنموده است وَليد بن مُغِيرَة مىباشد كه خداوند داستان او را در سورهء المدَّثِّر بيان مىفرمايد :\r\n          ذَرْنِي وَ مَنْ خَلَقْتُ وَحِيداً * وَ جَعَلْتُ لَهُ مالًا مَمْدُوداً * وَ بَنِينَ شُهُوداً * وَ مَهَّدْتُ لَهُ تَمْهِيداً * ثُمَّ يَطْمَعُ أَنْ أَزِيدَ * كَلَّا إِنَّهُ كانَ لِآياتِنا عَنِيداً * سَأُرْهِقُهُ صَعُوداً * إِنَّهُ فَكَّرَ وَ قَدَّرَ * فَقُتِلَ كَيْفَ قَدَّرَ * ثُمَّ قُتِلَ          \r\n\r\n","description":"","footnote":"","page_name":" 146 ","page_number":170},
  {"content":"\r\n\r\n           كَيْفَ قَدَّرَ * ثُمَّ نَظَرَ * ثُمَّ عَبَسَ وَ بَسَرَ * ثُمَّ أَدْبَرَ وَ اسْتَكْبَرَ * فَقالَ إِنْ هذا إِلَّا سِحْرٌ يُؤْثَرُ * إِنْ هذا إِلَّا قَوْلُ الْبَشَرِ * سَأُصْلِيهِ سَقَرَ * وَ ما أَدْراكَ ما سَقَرُ * لا تُبْقِي وَ لا تَذَرُ * لَوَّاحَةٌ لِلْبَشَرِ * عَلَيْها تِسْعَةَ عَشَرَ .            « 1 »\r\n« واگذار مرا با آنكه من او را تنها خلق كردم . و براى او مال فراوان و گسترده‌اى قرار دادم . و فرزندانى كه همه حاضر و پشت و پناه او شمرده مىشدند . و از هر جهت اسباب و وسائل بزرگى را براى او آماده كردم .\r\nو با اينحال او طمع زيادتى داشت . نه ؛ چنين نيست ! كه ديگر زياد كنم ؛ چون او به آيات ما دشمن بود . من او را بشدّت ميگيرم و از عقبات و كريوه‌هاى صعب العبور بالا مىبرم !\r\nاو در آيات ما فكر كرد ، و بر اين اساس تقدير نمود ، و در معانى و نظم قرآن ، و تقديم و تأخير ، براى استنتاج مطلوب خود سنجش و اندازه گيرى كرد . پس كشته باد وليد ، چگونه سنجش كرد ؟ و سپس كشته باد وليد ، چگونه سنجش كرد ؟ و براى رضاى خاطر معاندين و همقطارانش ، نظر كرد . و سپس روى خود را در هم فشرده و به حالت عبوس و گرفتگى ، روى درهم كشيد . و پس از آن پشت و ادبار نموده و بزرگى كرد و گفت : اين قرآن نيست مگر يك سحرِ انتخاب شده و قوى پايه ؛ اين قرآن نيست مگر كلام آدمى .\r\nمن او را در ميان سَقَر آتش مىزنم . اى رسول ما ! مىدانى سقر چيست ؟ !\r\nآتشى است كه دست ردّ بر سينه كسى نمىنهد ؛ و همه را در كام خود فرو مىبرد ، و چيزى را باقى نمىگذارد و رها نمىكند . پوست بدن را سياه و سوخته مىكند . و بر آن آتش دوزخ ، نوزده فرشتهء عذاب ، مأموريّت پاسدارى و محافظت دارند\r\n\r\n\r\n","description":"","footnote":"\r\n( 1 ) . آيات 11 تا 30 ، از سورهء 74 : المدّثّر\r\n","page_name":" 147 ","page_number":171},
  {"content":"\r\n\r\nآرى وليد « 1 » اين گونه كلمات كفريّات را گفت و قرآن را سحر قوىّ خواند .\r\nوليد و أبو جَهل و رفقايشان بدور هم مىنشستند و قرآن را بباد مسخره مىگرفتند .\r\nچون آيهء  عَلَيْها تِسْعَةَ عَشَرَ  نازل شد ، أبو جهل از روى تمسخر ، به طائفهء قريش گفت : مادرهايتان به عزايتان بنشينند ! من شنيده‌ام ابن أبى كَبْشة ( منظور رسول الله است ) مىگويد : پاسداران و موكّلان بر جهنّم ، نوزده نفرند ؛ و شما جماعتى هستيد ! آيا ده نفر ، ده نفر از شما نمىتوانند مجتمعاً بر پاسداران دوزخ حمله كنند ، و بر هر يك از خزنهء جهنّم هجوم آورند و او را با شدّت بگيرند ؛ و اين جهنّمى را كه محمّد ميگويد ، از اين نوزده پاسبان آسوده كنند\r\n! ؟ أبو الاسَد بن اسَيدِ بن كَلْده جَمَحىّ گفت : چون من مردى شجاع هستم و پهلوانى شايسته‌ام ، من به تنهائى از عهدهء هفده تن از آنها بر مىآيم ، و شما نيز از شرّ آن دو تنِ ديگر مرا كفايت كنيد !\r\nدر سورهء أنعام و سورهء نساء ، كفر و استهزاء و خوض در آيات را كه از وليد و يارانش سر زده بود بازگو مىكند ، و به مؤمنين ميگويد : با چنين مردم فاسقى منشينيد ! و بكفريّات آنان گوش فرا ندهيد !\r\nدر سورهء أنعام به صورت خطاب به رسول الله اين حكم آمد ؛ و معلوم است كه مراد مسلمين بوده‌اند .\r\nو در سورهء نساء به صورت خطاب به مسلمين آمده ، و ياد آورى حكم وارد شده در سورهء أنعام را مىنمايد ؛ و معلوم است كه سورهء نساء بعد از سورهء أنعام\r\n\r\n\r\n","description":"","footnote":"\r\n( 1 ) و مخفىّ نباشد كه اين « وليد بن مُغِيرة » است و يكى از آن دو نفر رجل عظيمى است كه مشركين گفتند چرا قرآن بر يكى از اين دو نفر نازل نشده است ؛ و اين وليد غير از « وَليد بن عُقْبَةِ بنِ أبى مُعيط » است كه دربارهء او آيهء نبأ نازل شده است .\r\n","page_name":" 148 ","page_number":172},
  {"content":"\r\n\r\nنازل شده است و خطاب واحد به مسلمين را در سورهء أنعام به صورت خطاب به رسول خدا ، و در سورهء نساء به صورت خطاب بجميع مسلمانان بيان ميفرمايد\r\n. ثانياً : در چند آيهء بعد خداوند ميفرمايد :\r\n       قُتِلَ الْإِنْسانُ ما أَكْفَرَهُ * مِنْ أَيِّ شَيْءٍ خَلَقَهُ * مِنْ نُطْفَةٍ خَلَقَهُ فَقَدَّرَهُ * ثُمَّ السَّبِيلَ يَسَّرَهُ * ثُمَّ أَماتَهُ فَأَقْبَرَهُ * ثُمَّ إِذا شاءَ أَنْشَرَهُ * كَلَّا لَمَّا يَقْضِ ما أَمَرَهُ .       \r\n« كشته باد اين انسان كه تا اين درجه كفر و عناد ميورزد . خداوند او را از چه چيز آفريده است ؟ خداوند او را از نطفه آفريد و سپس او را صورت بندى و تقدير نمود ؛ و پس از آن ، راه را بر او آسان كرد . و سپس او را بميراند و به خاك قبر سپرد . و پس از آن ، هر وقت خدا بخواهد او را بر مىانگيزد . چنين نيست كه مردم كافر گمان مىكنند ! كه بدون بجاى آوردن اوامر الهيّه كار انسان انجام مىيابد » .\r\n\r\nادلّه و شواهد دالّه بر اينكه عَبَسَ وَ تَوَلَّى راجع به رسول الله نيست\r\nو تمام مفسّرين شيعه و سنّى اتّفاق دارند كه : ظاهر اين نفرين از خدا ، راجع به همان كسى است كه چهرهء خود را درهم كشيده و روى گردانيد ؛ يعنى در ظاهر سياق عبارت آيه ، همان فاعل   عَبَسَ وَ تَوَلَّى   است ، كه كفران نموده و هيچگاه امر خدا را اطاعت نكرده است .\r\nو اين نحو از خطاب ابداً راجع برسول الله نيست ؛ و از مطالعهء خطابات قرآنيّه نسبت به رسول خدا اين حقيقت مكشوف است . و لذا همان مفسّرين سنّى مذهب كه فاعل   عَبَسَ وَ تَوَلَّى   را رسول الله گرفته‌اند ، در اينجا مجبور شده‌اند رفع يد از اين ظهور نموده ، و چنين ادّعا كنند كه اين فقرات راجع به آنحضرت نيست ؛ و در موقع ديگر نازل شده ، و سپس اين دو جزو از سوره بهم پيوسته است .\r\nو معلوم است كه چنين ادّعائى جز ساقط كردن قرآن را از درجهء بلاغت\r\n\r\n","description":"","footnote":"","page_name":" 149 ","page_number":173},
  {"content":"\r\n\r\nچيز ديگرى نيست ؛ و اين ناشى از ارجاع ضمير   عَبَسَ وَ تَوَلَّى   به رسول الله است .\r\nثالثاً : همه اتّفاق دارند ، از شيعه و سنّى ، بر آنكه : سورهء   ن وَ الْقَلَمِ   كه از سُوَرِ عَتائق « 1 » است ، با بقيّهء عتائق همه در مكّه نازل شده است . و بالخصوص سورهء   ن وَ الْقَلَمِ   بعد از سورهء عَلَقْ و سورهء مدّثّر و سورهء مُزّمِّل نازل شده ؛ و در ابتداى بعثت رسول الله بوده است .\r\nو خداوند در اين سوره به آيهء و  إِنَّكَ لَعَلى خُلُقٍ عَظِيمٍ  « 2 » آنحضرت را مىستايد ، و به جهانيان معرّفى مىكند .\r\nاين اخلاق آنحضرت در ابتداى بعثت بوده است ؛ چگونه متصوّر است كه پس از بعثت و گذشتن زمانى كه بحسب طبيعت و عادت بايد اخلاق ، عاليتر گردد ؛ از آنحضرت چنين عملى سر زند ؟ و به مجرّد ديدن شخص نابيناى مؤمن و متّقى كه ابن امّ مَكتوم بوده است ، حضرت به ملاحظهء تمايل سران قريش به اسلام ، و جلب قلوب مترفين و مستكبرين از عرب ، روى ترش نموده و چهرهء خود را متغيّر سازند ؛ و روى خود را بگردانند .\r\nما چنين اخلاقى را نه تنها در پيامبر اسلام ، بلكه در سائر انبياء و اولياى خدا ، و بلكه در سائر طبقات مؤمنين متّقى و متعهّد و مراقب سراغ نداريم .\r\nو من چنين ميدانم كه فاعل   عَبَسَ وَ تَوَلَّى   ، عثمان بن عَفّان بوده است كه در اثر آمدن ابن امِّ مكتوم نابينا بنزد رسول الله متغيّر شد و چهره گردانيد . و روايات هم شاهد اين معنى است ؛ چه در آنها وارد است كه كَانَ رَجُلًا مِنْ\r\n\r\n\r\n","description":"","footnote":"\r\n( 1 ) چند سوره‌اى كه در ابتداى بعثت نازل شده است را عتائق نامند ، جمع « عَتيقَه » يعنى : قديمى شده و مرور زمان بر آن خورده .\r\n( 2 ) « و بدرستيكه حقّاً تو از اخلاق عظيمى برخوردار هستى . »\r\n","page_name":" 150 ","page_number":174},
  {"content":"\r\n\r\nبَنِى أُمَيَّة ؛ تمام شد كلام علّامه\r\n* * * \r\nمراد از سوره‌هاى طوال و مِئين و مفصّل در قرآن كريم\r\nتلميذ : در كتاب صَلَوة « جواهر » باب استِحبابُ قِرآءَة السّورةِ بَعدَ الحَمدِ فى النَّوافِل فرمايد : رَوَى الْكُلَيْنِىُّ بِسَنَدِهِ إلَى سَعْدِ الإسْكَافِ أَنَّهُ قَالَ : قَالَ رَسُولُ اللَهِ صَلَّى اللَهُ عَلَيْهِ وَ ءَالِهِ : أُعْطِيتُ السُّوَرَ الطِّوَالَ مَكَانَ التَّوْرَاةِ ، وَ السُّنَنَ مَكَانَ الإنْجِيلِ ، وَ الْمَثَانِىَ مَكَانَ الزَّبُورِ ؛ وَ فُصِّلْتُ بِالْمُفَصَّلِ : ثَمَانٍ وَ سِتِّينَ سُورَةً ؛ وَ هُوَ مُهَيْمِنٌ عَلَى سَآئِرِ الْكُتُبِ .\r\n« به من سوره‌هاى بزرگ بجاى كتاب تورات داده شده است ، و سوره‌هاى سُنَن بجاى انجيل ، و مَثانى بجاى زبور ؛ و من تفضيل داده شدم بر آنها به سوره‌هاى مُفَصَّل كه شصت و هشت سوره است . و قرآن سيطره و هيمنه دارد بر سائر كتب انبياء گذشته . »\r\nمراد در اين روايت از سوره‌هاى طِوال ، و سُنَن ، و مَثانى و مفصَّل چيست\r\n؟ علّامه : مراد از سُوَر طوال ، هفت سورهء بزرگ از اوّل قرآن بوده است كه رسول خدا صلّى الله عليه و آله و سلّم آنها را طوال ناميد . و عبارتند از بَقَرَة ، آل عِمران ، نِساء ، مائدَة ، أنعام ، أعراف و يونس . و ليكن عثمان در وقت جمع آورى قرآن ، سورهء أنفال و تَوبة را بر سورهء يونس مقدّم داشت ؛ چون عثمان سورهء توبه را كه بسم الله الرحمن الرحيم ندارد سورهء مستقلّ نمىداند و آن را از متمّمات سورهء أنفال مىداند ؛ و بنابراين ، اين دو سوره كه در نزد او يك سوره بودند ، از سوره‌هاى طوال محسوب مىشده است .\r\nولى چون به عثمان اعتراض كردند كه رسول الله سورهء يونس را بعد از سورهء أعراف قرار دادند و او را جزء طوال شمرده‌اند ، عثمان جوابى نداشت كه\r\n\r\n","description":"","footnote":"","page_name":" 151 ","page_number":175},
  {"content":"\r\n\r\nبگويد ؛ و گفت : من از اين قرار داد رسول خدا مطّلع نبودم\r\n. و امّا سُنَن كه در اين روايت آمده من جائى نديده‌ام . و آنچه در بعضى از روايات آمده است مِئين است ، يعنى سوره هائيكه در حدود صد آيه هستند ؛ و شايد هم سُنَن در اين روايت همان مِئين بوده و بوسيله كتابتِ كتّاب ، تحريف « 1 » شده است .\r\nو مشهور آنست كه قرآن را به سه قسمت تقسيم مىكنند : سُوَر طوال ، سور مئين ، سور مُفصَّلات . غاية الامر از سورهء نَبَأ   ( عَمَّ يَتَساءَلُونَ )   تا آخر قرآن را سور قِصار هم مىگويند .\r\n\r\nمراد از متشابه و مثانى در قرآن كريم\r\nو امّا مَثانى من به ياد ندارم كه بر بعضى از سور قرآن اطلاق شده باشد ، زيرا ثَنَى يَثْنِى يعنى خم شدن و برگشتن ؛ و چون بسيارى از آيات قرآن ناظر بر بعضى از آيات ديگر است ، گويا مثل اينكه اين آيات دو مرتبه ذكر شده است : يكى معنى خود آيه ، و يكى نظرى كه به آيه ديگر دارد . و آن آيهء قبل نيز دو مرتبه ذكر شده است : يكى خود آيه ، و يكى اين آيهء ديگر كه راجع به آنست و معنى آن را در خود بازگو مىكند .\r\nو چون تمام آيات قرآن ناظر بر يكديگر است و هر آيه‌اى ، معنى آيهء ديگرى را متضمّن است ، بنابراين تمام قرآن را مىتوان مَثانى « 2 » گفت\r\n\r\n\r\n","description":"","footnote":"\r\n( 1 ) : عبارت سُنَن در « جواهر » طبع حاج موسى ملفّق آمده است ، ولى در طبع حروفى نجف همان لفظ مِئين را ثبت كرده‌اند ؛ و چون به اصل آن در كافى مراجعه شد ( « اصول كافى » طبع حروفى ، ج 2 ، ص 601 ) آنجا نيز مئين ضبط شده است .\r\n( 2 ) در تعليقهء ص 601 ، از ج 2 « اصول كافى » طبع حروفى از « وافى » نقل كرده است كه : سور طُوَل ، بر وزن صُرَد هفت سورهء اوّل قرآن بعد از فاتحه است ، بنا بر اينكه أنفال و توبه را سورهء واحده بگيريم ( به جهت آنكه هر دو دربارهء غزوات حضرت رسول الله صلّى الله عليه و آله و سلّم وارد شده است و به همين جهت آن دو را قَرينَتَين ميگويند و بين آن دو نيز بسم الله الرحمن الرحيم نيامده است ) يا آنكه سورهء هفتم را سورهء يونس بگيريم . و مثانى هفت سورهء بعد از اين هفت سوره است ، و آنها را مثانى گويند چونى مثنَى و مثانى - مانند معنَى و معانى - به معناى دنبال و پشت سر در آمدن است . و گاهى اوقات مثانى بر جميع سوره‌هاى قرآن چه طوال آن و چه قصار آن اطلاق مىشود . و امّا مئين از سورهء 17 : بنى إسرائيل است تا هفت سوره ، و آنها را مئين گويند به جهت آنكه آيات هر يك از آنها در حدود صد آيه است . اينطور در بعضى از تفاسير آمده است . - تمام شد كلام « وافى » . و ليكن معنائى را كه « وافى » براى مثانى نموده است تمام نيست ؛ چون ثَنَى يَثْنى همانطور كه در لغت آمده و علّامه فرمودند ، به معناى عطف توجّه و عطف چيزى بر چيزى مانند خم كردن و كج كردن است نه مطلق عقب در آمدن . بارى ، جمع بين كلام صاحب « وافى » و روايتى را كه از « كافى » نقل نموديم اين مىشود كه بگوئيم : سور طِوالْ يا طُوَلْ ، هفت سوره بعد از فاتحه است : بقرة ، آل عمران ، نساء ، مائدة ، أنعام ، أعراف ، يونس . و سوره‌هاى مثانى ، هفت سورهء بعد از آنهاست بنا بر اينكه أنفال و توبة يكى باشد : أنفال توبة ، هود ، يوسف ، رعد ، إبراهيم ، حِجر ، نَحل . و سوره‌هاى مِئين ، هفت سورهء بعد از آنهاست : إسراء ، كَهف ، مريم ، طه ، أنبياء ، حَجّ ، مؤمنون . و سوره‌هاى مفصّل ، شصت و هشت سورهء بعد از آنهاست ؛ يعنى از سورهء نور كه بيست و چهارمين سوره است تا سورهء و الشّمس كه نود و يكم است ، و ما بقى سوره‌ها سُوَر قصار است ، و اللَهُ العالِم .\r\n","page_name":" 152 ","page_number":176},
  {"content":"\r\n\r\nچنانچه در آيهء 23 ، از سورهء 39 : الزّمر وارد است كه :\r\n اللَّهُ نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ ثُمَّ تَلِينُ جُلُودُهُمْ وَ قُلُوبُهُمْ إِلى ذِكْرِ اللَّهِ ذلِكَ هُدَى اللَّهِ يَهْدِي بِهِ مَنْ يَشاءُ وَ مَنْ يُضْلِلِ اللَّهُ فَما لَهُ مِنْ هادٍ . \r\n« خداوند قرآن را كه بهترين حديث و گفتار است « 1 » به صورت كتابى\r\n\r\n\r\n","description":"","footnote":"\r\n( 1 ) شايد يكى از جهاتى كه خداوند ، قرآن كريم را به بهترين گفتار (  أَحْسَنَ الْحَدِيثِ  ) تعبير فرموده است ، جهتى باشد كه حضرت علّامه قدَّس اللَه نفسَه در كتاب « قرآن در إسلام » در ص 61 بيان كرده‌اند . ايشان مىگويند : قرآن تنها كتاب آسمانى است كه اوّلًا : زندگى سعادتمندانهء انسانى را با طرز زندگى بى آلايش و پاك انسان فطرى ( طبيعى ) مساوى مىداند ، و ثانياً : بر خلاف بيشتر يا همهء روش‌ها كه برنامهء خدا پرستى انسان را از برنامهء زندگى تفكيك مىكنند ، برنامهء دينى را همان برنامهء زندگى قرار داده ، در همهء شؤون فردى و اجتماعى انسان مداخله نموده ، دستوراتى مطابق واقع بينى ( جهان بينى - خدا شناسى ) صادر مىكند . و در حقيقت افراد را به جهان ، و جهان را به افراد مىسپارد ؛ و هر دو را به خدا .\r\n","page_name":" 153 ","page_number":177},
  {"content":"\r\n\r\nفروفرستاد كه آياتش هر يك با ديگرى مشابهت دارد ؛ و آيات مكرّره دارد ، كه بواسطهء آن ، پوست بر بدن كسانى كه از خدا ترس و خشيت دارند به لرزه در مىآيد ، و پس از آن ، پوست‌هاى بدن ، و دل‌هاى آنان بذكر خدا آرام مىگيرد و نرم و ملايم مىگردد .\r\nاينست همان هدايت خدا ، كه هر كس را كه بخواهد به آن رهبرى مىكند ؛ و كسى را كه گمراه كند ، ديگر از براى او هيچ رهبرى نخواهد بود . »\r\nدر اين آيهء مباركه ، به تمام كتاب مُنزَّل و أحسَنُ الحَديث كه قرآنست مَثانى اطلاق شده است\r\n. و امّا مُتَشابِه كه در اين آيه ذكر شده است به معناى يُشْبِهُ بَعْضُهُ بَعْضًا ، يعنى تمام اين كتاب از يك سنخ بوده ؛ و تمام آن با تمام آن شباهت دارد .\r\nو اين معنى غير از متشابهى است كه در قبال « مُحكم » آمده است ؛ در آيهء مباركهء وارده در سورهء 3 : آل عمران :\r\n هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ . \r\n« اوست آن كسى كه بر تو كتاب را فرو فرستاد ؛ بعضى از آن آيات محكم هستند كه آنها اساس قرآن مىباشند و بعضى ديگر متشابه مىباشند . »\r\nزيرا محكم آنست كه معنايش واضح و روشن است ؛ و مُتَشابِه آنست كه\r\n\r\n","description":"","footnote":"","page_name":" 154 ","page_number":178},
  {"content":"\r\n\r\nچنين نيست و احتياج به تأويل و تفسير دارد . * * *\r\n\r\nحروف مقطّعهء اوائل سوره ها\r\nتلميذ : حروفات مُقَطَّعه كه در اوائل بعضى از سوره‌ها آمده است مانند الم و حم و غيرهما ، آيا تا به حال معناى واقعى آن معلوم شده است ؛ بطوريكه بطور اطمينان انسان بتواند آنها را معنى و تفسير كند\r\n! ؟ علّامه : اجمالًا مىتوان گفت كه اين حروف يكنوع ارتباط خاصّى با مطالب واردهء در آن سوره دارد ؛ و بنابراين ، سوره هائيكه در حروف مقطّعه اوائل آنها مشتركند ، از يك سنخ از مطالب بحث و بيان دارند : سوره‌هاى ألف و لام و ميم ( الم ) در قرآن كريم در شش مورد است :\r\n\r\nتعداد حروف مقطّعه در سوره ها\r\n1 - سورهء 2 : البقرة :    الم ذلِكَ الْكِتابُ لا رَيْبَ فِيهِ هُدىً لِلْمُتَّقِينَ .   \r\n2 - سورهء 3 : ءَال عمران :    الم اللَّهُ لا إِلهَ إِلَّا هُوَ الْحَيُّ الْقَيُّومُ .   \r\n3 - سورهء 29 : العنكبوت :    الم * أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ .   \r\n4 - سورهء 30 : الرّوم :     الم * غُلِبَتِ الرُّومُ * فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ .    \r\n5 - سورهء 31 : لقمان :    الم * تِلْكَ آياتُ الْكِتابِ الْحَكِيمِ .   \r\n6 - سورهء 32 : السّجدة :    الم * تَنْزِيلُ الْكِتابِ لا رَيْبَ فِيهِ مِنْ رَبِّ الْعالَمِينَ .   \r\nدر اين شش سورهء مباركه ، همانطور كه ملاحظه مىشود : سوره‌هاى آل عمران و بقره پشت سر هم قرار دارند ، و چهار سورهء عنكبوت و روم و لُقمان و سجده نيز به ترتيب در پشت سر هم قرار گرفته‌اند .\r\nو سوره‌هاى حاميم ( حم ) دار كه آنها را حَواميم گويند ، هفت سور\r\n\r\n","description":"","footnote":"","page_name":" 155 ","page_number":179},
  {"content":"\r\n\r\nاست :\r\n1 - سورهء 40 : المؤمن :    حم * تَنْزِيلُ الْكِتابِ مِنَ اللَّهِ الْعَزِيزِ الْعَلِيمِ .    اين سوره را سورهء غافِر نيز گويند .\r\n2 - سورهء 41 : السّجدة :    حم * تَنْزِيلٌ مِنَ الرَّحْمنِ الرَّحِيمِ    . و اين سوره را سورهء فُصِّلَت نيز گويند .\r\n3 - سورهء 42 : الشُّورَى :     حم * عسق * كَذلِكَ يُوحِي إِلَيْكَ وَ إِلَى الَّذِينَ مِنْ قَبْلِكَ اللَّهُ الْعَزِيزُ الْحَكِيمُ .    \r\n4 - سورهء 43 : الزّخرف :     حم * وَ الْكِتابِ الْمُبِينِ * إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ .    \r\n5 - سورهء 44 : الدُّخان :     حم * وَ الْكِتابِ الْمُبِينِ * إِنَّا أَنْزَلْناهُ فِي لَيْلَةٍ مُبارَكَةٍ إِنَّا كُنَّا مُنْذِرِينَ .    \r\n6 - سورهء 45 : الجاثية :    حم * تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ .   \r\n7 - سورهء 46 : الاحقاف :    حم * تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ .   \r\nتمام سوره‌هائى كه حم دارند ، يك سنخ هستند و داراى مضمون و مطلب واحدى هستند و در قرآن كريم پشت سر هم قرار گرفته‌اند .\r\nهمچنانكه سوره‌هاى الم همه يك سنخ بوده و داراى مضمون و مطلب واحدى هستند .\r\nو سوره‌هاى مُسَبِّحات كه با يُسَبِّحُ و سَبَّح شروع مىشود پنج عدد است : سورهء حَديد ، حَشْر ، صَفّ ، جُمعَة و تَغابُن . و سورهء أعْلَى كه با سبح بفعل امر شروع مىشود ، جزء مُسَبِّحات نيست ، گرچه در روايتى وارد شده است و ليكن در روايت معتبره ، مُسَبِّحات را همان پنج سوره تعيين كرده است .\r\nو در روايت است كه رسول الله صلّى الله عليه و آله و سلّم اين پنج سوره را هر شب قبل از خواب مىخواندند .\r\n\r\n","description":"","footnote":"","page_name":" 156 ","page_number":180},
  {"content":"\r\n\r\nو از سبب قرائت اين سوره‌ها از آنحضرت سؤال كردند ؛ حضرت در جواب فرمودند : در هر يك از اين سوره‌ها آيه ايست كه بمنزلهء هزار آيه از قرآنست\r\n. و در روايت وارد شده است كه هر كس مُسَبّحات را شب قبل از خواب بخواند ، نميميرد مگر آنكه حضرت رسول اكرم صلّى الله عليه و آله و سلّم را قبل از مردن مىبيند ؛ و آنحضرت محلّ و مقام وى را در بهشت به او نشان مىدهند .\r\n\r\nخود حضرت رسول الله صلّى الله عليه و آله و سلّم معجزه بوده‌اند\r\nتلميذ : اين مسأله بسيار عجيب است كه رسول الله با آنكه خطّ نداشتند و آيات را خود نمىنوشتند ، اين سوره‌ها و سائر سوره‌ها را بعد از نزول ، بدون يك كلمه يا يك حرف كم و بيش مىخواندند .\r\nمعلوم است كه بمجرّد آنكه وَحى نازل مىشد ، حضرت كُتّابِ وَحى را مىخواستند و به آنها بازگو نموده ، و آنها مىنوشتند ؛ و در تمام مدّت عمر آنحضرت ديده نشد كه قلمى بدست گيرند و چيزى بنويسند .\r\nاصولًا آيا مىتوان اين را شدّت قوّهء حافظه ناميد ؟\r\nآيا در تمام دوران بشريّت چنين امرى نظيرش ديده شده است ؟ آيا سخنگو و خطيبى ، گرچه ماهرترين و پر حافظه‌ترين خطباى جهان باشد ، بدون ضبط سخنان خود به نوشتن ، و يا به آلت ضبط صوت ، توانسته است فقط دو دقيقه عين عبارات انشاء شدهء خود را در هنگام خطابه و سخن گفتن ، بعداً بدون يك حرف پس و پيش يا كم و زياد بازگو كند ؟ اين خود يك معجزهء بسيار عجيب و غريب و آشكارى است\r\n. علّامه : آرى مطلب همينطور است كه مىگوئيد ! رسول الله آياتِ قرآن را بدون يك حرف پس و پيش ، و يا كم و زياد مىخواندند ؛ و حتّى چه بسا مردم ، قرآن را كه از حفظ مىكردند ، در نزد رسول الله تصحيح مىنمودند .\r\n\r\n","description":"","footnote":"","page_name":" 157 ","page_number":181},
  {"content":"\r\n\r\nو از قرآن گذشته آنحضرت عينِ عباراتى را كه سالها قبل فرموده بودند ، در موضع حاجت بازگو مىكردند ؛ كأنّه اين عبارت را در همين ساعت فرموده‌اند .\r\nدر هنگام رحلت آنحضرت كه حضرت فاطمه سلامُ اللهِ عَليها بسيار ناراحت بود ؛ و گريه مىكرد و وَاسَوْأَتَاه مىگفت ، و وَاسَوْأَةَ أَبِى مىگفت كه بقول ما فارسى زبانان وَاوَيلايش بلند بود ، حضرت به او فرمودند : اى فاطمه اينطور سخن مگو !\r\nهمان كلمات را بگو كه من در مرگ إبراهيم فرزندم گفتم : الْقَلْبُ يَحْزَنُ ، وَ الْعَيْنُ تَدْمَعُ ، وَ لَا نَقُولُ إلَّا حَقًّا ؛ وَ إنَّا بِكَ يَا إبْرَاهِيمُ لَمَحْزُونُونَ . « 1 »\r\n« دل غصّه دار است و چشم اشكبار ، و ما سخنى غير از حقّ نمىگوئيم ؛ و اى إبراهيم ما دربارهء تو اندوهناك هستيم . »\r\nببينيد : پيغمبر اكرم صلّى الله عليه و آله و سلّم در حال سَكَرات موت ، كه مرض از هر جانب بر او غالب شده و حال عادى آنحضرت را تبديل به سنگينى و انقلاب نموده است ؛ در آنحال شديد ، عين عباراتى كه سالها قبل در مرگ إبراهيم فرموده ، بازگو مىكند ؛ اين عجيب معجزه‌اى است\r\n\r\n\r\n","description":"","footnote":"\r\n( 1 ) . علامه آية الله سيد شرف الدين عاملى رحمة الله عليه در كتاب النص و الاجتهاد طبع دوم ، ص 231 از صحيح بخارى در ابواب جنائز آخر ص 54 ص 155 از جزء اول در باب قول النبى صلّى الله عليه و آله : إنّا بك لمحزونون از أنس اين متلك تخريج كرده است كه گفت : سپس ما داخل شديم بر رسول خدا صلّى الله عليه و آله و ابراهيم مشغول جان دادن بود . در اين حال چشمان رسول الله اشك مىريخت ، عبد الرحمن بن عوق گفت : و انت يا رسول الله ؟ تو هم گريه ميكنى اى رسول خدا ؟ حضرت به وى فرمود : يا بن عوف إنّها رحمة ثمّ أتبعها باخرى ، فقال صلّى الله عليه و آله : إنّ الْعَيْنُ تَدْمَعُ و الْقَلْبَ يَحْزَنُ ، وَ لَا نَقُولُ إلَّا ما يرضى ربّنا ؛ وَ إنَّا بفراقك يَا إبْرَاهِيمُ لَمَحْزُونُونَ .\r\n","page_name":" 158 ","page_number":182},
  {"content":"\r\n\r\nآرى ، اين احاطهء بر ملكوت است و سيطرهء بر عالم معنى ، و ربطى به قوّهء حافظهء مادّيّه ندارد ؛ يعنى قوّهء حافظه اى كه در بدن ، و به بدن تعلّق دارد ، گرچه اصل قوّهء حافظه مجرّد است .\r\nتلميذ : چقدر تفاوت است بين اين كلام شما كه حتّى يك جملهء عادى رسول الله را در حال شدّت مرض مرگ دقيقاً بررسى نموده و حكايتش را از متن واقع مبيَّن ساخته‌ايد ؛ و بين قول عُمَر كه گفت : قَدْ غَلَبَهُ الْوَجَعُ ؛ إنَّ الرَّجُلَ لَيَهْجُرُ .\r\n« دَرد بر اين مرد غالب شده است ؛ و بنابراين ، اين مرد هذيان مىگويد . »\r\nعلّامه : سوره‌هاى مَبدُوّ به ألف لام را ( الر ) در قرآن شش عدد است :\r\n1 - سورهء 10 : يونس :   الر تِلْكَ آياتُ الْكِتابِ الْحَكِيمِ .  \r\n2 - سورهء 11 : هود :   الر كِتابٌ أُحْكِمَتْ آياتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ .  \r\n3 - سورهء 12 : يوسف :   الر تِلْكَ آياتُ الْكِتابِ الْمُبِينِ .  \r\n4 - سورهء 13 : الرّعد :   المر تِلْكَ آياتُ الْكِتابِ وَ الَّذِي أُنْزِلَ إِلَيْكَ مِنْ رَبِّكَ الْحَقُّ وَ لكِنَّ أَكْثَرَ النَّاسِ لا يُؤْمِنُونَ .  \r\n5 - سورهء 14 : إبراهيم :   الر كِتابٌ أَنْزَلْناهُ إِلَيْكَ لِتُخْرِجَ النَّاسَ مِنَ الظُّلُماتِ إِلَى النُّورِ بِإِذْنِ رَبِّهِمْ إِلى صِراطِ الْعَزِيزِ الْحَمِيدِ .  \r\n6 - سورهء 15 : الحجر :   الر تِلْكَ آياتُ الْكِتابِ وَ قُرْآنٍ مُبِينٍ .  \r\nاين شش سوره نيز پشت سر هم قرار گرفته و همگى داراى لحن مخصوص و لهجهء مشخّصى هستند .\r\nو سوره‌هاى مَبدوّ به طا سين ( طس ) سه سوره است :\r\n1 - سورهء 26 : الشُّعرآء :    طسم * تِلْكَ آياتُ الْكِتابِ الْمُبِينِ .   \r\n2 - سورهء 27 : النَّمل :   طس تِلْكَ آياتُ الْقُرْآنِ وَ كِتابٍ مُبِينٍ .  \r\n\r\n","description":"","footnote":"","page_name":" 159 ","page_number":183},
  {"content":"\r\n\r\n3 - سورهء 28 : القصص :    طسم * تِلْكَ آياتُ الْكِتابِ الْمُبِينِ .   \r\nاين سوره‌ها نيز داراى لهجهء مخصوصى هستند ، و پشت سر هم قرار دارند .\r\nو سورهء 7 : الاعراف مبدوّ به ألف لام ميم صاد ( المص ) است و داراى لحن و لهجهء سوره‌هاى الف لام ميم دار ، و لحن و لهجهء سورهء صاد ( ص ) است ؛ و بنابراين داراى هر دو مشخّصات است .\r\nزيرا همانطور كه گفتيم ، حروف مُقطَّعه در اوائل سور قرآن ، بطور اجمال و رمز اشاره به تمام مطالب واردهء در آن سوره را دارد ؛ پس از جهت آنكه الم دارد با سوره‌هاى الم دار مشترك ، و لحن و لهجهء آن را دارد ؛ و از جهت آنكه ص دارد ، لحن و لهجهء سورهء ص را دارد .\r\nو سورهء 19 : مريم مَبْدوّ به كاف‌ها يا عين صاد   ( كهيعص )   است ، و يك سبك و لهجهء مخصوص دارد .\r\nو سورهء 50 : ق ، شكل خاصّى دارد كه آن شكل و لهجه در تمام قرآن مشخّص است .\r\nو همچنين سوره طا ها ( طه ) و يا سين ( يس ) ؛ گرچه بسيارى طه را حرف واحد گرفته‌اند ، و از اسامى رسول الله شمرده‌اند . و همچنين در يس گفته‌اند كه يك كلمه و از اسامى رسول الله است ؛ و شاهد بر اين ، آيهء 130 از سورهء 37 : الصّآفّات است كه در آنجا چنين است :\r\n سَلامٌ عَلى إِل‌ْياسِينَ  كه إل مخفّف ءَال است ؛ و در قرائت شاذّه نيز همين آيه ، ءَالِ يَاسِينَ قرائت شده است .\r\nپس ممكنست گفته شود كه در سورهء يس ، يا حرف نِدا و سين از اسامى رسول الله بوده باشد ؛ كما اينكه ممكنست گفته شود كه مانند سائر حروف مقطّعهء قرآن ، ى و س دو حرف بوده و اشاره و رمزى بمطالب مطويّهء در اين\r\n\r\n","description":"","footnote":"","page_name":" 160 ","page_number":184},
  {"content":"\r\n\r\nسوره بوده باشد . و منافات ندارد كه اين اشاره و رمز نيز با رسول الله ، يكنوع اسم و يا علامتى بوده باشد ؛ كما اينكه در سورهء طه ، ط و ه دو حرف بوده ؛ و علاوه بر اشاره به محتواى سوره ، يكنوع اسم و علامتى براى رسول الله مىباشد .\r\nو سورهء 42 : الشّورى كه مبدُوّ به حا ميم عَيْن سين قاف (    حم * عسق    ) مىباشد از مزايا و لهجهء حواميم داراست ؛ و از لهجهء سورهء مريم كه در مقطّعات آن عين آمده است ، و از لهجهء سورهء يس كه در آن سين آمده است ، و از لهجهء سورهء ق نيز برخوردار باشد .\r\nو بطور كلّى چون حروف مقطّعه اجمالًا از محتواى تمام سوره خبر مىدهد ، بايد با يك حساب و نظر دقيق اين سوره‌ها را مورد بررسى قرار داد ، و از قياس سُوَر ، هر يك را با ديگرى و با سائر سور ، اين مطالب را استنتاج نمود ؛ گرچه اين بررسى بسيار مشكل و دقيق است ؛ ولى نتائج مهمّه‌اى را در بردارد .\r\nاز جمله : اعجاز قرآن در اين لهجات مختلف ، و ربط اين حروف با مطالب محتويهء سوره‌هاى قرآن كريم است . و الحَمد للَّهِ ربِّ العالمين .\r\n\r\nمراد از احقاف\r\nتلميذ : مراد از أحقاف در اين آيهء مباركهء وارد در سورهء 46 : الاحقاف چيست ؟\r\n وَ اذْكُرْ أَخا عادٍ إِذْ أَنْذَرَ قَوْمَهُ بِالْأَحْقافِ وَ قَدْ خَلَتِ النُّذُرُ مِنْ بَيْنِ يَدَيْهِ وَ مِنْ خَلْفِهِ أَلَّا تَعْبُدُوا إِلَّا اللَّهَ إِنِّي أَخافُ عَلَيْكُمْ عَذابَ يَوْمٍ عَظِيمٍ .  ( آيهء 21 )\r\nعلّامه : قريه‌هائى بوده است بين سرزمين عراق و بين سرزمين يمن ، كه در آنجا هود پيغمبر ، مردم را كه قوم عاد بودند دعوت كرد ، و نپذيرفتند ؛ و خداوند آنان را با فرستادن بادهاى سَموم هلاك كرد و فعلًا از آن سرزمين ها\r\n\r\n","description":"","footnote":"","page_name":" 161 ","page_number":185},
  {"content":"\r\n\r\nچيزى باقى نيست و همه از بين رفته‌اند . * * *\r\n\r\nتفسير « وَ مِنَ الْأَرْضِ مِثْلَهُنَّ »\r\nتلميذ : در آيهء آخر از سورهء طلاق وارد است :\r\n اللَّهُ الَّذِي خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ يَتَنَزَّلُ الْأَمْرُ بَيْنَهُنَّ لِتَعْلَمُوا أَنَّ اللَّهَ عَلى كُلِّ شَيْءٍ قَدِيرٌ وَ أَنَّ اللَّهَ قَدْ أَحاطَ بِكُلِّ شَيْءٍ عِلْماً .  « 1 »\r\nمراد از اين فقرهء  وَ مِنَ الْأَرْضِ مِثْلَهُنَّ  چيست ؟ و چگونه از زمين مانند آسمانها ، هفت عدد آفريده شده است\r\n؟ علّامه : در تفسير اينكه از زمين مثل هفت آسمان خداوند خلق فرموده است ، دو قسم وارد شده است : اوّل آنكه : همانطور كه آسمانها را خداوند هفت عدد آفريده است ، زمين را نيز مانند آسمانها هفت عدد آفريده است ؛ و بنابراين ، هفت آسمان و هفت زمين داريم .\r\nدوّم آنكه : خلق فرمود از زمين ، موجودى را كه آن مانند هفت آسمان است ؛ و آن انسان است . و اين گونه تفسير ظاهراً به ابن عبّاس نسبت داده شده است .\r\nو چون گفته‌اند كه : در انسان سَبْعِ شِداد با جميع قوايش موجود است ، و همه در تحت تسخير انسان است ، بنابراين مىتوان گفت كه : انسانى كه داراى هفت آسمان است ، و همه در وجود او منطوى است ؛ از زمين آفريده شده\r\n\r\n\r\n","description":"","footnote":"\r\n( 1 ) آيهء 12 ، از سورهء 65 : الطّلاق : « خداوند آن كسى است كه هفت آسمان را بيافريد ، و از زمين نيز مثل آن هفت آسمان بيافريد . و امر خدا به تدريج و مهلت در بين آنها فرود مىآيد ، تا بدانيد كه حقّاً خداوند بر هر چيزى تواناست ؛ و اينكه خداوند بر هر چيزى احاطهء علمى دارد . »\r\n","page_name":" 162 ","page_number":186},
  {"content":"\r\n\r\nاست .\r\nو اين تفسير قدرى بحسب ظاهر بعيد به نظر مىرسد ؛ گرچه تعبير از انسان به  وَ مِنَ الْأَرْضِ  بُعدى ندارد ، چون اصل خلقت او از روئيده شدن از زمين است ، و پس از روئيده شدن از زمين رشد پيدا مىكند و بمقام تجرّد روحى و نفسى مىرسد .\r\n وَ اللَّهُ أَنْبَتَكُمْ مِنَ الْأَرْضِ نَباتاً .  « 1 »\r\n« و خداوند شما را رويانيد از زمين ، رويانيدنى . »\r\nو در هر حال همان تفسير اوّل به نظر اقرب است ؛ و شواهدى از روايات و ادعيه نيز بر آن دلالت دارد * * *\r\n\r\nمراد از « ماء » در روايت حضرت سجاد :\r\nوَ يُعيدُ عَرْشُهُ عَلَى الْماءِ تلميذ : در رسالهء « مَعاد » ( الإنسان بَعدَ الدُّنيا ) مىفرمائيد كه : در آيهء مباركهء :  يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ وَ بَرَزُوا لِلَّهِ الْواحِدِ الْقَهَّارِ .  « 2 »\r\nدر « تفسير قمّى » از حضرت سجّاد عليه السّلام در اين فقره از گفتار خدا :  يَوْمَ تُبَدَّلُ الْأَرْضُ غَيْرَ الْأَرْضِ  چنين تفسير شده است كه : يَعْنِى : بِأَرْضٍ لَمْ تُكْتَسَبْ عَلَيْهَا الذُّنُوبُ ، بَارِزَةً لَيْسَ عَلَيْهَا جِبَالٌ وَ لَا نَبَاتٌ كَمَا دَحَاهَا أَوَّلَ مَرَّةٍ . وَ يُعِيدُ عَرْشَهُ عَلَى الْمَآءِ ، كَمَا كَانَ أَوَّلَ مَرَّةٍ ، مُسْتَقِلًّا بِعَظَمَتِهِ وَ\r\n\r\n\r\n","description":"","footnote":"\r\n( 1 ) آيهء 17 ، از سورهء 71 : نوح\r\n( 2 ) آيهء 48 ، از سورهء 14 : إبراهيم : « روز قيامت روزى است كه زمين تبديل به غير از اين زمين مىشود و همچنين آسمانها ، و جملگى در پيشگاه خداوند قهّار حاضر و ظاهر مىشوند . »\r\n","page_name":" 163 ","page_number":187},
  {"content":"\r\n\r\nقُدْرَتِهِ . « 1 »\r\nو پس از بيان اين مطلب ، در حاشيه مىفرمائيد : قَوْلُهُ : مُسْتَقِلّا بِعَظَمَتِهِ وَ قُدْرَتِهِ ، تَفْسيرٌ لِكَوْنِ عَرْشِهِ عَلَى الْمآءِ ؛ وَ لَهُ شَواهِدُ مِنَ الْكِتابِ تَدُلُّ عَلَى أنَّ الْمآءَ إشارَةٌ إلَى مَنْبَعِ كُلِّ حَيَوةٍ وَ قُدْرَةٍ وَ عَظَمَةٍ ؛ إنْ تُحْمَلْ نُقوشُ الْخِلْقَةِ ظَهَرَتِ الْمَوْجوداتُ ، وَ إذا انْمَحَتْ عادَ الْعَرْشُ عَلَى الْمآءِ . « 2 »\r\nآيا مراد از ماء ، همان وجود منبسط است\r\n؟ علّامه : قرآنست ؛ و بنحو جزم نمىتوان چيزى گفت . بحسب ظاهر آيه ، آنچه كه قوّت الهى است و عرش الهى است و حالا حكومت مىكند و پيش ميرود ، در آن روز هم بجاى همين موجوداتِ امروزى كار خود را ، ماء كه همان قدرت و حيوة است ، انجام مىدهد ؛ ولى آن حقيقتِ قدرت و حيوة بچه صورت است ، ما نمىدانيم .\r\nدر هر حال سياق آيه اين را مىرساند كه يك واقعيّت وسيعى بوده كه\r\n\r\n\r\n","description":"","footnote":"\r\n( 1 ) « مراد از تبديل زمين زمينى است كه بر روى آن ديگر گناه نمىشود ، و ظاهر و بارز است ؛ نه در آن كوهى است و نه نباتات و درختانى ، همچنانكه زمين در ابتداى آنكه خداوند آن را بگسترد چنين بود . و در آن حال عرش خدا يعنى محلّ قدرت خدا و حكمرانى خدا ، بر آب بازگشت مىكند همچنانكه در وهلهء اوّل نيز چنين بود ، و خداوند در عظمت و قدرت مستقلّ مىگردد . »\r\n( 2 ) « گفتار حضرت سجّاد كه : در عظمت و قدرت مستقلّ مىشود ، تفسير بودن عرش خدا بر آب است . و از براى اين معنائى را كه نموديم شواهدى از قرآن كريم وارد است كه دلالت دارد بر آنكه : آب اشاره به منبع هر حيات و قدرت و عظمتى است ؛ اگر نقش‌ها و صورتهاى موجودات بر روى آب زده شود و قرار گيرد ، تمام موجودات ظاهر ميگردند ؛ و اگر محو گردد و صورتها از بين برود ، عرش دوباره بر آب بر ميگردد . »\r\n","page_name":" 164 ","page_number":188},
  {"content":"\r\n\r\nبجاى عالم در وهلهء اوّل ، آن ، تحت حكومت عرش خدا واقع بوده ؛ و عرش خدا بر آن حكومت مىنموده است ؛ و پس از آن ، از آن واقعيّت وسيع اين نقوش پيدا شد ؛ و سپس اين نقوش نيز مَحو مىشود و از بين ميرود ، و عالم دوباره به همان واقعيّت وسيع و بدون صُوَر و نقوش بر مىگردد .\r\nآن حقيقت وسيع ، آيا نفس رحمانيّه است ، يا فيض مقدّس و يا وجود منبسط و يا نُورُ نَبِيِّكَ يَا جَابِر ؟ احتمالات مختلفى است\r\n. تلميذ : آيا احتمالاتِ مختلفى است ، يا عبارات مختلف و واقعيّتش يك امر واحد است\r\n؟ علّامه : براى ما ، احتمالات مختلف است ؛ و براى گوينده ، عبارات .\r\nگوينده ميداند چه خبر بوده است ! ما بيچاره‌ايم ؛ چه خبر داريم ؟ از كتاب چه مىدانيم * * *\r\n\r\nتفسير آيهء : فَضُرِبَ بَيْنَهُمْ بِسُورٍ لَهُ بابٌ\r\nتلميذ : در تفسير آيهء شريفهء :  فَضُرِبَ بَيْنَهُمْ بِسُورٍ لَهُ بابٌ باطِنُهُ فِيهِ الرَّحْمَةُ وَ ظاهِرُهُ مِنْ قِبَلِهِ الْعَذابُ .  « 1 »\r\nدر رسالهء « معاد » مىفرمائيد : اين حجاب و ديوار چيز واحدى است كه داراى ظاهر و باطنى است ، غاية الامر رحمت خدا براى كسانيست كه بفوز و رستگارى در باطن آن قرار گرفته‌اند ؛ و عذاب خدا براى كسانيست كه در ظاهر آن به هلاكت رسيده‌اند . و مثل آنكه اگر انظار آنان از ظاهر عبور كند و به باطن\r\n\r\n\r\n","description":"","footnote":"\r\n( 1 ) ذيل آيهء 13 ، از سورهء 57 : الحديد : « و ميان بهشتيها و جهنّميها ديوارى زده مىشود كه داراى درى است و در باطن آن در ، رحمت است و در ظاهر آن ، از جانبش عذاب است . »\r\n","page_name":" 165 ","page_number":189},
  {"content":"\r\n\r\nبرسند ، به نعمت و نعيم خدا مىرسند ؛ و رحمت الهيّه آنان را در زير پوشش خود خواهد گرفت .\r\nو مثل اينكه در مقابل مؤمنان و كافران يك چيز بيشتر نيست و فقط اختلاف ، در ناحيهء ادراك آنهاست ؛ همچنانكه در دنيا نيز اينچنين بوده‌اند .\r\nو آن چيز واحد ، همان راهى است كه بسوى خدا مىپيمايند ؛ ليكن مؤمنان اين راه را در دنيا به راه راست كه همان صراط مستقيم است مىپيمايند ، و غير مؤمنان از راه بيراه مىگردند و طريق انحراف مىپيمايند . و از همين جهت است كه خداوند سبحانه ، قبل از آيهء أعراف مىفرمايد :\r\n  وَ نادى أَصْحابُ الْجَنَّةِ أَصْحابَ النَّارِ أَنْ قَدْ وَجَدْنا ما وَعَدَنا رَبُّنا حَقًّا فَهَلْ وَجَدْتُمْ ما وَعَدَ رَبُّكُمْ حَقًّا قالُوا نَعَمْ فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّهِ عَلَى الظَّالِمِينَ * الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً وَ هُمْ بِالْآخِرَةِ كافِرُونَ .   « 1 »\r\nپس سبيل إلى الله ( يعنى راه بسوى خدا ) واحد است و يكى بيش نيست ؛ و آن براى خداست و بسوى خداست . سالك بسوى خدا آن راه را به استقامت و راستى مىپيمايد ؛ و غير سالك إلى الله آن را كج مىكند و بطور انحراف و اعوجاج طىّ مىنمايد . و اين معنى بطور تصريح و اشاره در قرآن كريم مكرّراً وارد شده است :\r\n\r\n\r\n","description":"","footnote":"\r\n( 1 ) آيهء 44 و 45 ، از سورهء 7 : الاعراف : « همنشينان بهشتى به همنشينان جهنّمى ندا در مىدهند كه : آنچه را پروردگار ما بما وعده فرمود ، آن را حقّ و استوار يافتيم ؛ پس آيا شما هم آنچه را پروردگارتان بشما وعده داد ، حقّ و استوار يافتيد ؟ در پاسخ مىگويند : آرى ! پس از آن ، اعلام كننده‌اى در ميان آنان اعلام مىكند كه : دورباش و لعنت خدا بر ستمكاران است ؛ آن كسانى كه از راه خدا مردم را باز مىدارند ، و آن راه را كج و منحرف مىجويند ؛ و ايشان البتّه آن كسانى هستند كه به آخرت كافرند . »\r\n","page_name":" 166 ","page_number":190},
  {"content":"\r\n\r\nخداوند سبحانه مىفرمايد :  يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ .  « 1 »\r\nو نيز مىفرمايد :  أَ وَ لَمْ يَتَفَكَّرُوا فِي أَنْفُسِهِمْ ما خَلَقَ اللَّهُ السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى  . « 2 »\r\nو تا اينجا كه مىفرمائيد : و از بليغ‌ترين آياتى كه در اين باب وارد شده است ، گفتار خداوند سبحانه و تعالى است كه ميفرمايد :\r\n  أَ لَمْ تَرَ إِلَى الَّذِينَ بَدَّلُوا نِعْمَتَ اللَّهِ كُفْراً وَ أَحَلُّوا قَوْمَهُمْ دارَ الْبَوارِ * جَهَنَّمَ يَصْلَوْنَها وَ بِئْسَ الْقَرارُ   . « 3 »\r\nچون سابقاً گذشت كه مراد از نعمت ، ولايت است ؛ و ولايت همان راه بسوى خداست ، و مقابل اين راه ، كفر است كه همان دار بَوار و خانهء هلاكت و آتش گرفتن بجهنّم و استقرار در آن مكان ناشايسته است .\r\nپس غايت سير كافران ، بَوار و هلاك است كه همان جمودشان بر ظاهر و اعراضشان از باطن بوده باشد . و معلومست كه ظاهر ، از بين رونده و نابود شونده است ؛ و باطن ثابت و استوار است .\r\nچرا اين آيه را از ابلغ آياتِ واردهء در اين باب دانسته‌ايد ؟\r\n\r\n\r\n","description":"","footnote":"\r\n( 1 ) آيهء 7 ، از سورهء 30 : الرّوم : « از ظاهر زندگى دنيا چيزى مىدانند و ليكن از آخرت ( كه باطن دنياست ) ايشان غفلت دارند . »\r\n( 2 ) صدر آيهء 8 ، از سورهء 30 : الرّوم : « آيا آنان در نفس‌هاى خود تفكّر نمىكنند ؛ كه آنچه هست از موجودات آسمانى و زمينى ، خداوند آنها را نيافريده است مگر بحقّ و اجل معيّن و مقدّرى . »\r\n( 3 ) آيهء 28 و 29 ، از سورهء 14 : إبراهيم : « آيا نظر نينداختى بسوى كسانى كه نعمت خدا را بكفر مبدّل ساخته و قوم خود را در خانه و دار هلاكت و نابودى ( كه جهنّم است ) داخل ساختند ! ؟ آنان در جهنّم آتش مىگيرند و بسيار محلّ و مقرّ بدى براى آنانست . »\r\n","page_name":" 167 ","page_number":191},
  {"content":"\r\n\r\n\r\nمراد از نعمت در هر جاى قرآن كه آمده است ولايت است\r\nعلّامه : چند آيه در قرآن كريم در اطراف كلمهء نعمت وارد شده است ؛ و از آيات چنين استفاده مىشود كه مراد از نعمت ، ولايت است : ولايت اهل بيت است ؛ يعنى راهى را كه اهل بيت بسوى حضرت پروردگار پيموده‌اند ، و سَبيل آنان إلَى اللَهِ تَعالَى است ، كه همان مقام عبوديّت مَحضه مىباشد .\r\nيكى از آن آيات همين آيه است كه در آن ، تبديل نعمت به كفر و ورود در جهنّم و استقرار در دوزخ نشان داده شده است . پس حقيقت نعمت همان صراط مستقيم و اقصر فاصله ايست كه بنده بسوى خدايش مىپيمايد ، و بمقام عبوديّت مُطلقه و مَحضه نائل مىگردد ؛ و تبديل اين نعمت بكفر ، تبديل اين صراط مستقيم ، به پيمودن راههاى مُعْوَج و منحرف و كج است كه آن را از مقصد دور مىكند و بالنّتيجه به دوزخ مىافكند .\r\nو از اين آيه شايد صريح‌تر و بليغ‌تر آيهء واردهء در سورهء تكاثر است كه :  ثُمَّ لَتُسْئَلُنَّ يَوْمَئِذٍ عَنِ النَّعِيمِ  كه بنحو عجيب و غريب در عين حال روشن و واضح ، دستگاه كثرت را بر مىچيند و بعالم وحدت دعوت مىكند ؛ و از نعيم كه همان ولايت است انسان را مورد مؤاخذه و پرسش قرار مىدهد :\r\n         بِسْمِ اللَّهِ الرَّحْمنِ الرَّحِيمِ * أَلْهاكُمُ التَّكاثُرُ * حَتَّى زُرْتُمُ الْمَقابِرَ * كَلَّا سَوْفَ تَعْلَمُونَ * ثُمَّ كَلَّا سَوْفَ تَعْلَمُونَ * كَلَّا لَوْ تَعْلَمُونَ عِلْمَ الْيَقِينِ * لَتَرَوُنَّ الْجَحِيمَ * ثُمَّ لَتَرَوُنَّها عَيْنَ الْيَقِينِ * ثُمَّ لَتُسْئَلُنَّ يَوْمَئِذٍ عَنِ النَّعِيمِ .          « 1 »\r\n\r\n\r\n","description":"","footnote":"\r\n( 1 ) سورهء 102 از قرآن كريم : « افزون طلبى و كثرت بينى ، شما را ( از ديدار جمال حقّ و وجود مطلق و وحدت لا يزالى ) بازداشت تا جائى كه عمرتان سپرى شد و بديدار و زيارت خوابگاههايتان و قبرهايتان رفتيد ! نه چنين است ؛ شما به زودى خواهيد دانست ! و پس از اين ، نه چنين است ؛ شما به زودى خواهيد دانست ! نه چنين است ؛ اگر شما بطور علم يقينى مىدانستيد هر آينه جحيم را مىديديد ! و سپس آن را بطور عين اليقين مشاهده مىكرديد ! و سپس در آن وقت از نعيم ، مورد بازپرسى و مؤاخذه قرار مىگرفتيد ! »\r\n","page_name":" 168 ","page_number":192},
  {"content":"\r\n\r\nدر ذيل اين سوره ، در تفسير از حضرت صادق عَليه السّلامُ نقل شده است كه فرمودند : مراد از نعيم ، بقول ما نان و پنير و أمثال اينها نيست ؛ مراد از نعيم ، مراحل عبوديّت و اخلاص در توحيد و راه ولايت است .\r\nدر مجلسى كه آنحضرت با أبو حنيفه برخورد داشته‌اند از او مىپرسند كه مراد از نعيم چيست كه در اين آيه مورد سؤال و مؤاخذه واقع مىگردد ؟\r\nأبو حنيفه مىگويد : مراد همين نعمت‌هائى است كه از اغذيه و فواكه و أمثالهما ، خداوند بمردم داده است .\r\nحضرت به او مىفرمايند : آيا بعيد نيست از كريمى ، كه اينهمه نعمت‌ها را در مقابل مردم و در زير دست و پاى مردم قرار دهد ، كه بخورند و بنوشند و سير شوند و سيراب گردند ؛ و بعداً كه مىخواهند بيرون بروند ، مأمورى داشته باشد كه از مردم بازپرسى به عمل آورد ، كه چه خورديد و چه آشاميديد ؟ و آنانرا مورد مؤاخذه و سؤال قرار دهد ؟ و آنان در جواب بگويند : مثلًا ما نان و خرما و أمثال اينها را خورده‌ايم !\r\nبلكه مراد از نعيم ولايت ما اهل بيت است . يعنى از مردم سؤال مىشود كه تا چه اندازه راه سلوك إلى الله خود را با راه و روش و سيره و منهاج ائمّهء خودتان تطبيق نموديد ؟ و تا چه مقدار از مقام عبوديّت مَحضه و مُطلقه برخوردار شديد ؟\r\nو مراد از  جَنَّةِ النَّعِيمِ  كه در قرآن وارد است نيز همين بهشت است . يعنى بهشت ولايت كه همان بهشت مُخلَصين و مُقرَّبين از اولياى خدا و واصلين بمقام توحيد ذاتى و مندكّ شدگان در عوالم ربوبىّ و صفات جمال و جلال الهى است ؛ بهشت آنان كه شوائب وجودى خود را بطور كلّى بباد نسيان سپردند ؛ و\r\n\r\n","description":"","footnote":"","page_name":" 169 ","page_number":193},
  {"content":"\r\n\r\nهمه را تسليم حقّ كردند .\r\n\r\nمراد از نعمت و نَعيم ، ولايت است\r\nبا تمام اين شواهد و قرائن حاقّيّهء داخليّه و عارضهء خارجيّه ، ما نعمت را كنايه از ولايت دانستيم ؛ گرچه بحسب ظاهر ، مراد مطلق نعمت است ؛ ليكن در حقيقت بايد مراد نعمت ولايت باشد .\r\nالبتّه در اين تفسير ( تفسير نعمت به ولايت ) نمىخواهيم از ضميمه نمودن روايات وارده اين معنى را بدست آوريم ؛ بلكه مىخواهيم از خود آيات و شواهد موجودهء در آنها اين استفاده را نموده باشيم .\r\nملاحظه كنيد : بعد از اينكه بطور كلّى تكاثر را مُلْهى دانست ، و در صورت پيدايش علم اليقين و عين اليقين آن را جحيم و آتش سوزنده شمرد ؛ بقرينهء مقابله نعيم را كه همان مقام توحيد است - كه در عبد تجلّى مىكند و از آن به عبوديّت مَحضه تعبير مىگردد - بزرگترين سرمايهء قابل مؤاخذه و مورد پرسش قرار مىدهد ، كه بايد ديدگان خود را از تكاثر يعنى زياده و بسيار بينى در هم كشيد و به نعيم كه يگانه بينى و وحدت گرائى است بازگشت نمود .\r\n    كَلَّا لَوْ تَعْلَمُونَ عِلْمَ الْيَقِينِ * لَتَرَوُنَّ الْجَحِيمَ * ثُمَّ لَتَرَوُنَّها عَيْنَ الْيَقِينِ * ثُمَّ لَتُسْئَلُنَّ يَوْمَئِذٍ عَنِ النَّعِيمِ .    \r\nاز خود آيه فى حدّ نفسها استفاده مىشود كه نعيم مطلب بسيار نفيس و ارزنده ايست ؛ بلكه نفيس‌ترين و با ارزش‌ترين مهمّات و اهداف عالم خلقت بايد بوده باشد . و همانطور كه حضرت فرمودند : از واقعيّت وجود يك شخص از اوّل عمر تا آخر عمر ، اين همه نعمت‌هاى خدائى را كه ديده و مصرف كرده ، از آنها سؤال شود ؛ اين بحسب ظاهر از مفاد خود آيه خيلى بعيد است .\r\nيعنى افراد بشر بايستى در دنيا از تمام مواهبى كه خداوند به آنها عنايت فرموده است ، آن نعمت حقيقى و واقعى ؛ آن ولايت كه ربط بين عالم خلقت و ذات پروردگار است ؛ بين مخلوق و خالق است ، بين حادث و قديم است ، بين\r\n\r\n","description":"","footnote":"","page_name":" 170 ","page_number":194},
  {"content":"\r\n\r\nممكن الوجود و واجب الوجود است ؛ آن را با كدّ و سعى جستجو نموده و آن را بدست بياورند . اگر آن بدست آمد  أَهْدى سَبِيلًا  است ، و گرنه اضلال است .\r\nهمهء مردم در دنيا زيست مىكنند ، معاشرت مىنمايند ، نكاح مىكنند ، غذا مىخورند ، استراحت مىكنند ، مىخوابند ؛ در مشاغل مانندِ هم باغبانى و زراعت و تجارت و صناعت مىكنند ؛ ولى يك عدّه فقط نظر به ظاهر اين امور دارند و از باطن اعراض دارند ؛ اينها  بَدَّلُوا نِعْمَتَ اللَّهِ كُفْراً  هستند ؛ يك عدّه در بين اين امور متكاثره و كثيره دنبال آن حقيقت واحده هستند ؛ اين مىشود نعيم .\r\n* * * \r\nتفسير آيهء : مَتعًا لَّكُمْ وَ لِانْعَمِكُمْ\r\nتلميذ : در سورهء عَبَسَ وارد است كه :   وَ فاكِهَةً وَ أَبًّا * مَتاعاً لَكُمْ وَ لِأَنْعامِكُمْ .   « 1 »\r\n« خداوند از زمين براى شما ميوه و أبّ را رويانيد كه آنها براى بهرمند شدن شما و بهرمند شدن چهارپايانتان مىباشد . »\r\nدر روايت از حضرت أمير المؤمنين عليه السّلام است كه : جملهء  مَتاعاً لَكُمْ وَ لِأَنْعامِكُمْ  جملهء تفسيريّه براى جملهء سابقه :  وَ فاكِهَةً وَ أَبًّا  مىباشد ؛ و بنابراين ، معنى أبّ روشن خواهد بود كه چون غذا براى چهارپايان است مراد از آن ، همان علوفه ايست كه مورد استفادهء آنها قرار مىگيرد . « 2 »\r\n\r\n\r\n","description":"","footnote":"\r\n( 1 ) آيهء 31 و 32 ، از سورهء 80 : عَبَسَ\r\n( 2 ) در تفسير « الميزان » ج 20 ، ص 319 وارد است كه : در « إرشاد مفيد » چنين وارد است كه : از أبا بكر دربارهء اين آيهء شريفه :  وَ فاكِهَةً وَ أَبًّا  سؤال كردند ؛ معناى أبّ را از قرآن نمىشناخت و گفت : كدام آسمان بر من سايه مىافكند ؟ يا كدام زمين مرا حمل مىكند ؟ يا آنكه من چكنم اگر در كتاب خدا چيزى را بگويم كه نمىدانم ؟ امّا فاكهه ، معنايش را مىدانيم ؛ و امّا ابّ را خدا داناتر است . اين جريان به أمير المؤمنين عليه السّلام رسيد ، حضرت فرمود : سبحان الله ! آيا ندانست كه مراد از ابّ ، گياه و علفى است كه حيوانات بر آن مىچرند ؟ و اينكه گفتار خداى تعالى ، اعتناء و توجّه خداوند است بر مخلوقاتش در آنچه به آنها غذا مىرساند ؛ و در آنچه براى چهارپايانشان آفريده است كه موجب حيات نفوس و قوّت اجساد مخلوقات است\r\n","page_name":" 171 ","page_number":195},
  {"content":"\r\n\r\nنظير اين جملهء  مَتاعاً لَكُمْ وَ لِأَنْعامِكُمْ  در سورهء نازعات آمده است :\r\n   أَخْرَجَ مِنْها ماءَها وَ مَرْعاها * وَ الْجِبالَ أَرْساها * مَتاعاً لَكُمْ وَ لِأَنْعامِكُمْ .    « 1 »\r\n« خداوند از زمين ، آب و گياهش را بيرون آورد ، و كوهها را ثابت و استوار كرد ، در حالى كه براى بهرمند شدن شما و چهارپايانتان مىباشد . »\r\nبا آنكه معلومست كه در اين آيه صحيح نيست جملهء  مَتاعاً لَكُمْ وَ لِأَنْعامِكُمْ  را تفسير براى جملهء  وَ الْجِبالَ أَرْساها  بگيريم ؛ آيا عدم امكان جملهء تفسيريّه گرفتن در اينجا ، ضررى بجمله تفسيريّه گرفتن در جملهء واقعه در سورهء عَبَسَ وارد نمىآورد\r\n؟ علّامه : راجع به آيهء واردهء در سورهء عَبَسَ در روايت وارد است كه از أبو بكر پرسيدند : معناى أبّ چيست ؟ نتوانست پاسخ گويد . و اين را از جملهء اعتراضات به أبو بكر به حساب آورده‌اند ، كه با آنكه عَرَبِ عَرْبَاء بود چگونه معنى ابّ را نفهميد ؟ !\r\nابّ عبارت است از علوفه‌اى كه بحيوانات ميدهند مثل يونجه و أمثاله كه غالباً حيوانات با آن دمسازند . و يا شايد مقدارى وسيعتر گرفته شود ، و به معنى غذاى انسان و غذاى حيوانات كه غالباً علوفه است استعمال شود .\r\nو در سورهء عَبَسَ خيلى روشن است كه جملهء  مَتاعاً لَكُمْ وَ لِأَنْعامِكُمْ \r\n\r\n\r\n","description":"","footnote":"\r\n( 1 ) آيات 31 تا 33 ، از سورهء 79 : النّازعات\r\n","page_name":" 172 ","page_number":196},
  {"content":"\r\n\r\nتفسير براى جملهء  وَ فاكِهَةً وَ أَبًّا  است ، بنا بر لفّ و نشر مرتّب ؛ چون معنى فاكهه واضح است ، و از طرفى مىدانيم كه فاكهه متاع براى چهارپايان نيست بلكه متاع از براى خصوص انسان است ، بنابراين  مَتاعاً لَكُمْ *  تفسير براى  وَ فاكِهَةً *  واقع مىشود ، و طبعاً جملهء  وَ لِأَنْعامِكُمْ *  تفسير براى  وَ أَبًّا  خواهد شد ؛ پس معلوم مىشود كه ابّ علوفهء حيوانات است .\r\nو امّا در سورهء نازعات جملهء  مَتاعاً لَكُمْ وَ لِأَنْعامِكُمْ  تفسير براى جملهء  أَخْرَجَ مِنْها ماءَها وَ مَرْعاها  است نه بنحو لفّ و نشر مرتّب و يا مشوّش ، بلكه اجمالًا تفسير آنست كه از آب و گياهى كه از زمين مىرويد ، خداوند متاع شما و متاع چهارپايان را معيّن و مقدّر فرموده است .\r\nچون مرعى در لغت به معنى رِعْى بالكسر است كه به معنى گياه است ؛ و اختصاص به گياه حيوانات ندارد . و يا مصدر ميمى است ، و آن هم به همين معنى است . و امّا جملهء وَ  الْجِبالَ أَرْساها  جملهء استطراديّه است كه بين جملهء مفسِّر و مفسَّر واقع شده و براى بيان استحكام زمين كه از تمايل و مَيَدان باز ايستد و بهم نپاشد آمده است ؛ كه با كوههاى استوار و ثابت ، اين زمين را حفظ فرمود ، تا بتواند گياه دهد و آب از خود خارج كند ؛ تا خوراك شما و چهارپايان فراهم آيد . اينست آنچه به نظر مىرسد ، و الله أعلم * * *\r\n\r\nدر خطابات قرآنيّه كه مصدَّر به لفظ قُلْ است\r\nتلميذ : در بسيار از آيات قرآن ، اوامرى كه به رسول الله صلّى الله عليه و آله و سلّم مىشود ، مصدَّر به لفظ قُلْ است ؛ مانند :   قُلْ هُوَ اللَّهُ أَحَدٌ ،   « 1 »   قُلْ أَعُوذُ بِرَبِّ النَّاسِ ،   « 2 »   قُلْ أَعُوذُ بِرَبِّ الْفَلَقِ ،   « 3 »   قُلْ يا أَيُّهَا الْكافِرُونَ ،   « 4 »  قُلْ إِنَّ \r\n\r\n\r\n","description":"","footnote":"\r\n( 1 ) آيهء 1 ، از سورهء 112 : الإخلاص : « بگو : اوست الله ، اوست يگانه . »\r\n( 2 ) آيهء 1 ، از سورهء 114 : النّاس : « بگو : پناه مىبرم به پروردگار مردم . »\r\n( 3 ) آيهء 1 ، از سورهء 113 : الفلق : « بگو : پناه مىبرم به پروردگار شكافتگى ( وجود از عدم و يا نور از ظلمت و يا غير آن ) . »\r\n( 4 ) آيهء 1 ، از سورهء 109 : الكافرون : « بگو : اى جماعت كافران ! »\r\n","page_name":" 173 ","page_number":197},
  {"content":"\r\n\r\n  الْأَوَّلِينَ وَ الْآخِرِينَ * لَمَجْمُوعُونَ إِلى مِيقاتِ يَوْمٍ مَعْلُومٍ ،   « 1 »  قُلْ إِنَّما أَنَا بَشَرٌ مِثْلُكُمْ ، *  « 2 »  قُلْ أَطِيعُوا اللَّهَ وَ الرَّسُولَ ،  « 3 »  قُلْ صَدَقَ اللَّهُ فَاتَّبِعُوا مِلَّةَ إِبْراهِيمَ حَنِيفاً ،  « 4 »  قُلْ مَتاعُ الدُّنْيا قَلِيلٌ وَ الْآخِرَةُ خَيْرٌ لِمَنِ اتَّقى  . « 5 »\r\nو بسيارى ديگر از آيات قرآن كه خود يك ستون مُعظَمى را تشكيل مىدهند .\r\nو معلومست كه در اين خطاب‌ها آنچه مورد امر خداوند قرار گرفته است و رسول خدا بدان مُؤتمر بوده‌اند خود قول نيست ، بلكه مَقول قول است . يعنى چون به رسول الله خطاب شد :   قُلْ هُوَ اللَّهُ أَحَدٌ ؛   پيغمبر مأمور است كه بگويد :   هُوَ اللَّهُ أَحَدٌ ،   نه   قُلْ هُوَ اللَّهُ أَحَدٌ ؛   و گرنه به امر خدا رفتار ننموده است ، و مأمورٌ به را كه همان نفس مَقول قول است ، انجام نداده است .\r\nو در اين مطلب ابداً جاى شبهه و ترديد نيست . مثلًا اگر كسى بما امر كند\r\n\r\n\r\n","description":"","footnote":"\r\n( 1 ) آيهء 49 و 50 ، از سورهء 56 : الواقعة : « بگو : بدرستيكه تمام مردم اوّلين و آخرين در وعده گاه روز معيّن گرد هم خواهند بود . »\r\n( 2 ) صدر آيهء 110 ، از سورهء 18 : الكهف : « بگو : اينست و جز اين نيست كه من بشرى همانند شما هستم . »\r\n( 3 ) صدر آيهء 32 ، از سورهء 3 : ءَال عمران : « بگو : از خدا و از رسول خدا پيروى نمائيد . »\r\n( 4 ) صدر آيهء 95 ، از سورهء 3 : ءَال عمران : « بگو : خدا راست گفت ، پس شما از آئين إبراهيم كه گرايش به راستى دارد پيروى كنيد ! »\r\n( 5 ) قسمتى از آيهء 77 ، از سورهء 4 : النّسآء : « بگو : بهرهء دنيا اندك است ؛ و آخرت براى افراديكه تقوى پيشه مىگيرند مورد اختيار و پسند است . »\r\n","page_name":" 174 ","page_number":198},
  {"content":"\r\n\r\nكه در ميان مردم برو ! و بگو : خدا يگانه است ! ما بايد در ميان مردم برويم و بگوئيم : « خدا يگانه است . » نه آنكه بگوئيم : « بگو : خدا يگانه است . »\r\nزيرا قول در اينجا بعنوان واسطه و حكايت از نفس مأمورٌ به كه متعلّق آنست مىباشد ، نه آنكه خودش بعنوان استقلال نگريسته شده و مورد خطاب امر قرار گرفته باشد . و بنابراين در همين مثال اگر انسان بگويد : خدا يگانه است متعلّق امر را بجاى آورده است و اگر بگويد : بگو : خدا يگانه است متعلّق امر را بجاى نياورده است . و حقيقتِ مأمورٌ به ، نفس متعلّق است ؛ نه به زبان آوردن متعلّق .\r\nو بنا بر آنچه گفته شد ؛ رسول الله صلّى الله عليه و آله و سلّم بايد بمردم بگويد : خدا يگانه است :   هُوَ اللَّهُ أَحَدٌ   . و همچنين در سائر آيات بايد متعلّق قول را به مردم بگويد ؛ در حالى كه مىبينيم در تمام قرآن كريم لفظِ قل هم آمده ؛ و عين آنچه كه به پيغمبر خطاب شده است ، در قرآن منعكس گرديده است\r\n. علّامه : بحث در دو مورد است\r\n: اوّل : در قضيّهء امر خدا به آنحضرت ، و مأمور بودن او ، و بجا آوردن مأمورٌ به در خارج .\r\nو البتّه معلومست كه در اين قضيّه ، رسول الله به امر خداوند مؤتمر بوده و متعلّق امر را كما كان بجاى مىآورده‌اند . و مثلًا در همين خطاب‌هائى كه در اوّل آن با قل شروع شده است ، رسول اكرم صلّى الله عليه و آله و سلّم متعلّق قول را اتيان مىنموده‌اند .\r\nمانند سائر اوامرى كه به آنحضرت مىشده است ، گرچه با لفظ قُلْ نبوده است ؛ مثل اين خطاب :\r\n  فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ * إِنَّا كَفَيْناكَ  \r\n\r\n","description":"","footnote":"","page_name":" 175 ","page_number":199},
  {"content":"\r\n\r\n الْمُسْتَهْزِئِينَ .  « 1 »\r\nدر اين صورت آنحضرت طبق اين أمريّهء الهيّه ، اعلان توحيد را جهاراً مىنمودند ، و از مشركان اعراض مىنموده‌اند . و يا مثلًا در قضيّهء   قُلْ هُوَ اللَّهُ أَحَدٌ   به مردم مىفرموده‌اند : اوست خداوند ، اوست يگانه\r\n. دوّم : در حكايت قرآن از اوامر الهيّه ؛ و اين قضيّه ، داستان ديگرى است . زيرا همانطور كه مىدانيم قرآن وحىِ آسمانى است ؛ و بدون كم و بيش - حتّى يك كلمه و يك حرف - بايد آن وحى را بازگو كند .\r\nو بنابراين ، قرآن عين آنچه را كه برسول الله خطاب شده است بيان مىكند ؛ و اينست معناى قرآنيّت .\r\nو اگر در   قُلْ هُوَ اللَّهُ أَحَدٌ   يا   قُلْ أَعُوذُ بِرَبِّ النَّاسِ ،   لفظ قُلْ از آن انداخته شود و گفته شود :   هُوَ اللَّهُ أَحَدٌ   و   أَعُوذُ بِرَبِّ النَّاسِ ،   ديگر آن قرآن نيست ، و كلام خدا نيست ؛ بلكه كلام پيغمبر است كه مىگويد : خدا يگانه است .\r\nو چون قرآن مجيد نفس وحى است ، نمىتواند بدون لفظ قل بوده باشد . همچنانكه در سائر اوامر الهيّه كه مُصَدَّر به لفظ قُلْ نباشد مانند همين آيهء قريب الذّكر :  فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ  مىبينيم كه عين لفظِ امر آمده و قرآن كريم آن را حكايت نموده است .\r\nو از اين گذشته ، در خطاب‌هاى الهيّه و مطالب قرآنيّه ، رسول اكرم صلّى الله عليه و آله و سلّم عنوان آئينه و مِرآت براى خطاب بجميع امّت ، و بلكه بجميع مردم جهانند ؛ و در حقيقت خطاب بمردم مىشود و مخاطب بخطاب‌هاى قرآن ، خود مردم هستند ، منتهى از دريچه و آئينهء نفس رسول الله\r\n\r\n\r\n","description":"","footnote":"\r\n( 1 ) آيهء 94 و 95 ، از سورهء 15 : الحِجْر : « به آنچه به تو امر شده است جهاراً و علناً اعلان كن ، و از مشركان اعراض كن ؛ ما تو را از شرّ استهزاء كنندگان كفايت خواهيم نمود . »\r\n","page_name":" 176 ","page_number":200},
  {"content":"\r\n\r\nكه به جهت سعه و گشايش ، تمام افراد امّت بلكه تمام افراد بشر را در زير پوشش علم و احاطهء وجوديّه و ادراكيّهء خود گرفته است .\r\nو آيهء مباركهء :  وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ  . « 1 »\r\nخوب حقيقت امر را روشن مىكند ، كه نفس رسول الله فقط روشنگر مطالبِ وحى آسمانى هستند كه بمردم نازل شده است * * *\r\n\r\nمراد از آية الكرسىّ همان يك آيهء اوّل است\r\nتلميذ : آية الكرسىّ كه عنوان عَلَم بالغلبه پيدا كرده است ، آيا مراد فقط همان يك آيه است كه به  وَ لا يَؤُدُهُ حِفْظُهُما وَ هُوَ الْعَلِيُّ الْعَظِيمُ  « 2 » ختم مىشود ؛ يا آنكه شامل دو آيهء دنبال اين آيه هم بوده و به  أُولئِكَ أَصْحابُ النَّارِ هُمْ فِيها خالِدُونَ  ختم مىگردد\r\n! ؟ علّامه : به  وَ هُوَ الْعَلِيُّ الْعَظِيمُ  ختم مىشود ؛ و به همين جهت اين آيه را كه شامل لفظ كرسىّ است آية الكرسىّ نامند . و آن فقرات ديگر جزء آية الكرسىّ نيست ؛ و در ادعيه و نمازهاى مستحبّه كه آية الكرسىّ يك بار يا بيشتر وارد شده است به همين مقدار اكتفا مىشود . * * *\r\n\r\nدر تفسير آيهء : قُلْ كُلٌّ يَعْمَلُ عَلى شاكِلَتِهِ\r\nتلميذ :   وَ إِذا أَنْعَمْنا عَلَى الْإِنْسانِ أَعْرَضَ وَ نَأى بِجانِبِهِ وَ إِذا مَسَّهُ الشَّرُّ كانَ يَؤُساً * قُلْ كُلٌّ يَعْمَلُ عَلى شاكِلَتِهِ فَرَبُّكُمْ أَعْلَمُ بِمَنْ هُوَ أَهْدى سَبِيلًا   . « 3 »\r\n\r\n\r\n","description":"","footnote":"\r\n( 1 ) قسمتى از آيهء 44 ، از سورهء 16 : النّحل : « و ما ذِكر را بسوى تو فرو فرستاديم ، به جهت آنكه براى مردم روشن كنى و بيان كنى آنچه را كه بسوى آنان فرو فرستاده شده است . »\r\n( 2 ) آيهء 255 ، از سورهء 2 : البقرة\r\n( 3 ) آيهء 83 و 84 ، از سورهء 17 : الإسرآء : « و زمانيكه ما بر انسان نعمت بدهيم ( بواسطهء غفلت و غرور ) از ما روى مىگرداند ، و پهلو تهى مىكند ؛ و زمانيكه شرّى به او برسد ، مأيوس و سرافكنده مىگردد . اى پيامبر ! بگو : هر يك از افراد بشر طبق شاكله و سازمان صورت بندى و سرشت خود عمل مىكند ؛ پس پروردگار شما داناتر است به آن كسى كه راه خود را بهتر يافته است . »\r\n","page_name":" 177 ","page_number":201},
  {"content":"\r\n\r\nاين آيه دو حال مختلف انسان را بيان مىكند ؛ اوّل : شاكله و ريخت و قالب اوّليّهء او را كه اينچنين است كه چون ما او را در فراخى و گشايش قرار دهيم و نعمت بر او ارزانى داريم ، غرور و غفلت او را فرا مىگيرد و استكبار و خودپسندى و خود بينى او موجب مىشود كه از ما اعراض كرده ، روى گرداند ، و پهلو تهى كند . و چون شَرّى چون ضيق و تنگى و گرفتارى و شدّت و فقر او را مسّ كند ، يكباره مأيوس مىگردد و خود را مىبازد ، و سرافكنده و فرومايه و بى مقدار مىشود .\r\nدوّم : هدايتى است كه بعضى بسوى خدا پيدا مىكنند ، و راه را مىيابند ، و از اين شاكله خارج مىشوند ؛ و برخى در آنها اين خاصّه بيشتر مىگردد و هدايتشان افزون مىشود ، و راهشان روشن‌تر و مستقيم‌تر مىگردد .\r\nآيا اين آيه مىخواهد بفهماند كه سرشت و شاكلهء همهء مردم بر همان حالت اوّليّه يعنى اعراض و پهلو تهى كردن از حقّ در صورت نعمت ، و مأيوس شدن از رحمت در صورت پيدايش بدى و شرّ است ؛ و افراديكه هدايت مىيابند و سر در راه مىنهند و طريق سعادت مىپيمايند ، از اين فطرت اوّليّه خارج مىشوند ؟ و آيا آنها از راه و روش اوّليّهء خود كه همان سرشت و فطرت است ، ميان بُر مىروند ؟ يا اينكه اين افراد نيز از فطرت و ريخت و قالب اوّليّهء خود خارج نيستند ؛ و اين هدايت هم بر اساس فطرت و سرشتى است كه در كمون آنها نهاده شده است ؟\r\nاگر بگوئيم : از فطرت اوّليّهء خود خارج مىشوند ، همانطور كه ظاهر آيه\r\n\r\n","description":"","footnote":"","page_name":" 178 ","page_number":202},
  {"content":"\r\n\r\nاينچنين است ، و استثناء منقطع است ؛ خروج از فطرت چه معنى دارد ؟ مگر مىشود كسى يا موجودى بطور كلّى از سازمان اوّليّه و از قالب هستى خود خارج شود و به فطرت و سازمان ديگرى درآيد ؟ و علاوه مىدانيم كه فطرت انسان بر توحيد و سعادت است ، نه بر شقاوت .\r\nو اگر بگوئيم : آن راه يافتگى نيز طبق موازين و اساس فطرت است ، و دو حالت مختلف انسان را فرا مىگيرد : حالت اوّليّه كه اعراض و سرپيچى و فرومايگى و يأس و سرافكندگى است ، و حالت ثانويّه كه خروج از اين مرحله ، و پيدايش بصيرت و راه يافتگى در صراط مستقيم باشد ، و استثناء متصّل باشد ؛ اين خلاف ظاهر آيه است كه مىفرمايد : همه بر شاكلهء خود رفتار مىكنند و آن اعراض و يأس طبق شاكله است ؛ بنابراين بايد آن راه يافتگى ، خارج از شاكله يعنى از سازمان وجودى انسان باشد ؟\r\nعلّامه : ظاهراً مراد از شاكله همان شاكلهء اوّليّه است قبل از آنكه دست تربيت بر سر انسان قرار گيرد و استعدادهاى نهفته و خفتهء او را بمرحلهء فعليّت و ظهور و بروز برساند . زيرا كه انسان موجودى است متحرّك و قابل ترقّى و كمال ؛ بنابراين سرشت اوّليّهء او همان استعدادِ محض و قابليّت صِرفه است كه چون آن را در عالم طبيعت و كثرت به حال خود گذارند :  أَعْرَضَ وَ نَأى بِجانِبِهِ  ، و يؤس و كفور مىگردد ؛ و چنانچه او را تربيت كنند و راه را به او نشان دهند ، از اين مراحل ضعف و فتور و سستى عبور نموده و بمقام عزّ انسانيّت مىرسد .\r\nپس در سرشت انسان اين استعداد و قابليّت نهفته است ، و اين قدرت و قوّت خفته است ؛ و انسان گرچه بحسب ظاهر همان انسان مأيوس و كفور است ليكن در نهاد او درياهائى از نور تابان حقيقت موج مىزند كه آنها نيز از سرشت او خارج نبوده‌اند ، منتهى آن نورها و درخشش‌ها بوسيلهء رياضت و تربيت بايد\r\n\r\n","description":"","footnote":"","page_name":" 179 ","page_number":203},
  {"content":"\r\n\r\nبمنصّهء ظهور برسد .\r\nانسان موجودى است تو در تو ، و داراى مراحل مختلفه ، و همهء اين مراحل در وجود او منطوى و جزء سرشت اوست ؛ و نمىتواند انسان مقامى را كه خارج از سرشت اوست بدست بياورد .\r\nو مراد از انسان در اين آيهء شريفه ، آن نفس قدسيّه و روح ناطقهء او نيست كه از مراحل نهفته در وجود او باشد ، و ادراك آن مراحل نياز به طىِّ طريق و هدايت الهيّه داشته باشد .\r\nبلكه مراد از انسان همين انسان‌هاى معمولى ، با افكار عامى و حالات عادى هستند ؛ و البتّه از اين شاكله‌ها همان اعراض و جانب خالى كردن و يأس و كفران سر مىزند . و آنكه هدايت ربّانيّه دست او را بگيرد و از اين شاكله خارج كند ، از اين خلقت و از اين درجهء از فطرت خارج شده است ؛ نه از مطلق فطرت و خلقت .\r\n\r\nتفسير : إِنَّ الإنسَنَ خُلِقَ هَلُوعًا * إِذَا مَسَّهُ الشَّرُّ جَزُوعًا و استثناء مصلّين\r\nو چقدر مفاد اين آيه شباهت دارد با آيات وارده در سورهء معارج ، آنجا كه فرمايد :\r\n                   إِنَّ الْإِنْسانَ خُلِقَ هَلُوعاً * إِذا مَسَّهُ الشَّرُّ جَزُوعاً * وَ إِذا مَسَّهُ الْخَيْرُ مَنُوعاً * إِلَّا الْمُصَلِّينَ * الَّذِينَ هُمْ عَلى صَلاتِهِمْ دائِمُونَ * وَ الَّذِينَ فِي أَمْوالِهِمْ حَقٌّ مَعْلُومٌ * لِلسَّائِلِ وَ الْمَحْرُومِ * وَ الَّذِينَ يُصَدِّقُونَ بِيَوْمِ الدِّينِ * وَ الَّذِينَ هُمْ مِنْ عَذابِ رَبِّهِمْ مُشْفِقُونَ * إِنَّ عَذابَ رَبِّهِمْ غَيْرُ مَأْمُونٍ * وَ الَّذِينَ هُمْ لِفُرُوجِهِمْ حافِظُونَ * إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ * فَمَنِ ابْتَغى وَراءَ ذلِكَ فَأُولئِكَ هُمُ العادُونَ * وَ الَّذِينَ هُمْ لِأَماناتِهِمْ وَ عَهْدِهِمْ راعُونَ * وَ الَّذِينَ هُمْ بِشَهاداتِهِمْ قائِمُونَ * وَ الَّذِينَ هُمْ عَلى صَلاتِهِمْ يُحافِظُونَ * أُولئِكَ فِي جَنَّاتٍ مُكْرَمُونَ * فَما لِ الَّذِينَ كَفَرُوا قِبَلَكَ مُهْطِعِينَ * عَنِ الْيَمِينِ وَ عَنِ                   \r\n\r\n","description":"","footnote":"","page_name":" 180 ","page_number":204},
  {"content":"\r\n\r\n الشِّمالِ عِزِينَ    * أَ يَطْمَعُ كُلُّ امْرِئٍ مِنْهُمْ أَنْ يُدْخَلَ جَنَّةَ نَعِيمٍ * كَلَّا .   « 1 »\r\nاين آيات مباركات نيز بحسب ظاهر مىخواهند همان مطلب را برسانند كه خلقت و آفرينش اوّليّهء انسان هَلوعيَّت است كه همان بى صبرى و بى ثباتى و شتاب زدگى و بى قرارى باشد ، كه لازمه‌اش در مواردى كه به او عنايتى بشود و مالى بدست آورد و يا صاحب قدرت و اعتبارى گردد مَنوعيَّت است كه همه را\r\n\r\n\r\n","description":"","footnote":"\r\n( 1 ) آيات 19 تا 38 و صدر آيهء 39 ، از سورهء 70 : المعارج : « بدرستيكه انسان بى صبر و ثبات و بى تحمّل و حريص آفريده شده است . زمانيكه به او بدى و شرّى اصابت كند ، سخت جزع كننده و فرياد برآورنده است . و زمانيكه به او خوبى و خيرى برسد ، بشدّت منع كننده و باز دارنده است . مگر نمازگزاران : آنان كه در نماز خود بطور پيوسته دوام دارند . و آنان كه در اموال خود حقّى براى فقير سائل و فقير محروم معيّن مىكنند . و آنان كه به روز پاداش و جزا تصديق دارند . و آنان كه از عذاب پروردگارشان در بيم و ترس هستند . چون كسى از عذاب پروردگار تو مأمون نخواهد بود . و آنان كه آلات تناسل خود را از آميزش با ديگران محفوظ و مصون نگاه مىدارند ، مگر براى جفت هايشان و يا براى كنيزهائى را كه مالك شده‌اند ، كه در اين صورت با آميزش با آنها مورد ملامت قرار نمىگيرند . و كسانى كه غير از اين دو صورت ، در جستجوى آميزشى باشند آنان حقّاً از متجاوزان و متعدّيان هستند .\r\nو آنان كه رعايت حقوقِ امانت و عهد خود را مىنمايند . و آنان كه به شهادت‌هاى خود ، استوار و بر آن قيام دارند . و آنان كه بر نمازهاى خود محافظت مىكنند . اين گروه هستند كه در بهشت‌ها منعَّم و مكرَّم بوده و با إعزاز و گراميداشت سكونت دارند .\r\nپس بچه سبب و بچه علّت ، افراديكه كافرند گردِ تو جمع مىشوند و دور و بر تو مىگردند و چشم‌هاى خود را به تو مىدوزند ؟ و از طرف راست و چپ پيش مىآيند و اشاره مىكنند ؟\r\nآيا هر يك از افراد آنها چنين طمع خامى در سر مىپرورد كه در بهشت نعيم داخل گردد ؟ نه ! ابداً چنين نخواهد بود . »\r\n","page_name":" 181 ","page_number":205},
  {"content":"\r\n\r\nبراى خود برداشته و از اعطاء به ديگران امساك مىورزد ، و در مواردى كه به او شرّى برسد و مصيبتى وارد گردد و يا مالى از دست بدهد جَزوعيَّت است كه ناله و غوغا سر مىدهد و فريادش بلند مىگردد .\r\nو فقط نمازگزاران هستند كه از اين قاعدهء كلّيّه و خلقت اوّليّهء انسان استثناء شده‌اند .\r\nكدام نمازگزاران ؟ آنان كه چنين و چنانند ؛ در نماز و زكَوة اهتمام دارند ، و از عذاب خدا در هَراسَند ، و به روز قيامت و بازپسين تصديق دارند ، و خود را از زنا و اعمال شنيعه حفظ مىكنند ، و امانت دار بوده و عهدِ خود را مراعات مىنمايند ، و بر گواهى و شهادت استوار و قائم هستند .\r\nو تمام اعمال حسنه را يكايك شمرده است ، و چيزى را فروگذار نكرده است .\r\nبعد مىفرمايد : اين كفّاريكه اطراف تو را گرفته‌اند ، و از اين فضائل و اخلاق انسانى و اعمال روحى و حقيقى خبرى ندارند ، چه مىگويند ؟ و چه مىخواهند ؟ آيا آنان چنين مىپندارند كه بدون نمازى كه داراى چنين آثار و خصائصى بوده باشد ، مىتوانند بمقام انسانيّت رسيده و داخل در بهشت نعيم گردند ؟\r\nنه ! چنين نيست ؛ آنان هرگز بچنين مقامى راه نخواهند يافت .\r\nدر اين آيات نيز مُصلّين ، از قاعدهء خلقت اوّليّهء انسان كه هَلوعيّت است و لازمهء آن مَنوعيّت و جَزوعيّت است استثناء شده‌اند . و بنابراين در ذات انسان عنوان صَلَوة كه داراى چنين آثارى است بنحو سرشت و فطرت نهاده شده و بايد بمقام بروز و ظهور رسد ، و حسّ خفتهء الهيّه بيدار گردد .\r\nو بنابراين ، مراد از خلقت انسان به حالت هَلوعيّت ، خلقت يكى از حالات و مقامات انسان است نه حاقّ سرشت اصلى انسان ؛ و آيه بيان آفرينش حالات\r\n\r\n","description":"","footnote":"","page_name":" 182 ","page_number":206},
  {"content":"\r\n\r\nعادى و عمومى انسان را مىكند ؛ نه اصل نفس ناطقه و روح قدسىّ را * * *\r\n\r\nشفاعت اختصاص به مؤمنين مبتلا به معاصى كبيره دارد\r\nتلميذ : آيهء مباركهء  وَ لا يَشْفَعُونَ إِلَّا لِمَنِ ارْتَضى وَ هُمْ مِنْ خَشْيَتِهِ مُشْفِقُونَ  ، « 1 » دلالت بر ارتضاء مطلق دارد ؛ يعنى بايد تمام مراتب وجودى انسان حتّى ذات و سرّ او مورد رضايت قرار گيرد تا مورد شفاعت واقع شود ؛ و اين همان درجهء مقرَّبين و مخلَصين است\r\n. علّامه : در اين صورت نيازى به شفاعت نيست ؛ بلكه مراد از ارتضاء ، ارتضاء در دين است و اطلاق آيه بايد در اين حدّ محدود گردد .\r\nيعنى كسى كه دين و اعتقاد و منهج او پسنديده باشد ؛ در مقابل تقييد به ارتضاء در عمل كه البتّه مراد نيست ؛ زيرا كه شفاعت اختصاص به اهل معاصى دارد ، آن هم معاصى كبيره . چون كسى كه از كبائر اجتناب كند ، نفس اين اجتناب ، خود به خود مكفِّر از معاصى صغيرهء اوست ؛ و در اين صورت ديگر گناهى نيست تا به شفاعت از بين برود . و اين دو آيهء شريفهء :\r\n إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ .  « 2 »\r\n« اگر شما از چيزهاى بزرگى كه از آن نهى شده‌ايد اجتناب ورزيد ! ما سيّئات شما را ناديده مىگيريم و از آن چشم مىپوشيم ! »\r\n الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ إِلَّا اللَّمَمَ  . « 3 »\r\n« آن كسانى كه احسان مىكنند كسانى هستند كه از گناهان كبيره و افعال\r\n\r\n\r\n","description":"","footnote":"\r\n( 1 ) ذيل آيهء 28 ، از سورهء 21 : الانبيآء : « و فرشتگان شفاعت نمىكنند مگر نسبت به آن كسانى كه آنان مورد رضايت قرار گيرند ، و آنان از خشيت خداوند در هراس و دهشت باشند . »\r\n( 2 ) صدر آيهء 31 ، از سورهء 4 : النّسآء\r\n( 3 ) صدر آيهء 32 ، از سورهء 53 : النّجم\r\n","page_name":" 183 ","page_number":207},
  {"content":"\r\n\r\nشنيعه اجتناب مىورزند ؛ مگر از گناهان و خطاهاى كوچك . »\r\nكه وارد شده است دلالت بر مغفرت خطاياى كوچك و معاصى صغيره - خود به خود - در صورت اجتناب از كبائر دارد .\r\nو رسول خدا صلّى الله عليه و آله و سلّم فرموده است : ادَّخَرْتُ شَفَاعَتِى لِاهْلِ الْكَبَآئِرِ مِنْ أُمَّتِى ؛ فَأَمَّا الْمُحْسِنُونَ فَمَا عَلَيْهِمْ مِنْ سَبِيلٍ . « 1 »\r\n« من شفاعت خودم را در ميان امّت خودم براى اهل معاصى كبيره ذخيره نموده‌ام ؛ و امّا مُحسِنان بر آنها گرفتگى و تنگى نيست تا نيازمند به شفاعت بوده باشند . »\r\nو حضرت رضا عليه السّلام در روايات متعدّدى كه وارد شده است فرموده‌اند :\r\nوَ لَا يَشْفَعُونَ إلَّا لِمَنِ ارْتُضِىَ دِينُهُ . « فرشتگان شفاعت نمىكنند مگر براى آن كسانى كه دين آنان مورد پسند باشد . »\r\nو مراد از دين ، همان اعتقاد به توحيد و نفى شرك است .\r\nولى كسى كه گناه كبيره انجام دهد و توبه نكند ، حضرت موسَى بن جَعفَر عليهما السّلام فرموده‌اند كه : مَرْضِىُّ الدِّين نيست : دينش پسنديده نيست . « 2 »\r\n* * * \r\nدربارهء استغفار حضرت إبراهيم عليه السّلام نسبت به عمّش آزر\r\nتلميذ : در آيهء 4 ، از سورهء 6 : الممتحنة وارد است :  قَدْ كانَتْ لَكُمْ \r\n\r\n\r\n","description":"","footnote":"\r\n( 1 ) الميزان » ج 1 ، ص 177 ، از « أمالى صدوق » و ج 14 ، ص 308 از « عيون أخبار الرّضا » بلفظ إنَّمَا شَفَاعَتِى نقل كرده است .\r\n( 2 ) علّامهء طباطبائى قدَّس اللهُ تربتَه ، راجع به مَشْفوعٌ لَهُم يعنى افراديكه دربارهء آنها شفاعت مىشود ، در جلد اوّل تفسير « الميزان » ص 171 ببعد بحث كرده‌اند . و نيز در جلد چهاردهم ، در آيهء 28 از سورهء أنبياء بحث نموده و روايات وارده را از كتب شيعه و از تفسير « الدُّرّ المَنثور » روايت كرده‌اند .\r\n","page_name":" 184 ","page_number":208},
  {"content":"\r\n\r\n أُسْوَةٌ حَسَنَةٌ فِي إِبْراهِيمَ وَ الَّذِينَ مَعَهُ إِذْ قالُوا لِقَوْمِهِمْ إِنَّا بُرَآؤُا مِنْكُمْ وَ مِمَّا تَعْبُدُونَ مِنْ دُونِ اللَّهِ كَفَرْنا بِكُمْ وَ بَدا بَيْنَنا وَ بَيْنَكُمُ الْعَداوَةُ وَ الْبَغْضاءُ أَبَداً حَتَّى تُؤْمِنُوا بِاللَّهِ وَحْدَهُ إِلَّا قَوْلَ إِبْراهِيمَ لِأَبِيهِ لَأَسْتَغْفِرَنَّ لَكَ وَ ما أَمْلِكُ لَكَ مِنَ اللَّهِ مِنْ شَيْءٍ رَبَّنا عَلَيْكَ تَوَكَّلْنا وَ إِلَيْكَ أَنَبْنا وَ إِلَيْكَ الْمَصِيرُ . \r\n« چقدر براى شما مادّهء تأسّىِ خوبى است دربارهء إبراهيم و كسانى كه با او بودند ، چون به قوم خود گفتند : ما از شما و از آنچه را كه غير از خدا مىپرستيد بيزاريم ! ما بروش شما كافريم ! و بين ما و شما عداوت و دشمنى ابدى تحقّق يافته است ؛ تا زمانيكه به خداوند يگانه ايمان آوريد . مگر گفتار إبراهيم به سرپرست و عموى خود ، كه : من براى تو استغفار مىكنم ؛ و من دربارهء تو در پيشگاه خدا هيچگونه دخالت و نفوذى ندارم ! بار پروردگار ما ! ما بر تو توكّل نموديم ! و بسوى تو بازگشت كرديم ! و بازگشت بسوى توست ! »\r\nدر جلد دوازدهم از « بحار الانوار » ( ص 27 ) طبع حروفى از تفسير « مجمع البيان » حكايت مىكند كه فرموده است :  إِلَّا قَوْلَ إِبْراهِيمَ  أىِ اقْتَدوا بِإبْراهيمَ فى كُلِّ امورِهِ إلّا فى هَذَا الْقَوْلِ فَلا تَقْتَدوا بِهِ فيهِ فَإنَّهُ عَلَيْهِ السَّلامُ إنَّما اسْتَغْفَرَ لِابيهِ  عَنْ مَوْعِدَةٍ وَعَدَها إِيَّاهُ  بِالإيمانِ  فَلَمَّا تَبَيَّنَ لَهُ أَنَّهُ عَدُوٌّ لِلَّهِ تَبَرَّأَ مِنْهُ  .\r\n«  إِلَّا قَوْلَ إِبْراهِيمَ  ) جملهء استثنائيه است براى جملهء سابقه كه : براى شما نسبت به ابراهيم مادهء تأسى خوبى است ) يعنى به ابراهيم اقتدا كنيد در تمام امورش مگر در اين گفتارش ، كه به او تأسى مجوئيد ! چون إبراهيم عليه السلام براى عمويش به جهت و عدهء ايمانى كه به او نموده بود استغفار كرد ، و ليكن چون براى إبراهيم روشن شد كه او دشمن خداست از او بيزارى جست . »\r\nاز اين كلام استفاده مىشود كه در كلام حضرت إبراهيم عليه السّلام دربارهء وعدهء استغفار به عموى خود آزر مَنْقَصَت و حَزازتى وجود داشته است\r\n\r\n","description":"","footnote":"","page_name":" 185 ","page_number":209},
  {"content":"\r\n\r\nكه در قرآن كريم اين عمل را از اسوهء حسنهء إبراهيم استثناء نموده است\r\n. علّامه : از آيهء واردهء در سورهء مريم استفاده مىشود كه حضرت إبراهيم عليه السّلام براى عمويش آزر در حالى كه مشرك بوده و إبراهيم را از اعراض نسبت به آلههء خود بيم مىداده است سلام فرستاده ؛ و وعدهء استغفار داده است كه از پروردگارش بخواهد تا از او درگذرد ؛ آنجا كه فرمايد :\r\n   يا أَبَتِ إِنِّي أَخافُ أَنْ يَمَسَّكَ عَذابٌ مِنَ الرَّحْمنِ فَتَكُونَ لِلشَّيْطانِ وَلِيًّا * قالَ أَ راغِبٌ أَنْتَ عَنْ آلِهَتِي يا إِبْراهِيمُ لَئِنْ لَمْ تَنْتَهِ لَأَرْجُمَنَّكَ وَ اهْجُرْنِي مَلِيًّا * قالَ سَلامٌ عَلَيْكَ سَأَسْتَغْفِرُ لَكَ رَبِّي إِنَّهُ كانَ بِي حَفِيًّا .    « 1 »\r\nو در سورهء شُعراء ، در ضمن دعائى را كه از حضرت إبراهيم عليه السّلام نقل مىكند ، از جمله طلب مغفرتى است كه براى پدر خود نموده است ؛ آنجا كه گويد :\r\n    رَبِّ هَبْ لِي حُكْماً وَ أَلْحِقْنِي بِالصَّالِحِينَ * وَ اجْعَلْ لِي لِسانَ صِدْقٍ فِي الْآخِرِينَ * وَ اجْعَلْنِي مِنْ وَرَثَةِ جَنَّةِ النَّعِيمِ * وَ اغْفِرْ لِأَبِي إِنَّهُ كانَ مِنَ الضَّالِّينَ     . « 2 »\r\n\r\n\r\n","description":"","footnote":"\r\n( 1 ) آيهء 45 تا 47 ، از سورهء 19 : مريم : « اى پدر من ! بدرستيكه من بيم آن دارم كه از طرف خداوند رحمن به تو عذابى برسد و در نتيجه از دوستان و أولياى شيطان گردى ! آزر گفت : اى إبراهيم ! آيا تو از خدايان من روى گردانيده‌اى ؟ ! اگر از اين عمل خود دست باز ندارى تو را سنگسار مىكنم ، و از من با تمام وجودت دورى گزين ! إبراهيم گفت : سلام بر تو باد ! من از پروردگار خودم براى تو آمرزش مىطلبم زيرا كه پروردگار من نسبت به من مهربان است . »\r\n( 2 ) آيات 83 تا 86 ، از سورهء 26 : الشّعرآء : « بار پروردگار من ! حكم را به من عطا فرما ! و مرا به صالحان ملحق گردان ! و به من در ميان امّت‌هاى آتيه سخن راست و استوار عنايت كن ! و مرا از وارثان بهشت نعيم قرار بده ! و از پدر من درگذر ؛ و او را مورد آمرزش خود قرار بده كه او سخت از گمراهان است ! »\r\n","page_name":" 186 ","page_number":210},
  {"content":"\r\n\r\nولى البتّه اين طلب غفران و استغفار از حضرت إبراهيم نسبت به آزر در وقتى بوده است كه براى او روشن نشده بود كه آزر مسلّماً از جهنّميانست ، زيرا در اينحال احتمال رشد و هدايت در او مىداد ؛ و در اين حال بر اساس وعده‌اى كه به او نموده بود كه من از خداى خودم براى تو آمرزش مىطلبم ، براى او طلب غفران و آمرزش نمود .\r\nولى بعد از آنكه براى إبراهيم روشن شد كه ديگر در آزر اميد نجات نيست ، و او دشمن خداست ؛ براى او در اين حال استغفارى ننموده ، بلكه از او بيزارى و تَبرّى جست .\r\n  ما كانَ لِلنَّبِيِّ وَ الَّذِينَ آمَنُوا أَنْ يَسْتَغْفِرُوا لِلْمُشْرِكِينَ وَ لَوْ كانُوا أُولِي قُرْبى مِنْ بَعْدِ ما تَبَيَّنَ لَهُمْ أَنَّهُمْ أَصْحابُ الْجَحِيمِ * وَ ما كانَ اسْتِغْفارُ إِبْراهِيمَ لِأَبِيهِ إِلَّا عَنْ مَوْعِدَةٍ وَعَدَها إِيَّاهُ فَلَمَّا تَبَيَّنَ لَهُ أَنَّهُ عَدُوٌّ لِلَّهِ تَبَرَّأَ مِنْهُ إِنَّ إِبْراهِيمَ لَأَوَّاهٌ حَلِيمٌ .   « 1 »\r\nبنابر اين آيهء مباركه ، آنچه بر رسول الله و مؤمنين جائز نيست ، استغفار است براى مشركين در وقتى كه براى آنان روشن باشد كه آنان از دوزخيان هستند . و همچنين نسبت به حضرت إبراهيم نيز مطلب اينچنين است كه بعد از آنكه بر او روشن شد كه آزر دشمن خداست از او تبرّى جست ، و استغفار او قبل\r\n\r\n\r\n","description":"","footnote":"\r\n( 1 ) آيهء 113 و 114 ، از سورهء 9 : التّوبة : « چنين حقّى براى پيغمبر و كسانى كه ايمان آورده‌اند نيست كه از براى مشركين طلب آمرزش و غفران كنند و اگرچه آنان از خويشاوندانشان بوده باشند ؛ بعد از آنكه بر آنان روشن شده باشد كه آنان از اهل دوزخ هستند . و طلب آمرزشى كه إبراهيم براى عمّش آزر نمود ، نبود مگر از روى وعده‌اى كه به او داده بود ؛ و ليكن چون بر إبراهيم روشن شد كه او دشمن خداست ، از او بيزارى نمود ؛ و إبراهيم حقّاً مرد خدا ترس و بردبارى بود . »\r\n","page_name":" 187 ","page_number":211},
  {"content":"\r\n\r\nاز اين مرحله بوده است .\r\nو لذا در سورهء توبه خداوند رسولش را از دعاى بر آنان و قيام بر قبر آنان برحذر داشته است :\r\n وَ لا تُصَلِّ عَلى أَحَدٍ مِنْهُمْ ماتَ أَبَداً وَ لا تَقُمْ عَلى قَبْرِهِ إِنَّهُمْ كَفَرُوا بِاللَّهِ وَ رَسُولِهِ وَ ماتُوا وَ هُمْ فاسِقُونَ .  « 1 »\r\nو در همين سوره فرمايد :  اسْتَغْفِرْ لَهُمْ أَوْ لا تَسْتَغْفِرْ لَهُمْ إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّهُ لَهُمْ ذلِكَ بِأَنَّهُمْ كَفَرُوا بِاللَّهِ وَ رَسُولِهِ وَ اللَّهُ لا يَهْدِي الْقَوْمَ الْفاسِقِينَ .  « 2 »\r\nو ليكن از آيه‌اى كه در سورهء ممتحنه ذكر شد :  قَدْ كانَتْ لَكُمْ أُسْوَةٌ حَسَنَةٌ فِي إِبْراهِيمَ وَ الَّذِينَ مَعَهُ  « 3 » و سپس از استثنائى كه مىزند :  إِلَّا قَوْلَ إِبْراهِيمَ لِأَبِيهِ لَأَسْتَغْفِرَنَّ لَكَ  ، « 4 » استفاده مىشود كه گرچه اين وعدهء استغفار در وقتى بوده است كه براى إبراهيم دشمنى آزر نسبت به خدا روشن نبوده است .\r\nولى در عين حال ، در حال كفر خوب نيست وعدهء استغفار بكافر داده شود مطلقاً . و لذا در اين آيه حتّى از نظير اين نوع استغفار خاصّ كه از روى وعده\r\n\r\n\r\n","description":"","footnote":"\r\n( 1 ) « و بر احدى از آنان كه مرده است هيچگاه درود مفرست و دعا مكن ! و بر بالاى قبر او نايست ! چون آنان به خدا و رسولش كافر شدند و در حال فسق و كفر از دنيا رفتند . »\r\n( 2 ) « براى آنان طلب آمرزش كنى يا نكنى تفاوتى ندارد ؛ اگر براى آنان هفتاد بار طلب آمرزش كنى ، خداوند هيچگاه آنانرا نخواهد آمرزيد ! بعلّت آنكه آنان به خدا و رسول خدا كافر شده‌اند ؛ و خداوند گروه فاسق را هدايت نمىنمايد . »\r\n( 3 ) « بدرستيكه براى شما مادّهء تأسّى خوبى است دربارهء إبراهيم و آن كسانى كه با او بوده‌اند . »\r\n( 4 ) « مگر قول إبراهيم به پدرش ( به عمويش ) كه من البتّه براى تو طلب آمرزش خواهم نمود . »\r\n","page_name":" 188 ","page_number":212},
  {"content":"\r\n\r\nهم بوده است ، و قبل از روشن شدن دوزخى بودن كافر هم بوده است ؛ مؤمنين را بر حذر داشته است .\r\nو تمام اقسام تبعيّت و پيروى از إبراهيم و يارانش را كه اظهار تبرّى و بيزارى از مشركانست ، اسوهء حسنه دانسته و ليكن حتّى در اين گونه استغفار ، پيروى از آنان را اسوهء حسنه ندانسته است .\r\n\r\nآزر عموى حضرت إبراهيم عليه السّلام بود نه پدرش\r\nتبصرةٌ : آزر مسلّماً پدر حضرت إبراهيم نبوده است . چون قرآن صراحت دارد بر آنكه حضرت إبراهيم چون براى او روشن شد كه آزر دشمن خداست براى او استغفار نكرد بلكه تبرّى جست .\r\nو از طرفى طبق آيهء 41 ، از سورهء 14 : إبراهيم ، حضرت إبراهيم براى والدين خود طلب مغفرت نمود ؛ آنجا كه مىگويد :  رَبَّنَا اغْفِرْ لِي وَ لِوالِدَيَّ وَ لِلْمُؤْمِنِينَ يَوْمَ يَقُومُ الْحِسابُ .  « 1 »\r\nپس آزر ، والد حضرت إبراهيم نبوده است . و فرق است بين والد و اب ؛ زيرا والد فقط به پدر گفته مىشود ، و اب به عمو نيز ( خصوصاً در وقتى كه متكفّل امور انسان بعد از پدرش باشد ) اطلاق مىشود * * *\r\n\r\nتعبير قرآن دربارهء قوم عاد و ثمود بعد از هلاكت آنان\r\nتلميذ : شديدترين تعبير از عذاب وارده بر ستمكاران در دنيا از نقطهء نظر قرآن مجيد ، در نزد شما در كدام آيه است\r\n؟ علّامه : در دو جاى قرآن كريم ، خداوند تعبير عجيبى در نزول عذاب مىفرمايد ؛ و مفاد آن اينست كه ما طائفهء ستمگران را نابود مىكنيم كه ابداً اثرى از آنان باقى نمىماند ، و گوئى اصلًا نبوده‌اند ، و در دنيا نيامده‌اند ، و اسم و\r\n\r\n\r\n","description":"","footnote":"\r\n( 1 ) « بار پروردگار من ! بيامرز مرا و پدرم را و مادرم را و مؤمنان را در روزيكه حساب بر پا مىشود . »\r\n","page_name":" 189 ","page_number":213},
  {"content":"\r\n\r\nرسمى از آنان بوجود نيامده است\r\n: اوّل : در سورهء هود ، آن هم در دو مورد : يكى دربارهء قوم ثمود كه ناقهء حضرت صالح را پى كردند ، و آن اينست :\r\n   فَلَمَّا جاءَ أَمْرُنا نَجَّيْنا صالِحاً وَ الَّذِينَ آمَنُوا مَعَهُ بِرَحْمَةٍ مِنَّا وَ مِنْ خِزْيِ يَوْمِئِذٍ إِنَّ رَبَّكَ هُوَ الْقَوِيُّ الْعَزِيزُ * وَ أَخَذَ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ * كَأَنْ لَمْ يَغْنَوْا فِيها أَلا إِنَّ ثَمُودَ كَفَرُوا رَبَّهُمْ أَلا بُعْداً لِثَمُودَ .    « 1 »\r\nغَنِىَ يَغْنَى بِالْمَكانِ وَ فى الْمَكانِ ، به معنى أقامَ فيهِ مىباشد ، و جاثمين به معنى متلبّدين است ؛ يعنى چنان صيحه آنها را گرفت كه با زمين يكسان شدند ، و گوئى كه در آن زمين هيچگاه سكنى نگزيده بودند .\r\nديگر : دربارهء اصحاب مَدْيَن كه پيامبر خود حضرت شُعيب را آزار مىدادند ، و آنحضرت را توعيد به رَجم نمودند ؛ و آن اينست :\r\n  وَ لَمَّا جاءَ أَمْرُنا نَجَّيْنا شُعَيْباً وَ الَّذِينَ آمَنُوا مَعَهُ بِرَحْمَةٍ مِنَّا وَ أَخَذَتِ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ * كَأَنْ لَمْ يَغْنَوْا فِيها أَلا بُعْداً لِمَدْيَنَ كَما بَعِدَتْ ثَمُودُ .   « 2 »\r\n\r\n\r\n","description":"","footnote":"\r\n( 1 ) آيات 66 تا 68 ، از سورهء 11 : هود : « پس چون امر قهر و غضب ما آمد ، ما صالح و كسانى كه ايمان آورده بودند و با او بودند ، همه را در پوشش رحمت خود نجات داديم ، و از بلا و گرفتارى آن روز رهانيديم ؛ حقّاً كه پروردگار تو قوىّ و عزيز است . و صيحهء آسمانى ستمكاران را هنگام شب فرا گرفت بطوريكه در خانه‌هاى خود با پيكرهاى بى حسّ و حركت ، به زمين افتادند و شب را بروز آوردند ؛ بطوريكه تو گوئى اصلًا در آن خانه‌ها سكنى نگزيده بودند . آگاه باش كه طائفهء ثمود به پروردگارشان كفر ورزيدند ؛ آگاه باش كه دورى از رحمت خدا براى طائفهء ثمود باشد . »\r\n( 2 ) آيهء 94 و 95 ، از سورهء 11 : هود : « و چون امر قهر و غضب ما رسيد ، ما شعيب را و كسانى كه با او بوده و ايمان آورده بودند نجات بخشيديم و در رحمت خود گرفتيم . و صيحهء آسمانى به ستمكاران رسيد بطوريكه چون جماد ، به زمين چسبيده و با اينحال شب را بروز آوردند ؛ تو گوئى اصلًا آنها در خانه هايشان مسكن نگزيده بودند ! آگاه باش كه دورى از رحمت خدا براى طائفهء مدين باشد ؛ همچنانكه دورى براى طائفهء ثمود تحقّق پيدا نمود . »\r\n","page_name":" 190 ","page_number":214},
  {"content":"\r\n\r\nدوّم : در سورهء مؤمنون ، و در آنجا تعبير عجيب‌تر است ؛ چون مىفرمايد : ما آنها را احاديث قرار داديم ، يعنى فقط از آنها قصّه و حكايتى ماند ؛ و ابداً اثرى و رسمى نماند .\r\nو اين داستان را پس از بيان قوم نوح كه در آب غرق شدند ، و جماعتى ديگر را خداوند آفريد ، و براى آنان پيغمبر فرستاد ، و آن پيامبر را تكذيب كردند بيان مىكند كه :\r\n    فَأَخَذَتْهُمُ الصَّيْحَةُ بِالْحَقِّ فَجَعَلْناهُمْ غُثاءً فَبُعْداً لِلْقَوْمِ الظَّالِمِينَ * ثُمَّ أَنْشَأْنا مِنْ بَعْدِهِمْ قُرُوناً آخَرِينَ * ما تَسْبِقُ مِنْ أُمَّةٍ أَجَلَها وَ ما يَسْتَأْخِرُونَ * ثُمَّ أَرْسَلْنا رُسُلَنا تَتْرا كُلَّ ما جاءَ أُمَّةً رَسُولُها كَذَّبُوهُ فَأَتْبَعْنا بَعْضَهُمْ بَعْضاً وَ جَعَلْناهُمْ أَحادِيثَ فَبُعْداً لِقَوْمٍ لا يُؤْمِنُونَ .     « 1 »\r\n\r\n\r\n","description":"","footnote":"\r\n( 1 ) آيات 41 تا 44 ، از سورهء 23 : المؤمنون : « پس بحقّ ، صيحهء آسمانى ايشان را گرفت ، و ما آنها را چون علف خشك قرار داديم . پس دورباش از رحمت خدا براى گروه ستمگر باد . و سپس بعد از آنها طوائف ديگرى را بيافريديم . هيچ گروهى نمىتواند اجل خود را جلو بيندازد ، يا عقب زند . و سپس پيامبران خود را مرتّباً يكى پس از ديگرى فرستاديم . و چون پيغمبر ، مأموريّت خود را انجام مىداد و بسوى امّت مىرفت او را تكذيب مىكردند . ما بعضى را بدنبال بعضى در آورديم ، و آنها را فقط احاديث و گفتارى قرار داديم ؛ پس دورباش باد براى گروهيكه ايمان نمىآورند . »\r\n","page_name":" 191 ","page_number":215},
  {"content":"\r\n . \r\n","description":"","footnote":"","page_name":" 192 ","page_number":216},
  {"content":"\r\n\r\n\r\nابحاث فلسفى\r\n\r\n","description":"","footnote":"","page_name":" 193 ","page_number":217},
  {"content":"\r\n . \r\n","description":"","footnote":"","page_name":" 194 ","page_number":218},
  {"content":"\r\n\r\nبسم الله الرّحمن الرّحيم\r\n\r\nبحث عقلى در نفى تثليث ( أقانيم ثلاثه )\r\nتلميذ : يكى از متمايزات دين مقدّس اسلام از دين مسيحيان قضيّهء تثليث است ؛ بلكه اين وجهِ اختلاف ، اصولى است ؛ و بلكه از مهمترين وجوه اصوليّهء اختلاف است .\r\nدين اسلام مردم را به توحيد مىخواند ؛ و اصل قديم را يكى مىشمرد ، و تمام جهات كثرت را از هر قسم و هر نوع ، به آن وجود واحد بر مىگرداند . و دين نصارى در عين اينكه بتصريح انجيل ، خداى را يگانه مىداند ، ولى معذلك براى عالم سه اصل قائل است ، و اين معنى را جزء اصول اعتقاديّه قرار مىدهد ؛ بسرحدّيكه دين مسيح و اعتقاد به تثليث ( سه گانه بودن اصل پيدايش عوالم ) از ملازمات يكديگر شمرده مىشوند .\r\nقرآن كريم ، صريحاً بمبارزه با تثليث قيام كرده است و آن را نه بنا بر تعبّد بلكه بنا بر اصول عقليّه باطل مىشمرد ؛ و قائلين به تثليث را مورد مؤاخذه قرار مىدهد ، و تا حدّيكه تثليث را همرديف و همطراز با شرك مىشمرد . و روش پيامبر اكرم و احتجاجات آن حضرت با مسيحيان ، و روش ائمّهء طاهرين عليهم السّلام و اصحاب و تابعين و علماء اسلام ، از صدر اسلام تا كنون چنين بوده است ؛ و در ردّ تثليث ، كتب و دفاتر و رسائل را مشحون ساخته و با ادلّهء عقليّهء مُتقنه ، اين مذهب را باطل شمرده و بطلان آن را از روى براهين عقليّه مشهود ساخته‌اند .\r\nو از طرفى مىدانيم كه خصوص تثليث موضوعيّتى براى بطلان ندارد ؛\r\n\r\n","description":"","footnote":"","page_name":" 195 ","page_number":219},
  {"content":"\r\n\r\nبلكه بطور كلّى تعدّد آلهه و قدماء كه اصول پيدايش عالم هستند نمىتواند از يكى بيشتر باشد . و بنابراين ، مذهب تثليث و تربيع و تخميس و أمثال ذلك تفاوتى ندارد و هر كس بهر گونه و بهر شكل قائل به تعدّد اصول عالم شود ، گرچه مركّب از صد جزء يا هزار جزء باشد باطل ، و همان ادلّهء ردّ تثليث ، چه از قرآن كريم و چه از غير قرآن كريم ، آن را باطل مىشمرد و در رديف شرك قرار مىدهد .\r\nو از طرف ديگر قول به عينيّت صفات و اسماء حقّ سبحانه و تعالَى ، موجب تجزيه و تركيب و تعدّد در ذات واجب الوجود خواهد شد ؛ زيرا كه مفهوم علم و قدرت و حيات و يا مفهوم عالمٌ و قادرٌ و حىٌّ تنها و تنها بر ذات حقّ سبحانه و تعالَى حمل نمىشود ، بلكه مُنطبَقٌ عَليْه اين مفاهيم كه مصاديق حقيقيّهء علم و قدرت و حيات است در ذات حقّ بايد وجود خارجى و تحقّق واقعى پيدا كند ؛ و اين مستلزم تجزيهء ذات مقدّس حضرت احديّت مىگردد بدين مصاديق عينيّه ؛ و لازمه‌اش تركيب آن ذات يگانه است از اين صفات و اسماء عينيّهء خارجيّه .\r\nو بعينه همان مذهب تثليث نصارى در اينجا لازم مىآيد ؛ غاية الامر نه تثليث بلكه تجزيهء ذات حقّ به تعداد صفات و اسمائى كه براى او شمرده مىشود ؛ و هر يك از آنها متمايز و جدا از يكديگر در ذات حقّ تحقّق پيدا مىكنند ؛ و اين اشنع و اقبح از تثليث است ، زيرا كه در تثليث ، فقط ذات حقّ مركّب از سه جزء مىشد و آن توالى فاسده لازم مىآمد ؛ و در اينجا ذات حقّ مركّب از هزار اسم و يا صفت مىگردد .\r\n\r\nآيات وارده در قرآن كريم در نفى تثليث\r\nعلّامه : آيات قرآن كريم به چند طريق و چند لسان مسيحيان را مورد مؤاخذه قرار مىدهد :\r\nاوّل :  يا أَهْلَ الْكِتابِ لا تَغْلُوا فِي دِينِكُمْ وَ لا تَقُولُوا عَلَى اللَّهِ إِلَّا الْحَقَّ \r\n\r\n","description":"","footnote":"","page_name":" 196 ","page_number":220},
  {"content":"\r\n\r\n إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَ كَلِمَتُهُ أَلْقاها إِلى مَرْيَمَ وَ رُوحٌ مِنْهُ فَآمِنُوا بِاللَّهِ وَ رُسُلِهِ وَ لا تَقُولُوا ثَلاثَةٌ انْتَهُوا خَيْراً لَكُمْ إِنَّمَا اللَّهُ إِلهٌ واحِدٌ سُبْحانَهُ أَنْ يَكُونَ لَهُ وَلَدٌ لَهُ ما فِي السَّماواتِ وَ ما فِي الْأَرْضِ وَ كَفى بِاللَّهِ وَكِيلًا .  « 1 »\r\nهمانطور كه ملاحظه مىشود در اين آيهء مباركه ، تثليث نفى شده است در قول خداوند :  وَ لا تَقُولُوا ثَلاثَةٌ ؛  و ديگر منزّه بودن حضرت پروردگار از اينكه براى او فرزندى بوده باشد .\r\nدوّم :   لَقَدْ كَفَرَ الَّذِينَ قالُوا إِنَّ اللَّهَ هُوَ الْمَسِيحُ ابْنُ مَرْيَمَ وَ قالَ الْمَسِيحُ يا بَنِي إِسْرائِيلَ اعْبُدُوا اللَّهَ رَبِّي وَ رَبَّكُمْ إِنَّهُ مَنْ يُشْرِكْ بِاللَّهِ فَقَدْ حَرَّمَ اللَّهُ عَلَيْهِ الْجَنَّةَ وَ مَأْواهُ النَّارُ وَ ما لِلظَّالِمِينَ مِنْ أَنْصارٍ * لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ وَ ما مِنْ إِلهٍ إِلَّا إِلهٌ واحِدٌ وَ إِنْ لَمْ يَنْتَهُوا عَمَّا يَقُولُونَ لَيَمَسَّنَّ الَّذِينَ كَفَرُوا مِنْهُمْ عَذابٌ أَلِيمٌ .   « 2 »\r\n\r\n\r\n","description":"","footnote":"\r\n( 1 ) آيهء 171 ، از سورهء 4 : النّسآء : « اى اهل كتاب ! در دين خود غلوّ و زياده روى مكنيد ! و بر خداوند چيزى غير از حقّ و واقعيّت امر نگوئيد ! اينست و جز اين نيست كه مسيح عيسى بن مريم ، رسول خداست و كلمهء خداست كه او را به مريم القاء كرده است ، و روحى از خداست ؛ پس به خدا و فرستادگان خدا ايمان آوريد ! و نگوئيد : سه تا ! از اين گفتار خود دست بداريد كه آن مورد اختيار و پسند است براى شما ! اينست و جز اين نيست كه خداوند معبود واحدى است ؛ منزّه است او از اينكه براى او فرزندى بوده باشد ، از براى اوست آنچه در آسمانها و آنچه در زمين است ؛ و خداوند كافيست كه وكيل و متكفّل امور باشد »\r\n( 2 ) . آيهء 72 و 73 ، از سورهء 5 : المآئدة : « بتحقيق كه كافر شدند كسانى كه مىگويند : خداوند ، مسيح بن مريم است ؛ و عيسى بن مريم گفت : اى بنى إسرائيل ! بپرستيد خداوند را كه او پروردگار من و پروردگار شماست ، و هر كس با خدا شريكى بياورد خداوند بهشت را بر او حرام كرده است و جايگاه او آتش است ؛ و گروه ستمكاران يار و ياورى ندارند . بتحقيق كه كافر شدند كسانى كه مىگويند : خداوند سوّمى از سه تاست ، در حالى كه نيست هيچ معبودى جز معبود واحد ، و اگر از گفتار خود باز نايستند هر آينه به افرادى از آنها كه كفر ورزيده‌اند عذاب دردناكى خواهد رسيد . »\r\n","page_name":" 197 ","page_number":221},
  {"content":"\r\n\r\nدر اين دو آيه دو مطلب نفى شده است : اوّل آنكه خداوند همان مسيح بن مريم باشد ، و دوّم آنكه خداوند سوّمى از سه تا بوده باشد ؛ چون نصارى مىگويند : خداوند سوّمى از سه تا است : اب ، ابن ، روحُ الْقُدُس\r\n. أب كه معنى آن پدر است عبارت است از عالَم ذاتِ حضرت خداوند سبحانه و تعالَى\r\n. إبن كه معنى آن پسر است عبارت از عالَم عِلم حضرت احديّت سبحانه و تعالَى\r\n. روحُ القُدُس كه معنى آن جبرائيل يا روح است عبارت است از عالَم حياتِ خداوند عزّ و جلّ .\r\nو اين ، سه اصلى است كه نصارى بر آن اتّفاق دارند و مىگويند : سوّمى هر يك از اينها خداست يعنى اين سه تا را از هر كجا بشماريم سوّمى آن خداست .\r\nاگر بگوئيم : اب ابن روح القُدُس ، روح القُدُس خداست . و اگر بگوئيم : روح القُدُس اب ابن ، ابن خداست . و اگر بگوئيم ابن روح القُدُس اب ، اب خداست .\r\nدر اين دو آيه ، هم خدا بودن مسيح بن مريم ، و هم خدا بودن سوّمى از سه تا ، كفر شمرده شده است .\r\nسوّم  : وَ قالَتِ النَّصارى الْمَسِيحُ ابْنُ اللَّهِ  . « 1 »\r\n\r\n\r\n","description":"","footnote":"\r\n( 1 ) قسمتى از آيهء 30 ، از سورهء 9 : التّوبة : « نصارى گفتند : مسيح پسر خداست . »\r\n","page_name":" 198 ","page_number":222},
  {"content":"\r\n\r\n وَ قالُوا اتَّخَذَ اللَّهُ وَلَداً سُبْحانَهُ  . « 1 »\r\nز اين آيات نيز استفاده مىشود كه نصارى حضرت مسيح را پسر خدا گرفته‌اند ؛ سبحانه عما يقولون\r\nچهارم :  وَ إِذْ قالَ اللَّهُ يا عِيسَى ابْنَ مَرْيَمَ أَ أَنْتَ قُلْتَ لِلنَّاسِ اتَّخِذُونِي وَ أُمِّي إِلهَيْنِ مِنْ دُونِ اللَّهِ .  « 2 »\r\nاز اين آيه نيز استفاده مىشود كه نصارى ، علاوه بر الوهيّت حضرت مسيح ، به الوهيّت مادرش حضرت مريم قائل بودند .\r\nكليسائى هم بعنوان مريم مَعبود دارند ؛ و اعمالى نيز به حساب مريم معبود از جملهء عبادات خود دارند .\r\nبارى ، از مجموع آنچه ذكر شد استفاده مىشود كه مسيحيان قائل به الوهيّت حضرت عيسى هستند ، و اين امر از اصول اعتقاديّهء آنانست . و تمام نصارى با وجود اختلاف شديد در ميانشان در كيفيّت الوهيّت مسيح - كه گويند به هفتاد فرقه قسمت شده و هر يك براى خود طريقى را پيموده‌اند - ولى معذلك همگى در تثليث اتّفاق دارند ؛ خواه سه ركن اساسى را اب و ابن و امّ شمرند ، و يا اب و ابن و روحُ القُدُس .\r\nبه هر حال اب را عنوان ذات ، و مسيح را بعنوان فرزندى و تولّد و انشعاب از اين اصل عنوان علم ، و پايهء سوّم را عنوان حيات مىدانند . و معلوم است كه تركيب ذات خداوند از سه امر ، خواه سه اصلى كه مدخليّت در تحقّق\r\n\r\n\r\n","description":"","footnote":"\r\n( 1 ) صدر آيهء 116 ، از سورهء 2 : البقرة : « و گفتند : كه خداوند براى خود فرزندى گرفت ؛ پاك و منزّه است او از اين امر . »\r\n( 2 ) صدر آيهء 116 ، از سورهء 5 : المآئدة : « و ياد آور زمانى را كه خداوند تبارك و تعالَى به عيسى بن مريم گفت : آيا تو به مردم گفتى كه : مرا و مادر مرا دو معبود جز خداوند قرار دهيد ؟ ! »\r\n","page_name":" 199 ","page_number":223},
  {"content":"\r\n\r\nداشته باشند ، و خواه ذات را دوّار و در بين اين سه امر متحرّك ببينند و بعنوان ثَالِثُ ثَلَاثَةٍ ( سوّمى از اين سه پايه ) بدانند ، غلط و روى براهين فلسفيّه باطل است\r\n. تلميذ : علّت بطلان تثليث بر اساس اصول برهان - با آنكه نصارى قائل به وحدت ذات حقّ هستند ، و إنجيل صراحت بر توحيد دارد ، و همگى اتّفاق دارند بر آنكه حضرت مسيح دعوت به توحيد نموده است - همان تناقض بين وحدت و كثرت است . يعنى مسيحيان مىگويند : ذات حضرت حقّ جلّ و عزّ واحد است ؛ و در عين حال سه تاست .\r\nاگر وحدت حقيقى و كثرت اعتبارى باشد مستلزم اشكال نخواهد شد . و نيز اگر كثرت حقيقى و وحدت اعتبارى ، گذشته از اشكال تعدّد آلهه مستلزم تناقض نخواهد شد ؛ ولى اگر فرض بشود كه كثرت حقيقى و وحدت حقيقى باشد ، اين امر مستلزم تناقض است و از نقطهء نظر تناقض محال است . و بهترين دليل در ردّ قائلين به تثليث آنست كه بگوئيم معنى وحدت و معنى كثرت ، دو معنى مختلف و متباين است ؛ و جمع بين اين دو مفهوم در مصداق واحد با ملاحظهء شرائط تناقض مستلزم تناقض است .\r\nو عين اين اشكال در صورت فرض عينيّت صفات و اسماء ذات حقّ جلّ و علا ، با ذات حقّ لازم مىآيد ، زيرا اگر صفت غير از موصوف نباشد ، در فرض عينيّت و وحدت بين صفت و موصوف بايد ذات حقّ به اعتبار ذات ، واحد و به اعتبار اسماء و صفات كه عين ذات است كثير باشد ؛ و اين امر مستلزم تناقض خواهد شد .\r\nو بنابراين هيچ چاره‌اى نيست مگر آنكه اسماء و صفات را مرتبهء نازله و متعيّنهء از ذات بدانيم كه در صورت تنزّل و تعيّن ، كثرتِ در مراتب منافاتى با وحدت در ذات نخواهد داشت ؛ و گرنه تمام اشكالات بر تثليث از نقطهء نظر\r\n\r\n","description":"","footnote":"","page_name":" 200 ","page_number":224},
  {"content":"\r\n\r\nجمع بين وحدت و كثرت در اينجا خواهد آمد .\r\nو نزاع آيَتين : سيّد العارفين مرحوم آقا سيّد أحمد كربلائى طهرانىّ با شيخ السّالكين مرحوم حاج شيخ محمّد حسين كمپانى اصفهانى رضوانُ اللهِ علَيهِما بر سر همين موضوعست ، كه مرحوم شيخ مىخواهد اثبات كند كه جمع بين وحدت حقيقيّه و كثرت حقيقيّه اشكال ندارد ، و قول به عينيّت اسماء و صفات با ذات حقّ عزّ و جلّ مستلزم اشكالى نخواهد بود ؛ و مرحوم سيّد با اشدّ انكار با اين معنى مخالف بوده ، و جمع بين وحدت و كثرت حقيقيّه را از محالات مىشمرد ؛ و بنابراين ، قائل به تنزّل و تعيّن مراتب اسماء و صفات مىباشد .\r\n\r\nقول به وحدت و قول به تثليث ، تناقض است\r\nعلّامه : اشكال مذهب مسيحيان در اينست كه در عين آنكه خداوند را يگانه مىدانند ، اصل قديم را سه تا مىدانند . و جمع بين وحدت حقيقيّه و كثرت حقيقيّه اگر جنس وحدت و كثرت يكى باشد از محالات است ؛ مثلًا هر دو قسم از وحدت ، شخصيّه يا نوعيّه و يا جنسيّه باشد . و براى هر يك مثالى مىآوريم :\r\nامّا براى وحدت شخصيّه : مثل آنكه بگوئيم زيد يكى است و در عين حال سه است . و يا زيد و عمرو و بكر ، در اين حالت كه حقيقةً سه فرد از افراد انسان هستند يكى هستند و حقيقةً وجود واحد دارند و تشخّص واحد دارند .\r\nو امّا براى وحدت نوعيّه : مثل آنكه بگوئيم ماهيّت انسان در عين اينكه يكنوع است سه نوع است ؛ و مثلًا هم انسان است و هم فرس است و هم گوسفند است ، و يا ماهيّت انسان و فرس و گوسفند در عين آنكه حقيقةً سه تا هستند حقيقةً يكى باشند .\r\nو امّا براى وحدت جنسيّه : مثل آنكه بگوئيم ماهيّت حيوان در عين آنكه يك جنس است سه جنس است ؛ مثلًا هم حيوان است و هم درخت است و هم\r\n\r\n","description":"","footnote":"","page_name":" 201 ","page_number":225},
  {"content":"\r\n\r\nسنگ ، و يا ماهيّت حيوان و درخت و سنگ در عين تعدّد ، واحد بوده باشند ؛ اينها از محالات است .\r\nامّا جمع بين وحدت جنسيّه و يا نوعيّه و بين كثرت شخصيّه ، مثل جمع بين وحدت حيوان و يا انسان و بين افراد آنها از زيد و عمرو و بكر اشكال ندارد ؛ همچنانكه جمع بين وحدت جنسيّه و كثرت نوعيّه مثل جمع بين وحدت حيوان و كثرت انواع آن از مرغ و كبوتر و اسب و گوسفند اشكال ندارد .\r\nاز اينها گذشته ، اگر در جمع بين وحدت شخصيّه و كثرت شخصيّه ، يكى حقيقى و ديگرى اعتبارى باشد آن نيز اشكال ندارد ؛ مثل آنكه بگوئيم : زيد با آنكه شخص واحدى است حقيقةً ، مركّب از چندين جزء است ، و بدن او را به اعتباراتى تقسيم كنيم ؛ در اين صورت اين تقسيم و حصول كثرت بر اساس اعتبار بوده نه واقعيّت و مستلزم محذورى نخواهد بود . و يا آنكه مثلًا بگوئيم : زيد و عمرو و بكر با آنكه حقيقةً سه تا هستند ، به اعتبار آنكه برادر هستند ، يا شريك هستند ، يا اهل يك شهر هستند ، واحد هستند ، اين وحدت نيز اعتبارى است .\r\nامّا دربارهء گفتار مسيحيان ، آنان قائل به كثرت حقيقيّه هستند و تثليث و اقانيم ثلاثه از اصول اعتقاديّهء آنانست ، و در اين صورت اگر بگويند : خداوند يگانه وحدتش وحدت اعتبارى است ، اين در حقيقت نفى وحدت است ؛ و اصل توحيد را يكباره مردود دانسته‌اند ؛ و اگر بگويند وحدتش وحدت حقيقى است ، در اين صورت جمع بين وحدت و كثرت حقيقيّهء شخصيّه لازم مىآيد ؛ و اين از محالات است .\r\nو ظاهراً نصارى به همين عقيده مشى مىكنند ؛ و اقانيم ثلاثه را صفات و تجلّيات خدا كه غير از موصوف و ذات خدا نيست مىدانند « 1 » و مىگويند : سه\r\n\r\n\r\n","description":"","footnote":"\r\n( 1 ) در « الميزان » ج 3 ، ص 314 و 315 وارد است كه : و محصّل كلام مسيحيان - و اگرچه اين كلام آنها معنى معقولى ندارد - آنست كه ذات ، جوهر واحديست كه داراى سه اقنوم است . و مراد به اقنوم همان صفتى است كه موجب ظهور چيزى و بروز آن و تجلّى آن براى غير مىباشد ؛ و صفت غير از موصوف نيست . و اقانيم ثلاثه عبارتند از اقنوم وجود ، و اقنوم علم كه همان كلمه است ، و اقنوم حيات كه همان روح است .\r\nو اين اقانيم سه گانه عبارتند از اب و ابن و روح القدس ؛ و اوّلى اقنوم وجود است ، و دوّمى اقنوم علم ، و سوّمى اقنوم حيات . پس ابن كه همان كلمه است و اقنوم علم است ، از نزد پدرش كه اقنوم وجود است در مصاحبت روح القدس كه اقنوم حيات است و بواسطهء آن موجودات نورانى مىشوند و حيات پيدا مىكنند نازل شده است .\r\nو سپس در تفسير اين اجمال اختلاف شديدى در بين آنان پيدا شده كه موجب تشتّت و انشعاب آنها به مذاهب بسيارى كه از هفتاد تجاوز مىكند گرديده است .\r\nو چون در اين گفتار ما دقّت كنى خواهى دانست كه آنچه را كه قرآن از آنها حكايت مىكند يا نسبت به آنها مىدهد در گفتار خود :  وَ قالَتِ النَّصارى الْمَسِيحُ ابْنُ اللَّهِ  ، و در گفتار ديگر خود :  لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ  و در گفتار سوّم خود :  وَ لا تَقُولُوا ثَلاثَةٌ انْتَهُوا ؛  تمام اين مطالب مرجعش بيك معنى بر مىگردد و آن تثليث وحدت است ( يعنى سه تا را يكى نمودن ) .\r\nو اين معنى مشترك در بين جميع مذاهب حادثه از مسيحيّت است ، و همان است كه سابقاً ذكر كرده‌ايم ، و گفتيم كه تثليث وحدت معنى ندارد .\r\nو ما در اينجا بر همين اشكال اكتفا كرديم چون آنچه بر اقوال آنها - در عين تشتّت و اختلاف دربارهء خصوص مسيح - مشتركاً ايراد مىشود و اشكال مىگردد و قرآن نيز به آن احتجاج نموده است همين مسأله است\r\n","page_name":" 202 ","page_number":226},
  {"content":"\r\n\r\n. اقنوم داريم : اقنوم وجود و اقنوم علم و اقنوم حيات .\r\nاقنوم علم همان كلمهء مسيح ، و اقنوم حيات روح است . و در اين قسم ، فرضيّهء تثليث ، اشكال استحاله را بدنبال دارد ؛ و البتّه اين در صورتيست كه اقانيم يعنى تجلّيات و ظهورات خدا ، عينيّت با ذات خدا داشته باشد .\r\n\r\nوحدت و كثرت حقيقيّه در موضوع واحد جمع نمىشوند\r\nو به بيان ديگر : اگر ابن و اب بگوئيم ، اثبات عَدَد كرده‌ايم ضرورةً ؛ و\r\n\r\n","description":"","footnote":"","page_name":" 203 ","page_number":227},
  {"content":"\r\n\r\nاين تعدّد ، غير از كثرت حقيقيّه چيزى نيست . حال اگر يك وحدت نوعيّه بين اب و ابن مانند اب و ابن از افراد انسان فرض كنيم كه آنها در حقيقتِ انسانيّت واحد باشند و از نقطهء نظر افراد انسان كثير باشند ديگر نمىتوانيم خداى را يگانه فرض كنيم ، و آن كثرت عددى مانع از يگانگى خدا مىگردد .\r\nزيرا در فرض وحدت و يگانگى خداوند ، تمام ما سِوَى و از جمله همين ابن و پسر مفروض ، غير از خدا به حساب مىآيند و مملوك و نيازمند به خدا شمرده مىشوند ، پس اين پسر فرض شده ديگر إله ( خدا ) نخواهد بود .\r\nو اين استدلال همان بيانيست كه خداوند مىفرمايد :  وَ لا تَقُولُوا ثَلاثَةٌ انْتَهُوا خَيْراً لَكُمْ إِنَّمَا اللَّهُ إِلهٌ واحِدٌ سُبْحانَهُ أَنْ يَكُونَ لَهُ وَلَدٌ لَهُ ما فِي السَّماواتِ وَ ما فِي الْأَرْضِ وَ كَفى بِاللَّهِ وَكِيلًا .  « 1 »\r\n\r\nمذاهب مختلف مسيحيان همگى در اصل تثليث اشتراك دارند\r\nمسيحيان با وجود اختلاف بسيار در آئين خود ، در مذهب بنوّت ( پسر بودن حضرت مسيح براى خداوند ) به سه گونه اختلاف كرده‌اند :\r\nاوّل : مذهب مَلْكانيّه و آنها قائل هستند كه عيسى پسر واقعى و حقيقى خداست .\r\nدوّم : مذهب نِسْطوريّه و آنها چنين مىگويند كه پسر بودن عيسى براى خدا مثل إشراق نور است بر جسم شفّاف چون بلور ؛ و در حقيقت اينان قائل به\r\n\r\n\r\n","description":"","footnote":"\r\n( 1 ) ذيل آيهء 171 ، از سورهء 4 : النّسآء : « و نگوئيد : سه تا ! از اين مطلب دست برداريد ! اينست و جز اين نيست كه خداوند ، يگانه است ؛ او منزّه و پاك است از اينكه براى او پسرى بوده باشد ؛ از براى اوست آنچه در آسمانها و آنچه در زمين است ، و خداوند كافيست در كفالت و وكالت امور . »\r\n( و نظير اين بيان را در « الميزان » ج 3 ، ص 317 آورده‌اند . )\r\n","page_name":" 204 ","page_number":228},
  {"content":"\r\n\r\nحلول هستند .\r\nسوّم : مذهب يَعْقوبيّه و آنها قائل به انقلاب هستند ؛ يعنى خداوند معبود مجرّد ، به عيسى كه داراى گوشت و خون است منقلب شد .\r\nو اين مذاهب مختلف در كيفيّت اشتمال مسيح بن مريم بر جوهرة الوهيّت ، كه مرجعش به اختلاف در اقنوم مسيح است كه آن ، اقنوم علم است و از اقنوم ربّ جدا شده است ( كه آيا اين جدائى مانند اشتقاق است و يا مانند انقلاب است و يا مانند حلول ) همهء نصارى را بر اصل جدائى و غيريّت و بينونت عددى متّفق داشته است ؛ و همه در اين گفتار اشتراك دارند كه :\r\n إِنَّ اللَّهَ هُوَ الْمَسِيحُ ابْنُ مَرْيَمَ *  « حقّاً خداوند ، خود مسيح پسر مريم است » . و اين كلام اختصاص بخصوص مذهب انقلاب ندارد ، بلكه همه در آن مشتركند . « 1 »\r\n\r\n\r\n","description":"","footnote":"\r\n( 1 ) علّامهء طباطبائى دربارهء اين امور در تفسير « الميزان » ج 3 ، ص 312 و در ج 6 ، ص 72 بحث كرده‌اند . و در ج 6 ، ص 73 گفته‌اند : گفتار مسيحيان نظير آنست كه گفته شود : زيدُ بنُ عَمرو ، انسان است ، و در اينجا سه چيز هست كه آنها زيد و ابن عَمرو و انسان بوده باشد ، و يك چيز هست كه آن همان ذات واحد متّصف به اين سه صفت است ؛ ولى غفلت كرده‌اند از اينكه اگر اين كثرت ، حقيقىّ باشد و اعتبارى نباشد موجب آن خواهد شد كه موصوف هم داراى كثرت حقيقيّه باشد ؛ و اگر موصوف حقيقةً واحد باشد ، موجب آن خواهد شد كه كثرت اين صفات اعتبارى بوده باشد نه حقيقى ، بلكه در حقيقت ، صفت نيز واحد باشد . و بنابراين ، جمع بين اين كثرت عدديّه در زيد و ابن عمرو و انسان ، و بين اين وحدت عدديّه كه همان زيد متّصف به اين صفات باشد ، در حقيقت از امورى است كه عقل استنكاف از قبول آن را دارد . و همين امر موجب شده است كه بسيارى از مبلّغين از مسيحيان ، خود اعتراف كنند كه مسألهء تثليث در دين مسيح از مسائل تعبّدى است كه از اسلاف و نياكان آنها چنين رسيده\r\n","page_name":" 205 ","page_number":229},
  {"content":"\r\n\r\n\r\n\r\n","description":"","footnote":"\r\nاست ؛ و بحسب موازين عقليّه و علميّه قابل حلّ نيست . و اين مبلّغين متوجّه و متنبّه نمىگردند كه هر مطلبى را كه بگوششان مىخورد بايد مطالبهء دليل آن را بنمايند ، و در اين مسأله بين قول اسلاف و نياكان و بين گفتار اخلاف و بازماندگان تفاوتى نيست . - تمام شد نقل از تفسير . بارى ، بايد دانست كه گفتار تثليث ساخته و پرداختهء مسيحيانست ، و با تحريف انجيل ، آن را جزء اصول عقائد مسيحيّهء خود شمرده‌اند ، و اگرچه دامان حضرت عيسى عليه السّلام از چنين تهمتى برىّ است ؛ او پيوسته مردم را بحقّ دعوت مىكرده است . آيات وارده در قرآن كريم به خوبى شاهد بر اين معنى است بيان قرآن دربارهء ادب حضرت عيسى عليه السّلام علّامه فرمودند : آيات آخر سورهء مائده عجيب ادب حضرت عيسى را بيان مىكند ، و خود را مؤمن و عبد مطيع خدا بيان كرده است ؛ آنجا كه گويد :     وَ إِذْ قالَ اللَّهُ يا عِيسَى ابْنَ مَرْيَمَ أَ أَنْتَ قُلْتَ لِلنَّاسِ اتَّخِذُونِي وَ أُمِّي إِلهَيْنِ مِنْ دُونِ اللَّهِ قالَ سُبْحانَكَ ما يَكُونُ لِي أَنْ أَقُولَ ما لَيْسَ لِي بِحَقٍّ إِنْ كُنْتُ قُلْتُهُ فَقَدْ عَلِمْتَهُ تَعْلَمُ ما فِي نَفْسِي وَ لا أَعْلَمُ ما فِي نَفْسِكَ إِنَّكَ أَنْتَ عَلَّامُ الْغُيُوبِ * ما قُلْتُ لَهُمْ إِلَّا ما أَمَرْتَنِي بِهِ أَنِ اعْبُدُوا اللَّهَ رَبِّي وَ رَبَّكُمْ وَ كُنْتُ عَلَيْهِمْ شَهِيداً ما دُمْتُ فِيهِمْ فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ وَ أَنْتَ عَلى كُلِّ شَيْءٍ شَهِيدٌ . إِنْ تُعَذِّبْهُمْ فَإِنَّهُمْ عِبادُكَ وَ إِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ * قالَ اللَّهُ هذا يَوْمُ يَنْفَعُ الصَّادِقِينَ صِدْقُهُمْ لَهُمْ       جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً رَضِيَ اللَّهُ عَنْهُمْ وَ رَضُوا عَنْهُ ذلِكَ الْفَوْزُ الْعَظِيمُ * لِلَّهِ مُلْكُ السَّماواتِ وَ الْأَرْضِ وَ ما فِيهِنَّ وَ هُوَ عَلى كُلِّ شَيْءٍ قَدِيرٌ .   ( آيات 116 تا 120 ، از سورهء 5 : المآئدة ) « اى پيغمبر ياد بياور زمانى را كه خداوند به عيسى بن مريم مىگويد : آيا تو به مردم گفتى كه مرا و مادرم را دو معبود بگيريد غير از خداى يگانه ؟ عيسى گفت : اى پروردگار من تو پاك و منزّه هستى ! من در خود چنين توانى ندارم كه چيزى را كه بر اساس حقّ نيست بگويم ! اگر گفته بودم حقّاً تو دانسته بودى ! چون از آنچه در ذهن من است تو خبر دارى ؛ ولى من از آنچه در نفس تست خبر ندارم ! و بدرستيكه حقّاً تو علّام الغيوب هستى ! من چيزى به آنها نگفتم مگر آنچه را كه تو به من امر كردى كه بگويم ؛ و آن اين بود كه : خداوند -\r\n","page_name":" 206 ","page_number":230},
  {"content":"\r\n\r\nو از آنچه گفته شد دستگير مىشود كه جمع بين كثرت حقيقيّه و وحدت حقيقيّه محال است ؛ و ابداً مذهب نصارى بر طبق موازين عقلى و فلسفى نيست .\r\nو بر همين اصل است كه چون موافقت تولّد عيسى از خدا و الوهيّت او ، با احكام عقليّهء ضروريّه قابل قبول نيست ، پولُس و غير او از رؤساء مسيحيّت ، فلسفه را تقبيح كرده‌اند . « 1 »\r\nتلميذ : بنابراين ، همين اشكال وارد بر مسيحيّت بر كسانى كه قائل بعينيّت صفات و اسماء با ذات حقّ هستند وارد است ؛ زيرا فرض وحدت حقّ سبحانه و تعالى با تكثّر صفات و اسماء كه آنها نيز قديم هستند جمع بين وحدت شخصيّه و كثرت شخصيّه هست ؛ و هر دو عنوان نيز حقيقى است\r\n\r\n\r\n","description":"","footnote":"\r\nرا بپرستيد كه او پروردگار من و پروردگار شماست ! و من تا وقتى كه در ميان مردم بودم من گواه بر اعمال آنان بودم ، ولى همين كه تو مرا بسوى خودت گرفتى تو بر آنها رقيب و محافظ هستى ! و تو بر هر چيز رَقابت و رعايت دارى ! اگر آنان را عذاب كنى ، آنان بندگان تو هستند ! و اگر از گناه آنها درگذرى ، پس تو عزيز و حكيم مىباشى . » ببينيد چقدر عالى با بيان راقى و منطق بليغ ، حضرت عيسى بن مريم پاسخ مىدهد ! و در يكايك از كلمات او كه در جواب گفته شده است يك دنيا منطق و حكمت و مراعات حقّ ربوبيّت حضرت بارى تعالى ، و رعايت عالىترين درجه مقام ادب عبوديّت خود را معروض داشته است . مىگويد : اگر من گفته بودم اوّلًا : تو مىدانستى ، بر اساس احاطهء\r\nعلمى كه بموجودات دارى ! و ثانياً : آنچه من بمردم گفته‌ام همان امر تست و فقط دعوت بتوحيد است ، و من از اين مرز تخطّى و تجاوز نكرده‌ام . و ثالثاً : من تا وقتى كه در ميان آنها بودم گواه بر آنها بودم . و رابعاً اينكه : عذاب تو عين عدل است ؛ چون آنان بندگان تواند ، و اگر بيامرزى تو نيز عزيز و حكيم هستى ! انصافاً از اين كلام عالىتر و راقىتر فرض نمىتوان كرد .\r\n( 1 ) « الميزان » ج 3 ، ص 326\r\n","page_name":" 207 ","page_number":231},
  {"content":"\r\n\r\nو اين امر بقدرى بطلانش قوىّ است كه در رديف بطلان تثليث بايد از امور ضروريّهء مذهب شمرده شود . و بايد گفت عرفاء بالله كه بمتابعت از مفسّر قرآن كريم : حضرت علىّ بن أبى طالب أمير المؤمنين عليه السّلام وحدت حقّ را مقام عالى و بلند مىدانند ، و صفات را غير از موصوف مىشناسند و آنها را مرتبهء نازله و تعيّن از ذات مىدانند ، و شَهَادَةُ كُلِّ صِفَةٍ أَنَّهَا غَيْرُ الْمَوْصُوفِ را كاملًا ادراك كرده‌اند ؛ آنان بر اساس توحيد صحيح مشى نموده ؛ و ديگران توحيدشان مشوب با شوائب كثرت در ذات خدا بوده و در ملاك و مناط كلام با مسيحيّت قائل به تثليث ، در يك مَمْشَى گام بر مىدارند .\r\nو شايد علّت آنكه بسيارى از اهل كلام نيز كه فلسفه را تقبيح مىكنند ، و ورود در مسائل عقليّه را جائز نمىشمرند ، بر اساس مناط همان سخن پولُس ، ترس از آن دارند كه فلسفه مُچ آنانرا باز كند ، و توحيد توأم با كثرت را كه بهرهء كافى و وافى از تشريك دارد بدستشان بگذارد .\r\nو بر همين اصل مرحوم آقا سيّد أحمد كربلائىّ طهرانىّ ، آن عارف جليل و روشن ضميرِ نبيل ، اصرار بر وحدت دارد و از عينيّت اسماء و صفات با ذات به أشدّ تحذير ، منع و ردع مىفرمايد ؛ و همانطور كه در روايت صحيحه وارد است اسماء را مخلوق و مَظهر ذات حىّ قيّوم ، در محدودهء تعيّن و مفهوم خود ، مقيّد و محدود مىسازد ، و وجود ذات حقّ را بسيط و عارى از همه گونه شوائب كثرت مىداند .\r\nاين حقير در اينجا نمىخواهم در صدد بطلان مذهب نصارى بوده باشم ؛ زيرا البتّه بطلانش به وجوه عديده مشخّص و مُبَرهن است و اصل تثليث خود وجوهى از اشكال و ايراد را در بردارد .\r\nو ليكن فقط از نقطهء نظر امتناع جمع بين وحدت حقّ با تثليث صفات و تجلّيات او كه آن را اقانيم گويند ، مىخواهم عرض كنم كه عين اين امتناع در قول\r\n\r\n","description":"","footnote":"","page_name":" 208 ","page_number":232},
  {"content":"\r\n\r\nبه وحدت ذات حقّ و عينيّت اسماء و صفات با ذات حقّ بحمل هو هو وارد است ، و مفرّ و مَخلصى از توحيد عرفاء در مذهب توحيد نيست .\r\n\r\nدر حقيقت توحيد ذات حقّ سبحانه و تعالى\r\nو حقّ مسألهء توحيد ذات لا يزالى آنست كه از تمام شوائب كثرات چه خارجيّه و چه داخليّه ، و چه عينيّه و چه ذهنيّه و نفسيّه به تمام معنى الكلمه آن را منزّه و مقدّس و پاك بدانيم ؛ وَ هَذا هُوَ قَوْلُ الْحَقِّ وَ حَقُّ الْقَوْل .\r\n\r\nتشكيك وجود نزد حكماء در توحيد خداوند\r\nعلّامه : مرحوم حاج شيخ محمّد حسين اصفهانىّ كمپانىّ در آن مراسلات قائل به تشكيك وجود شده است و طبق مذاق فلاسفه چون مرحوم صدر المتألّهين و حكيم سبزوارى و غيرهما در آنجا مشى نموده است .\r\nو اين توحيد مستلزم اشكالى نيست ؛ زيرا كه در تشكيك وجود كه فهلويّون بدان قائلند\r\n : الْفَهلَويّونَ الْوُجودُ عِنْدَهُمْ * حَقِيقَةٌ ذاتُ تَشَكُّكٍ تَعُمّ\r\nمَرَاتِبًا غِنىً وَ فَقْرًا تَخْتَلِفْ * كَالنّورِ حَيْثُما تَقَوَّى وَ ضَعِفْ \r\nاصل وجود داراى درجات و مراتبى قرار داده شده است كه هر درجه و مرتبهء عالى تر ، از مرتبهء پائين‌تر به شدّت و ضعف ، و كثرت و قلّت ، و قوّت و ضعف و أمثالها تفاوت دارد .\r\nيعنى در عين آنكه وجود واحد و بسيط است ، اين وجودِ واحد داراى مراتبى است كه از يكطرف به أعلى المراتب ، و از طرف ديگر متدرّجاً نزول پيدا مىكند تا به ادنى المراتب مىرسد ، و در بين اين دو درجهء اعلى و ادنى بقيّهء مراتب على حسَبِ اختلاف درجات و مراتبشان قرار دارند ، بطوريكه هر چه رو به بالا برويم وجود قوىتر و شديدتر و وسيعتر خواهد بود ، و بالعكس ؛ از بالا هر چه رو به پائين بيائيم ، وجود ضعيف‌تر و تنگ‌تر خواهد بود ، بطوريكه هر مرتبه از مراتب بالا واجد كمال درجات مادون خود هست و لا عكس . مانند نور كه در عين آنكه مفهومش واحد است و حقيقتش بسيط است ، ولى داراى يك\r\n\r\n","description":"","footnote":"","page_name":" 209 ","page_number":233},
  {"content":"\r\n\r\nسلسلهء ممتدّ و طولانى است كه درجهء اعلاى آن در خورشيد و درجهء ادناى آن در ظلمات زمين است ؛ و بين اين دو درجه ، مراتب مختلف و متفاوت از نور در اين ستون از نور موجود است بطوريكه در خورشيد نور اعلا ، و قدرى پائين‌تر ضعيف‌تر و كم رنگ‌تر و دور تر ، و همچنين در درجهء پائين‌تر ضعيف‌تر و ضعيف‌تر و همينطور به همين ترتيب ضعيف و تنگ و كم رنگ و دور مىشود تا به آخرين درجهء نور از نقطهء نظر ضعف و قلّت و نقص مىرسد .\r\nو بطور كلّى مىتوان تفاوت بين اين مراتب را به كمال و نقص توصيف كرده و جدا نمود ؛ و هر مرتبهء بالاتر واجدِ كمال درجهء پائين‌تر است ، تا برسيم به معدن نور كه در آنجا بنحو اكمل ، نور موجود است و لا عكس ؛ يعنى هر مرتبه از مراتب پائين‌تر داراى مرتبهء بالاتر نيست و واجد كمال آن درجه نيست ؛ تا برسيم به ضعيف‌تر درجه‌اى از نور كه سايهء ضعيف و كم رنگ بحدّ آخر از مراتب نور است .\r\nبا آنكه مفهوم نور حسّى نيز واحد است و نور حسّى نيز بسيط است ولى چون ما به التّفاوت عين ما به الاشتراك است ؛ و هر درجه از اين سلسلهء طولانى ، و از اين ستون دراز نور ، با حقيقت خودِ نور نه با چيز ديگر ، از سائر مراتب متمايز است ، لذا بايد گفت كه نور داراى حقيقت مُشكّكه مىباشد ؛ يعنى در عين وحدت در ذات ، داراى مراتب مختلف بالنّورانيّه در همان ذات است .\r\nدر نور معنوى و وجود ، أعلى المراتب ، وجودِ حضرت بارى تعالَى شأنُه كه واجب است و از نقطهء نظر شدّت و قدرت و قوّت و سعه و تقدّم و كمال ما لا نهايةَ لَه است قرار دارد .\r\nو از آن گذشته هر چه رو به پائين بيائيم ، در مراتب مختلفهء موجودات عقلانيّهء نورانيّه و نفوس قويّه تا برسيم به عالم أمثال و صوَر ؛ عالم مادّه و طبيعت كه از همهء عوالم و مراتب وجود ضعيف‌تر است - خصوصاً هيولى و مادّهء اوّليّه\r\n\r\n","description":"","footnote":"","page_name":" 210 ","page_number":234},
  {"content":"\r\n\r\nكه نفس استعداد محض است - و در مرتبهء پائين‌تر از همهء كمالات قرار دارد .\r\nو صفات و اسماء حضرت واجب تعالى چون نيز ما لا نهايةَ لَها هستند در درجه اعلاى از اين سلسله مىتوان فرض كرد ، كه عينيّت با ذات اقدس واجب داشته و در نهايت درجه از قوّت و سِعه و شدّت و كمال بنحو عينيّت و بساطت و وحدت موجود باشند .\r\nاينست فرمايش مرحوم آقا شيخ محمّد حسين و صدر المتألّهين و شيخ إشراق شهاب الدّين سُهروردى و نَظائرهم مِن أجلّةِ الاعلام\r\n. تلميذ : با مسألهء تشكيك در وجود كار تمام نمىشود ، و اشكال حلّ نمىگردد . چون اوّلًا : در درجهء اعلا كه آن را ذات واجب مىگيرند مستلزم تركيب در ذات مىگردد ، بعلّت آنكه خصوص همان درجه اگر با اسماء و صفات الهى عينيّت داشته باشد - و معلوم است كه هر يك از اسماء و صفات ، صرفِ مفهوم بما هو مفهوم نيستند ، بلكه منطبَقٌ عَليْه خارجى دارند - در اين صورت تمام اين اسماء و صفات بحدودها بايد در ذات تحقّق داشته باشند ؛ و اين مستلزم تركيب ، و همان اشكال تثليث است\r\n. و ثانياً : اصل فرضيّهء تشكيك در وجود جاى تأمّل و اشكال است ؛ چون در اين فرضيّه چنانچه ذات واجب تعالَى شأْنُه را مرتبهء اعلا قرار دهيم و بقيهء مراتب را مراتب و درجات ممكنات بر حسب اختلاف درجهء آنها در قرب و بُعد بگيريم ، در اين صورت ذات واجب محدود به حدود ممكنات شده ، و در وجود طبعاً متعيّن و متقيِّد تا سرحدّ ممكنات گرديده است . چون بنا به فرض ، ذات واجب و تمام ممكنات در اصل حقيقت وجود اشتراك دارند و ما به الامتياز آنها همان انّيّت و ماهيّت آنهاست ، و در اين فرض ، ذات وجود واجب كه ماهيّت آن همان انّيّت اوست محدود به حدّ اعلا درجهء از ممكنات مىشود . و با آن ممكن هم جوار و همسايه قرار مىگيرد ؛ و غاية الامر بالشّدّة و الضّعف ؛ و الوجوب\r\n\r\n","description":"","footnote":"","page_name":" 211 ","page_number":235},
  {"content":"\r\n\r\nو الإمكان آن وجود واجب متمايز و مشخّص مىشود ؛ و اين ، رفعِ معنى تحديد را نمىكند ؛ و بالاخره وجود واجب محدود به وجود ممكن ، و در حدّ و مرز وجود ممكن قرار مىگيرد .\r\nو مىدانيم كه ذات واجب ، يعنى وجود واجب الوجود ، صرافت و مُحوضت محض دارد . يعنى وحدتش وحدت بالصّرافه است نه وحدت عدديّه ؛ و در اين صورت : كُلُّ ما فَرَضْتَهُ فى الْوُجودِ كانَ داخِلًا فيهِ و گرنه از صرافت صِرفه و مُحوضت مَحضه خارج مىگردد . و در اين صورت ، يعنى با فرض صرافت وجود حقّ ، چگونه مىتوان نفس وجود حقّ را داراى منزله و مرتبه دانست ؟ و درجهء آن را اعلا قرار داد ؟ در حالى كه همان تصوّر مُحوضت آن درجه ، تمام مراتب و درجات را فرا مىگيرد و همه را در خود مندكّ مىكند .\r\nپس چگونه در فرض صرافت وجود حقّ ، وجود ديگرى تصوّر دارد ؟ و برهان صدّيقين بر اين اساس است\r\n. علّامه : سلسلهء موجودات در مراتب وجود ، در فرض مسألهء تشكيك در وجود عَرْضى نيستند تا هر مرتبهء از آنها در سرحدّ و مرز مرتبهء ديگر قرار گيرد و با آن ، هم جوار و همسايه گردد و در نتيجه هر مرتبه عالى نسبت به مرتبهء پائين‌تر از خود محدود و متعيّن گردد .\r\nبلكه سلسلهء مراتب طولى است ؛ و همه نسبت به يكديگر در سلسلهء عِلل و معلولات قرار دارند .\r\nهر مرتبهء ما فوق نسبت به مرتبهء مادون خود علّت است ؛ و هر مرتبهء مادون نسبت به مرتبهء ما فوق خود معلول اوست . و بنابراين ، چون علّت داراى جميع كمالات معلول خود هست و لا عكسَ ؛ جميع مراتب سلسلهء تشكيكيّهء وجود داراى جميع كمالات مراتب مادون خود هستند ، و لا عكسَ .\r\nبنابراين هر حلقه از حلقات اين سلسلهء طوليّه را در نظر بگيريم واجد\r\n\r\n","description":"","footnote":"","page_name":" 212 ","page_number":236},
  {"content":"\r\n\r\nكمالات درجهء مادون خود هست ، و آن حلقهء مادون نيز واجد كمالات حلقهء پائين‌تر از خود ؛ تا برسيم به آخرين حلقهء وجوديّه در مراتب نزول .\r\nمثلًا اگر فرض كنيم سلسلهء تشكيكيّه داراى ده درجه است ، درجهء اوّل كه درجهء پائين است داراى يك درجهء از كمال است ، و درجهء دوّم كه بالاتر از آنست داراى دو درجهء از كمال ؛ و در اين صورت معلوم است كه عدد دو ، داراى كمال عدد يك مىباشد و لا عكس . و درجهء سه ، داراى كمال عدد دو مىباشد ، يعنى آنچه عدد دو دارد از شدّت و كثرت و قرب و قُوّت و غيرها همهء آنها به تمام معنى در عدد سه موجود است . بنابراين با فرض هر حلقه از اين حَلَقات سلسله ، تمام مراتب مادون آن در آن بالفعل موجود است ، و ديگر در اين صورت ، محدوديّت آن به مرز مادون خود معنى ندارد .\r\nو چون ذات واجب جلّ و عزّ در اعلا درجهء از سلسلهء مراتب قرار دارد ، جميع كمالات درجات مادون در او بالفعل موجود است . پس هيچ كمالى در هيچ مرتبه‌اى از مراتب يافت نمىشود مگر آنكه آن كمال در ذات واجب موجود است .\r\n\r\nدر تشكيك وجود و وحدت عرفاء\r\nو امّا وحدت عرفاء منافاتى با تشكيك در وجود ندارد ، بلكه با نظر دقيق‌تر و عميق‌تر به وجود نظر شده است .\r\nچون در تشكيك ، كه فلاسفه بدان قائل هستند ، موجوداتِ امكانيّه داراى وجود حقيقى هستند ؛ غاية الامر وجود امكانيّهء افتقاريّه كه هر يك از آنها معلول وجود بالاتر از خود بوده ، تا برسد به ذات واجب جلّ و عزّ .\r\nو بنابراين تمام موجودات ، معلولاتِ ذات حقّند ؛ و متدلّيات به عظمت و كبريائيّت او .\r\nو ليكن در نظر عرفاء ، وجود اختصاص بذات حقّ دارد ؛ و بقيّهء موجودات امكانيّه همه سايه و ظلّ و فَىْء براى وجود حقّند ، و نفس ظهورند و\r\n\r\n","description":"","footnote":"","page_name":" 213 ","page_number":237},
  {"content":"\r\n\r\nبس ؛ و نسبت وجود به آنها مجازى است ، و بالاعتبار به آنها موجود گفته مىشود .\r\nو اين نظر منافات با نظر فلاسفه ندارد ، بلكه با نظر دقيق و عميق ترى به موجودات ملاحظه مىشود . و در واقع مىتوان نظر عرفاء را حاكم بر نظر فلاسفه دانست .\r\nبارى ، آن اشكال كه بر نصارى وارد است و از آن مفرّى نيست همانست كه سه اصل را مستقلّ مىدانند ؛ اينست كه با وحدت سازش ندارد .\r\n\r\nصرافت ذات حقّ جل و عزّ ، منافات با تشكيك دارد\r\nتلميذ : درست است كه وجود داراى صرافت است ، و در سلسلهء تشكيكيّه ، تمام مراتب وجود در اين سلسله داخل و در مصداق وجودِ صرف همه مندكّند ، و ليكن وجود ذات حقّ جلّ و عزّ نيز هم داراى صرافت است ؛ و نمىتوان آن وجود را از صرافت و محوضت مُعرَّى دانست ؛ و بنابراين ، صرافت در ذات واجب با تشكيك مباينت دارد .\r\nچون نفس تصوّر صرافت وجود در ذات واجب ، نفى هر گونه وجودى را از غير مىكند ، گرچه بنحو معلوليّت باشد . اصولًا صرافت با غيريّت سازش ندارد ؛ و واجد بودن ذات حقّ جميع كمالات معلولات را ، منافات با تغاير فى الجمله و لو بنحو اشدّيّت و اضعفيّت ندارد ؛ و تغاير با صرافت در وجود حقّ مباينت دارد .\r\nو امّا دقّت نظر عرفاء منافات با صحّت نظر فلاسفه دارد ؛ چون نظرِ فيلسوف ، در مرحلهء خاصّى از دقّت است ، و نظر عارف از اين مرحله عبور مىكند و سپس آن را باطل مىشمرد .\r\nعارف با وجود رؤيت وحدت حقّ و ملاحظهء صرافت در وجود او ، ديگر نمىتواند غيرى را ببيند ؛ و فرض غير براى او صحيح نيست ؛ و تمام موجودات را انوار و اظلال و نِسَب و اعتبارات ذات حقّ مشاهده مىكند .\r\nو البتّه در اين نظرِ عارف كه توحيد محض است ، حقيقت وجود ، اختصاص بذات حقّ دارد ؛ و نه اشكال لزوم تعدّد قدماء ، و نه اشكال منافاتِ\r\n\r\n","description":"","footnote":"","page_name":" 214 ","page_number":238},
  {"content":"\r\n\r\nصرافتِ وجود با وجود غير - كه وجود ممكنات باشد - لازم نمىآيد .\r\nو آيهء مباركهء :  ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ وَ لا خَمْسَةٍ إِلَّا هُوَ سادِسُهُمْ وَ لا أَدْنى مِنْ ذلِكَ وَ لا أَكْثَرَ إِلَّا هُوَ مَعَهُمْ أَيْنَ ما كانُوا  ، « 1 » و آيهء مباركهء :  وَ هُوَ مَعَكُمْ أَيْنَ ما كُنْتُمْ وَ اللَّهُ بِما تَعْمَلُونَ بَصِيرٌ  « 2 » معنى خود را روشن بدست مىآورند . زيرا در صورت فرض وحدت عرفاء ، معيّت حقّ با همهء موجودات ، معيّت حقيقيّه مانند معيّت شاخص و ظلّ ، و معيّت قائم و ما يقوم به خواهد بود و ابداً مستلزم وحدت عدديّهء ذات حقّ نخواهد شد . زيرا ذات حقّ كه وحدتش بالصّرافه است نه وحدت عدديّه ، با همهء موجودات معيّت پيدا مىكند و با هر سه نفر ، و چهار نفر ، و پنج نفر و بيشتر و كمتر هست ؛ بدون آنكه بر عدد آنها يك واحد اضافه گردد . و امّا در صورت تثليث حتماً حقّ را واحد عددى گرفته‌اند ؛ و بنابر تغاير وجودى اسماء و صفات با ذات حقّ بنحو تغاير عِلّى و مَعلولى ، بالاخره نيز پاى تغاير عددى پيش مىآيد .\r\nو اگر بخواهيم هيچگونه وحدت عدديّه براى ذات حقّ قائل نباشيم ، بايد وحدت او را بالصّرافه بگيريم و در اين صورت ديگر غيرى ، و لو بنحو وجود معلولى متصوّر نخواهد بود ، بلكه همهء موجودات طُرّاً مظاهر و اسماء او هستند\r\n\r\n\r\n","description":"","footnote":"\r\n( 1 ) قسمتى از آيهء 7 ، از سورهء 58 : المجادلة : « هيچگونه در خفا ، نهان گفتنى بين سه نفر نيست مگر آنكه او چهارمى آنانست ، و نه بين پنج نفرى مگر آنكه او ششمى آنهاست ، و نه از اين عدد پائين‌تر و نه بيشتر مگر آنكه او با آنهاست هر جا كه بوده باشند » .\r\n( 2 ) ذيل آيهء 4 ، از سورهء 57 : الحديد : « و او با شماست هر جا كه بوده باشيد ؛ و خداوند به آنچه بجا مىآوريد بصير است . » و آياتى ديگر نيز در قرآن كريم هست كه دلالت بر معيّت ذات حقّ دارند مانند آيهء 12 ، از سورهء مائده :  وَ قالَ اللَّهُ إِنِّي مَعَكُمْ  ، و آيهء 35 ، از سورهء 47 : محمّد :  فَلا تَهِنُوا وَ تَدْعُوا إِلَى السَّلْمِ وَ أَنْتُمُ الْأَعْلَوْنَ وَ اللَّهُ مَعَكُمْ  ؛ ليكن ممكنست گفته شود كه صراحت در معيّت واقعيّه ندارد .\r\n","page_name":" 215 ","page_number":239},
  {"content":"\r\n\r\nو جَلَوات ذات اقدس او هستند ، و نسبت وجود به آنها صرف نسبت مجازيّه و اعتباريّه خواهد بود .\r\n\r\nوجود حق تعالى يك واحد شخصى است\r\nعلّامه : اين استدلال شما هنگامى تمام است و نتيجه مىدهد كه به اين مقدّمات يك مقدّمهء ديگر اضافه كنيد ! و آن اينست كه وجود را واحد بالشّخص بدانيد !\r\nدر اين صورت ، آن وجود بالصّرافه كه در تشخّص واحد است ، اختصاص بذات حقّ داشته ، و تمام موجودات از زمين و آسمان و عالم ملك و ملكوت ، مظاهر و تجلّيات او هستند ، و ديگر وجودى از خود ندارند ؛ و نسبت وجود و موجوديّت به آنها بالْعرَض و المَجاز خواهد بود .\r\nزيرا اگر تشخّص وجود اثبات نشود ، نفس واحد بالصّرافه بودن آن كافى براى اثبات اين مهمّ نمىباشد ؛ چون اگر وجود واحد بالصّرافه ممكن باشد كه در تحقّق ، چند تحقّق داشته باشد ، مانند تحقّق واجبى و تحقّق ممكنى ، ديگر اثبات وحدت براى او نمودن مشكل است ؛ مگر بيك ضميمهء خارجى و آن اينكه : هر وجوديكه واحد بالصّرافه بوده باشد حتماً بايد در تشخّص واحد باشد .\r\nدر آن وقت بر اساس تشخّص واحد ، براى وجود اثبات وحدت و آثار وحدت مىتوان نمود .\r\nو ما در سابق الايّام رساله‌اى عربى راجع به ولايت نوشته‌ايم ، و در آن اثبات تشخّص وجود را نموده‌ايم ، كه وجود مساوق با تشخّص است ؛ و بنابراين در خارج يك شخص از وجود مىباشد و بس ، و بيشتر از يك تشخّص محال است كه تحقّق پيدا كند .\r\nزيرا اگر قائل به تشكيك شديم ، در حقيقت يك وجود مشكّك داريم و در اين صورت وجود مراتب مختلف خواهد داشت ، كه هر مرتبه از اين مراتب با\r\n\r\n","description":"","footnote":"","page_name":" 216 ","page_number":240},
  {"content":"\r\n\r\nمراتب ديگر مناسب است ؛ امّا با مراحل ديگرچه قسم ؟\r\nبالاخره بايد بگوئيم كه : وجود واجب الوجود ، آن وجود شديد اعلاى غنىّ است كه از بقيّهء موجودات بالغِناءِ و الشِّدَّة و القُوَّة متمايز است ؛ همين كه گفتيم متمايز است او را از صرافت و تشخّص خارج مىكند .\r\nوقتى كه گفتيم : خداوند وجودش وجود بالصّرافه است ، حدّ براى موجودى نمىگذارد و وجودى براى موجودى نمىگذارد ، و اين معنى مستلزم تشخّص مىگردد ؛ يعنى در عالم وجود يك شخص از وجود بيشتر نيست .\r\nوحدت شخصى به معنى شخص ، بهر قسم كه فرض كنيم با كثرت سازش ندارد . ( وحدت شخصى به حساب خصوصيّت شخص . )\r\nو امّا كثرت با وحدت‌هاى ديگر مثلًا وحدت‌هاى نوعى يا شايد وحدت تشكيكى و نظائر آنها سازش دارد ؛ ليكن با وحدت به معنى شخص واحد سازش ندارد .\r\nاگر حقيقت حقّ تبارك و تعالى شخص واحد است ، موجود واحد شخصى است و قائم به شخص است ؛ ديگر تصوّر ندارد كه كثرت پيدا كند .\r\nاين كلام ، كلام تمامى است ؛ چون وجود عين تشخّص است ، و خداوند وحدت جنسى يا نوعى يا صنفى و أمثالها را ندارد ، بلكه شخص است : لَيْسَ فى الدّارِ غَيْرَهُ دَيّارٌ .\r\nقرآن با همين برهان ، عليه تثليث اقامهء برهان و دليل نموده است . آخر چرا  « لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ »  ؟ يا چرا  « لا تَقُولُوا ثَلاثَةٌ انْتَهُوا خَيْراً لَكُمْ »  ؟\r\nقرآن كه آمده اينطور تمام نصارى را تهديد مىكند كه شما كافريد ، براساس منطقى است كه آن ذات واحد شخصى بارى تعالَى با هيچيك از مراتب كثرت متمايز و متعيّن نمىشود .\r\n\r\n","description":"","footnote":"","page_name":" 217 ","page_number":241},
  {"content":"\r\n\r\nآرى ، وجود يك واحد شخصى است . بنا به قول عرفاء بالله ، يك تشخّص است . آنوقت وجوديكه در موجودات مشاهده مىشود ، در واقع وجود حقّ است كه مشاهده مىشود ، نه وجود خود اينها ؛ اينها وجود ندارند .\r\nاين زمين اين آسمان ، انسان ، حيوان ؛ تمام كثراتى كه ملاحظه مىگردد در حقيقت وجودش حقّ است كه يك واحد است ؛ نه وجود اشياء كه كثرات را نشان مىدهند . يك واحد شخصى بيشتر در كار نيست و كثراتى در بين نيست ؛ و نسبت وجود بكثرات نسبت مجازى ، و واسطهء در مقام عروض است .\r\n\r\nعلّت تنفّر و اشمئزاز قلوب كافران از ذكر توحيد حق تعالى\r\nتلميذ : چقدر آيات قرآن كريم بروشنى قضيّهء توحيد را بيان مىكند ؛ و كأنّه تمام قرآن براى معرّفى حقّ تعالى و شؤون او آمده است ؛ و حقّاً كتاب درس توحيد است .\r\nو بسيار جاى تعجّب است از اين مردم كه از توحيد حقّ تعالى گريزانند ، و به هر قسم كه بتوانند بالاخره خدا را در عالم كثرات كشانده و مىخواهند دامان او را به لوث غبار كثرت چركين كنند ؛ سُبْحانَهُ وَ تَعالَى .\r\nو چه اندازه از وحدت حقّ تعالى دور و مهجور ! و هر كجا ذكرى از اين معنى بميان آيد ، كمر براى دفاع مىبندند . و چقدر عالم كثرات را دوست دارند ؛ و مىخواهند از آن صِبغه نيز خدا را ذى سَهم نمايند .\r\nآيا بواسطهء سنخيّت خود آنان با عالم كثرات ، و وطن مألوف آنهاست ؟ !\r\n وَ إِذا ذَكَرْتَ رَبَّكَ فِي الْقُرْآنِ وَحْدَهُ وَلَّوْا عَلى أَدْبارِهِمْ نُفُوراً .  « 1 »\r\n وَ إِذا ذُكِرَ اللَّهُ وَحْدَهُ اشْمَأَزَّتْ قُلُوبُ الَّذِينَ لا يُؤْمِنُونَ بِالْآخِرَةِ .  « 2 »\r\n\r\n\r\n","description":"","footnote":"\r\n( 1 ) ذيل آيهء 46 ، از سورهء 17 : الإسرآء : « و زمانيكه اى پيامبر تو در قرآن ، خداى خود را به يگانگى ياد آورى ، آنها از روى نفرت پشت كرده و گريزانند » .\r\n( 2 ) صدر آيهء 45 ، از سورهء 39 : الزّمر : « و زمانيكه خدا به يگانگى ياد شود ، دل‌هاى كسانى كه به آخرت ايمان ندارند بطپش افتد و مشمئزّ گردد . »\r\n","page_name":" 218 ","page_number":242},
  {"content":"\r\n\r\n ذلِكُمْ بِأَنَّهُ إِذا دُعِيَ اللَّهُ وَحْدَهُ كَفَرْتُمْ .  « 1 »\r\nعلّامه : از اين آيات عجيب‌تر آيات وارده در سورهء تكاثر است :\r\n         بِسْمِ اللَّهِ الرَّحْمنِ الرَّحِيمِ * أَلْهاكُمُ التَّكاثُرُ * حَتَّى زُرْتُمُ الْمَقابِرَ * كَلَّا سَوْفَ تَعْلَمُونَ * ثُمَّ كَلَّا سَوْفَ تَعْلَمُونَ * كَلَّا لَوْ تَعْلَمُونَ عِلْمَ الْيَقِينِ * لَتَرَوُنَّ الْجَحِيمَ * ثُمَّ لَتَرَوُنَّها عَيْنَ الْيَقِينِ * ثُمَّ لَتُسْئَلُنَّ يَوْمَئِذٍ عَنِ النَّعِيمِ .          « 2 »\r\n\r\nدر معنى : أَلْهاكُمُ التَّكاثُرُ * حَتَّى زُرْتُمُ الْمَقابِرَ\r\nدر بعضى مراحل قرآن از صراحت هم گذشته ؛ امّا در عين حال حالات قلبى ما طورى است كه نمىپذيرد و طور ديگر تأويل مىكند .\r\n« زياده طلبى و زياده بينى شما را از رؤيت جمال حقّ و وحدت مطلق به غفلت انداخت و منصرف كرد تا زمانيكه در قبرها سرازير شديد !\r\nنه چنين نيست ؛ به زودى خواهيد دانست ! پس نه چنين نيست ( كه كثرات حقيقتى داشته باشد و أصالتى را حكايت كند ) به زودى خواهيد دانست ! نه چنين نيست !\r\nاگر شما به علم اليقين بدانيد ( و بحقيقت امر واقف گرديد ) هر آينه ( اين كثرات را ) جحيم و آتش سوزان خواهيد يافت ! و سپس آن آتش را به حقيقت يقين خواهيد دانست ! و سپس از نعيم كه راه قرب بنده بسوى خدا و ولايت است از شما پرسش خواهد شد ، كه در چه حدّ حجاب كثرت را كنار زديد ؛ و در وادى توحيد قدم زديد ! »\r\n\r\n\r\n","description":"","footnote":"\r\n( 1 ) صدر آيهء 12 ، از سورهء 40 : غافر : « بدانيد كه اين به جهت آنست كه چون خداوند به يگانگى خوانده شود ، شما كافر مىشويد . »\r\n( 2 ) سورهء 102 ، از قرآن كريم\r\n","page_name":" 219 ","page_number":243},
  {"content":"\r\n\r\nاين آيات را دو قسم تفسير كرده‌اند :\r\nيكى آنكه در جاهليّت و دنباله‌اش هم كه اسلام آمده بود ، أعراب و عشائر با يكديگر تفاخر مىكردند ، و شجْعان و معاريف قبيلهء خود را مىشمردند ، و هر طائفه كه تعداد شجعانشان بيشتر بود ، در مفاخرت غالب بودند ؛ و تا به جائى ميرسيد كه چون يكى از اين دو متفاخر مىديد كه نزديك است مغلوب شود ، آنوقت اموات را مىشمردند يعنى به قبرستان مىرفتند ، و تعداد مرده‌هاى از هر قبيله را از روى نام و نشانشان مىدانستند ؛ و اين تعداد از مردگان را به زندگان اضافه مىكردند و مثلًا مىگفتند : افراد ما از معاريف و پهلوانان چهل نفر است : سى نفر زنده و ده نفر مرده .\r\nدوّم آنكه معنيش چنين است : اين كثرات ، اين كثرت طلبىها و اين كثرت بينىها شما را به خود مشغول داشت ؛ و از لقاء و رؤيت حقّ بازداشت تا وقت مردن يعنى تا زنده هستيد در پيروى از كثرات مىرويد ، و پيوسته مىرويد تا ميرسيد به مردن ! مىميريد !\r\nتلميذ : اين تكاثر اطلاق دارد ؛ نه فقط نسبت به تكاثر در اموال و اولاد و بلكه تكاثر در خيرات ، تكاثر در علم ، در علم فقه ، اصول ، حديث ، سائر علوم و فنون ، و بطور كلّى هر تكاثرى كه انسان را از لقاء حقّ و وحدت حضرت عزّ جلال او محجوب كند ، تمام اينها تكاثر است ؛ و موجب اشتغال انسان از خدا به آنها مىشود . اين كثرات انسان را از پيروى و پويائى براى پيدا كردن وحدت حقّ باز مىدارد .\r\nانسان پيوسته دنبال علم مىرود ؛ و قبل از آنكه خودش را بشناسد ، دوست دارد غير را بشناسد ؛ عالَم را بشناسد ، جماعت‌ها را بشناسد ، زمين و زمان و آسمان و نجوم و كرات را بشناسد ، اين كتاب و آن كتاب را مىخواهد و سير نمىشود ؛  حَتَّى زُرْتُمُ الْمَقابِرَ  . و از نعيم غافلست كه چه چيزهائيست در\r\n\r\n","description":"","footnote":"","page_name":" 220 ","page_number":244},
  {"content":"\r\n\r\nلقاء خدا ! چه خبرها هست ، و بواسطهء حجاب كثرات چه سرمايه‌ها را از دست داده است ! و سپس از حقيقت تهى گشته و پيوسته بدنبال جمع مجاز مىرود ؛ از وحدت روى گردانيده و ميل به كثرات مىكند .\r\nتا سرحدّيكه بميرد و وارد قبر شود و طومار حيات و زندگى درنورديده گردد ، اين حسّ زياده طلبى و زياده بينى و زياده دانى ، در انسان هست .\r\nعلّامه : آرى اين آيه اطلاق دارد ؛ و هر گونه از كثرت طلبى ، انسان را از مقام وحدت طلبى و خداجوئى باز مىدارد . اين تفسير بهتر است از آن تفسير اوّل ؛ آن تفسير زياد مورد پسند نيست .\r\nو امّا راجع به مباحثى كه در مكاتبات و مراسلاتى كه در قضيّهء تشكيك در وجود و وحدت در وجود ، بين دو عالم بزرگوار آقاى سيّد أحمد كربلائى و آقاى حاج شيخ محمّد حسين اصفهانى رضوانُ الله عَليهما صورت گرفت ، و بالاخره مرحوم حاج شيخ قانع به مطالب عرفانيّهء توحيديّهء مرحوم سيّد نشدند ؛ يكى از شاگردان مرحوم قاضى بنام آقا سيّد حسن كشميرىّ كه از هم دوره گان آقاى حاج شيخ على محمّد بروجردىّ و آقا سيّد حسن مَسقطىّ و آن رديف از تلامذهء مرحوم قاضى بودند ، بناى مكالمه و مباحثه را با مرحوم حاج شيخ محمّد حسين باز كرد ، و آنقدر بحث را بر اساس استدلالات و براهين مرحوم آقا سيّد أحمد تعقيب كرد كه حاج شيخ را ملزم بقبول نمود .\r\nدر ايّامى كه در نجف اشرف نزد استاد خود مرحوم قاضى رضوانُ الله عَليه كسب فيض مىنموديم ، روزى در حال خَلْسه به خدمت حضرت علىّ بن جعفر رضوانُ الله عَليه رسيدم ؛ بدينطور كه گويا به من نزديك مىشد ، تا بحدّيكه من هواى مُلاصِق بدن او را ادراك كردم و صداى نفس او را مىشنيدم .\r\nآنحضرت به من فرمود : قضيّهء وحدت ، جزء اصول مسلّمه و اوّليّهء ما اهل بيت است .\r\n\r\n","description":"","footnote":"","page_name":" 221 ","page_number":245},
  {"content":"\r\n\r\n\r\nاشكال وارده بر تشكيك وجود\r\nتلميذ : بالاخره بايد اين مسأله روشن شود كه آيا قضيّهء تشكيك در وجود و قضيّهء وحدت در وجود ، دو نظريّهء متضادّ است يا نه هر دو حقيقت دارد و ليكن دوّمى از اوّلى عاليتر و كاملتر ؟\r\nاهل توحيد ميگويند : ذات اقدس واجب الوجود هيچ اسمى و رسمى بر نمىدارد ، و هيچ تعيّنى به خود نمىگيرد ، و وجودش وجود بالصّرافه است ، و هيچگونه وحدت عَدَدى در آنجا راه ندارد ؛ و بنابراين اگر آن را بهر نحوى از انحاء تعيّن متعيّن كنيم ، اين تعيّن موجب تمييز مىشود ، و او را از صرافت خارج مىكند .\r\nو اهل تشكيك مىگويند كه ذات واجب الوجود درجهء اعلاى از وجود است ، و مَيْزش از بقيّهء موجودات همان اعلائيّت و اشرفيّت و اقوائيّت و اشدّيّت خود اوست . زيرا بعد از آنكه گفتيم وجود واجب و وجود ممكن هر دو از سنخ وجود بسيط بحت است ، و ما به الامتياز آنها عين وجود است و چيزى از خارج وجود در آنها نيست ، بنابراين ، جدائى و دوئيّت هر مرتبه از مراتب سلسلهء وجود - خواه واجب را با ممكنات بگيريم ، خواه يك ممكن اقوائى را با يك ممكن ضعيف‌تر - بهر حال بواسطهء نفس همان وجود بوده است . و اين از خواصّ حقائق مُشكّكه است كه در عين آنكه بعضى از افرادشان با بعضى ديگر تفاوت دارد ، اين تفاوت بواسطهء همان حقيقت مشكّكه پيدا شده است ، نه از ضمّ امر عدمّى يا ماهُوى يا امر خارجى .\r\nو بر اين اساس ، حقيقت واجب از بقيّهء مراتب جدا شده ، و داراى مَيز و جدائى و حدّ مىگردد . همين كه مىگوئيم : كبير و صغير ، و غنىّ و ضعيف ، و مرتبهء اعلى و مرتبه ادنَى ، اينها همان حدوديست كه وجود واجب را به اين عناوين كه مفاهيمى هستند كه بدون شكّ داراى مصاديق خارجيّه بوده و بر آن مصاديق انطباق دارند ، از تمام سلسلهء ممكنات جدا مىكند ؛ و چون اين جدائى\r\n\r\n","description":"","footnote":"","page_name":" 222 ","page_number":246},
  {"content":"\r\n\r\nبه جهت وجود صورت مىگيرد ، لذا وجود واجب داراى تعيّن و حدّ مىگردد .\r\nو البتّه معلومست كه مراتب عالى هر چه بالاتر برويم ، بيشتر و بهتر واجد كمالات درجات و مراتب مادون از وجود هستند ؛ ولى اين واجديّت كمال موجب عينيّت با سائر مراتب ، و بالاخره موجب تشخّص در وجود نمىگردد . و همين مقدار از تمييز و جدائى ، موجب تحديد و تعيّن است و بالنّتيجه درجهء اعلا را از صرافت خارج مىسازد ، و به حضرت حقّ لباس عدد مىپوشاند جلّ و عَلا .\r\nدر حالى كه اثبات شده است كه وجودش بالصّرافه است ، و سعه و احاطهء وجودى او تمام وجودها را مضمحلّ و مندكّ و فانى نموده است . و در دعا نيز وارد شده و روايت هم دلالت دارد كه وَاحِدٌ لَا بِعَدَدٍ ؛ قَآئِمٌ لَا بِعَمَدٍ\r\n\r\nدر بيان مطلب تشكيك وجود و مطلب وحدت عرفاء بالله\r\nعلّامه : در قضيّهء تشكيك در وجود ، درجهء اعلاى از وجود كه قوّةً و شدّةً و كثرةً و به انحاء جهات ، از جميع مراتب برتريّت دارد و در ناحيهء علّت قرار گرفته و بقيّهء موجودات معاليل او هستند ، منافات با صرافت در وجود ندارد ، بلكه همان معنى صرافت را حائز است .\r\nبه جهت آنكه اين سلسلهء مُشَكّكهء از وجود ، بنا بفرض ، از ضعف رو بكمال مىروند ، و هر درجه مادون ، معلول ما فوق خود ، و هر درجهء ما فوق ، علّت درجهء مادون خود مىباشد ؛ و چون به اثبات رسيده است كه معلول با تمام وجوده - بدون جهات نقصانى خود از حدود عدميّه و ماهويّه - در علّت حاضر است ، و علّت علم حضورى به معلول خود دارد ، بنابراين ، واجب الوجود كه غاية الغايات و مبدأ المبادى است علّت فاعلى و علّت غائى تمام مراتب از سلسلهء وجود مىباشد ، و در اين صورت واجد جميع كمالات و انّيّات و تحقّقات مراتب مادون خود است ، و بنابراين ، چيزى از كمال در هيچ يك از مراتب يافت نمىشود مگر آنكه در ذات واجب الوجود بالفعل موجود است ؛ و\r\n\r\n","description":"","footnote":"","page_name":" 223 ","page_number":247},
  {"content":"\r\n\r\nاينست معنى صرافت در وجود .\r\nدرجهء اعلاى از وجود ، بدين طرز كه گفته شد منافات با صرافت در وجود ندارد ، و نبايد هم داشته باشد .\r\nچون مراحل وجود را يك يك اگر حساب كنيم ، هر كمال پائينى در نزد بالائى هست و كمال بالائى در نزد پائينى نيست ، و آن بالائى نيز كمالش در نزد بالاتر از آن هست ؛ و لا عكسَ .\r\nو آن بالاتر نيز همچنين است ، كه كمال بالا را كه پائين‌تر از خود است دارد و لا عكسَ .\r\nو همينطور به همين ترتيب سلسله مىرود بالا ؛ و هر بالائى كمال مادون خود را دارد و لا عكس ، تا برسد به درجهء بالائى كه بالاى آن چيزى موجود نباشد .\r\nچون نمىتواند اين سلسله بى نهايت بالا رود ؛ و تسلسل محال است ؛ لابدّ منتهى مىگردد به فوقى كه ما فوق او چيزى نيست ، و در اين صورت آن فوق ، تمام كمالات و تحقّقات درجات مادون خود را طُرّاً دارد . ولى هيچيك از درجات مادون با كثرت و تعدادشان كمال آن درجهء فوق را ندارند .\r\nو اين تحقّق جميع كمالات در آن مرتبه ، همان معنى صرافت در وجود است .\r\nچون هر چه از وجود و كمال و شدّت و غنَى و قوّت و سائر انحاء كمالات را فرض كنيم در آنجا هست . چون بنا بفرض علّت است ؛ و علّت واجد جميع كمالات معلول است .\r\nو نبايد گفت كه : آن درجهء فوق از كمال ، گرچه كمال مادون خود را دارد ، ولى عين مادون خود را ندارد و بنابراين به اين حدّ محدود مىشود .\r\nچون مادون غير از كمال چيزى نيست . زيرا كه مىدانيم حدود عدميّه و\r\n\r\n","description":"","footnote":"","page_name":" 224 ","page_number":248},
  {"content":"\r\n\r\nماهويّهء درجات مادون كه چيزى نيستند ؛ وجود نيستند ؛ آنها امور عدميّه هستند و آنچه را كه مادون در حيطهء خود دارد از نفس تحقّق و وجود و آثار وجوديّه ، همهء اينها در ما فوق موجود است .\r\nپس مادون يك مرتبه‌اى است از كمال وجودى كه مىگوئيم : غَنىّ است ، شديد است ، كثير است ، قريب است ، مقدّم است ، و غير ذلك از تعابير مختلف ؛ و تمام اينها لا بِحدودِها الْعَدميّةِ و الْماهُويّة در مرتبهء ما فوق بالفعل موجود است ، و ما فوق به او علم حضورى دارد ؛ يعنى در حيطهء قدرت و تسلّط ، و در مشت اوست .\r\nو همان مثال نور را كه زده‌اند تقريباً مطلب را روشن مىكند .\r\nچون اين سلسلهء نور خورشيد را كه از آنجا به زمين رسيده است اگر فرضاً صد درجه فرض كنيم ، ما در اين صورت در روى زمين نور يك درجه داريم ، بالاتر دو درجه ، بالاتر سه درجه ، بالاتر چهار درجه ، پنج و شش و همينطور برود بالا تا برسد بخورشيد كه نور آن صد درجه فرض شده است .\r\nهر يك از اين طبقات نور در بين راه ، نور درجات پائين‌تر را دارند و لا عكس .\r\nو در درجهء صدم كه آخرين درجه است ، ما نورى را نداريم كه در آنجا نباشد ؛ و آنجا منبع نور است و كمال نور است . پس يك سلسله مراتبى است بَعْضُها فَوْقَ بَعْض كه آن ، مراتب نور را تشكيل مىدهد .\r\nو هر طبقهء بالاتر علّت براى پيدايش طبقهء پائين‌تر شده است ، و طبقهء پائين‌تر از همه فاقد تمام كمالات درجات فوق است ؛ و طبقهء بالاتر از همه واجد جميع كمالات مادون است .\r\nمعنى يك درجه ، يك درجه از كمال ؛ و معنى دو ، دو درجه از كمال ؛ و معنى صد ، صد درجه از كمال است كه همهء كمال‌هاى مراتب صدگانه در او\r\n\r\n","description":"","footnote":"","page_name":" 225 ","page_number":249},
  {"content":"\r\n\r\nمُنطوى و موجود ؛ و اين معنى صرافت است .\r\nمعنى صرافت آنست كه حيثيّت تقييد نداشته باشد ؛ و چون مىبينيم كه درجهء آخر كه درجهء صدم است به هيچوجه حيثيّت تقييد ندارد ، ديگر منافات با صرافت ندارد ، بلكه خود ، صرافت است .\r\nاين مثالِ مراتب نور حسّى بسيار مثال خوبى است ، و مطلب را تقريب مىكند . و اين مثال نور حسّى عنوان براى نور واقعى و حقيقى كه حقيقت وجود است مىباشد .\r\n\r\nمعنى صحيح توحيد فقط در وحدت عرفاء بالله متحقّق است\r\nتلميذ : در قضيّهء تشكيك وجود ، مراتب كثيرهء وجود داراى هستى واقعى و اصالت هستند ؛ و وجود واحد حقيقةً با خودِ وجود كه ما به الاشتراك بين جميع مراتب است ، موجب اختلاف مراتب گرديده ، و بنابراين ، حقيقت وجود بالشّدَّة و الضّعف و التّقدُّم و التّأخُّر و غيرها اختلاف واقعى پذيرفته است . و بنابراين ، اين وجود واحد مشكّك ، داراى افرادى است كه اشخاص مختلفه از وجود بوده ، و مفهوم وجود و موجود بر اين افراد صادق است .\r\nو اصل طبيعت وجود خارجى كه واحد و بسيط است و اين سلسله از وجود را تشكيل داده است ، بدون شكّ داراى وحدت بالصّرافه مىباشد ؛ چون ديگر چيزى نيست در قبال آن ، تا از اين جهت بعنوان عدد مُعَنون گردد . و اين طبيعت خارجى طورى است كه : كُلُّ ما فَرَضْتَ لَهُ ثانيًا عادَ أوَّلًا وَ كُلُّ ما فَرَضْتَهُ خارِجًا عَنْهُ كانَ داخِلًا فيه ؛ بعلّت آنكه صِرف است ؛ و معنى صرف اينچنين است .\r\nو امّا درجهء بالاى از وجود كه واجب فرض شده است گرچه بدون شكّ واجد تمام كمالات درجات مادون خود هست ، و تمام مراتب با اسقاط حدود عدميّه و ماهويّه در آنجا بالفعل موجود است ، ليكن بدون شكّ يك چيزى در بين هست كه آن درجهء بالا را از درجات ديگر امتياز داده است . و آن ، غير از\r\n\r\n","description":"","footnote":"","page_name":" 226 ","page_number":250},
  {"content":"\r\n\r\nاسم و عنوان غيريّت نيست كه آن وجود را از وجود مراتب پائين ، يا آن مرتبهء از وجود را از مراتب پائين متمايز گردانيده است .\r\nبطوريكه گرچه وجودهاى پائين در آن بدون حدودها وجود دارند ، ولى با وجود اين حدود ، خارج از آن مىباشند ؛ و نفس اين خروج مستلزم حدّ و فاصله‌اى است كه اين دو را از هم جدا مىكند ؛ و اين منافات با صرافت دارد . لذا صرافت ديگر در قبالش عددى نمىتوان فرض كرد ؛ و ما در اينجا عنوان عدد را آورده‌ايم .\r\nگرچه اين وجود در بالا قرار گرفته و جنبهء عِلّيّت دارد ، ولى بالاخره بين علّت و معلول نيز عدد موجود است . و نفس منطوى بودن معلول در علّت با اسقاط حدوده موجب اتّحاد و وحدت معلول با علّت نمىگردد .\r\nو چون بدون شكّ بايد ذات واجب را واحد بالصّرافه بدانيم ، پس گريزى نيست از آنكه مُنطبَقٌ عَليْه عنوان وجود را موجودى بدانيم كه صرافت داشته باشد ، و شخص واحدى باشد كه تمام موجودات و ممكنات را در بر داشته باشد .\r\nو بعبارت واضحتر : يك وجود شخصى باشد كه عين وجوب باشد و تمام ممكنات ، مَظاهر و مَجالى و مَرائى او باشند ، نه آنكه خود داراى وجود باشند .\r\nو امّا بنا بر قضيّهء وحدت ، اين معنى محقّق است ، چون اوّلًا اثبات شده است كه وجود مساوق با تشخّص است ؛ و چون وجود واحد است لذا شخصِ واحد است ، و هو اللهُ تَعالَى شأْنُه الْعَزيز .\r\nو اين وجود شخصى صرافت دارد ، چون چيزى از او خارج نيست تا بدينوسيله بعنوان عدد معدود گردد . و تمام موجودات آينه‌ها و آيات او هستند ، و وجودى از خود ندارند ؛ و نسبت وجود و موجود به آنها مجازى و\r\n\r\n","description":"","footnote":"","page_name":" 227 ","page_number":251},
  {"content":"\r\n\r\nاعتبارى است ، و مُهر فقر و نيستى و نياز و احتياج بر پيشانى همه نگاشته شده است .\r\nو بنابراين ، عقيده به تشكيك وجود مُعَرِّف توحيد خالص نيست . و بالاخره در ذات واجب فى الجمله حدّى و عددى را مستلزم است ؛ گرچه اين حدّ و عدد خفىّ و لطيف باشد .\r\n\r\nدر حقيقت توحيد حضرت حقّ تعالى و تقدّس\r\nو امّا بنا بر وحدت عرفاء بالله و شاگردان كلاس تعليم أمير المؤمنين عليه السّلام در « نهج البلاغة » و غيره ، و دقائق كلام حضرت صادقَين عليهِما السّلام كه مفسّر قرآن كريم در توحيد بوده‌اند ، مذهب تشكيك در وجود رونقى ندارد ؛ بلكه اصول و اسَس آن را منهدم مىكند ؛ و بنا بر توحيد مىگذارد .\r\n     قُلْ هُوَ اللَّهُ أَحَدٌ * اللَّهُ الصَّمَدُ * لَمْ يَلِدْ وَ لَمْ يُولَدْ * وَ لَمْ يَكُنْ لَهُ كُفُواً أَحَدٌ .      « 1 »\r\n هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ .  « 2 »\r\nغيرتش غير در جهان نگذاشت\r\n . كُلُّ ما فى الْكَوْنِ وَهْمٌ أوْ خَيال * أوْ عُكوسٌ فى الْمَرايا أو ظِلال « 3 »\r\nنشانى داده‌اند اهل خرابات * كه التَّوْحيدُ إسْقاطُ الإضافات\r\nوجود اندر كمال خويش سارى است * تعيّن‌ها امور اعتبارى است \r\nعلّامه : ما هم از اين شعرها ياد داريم ! ولى متأسّفانه با شعر كار درست\r\n\r\n\r\n","description":"","footnote":"\r\n( 1 ) سورهء 112 ، از قرآن كريم : « بگو اوست خداوند ، يگانه . خدا صَمد است . نمىزايد و زائيده نشده است . و هيچكس براى او انبازى نيست . »\r\n( 2 ) آيهء 3 ، از سورهء 57 : الحديد : « اوست اوّل و آخر و ظاهر و باطن ؛ و او به هر چيز داناست\r\n( 3 ) . هر چه در عالم تكوين موجود است همه يا وهم است و يا خيال ، و يا عكس‌هائى در آينه هاست ، و يا سايه هائيست . »\r\n","page_name":" 228 ","page_number":252},
  {"content":"\r\n\r\nنمىشود .\r\nالبتّه در وجود نمىتوان گفت كه داراى اشخاص مختلف است ؛ تعدّد اشخاص در وجود ، و وجود هر شخص از اشخاص وجود در هويّت مطلقهء وجود ، قابل قبول نيست ؛ و اگر قبول قول به تشكيك وجود ، لازمه‌اش قبول اشخاص متعدّد براى وجود است اين قابل قبول نيست .\r\nو در آن تقريبى كه سابقاً بنده نوشته بودم در رسالهء « ولايت » گويا صرافت وجود منافات با فرض درجهء اعلا براى وجود نداشت .\r\n\r\nبيان كافى در اطراف تشكيك و وحدت وجود\r\nو اين حرفى كه در خصوص مراتب زديم به منظور اثبات تشكيك وجود بوده است . گويا موضوع اينست كه ما اگر وجودى فرض كنيم ، و يك وجود ديگرى بخواهيم فرض كنيم اين وجود اوّلى پائين‌تر از وجود دوّمى است و مشمول آنست . و هر چه دارد مال آنست . و در مرحلهء دوّم و غيره ، ما بين فرض دوّم و فرض سوّم همان حرف‌ها بعينه مىآيد ، با يك مرتبه از مراتب كه فوق مرتبهء اوّلى بود ؛ در آنوقت همينطور مراتب رفته رفته بالا مىرود تا مىرسد به مرتبه‌اى كه در فوق آن مرتبه ، ديگر نيست ؛ و واجب الوجود بايد آن مرتبه بوده باشد .\r\nو در نتيجه مراتبى از وجود مفروض خواهد شد كه آن مرتبهء عالى كه أعلى المراتب است ، مرتبه ايست كه مرتبهء واجبى است ، و اگر صرافت هم فرض كنيم بايد آنجا فرض كنيم . قائلين به تشكيك وجود اينجور مىگويند .\r\nالبتّه اين معنى به تنهائى كافى نيست براى اثبات تشكيك وجود ، و اثبات صرافت . اين يك نظريّه ايست ؛ ولى أعلى المراتب كه گفتيم آن را در صفّ آورديم .\r\nيك صفّى است از وجود ، همينطور پلّه پلّه بالاتر مىرود ، تا بالاخره به جائى مىرسد كه حتماً و قهراً اعلاى اين مراتب باشد ، و ديگر بالاتر از آن اعلا\r\n\r\n","description":"","footnote":"","page_name":" 229 ","page_number":253},
  {"content":"\r\n\r\nنداشته باشيم . اين طبع اين مسأله است ، و طبعاً درجهء اعلا صرافت خواهد داشت زيرا تمام كمالات را حائز است . و لا يَشُذُّ عَنْ حيطَةِ كَيْنونَتِهِ وَ تَحَقُّقِهِ وُجودٌ ؛ وَ كُلُّ ما فَرَضْتَهُ مِمّا فيهِ شآئِبَةُ الْوُجودِ وَ الْكَمالِ مَوْجودٌ تَحْتَ عُنْوانِ تَشَخُّصِهِ وَ تَحَقُّقِهِ . البتّه مسأله دقيق است ؛ بايد تأمّل و دقّت بيشترى شود ؛ إن شاء الله روى آن فكر خواهم كرد .\r\nتلميذ : آيا انتزاع مفاهيم متكثّره از ذات اقدس حقّ جلَّ و عَلا ممكنست ؟ اگر ممكن است به چه اعتبار و عنايتى است ؟ و اگر ممكن نيست كيفيّت پيدايش اسماء و صفات حضرت حقّ جلّ و عزّ چگونه بوده است ؟ و آيا اسماء و صفات كه مفاهيمى هستند كه بدون شكّ داراى منطبَقٌ عَليْه خارجى مىباشند ، با ذات اقدس حقّ معيّت و عينيّت دارند ، يا آنكه آنها در مرتبهء متأخّرهء از ذات بوده ، و جزء تعيّنات ذات محسوب مىگردند ؟\r\nچون مىدانيم انتزاع مفاهيم كثيره از ذات واحد بسيط من جميع الجهات محال است . بعلّت آنكه مصداق ، هويّت و خارجيّت مفهوم است . و بنابراين ، تعدّد مفاهيم ، بالملازمه موجب تعدّد مصاديق مىگردد ؛ پس چگونه متصوّر است از مصداق واحد ، مفاهيم كثيرى انتزاع شوند ، و حال آنكه مصداق همان هويّت خارجيّهء مفهوم است ؟\r\nو اين همان طريقه ايست كه مرحوم صدر المتألّهين و مرحوم حاجى سبزوارى رحمةُ الله عَليهما مشى نموده‌اند .\r\nو بنابراين اساس ، انتزاع عالم و قادر و سائر صفات و اسماء خداوند به اعتبار تعلّقشان به افعال حقّ تعالى است ، پس چون در فعل خدا ، جنبهء علمى و قدرتى هست و فعل ، معلوم و مقدور مىباشد ، پس بالملازمه بايد گفت :\r\n\r\n","description":"","footnote":"","page_name":" 230 ","page_number":254},
  {"content":"\r\n\r\nخداوند عالم و قادر است .\r\nمرحوم آقا سيّد أحمد طهرانى كربلائى اصرار دارند بر عدم عينيّت اسماء و صفات با ذات حقّ متعال ، و آقا حاج شيخ محمّد حسين إصفهانى اصرار بر عينيّت دارند ؛ و انتزاع مفاهيم كثيره را از ذات واحد ، به اعتباراتى محال نمىدانند .\r\n\r\nبالاتر بودن ذات اقدس إلهى از هر اسمى و رسمى و تعيّنى\r\nعلّامه : هيچ ترديدى نيست بر اينكه انتزاع مفاهيم كثيره از ذات واحد بسيط من جميع الجهات متصوّر نيست .\r\nو مسلّماً نزاع عينيّت و عدم عينيّت صفات و اسماء با ذات اقدس حضرت احديّت ، در تمام اسماء و صفات نيست ؛ در صفات و اسماء فعليّه چون رازق و حاكم و خالق و غافر و نظائرها نيست .\r\nبلكه در اسماء و صفات ذاتيّه است ، چون علم و قدرت و حيات و سمع و بصر .\r\nپس صفات فعليّه كنار مىروند ، و صفات ذاتيّه مرجعش به همين پنج صفت اخير ميگردد ؛ و چون ميدانيم كه سمع و بصر هم مرجعش به علم است پس فقط سه صفت ذاتى مىماند و بس : حيات و علم و قدرت .\r\nو البتّه باز صحبت در علم ذاتى و قدرت ذاتى است ؛ چون آنها بدون شكّ - چون حيات كه صفت ذاتى است - رجوعشان به ذات است .\r\nو براى روشن شدن اين مطلب بطور كلّى مىگوئيم :\r\nمفاهيم بطور كلّى مَثار كثرت هستند ، و هر مفهومى ذاتاً ، بالضّروره از مفهوم ديگر جدا و منعزل است .\r\nپس انطباق هر مفهومى بر مصداق ، خالى از شائبهء تحديد نيست ؛ و اين امر براى شخص متأمّل ضرورى است . و بنابراين ، عكس اين قضيّه چنين خواهد بود كه انطباق مفهومى بر مصداقى كه در ذات خود غير محدود است ،\r\n\r\n","description":"","footnote":"","page_name":" 231 ","page_number":255},
  {"content":"\r\n\r\nحتماً از مرحلهء ذات او متأخّر خواهد بود ؛ و از طرفى ديگر نيز مىدانيم كه مرتبهء محمول از مرتبهء موضوع متأخّر است .\r\nبنابراين چون رتبهء ذات واجب الوجود ، بملاحظهء آنكه وجودش وجود بالصّرافه است ، غير محدود مىباشد ، پس آن وجود صرف ، از هر تعيّن اسمى و وصفى و از هر تقييد مفهومى بالاتر است ؛ حتّى از خود همين حكم .\r\nچون اينكه مىگوئيم : بالاتر است ، اين نيز حكمى است كه بر آن موضوع مىكنيم ؛ و آن ذات بحت بسيط از اينكه موضوع براى اين حكم ما گردد و اين محمول بر آن حمل شود ، عالىتر و راقىتر است .\r\nپس آن حقيقت مقدّس اطلاق دارد ، از هر تعيّنى كه فرض شود ، حتّى از تعيّن همين حكمى كه نموده‌ايم و از اين اطلاقى كه بر او حمل كرده‌ايم .\r\nو از اينجا دستگير مىشود كه آن عينيّتى كه بواسطهء برهان ثابت مىشود كه بين ذات و صفات موجود است ، فقط از يك طرف است ؛ يعنى ذات عين صفات است و ليكن صفات عين ذات نيستند .\r\nبدين معنى كه ذات بذات خود ثابت است ، و ليكن صفات بذات ثابت هستند .\r\nتلميذ : آيا از راه دليل الْواحِدُ لا يَصْدُرُ مِنْهُ إلّا الْواحِدُ كه البتّه برهانى است ، مىتوان اثبات نمود كه فقط از ذات بحت بسيط كه واحد است ، فقط مىتواند يك مفهوم انتزاع شود ؛ و انتزاع مفاهيم كثيره از ذات بسيط محال است ؟\r\nعلّامه : البتّه آن دليل در باب علّت و معلول است نه در باب انتزاعيّات ؛ ولى البتّه شايد ملاك آن استدلال و مقدّمات آن اينجا نيز جارى شود ، گرچه از اين طريق استدلال ننموده‌اند . * * *\r\n\r\nمقصود از \" تجلّى \"\r\nتلميذ : مطلبى كه در كتب عرفانيّه بسيار به چشم مىخورد ، و در كتب\r\n\r\n","description":"","footnote":"","page_name":" 232 ","page_number":256},
  {"content":"\r\n\r\nفلاسفه نيز آمده است كه لا تَكْرارَ فى التَّجَلّى ؛ منظور از تجلّى در اين كلام چيست ؟\r\nعلّامه : منظور تجلّى وجودى است . يعنى در تحقّق خارجى ، وجود يك وجود است ؛ دو مرتبه نمىشود يك موجود تحقّق پيدا كند . وجود زيد يكى است ، يك تحقّق دارد ؛ نمىشود دوبار زيد تحقّق داشته باشد ؛ با اينكه زيد يكى است ولى دوبار تحقّق داشته باشد ، اين معنى ندارد . زيد يكى است ؛ دوبار زيد نداريم ؛ دو تا أمير المؤمنين نداريم .\r\nمعنى آن اين نيست كه وجود شخص ، متعيّن به دو أيْن يا دو مَتَى ( دو مكان يا دو زمان ) نمىشود . آن دليل ديگرى دارد ، ولى آن را تكرار در تجلّى نمىگويند .\r\nاگر يك جوهر دو عرض داشته باشد ، اين را تكرار در تجلّى نمىگويند ، مثل اينكه زيد در آنِ واحد در دو زمان يا در آن واحد در دو مكان بوده باشد .\r\nيعنى يك جوهر دو جوهر نمىشود ؛ يك تحقّق وجودى ، دو تحقّق وجودى نمىشود ؛ تحقّق وجودى يكى بيش نيست ؛ تكرار ندارد .\r\nعدد يك ، عدد دو نمىشود ؛ وجود و تحقّق ، واحد است ؛ تحقّق واحد دو تا نمىشود .\r\nپس تمام عالم كون ، يك تجلّى است ؛ از اوّل عالم خلقت تا انتهاى آن ، هر تحقّقى يك تحقّق است ، تكرار ندارد ؛ يك واحد است ، يك هويّت واحده است . اگر تمام عالم را نظر كنيم يك هويّت است و يك تحقّق دارد ؛ بعضش را نظر كنيم يك هويّت و يك تحقّق دارد .\r\nاين همه عكس مىو نقش مخالف كه نمود يك فروغ رخ ساقى است كه در جام افتاد\r\n\r\n","description":"","footnote":"","page_name":" 233 ","page_number":257},
  {"content":"\r\n\r\n* * * \r\nدر حقيقت معنى « النَّفْسُ جِسْمانيَّةُ الْحُدوثِ رَوْحانيَّةُ الْبَقآءِ »\r\nتلميذ : در اينكه النَّفْسُ جِسْمانيَّةُ الْحُدوثِ روحانيَّةُ الْبَقآءِ كه بسيار مطلب با ارزش و استوار و متينى است ، و بر اساس حركت جوهريّه كه مرحوم آخوند رضوانُ الله عَليه پايه‌هاى آن را مستحكم و قواعد آن را مُشيَّد نموده‌اند ، و آياتى از قرآن كريم كه بر آن دلالت دارد ، اين مطلب ثابت شده است ؛ بهترين و روشن‌ترين آيات براى رسانيدن اين معنى كدامست ؟ « 1 »\r\n\r\nابتداء و اصل آفرينش انسان از زمين است\r\nعلّامه :\r\n   وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ * ثُمَّ جَعَلْناهُ نُطْفَةً فِي قَرارٍ مَكِينٍ * ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ .    « 2 »\r\n\r\n\r\n","description":"","footnote":"\r\n( 1 ) قدماءِ از فلاسفهء الهىِ يونان و اسلام چون بو على معتقد بودند كه خلقت نفس جداى از بدن و از عالم تجرّد مىباشد و براى انجام افعال خود به بدن تعلّق مىگيرد و در حقيقت بدن آلتى است براى كارهاى نفس ، ولى صدر المتألّهين اثبات كرد - به واسطهء حركت در جوهر - كه : نفس در اصل ماهيّت وجودى خود نياز به بدن دارد و اصولًا با بدن تحقّق مىيابد ، و انسان عبارت است از يك موجود تدريجى كه اوّلش مادّه و آخرش عقل است . نفس آدمى از نطفه كه يك تك سلّول است شروع شده ، و پس از تكوّن و عبور از مراحل حسّ و خيال و وهم ، به مرتبهء عقل مىرسد و مجرّد مىگردد و پيوسته باقى مىماند .\r\nنفس انسان مانند پروانه كه در پيله است و مانند جنين كه در رحم است و مانند مغز بادام و گردو كه در به دو تكوّن آميخته با پوست مىباشند بوده و با بدن تكوّن و تحقّق مىپذيرد و سپس در سير تكاملى خود حركت مىكند و مدّتى با بدن بوده و پس از آن ، به واسطهء استكمال جوهرى ، قائم به خود مىگردد و از بدن مستغنى مىشود ، و مانند روغن بادام و روغن گردو جدا مىشود ؛ و يا همچون پروانه كه از پيله خارج شود و يا حيوانى كه پوست عوض كند ، بدن را خلع مىكند و بدون مادّه يعنى بدون بدن زندگى مىكند و مجرّد مىشود .\r\n( 2 ) آيات 12 تا 14 ، از سورهء 23 : المؤمنون : « و به تحقيق كه ما انسان را از جوهره و عصارهء گل آفريديم . و پس از آن او را نطفه‌اى در مكان مستقرّ قرار داديم . و سپس آن نطفه را عَلَقه آفريديم و سپس آن علقه را مُضْغَه آفريديم و سپس مضغه را استخوان‌ها آفريديم و سپس روى استخوان‌ها را از گوشت پوشانيديم ، و سپس ما آن را بخلقت ديگرى مبدّل ساخته و انشاء نموديم ؛ پس با بركت و مبارك باد الله كه او بهترين خلقت كنندگان است . »\r\n","page_name":" 234 ","page_number":258},
  {"content":"\r\n\r\nدر اينجا خدا مىفرمايد : ما انسان را از گِل خالص آفريديم ، پس اصل آفرينش انسان از سلالهء گل است . و معلوم است كه گل جسم است ، پس حدوث انسان از گل شروع شده و آن جسم است .\r\nو پس از آفرينش او از گل ، ما آن را ، يعنى آن انسان گلى را نطفه نموديم . در اينجا هم ملاحظه مىشود تبديل به جسم شده است ، چون نطفه جسم است . پس بر اساس حركت جوهريّه ، گل تبديل به نطفه شده است ؛ يعنى جسمى تبديل به جسم ديگر شده است .\r\nو پس از آن ما نطفه را به شكل عَلَقه يعنى به شكل خون بسته شده آفريديم ؛ در اينجا نيز جسمى تبديل به جسم ديگر شده است .\r\nو پس از آن ما علقه را مُضْغه يعنى پاره گوشت جويده شده آفريديم ؛ در اينجا نيز جسمى تبديل به جسم ديگر گرديده است .\r\nو پس از آن ما مضغه را استخوان آفريديم ؛ در اينجا نيز جسمى تبديل به جسم ديگر شده است .\r\nو چون خداوند بر روى استخوان گوشت پوشانيد ، مىفرمايد : در اينحال ما اين انسان را تبديل بخلقت ديگرى نموديم ، يعنى اين انسان جسمى را روحانى كرديم و حقيقت و روح اين اجسام تبديل به نفس ناطقهء انسانى گرديد .\r\nپس در  ثُمَّ أَنْشَأْناهُ خَلْقاً آخَرَ  مادّه كنار مىرود ، و آن مادّه تبديل به نفس مجرّد مىگردد .\r\n\r\n","description":"","footnote":"","page_name":" 235 ","page_number":259},
  {"content":"\r\n\r\nو بنا بر آنچه از آيه بدست مىآيد ، آنچه را كه حكماء قدماء مىگفتند : كه چون انسانى بخواهد پديد آيد ، اوّل وجود جنينى او تحقّق پيدا مىكند ؛ تا بسرحدّيكه مستعدّ براى وُلوج و دميدن روح مىگردد ، و در آن وقت در يك آن ، بلافاصله خداوند متعال نفس را ايجاد مىكند مُتَعَلِّقًا بِالْمادَّة ؛ اين مطلب خلاف آيهء مباركه است .\r\nقدماء از حكماء مىگفتند : انسان مركّب است از روح و بدن ؛ ولى آيه تركيب را نمىرساند ، بلكه با صراحت تبديل را مىرساند .\r\nمىفرمايد : انسان از سلالهء گل است ؛ بعد همين ، چنين مىشود چنين مىشود . همينطور خلقت خدائى بر اساس مجراى مادّى سير مىكند ؛ قدم بقدم ، قدم بقدم ، تا مىرسد به جائى كه از مادّه مىپَرد . ثُمَّ أَنشَأْنَهُ خَلْقًا ءَاخَر مىگويد : مادّه اين شد ؛ خلقت ديگرى شد .\r\nدر اثر حركت جوهريّه مادّه تبديل به موجود مجرّد مىگردد ؛ جسم ، نفس ناطقه مىشود .\r\nاين آيه بسيار روشن است ، ولى در عين حال آيات ديگرى در قرآن كريم داريم كه اين معنى را مىرسانند ؛ از جمله اين آيه است :\r\n مِنْها خَلَقْناكُمْ وَ فِيها نُعِيدُكُمْ وَ مِنْها نُخْرِجُكُمْ تارَةً أُخْرى .  « 1 »\r\nچون در اين آيه بصراحت وارد است كه شما را از زمين آفريديم ، پس بدءِ آفرينش انسان جسم است . و از جمله اين آيه است :\r\n وَ اللَّهُ أَنْبَتَكُمْ مِنَ الْأَرْضِ نَباتاً .  « 2 »\r\nروئيده شدن انسان از زمين دلالت بر جسميّت و مادّى بودن اصل آفرينش انسان دارد .\r\n\r\n\r\n","description":"","footnote":"\r\n( 1 ) آيهء 55 ، از سورهء 20 : طه : « از زمين شما را آفريديم ، و در زمين باز مىگردانيم ، و براى بار ديگر از زمين بيرون مىآوريم . »\r\n( 2 ) آيهء 17 ، از سورهء 71 : نوح : « و خداوند شما را از زمين رويانيد رويانيدنى . »\r\n","page_name":" 236 ","page_number":260},
  {"content":"\r\n\r\nو از جمله چهار گونه تعبيريست كه قرآن مجيد دربارهء اصل خلقت نموده است : 1 -  مِنْ حَمَإٍ مَسْنُونٍ *  . « 1 » 2 -  مِنْ صَلْصالٍ كَالْفَخَّارِ  . « 2 » 3 -  مِنْ سُلالَةٍ مِنْ طِينٍ  . « 3 »  وَ بَدَأَ خَلْقَ الْإِنْسانِ مِنْ طِينٍ .  « 4 » 4 -  مِنْ سُلالَةٍ مِنْ ماءٍ مَهِينٍ .  « 5 »\r\nامّا  حَمَإٍ مَسْنُونٍ *  عبارتست از لَجَن متعفّن ، چون حَمَأ بمعنى لَجَن است و مَسْنُون بمعنى بدبو و يا بمعنى بد طعم است . و در هر حال اصل خلقت انسان از لجن متعفّن كه گلى است بدبو و يا بدطعم ، مىباشد .\r\nو امّا  صَلْصالٍ كَالْفَخَّارِ  ؛ صلصال عبارت از گلى است كه خشك شود و تَرَك تَرَك خورد و چون پا روى آن گذارند خِش خِش صدا كند ، و فخّار هم به معناى كوزهء كوزه‌گرى است .\r\nيعنى انسان را از گل خشك شده‌اى كه ترك خورد و مانند كوزه صدا كند آفريديم .\r\n\r\n\r\n","description":"","footnote":"\r\n( 1 ) ذيل آيهء 26 ، از سورهء 15 : الحجر : « و بدرستيكه ما انسان را از لجن متعفّن آفريديم » .\r\n( 2 ) ذيل آيهء 14 ، از سورهء 55 : الرّحمن : « انسان را از گل خشك شده و ترك خورده چون گل كوزه‌گرى آفريديم » .\r\n( 3 ) ذيل آيهء 12 ، از سورهء 23 : المؤمنون : « و بدرستيكه ما انسان را از جوهره و عصارهء گل آفريديم » .\r\n( 4 ) ذيل آيهء 7 ، از سورهء 32 : السّجدة : « و خداوند ابتداى آفرينش انسان را از گل قرار داد » .\r\n( 5 ) ذيل آيهء 8 ، از سورهء 32 : السّجدة : « و سپس نسل و ذرّيّهء آدم را از جوهره و عصارهء آب پست قرار داد . »\r\n","page_name":" 237 ","page_number":261},
  {"content":"\r\n\r\nو شش آيه در قرآن مجيد داريم كه دلالت مىكند بر اينكه اصل آفرينش انسان از خاك است ، و از جملهء آنها اين آيه است :  وَ اللَّهُ خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ جَعَلَكُمْ أَزْواجاً .  « 1 »\r\nيا اين آيه :  إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ .  « 2 »\r\n\r\nتبدّلات و تطوّرات انسان در اثر حركت جوهريّه\r\nبارى ، اين آيات مجموعاً مىرساند كه بدون ترديد اصل آفرينش نفس انسانى از جسم و مادّه بوده است . و آن مادّه كه صَلصال يا حَمأ مسنون و يا غيرهما بوده باشد ، در اثر تطوّرات و تبدّلاتى كه در جوهرش پيدا شد ، به صورت نطفه و سپس علقه و سپس مُضغه درآمد . و يا آدم أبو البشر را پس از آنكه از خاك آفريد با لفظ كُنْ كه همان نفس مشيّت الهيّه است لباس وجود پوشانيد ؛ و اين بواسطهء حركت در جوهر است .\r\nيعنى نفس جوهر در كينونت خود متحرّك است . اوّل آن جوهر مثلًا در ماهيّت سُلالهء گل بود سپس بواسطهء حركت در جوهر خود و در ذات خود بعالم نطفگى درآمد و بماهيّت نطفه مبدّل شد ، و پس از آن ، نطفه در جوهر و ذات بسوى علقگى حركت كرد و علقه شد و بماهيّت علقگى مبدّل شد ، و علقه بودن در اثر حركت در جوهر ، بماهيّت مُضغه بودن درآمد ، و سپس مضغه نيز در جوهر خود حركت كرد و تبديل به استخوان شد .\r\nو پس از رويانيدن گوشت بر روى استخوان ، يكباره مادّه تبديل به نفس مجرّد گشت :  ثُمَّ أَنْشَأْناهُ خَلْقاً آخَرَ  ؛ مادّه ، نفس ناطقه شد ، روح متعلّق به\r\n\r\n\r\n","description":"","footnote":"\r\n( 1 ) صدر آيهء 11 ، از سورهء 35 : فاطر : « و خداوند شما را از خاك آفريد و سپس از نطفه آفريد و سپس شما را جفت‌هائى قرار داد . »\r\n( 2 ) صدر آيهء 59 ، از سورهء 3 : ءَال عمران : « بدرستيكه مثال عيسى در نزد خداوند مثال آدم است كه او را از خاك آفريد . »\r\n","page_name":" 238 ","page_number":262},
  {"content":"\r\n\r\nمادّه شد ؛ روحى كه در قالب جسم است .\r\nو وقتى هم كه از اين عالم مىرود ، اين روح مجرّد يكباره مادّه را ترك مىكند و مىاندازد و مىرود . و مادّه بدون تعلّق نفس روى زمين مىماند ، و  ثُمَّ إِنَّكُمْ بَعْدَ ذلِكَ لَمَيِّتُونَ  تحقّق پيدا مىكند .\r\nو باز همان نفس ناطقه پس از تجرّد از مادّه و پس از مردن بواسطهء حركت در جوهر خود رو به استكمال مىرود ، و پس از گذرانيدن برزخ به صورت تجرّد قيامتى در مىآيد و لباس قيامتى مىپوشد ، و  ثُمَّ إِنَّكُمْ يَوْمَ الْقِيامَةِ تُبْعَثُونَ  متحقّق مىگردد . اينها همه بواسطهء حركت در جوهر است . تا وقتى كه انسان مادّهء محض شد حركت در مادّه بود ؛ و چون نفس ناطقه شد ، حركت جوهريّه‌اش در نفس ناطقه است .\r\nاين تبدّلات انسان را در اثر حركت جوهريّه مىتوانيم تشبيه كنيم بنور چراغى كه از فتيله خارج مىشود . چون اين نور اصلش زَيت بود و يا مثلًا دانه‌هاى روغن كرچك بود و يا هيزم بود و نفت بود .\r\nدر اثر صفاى احتراق ، آن روغن زيت و كرچك و نفت و غيرها تبديل به شعلهء نورانى مىگردد . و شعله هم تبديل به گاز مىشود ، و شعاعش را خارج نموده ، اطراف را روشن مىسازد .\r\n\r\nقوس نزول و صعود انسان در مدارج كمال\r\nتلميذ : و در اين صورت قوس نزول و صعود چه مىشود ؟ رواياتى داريم كه خداوند ارواح را دو هزار سال قبل از اجسادشان خلق كرد ، و همچنين روايات مختلف بمضامين ديگرى كه اجمالًا دلالت دارند بر آنكه ارواح زودتر از اجساد آفريده شده‌اند ؛ و بطور كلّى رواياتى كه دلالت دارد بر آنكه قبل از عالم طبع و مادّه عوالمى بوده است و انسان در آن عوالم بوده و گفتگوهائى داشته است ، و سپس از آن عوالم يكى پس از ديگرى نزول نموده تا بدين عالم وارد شده است .\r\n\r\n","description":"","footnote":"","page_name":" 239 ","page_number":263},
  {"content":"\r\n\r\nعلّامه : آن دسته از روايات هيچ منافاتى با قائل شدن به اصل جسمانى بودن بدء آفرينش انسان ندارد ، چون نه تنها انسان بلكه جميع موجودات عالم طبع و مادّه داراى جان و ملكوتى هستند ، و حقيقت روح و ملكوت ، از عالم مادّه و جسم نيست بلكه از عوالم بالاست كه نحوهء تعلّقى به مادّه پيدا كرده است . نطفه ملكوت دارد ، علقه ملكوت دارد ، سنگ و درخت و آب و زمين هر يك ملكوت دارند . حيوانات ، پرندگان ، كواكب و ستارگان هر يك داراى نفس مختصّهء به خود و ملكوت مىباشند .\r\nتمام اين جان‌ها و ملكوت ها ، از اين عالم جسم و جسمانيّت نيست ، بلكه از عوالم فوق است . هر كدام بحسب خود از نقطهء خاصّى نزول كرده ، و نحوهء تعلّقى بمادّه پيدا نموده‌اند .\r\nاز جمله نفس انسان از عوالم مجرّده بالاست . و چون ديد جهاتى را از كمال ، كه بواسطهء مجرّد بودن نمىتواند كسب كند و بدست بياورد ، و آن جهات در عوالم كثرت و پائين است ؛ لذا براى بدست آوردن كمالاتِ كثراتى رو به پائين نزول نمود ، و پس از كسب آنها دوباره رو به بالا صعود نموده بحضور حضرت حقّ نائل مىشود . پس در واقع بالائى بوده و آمده به پائين و بعد به بالا بازگشت نموده است .\r\nتوضيح آنكه : اين روح مسكين بحسب ظاهر در وهلهء اوّل بالا بوده و بعد پلّه پلّه پائين‌تر آمده و وجههء او در اين سير رو به نزول بوده است . و در طىّ اين مراحل نزوليّه ، نظرى نداشت جز آنكه كثراتى را كه از راه مادّيّت ، متعلّق به مادّه مىشود بدست آورد ؛ غرضش و نظرش فقط اين بود .\r\nچون اگر انسان همان انسانيّت را داشت و ماوراى انسانيّت چيزى نداشت ، از اين كثرات فائده‌اى نمىبرد ( اين كثراتى كه در اين نشأه از انسان صادر مىگردد ) . انواع و اقسام اعمال و افعال و اوصاف را ، روح مجرّد خارجى\r\n\r\n","description":"","footnote":"","page_name":" 240 ","page_number":264},
  {"content":"\r\n\r\nدر دست نداشت .\r\nروح به اين عالم كثرات پائين آمد كه اينها را جمع و جور كند و ببرد به عالم بالا ، و بعد از بالا كه بخواهد به پائين بيايد آنها را جمع آورى مىكند و با خود به پائين مىآورد ؛ و مسأله را تمام مىكند .\r\nدر هنگام نزول به اين عالم در مسير خود از هر عالمى كه عبور كند رنگ آن عالم را به خود مىگيرد ، و از هر مرحله‌اى كه بگذرد فردِ آن مرحله مىگردد . و چون در قوس نزول به عالم مثال رسد ، عيناً مانند يكى از موجودات مثاليّه داراى صورت مىشود و يك فرد از افراد عالم مثال است .\r\nو چون به اين عالم طبع و مادّه رسيد عيناً يك فرد مادّى است ؛ مادّهء محض است . حقيقت او نطفه است ؛ و آن روح مجرّد آنقدر نزول نموده كه اينك فقط روح نطفه شده است ، و آن روح نطفه در اثر حركت جوهريّه بصورت‌ها و ماهيّت‌هاى مختلفى تبديل و تغيير مىيابد ، تا دو مرتبه از مادّه مىپَرَد و مجرّد مىشود ، و آن وقتى است كه در جنين حركت و جنبش اختيارى پيدا مىشود و روح بوجود مىآيد .\r\nپس انسان در وقتى كه نطفه است حقيقتش تا به اين سرحدّ نزول كرده و واقعاً نطفه شده است . و بعد از تبدّلات و تغيّرات صورى چون به أَنشَأْنَهُ خَلْقًا ءَاخَرَ مىرسد ، حقيقةً ، همين استخوانِ گوشت روئيده شده بر آن ، تبديل به نفس ناطقهء مجرّده مىگردد و مراحل بعدى را نيز مىپيمايد . نه آنكه جسم جداست و روح در آن دميده مىشود ، و روح منفصل از جسم و بدن باشد ، و چند روزى با هم اجتماع كرده و سپس متفرّق شوند .\r\nكمالات انسان بواسطهء نشأهء كثرت است . اگر پائين نيامده بود و مادّهء محض نشده بود و سپس از اينجا دوباره سير خود را به عوالم بالا شروع ننموده بود ، كمالى نداشت .\r\n\r\n","description":"","footnote":"","page_name":" 241 ","page_number":265},
  {"content":"\r\n\r\nروح كه از بالا به پائين آمد يك واحد بيشتر نبود ؛ پائين كه آمد شروع كرد به اخذ فعليّت‌ها و اخذ خصوصيّات و كسب كثرات ؛ اينها همه را جمع آورى كرد و بار كرده رو به سمت بالا رفت كه رفت .\r\n\r\nدر باقى بودن أعيان ثابته در هنگام فناء در ذات احديّت\r\nتلميذ : چطور روح انسان اين مكتسباتِ از كثرات را با خود بالا مىبرد ؟ عالم بالا كه عالم كثرات نيست ؛ كثرت و لوازم كثرت و آثار كثرت از مختصّات عالم كثرت است ؛ و در عالم فنا كثرتى وجود ندارد .\r\nدر آنجا زيد نيست ، عَمرو نيست ، بَكر نيست ؛ اينها قبل از مقام فناء فى الله است ؛ در فنا چيزى نيست و بعد از فناء ، در عالم بَقاء بالله باز هم اين كثرات متصوّر است ؛ باز هم زيد ، عَمرو ، بكر ، آثار و لوازم كثرت هر يك بجاى خود محفوظ است .\r\nدر عالم بقاء بعد الْفناء جميع كمالات موجود است ؛ شؤون و آثار همه بجاى خود مشخّص و معيّن و محفوظ است . در عالم فناء ، كمال اختصاص به خدا دارد ؛ در آنجا هيچ چيز جز خدا نيست كه صاحب كمال باشد .\r\nاصولًا در عالم فناء چيزى نمىتواند داخل شود چون فناست ، چون ذات اقدس حضرت احديّت است ، پس چگونه مىتواند زيد در آنجا برود و آثار كثرات مكتسبهء خود را از علوم و معارف و فنون با خود ببرد ؟\r\nو معلوم است كه از اوّل كمال مال خدا بوده و خواهد بود ، و كسى ديگر حقّ كمال ندارد . فقط نسبت كمال را مَجازاً در عالم كثرت ، مردم به خود مىدادند ، و پردهء غفلت و اوهام آنانرا از ديدن جمال حقّ كور نموده بود ؛ پس از كشف غِطاء و رفع حجاب معلوم شد كه كمال اختصاص بذات حقّ دارد حقيقةً ، و نسبتش به غير حقّ نسبت مجازى است مطلقاً . و در نَفْس كمال كه وصول بمقام فَناءِ فى الله است ديگر هيچ يك از شوائب كثرت نيست ؛ همه مضمحلّ و\r\n\r\n","description":"","footnote":"","page_name":" 242 ","page_number":266},
  {"content":"\r\n\r\nو در صورت فناء ديگر فاصله و حجابى نمىماند ، و تمام حُجب از بين مىرود ، و حتّى حجاب انّيّت ديگر آنجا نيست\r\n . بَيْنى وَ بَيْنَكَ إنّيّى يُنازِعُنى * فَارْفَعْ بِلُطْفِكَ إنّيّى مِنَ الْبَيْنِ \r\nعلّامه : انسان در اين نشأهء دنيا كمالاتى را پيدا كرد ، انسان بما أنّه إنسانٌ وقتى كه كمال پيدا كرد ، در اين نشأه پيدا كرد . در وقتى كه از بالا تعيّن پيدا كرد و به پائين آمد جسم نداشت ، جسميّت نداشت و بنابراين ، خصوصيّات اسم را و خصوصيّات موقع و موضع را هم نداشت ، چون در بُعد كثرات آمد و در نشأهء مادّه و نشأهء جسمانيّت قرار گرفت و لباس جسم پوشيد ، اين آثار و خصوصيّات پيدا شد ؛ و اسم از اينجا پيدا شد .\r\nهَذا إنْسانٌ ، هَذا زَيْدٌ ، هَذا عَمْرٌو پديد آمد . و با اين كثرات انسان به راه افتاد و كسب كمال كرد ، و چون به خدا رجوع كند و در مقام آخر فانى شود ، بالاخره عين ثابت او باقى مىماند . و زيد و عمرو و بكر ، عين ثابتشان مضمحلّ نمىگردد و يك واحد نمىشوند .\r\nفناء در ذات خدا ملازم با از بين رفتن عين ثابت نيست . بلكه به هيچ وجه من الوجوه عين ثابت از بين نمىرود ؛ و زيديّت زيد و عمريّت عمرو ، نيست و خراب نمىگردد ، و هويّت باطل نمىشود .\r\nاگر بنا بشود بالاخره در صورت كمال كه همان مقام فناء در خداست ، عين ثابت از بين برود و هويّت باطل گردد ، پس اين زحمت ها ، اين رنجها ، اين مجاهدت ها ، اين عبادت‌ها براى چيست ؟\r\nاگر نه اسمى بماند و نه رسمى و نه منى و نه مائى ، پس دعوت بسوى چيست ؟\r\nبنابراين ، انبياء و اولياء انسان را به چه دعوت مىكنند ؟ مىگويند : زحمت بكش ! رنج ببر ! براى نابودى و نيستى ! اگر نتيجهء كسب كمالات نابودى\r\n\r\n","description":"","footnote":"","page_name":" 243 ","page_number":267},
  {"content":"\r\n\r\nاست ، دعوت عبث است ؛ و هيچكس نمىپذيرد و معنى ندارد هم بپذيرد .\r\nاز اوّل تمام كمالات اختصاص بذات حقّ جلّ و علا داشته است و حالا هم دارد ، و دعوت بسوى كمال مطلق است يعنى به فناى در ذات حضرت احديّت ، يعنى زيد فانى بشود در كمال مطلق ؛ پس زيدى بايد بماند ، تعيّنى و عين ثابتى بايد بماند ، هويّتى بايد بماند تا بگوئيم : آن زيد و آن هُويّت بكمال خود رسيده و در ذات حقّ فانى شده است .\r\nاين كلام ، حرف صحيحى است كه بگوئيم : زيد در ذات حقّ فانى شده است . و اين نهايت كمال زيد است ، امّا بواسطهء فنا اصل زيد از بين برود و هيچ نماند و در فنا عين ثابتى نبوده باشد كه بگوئيم زيد فانى شده است ، اين كلام اصل ندارد ؛ اين را نمىتوان گفت .\r\nاگر بنا بشود نه زيدى نه اسمى و نه رسمى ، هيچ هيچ نماند ؛ پس رو به عدم و نيستى محض مىرود ؛ در حالى كه هر فرد از افراد بشر غريزتاً در خود مىيابد كه رو بكمال مطلق مىرود ، نه رو به عدم .\r\n\r\nدر معناى إنّيّت ؛ بَيْنى وَ بَيْنَكَ إنّيّى يُنازِعُنى\r\nو امّا در شعر كه مىگويد : بَيْنى وَ بَيْنَكَ إنّيّى يُنازِعُنى در اينجا چند چيز هست : اوّل بَيْنى دوّم بَيْنَكَ سوّم إنّيّى چهارم يُنازِعُنى اين چهار تا ، واقعيّت‌هائى است .\r\nنمىتوان گفت كه : قائل به اين كلام درخواست مىكند كه همه از بين بروند و پوچ شوند ؛ پوچ پوچ !\r\nو در بهشت و عالم بالا ، هيچگونه خبرى از انسان و انسانيّت نيست ؟ اگر بنا بشود در بهشت كه عالم فناست هيچ نباشد ، پس اين چه بهشتى است ؟\r\nتلميذ : در عالم فنا غير از ذات حضرت احديّت چيزى نيست . زيرا كه مفروض فناى در ذات است و اگر بنا بشود در ذات حضرت احديّت كثرت داخل شود ، اشكالات وارده بيشمار مىشود ؛ زيديّت و عمريّت ، اسم ها ،\r\n\r\n","description":"","footnote":"","page_name":" 244 ","page_number":268},
  {"content":"\r\n\r\nرسم ها ، تعيّن ها ، اعيان ثابته ، همه از مثار كثرت مىباشند ؛ و بدان آستان راه ندارند .\r\n وَ عَنَتِ الْوُجُوهُ لِلْحَيِّ الْقَيُّومِ وَ قَدْ خابَ مَنْ حَمَلَ ظُلْماً .  « 1 »\r\nبنابراين ، در عالم فنا نمىتواند چيزى ثابت بوده باشد ، چون در عالم ذات نمىتواند چيزى داخل شود ؛ و اين از مسلّمات است . بلى ، در عالم بقاء بعد از فناء همهء كثرات بحدودها و شؤونها و آثارها باقيست . يعنى بعد از حال فناء كه نفس ، رجوع بكثرات مىكند ، و سير إلَى الْخَلْقِ بِالْحَقِّ شروع مىشود ، تمام آثار كثرت بدون يك ذرّه كم و بيش هر يك در محلّ و موطن خود برجاست . و تمام كمالات مكتسبه ، در اين عوالم است كه نفس از آن لذّت و بهجت مىبرد ؛ علوم ، فنون ، معارف ، همه در عالم بقاست .\r\nو امّا در نفس فنا هيچ نيست و نمىشود بوده باشد ؛ در آنجا كمال ، منوط به نيستى است ؛ و اين كمال هم اعظم كمالات است . زيرا چه كس خود را در مقابل ذات احديّت مىتواند داراى كمال ببيند ؟ پس چون او داراى كمال است ديگر جائى كمال يافت نمىگردد . و اين اعلا درجه از منزله و مقام انسان و انسانيّت است كه خود را نابود ببيند ؛ و بود مطلق را منحصراً در ذات خداوند بنگرد .\r\nدر جائى كه وجود و حقيقت كمال اختصاص بذات خدا دارد ، ديگر دم از وجود و كمال زدن صحيح نيست ؛ و با وجود او ، داراى هويّت و عينيّت بودن و اعيان ثابته را با خود حمل كردن و بدانجا كشيدن سزاوار نيست ؛ آنجا مقام هو هو است ؛ اعيان ثابته چه مىكنند ؟\r\n\r\n\r\n","description":"","footnote":"\r\n( 1 ) آيهء 111 ، از سورهء 20 : طه : « وجهه‌ها و شخصيّت‌ها در برابر خداوند زنده و قيّوم خوار و زبونند ؛ و حقّاً كسى كه بار ستم بر دوش كشد زيانكار است . »\r\n","page_name":" 245 ","page_number":269},
  {"content":"\r\n\r\n لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ .  « 1 »\r\nنيستى و نابودى و بطلان عين ثابت در عالم فنا ، اقرار و اعتراف به وحدانيّت خداست . و اعتراف به ولايت ، يعنى به حقّ عبوديّت مَحضهء بنده ، مىباشد ؛ نه اينكه معنى آن پوچى است .\r\nيعنى انسان در عالم كثرت ادّعاى ربوبيّت دارد ، و تعلّقات هر كدام دل او را بسوى خود مىكشند ، ولى چون به عالم فنا رسيد و در مقابل حضرت احديّت اقرار و اعتراف به نيستى محض و نابودى صرف خود نمود ، و بالاخره وجود خود را هم در آخرين مرحله رها كرد و فانى شد و معناى فنا صدق كرد ؛ در آنجا ديگر خودى نيست كه خود را ببيند و يا خدا را ببيند ، زيرا در خدا خود يافت نمىشود . زيد و عمرو بدانجا راه ندارند ؛ در آنجا حقّ است كه خود را مىبيند ؛ حقّ ، حقّ را ادراك مىكند ، چون جز حقّ چيزى نيست . لا إلَهَ إلّا هُو و لا هُوَ إلّا هُو .\r\nبهشت و لذّات بهشت همه مال عالم كثرت است و در بقاء بعد الْفناء تحقّق پيدا مىكند . و ما هشت بهشت داريم ، در جنّت اللقآء و جنّت الذّات كه درجهء اعلاى آن فناست ، جز ذات حضرت حقّ چيزى نيست . و اين نيستى از همهء هستىها هست‌تر است ؛ جان فداى اين نيستى كه حقيقت هستى است ، و اصل هستى است .\r\nو امّا در شعر بَيْنى وَ بَيْنَكَ إنّيّى يُنازِعُنى گرچه اين چهار چيز موجود است ولى شاعر از اينها خسته شده است و تقاضاى رفع آنها را به نيستى مىكند و مىگويد : فَارْفَعْ بِلُطْفِكَ إنّيّى مِنَ الْبَيْنِ .\r\n\r\n\r\n","description":"","footnote":"\r\n( 1 ) ذيل آيهء 16 ، از سورهء 40 : غافر : « پادشاهى و صاحب اختيارى امروز براى كيست ؟ انحصاراً براى خداوند واحد قهّار است . »\r\n","page_name":" 246 ","page_number":270},
  {"content":"\r\n\r\nانّيّتِ مرا از ميان بردار ، و مرا نابود كن ، و در ذات خود فانى گردان ، و به نيستى محض برسان !\r\nاگر انّيّت از ميان برود بتبع آن ، آن سه چيز ديگر همه از ميان مىروند ؛ نه منازعه‌اى مىماند و نه بَيْنى و نه بَيْنَكَ ؛ زيرا تمام اين اضافات و منازعه بتبع انّيّت است .\r\nدر عالم توحيد ، وحدت محضه است ؛ و گرنه توحيد نيست . و در آنجا غير از خدا نيست ؛ اوست فقط كه تماشاى خود را مىكند و در ذات خود استغراق دارد ؛ زيدها ، عمروها ، انّيّت ها ، عين‌هاى ثابته ، همه و همه در خارج مىمانند و حقّ دخول ندارند .\r\n\r\nدر معناى آيهء : قُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَ ما بَطَنَ\r\nرسول خدا صلّى الله عليه و آله و سلّم فرمود : إنَّ سَعْدًا لَغَيُورٌ وَ أَنَا أَغْيَرُ مِنْهُ وَ اللَهُ تَعَالَى أَغْيَرُ مِنِّى وَ مِنْ غِيرَتِهِ حَرَّمَ الْفَوَاحِشَ مَا ظَهَرَ مِنْهَا وَ مَا بَطَنَ . « 1 »\r\nلازمهء غيرت آنست كه نگذارد غيرى داخل شود ، و گرنه غيرت نيست ؛ و حرمت فواحش و زشتيها بر اين اساس است . اصل اعتماد به وجود شخصىّ و انّيّت در مقابل خدا فرعونيّت است ؛ و كجا مىتواند اين انّيّت در ذات حقّ راه يابد ؟ با يك دورباش ، او را چنان پرتاب مىكند كه تا جزائر خالدات اثرى از آن نماند . و مآل بقاء عين ثابت در حال فناء ، انكار فناست .\r\nبنابراين ما فناى در ذات خدا نداريم ؟ پس مُفاد  وَ إِلَى اللَّهِ الْمَصِيرُ *  ،  أَلا إِلَى اللَّهِ تَصِيرُ الْأُمُورُ  ،  وَ إِلَيْهِ يُرْجَعُ الْأَمْرُ كُلُّهُ  چه مىشود ؟ و اصولًا فناى در\r\n\r\n\r\n","description":"","footnote":"\r\n( 1 ) « بدرستيكه سعد بن عبادة غيور است و من از او با غيرت‌تر هستم ، و خداوند تعالى از من با غيرت‌تر است ؛ و از غيرت اوست كه هر زشتى را حرام نموده : چه ظاهر و چه باطن . »\r\n","page_name":" 247 ","page_number":271},
  {"content":"\r\n\r\nذات خدا مستلزم كدام اشكال عقلى و يا نقلى است كه آن اشكال ما را ملزم بقبول بقاء اعيان ثابته گرداند ؟\r\nعلّامه : اگر كمالات اختصاص به عالم بقاء داشته باشد و در فنا بطور مطلق و بطور كلّى ، نيستى محض حاكم گردد و عين ثابت نيز مضمحلّ و هلاك شود ؛ پس رجوع در عالم بقاء به چه چيز خواهد شد ؟\r\nچون بنا بفرض در فنا چيزى نيست ، و زيديّت زيد باطل شد و مندكّ و نيست شد ؛ حالا در هنگام رجوع به بقاء به چه رجوع شود ؟ زيدى نيست ، تعيّنى نيست ، عين ثابتى نيست ؛ و كثرات در اين حال همه على السّويّه هستند و رجوع به تمام موجودات و ماهيّات و انّيّات ، در برابر هم و مساوى يكديگر قرار گرفته است . زيرا مىخواهد رجوع كند ، در چه رجوع كند ؟ و به چه رجوع نمايد ؟ پس اصولًا در اين صورت ديگر بقاء معنائى نخواهد داشت . و از اين گذشته ، در فنا كه چيزى نيست ؛ و چون چيزى نيست عنوان رجوع از فنا از كدام هويّت و انّيّتى متحقّق شود ؟\r\nو بنابراين ، بقاء صورت حدوث و خلقت جديد به خود خواهد گرفت . زيدى بود ، حركت كرد و فانى شد و در ذات بَحت و بسيط مندكّ و نيست شد ، و اثرى از او نماند ، و سپس خداوند يك انّيّت و عين ثابت ديگرى مىآفريند و در آن ، وجود مىآفريند و تجلّى مىكند ؛ اين ، حدوث و خلق جديد است نه بقاء بعد از فناء .\r\nو بنابراين ، عالم كثرات بجاى خود محفوظ است ؛ كثرات در عالم به عنوان حقائقى است موجود و متحقّق ، و اين حقائق هر كدام يك كمالى در اقصى نقطهء مسير خود دارند ؛ ما آنها را نسبت به اين كمال دعوت مىكنيم ، و آن كمال بدون بقاء عين ثابت معقول نيست . و امّا اگر بگوئيم كه عند العَود در فنا و در معاد ، هيچ چيز غير از فنا نيست ، غير از فناء فى الله چيزى نيست ، كثراتى\r\n\r\n","description":"","footnote":"","page_name":" 248 ","page_number":272},
  {"content":"\r\n\r\nدر بين نيست ؛ اين را نمىتوان پذيرفت .\r\nو در صورت خلقت جديد كه نام بقاء روى آن گذاريم ، ديگر اختصاص به همان موجود فانى شده ندارد . بلكه چون بنا بفرض اين خلقت جديد ، ربطى با آن موجود فانى شده ندارد و عين ثابتى باقى نمانده تا موجب ارتباط و حمل هو هو بشود ، بنابراين هر خلقت جديد را مىتوان بقاء هر موجود فانى شده‌اى گرفت .\r\nمىشود مثلًا زيد را در حال بقاء بعد از فناء ، بقاء عمرو فانى شده بدانيم ؛ و عَمرو باقى را بعد از فناء ، بقاء زيد بدانيم . و همينطور هر چيز را بقاء هر چيز بدانيم ؛ و بطلان اين امر واضحست .\r\nو با خواندن إنَّ سَعْدًا لَغَيُورٌ و أمثال اين روايات نمىتوان كلام را از مدار خودش خارج كرد . و آيات قرآنيّهء  إِلَى اللَّهِ تَصِيرُ الْأُمُورُ  و أمثالها همه صحيح است ، و ليكن مشكل در معنى آنست كه آيا فناى موجودات را به نحوى كه اعيان ثابتهء آنها از بين برود مىرساند ؛ يا نه ، فنا را بصورتيكه اعيان ثابته باقى بماند ؟ و اين معنى مراد است ؛ چون مىفرمايد :  تَصِيرُ الْأُمُورُ  . پس بايد امورى باقى بوده باشد تا صيرورت امور بسوى خدا صادق باشد .\r\n\r\nهر نوع از انواع مجرّدات ، منحصر به فرد هستند\r\nدر بحث فلسفه اثبات كرده‌اند كه از انواع مجرّدات مانند ملائكه ، هر نوع منحصر به فرد است . در ملائكه عنوان نوع و افراد از آن نوع نيست ، چون مجرّدند ، مادّى نيستند ؛ جنس و فصل ندارند ، و بنابراين هر نوع از مجرّدات منحصر بفرد است .\r\nو در اين صورت اشكال شده است كه : اين انواع منحصر بفرد با آنكه كثرتى ندارند ، چطور به اين عالم نزول مىكنند ؟ و چطور اين كثرات را بوجود مىآورند ؟\r\nما در آن نشأه يك جبرائيل و يك ميكائيل بيشتر نداريم ؛ چه قسم از اينها\r\n\r\n","description":"","footnote":"","page_name":" 249 ","page_number":273},
  {"content":"\r\n\r\nاين كثرات و آثار كثيره‌اى كه اثرات وجودى آنهاست تحقّق پيدا مىكند ؟\r\nجواب داده‌اند : بواسطهء تعيّن اسمى كه اينها دارند . بواسطهء همين تعيّن ، كثرات در خارج پيدا مىشوند و خصوصيّت كثرت از بين نمىرود ؛ و به همين جهت واحد ما ، يك واحد نيست ؛ واحدهاى مختلفه و كثرات مختلفه . و در هر حال ديگر نمىشود براى اينها اثبات كثرت نمود ، بطوريكه كثرت واقعى داشته باشند .\r\n\r\nدر وحدت جبرائيل و كيفيّت ربط او با موجودات كثيره در دنيا\r\nجبرائيل يكى است ، يك واحد از نوع مجرّد است ؛ مىآيد به اين عالم و بواسطهء ارتباطى كه با اين عالم دارد يك نحوهء كثرتى بوجود مىآورد .\r\nجبرائيل چون داراى تعيّن اسمى است و وحدت عددى دارد ، در مقابل ميكائيل و عزرائيل و إسرافيل قرار گرفته است ؛ ولى چون تعيّن اسمى دارد از همين نقطهء نظر چون آفتاب به همه عالم منتشر مىشود و ايجاد كثرات مىكند .\r\nخورشيد يكى است ، و نورش هم كه آفتاب باشد يكى است . ولى اين آفتاب واحد از نقطهء نظر تابش به اماكن متعدّده ، يك نحو كثرتى پيدا مىكند ؛ به هزار جا مىتابد ، و در هر جا به اسم آنجا ناميده مىشود و هزار واحد بوجود مىآورد .\r\nما راهى براى جبرائيل كثير نداريم ، بطوريكه حقيقتش متعدّد و افراد بسيارى داشته باشد . ولى با وجود وحدت او ، به جهت تعيّنى كه دارد ، در عالم كثرت ايجاد كثرات مىكند . خودش متكثّر نيست ولى كثرت بوجود مىآورد ؛  قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ  . « 1 »\r\n   نَزَلَ بِهِ الرُّوحُ الْأَمِينُ * عَلى قَلْبِكَ لِتَكُونَ مِنَ الْمُنْذِرِينَ * بِلِسانٍ   \r\n\r\n\r\n","description":"","footnote":"\r\n( 1 ) صدر آيهء 97 ، از سورهء 2 : البقرة : « بگو كيست كه دشمن جبرئيل باشد ؟ و اوست كه به اذن خدا ، بر دل تو آيات قرآن را نازل كرده است . »\r\n","page_name":" 250 ","page_number":274},
  {"content":"\r\n\r\n عَرَبِيٍّ مُبِينٍ .  « 1 » غرض آنكه : جبرائيل به جهت نزول به اين عالم يك نحو كثرتى پيدا كرده ، و بواسطهء اين كثرتى كه پيدا كرده با كثراتى ارتباط پيدا كرده و با آنها تماسّ گرفته است ؛ نزد پيغمبر رفته است ، و نزد اين امام و آن امام رفته است .\r\nبارى ، اين كلام را دربارهء انواع مجرّدهء منحصر بفرد چون جبرائيل گفته‌اند .\r\nامّا براى ارواح فانيه ، اگر قائل شويم كه در حال فنا عين ثابت از بين مىرود و اثرى از آن نمىماند ، ديگر به چه نحوه نزول كند و بعالم بقا بيايد ؟ در آنجا كه براى زيد تعيّنى نيست و هويّتى از او نمانده است ، و نحوهء ارتباطش بعالم كثرت چگونه باشد ؟\r\nبديهى است كه هيچگونه ارتباطى نمىتواند برقرار كند ؛ چون بهيچوجه تعيّنى ندارد .\r\n\r\nدر معناى فناء فى الله و معناى فدا شدن و حقيقت نيستى و خلع لباس تعيّن\r\nتلميذ : زيدى كه در حال فناست لا يَرَى وَ لا يَسْمَعُ وَ لا يَشْعُر ( نمىبيند و نمىشنود و اصلًا شعور و فهم و إدراك ندارد ) اين حال چيست ؟ اگر از او بپرسند : تو كيستى ؟ كجا هستى ؟ چه بودى ؟ چه خواهى بود ؟ چه جواب مىدهد ؟\r\nاو زبان ندارد ، شعور ندارد ، عقل و ادراك ندارد ؛ غرق انوار جَلَوات الهيّه است . و خود را باخته و هستى را رها كرده ، و دامن تعيّن را تكان داده و رها نموده ؛ و وجود را در انوار عظمت حضرت حقّ جلّ و علا غرق نموده است . حقيقةً نه خودى دارد ، نه اسمى و رسمى . نه اينكه با او تكلّم مىكنيم مىفهمد ،\r\n\r\n\r\n","description":"","footnote":"\r\n( 1 ) آيهء 193 تا 195 ، از سورهء 26 : الشّعرآء : « قرآن را روح الامين بر دل تو نازل كرده است به زبان عربى واضح و روشن ، براى اينكه از ترسانندگان راه خدا بوده باشى »\r\n","page_name":" 251 ","page_number":275},
  {"content":"\r\n\r\nو نه مىتواند پاسخ گويد ؛ و نه چيزى هست كه پاسخ گويد .\r\nحضرت حقّ جلّ و علا موجود است ، و پيوسته بوده و خواهد بود ؛ او در جواب مىگويد : حقّ ، حقّ است ؛ ازلى و ابدى است .\r\nزيد ، فانى در مفنىّ فيه است ، يعنى در خداوند سبحانه و تعالَى ؛ در انوار رحمت و عظمت و جلال و جمال .\r\nتمام عبادت‌ها و مجاهدت‌ها و كوشش‌ها براى تحصيل همين درجهء از كمال است ؛ چون كمال مطلق است ، چون هستى مطلق است . تا به حال وجود زيد محدود بود ، زيد متحقّق بوجود متعيّن و مقيّد بود .\r\nاين قيد و حدّ و تعيّن او را رنج مىداد ؛ رفع تعيّن كرد و وجود خود را بسِعهء وجود حضرت حقّ فدا كرد و فانى نمود . و بعبارت ديگر : وجود اختصاص بذات حقّ داشت و زيد در غفلت بود ، با دريدن پردهء اوهام معلوم شد كه وجود منحصر بحقّ است و بس .\r\nعبادت‌ها و مجاهدت‌ها براى حصول اين درجه است . اين نيستى محض مساوق با هستى محض است .\r\nاين معنى و مفاد عَبْدِ أَطِعْنِى حَتَّى أَجْعَلَكَ مِثْلِى است .\r\nپروانه كه خود را به شمع مىزند و آتش مىگيرد و محترق مىشود ، از اين عمل چه غرضى دارد ؟ آيا مىخواهد براى خود انّيّت و هويّت و عين ثابت را نگاهدارد ؟ آيا مىخواهد بدرجهء كمال صورى برسد ؟ آيا مىخواهد بر تعيّنات خود چيزى بيفزايد ؟ يا مىخواهد نابود شود ، محو شود ، شمع شود ؛ نور شود !\r\nديگر وقتى كه سوخت تعيّن ندارد ، عين ثابتش باقى نيست ؛ آنجا شمع است و بس . نه پروانه شمع شده است ، بلكه شمع شمع است ؛ نور نور است . پروانه بود ، حالا نيست ؛ حالا شمع است .\r\n\r\n","description":"","footnote":"","page_name":" 252 ","page_number":276},
  {"content":"\r\n\r\nآنچه انسان را آزار مىدهد همين لباس تعيّن است . طبع انسانى مىكشد رو به عالم تجرّد ، پس اين حركت حركت فطرى و الهى و غريزى است ؛ آنجا وُسعت است و فُسحت .\r\nآنجا هيچ نيست . يعنى در نفس فنا ، نه خنده ايست نه گريه‌اى ، و نه غمى و نه حزنى ، و نه غصّه‌اى و نه سرورى ، نه انسانى و نه زيدى . زحمات انسان براى خداست نه براى خود ، خودش و خوديّت خودش جز پردهء وَهم چيزى نبود ، حال با تحقّق بحقّ ، وهم از بين رفته و آفتاب حقيقت طلوع كرده است ، و همه چيز براى خداست ؛ چون اسم و رسم كنار برود ، حقّ تجلّى مىنمايد\r\n . طَلَعَ الشَّمْسُ أيُّها الْعُشّاق * فَاسْتَنارَتْ بِنورِهِ الافاق « 1 » \r\nهمين كه فانى مىشويم ، فداى او مىشويم ، قربان او مىشويم\r\n. وَجَّهْتُ وَجْهِىَ لِلَّهِ يعنى چه ؟ يعنى عملم فداى او ، فكرم و وجهه‌ام براى او .\r\nبِأبِى أنْتَ وَ امّى يعنى چه ؟ فدايت شوم ، قربانت گردم يعنى چه ؟ بِأبى أنْتَ وَ امّى يا رَسولَ اللَهِ يعنى چه ؟ يعنى من براى تو و در تو نيست بشوم و نابود گردم ؛ نه اسمى بماند و نه رسمى .\r\nاگر مراد از فدا شدن بقاء انّيّت و تقويت هويّت باشد ، اين كه فدا نيست ، اين كه معنى ارادت به رسول الله نيست ؛ معناى فدا اينست كه براى برقرارى وجود شما و هستى شما ، من نابود و نيست گردم ، و از من عين و اثرى نماند .\r\nمادر كه براى رهائى بچّه‌اش خود را در آتش مىافكند و فداى بچّه‌اش مىشود ، چه غرضى دارد ؟ آيا مىخواهد انّيّت او استوار گردد ، و هويّت او استحكام پذيرد ؟ يا مىخواهد نابود شود ، نيست و محو گردد ، براى آنكه\r\n\r\n\r\n","description":"","footnote":"\r\n( 1 ) « اى گروه عاشقان ! بدانيد كه خورشيد طلوع كرد و تمام آفاق بنور آن روشن شد . »\r\n","page_name":" 253 ","page_number":277},
  {"content":"\r\n\r\nبچه‌اش هست گردد و هستى يابد ، و نقصان و بوار و هلاك دامنگيرش نشود ؟\r\nبالاخره براى اثبات بقاء عين ثابت در حال فناء ، بايد يكى از دو چيز اثبات گردد :\r\nيا بايد اثبات گردد كه فناء در ذات مستحيل است .\r\nو يا بايد معنى فنا را از اين معنى متبادر به ذهن منسلخ نموده ، و براى آن معنى ديگرى نمود .\r\nآخر فناء يك واقعيّتى است يا نه ؟ حقيقت فناء اضطراراً مشهود ، و قابل انكار نيست .\r\n إِنْ كُلُّ مَنْ فِي السَّماواتِ وَ الْأَرْضِ إِلَّا آتِي الرَّحْمنِ عَبْداً .  « 1 »\r\nو فناى اختيارى ، روش انبياء و مرسلين و ائمّهء طاهرين سلامُ الله عَليهم أجمعين و روش اولياى خدا و مقرّبين و مخلَصين بوده است . اين حقيقت معنى فناست ، و اگر بنا بشود فنا در ذات خدا ( يعنى مفنىّ فيه ) نبوده باشد ، و يا معنى فنا چيز ديگرى بوده باشد ، اين حقيقت و واقعيّت كه نهايت سير تكاملى است متزلزل خواهد شد . زيرا اگر در راه سلوك بنده بسوى خدا مختصر انانيّت و شخصيّتى از او باقى باشد ، هنوز سير او كامل نشده و به همان مقدار كه فنا حاصل نشده است ، نياز به تصحيح و تدارك دارد\r\n . تا يك سر موى از تو هستى باقيست * آئين دكان خود پرستى باقى است\r\nگفتى بتِ پندار شكستم رستم * اين بت كه ز پندار برستم باقى است \r\n\r\n\r\n","description":"","footnote":"\r\n( 1 ) آيهء 93 ، از سورهء 19 : مريم : « نيستند تمام كسانى كه در آسمانها و زمين هستند ، مگر آنكه در تحت عبوديّت ، بسوى خداوند رحمن رهسپارند . »\r\n","page_name":" 254 ","page_number":278},
  {"content":"\r\n\r\nدر تمام مقصدها و هدف‌ها اصل حفظ شخصيّت و انّيّت باقى است ، ولى در فنا اين اصل شكسته مىشود و شخصى كه ارادهء فنا دارد اصل وجود و هستى و تحقّق خود را در طَبق اخلاص گذارده تقديم مىكند .\r\nو لذا اين مقام عاليتر است ، و وصول به اين مقام مشكل ؛ و كسى به اين زوديها حاضر نمىشود كه خود را فدا كند ، و در راه حضرت حقّ جلّ و علا از هستى خود عبور كند ؛ و هستى حقيقى را كه از راه نيستى حاصل مىشود در مقابل از دست دادن هستى تعيّنى و اعتبارى بچنگ آورد .\r\nعاشق كه به معشوق خود عشق مىورزد حاضر است خود را فداى او كند ، و در برابر وجود و هستى او در خود هستى نبيند . اينست معنى عشق حقيقى ؛ كه عاشق غير از معشوق نبيند ، و با كس نگويد ، و چيزى نشنود ؛ و گرنه اين ، عشق نيست و ادّعاى عشق است . و اگر معشوق بداند كه عاشق مىخواهد انّيّت و عين ثابت خود را حفظ كند ، و اين عشق را وسيلهء بقاء هويّت و شخصيّت خود قرار داده ، و مىخواهد براى خود كسب كمالى كند چنان سيلى بر گردن او بنوازد كه نه سر بماند و نه دستار !\r\n\r\nتمام موجودات رو بعالم فنا ميروند و چيزى جز خدا نيست ؛ لا هُوَ إلّا هُوَ\r\nمعنى لا هُوَ إلّا هُو چيست ؟ اگر انّيّت و هويّت و حقيقت وجود اختصاص به حضرت حقّ سبحانه و تعالَى داشته باشد ، و بنابراين اصل وجودهاى موجودات نمود باشند نه بود حقيقى ، و ظهور و تجلّى باشند نه وجود بالاصالة و حقيقت ؛ پس چه بهتر هر چه زودتر اين پردهء اوهام كه وجود را به خود نسبت ميدهند دريده شود ، و وجود به صاحب وجود واگذار گردد ؛ و لا هُوَ إلّا هُو از حقيقت سرّ و جان بروز كند ، و توحيد محض كه مساوق با فناى جميع موجودات و كائنات در ذات حقّ است روشن و واضح گردد .\r\nعلّامه : اگر فنا بما ربط نداشته باشد و در فنا چيزى باقى نماند ، پس من و شما يعنى چه ؟ و اين گفتگوها و اثبات‌ها و نفىها بكجا بر مىگردد ؟ و به ما چه\r\n\r\n","description":"","footnote":"","page_name":" 255 ","page_number":279},
  {"content":"\r\n\r\nدخلى دارد ؟ براى چه بدنبال حقّ بيفتيم و او را جستجو كنيم ؟\r\nانسان براى چه عبادت كند ؟ چون ديگر لذّتى نيست و طبعاً آزار و عذاب بر كنار مىرود .\r\nوَجَّهْتُ وَجْهِىَ لِلَّهِ يك واقعيّتى است يك معنى معقولى در زير اين عبارت هست ؛ اين عبادت و اين توجيهِ وَجه ، مُوجِّه مىخواهد . و اگر نه ، هيچ نيست و معنى معقولى نمىدهد ؛ چون مائى نيستيم ، وجهى نداريم ، خودى نيست اوئى نيست ادراكى نيست .\r\nفناى در ذات نه آنكه مستحيل نيست ، بلكه واجب است ، و معنى فنا نيز همين معنى متبادر بذهن است و معنى ديگرى ندارد ؛ ولى بايد راه اثباتش را پيدا كرد .\r\nبِأبى أنْتَ وَ امّى درست است ، فدايت شوم درست است ؛ يعنى واقعيّت‌هائى را كه من از شما ادراك مىكنم ، خودم را براى حفظ آنها تا سرحدّ نابودى حاضرم فدا كنم و نابود شوم .\r\n\r\nاگر اعيان ثابته از بين برود معناى موجود در خدا صدق نمىكند\r\nاين معانى را ما انكار نداريم ، مطلب سر اينست كه اگر فنا مستلزم از بين رفتن هويّت شود ما براى دعوت معنى صحيحى را ادراك نمىكنيم ، و همين كه ادراك نشد ، ما هيچ راهى به مَدْعُوٌّ إلَيْه نداريم آنوقت تمام جهات دعوت و داعى و مَدْعُوّ و مَدْعُوٌّ إلَيْه و مَدْعُوٌّ بِه همه باطل مىشود .\r\nپس بايد فنا را توجيه كنيم و راه بتوجيه نداريم ؛ كلام در اينجاست .\r\nاز اين اشعار عاشقانه و عارفانه ما هم كم و بيش بلديم ؛ عمداً شعر نمىخوانم . ولى يا بايد ثابت كرد كه فنا يك واقعيّتى است فوق واقعيّت‌ها و بهيچوجه كثرت و خصوصيّت و سموّ و أمثالها را ندارد ؛ و يا از اينطرف اثبات كنيم كه اين حقيقتى است ثابت ، و ليكن در اين حقيقت ثابت ، اسم و رسمى درش نيست ؛ مثل آنكه نظير آن را در انواع مجرّده گفته‌ايم .\r\n\r\n","description":"","footnote":"","page_name":" 256 ","page_number":280},
  {"content":"\r\n\r\nدر انواع مجرّده در عين حال كه يك فرد بيشتر تحقّق پيدا نمىكند ، كثرات بسيارى از راه تعلّق به مرحلهء مادّيّت بدست مىآورند و مجرّد هم هستند ، و در عين حال خصوصيّات فردى و اسمى را هم نگهداشته‌اند .\r\nاين مسأله بسيار دقيق است ؛ و نمىتوان به زودى از آن عبور نموده و حكم نمود .\r\nو اصل اين كلام يعنى فنا در ذات خدا صحيح است و قابل انكار نيست ولى بايد راهش را پيدا كرد . و با كنار نهادن عين ثابت مطلب درست در نمىآيد .\r\nمُحيى الدّين قائل به بقاء اعيان ثابته مىباشد و روى آن اصرار و ابرام هم دارد ، با اينكه قائل به فناء در ذات خدا مىباشد .\r\nو نظير اين مطلب را در آن جائى كه براى حشر زنده مىشوند و حضور پيدا مىكنند گفته‌اند ، كه چون وجودشان مجرّد است و بواسطهء آن تجرّد كثراتى را دارند ( و اين كثرات را هم آنها گفته‌اند ) ولى بواسطهء كثرات تجرّد ، شرّ براى آنها صحيح نيست ؛ يعنى نمىتوان گفت كه در روز قيامت معذَّب هستند و منعَّم نيستند يعنى معذّبند و تحت دائرهء عذابند . بارى ، اين حرفها را گفته‌اند و يك سلسله حرفهائى اينجا هست ؛ ولى بايد حلّ نمود .\r\nدر لفظ مبارك لا هُوَ إلّا هُو كه انحصار همهء هويّات را بذات مقدّس حضرت احديّت مىكند ، ما كه منكر نيستيم ؛ گفتار ما در اينست كه اين كلام را از نقطهء نظر صحّت با چه ميزانى مىتوانيم تطبيق بنمائيم .\r\nزيرا در عالم فنا هويّاتى نداريم ، موجوداتى نداريم ، از زمين و آسمان خبرى نيست . آنوقت در ذكر مبارك لا هُوَ إلّا هُو كه نفى هر هويّت را مىكنيم ، هويّتى را نداريم كه انحصارش را در ذات خدا كنيم ؛ همه نداريم ، ما سِوَى نداريم ، ما سِوَى الله نداريم .\r\nكلام ، كلام صحيحى است ولى بايد لِمَّش را بدست آورد كه چه بايد\r\n\r\n","description":"","footnote":"","page_name":" 257 ","page_number":281},
  {"content":"\r\n\r\nگفت ؟ فناء در ذات صحيح است ولى بايد راهش را جست ؛ و بايد اثبات نمود .\r\nاينكه مىگوئيد : در عالم وحدت قيد داخل نمىشود ، عالم نداريم وحدت نداريم هر چه بگوئيد ، نداريم چون هر چه فرض بشود ، ادراك ما نسبت به آن نمىرسد ، چون فناست و هويّتى نيست ؛ ديگر از چه سخن گوئيم ؟\r\nداستان پروانه و سوختن و فدا شدن و نور شدن ، و داستان در ميان آتش رفتن مادر به جهت حفظ طفل ، و داستان عشقِ عُشّاق تا مرحلهء فنا و فدا ، همه درست است ؛ ولى بايد راهش را بيابيم و لِمَّش را بفهميم و گرنه گير مىكنيم .\r\nتمام اين بيانات حقّ است ، ولى ما از اين بيانات خبرى نداريم ؛ نه از ظاهرش و نه از خصوصيّاتش . ولى اصل حرف ، حرف حقّ است . ولى راه اثباتش اين نيست ؛ از اين مسأله نمىتوان گذشت ، و ما مدّعى غلط بودن آن نيستيم .\r\n\r\nدر معناى غزلهائى كه خود علّامه دربارهء فناء فى الله سروده‌اند\r\nتلميذ : راه اثباتش همان الهامى است كه خدا بر زبان انسان و بر قلب انسان جارى مىكند ؛ آنجا كه مىگويد\r\n : من خَسى بى سر و پايم كه به سيل افتادم * او كه مىرفت مرا هم به دل دريا برد\r\nمن به سرچشمهء خورشيد نه خود بردم راه * ذرّه‌اى بودم و مِهر تو مرا بالا برد\r\nخَم ابروى تو بود و كف مينوى تو بود * كه به يك جلوه زمن نام و نشان يك جا برد « 1 » \r\nبالاخره يك واقعيّتى است ، و يك تحقّق خارجى است كه خداوند با الهام خود بر دل سوخته‌اى جارى نموده ، و اين حقيقت را بر زبان آورده است .\r\n\r\n\r\n","description":"","footnote":"\r\n( 1 ) اين اشعار سرودهء خود علّامه است ، و لذا در مصاحبه بعنوان شاهد ذكر شده است .\r\n","page_name":" 258 ","page_number":282},
  {"content":"\r\n\r\nو علاوه ، ما در خودمان بالجبلّة و الغريزه مىيابيم كه خود را فانى مىكنيم ، و در بسيارى از امور حاضر به فنا هستيم . ما وقتى خود را در آتش مىافكنيم يا در دريا غرق مىكنيم فقط براى نجات بچّهء خودمان ، براى عزيز خودمان ؛ آيا براى اثبات خودمان اين كار را مىكنيم يا براى نيستى خودمان ؟\r\nشما بفرمائيد : « براى » هم نداريم ؛ نه اثبات و نه نيستى .\r\nاشكال ندارد ؛ نداشته باشيم ! اين تعبيرات از نقطهء نظر ضيق عبارت است ، ولى حقّ مسأله بجاى خود باقى است .\r\nراه اثباتش اينست كه : انسان در حقيقت ، متحقّق به انّيّت و شخصيّت خداست ، و بوجود حضرت حقّ موجود است ؛ ولى قبل از فنا خيال مىكرد براى خود چيزى دارد ، وجودى دارد ، انّيّتى دارد ، و چون بسوى فنا مىرود يعنى از اين انّيّت و شخصيّت و تعيّن محدود دست بر مىدارد و بسوى اطلاق مىرود ، معلومست كه اين سفر چقدر لذّت دارد .\r\nفنا يعنى از حدّ عبور كردن نه از دست دادن وجود ، فنا يعنى تخيّل ضيق و تنگى هستى را پاره كردن و به هستى مطلق رسيدن ؛ ديگر در اينجا عين ثابت كجاست ؟\r\nچه خوب شاعر اين معنى را مجسّم نموده ، قاعدةً بايد مُحيى الدّين باشد ، و ملّا صدرا در « أسفار » شاهد آورده است ، كه\r\n : اعانِقُها وَ النَّفْسُ بَعْدُ مَشوقَةٌ * إلَيْها وَ هَلْ بَعْدَ الْعِناقِ تَدانى\r\nوَ ألْثَمُ فاها كَىْ تَزُولَ حَرارَتى * فَيَزْدادُ ما ألْقَى مِنَ الْهَيَجانِ\r\nكَأَنَّ فُؤَادى لَيْسَ يُشْفَى غَليلُهُ * سِوَى أنْ يُرَى الرّوحانِ يَتَّحِدانِ « 1 » \r\n\r\n\r\n","description":"","footnote":"\r\n( 1 ) « أسفار » طبع حروفى ، جلد 7 ، ص 179 ؛ گويد : كَما قال قآئلُهم ، و گويا مرادش از اين قائل محيى الدّين است . « من او را در آغوش گرفتم و باز نفس آرام نشد و اشتياق به او داشت ؛ و آيا مگر بعد از در آغوش گرفتن نزديكى ديگرى هم هست ؟ ! و من دهان او را بوسيدم شايد حرارت عشق من فرو نشيند ، پس هيجان عشق من بواسطهء اين برخورد زياده گشت ! گويا مثل اينكه آتش غليانِ دل من شفا پيدا نمىكند مگر زمانيكه دو روح ما متّحد ديده شوند . »\r\n","page_name":" 259 ","page_number":283},
  {"content":"\r\n\r\nوقتى كه دو روح متّحد شوند كجا ديگر اثرى از عين ثابت متصوّر است ؟\r\nو در همين بحث عشق ، اين دو بيت را شاهد آورده است كه\r\n : أنَا مَنْ أهْوَى وَ مَنْ أهْوَى أنا * نَحْنُ رُوحانِ حَلَلْنا بَدَنا\r\nفَإذا أبْصَرْتَنى أبْصَرْتَهُ * وَ إذا أبْصَرْتَهُ أبْصَرْتَنا « 1 » \r\nچقدر اين اشعار نغز و آبدار است ! اصولًا عشق مجازى قنطرهء عشق حقيقى است ، و تشبيهات و استعارات و كنايات و عباراتى كه در عشق مجازى يا در مظاهر و مجالى از محبوب حقيقى به كار مىرود چقدر مىتواند نشانگر و روشنگر همان عشق حقيقى باشد . ما فنا و فدا در عشق‌هاى مبتلا به مظاهر را در اين دنيا مىبينيم ، و تحقّقش را چون آفتاب مىنگريم ، همين معنى را دربارهء فنا در ذات حضرت احديّت مىگوئيم ؛ در اينجا قبول داريم كه هويّت و انّيّت و عين ثابت از بين مىرود ؛ در آنجا چرا قبول نداشته باشيم ؟\r\nعرض شد : مادرى كه خود را فداى بچّه‌اش مىكند ، آيا در آنوقت شعور و عقل دارد ؟ و خود را در لجّه‌هاى انبوه آتش مىافكند كه تعيّن خود را حفظ كند ؟ عين ثابت خود را نگهدارد ؟\r\n\r\n\r\n","description":"","footnote":"\r\n( 1 ) « أسفار » طبع حروفى ، جلد 7 ، ص 178 : « من همان كسى هستم كه هواى او را در سر دارم ؛ و آن كسى كه من عشق او را دارم من هستم . ما دو روح هستيم كه در يك بدن وارد شده‌ايم ؛ چون تو مرا ببينى او را ديده‌اى ! و چون او را ببينى ما را ديده‌اى ! » يا در آن هنگام اگر ما ذهنش را بخوانيم ، جز نيستى ، جز نيستى محض هيچ نمىبينيم\r\n","page_name":" 260 ","page_number":284},
  {"content":"\r\n\r\nمىگويد : مرا بسوزانيد ! محترق كنيد ! بندبندهاى مرا متلاشى سازيد ! مرا در چاه بيندازيد و يك سنگ آسيا به روى من بيندازيد كه استخوانهايم ريزه ريزه شود ، كوه أبو قُبَيس را بر سر من فرود آريد ! ولى بچّهء من زنده بماند .\r\nاين نيستى و فنائى كه الآن در اين مادر مشاهده مىشود ، همين معنى براى سالك است در عالم فنا .\r\nمنتهَى بعد از اينكه دو مرتبه به هوش آمد و به بقاء بازگشت نمود ، اين كثرات و لوازم و آثار كثرت همه با سالك هست ؛ زن هست ، بچّه هست ، پدر و مادر هست ، بهشت و جهنّم هست ، و همه چيز هست .\r\nو باز راه اثباتش اينست كه بگوئيم : قوس نزول كه همان اراده و مشيّت پروردگار است كه از ذات مقدّس و از همان عالم هُوَ هُو شروع مىشود و نزول مىكند و پائين مىآيد ، بايد دو مرتبه به همانجا برگردد تا  كَما بَدَأَكُمْ تَعُودُونَ  « 1 » و  كَما بَدَأْنا أَوَّلَ خَلْقٍ نُعِيدُهُ  « 2 » صادق آيد . اگر بنا شود از آنجا كه موجودات نزول نموده‌اند و به اين عوالم كثرت پائين آمده‌اند ، در موقع رجوع ، به آنجا مراجعت نكنند ، اين سير إلَى اللَه نخواهد بود و دائره تمام نمىشود .\r\n\r\nدر معناى سجود عالم سواد و خيال و بياض در حقّ تعالَى و تقدّس\r\nحقيقت اين معنى از فنا در دعاها آمده است ؛ رسول خدا در شب نيمهء شعبان در سجده ، در حالى كه از گريهء آنحضرت زمين تر شده بود مىگفت :\r\nاللَهُمَّ لَكَ سَجَدَ سَوَادِى وَ خَيَالِى وَ بَيَاضِى . « 3 »\r\n\r\n\r\n","description":"","footnote":"\r\n( 1 ) ذيل آيهء 29 ، از سورهء 7 : الاعراف : « همانطور كه شما را در ابتداء آفريد ، بازگشت مىنمائيد ! »\r\n( 2 ) قسمتى از آيهء 104 ، از سورهء 21 : الانبيآء : « همانطور كه ما اوّل خلقت را ابتداء كرديم آن را باز مىگردانيم . »\r\n( 3 ) « مصباح المُتَهجّد » ص 583 و 584 : « بار پروردگارا ! سجده كرد براى تو سياهى من ، و خيال من ، و سفيدى من . »\r\n","page_name":" 261 ","page_number":285},
  {"content":"\r\n\r\nمعلومست كه مراد از سَواد و خَيال و بياض ، سه عالم طبع و مثال و نفس است كه همه به سجده آمده‌اند ، يعنى بمقام فنا رسيده‌اند .\r\nو در اشعار ابن فارض بالاخصّ در نظم السّلوك ( تائيّهء كبرى ) بسيارى از آنها صراحت در فناء مطلق دارد .\r\nو از همهء اينها گذشته ، چطور در ابحاث فلسفيّه قائل به أصالة الوجود مىشويد و با هزار دليل چنان آن را محكم و مستحكم مىنمائيد و سدّ ثغور شبهات را به اعلا درجه مىكنيد ! و براى ماهيّت جز عنوان حدود و اعتبار چيزى قائل نمىشويد ! امّا در اينجا اعيان ثابته را اصل مسلّم مىگيريد ؟\r\nاصولًا اعيان ثابته چه معنى دارد ؟ ما چيزى بعنوان ثابت غير از وجود و موجود نداريم . و بين عدم و وجود فاصله‌اى نيست ؛ آنوقت ما قائل شويم كه در حال فنا وجود از بين مىرود ، ولى هويّت ثابت است ! اين چه معنى و محصّلى جز التزام بوجود فاصله بين وجود و عدم دارد ؟\r\nدر اينجا نيز مىگوئيم : اصل همان وجود است ، و ماهيّت جز حدّ وجود و اعتبار چيزى نيست . و وجود اندر كمال خويش سارى است ، تا ميرسد به به جائى كه در ذات اقدس حضرت احديّت مَحو و فانى مىگردد ؛ و ماهيّت هم كه پس از عدم وجود ، معنائى ندارد و تحقّقى ندارد ، و جز عنوان مفهوم چيزى از آن نمانده است ، و واقعيّتى در خارج ندارد ؛ ديگر در اينجا چه معنى دارد كه بگوئيم عين ثابت باقى مىماند ؟\r\nاين قول آيا مرجعش به تناقض و تضادّگوئى نيست ؟ بلكه ما يكسره اعيان ثابته را منكر مىشويم .\r\n\r\nمطالب عرفانى در كلمات محيى الدّين و ابن فارض و حافظ شيرازى\r\nو امّا مُحيى الدّين و پيروان مكتب او كه در اعيان ثابته پافشارى دارند دليلشان با أصالة الوجود تطبيق نمىكند .\r\nعلّامه : امّا كلام محيى الدّين را ما بعنوان سند ذكر نكرديم ؛ محيى الدّين\r\n\r\n","description":"","footnote":"","page_name":" 262 ","page_number":286},
  {"content":"\r\n\r\nو غير محيى الدّين از نقطهء نظر استدلال در نزد ما يكسانست . در اوائل بحث‌هاى خود دو سه تا شعر بى مزه دارد ، ولى انصافاً به دنبال آن ، بحث‌هاى خيلى گيرا و جالبى مىكند . امّا ابن فارض انصافاً در رقاء و علوّ درجهء شعرى و رسانيدن مطالب عرفانى بيداد مىكند و حقّاً مىتوان گفت كه ابن فارض در عرفان و شعر عرب ، به مثابهء حافظ شيرازى در عرفان و شعر فارسى است .\r\nابن فارض در عرفان و شعر عرب بى مانند است ؛ همانطور كه حافظ شيرازى در عرفان و شعر پارسى مانند ندارد .\r\nفقط اشعار تائيّهء ابن فارض بين هفتصد بيت و هزار است « 1 » و انصافاً عالى و راقى سروده است .\r\nمرحوم استاد ما حاج ميرزا على آقا قاضى رضوانُ الله عَليه مىفرمودند :\r\nابن فارض شاگرد محيى الدّين بوده است ، روزى محيى الدّين به ابن فارض گفت : شما شرحى براى قصيدهء تائيّهء خود بنويسيد !\r\nابن فارض در جواب مىگويد : شيخنا ، اين « فتوحات مكّيّة » شما شرح تائيّهء ابن فارض است .\r\nمحيى الدّين بسيار به تشيّع نزديك بود . « 2 » اصولًا در صدر اوّل و زمان‌هاى پيشين ، مسألهء تشيّع صورت ديگرى داشت ؛ و غالباً بزرگان از علماء و عرفاء در حقيقت شيعه بوده‌اند ولى ناچار از نقطهء نظر ضرورت تقيّه مىكردند ؛ و سعى مىكردند كه آن حقيقت را بطوريكه مصادم با مزاحمت‌هاى خارجى نگردد در خود حفظ كنند ؛ و لذا با كتمان ، به شكلى خود را نگه مىداشتند ، و از\r\n\r\n\r\n","description":"","footnote":"\r\n( 1 ) دقيقاً اشعار تائيّهء ابن فارض ، هفتصد و شصت و يك بيت است .\r\n( 2 ) راجع به تشيّع محيى الدّين ، مرحوم ملّا محمّد صالح خلخالى در مقدّمهء كتاب « مناقب » محيى الدّين كه شرح نموده است دلائل بسيارى را ذكر كرده است .\r\n","page_name":" 263 ","page_number":287},
  {"content":"\r\n\r\nاشاعه‌اش مگر به رمز و اشاره و كنايه خوددارى مىكردند . ابن فارض دو بيت دارد كه در رسانيدن عقد ولايت او به اهل بيت عليهم السّلام كمال روشنى و وضوح را دارد ؛ مىگويد\r\n : ذَهَبَ الْعُمْرُ ضياعًا وَ انْقَضَى * باطِلًا إذْ لَمْ أفُزْ مِنْكُمْ بِشَىْ\r\nغَيْرَ ما اوليتُ مِنْ عِقْدى وَ لا * عِتْرَةِ الْمَبْعوثِ مِنْ ءَالِ قُصَىْ « 1 » \r\n\r\nدر حقيقت سوخته شدن پروانه در شمع ، و مادر در آتش ، و فناء اشياء\r\nبارى ، امّا راجع بمطلب :\r\nآيهء  كَما بَدَأَكُمْ تَعُودُونَ  و أمثالها دلالت دارند بر آنكه انسان عَود مىكند به همان جائى كه از آنجا بدأش شروع شده است ؛ و اين مسلّم است . و بدأش همان اوّلين نقطهء تحقّق مشيّتِ بوجود آمدن او در عوالم ملكوت بوده است و اين همان عين ثابت اوست ، و آيه بيشتر از اين دلالت ندارد .\r\nو امّا در داستان آتش گرفتن مادر و سوخته شدن پروانه و غيرها شما مىگوئيد : مادر فانى شد ، پروانه سوخت ؛ پس ضميرى در اين جمله هست كه بمادر بر مىگردد و به پروانه بر مىگردد ، و اين ضمير همان عين ثابت است .\r\nاگر در جملهء مادر فانى شد ، ضميرِ « شد » نداشته باشيم در اين صورت جمله نداريم ، حمل نداريم ؛ و نه مادر داريم ، و نه فنا ، و نه شد . پس اين جمله هنگامى ربطش بجاى خود محفوظ است و معنى معقول دارد كه داراى ضمير رابط باشد و آن ضمير رابط ، عين ثابت است .\r\nتلميذ : بطور كلّى اگر قائل شويم كه عين ثابت در حال فنا باقيست ، لازم\r\n\r\n\r\n","description":"","footnote":"\r\n( 1 ) دو بيت از آخرين ابيات قصيده يائيه ابن فارض است كه اولش اين بيت است :\r\n سآئق الأظعان يطوى البَيدَ طَى * مُنعِماً عَرِّج علَى كُثبانِ طَى \r\nو معنى آن دو بيت اينست : عمر من ضايع شد و بيهوده هدر رفت و به بطلان منقضى شد ، چون من از شما بهره‌اى نبردم . آرى ! غير از آنچه به من از عقد ولاى عترت بر گزيده شده از آل قُصَىّ ( يعنى رسول الله ) داده شده است . ( ديوان ابن فارض ص 25 )\r\n","page_name":" 264 ","page_number":288},
  {"content":"\r\n\r\nمىآيد كه در ذات اقدس حضرت احديّت كه همان مقام هُو هوِيّت است تعيّنى وجود داشته باشد ؛ سبحانه و تعالَى .\r\nو يا لازم مىآيد كه بگوئيم : معنى فنا ، فنا نيست ؛ و معنى نيستى و اندكاك و اضمحلال نيست .\r\nو يا بگوئيم : اصولًا فنا در ذات خدا محال است ، و آنچه از فنا صورت تحقّق مىگيرد فناء در اسماء و صفات است .\r\nحضرتعالى مىفرمائيد : اگر قائل بشويم به فناء در ذات ، محذورى لازم مىآيد و آن محذور اينست كه : تمام عالم را دعوت به نيستى مىكنند ، و كمال منوط به نيستى است ؛ و هيچ موجودى دوست ندارد از هستى خود بگذرد و نيست و نابود گردد . پس بنابراين ، به فناء مطلق دعوت كردن ، به اندكاك و هستى محض خواندن ، دعوت كردن به از بين رفتن اصل هويّت و انّيّت و تعيّن است و مآلش به از بين رفتن عين ثابت است .\r\nو غريزهء انسان اجازه نمىدهد كه انسان خود را از هستى به نيستى بيندازد .\r\nاين يك اشكال .\r\nاشكال ديگر آنكه : اگر ما بگوئيم فناء ، نيستى مطلق است و ديگر عين ثابت باقى نمىماند ، در اين صورت در حال بقا و زوال فنا كدام موجودى تعيّن پيدا مىكند ؟ بعد از فنا ديگر موجودى نيست تا در بقا بدان هويّت رجوع كند ! و در اين صورت بايد ملتزم شويم كه بقاء ديگر بقا نيست ، بلكه حدوث جديدى است .\r\nاين محصّل اشكال است ؛ و دفع آن مشكل نيست ، زيرا عبور از هستى به نيستى ، عبور از تعيّن به اطلاق است ؛ و در حقيقت : معاوضهء درهم با دينار .\r\nو امّا در مورد بقاء ملتزم مىشويم كه جميع موجودات فانيه در فنا مىمانند ، و بعد از فنا بقائى ندارند ، و بواسطهء رجوع به خدا قوس صعود پايان\r\n\r\n","description":"","footnote":"","page_name":" 265 ","page_number":289},
  {"content":"\r\n\r\nمىپذيرد و دائره كامل مىگردد ؛ مِنَ اللَهِ وَ إلَى اللَهِ . و امّا خصوص افرادى از انسان كه حقيقةً بقاء دارند ، براى آنها فناء به تمام معنى الكلمه حاصل نشده است ؛ و در صورت حصول فناى كامل ، ديگر از آنها عين و اثرى بجاى نخواهد ماند . و شواهد براى اين مطلب بسيار است .\r\nعلّامه : اين حرف‌ها درست است ، ولى اينكه مىگوئيد : زيد فانى شد ، ضميرش به كجا بر مىگردد ؟ جمله ضمير مىخواهد ؛ زيد فانى شد ، ضميرش به زيد بر مىگردد ؛ پس زيديّتِ زيد كه همان هويّت اوست ثابت است .\r\n\r\nدر اينكه آيا در حال فناء ، ضمير باقى مىماند يا آن هم از بين مىرود ؟\r\nتلميذ : آيا مىخواهيم زيديّتِ زيد را قبل از فنا بدست آوريم يا در حال فنا ؟\r\nقبل از فنا زيد زيد است ؛ عين ثابت دارد ، هويّت و انّيّت دارد ؛ امّا بعد از فناء ديگر زيد نيست ؛ و در آنحال نه اسمى و رسمى و نه ضميرى و نه عين و اثرى از او نيست .\r\nوقتى كه مىگوئيم : زيد فانى شد ، آنجا زيد نيست ؛ آنجا عالم وحدت است . در عالم وحدت اسم نيست ، زيدِ فانى در حال فنا ديگر زيد نيست ؛ آنجا حقّ است و بس .\r\nو براى ضمير ، بنحو استخدام بيان مىكنيم . زيد فانى شد ، يعنى آن هويّتى كه قبل از فنا داراى هويّت زيد بود ، عين ثابتش زيديّت بود ، فانى شد . يعنى عين ثابتش معدوم گشت . يعنى نيست شد . يعنى تعيّنش به اطلاق مبدّل شد . يعنى از حجاب تعيّن عبور نمود و غرق اطلاق وجود شد ؛ يعنى محو و فانى شد .\r\nامّا در حال فنا ديگر ضمير ندارد . شُدْ يعنى آن زيدى كه قبلًا زيد بود ؛ و امّا حالا ديگر شدى نيست .\r\nمىگوئيم : حبّهء قند را در آب انداختيم حلّ شد ، وقتى حلّ شد ديگر حبّه\r\n\r\n","description":"","footnote":"","page_name":" 266 ","page_number":290},
  {"content":"\r\n\r\nنيست ؛ در آنوقت ضمير حلّ شد به چه بر مىگردد ؟ يعنى : آن حبّهء قندى كه قبل از در آب افتادن حبّهء قند بود ، حلّ شد .\r\nولى در وقت حلّ شدن ديگر حبّه نيست ؛ از حبّه بودن آن عين و اثرى نيست .\r\nالبتّه اصل مادّهء شيرينى هست ولى در اين جمله ما حبّهء قند داريم ؛ و معلومست كه آن ، نيست شد فانى شد .\r\nوقتى كه حبّهء قند حلّ نشده بود حبّهء قند بود ؛ الآن آب آبست . وقتى كه زيد فانى نشده بود حقّ را مىديد ، ولى بعد از فنا ديگر زيد حقّ را نمىبيند ، حقّ حقّ را مىبيند .\r\nشبهه‌اى نيست بر اينكه غير از ذات حقّ هيچكس نمىتواند ادراك ذات او را بنمايد ، و زيد نمىتواند ادراك ذات حقّ كند . و زيدى كه فانى مىشود اگر زيدى بوده باشد بنابراين بمقام فنا نرسيده است ؛ و آنكه ملاحظهء جمال حقّ را نموده است زيد است . و اگر فنا به تمام معنى الكلمه رخ دهد زيدى نيست ؛ فاتحه‌اش خوانده شد ، نه اسمى و نه اثرى . در ذات اقدس حقّ ، حقّ حقّ است و پيوسته او حقّ است .\r\nآيا در اين جملهء ما كه حبّهء قند حلّ شد ، و نيست شد و در آب گم شد ، شكّى داريم ؟\r\nاگر قطره‌اى در آب اندازيم ، و آن قطره شكل خود را از دست بدهد ، و سپس بگوئيم : قطره آب شد ؛ آيا در اين جمله شبهه‌اى داريم ؟\r\nچگونه مىگوئيم : قطره آب شد و ديگر در وقتى كه آب شد قطره‌اى نيست ، همينطور مىگوئيم : زيد در ذات حضرت احديّت فانى شد و در حال فنا زيدى نيست .\r\nعنايت استعمال و ساختن جمله در اين دو صورت مشابه است .\r\n\r\n","description":"","footnote":"","page_name":" 267 ","page_number":291},
  {"content":"\r\n\r\nاينكه مىگوئيم : زيد فانى شد ، مثل آنست كه مىگوئيم : قطره آب شد ؛ البتّه بنحو استخدام . يعنى آن محدوده از آبى كه اسمش قطره بود ، و حقيقتش داراى حجم كُرَوى و شكل خاصّى بود ، اينك حجم كروى خود را از دست داد و اسم قطره را از خود برداشت ، و ديگر بواسطهء افتادن در آب قطره نيست ؛ آنجا آب آب است . در ظرف آب تعيّن و حجم قطره معنى ندارد . و استعمال ضمائر بنحو استخدام در ادبيّت بسيار است .\r\n\r\nچون بگوئيم زيد فانى شد ، بايد زيدى باشد و گرنه « فانى شد » صادق نيست\r\nعلّامه : از هر راهى وارد شويد ، و هر مثالى بياوريد ، بالاخره ما در اينجا ضميرى داريم ! بايد محلّ و مرجع ضمير را نشان دهيد !\r\nمىگوئيم : زيد فانى شد در حقّ ، ضميرش به زيد بر مىگردد . ما براى ضمير مرجع مىخواهيم ؛ چطور مىشود تصوّر خلافش را نمود ؟ وقتى مىگوئيم : زيد فانى شد در حقّ تبارك و تعالَى ، اين همان زيد نيست كه فانى شد ؟ اگر در حال فنا زيد نيست ، پس معنى زيد فانى شد چيست ؟\r\nزيد نيست شد ، فانى شد ، قطره آب شد ، حبّهء قند حلّ شد ، همهء اينها ضمير دارند ؛ در صورت فرض عدم عين ثابت ، اين ضمائر بكجا بر مىگردند ؟\r\nاين مَثَل‌ها درد را چاره نمىكنند . وقتى كه براى ضمير مرجع نداريم مشارٌ إليه نداريم ، مَثل به چه درد مىخورد ؟\r\nمىتوانيد بگوئيد : حبّهء قند حلّ شد قطره آب شد ، ليكن اين قيد ، اين معنى هم پهلويش هست كه اين عين ثابت است ؛ اين محفوظ است .\r\nدر صورت عدم هويّت ، حبّهء قند نداريد تا از او سخن گوئيد ! إخبار شما از اينكه حبّهء قند نيست شد ، صحيح است . زيد فانى شد ؛ تا وقتى كه فانى نشده است خودش را مىديد ، وقتى كه فانى شد ديگر بجاى خود ، حقّ را مىبيند ؛ اين معنى را مىتوان تصحيح كرد . امّا اينكه بگوئيم : در وقتِ فنا زيدى نيست ، بلكه حقّ حقّ را مىبيند نه زيد حقّ را مىبيند ؛ اين قابل تصحيح نيست . اگر حقّ\r\n\r\n","description":"","footnote":"","page_name":" 268 ","page_number":292},
  {"content":"\r\n\r\nحقّ را مىبيند پس زيد فانى نيست .\r\nو بعبارت ديگر : اگر زيد فانى شده است ، پس زيدى هست كه فانى شده و او حقّ را مىبيند .\r\nو اگر حقّ حقّ را مىبيند به زيد چه ربطى دارد ؟ پس زيد فانى نشده است ؛ پس اين حرف غلط است كه مىگوئيم : زيد فانى شده است .\r\nبارى ، بهر شكل كه حركت كنيد ! و از هر راه بيائيد ! بايد زَيدٌ مَائى فرض شود تا جمله و كلام و حمل و مرجع ضمير و نسبت ، بجا و بموقع خود قرار گيرد ؛ اين زَيدٌ ما همان عين ثابت است .\r\nاشكال بر اينكه غير از ذات حقّ كسى ذات حقّ را ادراك نمىكند ، موجب التزام بعدم قبول عين ثابتِ زيد در « زيد فانى شد در ذات حقّ » نمىشود .\r\nبلى ، اين حرف صحيح است ؛ ولى در اينكه مىگوئيم : زيد فانى شد در ذات حقّ ، نبايد ضمير از بين برود و اگر از بين برود كلام ما غلط مىشود ، كه زيد فانى شد در حقّ ؛ اين همه انسان‌ها فانى مىشوند در حقّ .\r\nقطره آب شد صحيح است ؛ ولى از اين راه نگوئيد كه فعلًا قطره نيست ! از اين راه بگوئيد كه اين ، قطره‌اى بود ؛ و اين قطره فانى شد در حقّ ! و اين قطره مندكّ شد در آب ! پس يك قطره‌اى مىخواهيم و بايد نشان دهيم يك قطره‌اى را كه فانى شده است در حقّ ؛ و اين بدون فرض عين ثابت معنى ندارد .\r\nتلميذ : يك جمله داريم : قطره فانى شد ، قطره آب شد .\r\nقبل از آنكه قطره وارد در آب گردد قطره است و بعد از آن قطره نيست ؛ بالبديهة و بالوجدان قطره نيست . شما اگر هزار عين ثابت هم اثبات كنيد ، پس از آنكه قطره وارد آب شد ، قطره نيست ! بعد از در آب افتادن قطره ، قطره نداريم ؛ عين ثابت نداريم ؛ اسم و رسم و ضمير و اشاره و مشارٌ إليه نداريم . و ما\r\n\r\n","description":"","footnote":"","page_name":" 269 ","page_number":293},
  {"content":"\r\n\r\nوجدان خود را نمىتوانيم منكر شويم ؛ ما قطره نداريم .\r\nعرض شد : اين ضمير بنا بر نحو استخدام است . يعنى آنچه كه قطره بود ، و داراى اسم و رسم و تعيّنِ قطره بود ، آب شد . يعنى اسم و رسم و تعيّن خود را از دست داد ؛ يعنى نيست شد ؛ يعنى فنا شد !\r\nشما بفرمائيد : از دست داد ، نيست شد ، فنا شد ، همهء اينها ضمير دارند و مرجع مىخواهند !\r\nعرض مىكنم : مرجع اينها هم همانند مرجع قطره آب شد بنحو استخدام است ؛ و هيچ محذورى ندارد !\r\nاگر زيد زيديّتش باقى بماند غير است ؛ و غير نمىتواند ادراك ذات حقّ را كند . و از طرفى مىدانيم معرفت ذات حقّ بدون حصول حال فنا غير ممكن است ، پس يا بايد بفرمائيد : معرفت ذات حقّ با فنا هم ممكن نيست ، و يا بفرمائيد : در حال فنا عين ثابت باقى نمىماند ؛ وَ الثّانى أوْلَى عِنْدَ أهْلِ الْبَصْرَة .\r\nو دعوت به فنا دعوت به هستى است ، آن هم هستى مطلق نه نيستى . چون بنا بر قضيّهء توحيد كه در عالم يك وجود بيشتر نيست ؛ در اين صورت دعوت به نيستى نيست ! دعوت به هستى مطلق است .\r\nچون هستى زيد غير از هستى مطلق نيست . زيد خودش را در تعيّن مىبيند ، و چون او را دعوت به نيستى مىكنيم ، معنيش اين نيست كه دست از وجودت بردار ؛ بلكه دست از تعيّن وجودت بردار ! و نيست شو ! يعنى هست مطلق .\r\nقطرهء آب بعد از افتادن در آب قطره نيست . همين معنى را دربارهء زيد فانى مىگوئيم ؛ و معلوم است كه ديگر زيد نيست . اصولًا مفهوم فنا غير از مفهوم وجود و تعيّن است ، اينها دو مفهوم متضادّ هستند . اگر گفتيم : قطره ،\r\n\r\n","description":"","footnote":"","page_name":" 270 ","page_number":294},
  {"content":"\r\n\r\nديگر حلّ شدهء در آب نيست ، و اگر گفتيم : آب ، ديگر قطره نيست ؛ قطره آب شد يعنى قطره بودن را از دست داد ؛ آخر مگر ما مفاهيم متضادّه نداريم ؟\r\nمفهوم تعيّن ضدّ مفهوم ارسال و اطلاق است ، و مفهوم وجود و انّيّت ضدّ مفهوم فناست .\r\nجملهء قطره آب شد ، در تحليل ذهنى به دو جمله بر مىگردد : اوّل آن هويّتى كه قطره بود ، دوّم هويّتى كه فعلًا آب است ؛ و اينها دو هويّت مختلفه هستند و هيچگاه با هم جمع نمىشوند . و بنا بر حركت جوهريّه : آن ذات و وجوديكه قطره بود ، از قطره بودن حركت كرد و در ماهيّت آب درآمد و مبدّل شد ، و يا بواسطهء حركت در كَيْف بگوئيم : شكل آن وجود قطره تبديل به لا شكلى شد و بواسطهء مخلوط شدن با آب تعيّن و كيف خود را مبدّل ساخت .\r\nمعنى فنا از دست دادن تعيّن است ؛ تعيّن هستى نه اصل هستى ، تعيّن و حدود هستى از دست مىرود . اين قطره كه در آب مىافتد و فانى مىشود ، اصل هستى او از بين نمىرود و ملحق به هستى آب مىشود ، آب مطلق و بدون شكل ولى حتماً بايد تعيّنش از بين برود ؛ و الّا فنا صدق نمىكند .\r\nاگر عين ثابت باقى بماند فنا صدق نكرده است . و اصولًا عين ثابت نداريم ؛ وجودى بود از ماهيّت انسانى حركت كرد و به فنا رسيد ، و الآن غير از فنا در ذات حقّ هيچ نيست . و ماهيّت هم جز مفهومى بيش نيست ؛ و بين ماهيّت و وجود مرحله‌اى بنام ثبوت و عين و اثر نداريم .\r\nاگر عين ثابت در ذات باشد ، ذات مثارِ كثرت و ورود اغيار مىگردد ؛ سبحانه و تعالَى .\r\nو اگر عين ثابت در خارج از ذات بماند پس بفرمايش حضرتعالى : فناى زيد در ذات حقّ پيدا نشده . پس بايد بگوئيم : عين ثابت ، ثبوتش در حال وجود زيد بود ؛ و در حال فنا نه وجودى و نه عين و اثرى و نه اسم و رسمى از زيد\r\n\r\n","description":"","footnote":"","page_name":" 271 ","page_number":295},
  {"content":"\r\n\r\nنيست :\r\n\r\nدر حقيقت معناى : وَ ما رَمَيْتَ إِذْ رَمَيْتَ وَ لكِنَّ اللَّهَ رَمى\r\n وَ ما رَمَيْتَ إِذْ رَمَيْتَ وَ لكِنَّ اللَّهَ رَمى .  « 1 »\r\nاگر نظر به كثرت كنيم پيغمبر است ؛ رسول الله است ، او تير افكنده است ؛ بدون شكّ او دست بكمان برده و تير را پرتاب كرده است . و اگر نظر بجنبهء وحدت و فنا كنيم خدا تير افكنده است ؛ آنجا رسول نيست ، پيغمبر نيست ؛ محمّد نيست .\r\n إِنْ هِيَ إِلَّا أَسْماءٌ سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ .  « 2 »\r\nدر عالم توحيد تمام موجودات مظاهرند . از خود وجودى ندارند ، بودى ندارند ؛ نمودند ، نه بود . اسمند ؛ اسم را برداريد ، ديگر هيچ نمىماند ! اين اسم را هم شما گذاشته‌ايد ؛  سَمَّيْتُمُوها . \r\nاين زمين ، اين سقف ، اين در و ديوار ، اين فرش ، موجوداتى هستند ؛ اگر نظر به كثرت آنها كنيم همه تعيّنند و حدودند ، و مثار كثرت و تفرّق‌اند . و اگر نظر به وحدت آنها كنيم حتماً بايد حدود و تعيّن را رفض كنيم ، ديگر جنبهء كثرت ندارند .\r\nپس همين زيدى كه در حال فناست ، اگر نظر به تعيّنات او كنيم كه در حال وحدت نيست تمام آن حدود و تعيّنات براى زيد است ، و اگر نظر به حال فناى زيد كنيم صرف الوجود است .\r\n\r\n\r\n","description":"","footnote":"\r\n( 1 ) قسمتى از آيهء 17 ، از سورهء 8 : الانفال : « آنزمان كه اى پيغمبر تو تير انداختى ، تو تير نينداختى ! بلكه خدا تير انداخت ! »\r\n( 2 ) صدر آيهء 23 ، از سورهء 53 : النّجم : « اينها نيستند مگر اسم‌هائى كه شما و پدرانتان آنها را براى اينها گذارده ايد ! و خداوند به اينها قدرتى نداده است . »\r\n","page_name":" 272 ","page_number":296},
  {"content":"\r\n\r\nو در هر دو حال كه نظر افكنده‌ايم و گفته‌ايم : زيد فانى است ، مرجع ضمير به همان ذاتى كه خارج از فنا ، زيد بود بر مىگردد ، و در حال فنا زيد نيست . تا وقتى كه خارج از ذات بود زيد بود ، و در حال فنا مرجع ندارد ؛ زيد نيست .\r\nو اگر بگوئيد كه : حتماً براى تحقّق فنا بايد ضمير زيد در جملهء « زيد فانى شد » به عين ثابت برگردد و عين ثابت هم موجود است ، مىگوئيم : بنابراين فناى در ذات مستحيل است ؛ چون ورود عين ثابت در ذات محال است .\r\nو از فناى در ذات بگذريم ، اگر شما قائل بشويد به فناى در صفات و اسماء حضرت حقّ سبحانه و تعالَى ، عيناً همين سؤالها و جواب‌ها و همين اشكال‌ها هست . زيرا در صورت فناى در اسم و صفت نيز اگر عين ثابت باقى بماند ، لازم مىآيد تعيّن زيد در صفت و اسم وارد شود ، و اين محال است . و در صورت ورود تعيّن صدق فنا نمىكند و در صورت عدم ورود عين ثابت ، باز شما مىفرمائيد : مرجع ضمير كجاست ؟ و الإشكال هو الإشكال .\r\nو بالاخره ، مگر ما مىتوانيم فناى در اسم و صفت را چون فناى در اسم القادِر و العَليم و المُحيى منكر شويم ؟ و يا حدّ اقلّ فناى در اسماء جزئيّه را ؟ چون فناى هر موجودى از موجودات را در موجود ديگرى ؟ چون فناى عاشق را در معشوق ؟ به جهت آنكه همهء موجودات مظاهر و آيات خدا هستند ، و همگى اسماء اويند ؛ خواه اسماء كلّيّه و خواه اسماء جزئيّه .\r\nو بطور كلّى در تمام اين صُوَر و أشكال ، لازمهء فنا از بين رفتن ضمير است . با حفظ ضمير فنا متحقّق نيست ؛ نه در ذات و نه در صفت .\r\nعلّامه : مىگوئيم : قطره فانى شد ؛ اگر ضمير شد را برداريد ، يك قطره مىماند و يك فانى ! بدون نسبت بين آن دو ؛ يعنى هيچ نمىماند . و از هر طرف بيائيد ، يا بايد قطره را نشان بدهيد و يا از فنا دست برداريد ! چون از فنا دست نمىتوان برداشت ، پس قطره ثابت است .\r\n\r\n","description":"","footnote":"","page_name":" 273 ","page_number":297},
  {"content":"\r\n\r\nمىگوئيد : تعيّن قطره از بين رفت ، نه اصل وجود قطره ! صحيح است ، ولى ضمير را چه كنيم ؟ اين ضمير اسباب زحمت شده است .\r\n\r\nدر بيان وارد در « فتوحات مكّيّه » راجع به بقاء اعيان ثابته در حال فناء\r\nمسألهء بقاء عين ثابت در بعضى از كلمات محيى الدّين هم هست .\r\nدر « فتوحات مكيّه » إشارةٌ مائى به اين هست كه موجوداتى كه فانى مىشوند در حقّ ، عين ثابتشان از بين نمىرود ؛ آنكه از بين مىرود ، وجودشان است . حقيقت وجودشان كه در خارج با آن متحقّق بودند از بين مىرود ، و گرنه عين ثابت باقيست . اين فانى كه عبارت از حقّ است زيد است كه بقول خودمان مىگوئيم : گُم شد ؛ اين جور در مىآيد .\r\nو نمىتوان گفت كه : عين ثابت در حقّ است ؛ و اجمالًا مىگوئيم : عين ثابت هست و زيدى كه عين ثابتش هست فانى در حقّ شده است .\r\nشما از هر راه بپيچيد ! و از هر راه بخواهيد بيائيد و اين مسأله را تمام كنيد ! ما اينجا ضمير داريم ؛ اين ضمير را بايد نشان داد !\r\nدرست كه در ذات حقّ ضمير نيست ؛ لَا هُوَ إلّا هُوَ ؛  وَ ما رَمَيْتَ إِذْ رَمَيْتَ  همه صحيح است . و اگر بگوئيد : در  وَ لكِنَّ اللَّهَ رَمى  زيد نيست پس « زيد فانى شد » نداريم ، زيدى نداريم تا فانى شود .\r\nو اگر بگوئيد : يك وقتى زيد داشتيم و اكنون نداريم ، پس زيد فانى نشده است ؛ چون جملهء « زيد فانى شد » ضمير دارد . اين درد را بايد علاج كرد .\r\nشما نظر به كثرت كنيد ! نظر به وحدت كنيد ! نظر به هر جا كه دلتان مىخواهد بيندازيد ، آن ضمير بالاخره مرجع مىخواهد و بايد نشان دهيد ! و نشان هم نمىتوانيد بدهيد !\r\nو نگوئيد : پس فنا نيست . بلى فناى به اين معنى نيست ؛ و امّا فنائى كه در جملهء زيد فانى شد داريم و عين ثابتش محفوظ است ، داريم .\r\nفناى صفات و اسماء با فناى در ذات تفاوتى ندارد ، و در هر حال ضمير\r\n\r\n","description":"","footnote":"","page_name":" 274 ","page_number":298},
  {"content":"\r\n\r\nمرجع مىخواهد ، و عين ثابت بايد باقى بوده باشد . در هر حال و در هر مرحلهء فنا كه مىگوئيم : فلان موجود فانى در حقّ شد ، اين موجود ضمير دارد و مرجع اين ضمير را بايد نشان داد .\r\nو اين همان عين ثابت است كه سابقاً يك وجودى ، و يك مضافٌ إليهى داشت ؛ حالا وجودش را از دست داده ، بعلّت فنائى كه برايش حاصل شده است ؛ ولى عين ثابتش از بين نمىرود .\r\n\r\nدر تبديل و تبدّل ماهيّات ، و معنى :\r\n لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ \r\nتلميذ : اينكه ما مىگوئيم : كرم آب پر در آورد و به آسمان پريد ، درست است يا نه ؟ كرم‌هائى در آب‌هاى راكد تكوين مىشوند ، و سپس به صورت پشّه ، پر در مىآورند و به آسمان مىپرند .\r\nآيا اين كرم در حالى كه كرم است پريد ، يا در حالى كه پر درآورد و پشّه شد ؟\r\nالبتّه در حالى كه پشّه شد پريد . ولى در اين جمله مىگوئيم : كرم پردرآورد و پريد . معلومست كه اين تعبير مُسامحى است ، زيرا كرم در حالى كه كرم است نمىپرد . كرم پريد يعنى آنچه كه سابقاً كرم بود الآن پريد . تبديل به يك ماهيّت پرنده‌اى شد ؛ طائر شد و پرواز كرد .\r\nزيد فانى در حقّ شد ؛ يعنى آنچه را كه قبل از فنا عين ثابت داشت و زيديّتِ زيد و هويّت انسانى براى او بود ، تغيير هستى داد و از عالم تعيّن و هستى به عالم اطلاق و نيستى وارد شد ؛ يعنى نيست و محو شد .\r\nآن ضمير ديگر راجع به زيد نيست ؛ حقّ حقّ است ، نه زيد حقّ است .\r\nهمانطور كه كرم كرم بود ، و الآن پشّه پشّه است . و اگر گفتيم : كرم پريد ، مسامحةً مىباشد ؛ چون كرم نمىتواند بپرد ، و همه مىدانند كه اين تعبير به نحو تجريد است ؛ يعنى آن موجوديكه تعيّن كرمى داشت بعد از تجريد از آن ماهيّتِ كرمى و ملبّس شدن بماهيّت طائر ، در اين صورت پريد .\r\nپس زيد در حال فنا زيد نيست ، همان وجود مطلق و بسيط است ؛ آن\r\n\r\n","description":"","footnote":"","page_name":" 275 ","page_number":299},
  {"content":"\r\n\r\nوجود مطلق و بسيطى كه ما اسم زيد روى آن گذاشتيم و آن را متعيّن به اين حدّ پنداشتيم . اينك آن حدّ را شكستيم و در درياى وسيع اطلاق وارد شديم ، و ديگر در اين صورت حدّى نداريم كه به او زيد بگوئيم ؛ انّيّتى نداريم ، هويّتى نداريم ؛  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ .  « 1 »\r\nدر آنجا خدائيّت و انّيّت و سلطنت اختصاص به خدا دارد ؛ خداوند واحدى كه قهّار است و همهء انّيّت‌ها را خُرد مىكند و تمام هويّت‌ها را درهم مىكوبد ، و وحدت او ملازمه با قهّاريّت او دارد .\r\nما نمىتوانيم فناى در ذات خدا را انكار كنيم ، و نه مىتوانيم معنى فنا را تغيير دهيم ، و نه مىتوانيم تصوّر كنيم كه زيديّتِ زيد و عين ثابت او در ذات اقدس حقّ وارد شده است . و در عين حال مىگوئيم : زيد فانى شد در حقّ . بسيار خوب ، بعهدهء شما باشد كه مرجع ضمير زيد را مشخّص فرمائيد ! و محلّ عين ثابت او را معيّن كنيد ! شما كه مىگوئيد عين ثابت دارد ! ما عرض مىكنيم : عين ثابتش با فناء در حقّ درهم شكست ، و نه عين و نه اثر و نه اسم و نه رسم از او نماند . آيا معرفت خدا براى بشر ممكنست يا نه ؟ آرى ممكنست براى بندگان مخلَصين خدا .   سُبْحانَ اللَّهِ عَمَّا يَصِفُونَ * إِلَّا عِبادَ اللَّهِ الْمُخْلَصِينَ .   « 2 »\r\nو آيا معرفت تامّ بدون فنا ممكنست يا نه ؟ ابداً ممكن نيست ، چون در\r\n\r\n\r\n","description":"","footnote":"\r\n( 1 ) ذيل آيهء 16 ، از سورهء 40 : غافر : « قدرت و پادشاهى امروز براى كيست ؟ براى خداوند واحد قهّار است . »\r\n( 2 ) آيهء 159 و 160 ، از سورهء 37 : الصّآفّات : « پاك و منزّه است خدا از آنچه را كه او را به آن وصف مىكنند ، مگر بندگان مخلَص خدا . »\r\n","page_name":" 276 ","page_number":300},
  {"content":"\r\n\r\nحال غير فنا ، غيريّت است و انانيّت ؛ و غير خدا چگونه مىتواند خدا را بشناسد ؟\r\nهر درجهء مادون فنا را بگيريم ، معرفت بذات حقّ نسبى است ؛ و حقّ معرفت حاصل نشده است .\r\nاگر در حال فنا از زيد بپرسيم : تو كيستى ، چه جواب مىدهد ؟ آيا جواب مىدهد : من زيدم ؟ آيا جواب مىدهد : من حقّم ؟ ابداً ابداً .\r\nاو اصلًا جواب نمىدهد . زيرا ما از زيد سؤال مىكنيم و در حال فنا زيد فانى است ؛ زيد نيست . در اينجا زبان‌ها لال و گوش‌ها كر است ، و خود خداوند به عزّت و عظمت خود پاسخ مىدهد : لله الواحد القهار . مىگويد : حقّ حقّ است .\r\nحضرتعالى مىفرموديد : درويشى در تبريز حركت مىكرد و در كوچه و بازار مىگذشت و پيوسته مىگفت : وِى جويم ، وِى جويم . مدّتى به همين منوال بود ؛ بعد مىگفت : خود جويم ، خود جويم .\r\nيعنى چه ؟ آيا معنى آن اين نيست كه دنبال خدا مىگشته است ، و بعد از كاميابى و حصول حال فنا ديگر خود را گم كرده است ، و پيوسته دنبال خود مىگشته كه عينى يا اثرى از خود بيابد ؛ وَ هَيْهاتَ وَ أنَّى لَهُ ذَلِكَ .\r\nدر فنا كه ابداً ممكن نيست ، مگر دوباره بازگشت كند و به عالم بقاء مراجعت نمايد .\r\nزيد داراى اسم بود ، ماهيّت داشت ، حدود شخصيّه داشت ؛ حدّ از بين رفت ، وجود زيد كم كم سعه پيدا كرد ؛ و عبور از حدّ شد ، نه عبور از وجود . حدّش را از دست داد حدّ بزرگترى به خود گرفت ، و آن را نيز از دست داد و حدّ بزرگترى گرفت ، تا بالاخره همهء حدود را از دست داد ؛ و دامن رها كرده ، وارد شد در جائى كه حدّ ندارد ، در اين صورت آنجا حدّ نيست ، اسم نيست ؛ پس در\r\n\r\n","description":"","footnote":"","page_name":" 277 ","page_number":301},
  {"content":"\r\n\r\nآنجا زيد نيست .\r\n\r\nدر حقيقت معنى آيهء : وَ إِلَيْهِ تُقْلَبُونَ\r\nعلّامه : كرم پرنده شد و پريد ، آن هم ضميرش مرجع مىخواهد . و بالاخره بدون مرجع ضمير كه نمىتوان جمله‌اى ساخت ، و الّا نسبت برقرار نمىشود ، و آن مرجع را بايد نشان داد .\r\nاگر معنى فناى در ذات حقّ ، حقّ باشد و لا غير و زيدى هم نباشد به هيچ وجه ، پس عين ثابتش از بين رفته است و ديگر فنا را فنا نمىتوان گفت ، و نمىتوان گفت : زيد فنا شده است .\r\nدر اين صورت حقّ است تبارك و تعالى ؛ و چون حقّ است ، ديگر چيزى درش فانى شد نمىدانم جايش كجاست ؟\r\nو ما حَصَل معرفت در حقّ تبارك و تعالى اين خواهد بود كه بگوئيم : اين موجود ( زيد ) منسوب بود به حقّ ، و قائم بود به حقّ ، حالا آن قسمتِ قيام به حقّش از بين رفته است و نمانده است الّا حقّ ، يعنى : زيدٌ حقٌّ . اين را مىتوان پذيرفت ، و امّا اينكه بگوئيم : نماند الّا حقّ و ضمير زيد هم از بين رفته است ؛ اين بحسب ظاهر درست در نمىآيد .\r\nو معرفت ذات حقّ هم به صورت فنا ، براى بندگان مُخلَص و مُقرَّب خداوند ممكنست ، و ما كه در آن حرفى نداريم و اين مطلب كاملًا صحيح است ، ولى هر جور و به هر شكلى بپيچيم و از هر راهى وارد شويم اين ضمير زيد از بين نمىرود .\r\nبه جهت اينكه اين زيد فانى شده است و زيد ، او شده است ؛ يعنى : او ، قائم مقام زيد قرار گرفته است ، پس نيست مگر او ؛ امّا اين زيد كجا رفت ؟ اين را نمىتوانيم بگوئيم .\r\nو اگر از زيد بپرسيم تو كيستى ؟ نمىگويد : من زيدم ؛ بلكه مىگويد : من حَقَّم .\r\n\r\n","description":"","footnote":"","page_name":" 278 ","page_number":302},
  {"content":"\r\n\r\nو منظور آن درويش از خود جويم : حقّ است تبارك و تعالَى .\r\nآن وقت براى زيد چه موقعيّتى مىتوان فرض كرد در صورتى كه بگوئيم زيد فانى شد در حقّ تعالى ؟ قرآن به اين عبارت فرموده است :  وَ إِلَيْهِ تُقْلَبُونَ .  « 1 »\r\n\r\nدر حقيقت رجوع حملهاى « زيد فانى شد » و « كرم پروانه شد » و غير ذلك\r\nتلميذ : اگر بگوئيم كه : معرفت ذات حقّ براى بشر ممكنست ، و معنى فنا نيستى مطلق است ، و معرفت حقّ ، حقّ المعرفة ، بدون فنا ممكن نيست ، و مراتب مادون فنا از معرفت ، نسبى است .\r\nو از طرفى هم مىدانيم كه در ذات حقّ هيچ تعيّنى وارد نمىشود ، براى اينكه لازمه‌اش تجزيه است وَ جَلَّ جَنابُ الْحَقِّ أنْ يَكونَ مَثارًا لِلْكَثْرَةِ وَ التَّعَيُّنِ ، وَ لا هُوَ إلّا هُوَ .\r\nو در ذات مقدّس حقّ غير از حقّ متصوّر نيست كه بگويد : غير از حقّ نيست .\r\nدر اين صورت جمع بين اين چند مسأله را چطور مىتوان نمود ؟\r\nما به هيچ وجه من الوجوه نمىتوانيم بگوئيم : زيد حقّ شد و ضمير به زيد كه همان عين ثابت است برگردد . چون زيد حقّ نمىشود ، به جهت آنكه معنى زيد تعيّن است و تعيّن خلاف اطلاق است ؛ و حضرت حقّ مطلق است به اعلا درجهء از اطلاق .\r\nو آن موجود فانى شدهء در حقّ در وقتى كه تعيّن داشت و زيد بود ، فانى نشده بود ؛ وقتى كه فانى شد زيد نيست و تعيّن ندارد .\r\nمثل اينكه بگوئيم : زيد نيست شد ، نابود شد ، عدم شد ، هلاك شد ؛ درست كه بالاخره ضميرِ شُدْ در هر حال مرجع مىخواهد ، ولى لازم نيست مرجع آن ، عين ثابت بوده باشد .\r\n\r\n\r\n","description":"","footnote":"\r\n( 1 ) ذيل آيهء 21 ، از سورهء 29 : العنكبوت : « و بسوى خدا ، شما واژگون مىشويد ! »\r\n","page_name":" 279 ","page_number":303},
  {"content":"\r\n\r\nدر قضايائى كه موضوعات آن عين ثابت ندارند مثل آنكه مىگوئيم : اجتماع نقيضين محال است ، و يا آنكه شريكُ البارى معدوم است چه مىكنيم ؟ و ضمير را به چه بر مىگردانيم ؟\r\nبه يك مفهوم از جمع نقيضين و يك مفهوم از شريك البارى كه تصوّر و فرض تحقّق آن را در خارج مىكنيم و سپس حكم به محاليّت و معدوميّت آن مىنمائيم . همينطور در اينجا مىگوئيم : آن فرد از ماهيّت انسانى كه تشخّص زيديّت داشت ، و آن مفهومى كه لباس و تعيّن زيديّت در بر كرده بود ، فانى شد . يعنى تعيّن را از دست داد و لباس وجود را خلع كرد ، و الباقى نماند الّا مفهوم صرف . و معلوم است كه مجرّد مفاهيم و ماهيّات غير متلبّس بوجود ، خصوصاً بر مذاق أصالة الوجود ، محض اعتبار و عدمند .\r\nو ما در هر يك از حمل‌هاى خود ، نظير آنكه عرض شد : كرم پرواز كرد ، و پروانه محترق گشت ، مشابه آن را داريم .\r\nشما يك كومه‌اى را از آتش فرض كنيد ! يك آتش متلألئ ؛ پروانه خود را مىاندازد در آتش و مىسوزد و محترق مىشود ، و آتش مىشود ، و مطلق مىشود ، و نور مىشود ؛ مىگوئيم : پروانه سوخت و آتش شد .\r\nپروانه كو ؟ عين ثابتش كجاست ؟ پروانه پروانه بود وقتى در آتش نيفتاده بود ؛ وقتى در آتش افتاد و آتش شد ديگر پروانه آتش نيست ، بلكه آتش محض است ؛ هر كس به آتش نظر كند مىگويد : آتش آتش است .\r\nپس پروانه تا به حريم آتش نزديك نشده بود اسمش پروانه بود ؛ عين و اثرى داشت ، آثار و خصوصيّات داشت . داراى نفس بود ، و عين ثابت داشت ؛ و اسم و رسمش چنين و چنان بود ، ولى وقتى كه آتش شد ، ديگر اسم پروانه نمىتوانيم بر آن بگذاريم ؛ هيچ اسم و رسمى و هيچ تعيّن و عينى و اثرى از آن نيست ؛ هر چه بنگريم آتش است ، شعلهء آتش است ، نور و فروغ آتش است ؛\r\n\r\n","description":"","footnote":"","page_name":" 280 ","page_number":304},
  {"content":"\r\n\r\nپس آتش آتش است .\r\nدر اينجا كه در جملهء قضيّهء خودمان مىگوئيم : پروانه آتش شد به عنوان همان مادّهء اوّليّه و مادّة الموادّ و هيولايش ؛ يعنى آن مادّه كه صورت پروانه‌اى داشت و از دست داد و آتش شد .\r\nحال سؤال مىكنيم : اين پروانه كه خودش را در آتش انداخت و آتش شد ، و اينك آتش آتش است و بس ؛ آيا در ذات اين آتش عين ثابت پروانه هست ؟ آيا در آتش هُويّت و انّيّت پروانه هست ؟\r\nحالا حقّ حقّ را مىبيند ؛ ديگر پروانه نيست . در ذات حقّ پروانه نيست ؛ چطور مىتوان گفت : عين ثابت در حقّ است ؟ آيا حقّ متعيّن است ؟ لازمهء فناء در ذات حقّ با بقاء عين ثابت ، وجود عين ثابت در ذات مىشود ؛ و اين را نمىتوان قبول نمود .\r\nاگر بگوئيم كه : در تمام عوالم وجود ، وجود يكى بيشتر نيست و آن ، وجود حقّ است تبارك و تعالى ، و اين موجودات ، وجود اصيل و حقيقى ندارند بلكه عنوانات و اسماء و حدود وجودند ، و تعيّنات و مظاهر وجودند .\r\nو اين اسمائى كه براى آنها قرار داده‌ايم چون زيد و عمرو و شجر و حجر و أمثالها ، تعيّن و حدود وجود را مشخّص مىكنند و اين اسامى ، اسامى براى وجود نيست ، براى تعيّنات وجود است .\r\nپس زيد را كه زيد مىگوئيم ، وجودش را قصد نمىكنيم بلكه تعيّن از وجودش را قصد مىنمائيم .\r\nوقتى كه زيد فانى مىشود ، از تعيّن دست بر مىدارد و از حدّ عبور مىكند ، و الّا اصل وجود همان بود كه در اوّل وهله بود على نحو الإطلاق و الآن هم همينطور است ؛ منتهَى در وهلهء اوّل در اين محدودهء از وجود اسم زيد بود ، حالا اين حدّ برداشته شد . و ما در اينحال فنا نظر به اين حدّ ننموديم ، بلكه نظر\r\n\r\n","description":"","footnote":"","page_name":" 281 ","page_number":305},
  {"content":"\r\n\r\nبه اطلاق كرديم .\r\nو معنى فنا اين خواهد شد كه : آن وجود چون در محدوديّت بود و به خود نظر استقلالى داشت ؛ حالا آن نظر برگشت و نظر تَبَعى و اندكاكى شد ، چون حقيقت كثرات امر اعتبارى است .\r\nفرقى كه زيد حاصل نموده است فقط از نقطهء نظر معرفت اوست ، چون در مقام ادراك ، تفاوت در معرفتش پيدا شده است ، و گرنه در واقع هيچ تغييرى نكرده ؛ سابقاً حقّ بود ، حالا هم حقّ است .\r\n\r\nدر معناى : كَانَ اللَهُ وَ لَمْ يَكُنْ مَعَهُ شَىْءٌ وَ الآنَ كَمَا كَانَ\r\nبسيارى از مفاهيم هست كه ما در ذهن بنحو تجريد مىآوريم ، و در اين صورت چيزهائى را بر آن حمل مىكنيم . مثلًا وجود ذهنى بِما أنّه فى الذِّهن ، موضوع واقع مىشود براى بعضى از محمولات ، و يا از نقطهء نظر تعيّن ذهنى آن را منسلخ مىنمائيم و نظر به حاقّ مفهوم نموده و چيزهائى را بر آن حمل مىنمائيم ؛ پس تجريد يكى از معاملات ذهنيّه است .\r\nهمين عمل را نسبت به زيد انجام مىدهيم ؛ يعنى آن زيدى كه داراى اين تعيّن بود ، او را از اين تعيّن تجريد مىكنيم و مىگوئيم : او فانى است در ذات خدا ؛ ديگر در ذات خدا تعيّن نيست ؛ وجود مطلق ، وجود مطلق است . و بعبارت ديگر : آن موجودى كه ما به او زيد مىگفتيم و اين اسم را داشت ، موجودى بود كه در عين اينكه اين حظّ از وجود را داشت داراى تعيّن بود ، ما نظر را از تعيّن برداشتيم ؛ در اين صورت مىشود وجود . وجودْ وجود است ؛ وجود مطلق وجود حقّ است تبارك و تعالى .\r\nو اگر منتظر باشيم كه يك مرجع تامّ و تمام براى ضمير زيد فانى پيدا كنيم ، بايد به اين انتظار بنشينيم !\r\nمثلًا در باب وصول ، ما نظير اين ضمائر را داريم . مىگوئيم : زيد به ذات حقّ و اصل شد .\r\n\r\n","description":"","footnote":"","page_name":" 282 ","page_number":306},
  {"content":"\r\n\r\nمعلومست زيد تا هنگاميكه زيد است و عنوان زيديّت دارد نمىتواند و اصل باشد ، و مسلّماً وصل هنگامى صادق مىباشد كه زيد در حال فنا باشد . چون مراد از وصول ، ضمّ چيزى به چيزى نيست و يا برخورد و ملاقات كسى با كسى ؛ جلَّ اللهُ سبحانَه و تعالَى ، بلكه مراد از وصول ، معرفت خداست . و اين معرفت كه معرفت توحيد ذاتى و توحيد صفاتى و توحيد افعالى است فقط بواسطهء فنا صورت مىگيرد ، يعنى اعتراف به عجز و نيستى در تمام مراحل وجود نمودن ، و قدرت و علم و حيات و ذات را منحصر به ذات دانستن و تسليم امور را يكسره بسوى او نمودن است .\r\nپس همانطور كه در باب وصول مىگوئيم : تا وقتى كه زيد زيد است و اصل نيست ، همينطور است در باب فناء .\r\nو در قرآن كريم داريم :  وَ إِلَيْهِ تُقْلَبُونَ  ؛ « 1 » معنى اين آيه چيست ؟\r\nو نيز داريم :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  . « 2 »\r\nوقتى خدا مىفرمايد : تو تير نينداختى ! خدا تير انداخت ؛ آنجا غير از خدا كسى نيست ، توئى نيست ، أنْت‌َاى نيست ، رَمَيْت‌َاى نيست ؛ چرا ما بگوئيم : زيد هست ، عين ثابتش هست ؟ زيد از بين رفت و فاتحه‌اش را خواندند ، و ختمش را برچيدند !\r\nديگر نمىماند مگر ذات حقّ ، و ادراك ذات حقّ خودش را : كَانَ اللَهُ وَ لَمْ يَكُنْ مَعَهُ شَىْءٌ وَ الانَ كَمَا كَانَ . « 3 »\r\n\r\n\r\n","description":"","footnote":"\r\n( 1 ) ذيل آيهء 21 ، از سورهء 29 : العنكبوت : « و بسوى خدا واژگون مىشويد ! »\r\n( 2 ) قسمتى از آيهء 17 ، از سورهء 8 : الانفال : « اى پيغمبر ! آن زمان كه تو تير انداختى ، تو تير نينداختى ! بلكه خدا تير انداخت ! »\r\n( 3 ) « بود خداوند و هيچ چيز با او نبود ، و الآن هم همانطور است كه بود . »\r\n","page_name":" 283 ","page_number":307},
  {"content":"\r\n\r\n اى برتر از آنكه عقل گويد * بالاتر از آنكه روح جويد\r\nاى آنكه وراى اين و آنى * كيفيّت خويش را تو دانى\r\nكس واقف تو به هيچ رو نيست * آنكس كه ترا شناخت او نيست « 1 » \r\n\r\n\r\n","description":"","footnote":"\r\n( 1 ) « مفاتيح الإعجاز » ص 75 ؛ و چقدر خوب اين معنى را در « طبقات الاخيار » شعرانى جزء اوّل ، ص 182 ، از عارف مشهور شيخ إبراهيم دَسوقى آورده است ؛ و ما بعضى از آن را در اينجا ذكر مىكنيم :\r\n تَجَلَّى لِىَ الْمَحْبوبُ فى كُلِّ وِجْهَةٍ * فَشاهَدْتُهُ فى كُلِّ مَعْنًى وَ صورَةٍ ( 1 )\r\nوَ خاطَبَنى مِنّى بِكَشْفِ سَرآئِرى * فَقالَ أ تَدْرِى مَنْ أنَا قُلْتُ مُنْيَتى ( 2 )\r\nفَأنْتَ مُناىَ بَلْ أنَا أنْتَ دآئِمًا * إذا كُنْتَ أنْتَ الْيَوْمَ عَيْنَ حَقيقَتى ( 3 )\r\nفَقالَ كَذاكَ الامْرُ لَكِنَّهُ * إذا تَعَيَّنَتِ الاشْيآءُ كُنْتَ كَنُسْخَتى ( 4 )\r\nفَأوْصَلْتُ ذاتى بِاتِّحادى بِذاتِهِ * بِغَيْرِ حُلولٍ بَلْ بِتَحْقيقِ نِسْبَتى ( 5 )\r\nفَصِرْتُ فَنآءً فى بَقآءٍ مُؤَبَّدٍ * لِذاتٍ بِدَيْمومَةٍ سَرْمَديَّةِ ( 6 )\r\nوَ غَيَّبَنى عَنّى فَأصْبَحْتُ سآئِلًا * لِذاتىَ عَنْ ذاتى لِشُغْلى بِغَيْبَتى ( 7 )\r\nفَأغْدو وَ أمْرى بَيْنَ أمْرَيْنِ واقِفٌ * عُلومىَ تَمْحونى وَ وَهْمىَ مُثْبِتى ( 8 ) \r\n( 1 ) محبوب من براى من ظاهر شد در هر وجهه‌اى ، پس من او را در تمام معنىها و در تمام صورت‌ها مشاهده كردم .\r\n( 2 ) و با من بكشف پنهانىهاى من بمخاطبه و گفتگو برخاست ، پس گفت : آيا ميدانى من چه كسى هستم ؟ گفتم : تو آرزوى منى !\r\n( 3 ) پس تو آرزو و مقصد من هستى بلكه من پيوسته عين تو هستم ! چون تو امروز عين حقيقت و واقعيّت من هستى !\r\n( 4 ) پس گفت : آرى مطلب اينچنين است ، و ليكن چون اشياء و موجودات هر يك حدّ و تعيّنى گرفتند ، تو از ميانهء آنها مانند و مثل من شدى !\r\n( 5 ) پس من حقيقت و ذات خود را به او وصل كردم ، امّا اين بواسطهء حلول و اتّحاد دو چيز نبود بلكه به روشن شدن حقيقت ربط من بود .\r\n( 6 ) پس من فنا گشتم در بقاء هميشگى و پيوستگى براى ذاتى كه متعلّق به حقّ است و داراى دوام و ابديّت و سرمديّت است .\r\n( 7 ) و آن ذات مقدّس حقّ مرا از خودم پنهان كرد بطوريكه من از ذات خودم جوياى حال ذات خودم مىشدم ؛ چون من بواسطهء غيبتى كه از خودم نموده بودم ، انصراف داشتم و از خود بحقّ اشتغال داشتم .\r\n( 8 ) پس حال من پيوسته چنين بود كه امر من بين دو چيز وابسته بود : يكى آنكه علوم من مرا بعالم مَحو و فناء مىكشيد ، و ديگر آنكه عالم وَهم و خيال من مرا بعالم صَحو و بقاء سوق مىداد .\r\n","page_name":" 284 ","page_number":308},
  {"content":"\r\n\r\n\r\nدر تمام اقسام فنا ضميرى باقى مىماند كه عبارت از أعيان ثابته مىباشد\r\nعلّامه : زيد حقّ شد يعنى بجاى زيد در وجود او ، حقّ حكمفرما شد ، و دست او و چشم او و گوش او شد . و زيد ديگر زيد نيست ، بلكه زيد حقّ است ؛ اين مطلب مطلب درستى است و قابل قبول .\r\nو امّا به هر شكلى و به هر طورى بيان كنيد ، معذلك زيد فانى شد ! اگر زيد نباشد ، كه فانى شده است ؟ خداوند تبارك و تعالى از اوّل بوده و خواهد بود و پيوسته حقّ حقّ است ، ولى آنچه الآن در اينجا به وقوع پيوسته است فناى زيد است ؛ اگر نسبت اين فنا را با زيد برداريم و علاقه‌اش را بِبُريم ، ديگر هيچ نمىماند ، و كَأنَّه فنائى صورت نگرفته است . چون نسبت ، قائم به زيد است ؛ اگر زيد نباشد و عين ثابت او نباشد ، ديگر نسبتى نيست . و در صورت فِقدان نسبت ، محمول و موضوعى نداريم و جمله‌اى نداريم ؛ و در حالى كه ما اين قضيّه را داريم و نمىتوانيم انكار كنيم كه « زيد فانى شد » .\r\nوقتى كه مىگوئيم : زيد فانى شد يعنى زيد حقّ شد ، و ضمير به زيد بر مىگردد . يعنى تعيّن و عين ثابت و آن كسى كه در عالم واقع و متن نفس الامر فانى شده است ، زيد است .\r\nاين بحسب ظاهر درست است ، و امّا خلاف اين جور در نمىآيد ، و من درست نمىتوانم تعقّل كنم .\r\n\r\n","description":"","footnote":"","page_name":" 285 ","page_number":309},
  {"content":"\r\n\r\nدر قضيّهء پروانه بالاخره مىگوئيم : كرم پريد و يا آنكه پروانه آتش شد ، اگر پروانه‌اى نباشد پس پروانه آتش نشده است ، و بنابراين « پروانه آتش شد » معنى ندارد .\r\nشما يك ضميرى داريد ! گاهى از اوقات به آنطرف مىبريد ! و گاهى به اينطرف ! و بالاخره مىخواهيد پروانه را حفظ كنيد ، و معذلك آتش بشود و فانى بشود و جز آتش هيچ نباشد و آتش آتش باشد !\r\nباز همان آش و همان كاسه است !\r\nدر سوخته شدن پروانه ، مادّه و هيولى رفت پى كارش ، و نماند مگر عين ثابت پروانه ، آن وقت اين موجود ، حقّ شد تبارك و تعالى و جز حقّ موجودى نداريم ، پس عين ثابت ثابت است .\r\nچون پروانه آتش شد ديگر « پروانه هست » را نمىتوانيم بگوئيم . هر چه به لفظ هست بيان كرده باشيم وجود پروانه محفوظ مىشود ، و با محفوظيّت وجود پروانه ديگر نمىتوان گفت : فانى شد .\r\nپس « پروانه فانى شد » يعنى وجود خارجى پروانه تحقّقى داشت ، آن تحقّق برداشته شد يعنى نيست الّا آتش فقط . و بنابراين ، اينكه مىگوئيم : پروانه آتش شد ، براى پروانه باقى مىماند عين ثابتش و بس !\r\nو واقعيّت خارج هم عبارت است از ، از بين رفتن وجود پروانه و تحقّق و جايگزين بودن آتش بجاى پروانه . پروانه تا آتش نشده بود خودش را مىديد ، پروانه مىديد ، حالا آتش مىبيند ، از پروانه خبرى نيست .\r\nزيد تا فانى نشده بود زيد مىديد ، حالا حقّ تبارك و تعالى مىبيند و از زيد خبرى نيست .\r\nو ما نمىگوئيم كه : عين ثابت زيد در ذات حقّ است ، همانطور كه نمىگوئيم : عين ثابت پروانه در آتش است ؛ در ذات حقّ هيچ چيز جز ذات حقّ\r\n\r\n","description":"","footnote":"","page_name":" 286 ","page_number":310},
  {"content":"\r\n\r\nنيست همانطور كه در آتش جز آتش چيزى نيست .\r\nو ليكن مىگوئيم : وقتى كه زيد فانى شد و حقّ شد ، عين ثابتش باقيست ؛ كما اينكه وقتى كه پروانه آتش شد عين ثابتش باقى است .\r\nو اين مستلزم تعيّن ذات حقّ نمىشود ، بلكه واقعيّت خارجى حقّ تبارك و تعالى با حفظ اطلاق بجاى وجود زيد قرار مىگيرد ، و با عين ثابتش بعد از مَحو وجود و حصول حال فنا تجلّى و ظهور دارد .\r\nتفاوت درجهء معرفت زيد از محدوديّت به سعه و اطلاق ، بالاخره بازگشتش به آنست كه حقّ به جاى زيد قرار مىگيرد ، و حقّ است كه واقعست تبارك و تعالى . و ناچار بايد ضمير مرجعى داشته باشد ، و جز عين ثابت زيد بعد از فرض فنا و از دست دادن وجود چيزى نمانده است كه به آن برگردد .\r\nوقتى كه مىگوئيم : زيد فانى شد ، حكايت از فناى زيد كرده‌ايم ، پس زيدى را بايد فرض كرده باشيم كه فنا را بر آن حمل كنيم ؛ و چون ضميرى داريم و مرجع مىخواهد ، اين مرجع همان عين ثابت است و بيشتر نخواهد بود .\r\nاينست طرز تفكّر اينجانب !\r\nو اينكه مىگوئيد : زيد فانى شد ، و از او خبرى نماند ؛ در اين جمله مىماند يك فانى شد بدون ضمير ؛ ما آن را چه كنيم ؟\r\nدر جملهء وصال زيد و فناى زيد هم تفاوتى نيست ؛ اين حرف هم توضيح لازم دارد . نمىشود زيدى موجود باشد و معذلك فناء و وصال هم واقع شود ؛ اين قبولست .\r\nامّا وقتى مىگوئيم : زيد فانى شد ، زيد كو ؟ كدام زيد ؟ آن زيد كه رفت برحمت خدا .\r\nاز حيث فناى خارجى آن هم جز حقّ هيچ نداريم ، آنوقت براى زيد چه مىماند ؟ نمىدانم چه بگويم !\r\n\r\n","description":"","footnote":"","page_name":" 287 ","page_number":311},
  {"content":"\r\n\r\n\r\nاستدلال شيخ عبد الكريم جيلىّ به « وَ إِلَيْهِ تُقْلَبُونَ » در فناى جميع موجودات\r\nو در آيهء شريفهء  وَ إِلَيْهِ تُقْلَبُونَ  استدلال مىكنند به بقاى عين ثابت . در كتاب « إنسان كامل » شيخ عبد الكريم جيلىّ ديده‌ام كه به اين آيه استدلال مىكند به فناى مطلق موجودات در مقام عود و بازگشت به خداوند عزّ و جلّ .\r\n وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  صحيح است و در هيچ فرضى غير از خداى متعال چيزى نيست ،  وَ إِلَيْهِ تُقْلَبُونَ  ؛ و اينكه مىگوئيم : زيد فانى شد و از بين رفت ، آيا اين را كه مىگوئيم : زيد فانى شد ، آن « شد » هم از بين مىرود ؟\r\nزيد از بين مىرود و نمىماند مگر فنا ، فناى مَحض . و اين جمله را كه مىگوئيد : نماند مگر حقّ و حقّ ادراك ذات خودش را مىكند ، بايد اصلاح كرد .\r\nاين چطور است مگر حقّ ؟ زيد بود ، آنكه رفت ؛ نماند الّا فنا بدون ضميرى كه به جائى برگردد ، آنوقت اين را چطور مىتوان اصلاح نمود ؟\r\nدر تمام اين مثال‌ها و نظائرش اگر ضمير را برداريم ، مىمانيم معطّل ؛ جمله بدون رابط و ضمير .\r\nتلميذ : ما هيچ كلامى خارج از متعارف و قواعد عربيّت و اسناد و ارجاع ضمير به مرجع خود نداريم ، بلكه مىگوئيم : در جملهء زيد فانى شد ، إسناد شد به همان زيد بر مىگردد .\r\nو فقط يك عرْضى داريم ، و آن اينستكه : اين جملهء زيد فانى شد ، امتيازى از سائر جملات ندارد . و به همان عنايتى كه إسناد شد در جملهء پروانه آتش شد ، و قطره آب شد ، و حبّهء قند حلّ شد ، و كرم آب پرنده شد ، معنى دارد ؛ به همان عنايت إسناد شُدْ در جملهء زيد فانى شد بايد معنى بدهد .\r\nمگر ما در آن جملات قائل به اعيان ثابتهء پروانه و قطره و حبّهء قند و كرم آب در آتش و آب و حلّ شدن و پرنده مىشويم ، تا در اينجا هم قائل به عين\r\n\r\n","description":"","footnote":"","page_name":" 288 ","page_number":312},
  {"content":"\r\n\r\nثابت براى زيد شويم ؟\r\nعرض مىكنيم : وقتى كه پروانه آتش شد ، فعلًا پروانه‌اى نيست و از پروانه خبرى نيست ، آنچه هست آتش آتش است . سابقاً پروانه‌اى بود ، وجودش نيست شد و وجود آتش به خود گرفت ؛ دو وجود پروانه و آتش بيشتر نداريم ، عين ثابت را هم در قبال وجود نمىتوان تصوّر نمود ، ماهيّت هم امر انتزاعى است و بعد از از بين رفتن وجود ، و درهم شكستن آن سازمان جز مفهومى بيش نخواهد بود ، و تحقّق و واقعيّتى نخواهد داشت .\r\nمثل اينكه مىگوئيم : خاك زمين درخت شد ، درخت چوب شد ، چوب ذغال شد ، ذغال خاكستر شد .\r\nدر اين شُدْها چه منظور داريم ؟ و به چه عنايتى اسناد شد را بموضوع مىدهيم ؟ به همان عنايت در جملهء زيد فانى شد ، اسناد فنا را به زيد مىدهيم .\r\nخاك زمين درخت شد يعنى مادّهء اوّليّه و هيولاى زمين كه صورت خاكى به خود گرفته بود ، آن صورت را از دست داد و صورت درخت به خود گرفت ، و تبديل به درخت شد . و چوب ذغال شد يعنى مادّهء اوّليّه كه صورت چوبى داشت آن صورت را رها كرد و صورت ذغال به خود گرفت ، و تبديل به ذغال شد ؛ آن مادّهء اوّليّه ، تعيّن اوّل را رها كرد و تعيّن ديگرى را گرفت .\r\nبه همين طريق دربارهء زيد فانى شد مىگوئيم : وجود بَحْتْ و بسيط كه عالم را گرفته بود زيد يك تعيّنى از آن را داشت .\r\nو اسم اين تعيّن زيد شد ، بعد درجه بدرجه و مرتبه به مرتبه در راه عبوديّت قدم زد و سير تكاملى نمود ، و از حدّى بحدّى عبور كرده ، تا به جائى رسيد كه يكباره تعيّن را از دست داد ؛ آنچه تا به حال در زيد بود وجود او بود ، و اينك وجود ، نسبتى با او ندارد ؛ و اسم زيد براى اين تعيّن خاصّ بود ، و در حال فنا تعيّن نيست .\r\n\r\n","description":"","footnote":"","page_name":" 289 ","page_number":313},
  {"content":"\r\n\r\n  كَما بَدَأَكُمْ تَعُودُونَ * فَرِيقاً هَدى وَ فَرِيقاً حَقَّ عَلَيْهِمُ الضَّلالَةُ .   « 1 »\r\nمسلّماً ، طبق آيات قرآن كريم ، نقطهء بازگشت همهء انسان‌ها به آنجائيست كه ابتدائشان از آنجاست . تا آنجا انسان وجود دارد و تعيّن دارد ، از آنجا بالاتر كه خود را از دست مىدهد عالم فناست .\r\nيعنى انسان از آنجا كه بدأش بوده ، تا آنجا مىتواند برود ؛ و انّيّت و عين ثابت او هم باقى است . از آنجا بالاتر بايد هستى را از دست بدهد ؛ در بالاتر از آن مرحله كه عين ثابت نيست ؛ عين ثابت از نقطهء بدء شروع مىشود و به نقطهء بازگشت ختم مىشود .\r\nعين ثابت از نقطهء ابتداى هستى شروع مىشود ، و بدانجا ختم مىشود . عالم فنا ما فوق عالم هستى است ؛ عالم فنا عالم نيستى است .\r\nمعنى هستى زيد و نيستى زيد اينست كه ذات مقدّس پروردگار ، زيد را مشاهده مىكرد و حالا خودش را مشاهده مىكند . و يا بعبارت ديگر تا به حال ذات حقّ تماشاى تعيّن مىكرد ، و حال تماشاى وجودش را بدون تعيّن مىكند . آيا اين كلام كلام صحيحى است ؟\r\nهمانطور كه مىگوئيم : زيد و اصل شد ، اين نسبت مسامحةً مىباشد ، چون و اصل شدن دلالت بر تعدّد دارد و آنجا زيدى نيست و حقّى نيست كه دو چيز باشند ، يكى و اصل و يكى موصولٌ به ؛ همينطور در فناى زيد مىگوئيم : زيد فانى شد ، نسبت مسامحى است ؛ و معنى حقيقى آن اينستكه ذات حقّ ، آن وجود بَحْت و بسيط و مجرّد على الإطلاق ، تا به حال نگران تعيّن بود از اين ببعد\r\n\r\n\r\n","description":"","footnote":"\r\n( 1 ) ذيل آيهء 29 و صدر آيهء 30 ، از سورهء 7 : الاعراف : « همانطور كه خداوند شما را ابتداء كرد همينطور بر مىگرديد ؛ جماعتى راه مىيابند و جماعتى بر آنها ضلالت ثابت است . »\r\n","page_name":" 290 ","page_number":314},
  {"content":"\r\n\r\nنگران اطلاق است .\r\nدر فناى زيد بطور تحقيق نمىتوانيم بگوئيم : عين ثابت در ذات است ، پس بالاخره بايد از لوازم اسماء و صفات باشد ، و در نتيجه اينكه مىگوئيم : زيد فانى شد در ذات ، بايد جملهء مسامحى بوده باشد .\r\nو بالاخره يا بايد در معنى فنا تغييرى بدهيد ! و يا همانطور كه الآن تعبير فرموديد ، كه تا به حال نگران كثرت بود ، حالا نگران وحدت است .\r\nاين تعبير بسيار عالى است ؛ مثلًا مىگوئيم : تا به حال زيد انگشترش را تماشا مىكرد ، حالا خودش را تماشا مىكند . و ديگر پاى ضمير را به ميان نمىآوريم ، و از عين ثابت بحث نمىكنيم ؛ و نمىگوئيم زيد فانى شد يعنى تعيّن فانى شد ، بلكه مىگوئيم : تا به حال ذات اقدس حقّ با تعيّن زيدى و عمرى و بكرى جمال خود را مىديد ؛ و در اين مرائى و آئينه‌ها و تجلّيات ، خود را مشاهده مىكرد و اينك بدون حجاب و مرآت ، خود را مشاهده مىكند .\r\nو همين است معناى وَ إِلَيْهِ تُقْلَبُونَ . يعنى تعيّن برداشته مىشود ، و هستى تعيّن واژگون مىگردد .\r\n\r\nفناء ، اندكاك در هستى خدا و رفع تعيّن و مشاهدهء حقّ است جمال خود را\r\nعلّامه : در جملهء پروانه آتش شد و نظائر آن مثل آنكه بگوئيم : زيد خاك شد ، و فلان موجود نيست ، همين حرفها هست . ديگر آن ضمير را اگر برداريم مىمانيم معطّل ؛ بدون ضمير نمىشود ، حتماً بايد مضمرى داشته باشيم كه صدق بكند ؛ آن ضمير ، عين ثابت است .\r\nموجوديتّى و واقعيّتى بود كه زيد بود ، آن واقعيّت را از دست مىدهد ، نمىماند مگر مسألهء عين ثابت .\r\nاين درد ما اينست كه ما به هر شكل دست بزنيم ، و از هر در بيائيم و به هر وسيله متشبّث گرديم ، اين عين ثابت را نمىتوانيم از دست بدهيم ، به جهت اينكه ضمير داريم . در مسألهء فنا ، زيد كه مَنْ مىگفت ، اين ضمير مخصوص\r\n\r\n","description":"","footnote":"","page_name":" 291 ","page_number":315},
  {"content":"\r\n\r\nخداوند است ؛ زيد فانى شد به خدا .\r\nاين درست است و تمام است ، امّا آن زيد كه ضميرى بود و فانى شد ، ارتباط با آن ضمير داشت ، اين را نمىتوانيم به جائى بزنيم . بايد بگوئيم : زيد بود ؛ خداوند متعال كه موجود ثابتى بود به جاى زيد نشست . و تا به حال ، شخص كه مىگفت : مَن ، زيد را مشاهده مىكرد ؛ از حالا ببعد كه مىگويد مَن ، خداست كه مشاهده مىكند .\r\nاين معنى بحسب ظاهر جور در مىآيد .\r\nو اينكه مىگوئيد : تا به حال حقّ متعال تماشاى تعيّن مىكرد ، و از حالا به بعد خود را بدون تعيّن مشاهده مىكند ، حرف خوبى است ؛ مشاهده بكند ، ما حرف نداريم ! قبول هم داريم !\r\nامّا اين را روشن كنيد كه : آن تماشاى حقّ با زيد صورت گرفته ؛ حقّ متعال زيد را مشاهده مىكرد و حالا با زيد خود را مشاهده مىكند ؛ اگر زيد كنار برود ، آخر اينرا چه جور مىتوانيم بپذيريم ؟\r\nشما مىگوئيد : ذات حقّ مقدّس ، آن وجود بسيط على الإطلاق ، تا به حال نگران اين تعيّن بود ، و از اين ببعد نگران اطلاق است ؛ همه‌اش درست است ، كاملًا صحيح است ؛ امّا زيد فانى شد ؛ آن زيد را ما مىخواهيم پيدا كنيم كه از كجا در آمد ؟ آن زيد چيست ؟ جز عين ثابت مگر مىتواند چيز ديگرى بوده باشد ؟\r\nو عين ثابت نمىتواند در ذات بوده باشد ؛ بلى مىتواند از لوازم اسماء و صفات باشد .\r\nامّا اينرا نمىتوان گفت كه : جملهء زيد فانى شد جملهء مسامحى است ، و اين نسبت مسامحةً داده شده است ؛ به جهت اينكه مرجع اين گفتار به اين مىشود كه فنا هم يك بيان مجازى است و يك التفات مجازى است ، و اينجور\r\n\r\n","description":"","footnote":"","page_name":" 292 ","page_number":316},
  {"content":"\r\n\r\nنيست .\r\nقبول است كه قبل از فنا خداوند متعال با تعيّن زيدى ، با تعيّن عمرى ، با تعيّن بكرى ، با تعيّن خالدى و همينطور با تعيّناتى كه زيد و عمرو و بكر و غيرهم بودند مىديد ، و همهء اينها فانى شدند در حقّ تبارك و تعالى ؛ فانى كه شدند ، باز پاى ضمير در ميان مىآيد .\r\nو اگر معنى  وَ إِلَيْهِ تُقْلَبُونَ  اينست كه از زيد عين ثابتى نمىماند ، و حقّ حقّ را مشاهده مىكند ، پس نگوئيد : زيد فانى شد .\r\nنگاه كردن به زيد به انگشتر دستش ، به خطّ زيبايش ، و تماشا كردن حقّ به آثارش ، همه شؤون است و ضمائر دارند ؛ اين ضمائر بايد پيدا بشود ، و در حال فنا نيز اين ضمائر بجاى خود باقى هستند .\r\n\r\nوحدت حقّهء ذات حقّ هيچگونه تعيّن و تقيّدى بر نمىدارد\r\nتلميذ : وقتى ما صحبت از وجود مطلق مىكنيم و نظرى به تعيّن نداريم ، ديگر ضمير براى چه مىخواهيم ؟ اين ضمير وقتى در عالم ذات راه ندارد و از لوازم اسمآء و صفات است ، پس بجاى خودش هست ، زيد به جاى خودش هست . معنى فنا ، نگرش ذات پروردگار است ذات مقدّس خود را ، بگذاريد اين ضمير و آن زيد بجاى خودشان مقهور و منكوب بوده باشند ، و هزار سال افتاده باشند !\r\nما با زيد چه كار داريم ، تا با ضميرش داشته باشيم ؟\r\nاين اصرارى كه حضرتعالى براى حفظ عين ثابت زيد و ضمير داريد ، براساس أصالةُ الماهيَّة خوب است ؛ بر اصل أصالةُ الوُجود چيزى نيست جز حقّ تبارك و تعالى ، و غير از حقّ نمىتواند حقّ را ادراك كند .\r\nزيد بنده خدا زحمت كشيده ، و در مسير وجودى به جائى رسيده ، و به وجود حقّ پيوسته و شؤون خود را از دست داده است ، و در خانه‌اى وارد شده است كه لَيْسَ فى الدّارِ غَيْرَهُ دَيّارٌ .\r\n\r\n","description":"","footnote":"","page_name":" 293 ","page_number":317},
  {"content":"\r\n\r\nدر آن خانه غير از صاحبخانه كسى نيست ، چطور مىگذارند زيد در آنجا برود ؟ در حالى كه مىگوئيم : زيد و اين عنوان غير از عنوان صاحبخانه است .\r\nآنجا كه برق غيرت او بدرخشد ، نه زيدى مىماند و نه عمرى ، نه وليّى و نه مولائى ، نه اسمى و نه رسمى .\r\nچه كسى مىتواند در آنجا وارد شود ؟ زيد چگونه دلش مىخواهد آنجا برود ؟ و جُلّ و پوست خود را در آنجا بگسترد ؟ و دكّهء خود را در آنجا بگشايد ؟\r\nاگر زيد بخواهد با خوديّت خود آنجا برود جلويش را مىگيرند . آرى ! تا زيد زيد است بدانجا راه ندارد ، امّا زيدى كه فانى است ديگر زيد نيست ؛ تعيّنات را يكى از پس ديگرى ردّ كرده است و در آخر وهله ، وجودش را در طبق اخلاص نهاده و تقديم نموده است و از دست داده است ، و بالنّتيجه خود از دست رفته است . يعنى آن محدوديّت تبديل مىشود به لا محدوديّت ، و آن ضيق تبديل مىشود به اطلاق\r\n . وجود اندر كمال خويش سارى است * تعيّن‌ها امور اعتبارى است \r\nاين زيد كه دارد حركت مىكند زيديّت زيد نيست ، وجود زيد است كه متحرّك است .\r\nمىرود مىرود تا مىرسد به وجود مطلق ؛ يعنى چه ؟ يعنى اين احرازش را از دست مىدهد احراز عالى ترى به خود مىگيرد ، و آن احراز را نيز از دست مىدهد و احراز عالىتر از آن پيدا مىكند .\r\nتا اينكه آنجا حقّ خود را احراز مىكند . تعيّن‌ها هر كدام بجاى خودشان محفوظ ، و موطن هر كدام در محلّ اسماء و صفات ، و مدارج و معارج كمال زيد ثابت ، و از دستبرد نيستى مصون هستند .\r\nدر آنوقت اگر از او بپرسند : تو كيستى و از كجا آمده‌اى ؟ در پاسخ مىگويد : من چيزى نيستم ، من زيد نيستم . « از كجا آمده‌اى ؟ » مال عالم كثرت\r\n\r\n","description":"","footnote":"","page_name":" 294 ","page_number":318},
  {"content":"\r\n\r\nبود ؛ اينجا عالم توحيد است ، در اينجا زمان و مكان نيست ، اينجا زيد و عمرو نيست .\r\nبايزيد مىگويد : « من سى سال است با غير از حقّ تكلّم نكردم ؛ هر كس از من سؤال مىكرد حقّ بود و هر كس جوابش را مىداد حقّ بود . » يعنى چه ؟ يعنى سى سال است در عالم فنا هستم ، يعنى « من » نيستم ؛ مَن در عالم كثرات است ، در اينجا مَن ، حقّ است تبارك و تعالى .\r\n\r\nدر معناى رباعى « رَقَّ الزُّجاجُ وَ رَقَّتِ الْخَمْرُ »\r\nآرى ! در وقتى كه رقّت جام و رقّت مى چنان بودند كه هر چه بجام و يا به مى نگريسته شود يك چيز ديده شود ، مَيز و فصل و انّيّت چگونه متصوّر است\r\n ؟ رَقَّ الزُّجاجُ وَ رَقَّتِ الْخَمْرُ * فَتَشابَها وَ تَشاكَلَ الامْرُ ( 1 )\r\nفَكَأَنَّما خَمْرٌ وَ لا قَدَحٌ * وَ كَأَنَّما قَدَحٌ وَ لا خَمرُ ( 2 ) « 1 » \r\nاينجا ديگر ضمير چه مىكند ؟ و عين ثابت چه حظّى دارد ؟\r\nضمير رفت ، الله مىماند و بس ؛  وَ لكِنَّ اللَّهَ رَمى \r\n أ كُئُوسٌ تَلَألَأتْ بِمُدامْ * أمْ شُموسٌ تَهَلَّلَتْ بِغَمامْ\r\nاز صفاى مى و لطافت جام * بهم آميخت رنگ جام و مُدام\r\nهمه جام است نيست گوئى مى * يا مُدام است نيست گوئى جام « 2 » \r\n\r\n\r\n","description":"","footnote":"\r\n( 1 ) اين اشعار را صدر المتألّهين در ج 2 « أسفار » از طبع حروفى شاهد آورده است : ( 1 ) شيشهء خمر چنان لطيف است ، و خود خمر هم چنان لطيف ، كه امر مشتبه شد ؛ و مسأله از اينجهت مشكل آمد .\r\n( 2 ) پس گويا مثل اينكه خمر است و شيشه‌اى نيست ؛ و يا اينكه گويا شيشه است و خمرى نيست\r\n( 2 ) « مفاتيح الإعجاز » در شرح « گلشن راز » ص 61 ، و معنى شعر اوّل اينست : « آيا ظرف‌هاى بلورين است كه با مى مُتلألئ و روشن شده است ؟ و يا آيا خورشيدهائيست كه به ابرها مُتلألئ و درخشان شده است ؟ »\r\n","page_name":" 295 ","page_number":319},
  {"content":"\r\n\r\nعلّامه : نمىشود دست از زيد برداشت ، تمام كارها با زيد است كه ميخواهيم بگوئيم : فانى شده است . آنوقت « زيد فانى شد » وقتى اين مسأله را باز مىكنيم و اين طرف و آن طرف مىبريم چگونه زيدش گُم مىشود ؟ ! فانى شد درست ؛ و آن شدْ ضميريست كه بايد به جائى برگردد .\r\nتعبير ما بر أصالة الوجود است ؛ أصالة الماهوى هم نيستيم ؛ اين زيد بندهء خدا زحمت كشيده ، و در راه وجود سير كرده و در مجراى وجود فانى شده است .\r\nامّا نگوئيد : زيد فانى شد در ذات ؛ اين « در » از كجا آمد كه بگوئيم : در ذات حضرت حقّ تعيّن پيدا مىشود ؟ زيد فانى شد به خدا يعنى خداوند با تعيّن زيدى مىبيند و مىشنود و گفتگو دارد .\r\nزيد يك عُمرى را در تعيّن گذراند و سپس حقّ مطلق بدون تعيّن مىبيند ، و در آخر وهله زيد جورى مىشود كه تعيّن را از دست مىدهد باز همان ضمير بر سر جاى خود هست .\r\nچون زيد جواب مىدهد كه من ، من نيستم بلكه حقّ است ، باز همان ضمير بجاى خود هست .\r\nاگر زيد حقّ نبود ، و رابطهء زيد با حقّ نبود ، چگونه زيد جواب مىداد : به من چرا خطاب مىكنيد ؟ ! و چرا زيد مىگوئيد ؟ ! چون « من » ديگر نيست كه مخاطب شود ؛ زيدى نيست در ميان .\r\nمراد از گفتار بايزيد بسطامى همان حال فناست ، و اينكه مىگويد : ديگر من نيستم حقّ است ، اين همان ضمير است . و اينكه مىگوئيد : زيد خودش را گم كرده و با چشم حقّ تماشا مىكند و مىبيند ، اينها همه‌اش موضوع و محمول است و همان مرجع براى همهء اينها لازم .\r\nشعرهاى خمريّه هم بسيار لطيف است ، ولى اينكه مىگوئيد : مثل اينكه\r\n\r\n","description":"","footnote":"","page_name":" 296 ","page_number":320},
  {"content":"\r\n\r\nخمر جام است و يا جام خمر است ، اين هم ضمير است ! و به هر حال ، از هر راه و از هر طريق ، راه مفرّى از عين ثابت نيست ، و در حال فنا بايد ملتزم بثبوت آن بود . « 1 »\r\n\r\n\r\n","description":"","footnote":"\r\n( 1 ) آنچه به نظر اين ناچيز در هنگام تحرير اين مصاحبات رسيد اينست كه بگوئيم : فناى افراد انسان در ذات اقدس حضرت حقّ به دو گونه صورت مىگيرد : اوّل آنكه : زندگانى طبيعى و حيات مادّى آنها باقى بوده ، و در اين حال موفّق به مقام فنا مىشوند ، و اين فنا قبل از موت پيدا مىشود . و در اين صورت افراد مؤمن و مخلِص كه راهى را بسوى خدا پيموده‌اند با وجود حيات دنيوى فانى مىشوند ، و بنابراين مقام فنا براى آنان مانند حالات مختلفى است كه پيدا مىشود . مىتوانيم بگوئيم كه : زيد در حال فناست ؛ همينطور كه مىگوئيم : زيد در حال فنا نيست . و در اين صورت حال فنا و عدم فنا دو حال مختلفى است كه براى زيد پيدا مىشود . و البتّه چون مىگوئيم : براى زيد پيدا مىشود معلوم است كه براى زيد و تعيّن او ، يعنى زيد متعيّن و موجود پيدا مىشود ؛ و البتّه در اين صورت عين ثابت باقى است و اين حال فنا همانست كه در روايات وارد شده است كه :\r\nما يَتَقَرَّبُ إلَىَّ عَبْدٌ مِنْ عِبادى بِشَىْءٍ أحَبَّ إلَىَّ مِمّا افْتَرَضْتُهُ عَلَيْهِ ؛ وَ إنَّهُ لَيَتَقَرَّبُ إلَىَّ بِالنَّوافِلِ حَتَّى احِبَّهُ ، فَإذا أحْبَبْتُهُ كُنْتُ سَمْعَهُ الَّذى يَسْمَعُ بِهِ وَ بَصَرَهُ الَّذى يَبْصُرُ بِهِ وَ لِسانَهُ الَّذى يَنْطِقُ بِهِ وَ يَدَهُ الَّتى يَبْطِشُ بِها ؛ إنْ دَعانى أجَبْتُهُ وَ إنْ سَأَلَنى أعْطَيْتُهُ .\r\n« هيچگاه بنده‌اى از بندگان من به من تقرّب نمىجويد به چيزى كه در نزد من بهتر باشد از آن عملى كه بر او واجب كرده‌ام و بر عهدهء او قرار داده‌ام ؛ و بندهء من دائماً به من تقرّب مىجويد بواسطهء كارهاى شايسته و پسنديده‌اى كه بعنوان مستحبّ و نافله مورد رضا و محبّت من بوده است ؛ تا بحدّيكه من او را دوست مىدارم . و پس از آنكه من او را دوست داشتم ، من گوش او مىشوم كه با او مىشنود ، و چشم او مىشوم كه با او مىبيند ، و زبان او مىشوم كه با او تكلّم مىكند ، و دست او مىشوم كه با او مىگيرد ؛ اگر مرا بخواند اجابت مىكنم ، و اگر از من چيزى بخواهد به او مىدهم . »\r\n","page_name":" 297 ","page_number":321},
  {"content":"\r\n\r\n\r\n\r\n","description":"","footnote":"\r\nاين حديث را در كتب معتبرهء شيعه چون « مَحاسن » برقى و كتاب « كافى » بسندهاى مختلف آورده‌اند . و غزالى در « إحيآء العلوم » در كتاب محبّت و شوق به خدا آورده است . و مرحوم آية الحقّ و العرفان حاج ميرزا جواد آقاى ملكى تبريزى در كتاب « لقآء الله » فرموده‌اند : اين حديث ، متّفقٌ عَليه بين همهء اهل اسلام است . بارى ، اين حديث شريف همين حال فناى مؤمن را در ذات حقّ در حال حيات بيان مىكند . و در اين صورت حقّ با چشم مؤمن مىبيند و با گوش او مىشنود و با زبان او بسخن در مىآيد و با دست او اخذ مىكند . و همين است مراد از اشعار ملّاى رومى ؛ آنجا كه مىفرمايد\r\n : گفت نوح اى سَركشان مَن مَن نيم * من ز جان مُردم به جانان ميزيم\r\nچون ز جان مُردم به جانان زنده‌ام * نيست مرگم تا ابد پاينده‌ام\r\nچون بمردم از حواسات بشر * حقّ مرا شد سَمع و ادراك و بَصر\r\nچونكه من من نيستم اين دَم ز هوست * پيش اين دم هر كه دم زد كافر اوست\r\nهست اندر نقش اين روباه شير * سوى اين روبَه نشايد شد دلير \r\nو در اين قسم از فنا مسلّماً تعيّن زيد از نقطهء نظر اصل خلقت باقيست ، زيرا حقّ از چشم همين زيد مىبيند و از گوش همين مىشنود . پس فنا حالتى است براى او ، و معلوم است كه صاحب اين حال زيد است كه در حال فنا وجود خود را رها كرده است ولى اصل زيديّت او بجاى خود باقى است . و ظاهراً راجع به همين فنا باشد آنچه را كه محيى الدّين دربارهء اشخاص فانى ، قائل به بقاء عين ثابت شده است . و فناى جميع موجودات از جمادات و نباتات چون درخت‌ها و كوه‌ها و آسمانها و زمين و ستارگان در ذات حقّ تعالى از همين قبيل است ، زيرا با بقاء اعيان ثابته و هويّات خود فنا دارند ؛ و همه در مقام تذلّل و خشوع‌اند . و آيهء شريفهء :\r\n  إِنْ كُلُّ مَنْ فِي السَّماواتِ وَ الْأَرْضِ إِلَّا آتِي الرَّحْمنِ عَبْداً * لَقَدْ أَحْصاهُمْ وَ عَدَّهُمْ عَدًّا   نيز راجع به همين قسم از فناست ، زيرا اين درجه از عبوديّت كه فناى تكوينى است با تحقّق\r\n","page_name":" 298 ","page_number":322},
  {"content":"\r\n\r\n\r\n\r\n","description":"","footnote":"\r\nانّيّات و تعيّنات صورت مىگيرد و لذا مىفرمايد : همه بسوى خداى رحمن رونده هستند ، و خدا آنها را احصاء مىكند و مىشمرد ؛ و معلوم است كه آمدن و احصاء كردن و شمردن نسبت به موجودات متعيّنه صورت مىگيرد .\r\nدوّم : فنا براى كسانى كه زندگى طبيعى و حيات مادّى و دنيوى خود را از دست داده‌اند ، و عقبات برزخ و قيامت را بعد از اين دنيا طىّ كرده ، و از مقرّبين و مخلَصين بوده ، و در ذات حقّ بمقام فنا باقى مانده‌اند . اينان كه بدن خود را رها كرده و جسمى ندارند ، و برزخ و قيامت را نيز رها كرده ، صورت و نفسى ندارند و در حرم حقّ وارد شده و از همهء تعيّنات گذشته‌اند ، ديگر براى آنها عين ثابتى نيست ؛ انّيّت و تعيّن و اسم و رسمى نيست . و شايد اشاره به اين فنا باشد آنچه را كه شيخ ولىّ الله دهلوى در كتاب « هَمَعات » مىگويد كه : حصول فنا پس از پانصد سال از مردن براى انسان حاصل مىشود .\r\nو در اين صورت از فنا ديگر عين ثابتى نيست . و تبديل و تبدّل زيد به مقام فنا ، مثل تبديل و تبدّل پروانه به آتش است و مثل تبديل حبّهء قند به آب و قطره به دريا و كرم آب به پرنده ، و أمثال ذلك كه تبدّل ماهوى و وجودى شده است . پس در اين قسم تبدّل حال به حال با بقاى عين ثابت و انّيَّت نيست مانند قسم اوّل كه چنين بود .\r\nدر اين قسم تبديل و تبدّل ذاتى صورت مىگيرد ، و چون سگى كه در نمك زار نمك گردد و اصلًا عين و اثرى از او باقى نباشد ، عين و اثرى از سالك راه خدا بعد از موت نخواهد بود\r\n.\r\n هَنيًا لاربابِ النَّعيمِ نعيمُهم * و لِلعاشقِ المِسكينِ ما يَتجرّعُ \r\nو ظاهراً آنچه استاد ما آية الله و سَنَد الحقّ و العرفان مرحوم علّامهء طباطبائى رضوانُالله عليه در اين مصاحبات با اين ناچيز كه خوشه چين درياى بيكران علوم ايشان بوده‌ام ، بر آن اصرار دارند و به هيچ وجه من الوجوه ، همانطور كه ملاحظه مىشود ، از آن تنازل نمىكنند ؛ و بعنوان عين ثابت و بقاء مرجع ضمير در هر حال ( براى بقاء نسبت ) بدان ملزم هستند ، همان فناى از قسم اوّل است كه با وجود حيات سالك در دنيا براى او پيدا مىشود ، كه بعنوان حالات يا ملكات براى او محسوب مىگردد . جَزاه اللهُ عَن العلمِ\r\n","page_name":" 299 ","page_number":323},
  {"content":"\r\n\r\nتلميذ : در آيهء شريفهء قرآن كريم داريم :\r\n    إِلَّا عِبادَ اللَّهِ الْمُخْلَصِينَ * أُولئِكَ لَهُمْ رِزْقٌ مَعْلُومٌ * فَواكِهُ وَ هُمْ مُكْرَمُونَ * فِي جَنَّاتِ النَّعِيمِ .     « 1 »\r\nدر اين آيهء شريفه ،  فَواكِهُ *  عطف بيان است براى  رِزْقٌ مَعْلُومٌ  ؛ عباد الله المخلَصين كه فانى در ذات خدا هستند ، چگونه براى آنها جزاى معيّن و با اندازهء مشخّص مقدّر گرديده است ؟ مگر نه آن كسى كه بمقام فنا رسيده است ، تمام نعمت‌هاى الهى بدون حساب از آنِ اوست ؟ چگونه مخلَص شدن با محدوديّت در مزد و جزا و معلوميّت آن سازگار است ؟\r\nعلّامه : ظاهراً مراد از معلوم بودن رزق ، اهمّيّتى است كه خود رزق به آنها مىدهد .\r\nو اين خودش اميد تحقّقش را دارد . و چون بالاخره بندگان مخلَص خدا بنده هستند و مخلَص ، لذا مقدوريّت و معلوميّت براى آنها و رزق آنها خواهد بود .\r\nو اين معنى را بعضى از عرفاء تصديق كرده‌اند و تعبير خوبى هم هست ، كه در نشأهء آخرت هويّت و ماهيّت يعنى ماهويّت اشخاص از بين نمىرود ؛ و عين ثابت آنان باقى مىماند .\r\nقاعدةً هم همينجور است ؛ چون گرچه ايشان فانيند ، ولى بالاخره تعيّن و تشخّصى از وجود دارند . و منافات ندارد كه عين ثابت آنان باقى بماند و در عين حال بندگان\r\n\r\n\r\n","description":"","footnote":"\r\nأفضلَ جزآءِ المُعلّمينَ و رحمةُ اللهِ عَليْهِ رَحمةً واسعةً ؛ گرچه از بعضى از عباراتشان استفادهء توسعه نسبت به دو قسم از فنا مىتوان نمود .\r\n( 1 ) آيات 40 تا 43 ، از سورهء 37 : الصّآفّات\r\n","page_name":" 300 ","page_number":324},
  {"content":"\r\n\r\nمخلَص خدا هم بوده باشند\r\n* * * . \r\nدر اينكه حركت‌هاى مادّيّه و معنويّهء قسريّه ، دائمى نيست\r\nتلميذ : فلاسفه مىگويند : الْقَسْرُ لا يَكونُ دآئِميًّا وَ لا أكْثَريًّا .\r\nآيا امتناع قَسْر منافات با خلود در آتش جهنّم ندارد ؟ و آيا اين عدم جواز قسر ، نسبت بحركت‌هاى طبيعى است يا شامل امور معنوى هم مىشود ؟ و آيا امتناع حركت قَسْرى نسبت به متحرّك است ، يا نسبت به محرّك هم اينچنين است ؟\r\nعلّامه : ميگويند قسر با عنايات الهى جور در نمىآيد . عنايات الهى چه در ناحيهء توفيقات و افاضات ، و چه در ناحيهء كمالات يا نعمت‌هائى را كه به كسانى مىدهد ، نمىتواند نيمه كاره بوده باشد . خداوند نعمت شكسته و نيمه كاره نمىدهد ؛ آن وقت قَسْراً نعمتى بدهد كه قسراً پس از چندى براى هميشه از او بگيرد ، اين با عنايت الهى جور نيست و مناسب نيست . اينست كه نعمت الهى را بايد دائمى گرفت ؛ اگر نعمتى داده است دائمى داده است و محبوسيّت ندارد .\r\nو امّا دربارهء خلود در جهنّم ، آنطور كه توجيه مىكنند اينست كه : نمىشود با مخلّدين در جهنّم ، نعمت قَسْرى بوده باشد . وجودى را كه حقّتعالى ايجاد مىفرمايد ، يا وجودى را كه بيك موجودى خصوصيّتِ وجودى مىدهد ، محبوسيّت ندارد ؛ چند روزى در دست او بوده و سپس از او باز پس بگيرد ، اينطور نيست .\r\nاين با عنايت الهى درست در نمىآيد . اينست كه نعمت‌هاى الهى از راه قسر بما نمىرسد ؛ يعنى يك نعمت چند روزى بما داده شود ، و سپس منقطع گردد . پس مخلَّدين در جهنّم از اوّل وهله نعمت‌هاى قسرى نداشته‌اند .\r\nامّا حركت‌هاى قسرى نسبت به متحرّك قسر است ، و الّا نسبت به علّتِ\r\n\r\n","description":"","footnote":"","page_name":" 301 ","page_number":325},
  {"content":"\r\n\r\nعامل قسر نيست ؛ طبيعى است . مثل اينكه مثلًا انسان يك تكّه سنگ را كه بالا مىاندازد ، اين سنگ در رفتن بسوى بالا حركت قسرى دارد ، امّا از انسانى كه آن را به بالا پرتاب مىكند قسر نيست ؛ و نظائر اين مثل .\r\nممكنست قوّهء دست بشر به اندازه‌اى باشد كه اين سنگ را كه مىاندازد پيوسته اين سنگ برود ، مانند اين سفينه‌هاى فضائى كه آنها را پرتاب مىكنند ، از جوّ زمين هم مىگذرد .\r\nعِلَل و عواملى همراهشان مىكنند كه اينها بهمراهى آنها سير مىكنند ، تا مقدارى كه آن علل كار خود را انجام مىدهند . وقتى كه انجام داد و تمام كرد ، آن سفينه‌ها يا سقوط مىكنند يا مىسوزند و يا به نحوى ديگر از بين مىروند ، و يا در تحت قوّهء جاذبهء ديگرى قرار گرفته ، و در آن مَدار و در تحت آن عامل حركت مىكنند .\r\nدر امور معنويّه هم نظير همين تقريب را در عدم دوام قسر مىتوان گفت ، كه در معنويّات و رحمات الهيّه ، حركت قسرى دائمى و يا اكثرى نيست ؛ و هميشه عوامل معنوى نيز بر اساس حركات اوّليّهء نفسيّه افاضه دارند .\r\n\r\n","description":"","footnote":"","page_name":" 302 ","page_number":326},
  {"content":"\r\n\r\n\r\nابحاث عرفانى\r\n\r\n","description":"","footnote":"","page_name":" 303 ","page_number":327},
  {"content":"\r\n . \r\n","description":"","footnote":"","page_name":" 304 ","page_number":328},
  {"content":"\r\n\r\nبسم الله الرّحمن الرّحيم\r\nتلميذ : راجع به كيفيّت نزول وحى به رسول الله صلّى الله عليه و آله و سلّم است .\r\nآيا در هنگام وحى آيات قرآنيّه بر رسول خدا صلّى الله عليه و آله و سلّم و نزول آيات و اوامر و نواهى الهيّه ، هميشه حال پيغمبر تغيير مىكرده ، و از حال عادى خارج مىشده‌اند ، و يا آنكه در بعضى از اوقات حال رسول خدا تغيير مىكرده است ؟ چون در اثر وارد است كه در حال وحى ، رنگ پيغمبر زرد و يا سفيد مىشد ، و بدن آنحضرت سنگين مىشد ، و مانند شخص بيهوش و بيحال در مىآمدند .\r\nو آيات الهيّه‌اى را كه نازل مىشده است ؛ آيا در حال افاقه براى مردم و براى كُتّاب وحى مىخوانده‌اند يا در همان حالت غير عادى ؟ و آيا كتّاب وحى پيوسته ملازم آن حضرت بوده‌اند و فوراً وحى را مىنوشته‌اند يا بعداً ؟\r\nو آيا نزول وحى بتوسّط جبرائيل بوده ، و يا خود حضرت حقّ بدون واسطه و حجاب بر آنحضرت تجلّى مىنموده است ؟\r\nعلّامه : نمىتوان گفت كه پيوسته حال رسول خدا صلّى الله عليه و آله و سلّم در وقت نزول وحى تغيير مىكرده است ، يعنى دليل نداريم ؛ از كجا مىتوان گفت ؟ در مورد رسول الله گاهى اتّفاق مىافتاد در وقت نزول وحى ، حال ايشان بهم مىخورد و مثل آدم مَقْضىٌّ عَلَيْه ( مثل شخص متوفّى ) همينطور مىافتادند و بعداً افاقه حاصل مىشد .\r\n\r\n","description":"","footnote":"","page_name":" 305 ","page_number":329},
  {"content":"\r\n\r\nامّا اينكه آيات را در همان حال غير عادى مىخوانده‌اند يا پس از افاقه ، خيلى روشن نيست .\r\nمثل اينكه از بعضى از روايات استفاده مىشود كه قبل از حال افاقه هم خوانده مىشد ؛ كه چون حضرتش از عالم فَناء ، بقاء حاصل مىكرد سؤال مىفرمود كه : چطور خوانديد ؟ اين دليلى است بر آنكه در حال فنا و گرفتگى هم مىخوانده‌اند ؛ و بعد كه حال عوض مىشد و حال عادى دست مىداد نيز خوانده مىشده است .\r\nيك روايت داريم كه از حضرت صادق عليه السّلام سؤال مىكنند : يَا بْنَ رَسولِ اللَهِ ! رسول اكرم صلّى الله عليه و آله و سلّم تاب مقاومت ملاقات و ديدار جبرئيل را نداشت و از آنجهت از خود بى خود مىشد و غشّ مىكرد ؟\r\nحضرت صادق عليه السّلام فرمود : اين در حالى بود كه خداوند متعال تجلّى مىكرد برسولش و با او تكلّم مىكرد ، و رسولش طرف خطاب خدا بود ، و خود حقّ تبارك و تعالى بدون واسطه با او سخن مىگفت .\r\nو امّا در غير اين صورت جبرائيل مانند يك عبد مملوك و يك بنده و برده‌اى مىايستاد ، و اجازه مىگرفت ، و حرفهايش را مىزد . و هر وقت جبرائيل تكلّم مىكرد اينچنين بود .\r\nو امّا آنكه در موقع خطاب ، حال رسولش تغيير مىكرد حقيقةً خود خداوند عزّ و جلّ بوده است .\r\nمثلًا در شأن نزول سورهء مائده ، و در روايات نزول آن داريم كه : سورهء مائده وقتى نازل شد كه پيغمبر اكرم به مدينه وارد مىشدند ؛ و به اندازه‌اى اين سوره سنگينى داشت ، و آنقدر سخت و سنگين بود كه ناقه ايكه حضرت بر آن سوار بودند نزديك بود به زمين برسد ، و به روى زمين بخوابد .\r\nآيات و روايات در كيفيّت نزول سوره‌هاى قرآن مختلف است ؛ بعضى\r\n\r\n","description":"","footnote":"","page_name":" 306 ","page_number":330},
  {"content":"\r\n\r\nدلالت دارد بر اينكه خداوند متعال تجلّى مىنموده و وحى مىفرموده است ، و اين وحى بلاواسطه بوده ؛ و از بعضى استفاده مىشود كه بتوسّط جبرائيل بوده است .\r\nو اصولًا در آيهء وارده در آخر سورهء شُورى (    حم * عسق    ) كه مىفرمايد :\r\n\r\nدر آيهء كريمهء : إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا\r\n وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ إِنَّهُ عَلِيٌّ حَكِيمٌ .  « 1 »\r\nوحى خدا قسيم با ارسال رُسُل قرار گرفته است ؛ يعنى وَحْيًا مقابل افتاده با فرستادن مأمور و رسول و با تكلّم از وراء حجاب ؛ پس هر جا كه وحى بوده است ديگر جبرائيل نبوده است .\r\nو اين آيه به خوبى دلالت دارد بر آنكه در جائى كه قرآن به صورت وحى بوده است ، توسّط خود حضرت حقّ متعال بلاواسطه بوده و برسول اكرم نازل مىشده است ؛ و بالاخره جبرائيل نبوده است .\r\nو آنجاهائى كه بتوسّط جبرائيل نازل مىشده است ، ديگر جلوهء خدا بدون واسطه نبوده است .\r\nاين مسأله خيلى روشن است ؛ چون بطور حصر مطلق دائر بين نفى و اثبات (  إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا  ) هر چه بتوسّط جبرائيل و يا اعوان او نازل شود غير از مسألهء وحى مىباشد .\r\n\r\nكيفيّت نزول وحى به رسول الله صلّى الله عليه و آله و سلّم\r\nآيات واردهء در اوّل نزول قرآن :\r\n\r\n\r\n","description":"","footnote":"\r\n( 1 ) آيهء 51 ، از سورهء 42 : الشّورى : « و از براى هيچ فردى از افراد بشر نيست كه خداوند با او سخن گويد مگر از راه وحى ، و يا از پشت پرده و حجاب ، و يا اينكه فرستاده‌اى را بفرستد ، پس وحى كند به اذن خود هر چه را كه بخواهد ؛ و او بلند مرتبه و حكيم است . »\r\n","page_name":" 307 ","page_number":331},
  {"content":"\r\n\r\n      بِسْمِ اللَّهِ الرَّحْمنِ الرَّحِيمِ * اقْرَأْ بِاسْمِ رَبِّكَ الَّذِي خَلَقَ * خَلَقَ الْإِنْسانَ مِنْ عَلَقٍ * اقْرَأْ وَ رَبُّكَ الْأَكْرَمُ * الَّذِي عَلَّمَ بِالْقَلَمِ * عَلَّمَ الْإِنْسانَ ما لَمْ يَعْلَمْ .       « 1 »\r\nبحسب ظاهر به نظر مىرسد به اينكه توسّط خود حضرت حقّ متعال بعنوان وحى بوده باشد ؛ و جبرائيل معلوم مىشود كه بعدها آورده است .\r\nو نيز در قرآن سه آيه داريم كه دلالت دارد بر اينكه قرآن توسّط جبرائيل و روح القُدس و روح الامين نازل شده است :\r\n قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ .  « 2 »\r\n قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ لِيُثَبِّتَ الَّذِينَ آمَنُوا .  « 3 »\r\n   نَزَلَ بِهِ الرُّوحُ الْأَمِينُ * عَلى قَلْبِكَ لِتَكُونَ مِنَ الْمُنْذِرِينَ * بِلِسانٍ عَرَبِيٍّ مُبِينٍ .    « 4 »\r\nبارى ، ظاهر اين آيات اينست كه تمام قرآن را جبرئيل نازل كرده است . ما براى بدست آوردن حقيقت مطلب و جمع بين آيات قرآن يك طورى فكر\r\n\r\n\r\n","description":"","footnote":"\r\n( 1 ) آيات 1 تا 5 ، از سورهء 96 : العلق : « بخوان به اسم پروردگارت ، آنكه خلق كرد ! انسان را از عَلَق خلق كرد . بخوان ! و پروردگار تو از همهء موجودات مكرّم‌تر و بزرگوارتر است . آن كسى است كه با قلم تعليم كرد . و به انسان تعليم كرد چيزهائى را كه نمىدانست . »\r\n( 2 ) صدر آيهء 97 ، از سورهء 2 : البقرة : « بگو كيست كه دشمن جبرائيل باشد ؟ جبرائيل است كه بر قلب تو فرو فرستاد قرآن را به اذن خدا . »\r\n( 3 ) صدر آيهء 102 ، از سورهء 16 : النّحل : « بگو قرآن را روح القدس از جانب پروردگارت بحقّ فرو فرستاد تا اينكه كسانى كه ايمان آورده‌اند ، استوار و پا برجاى بوده باشند . »\r\n( 4 ) آيات 193 تا 195 ، از سورهء 26 : الشّعرآء : « قرآن را روح الامين بر قلب تو فروفرستاد براى اينكه از ترسانندگان بوده باشى ، به زبان عربى آشكارا . »\r\n","page_name":" 308 ","page_number":332},
  {"content":"\r\n\r\nكرده‌ايم ، نمىدانم رساست يا رسا نيست ؟\r\nو آن اينكه بگوئيم : كيفيّت نزول وحى سه مرحله دارد :\r\nمرحلهء اوّل : مرحلهء نزول وحى است مِنَ اللَه ، از جانب خدا بلاواسطه .\r\nمرحلهء دوّم : مرحلهء پائين‌تر از آن ، و آن اينكه از جانب خدا بلاواسطه نباشد بلكه از ناحيهء جبرئيل است ؛ يعنى در جائى كه خدا وحى مىكرده جبرائيل هم بوده ، و خداوند بتوسّط جبرائيل وحى مىنموده است .\r\nمرحلهء سوّم : مرحلهء پائين‌تر از آن ، و آن اينكه از جانب جبرائيل هم بلاواسطه نبوده باشد بلكه بتوسّط اعوان و ياران او وحى مىشده است . و در اين صورت ، از خداوند بتوسّط جبرائيل ، و از جبرائيل بتوسّط اعوان او وحى مىشده است ؛ و در اين قسم ، هم خداى متعال حاضر بوده است و هم جبرائيل و هم اعوان جبرائيل .\r\nدربارهء اين قسم سوّم كه بتوسّط اعوان جبرائيل وحى مىشده است ، آيه‌اى در قرآن كريم داريم كه مىرساند اين آيات الهى در الواحى و يا مثلًا نظير الواحى كه در دست سَفَرة كرامٍ بَرَره بوده است نازل مىشده و رسول الله مىخوانده است :\r\n      كَلَّا إِنَّها تَذْكِرَةٌ * فَمَنْ شاءَ ذَكَرَهُ * فِي صُحُفٍ مُكَرَّمَةٍ * مَرْفُوعَةٍ مُطَهَّرَةٍ * بِأَيْدِي سَفَرَةٍ * كِرامٍ بَرَرَةٍ .       « 1 »\r\n\r\nاختلاف درجات و مراتب وحى بحسب حالات و وضعيّات مختلف بوده است\r\nو در تمام اين سه مرحله ، اهل سه مرحله ، يعنى حضرت حقّ و جبرائيل\r\n\r\n\r\n","description":"","footnote":"\r\n( 1 ) آيات 11 تا 16 ، از سورهء 80 : عبس : « نه ! اينچنين نيست بلكه آيات قرآن براى تذكّر و پند است ، تا هر كه بخواهد متذكّر گردد . در صحيفه‌هاى بلند مرتبه و بزرگ مقام است . آن صحيفه ها ، بلند رتبه و پاك و پاكيزه است ، كه بدست سفيران حقّ و فرشتگان وحى كه ملائكهء بزرگوار و با اخلاق نيكو هستند فرستاده مىشود . »\r\n","page_name":" 309 ","page_number":333},
  {"content":"\r\n\r\nو   سَفَرَةٍ كِرامٍ بَرَرَةٍ   حاضر بوده‌اند و نزول وحى هم در هر يك از مراحل توسّط همهء اينها يعنى توسّط   سَفَرَةٍ كِرامٍ بَرَرَةٍ   توسّط جبرائيل ، توسّط حضرت حقّ صورت مىگرفته است ؛ غاية الامر در بعضى از موارد ، نظر اصلى به خود ذات حقّ بوده است ، بطوريكه به جبرائيل و سفره نظر نمىشده است ؛ و اين در آن مواردى است كه حال رسول الله تغيير مىكرده است ؛ و طبق آيهء واقع در سورهء شورى  وَحْياً  بوده است .\r\nو در بعضى از موارد نظر اصلى به جبرائيل بوده است ، بطوريكه به سفره نظر نمىشده است ، و نظر بذات حقّ از آئينه و مرآت جبرائيل بوده است .\r\nو در بعضى از موارد نظر اصلى به همان فرشتگان زير دست و اعوان جبرائيل يعنى سفَره بوده است ، و از دريچهء وجود و تعيّن آنها به جبرائيل و حضرت حقّ نظر مىشده است . و دربارهء اين قسم اخير طبق همان آيهء ،  أَوْ يُرْسِلَ رَسُولًا  بوده است ؛ منتهى بعضى از اوقات توسّط رسول جبرئيل و بعضى از اوقات توسّط   سَفَرَةٍ كِرامٍ بَرَرَةٍ   كه ياران و اعوان او هستند .\r\nچون طبق همين آيهء  وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا  خداوند متعال وقتى وحى كند خودش تكلّم مىكند ، و در تكليمش واسطه اتّخاذ نمىكند . خودش مستقيماً تجلّى مىكند ، و تكلّم مىكند ؛ و رسول خدا ادراك مىكند آن تكلّم را .\r\nو نظير اين معنى را دربارهء قبض روح داريم ؛ در آنجا نيز اين سه مرحله در قرآن كريم وارد شده است .\r\nدر يك جا داريم :  اللَّهُ يَتَوَفَّى الْأَنْفُسَ حِينَ مَوْتِها وَ الَّتِي لَمْ تَمُتْ فِي مَنامِها .  « 1 »\r\n\r\n\r\n","description":"","footnote":"\r\n( 1 ) صدر آيهء 42 ، از سورهء 39 : الزّمر : « خداوند جان‌ها را در وقت مردن و در وقت خوابيدن مىگيرد . »\r\n","page_name":" 310 ","page_number":334},
  {"content":"\r\n\r\nو در يك جا داريم :  قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ .  « 1 »\r\nو در يك جا داريم :  حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا وَ هُمْ لا يُفَرِّطُونَ .  « 2 »\r\nو نظير اين آيه باز هم در قرآن كريم هست . و به هر حال از اين آيات استفاده مىشود كه در مسألهء قبض روح در يك مرتبه خداوند متعال مستقيماً قبض روح مىكند ، و يك مرتبه پائين تر ، نسبت به ملك الموت داده شده است ، و در مرتبهء پائين‌تر نسبت به فرشتگان و رسولان قبض ارواح داده شده است .\r\nو در تمام اين سه مرحله نيز خداوند متعال و ملك الموت و ملائكهء قبض ارواح دست اندركارند .\r\nفقط تفاوت در اينست كه در بعضى موارد چون شخص محتضَر به غير خدا بهيچوجه متوجّه نيست ، حضرت حقّ متعال خود بدون واسطه قبض روح مىنمايد ؛ يعنى شخص محتضر ، عزرائيل يا فرشته ديگرى را نمىبيند ؛ گرچه آنها دست اندركار باشند .\r\nو در بعضى از موارد ، محتضر مقامش آنطور نيست كه بتواند صرفاً غرق در انوار حضرت احديّت باشد ؛ و چون داراى مراتبى از خلوص مىباشد ، لذا جان دادن او توسّط خود عزرائيل انجام مىگيرد .\r\n\r\n\r\n","description":"","footnote":"\r\n( 1 ) صدر آيهء 11 ، از سورهء 32 : السّجدة : « بگو شما را قبض روح مىكند آن فرشتهء مرگى كه بشما گماشته شده است . »\r\n( 2 ) ذيل آيهء 61 ، از سورهء 6 : الانعام : « حتّى تا زمانيكه موت بسراغ يكى از شما بيايد ، در آن هنگام رسولان و فرستادگان ما از فرشتگان ، او را قبض روح مىكنند ؛ و آنها در انجام اين امر كوتاهى ندارند . »\r\n","page_name":" 311 ","page_number":335},
  {"content":"\r\n\r\nو در بعضى از موارد توسّط ملائكهء جزئيّه و اعوان عزرائيل صورت مىگيرد . و در صورت دوّم ديگر ذات حقّ مشاهده نمىشود ، و در صورت سوّم ذات حقّ و عزرائيل هيچكدام مشاهده نمىگردند . و به هر حال اختلاف اين مراتب بحسب اختلاف ادراكات و درجات و مقامات محتضر است . و همانطور كه ذكر شد ، بحسب ظاهر ، اختلاف درجات و مراتب وحى آيات قرآنيّه در اين سه مرحله نيز بحسب اختلاف حالات و مقامات و وضعيّاتى بوده است كه خداوند تبارك و تعالى وحى را به يكى از اين سه طريق نازل مىفرموده است * * *\r\n\r\nتفسير آيهء : وَ ما يَنْطِقُ عَنِ الْهَوى * إِنْ هُوَ إِلَّا وَحْيٌ يُوحى\r\nتلميذ : در آيهء كريمهء :    وَ ما يَنْطِقُ عَنِ الْهَوى * إِنْ هُوَ إِلَّا وَحْيٌ يُوحى * عَلَّمَهُ شَدِيدُ الْقُوى .    « 1 »\r\nآيا مفادش اينست كه تمام كلمات رسول الله صلّى الله عليه و آله و سلّم وحى بوده است ؟ يا ظاهرش اينست كه آياتى را كه رسول الله بعنوان قرآن تلاوت مىفرموده است وحى بوده است ؟\r\nچون ديده شده است كه بعضىها استدلال مىكنند ، با تمسّك به اين آيات ، بر اينكه حرف‌هاى عادى رسول خدا هم وحى مُنزل بوده است . مثلًا در قضيّهء امر فرمودن آنحضرت به حركت جَيْش اسامَه و يا قضيّهء كاغذ و دوات\r\n\r\n\r\n","description":"","footnote":"\r\n( 1 ) آيات 3 تا 5 ، از سورهء 53 : النّجم : « و رسول خدا از روى ميل و هواى نفسانى خود سخن نمىگويد . نيست سخن او مگر وحى خداوندى كه به او وحى شده است . و او را شَديد الْقُوَى ( كه منظور جبرائيل امين است ) تعليم كرده است . »\r\n","page_name":" 312 ","page_number":336},
  {"content":"\r\n\r\nخواستن رسول الله در وقت رحلت بر اينكه چيزى بنويسند كه امّت ديگر هرگز گمراه نشوند ، استدلال مىكنند به اين آيهء شريفه :   وَ ما يَنْطِقُ عَنِ الْهَوى * إِنْ هُوَ إِلَّا وَحْيٌ يُوحى .  \r\nاين كلمات رسول خدا و اوامر و نواهى آنحضرت در امور فردى و خانوادگى و يا در امور اجتماعى آيا وحى نبوده است ؟ گرچه كلمات عادى رسول خدا هم صحيح بود و طبق حقّ بود ؛ امّا استدلال به آيهء  وَ ما يَنْطِقُ عَنِ الْهَوى  درست است ؟\r\nعلّامه : آيهء  وَ ما يَنْطِقُ عَنِ الْهَوى  اطلاق دارد ، و شامل وحى آيات قرآن و غيره مىشود ؛ و مىتوان گفت : رسول الله در امور عادى هم از روى ميل و هواى نفسانى سخن نمىگفته است .\r\nولى آيهء   إِنْ هُوَ إِلَّا وَحْيٌ يُوحى * عَلَّمَهُ   و  شَدِيدُ الْقُوى  راجع به قرآن كريم و آيات نازله مىباشد و ربطى بسخنان عادى و اوامر آنحضرت در امور شخصى ندارد .\r\n* * * تلميذ : بعضىها در سخنان خود هنگام تكلّم ، ضمير أنا استعمال نمىكنند ، و نمىگويند : من چنين كردم ، و يا من رفتم و گفتم و أمثال ذلك ، بلكه پيوسته ضمير غائب : هُوَ استعمال مىكنند و مىگويند : چنين كرد ، و رفت ، و او غذا خورد ؛ آيا منظورشان از اين قسم تكلّم ، تأدّب است ؛ كه مىخواهند خود را عادت به مَنْ گفتن ندهند ، و از منيّت و نسبت افعال مختلف به خود ، خوددارى كنند ؟ و يا منظورشان استناد افعال بحقّ است و نمىخواهند پاى خود را در ميان آورند ، و خود را در مقابل حضرت حقّ ، ذى وجودى پندارند ؟\r\nگرچه اين مقام ، مقام توحيد صرف نيست ؛ و در آن مقام غير از حضرت حقّ چيزى ديده نمىشود ؛ و نسبت افعال به خود هم در حقيقت نسبت بحقّ\r\n\r\n","description":"","footnote":"","page_name":" 313 ","page_number":337},
  {"content":"\r\n\r\nاست تبارك و تعالى .\r\nعلّامه : در بعضىها شايد بحسب ظاهر همان جنبهء تأدّب باشد كه نمىخواهند خود را عادت به مَن مَن گفتن بدهند ؛ و براى مقام توحيدى يك نحو زمينه فراهم كردن باشد .\r\nدر مسألهء توحيد چنين بخاطر دارم كه حضرت صادق عليه السّلام بسيار توجّه و تمايل دارند به اينكه لفظ هُوَ را به خدا برگردانند ، كه بمقام ذات اشاره كند ؛ اگر اينجور باشد هُوَئى جز خدا نداريم ، و ديگر مسأله تمام است .\r\n  قُلْ هُوَ اللَّهُ أَحَدٌ .   « 1 »\r\n لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ وَ تِلْكَ الْأَمْثالُ نَضْرِبُها لِلنَّاسِ لَعَلَّهُمْ يَتَفَكَّرُونَ . \r\n هُوَ اللَّهُ الَّذِي لا إِلهَ إِلَّا هُوَ  ( غير از هُوَ ، إله نيست . )  عالِمُ الْغَيْبِ وَ الشَّهادَةِ هُوَ الرَّحْمنُ الرَّحِيمُ . \r\n هُوَ اللَّهُ الَّذِي لا إِلهَ إِلَّا هُوَ الْمَلِكُ الْقُدُّوسُ  ( صحبت از هُوَ است ، پاى هُوَ بميان مىآيد . )  السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ سُبْحانَ اللَّهِ عَمَّا يُشْرِكُونَ  . « 2 »\r\n\r\n\r\n","description":"","footnote":"\r\n( 1 ) آيهء 1 ، از سورهء 112 : الإخلاص\r\n( 2 ) آيات 21 تا 23 ، از سورهء 59 : الحشر : « اگر ما اين قرآن را بر كوهى فرومىفرستاديم ، هر آينه مىديدى كه آن كوه از عظمت خدا و ترس از خدا خاشع مىشد و متلاشى مىگشت ! و ما اين مثال‌ها را براى مردم مىزنيم به اميد آنكه تفكّر كنند . »\r\n« اوست خداوند يگانه ايكه غير از او خدائى نيست ، كه به نهان و آشكار اطّلاع دارد ، و بخشنده و مهربان است . »\r\n« اوست خداوند يگانه‌اى كه غير از او خدائى نيست . و سلطان مقتدر ، و پاك و منزّه از هر عيب ، و ايمنى بخش ، و حافظ و نگهدارندهء عالَم ، و قاهر و مسلّط بر جميع مخلوقات ، و با عزّت ، و با جبروت و عظمت ، و متكبّر است . و منزّه است اين خدا از هر چه را كه مشركان براى او شريك و انبازى قرار مىدهند »\r\n","page_name":" 314 ","page_number":338},
  {"content":"\r\n\r\n\r\nرؤياى أمير المؤمنين حضرت خضر را و تعليم اسم اعظم\r\nراجع به أمير المؤمنين عليه السّلام وارد است كه آنحضرت در شب قبل از غزوهء بدر ، حضرت خضر عليه السّلام را در خواب ديدند و گفتند به او : به من ذكرى بده كه آن را بگويم و بر دشمنان غالب شوم ! حضرت خضر به او گفت : بگو : يَا هُوَ يَا مَنْ لَا هُوَ إلَّا هُوَ .\r\nچون صبح شد ، خواب را براى رسول الله بيان كرد ، و حضرت رسول فرمودند : اى علىّ ! به تو اسم اعظم تعليم داده شده است . « 1 »\r\n\r\n\r\n","description":"","footnote":"\r\n( 1 ) اين روايت را در تفسير « مجمع البيان » در تفسير سورهء إخلاص آورده است كه : وَ حَدَّثَنى ( أىْ قالَ أبو جَعْفَرٍ عَلَيْهِ السَّلامُ ) وَ حَدَّثَنى أبى عَنْ أبيهِ عَنْ أميرِ الْمُؤْمِنينَ عَلَيْهِمُ السَّلامُ أنَّهُ قالَ : رَأَيْتُ الْخِضْرَ فى الْمَنامِ قَبْلَ بَدْرٍ بِلَيْلَةٍ ، فَقُلْتُ لَهُ : عَلِّمْنى شَيْئًا أنْتَصِرُ بِهِ عَلَى الاعْدآءِ ! فَقالَ : قُلْ : يا هُوَ يا مَنْ لا هُوَ إلّا هُوَ ! فَلَمّا أصْبَحْتُ قَصَصْتُ عَلَى رَسولِ اللَهِ صَلَّى اللَهُ عَلَيْهِ وَ ءَالِهِ وَ سَلَّمَ .\r\nفَقالَ يا عَلىُّ ! عُلِّمْتَ الاسْمَ الاعْظَمَ ؛ فَكانَ عَلَى لِسانى يَوْمَ بَدْرٍ .\r\nقالَ : وَ قَرَأَ عَلَيْهِ السَّلامُ يَوْمَ بَدْرٍ :   قُلْ هُوَ اللَّهُ أَحَدٌ   ، فَلَمّا فَرَغَ قالَ : يا هُوَ يا مَنْ لا هُوَ إلّا هُوَ اغْفِرْلى وَ انْصُرْنى عَلَى الْقَوْمِ الْكافِرينَ . وَ كانَ يَقولُ ذَلِكَ يَوْمَ صِفِّينَ وَ هُوَ يُطارِدُ ، فَقالَ لَهُ عَمّارُ ابْنُ ياسِرٍ : يا أميرَالْمُؤْمِنينَ ما هَذِهِ الكِناياتُ ؟ ! قالَ : اسْمُ اللَهِ الاعْظَمُ وَ عِمادُ التَّوْحيدِ لِلَّهِ ؛ لا إلَهَ إلّا هُوَ ، ثُمَّ قَرَأ :  شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ لا إِلهَ إِلَّا هُوَ الْعَزِيزُ الْحَكِيمُ  ، وَ ءَاخِرَ الْحَشْرِ ، ثُمَّ نَزَلَ فَصَلَّى أرْبَعَ رَكَعاتٍ قَبْلَ الزَّوالِ .\r\nو اصل اين روايت را در « توحيد » صدوق در باب تفسير   قُلْ هُوَ اللَّهُ أَحَدٌ   ، ص 89 ، با سند متّصل خود روايت مىكند از أبى البَخْتَرى وَهَب بن وَهَب از حضرت صادق عليه السّلام ، از حضرت باقر عليه السّلام ، و در ضمن تفسير ، حضرت باقر استشهاد به اين روايت مىنمايند ، كه از پدرشان ، و آنحضرت از پدرش حضرت سيّد الشّهداء عليه السّلام ، و او از أمير المؤمنين عليه السّلام روايت كرده است .\r\n","page_name":" 315 ","page_number":339},
  {"content":"\r\n\r\nچقدر اين ذكر پر معنائيست : يَا هُوَ يَا مَنْ لَا هُوَ إلَّا هُوَ ؛ اى هو ! جز تو هو نداريم . و اين ديگر در مسألهء توحيد وجود خيلى روشن است ؛ يَا هُوَ ، يَا مَنْ هُوَ ، يَا مَنْ هُوَ هُوَ ، يَا مَنْ لَا هُوَ إلَّا هُوَ . حضرت أمير عليه السّلام فرموده‌اند : من در جنگ بدر به اين ذكر مشغول بودم .\r\nأمير المؤمنين عليه السّلام جنگ مىكرد و اين ذكر را مىگفت .\r\nبله ، هُوَ از ظهورات خودش يك چيزهائى نشان مىداد .\r\nآرى ، اينها همه ظهورات است . مردم با چشم‌هاى كور كورانه مىبينند ؛ أمير المؤمنين عليه السّلام با چشم ديگرى مىنگرد . اينها همه اطوار و اشكال ظهورات حقّ است جَلَّ و عَلا * * *\r\n\r\nدر احوال مرحوم قاضى رضوان الله عليه\r\nتلميذ : آيا مرحوم قاضى رضوان الله عليه در مجالس خود با شاگردان و رفقاى خصوصى ، هيچ از اين مقوله‌هاى توحيدى تكلّم مىكردند ، و مذاكره‌اى داشته اند ؟ !\r\nمرحوم قاضى بسيار مرد عجيبى بوده‌اند ؛ چون يك كوه استوار ، جان دار ، و پر ظرفيّت و پر استعداد . بعضى از شاگردهايشان مثلًا پس از ده دوازده سال كه نزد ايشان رفت و آمد مىنموده‌اند ، از توحيد سر در نياورده‌اند ، و چيزى از توحيد حقّ تعالى دستگيرشان نشده است ، و نمىدانم آيا ايشان با آنها مماشاة مىكرده‌اند و پابپاى آنها قدم مىنهادند ؟ تا بالاخره آنها به همين عوالم كثرات مشغول بوده ، تا آن آيت حقّ رحلت كرده‌اند .\r\nولى بعضى از شاگردها به عكس ، خيلى زود از معارف الهيّه و از اسماء و صفات و توحيد ذات حقّ ، علم و معرفت پيدا مىكرده‌اند .\r\nعلّامه : آرى ، مرحوم قاضى با بعضى از شاگردهاى خود كه نسبةً قابل اعتماد بودند از اين رقم سخن‌ها مىگفته‌اند . مرحوم قاضى راستى عجيب\r\n\r\n","description":"","footnote":"","page_name":" 316 ","page_number":340},
  {"content":"\r\n\r\nمردى بود ، و با هر يك از شاگردها بمقتضاى استعداد و حالات او رفتار مىكرد .\r\nاشخاص هم مختلف بودند ؛ بعضىها از حيث رشد ، زودتر رشد پيدا مىكردند ؛ و بعضىها اينطور نبودند و رشدشان بتأخير مىافتاد .\r\nمعمولًا ايشان در حال عادى يك ده بيست روزى در دسترس بودند ، و مثلًا رفقا مىآمدند و مىرفتند ، و مذاكراتى داشتند ، و صحبت‌هائى مىشد ؛ و آنوقت دفعتاً ايشان نيست مىشدند ، و يك چند روزى اصلًا نبودند و پيدا نمىشدند ؛ نه در خانه ، و نه در مدرسه ، و نه در مسجد ، و نه در كوفه ، و نه در سهله ؛ ابداً از ايشان خبرى نبود ، و عيالاتشان هم نمىدانستند كجا مىرفتند ، چه مىكردند ؛ هيچكس خبر نداشت !\r\nرفقا در اين روزها در هر جا كه احتمال مىدادند ، مرحوم قاضى را نمىجستند ، و اصلًا هيچ نبودند ، بعد از چند روزى باز پيدا مىشدند و درس و جلسه‌هاى خصوصى را در منزل و مدرسه دائر داشتند . و همينجور از غرائب و عجائب بسيار داشتند ؛ حالات غريب و عجيب داشتند .\r\n\r\nحالات توحيدى مرحوم قاضى رضوان الله عليه\r\nقضيّه‌اى را از ايشان آقايان نجف نقل مىكردند ، نه يك نفر و دو نفر بلكه بيشتر ، و بعداً من خودم از ايشان پرسيدم ، تصديق نمودند كه همين طور است :\r\nمرحوم قاضى مريض بوده است ، و در منزلى كه داشتند در ايوان منزل نشسته بودند . و كسالت ايشان پادرد بوده است ، بحدّيكه ديگر پا جمع نمىشد و حركت نمىكرد .\r\nدر اين حال بين دو طائفهء ذِكُرْتْ و شِمِرْتْ در نجف اشرف جنگ بود ؛ و بام‌ها را سنگر كرده بودند و پيوسته به يكديگر از روى بامها تيراندازى مىكردند ، و از اينطرف شهر با طرف ديگر شهر با همديگر مىجنگيدند .\r\nذِكُرْتْها غلبه نموده و طائفهء شِمِرْتْها را عقب مىزدند ، و همينجور خانه به خانه ، پشت بام به پشت بام مىگرفتند و جلو مىآمدند .\r\n\r\n","description":"","footnote":"","page_name":" 317 ","page_number":341},
  {"content":"\r\n\r\nدر پشت بام ايشان نيز طائفهء شِمِرْتْها سنگر گرفته بودند و از روى بام به ذِكُرْتْها مىزدند . چون ذِكُرْتىها غلبه كردند ، بر اين پشت بام آمدند و دو نفر از شِمِرْتىها را در روى بام كشتند ؛ و مرحوم قاضى هم در ايوان نشسته و تماشا مىكنند ؛ و چون ذِكُرْتىها بام را تصرّف كردند و شمرتىها عقب نشستند ، آمدند در حياط خانه ، و خانه را تصرّف كردند ، و دو نفر از شِمِرتىها را در ايوان كشتند ، و دو نفر ديگر را در صحن خانه كشتند كه مجموعاً در خانه شش نفر كشته شدند .\r\nو مرحوم قاضى مىفرموده است : وقتى كه آن دو نفر را در پشت بام كشتند ، از ناودان مثل باران همينطور داشت خون پائين مىآمد .\r\nو من همينطور نشسته‌ام بر جاى خود و هيچ حركتى هم نكردم . و بعد از اين بسيار ، ذِكُرْتىها ريخته بودند در داخل اطاق ها ، و هر چه بدردخور آنان بود جمع كرده و برده بودند .\r\nبلى لطفش اين بود كه مرحوم قاضى مىگفت : من حركت نكردم ؛ همينجور كه نشسته بودم ، نشسته بودم تماشا مىكردم . مىگفت : از ناودان خون مىريخت ، و در ايوان دو كشته افتاده بود ، و در صحن حياط نيز دو كشته افتاده بود ؛ و من تماشا مىكردم .\r\nاين حالات را فَناى در توحيد گويند ؛ كه در آنحال شخص سالك غير از خدا چيزى را نمىنگرد ، و تمام حركات و افعال را جلوهء حقّ مشاهده مىكند .\r\nقضيّهء ديگرى در نزد مرحوم قاضى پيش آمد كرد كه ما خود حاضر و ناظر بر آن بوديم ، و آن اينست كه :\r\nيكى از دوستان مرحوم قاضى حجره‌اى در مدرسه هندى بخارائى معروف در نجف داشت ، و چون ايشان به مسافرت رفته بود حجره را به مرحوم قاضى واگذار نموده بود كه ايشان براى نشستن و خوابيدن و سائر احتياجاتى كه\r\n\r\n","description":"","footnote":"","page_name":" 318 ","page_number":342},
  {"content":"\r\n\r\nدارند از آن استفاده كنند .\r\nمرحوم قاضى هم روزها نزديك مغرب مىآمدند در آن حجره ، و رفقاى ايشان مىآمدند و نماز جماعتى بر پا مىكردند ؛ و مجموع شاگردان هفت هشت ده نفر بودند . و بعداً مرحوم قاضى تا دو ساعت از شب گذشته مىنشستند و مذاكراتى مىشد ، و سؤالاتى شاگردان مىنمودند ، و استفاده مىكردند .\r\nيك روز در داخل حجره نشسته بوديم ، مرحوم قاضى هم نشسته و شروع كردند بصحبت كردن دربارهء توحيد افعالى . ايشان گرم سخن گفتن دربارهء توحيد افعالى و توجيه كردن آن بودند كه در اين اثناء مثل اينكه سقف آمد پائين ؛ يك طرف اطاق راه بخارى بود ، از آنجا مثل صداى هارّ هارّى شروع كرد به ريختن ، و سر و صدا و گرد و غبار فضاى حجره را گرفت .\r\nجماعت شاگردان و آقايان همه برخاستند و من هم برخاستم ، و رفتيم تا دم حجره كه رسيديم ديدم شاگردان دم در ازدحام كرده و براى بيرون رفتن همديگر را عقب مىزدند .\r\nدر اينحال معلوم شد كه اينجورها نيست ، و سقف خراب نشده است ؛ برگشتيم و نشستيم ؛ همه در سر جاهاى خود نشستيم ؛ و مرحوم آقا هم ( قاضى ) هيچ حركتى نكرده و بر سر جاى خود نشسته بودند ، و اتّفاقاً آن خرابى از بالا سر ايشان شروع شد .\r\nما آمديم دوباره نشستيم . آقا فرمود : بيائيد اى مُوحدّين توحيد افعالى ! بله بله ، همهء شاگردان منفعل شدند ، و معطّل ماندند كه چه جواب گويند ؟\r\nمدّتى نشستيم ، و ايشان نيز دنبال فرمايشاتشان را دربارهء همان توحيد افعالى بپايان رساندند .\r\nآرى ! آن روز چنين امتحانى داده شد . چون مرحوم آقا در اين باره مذاكره داشتند ، و اين امتحان دربارهء همين موضوع پيش آمد ، و ايشان فرمودند : بيائيد\r\n\r\n","description":"","footnote":"","page_name":" 319 ","page_number":343},
  {"content":"\r\n\r\nاى مُوحِّدين توحيد افعالى !\r\nبعداً چون تحقيق به عمل آمد معلوم شد كه اين مدرسه متّصل است بمدرسهء ديگر ، بطوريكه اطاق‌هاى اين مدرسه تقريباً متّصل و جفت اطاقهاى آن مدرسه بود ، و بين اطاق اين مدرسه و آن مدرسه فقط يك ديوارى در بين فاصله بود .\r\nقرينهء اطاقى كه ما در آن نشسته بوديم ، در آن مدرسه ، سقف بخاريش ريخته بود و خراب شده بود . و چون اطاق اين مدرسه از راه بخارى به بخارى اطاق آن مدرسه راه داشت لذا اين سر و صدا پيدا شد ، و اين گرد و غبار از محلّ بخارى وارد اطاق شد .\r\nبله ، اينجور بود ، يك امتحانى داديم * * *\r\n\r\nدر توحيد أفعالى حضرت حقّ متعال\r\nتلميذ : اگر كسى بعنوان هديّه براى انسان تحفه‌اى بياورد ، و هديّه‌اى بدهد ، بعضى مىگويند : بر اساس مسألهء توحيد افعالى انسان بايد قبول كند ، چون دهنده خداست ؛ و ردّ احسان و هديّه‌اى از خدا شايسته نيست . و ديگر در اينجا مقام عزّت نفس و حفظ آبرو و غيرها مطرح نيست ؛ شخص سالك بايد در اين مقامات عزّت نفس و آبروى خود را در مقابل اين احسان ناديده بگيرد ، و با قبول آن بعنوان قبول از طرف خدا ، راهى را بسوى توحيد افعالى براى خود باز كند .\r\nو بعضى عنوان عزّت نفس را عنوان مىكنند ، و از هر كس هر چيز را قبول نمىكنند و بعضى از ملاحظات ديگرى هم دارند . انسان سالك بسوى راه خدا براى وصول به مقصد توحيد در اينحال چكار كند ؟ آيا مقام عزّت نفس مقدّم است ، يا معاملهء توحيد افعالى حضرت حقّ ؟\r\nو چه بسا شخص هديّه دهنده ، اين هديّه‌اش توأم با عنوان مُساعدت و\r\n\r\n","description":"","footnote":"","page_name":" 320 ","page_number":344},
  {"content":"\r\n\r\nصدقه‌اى هست ، و در نيّت خود يك نوع استرحامى را در نظر دارد . و يا مثلًا عنوان شبهِ رشوه‌اى دارد ، براى آنكه زمينه را براى پذيرش تقاضاى مشروع و يا غير مشروع بعدى خود فراهم سازد . و در بسيارى از اوقات اين قبول هدايا مستلزم حقّى براى طرف خواهد شد ، و بالملازمه توقّع استمالت و حقّى نسبت به خود دارد كه انجام آن استمالت براى سالك ضرر دارد .\r\nو يا لا أقلّ مستلزم منّتى است كه از طرفى زير بار منّت رفتن براى سالك صحيح نيست ، و از طرف ديگر خود را جمع كردن ، و نسبت بخلق خدا بى اعتنا بودن و تقاضاى آنانرا ردّ كردن نيز براى سلوك ضرر دارد .\r\nعلّامه : قبول هديّه و تحفه فى حدّ نفسه ، اگر مستلزم عواقب غير مشروع و ذلّت نباشد لازم است ؛ و ردّ هديّه كار پسنديده نيست . ظاهراً روايتى هم از أمير المؤمنين عليه السّلام روايت شده است كه : لَا يَرُدُّ الْإِحْسَانَ إلَّا الْحِمَارُ . « 1 »\r\nو ديگر آنكه احسان را ردّ نمىكند مگر سنگ سخت ، و يا مگر يك شخص ناجور و ناهموار .\r\nبلى ، اگر در بعضى از اوقات هم يك مقاصد اخلاقى منفىّ بدنبال داشته باشد ، مثل ذلّت و منّت و أمثال ذلك بحسب ظاهر قبول آن مطلوب نيست .\r\nو سالك راه خدا بايد ملاحظهء اين جهات را نيز داشته باشد . و بطور كلّى بايد گفت كه : قبول هديّه و تحفه لازم است ، وَ لَا يَرُدُّ الْإِحْسَانَ إلَّا الْحِمَارُ ؛ اين حكم كلّى ، فى الجمله مسجّل است .\r\nامّا وقتى كه مستلزم ذلّت و يا منّت و يا جنبه‌هاى غير صحيح ديگر بود ، در اين موارد حالات اخلاقى مانع از پذيرش آنست . زيرا نفس همان قبول ذلّت و منّت ، سدّ طريق براى سالك مىكند\r\n\r\n\r\n","description":"","footnote":"\r\n( 1 ) « ردّ احسانِ كسى را نمىكند مگر درازگوش . »\r\n","page_name":" 321 ","page_number":345},
  {"content":"\r\n\r\n* * * تلميذ : مرحوم آخوند ملّا فتحعلى سلطان آبادى با تمام رياضات و مكاشفات و مقاماتى كه از ايشان نقل مىشود ، گويا در مراحل و منازل توحيد ذات حقّ متعال نبوده‌اند .\r\nعلّامه : مثل اينكه ايشان در مسائل مجاهدت‌هاى نفسانى بوده ، و در رشتهء توحيد نبوده‌اند .\r\nو چون با مرحوم آخوند ملّا حسينقلى همدانىّ ، هم عصر و هم زمان بوده ، و مرحوم آخوند در رشتهء توحيد حقّ تبارك و تعالى بى نظير بوده‌اند ؛ لذا با هم مناسباتى و مراوداتى نداشته‌اند و قدرى هم روابط آنها تيره بود .\r\nمرحوم آخوند ملّا حسينقلى همدانىّ انصافاً خيلى واقعيّت عجيبى داشتند ، و در حدود سيصد نفر شاگرد تربيت كردند ؛ البتّه شاگرد و شاگردِ شاگرد .\r\nآنوقت در ميان اين شاگردان جماعتى هستند كه آدم‌هاى نسبةً كامل‌اند ، مثل مرحوم آقا سيّد أحمد كربلائىّ ، و مرحوم حاج شيخ محمّد بهارى ، و آقا سيّد محمّد سعيد حبّوبى ، و حاج ميرزا جواد آقاى تبريزىّ رضوان الله عليهم .\r\nگفتند : جماعتى ، دسته جمعى توطئه نموده بودند ، و دربارهء روش عرفانى و الهى و توحيدى مرحوم آخوند ملّا حسينقلى انتقاد كرده ، و يك عريضه‌اى به مرحوم آية الله شَرَبْيانىّ نوشته بودند . ( در اوقاتى كه مرحوم شربيانى رياست مسلمين را داشته ، و بعنوان رئيس مطلق وقت شمرده مىشده است . ) و در آن نوشته بودند كه آخوند ملّا حسينقلى روش صوفيانه را پيش گرفته است .\r\nمرحوم شربيانى نامه را مطالعه فرمود ، و قلم را برداشت و در زير نامه نوشت :\r\n\r\n","description":"","footnote":"","page_name":" 322 ","page_number":346},
  {"content":"\r\n\r\n« كاش خداوند مرا مثل آخوند ، صوفى قرار بدهد . »\r\nديگر با اين جملهء شربيانى كار تمام شد ؛ و دسيسه‌هاى آنان همه بر باد رفت . « 1 »\r\n\r\nدر احوال مرحوم آقا سيّد أحمد كربلائى طهرانى رضوان الله عليه\r\nاستاد ما مرحوم حاج ميرزا على آقاى قاضى مىفرمودند : استاد ما مرحوم حاج سيّد أحمد كربلائى رحمة الله عليه مىفرمود : ما پيوسته در خدمت مرحوم آية الحقّ آخوند ملّا حسينقلى همدانىّ رضوان الله عليه بوديم ، و آخوند صد در صد براى ما بود ؛ ولى همين كه آقا حاج شيخ محمّد بهارى با آخوند روابط آشنائى و ارادت را پيدا نمود و دائماً در خدمت او رفت و آمد داشت ، آخوند را از ما دزديد .\r\nمرحوم قاضى مىفرمود : مرحوم آقا سيّد أحمد كربلائى مىگفت : در سفرى بيك درويش روشن ضمير برخورد كردم ، او به من گفت : من مأموريّت دارم شما را از دو چيز مطّلع كنم : اوّل كيميا ، دوّم آنكه من فردا مىميرم ؛ شما مرا تجهيز نموده و دفن نمائيد !\r\nمرحوم آقا سيّد أحمد در جواب فرموده بود : امّا من به كيميا نيازى ندارم ؛ و امّا تجهيزات شما را حاضرم . فردا آن درويش فوت مىكند ، و مرحوم آقا سيّد أحمد متكفّل تجهيزات و كفن و دفن او مىشوند .\r\nمرحوم قاضى ساليان دراز ، ادراك صحبت و ملازمت مرحوم خُلد مقام\r\n\r\n\r\n","description":"","footnote":"\r\n( 1 ) شرح احوال مرحوم آخوند ملّا حسينقلى همدانى را مرحوم علّامه آية الله حاج شيخ آقا بزرگ طهرانى در جلد دوّم « نقبآء البشر » از « أعلام الشّيعة » از ص 674 تا ص 678 آورده‌اند ؛ و دربارهء ايشان چنين مىفرمايد : و هُوَ فى خُصوصِ هَذا العِلمِ ( يعنى علم اخلاق ) أمرٌ عَظيمٌ لا يحدُّه وَصفٌ ؛ فَقد مَضَت حُقبةٌ طَويلةٌ لَم يجدْ خِلالها الزّمنُ بِمن ماثلَهُ فى علمِ الاخلاقِ و تهذيبِ النُّفوسِ ؛ وَ قد خُتمَ به هَذا الفنُّ فَلم ينبَغِ بعدهُ مَن يكونُ لهُ ما كانَ لِلمُترجَم لَهُ بِحيثُ يُعدُّ نَظيرًا له . - تا آخر آنچه بيان مىكند .\r\n","page_name":" 323 ","page_number":347},
  {"content":"\r\n\r\nآقا حاج سيّد مرتضى كشميرىّ را نموده است ، و در سفر و حضر ملازم ايشان بوده‌اند .\r\nمرحوم حاج سيّد مرتضى از اوتاد وقت و از زهّاد معروف و داراى حالات و مقامات و مكاشفات بوده ، بسيار اهل ادب و اخلاق و جليل القدر ؛ و امّا رشتهء ايشان رشتهء مرحوم آخوند ملّا حسينقلى يعنى رشتهء توحيد و عرفان نبوده است ، و ليكن در همان حال و موقعيّت نفسانى خود ، بسيار ارزشمند و بزرگوار بوده‌اند .\r\nمرحوم قاضى نقل مىفرمود كه : روزى در محضر آقا حاج سيّد مرتضى كشميرى براى زيارت مرقد حضرت أبا عبد الله الحسين عليه السّلام از نجف اشرف به كربلاى معلّى آمديم ، و بدواً در حجره‌اى كه در مدرسه بازار بين الحرمين بود وارد شديم .\r\nاين حجره منتهَى إليه پلّه‌هائى بود كه بايد طىّ شود . مرحوم حاج سيّد مرتضى در جلو و من از عقب سر ايشان حركت مىكردم ، چون پلّه‌ها بپايان رسيد و نظر بر در حجره نموديم ، ديديم : مقفّل است .\r\nمرحوم كشميرىّ نظرى به من نموده و گفتند : مىگويند هر كس نام مادر حضرت موسى را بقفل بسته ببرد ، باز مىشود ؛ مادر من از مادر حضرت موسى كمتر نيست ، و دست بقفل برده و گفتند : يا فاطمه و قفل باز را در مقابل ما گذاردند ، و ما وارد حجره شديم * * *\r\n\r\nداستان مرد جوان و مرحوم آية الله زنجانى\r\nتلميذ : شما داستانى را براى ما نقل فرموده‌ايد ، و بنده در رسالهء « لبّ اللُباب در سير و سلوك اولى الالباب » آورده‌ام كه جوانى كه اهل فسق و فجور بوده ، ببركت راهنمائىهاى سيّدى كه از احوال باطنى او خبر داده است ، ارشاد يافته و داراى مكاشفاتى شده است ، و در سفر بكربلاى معلّى حضرت\r\n\r\n","description":"","footnote":"","page_name":" 324 ","page_number":348},
  {"content":"\r\n\r\nسيّد الشّهداء عليه السّلام به او خير مقدم گفته‌اند .\r\nبنده بعداً كه از نجف اشرف بطهران مراجعت كردم آن جوان كه يكى از مهندسين راه و ساختمان است با ما آشنائى پيدا كرد ، و شرح حالات خود را مفصّلًا مىگفت . و در مجالس عديده با هم گفتگو داشتيم ، و شرح مسافرت خود را به عتبات عاليات و ادراك محضر مرحوم آية الله آقا سيّد جمال الدّين گلپايگانى تغمّده الله برحمته را بيان مىكرد . و فعلًا نيز از دوستان ماست ، مردى است به حمد الله شايسته و مؤدّب به آداب .\r\nميگويد : آن سيّدى كه به سراغ من آمد ، و من نزد او رفتم و از من دستگيرى نمود ، مرحوم رضوان مقام آية الله حاج سيّد محمود زنجانى امام جمعهء زنجان بوده است . و از حالات و اخلاق آن مرحوم چيزها بيان مىكند ؛ آيا شما با مرحوم امام جمعهء زنجان آشنائى داشته ايد ! و با او از نجف اشرف سابقه داشته ايد ؟\r\nعلّامه : مرحوم امام جمعهء زنجان رضوان الله عليه مردى جليل القدر ، عظيم الشّأن ، مؤدّب به آداب و خليق و نيكو سيرت بوده است و ما كراراً و مراراً محضر ايشان را دريافته‌ايم ، و ليكن سابقهء آشنائى از نجف اشرف را با ايشان نداريم ؛ بَدوِ برخورد و اوّلين ملاقات ما با ايشان در قم بود .\r\nبطوريكه ايشان براى زيارت حضرت معصومه سلام الله عليها و ملاقات آقازادهء خود حاج آقا عزّالدّين مشرّف شده بودند ، و گويا ميل ديدار بنده را نيز داشتند . و بنده اشتياق زيارت ايشان را به محاسنى كه در غيبت از ايشان شنيده بودم داشتم ، و اتّفاقاً روزى كه به حمّام رفته بودم ، در سربينهء حمّام در حالى كه ايشان مشغول خشك كردن بدن خود با حوله بودند ملاقات دست داد ، و بدون سابقهء قبلى همديگر را شناختيم ، و از آن ببعد در مجالس عديده ملاقات‌هاى گرم و خوبى داشته‌ايم .\r\n\r\n","description":"","footnote":"","page_name":" 325 ","page_number":349},
  {"content":"\r\n\r\nمردى بود بسيار بزرگوار و كريم النّفس ، و متعبِّد و اهل مراقبه بود ، و جمعى از اهل فهم و فضل و سلوك در بلدهء زنجان به يمن و بركت تربيت ايشان به كمالاتى رسيده‌اند . رَحمةُ اللهِ عَليه . « 1 »\r\n* * * \r\nواجديّت رسول الله مقام بقاء بعد از فناء را\r\nتلميذ : در رسول خدا صلّى الله عليه و آله و سلّم حالاتى ديده مىشود كه حقيقةً موجب حيرت و بهت انسان مىگردد . از طرفى مىدانيم كه علم باطنى آنحضرت بر مخفيّات و بر ضمائر و دسيسه‌هائى كه عليه ايشان مىشده ، و از جريانات داخلى و خارجى : يعنى داخل منزل آنحضرت و خارج از منزل ، تا چه سرحدّ بوده است ؛ و علم و اطّلاع آنحضرت از وقايع بعد از رحلت ، و مصيبت‌هاى وارده بر بضعهء خود فاطمهء زهراء سَلام اللهِ عَليْها ، و از وقايع جنگ جمل و صفّين و نهروان ، بطوريكه خود آنحضرت روزى بزنان خود مىگويند :\r\n\r\n\r\n","description":"","footnote":"\r\n( 1 ) آقازادهء مرحوم امام جمعهء زنجان رحمةُ اللهِ عَليه ، رفيق شفيق و صديق ارجمند : حضرت آية الله حاج سيّد عزّالدّين زنجانى دامت بركاته هستند كه بعد از پدر ، امامت جمعهء شهر زنجان و زعامت حوزهء علميّهء آن شهر با ايشان بوده و اكنون در شهر مقدّس مشهد رضوى على ثاويه آلافُ التَّحيّةِ و الثَّناء اقامت دارند .\r\nايشان از مبرّزين از قدماء شاگردان علّامهء طباطبائى رحمةُ اللهِ عَليه مىباشند كه ساليانى به دروس أسفار و شفاى آن مرحوم حضور يافته ، و سابقهء آشنائى و ارادت اين ناچيز با ايشان از همان دوران طلبگى ما در بلدهء طيّبهء قم بوده است . مردى است جامع بين علم و عمل و بين معقول و منقول : مفسّر قرآن كريم ، وارد در ابحاث علميّه و فلسفيّه ؛ و متعبّد بعبوديّت الهيّه و متخلّق به اخلاق حسنه مىباشند .\r\nو حقّاً مىتوان ايشان را يكى از نمونه‌هاى بارز مفاخر اسلام شمرد . جمعى از طلّاب از بركات محضر ايشان استفاده مىكنند ، خداوند نعمت وجود ايشان را براى عالم علم و فضيلت مستدام بدارد . اللَهُمَّ طوِّلْ عُمره وَ أيِّدْه وَ سَدِّدْه .\r\n","page_name":" 326 ","page_number":350},
  {"content":"\r\n\r\nلَيْتَ شِعْرِى أَيَّتُكُنَّ صَاحِبَةُ الْجَمَلِ الادْبَبِ تَنْبَحُهَا كِلَابُ الْحَوْأَبِ . « 1 »\r\nو خبر دادن آنحضرت از متخلّفين از جيش اسامه ، و مظالمى كه بر أمير المؤمنين عليه السّلام وارد شده است ، و حتّى در آستانهء رحلت كه آنحضرت تقاضاى آوردن كاغذ و دوات كردند كه چيزى بنويسند كه امّت هرگز گمراه نشوند ، از آوردن قلم و دوات جلوگيرى به عمل آوردند و گفتار رسول الله را به هَذيان و پريشان گوئى نسبت دادند .\r\nو از طرف ديگر تا اين اندازه رسول الله با آنها مماشات مىكرد ، و به آرامش رفتار مىنمود ، و تغيير اخلاق و روش نمىداد و تندى و خشونت نمىفرمود ، بلكه سراسر ، يك پارچه تحمّل و صبر و استقامت و شكيبائى بود .\r\nآيا همانطور كه راجع بمرحوم قاضى مىفرموديد : در قضيّهء ذِكُرْتْ و شِمِرْتْ و يا در قضيّهء خراب شدن سقف بخارى مجاور اطاق ؛ اين تماشاى رسول الله در اثر توحيد افعالى بوده است كه تمام اين وقايع را چون از حقّ متعال مىديد لذا تحمّل و صبر مىنمود ؟\r\nعلّامه : نه ! حال رسول الله از آن حالات مرحوم قاضى عاليتر و بهتر بوده است ، چون رسول خدا بمقام بقاء بعد از فناء رسيده بودند ؛ و در اين مقام آثار و خصوصيّات عالم كثرت از احساس دردها ، مرض ها ، تألّمات و غصّه‌هاى روحى همه بجاى خود محفوظ است ؛ و در عين حالِ وحدت و آثار و علائم توحيدى ، تمام جهات عالم كثرت بجميع خصوصيّاتها در آن حضرت مشهود بود .\r\nو لذا در فوت فرزندشان إبراهيم ، اشك از ديدگان آنحضرت جارى بود\r\n\r\n\r\n","description":"","footnote":"\r\n( 1 ) « ايكاش مىدانستم كه كدام يك از شما سوار بر شتر پر پشم هستيد ، در حالى كه سگ‌هاى حوْأب به او هجوم آورده و صدا مىكنند ؟ ! »\r\n","page_name":" 327 ","page_number":351},
  {"content":"\r\n\r\nو آن را از آثار رحمت خدا مىدانستند ؛ ولى در عين حال چون اين قضيّه از جانب خدا بود جز حقّ چيزى نمىگفتند و برضاى خدا راضى و تسليم بودند .\r\nو در آنحال فرمودند : الْعَيْنُ تَدْمَعُ وَ الْقَلْبُ يَحْزَنُ وَ لَا نَقُولُ إلَّا حَقًّا وَ إنَّا بِكَ يَا إبْرَاهِيمُ لَمَحْزُونُونَ . « 1 »\r\nو بنابراين ايشان با اطّلاع از اين جريانات بيشتر ناراحت مىشدند ، و بهتر و پر اثرتر آثار و خصوصيّات اين جهات را ادراك مىكردند ؛ و ليكن چون از طرفى داريم : وَ  إِنَّكَ لَعَلى خُلُقٍ عَظِيمٍ  « 2 » تحمّل و صبر مىفرمودند ؛ و جام شكيبائى و استقامت هيچگاه لبريز نمىشد .\r\nو من چنين مىدانم كه همان كلمهء رسول اكرم صلّى الله عليه و آله و سلّم : مَا أُوذِىَ نَبىٌّ مِثْلَ مَا أُوذِيتُ قَطُّ راجع بمسألهء منافقين داخلى است ؛ نه نسبت بكفّار خارجى و مشركين .\r\nآنقدر رسول خدا از منافقين داخل منزل و خارج از منزل - از افرادى كه به ظاهر اسلام آورده بودند ولى در باطن گرايش به اسلام و رسول خدا نداشتند - آزار و اذيّت ديد كه قابل توصيف نيست .\r\nاگر ابتلاى به قضيّهء منافقين را كنار بگذاريم ، گرفتاريهاى رسول اكرم نسبت به گرفتاريهاى انبياى سَلَف خيلى چشم گير نبوده است ؛ بحسب ظاهر گرفتاريهاى آنها از رسول اكرم قوىتر و شديدتر بوده است .\r\nدر بعضى از آنها اتّفاق افتاد كه انداختند توى ديگ و پختند ؛ اصلًا دربارهء\r\n\r\n\r\n","description":"","footnote":"\r\n( 1 ) « چشم مىگريد ، و دل غصّه دار است ، و غير از سخن حقّ چيزى نمىگوئيم ؛ و ما دربارهء مرگ تو اى إبراهيم اندوهناك هستيم . »\r\n( 2 ) آيهء 4 ، از سورهء 68 : ن وَ الْقلَم : « و بدرستيكه حقّاً تو اى پيغمبر ، داراى اخلاق بزرگى هستى ! »\r\n","page_name":" 328 ","page_number":352},
  {"content":"\r\n\r\nرسول الله اينچنين اذيّت‌ها اتّفاق نيفتاده است ، ليكن مىفرمايد : هيچ پيغمبرى هرگز به اندازه‌اى كه من اذيّت شده‌ام آزار نديده است .\r\nعلى الظّاهر راجع به همان مسألهء منافقين است ؛ در اين باره راستى آزارهاى منافقين نسبت به رسول الله براى ما قابل فهم و توصيف نيست * * *\r\n\r\n« إرهاص » در مورد معصومين سلام الله عليهم\r\nتلميذ : دربارهء ائمّهء اطهار عليهم السّلام از همان مقام طفوليّت ، انكشاف توحيد بوده است ، يا بحسب مجاهدات و سير تكاملى و رشد و بالاخره به فعليّت رسيدن استعدادها صورت گرفته است ؟\r\nحضرت امام محمّد تقى عليه السّلام جواد الائمّه در حال طفوليّت بمنصب امامت نائل شدند .\r\nعلّامه : بعنوان إرهَاص مىتوان گفت . إرهاص يك حالت خرق عادتى است كه قبل از موقع و سر رسيد ، و قبل از بلوغ بوجود مىآيد ؛ مثل اينكه دربارهء حضرت أمير المؤمنين سلام الله عليه وارد شده است كه وقتى كه مادرشان حضرت فاطمه ايشان را وضع حمل كرد و از بيت الله الحرام بيرون آورد ، رسول اكرم صلّى الله عليه و آله و سلّم پيش آمد و طفل را گرفت ؛ و حضرت أمير المؤمنين سلام الله عليه شروع كردند به خواندن سورهء مؤمنون ، از اوّل تا به آخر براى رسول الله خواندند ؛ در حالى كه طفل بود و چند ساعتى بيشتر عمر نداشت ؛ ارهاص به اين معنى مىگويند ( با هاء هوّز و صاد ) . « 1 »\r\n\r\n\r\n","description":"","footnote":"\r\n( 1 ) داستان خواندن أمير المؤمنين سورهء مؤمنون را ، ابن شهرآشوب در « مناقب » ج 1 ، ص 359 ، طبع سنگى نقل مىكند . و مجلسى در « بحار » طبع كمپانى ، ج 9 ، ص 5 از « مناقب » و از « أمالى شيخ طوسى » نقل مىكند ، و در طبع « بحار » حروفى در ج 35 ، ص 35 مىباشد .\r\n","page_name":" 329 ","page_number":353},
  {"content":"\r\n\r\nارهاص اينست و بقيّهء اقسام خارق عادات را يا كرامت و يا معجزه نامند .\r\nامّا اگر از موقعش جلو بيفتد ، ارهاص گويند . اين معانى را دربارهء ائمّهء هُدى بعنوان ارهاص مىتوان يافت ؛ مثل حضرت فاطمهء زهراء سلام الله عليها كه در شكم مادر حرف مىزد ، اين كه معجزه نيست ؛ ارهاص است . و همچنين در حضرت جواد الائمّه عليه السّلام و بسيارى از امامان ديگر ، بلكه در همهء امامان فى الجمله متحقّق بوده است .\r\n\r\nبازى كردن ائمّه عليهم السّلام در سنّ طفوليّت\r\nتلميذ : آيا ائمّهء هُدى سلام الله عليهم أجمعين در سنّ كودكى بازى مىكرده اند ؟ و مانند سائر اطفال بوده ، و از همان بازىها مىنموده اند ؟ و آيا مسألهء بازى آنان در سِيَر و تواريخ صحيح و روايات صحيحه وارد شده است ؟\r\nعلّامه : بازى كردن آنها اشكال ندارد . دربارهء حضرت جواد الائمّه سلام الله عليه دو قضيّه نقل شده است .\r\nاوّل آنكه : آنحضرت در كوچه با بچه‌ها مشغول بازى كردن بوده‌اند كه مأمون گذشت ، و از آنحضرت سؤالاتى نمود و آنحضرت پاسخ‌هائى دادند . « 1 »\r\nدوّم از صوفيّه است ، و چنين نقل مىكنند كه : آنحضرت با بايزيد بسطامى مشغول بازى كردن بودند ، بازى مخصوصى كه يكى مخفى شود و ديگرى بايد او را جستجو كند و پيدا كند ( بازى قايم موشك ) .\r\n\r\n\r\n","description":"","footnote":"\r\n( 1 ) اين داستان را مفصّلًا شيخ بهائى در « مفتاح الفلاح » ص 171 ، از طبع سنهء 1324 ، در ضمن بيان بعضى از دعاهاى حضرت جواد آورده است و گويد كه : خاصّه و عامّه روايت كرده‌اند . و حرّ عاملى در « اثبات الهُداة » ج 6 ، ص 202 ، از « مِفتاح الفلاح » آورده و گويد : اين را نيز محمّد بن طلحة شافعى در كتاب « مطالب السَّؤول » آورده است .\r\n","page_name":" 330 ","page_number":354},
  {"content":"\r\n\r\nبنا شد حضرت جواد پنهان شوند و بايزيد آنحضرت را پيدا كند .\r\nحضرت پنهان شدند ؛ و بايزيد هر چه كرد ، و هر جاى عالم را گشت آنحضرت را پيدا نكرد .\r\nيك همچنين چيزى بعنوان كرامت براى حضرت جواد نقل مىكنند .\r\nآنوقت گويا حضرت جواد از تهِ قلبِ بايزيد صدا زدند به اينكه : من اينجا هستم ! شما كجا را مىگرديد ؟\r\nاين قضيّه را الآن درست بخاطرم نيست كه كجا ديده‌ام ؛ مردّد است پيش بنده بين كتاب « طرآئق الحقآئق » و كتاب « نفحات الانس » جامى . اينطور نقل كرده‌اند ؛ البتّه جا هم دارد كه بايزيد نتواند حضرت جواد را پيدا كند .\r\nجامى ، دو نفر بوده‌اند : يكى عبد الرّحمن و ديگرى أحمد . كتاب « نفحات » از عبد الرّحمن است ، عبد الرّحمن از أحمد پخته‌تر بوده است ؛ اشعار خوبى دارد ، بيانات خوب ، بعضاً كتاب‌هاى خوب دارد .\r\n« لوآئح » و « لمعات » دارد ؛ بنده « لوآئح » را نديده‌ام ، ولى « لمعات » را مطالعه كرده‌ام * * *\r\n\r\nراجع به كيفيّت قيام حضرت مَهدى أرواحنا فداه\r\nتلميذ : راجع به حضرت قائم آل محمّد حضرت حجّة بن الحسن العَسكرى أرواحُنا فِداه و كيفيّت ظهورش ، از مرحوم قاضى رحمة الله عليه چيزى بخاطر داريد ؟ !\r\nعلّامه : در روايت است كه چون حضرت قائم ظهور كنند ، اوّل دعوت خود را از مكّه آغاز مىكنند . بدينطريق كه بين ركن و مقام پشت به كعبه نموده و اعلان مىفرمايند ، و از خواصّ آنحضرت سيصد و شصت نفر در حضور آن حضرت مجتمع مىگردند .\r\n\r\n","description":"","footnote":"","page_name":" 331 ","page_number":355},
  {"content":"\r\n\r\nمرحوم استاد ما قاضى رحمة الله عليه مىفرمود كه : در اينحال حضرت به آنها مطلبى مىگويند كه همهء آنها در اقطار عالم متفرّق و منتشر مىگردند ، و چون همهء آنها داراى طىّ الارض هستند ، تمام عالم را تفحّص مىكنند ، و مىفهمند كه غير از آنحضرت كسى داراى مقام ولايت مطلقهء الهيّه و مأمور به ظهور و قيام ، و حاوى همهء گنجينه‌هاى اسرار الهى ، و صاحب الامر نيست .\r\nدر اينحال همه به مكّه مراجعت مىكنند ، و به آن حضرت تسليم مىشوند ، و بيعت مىنمايند .\r\nمرحوم قاضى رضوان الله عليه مىفرمود : من مىدانم آن كلمه‌اى را كه حضرت به آنها ميفرمايد و همه از دور آنحضرت متفرّق ميشوند چيست .\r\nو من در روايت ديده‌ام كه حضرت صادق عليه السّلام مىفرمايند : من آن كلمه را مىدانم .\r\nمرحوم قاضى مىفرمود : بعضى از افراد زمان ما مسلّماً ادراك محضر مبارك آنحضرت را كرده‌اند ، و بخدمتش شرفياب شده‌اند .\r\nيكى از آنها در مسجد سهله در مقام آنحضرت كه به مقام صاحب الزّمان معروفست ، مشغول دعا و ذكر بود كه ناگهان مىبيند آنحضرت را در ميانهء نورى بسيار قوىّ ، كه به او نزديك مىشدند ؛ و چنان ابّهت و عظمت آن نور او را مىگيرد كه نزديك بود قبض روح شود ؛ و نفس‌هاى او قطع و به شمارش افتاده بود ، و تقريباً يكى دو نفس به آخر مانده بود كه جان دهد آنحضرت را به اسماء جلاليّهء خدا قسم مىدهد كه ديگر به او نزديك نگردند .\r\nبعد از دو هفته كه اين شخص در مسجد كوفه مشغول ذكر بود حضرت بر او ظاهر شدند ، و مراد خود را مىيابد و بشرف ملاقات مىرسد\r\n\r\n","description":"","footnote":"","page_name":" 332 ","page_number":356},
  {"content":"\r\n\r\n. مرحوم قاضى مىفرمود : اين شخص آقا شيخ محمّد تقىّ آملى بوده است . « 1 »\r\n\r\n\r\n","description":"","footnote":"\r\n( 1 ) مرحوم آقا شيخ محمّد تقىّ آملى از علماى برجستهء طهران و از طراز اوّل بودند ، چه از نقطهء نظر فقاهت و چه از نقطهء نظر اخلاق و معارف . تدريس فقه و فلسفه مىنمودند ، « منظومهء سبزوارى » و « أسفار » را تدريس مىكردند ؛ و صاحب حاشيهء « مِصْباح الهدى فى شَرح العُروَةِ الوُثقَى » و حاشيه و شرح « منظومهء سبزوارى » هستند ، و با پدر حقير سوابق علمى و آشنائى از زمان طلبگى را داشته‌اند .\r\nحقير محضر ايشان را مكرّراً ادراك كرده‌ام ؛ بسيار خليق و مؤدّب و سليم النّفس و دور از هوى بود ؛ و تا آخر عمر متصدّى فتوى نشد و رساله بطبع نرسانيد . آن مرحوم در ايّام جوانى و تحصيل در نجف اشرف از محضر درس استاد قاضى رَحمة الله عليه در امور عرفانى استفاده مىنموده ، و داراى كمالاتى بوده است .\r\n","page_name":" 333 ","page_number":357},
  {"content":"\r\n . \r\n","description":"","footnote":"","page_name":" 334 ","page_number":358},
  {"content":"\r\n\r\n\r\nابحاث اخلاقى\r\n\r\n","description":"","footnote":"","page_name":" 335 ","page_number":359},
  {"content":"\r\n . \r\n","description":"","footnote":"","page_name":" 336 ","page_number":360},
  {"content":"\r\n\r\nبسم الله الرّحمن الرّحيم\r\nعلّامه : داستانى عجيب در تبريز در زمان طفوليّت ما صورت گرفت :\r\nدرويشى بود در تبريز كه پيوسته با طبرزين حركت مىكرد . مرد لاغر اندام ، گندم‌گون و چهرهء جذّابى داشت ، بنام بيدار علىّ . و عيالى داشت و از او يك پسر آورده بود كه اسم او را نيز بيدار علىّ گذارده بود .\r\nاين درويش پيوسته در مجالس و محافل روضه و خطابه حاضر مىشد و دم در رو به مردم مىايستاد و طبرزين خود را بلند نموده و مىگفت : بيدارِ علىّ باش ! و من خودم كراراً و مراراً در مجالس او را ديده بودم .\r\nيك شب چون پاسى از شب گذشته بود ، يكى از دوستان بيدار علىّ به منزل وى براى ديدار او آمد . بيدار علىّ در منزل نبود ؛ زن از ميهمان پذيرائى كرد و تا موقع خواب ، بيدار علىّ نيامد .\r\nبنا شد آن ميهمان در آن شب در منزل بماند ، تا بالاخره بيدار علىّ خواهد آمد .\r\nدر همان اطاقى كه اين ميهمان بود ، در گوشهء اطاق ، پسر بيدار علىّ كه او نيز بيدار علىّ و طفل بود در رختخواب خود خوابيده بود ؛ لذا زن طفل را از آنجا برنداشت كه با خود به اطاق ديگر ببرد . ميهمان در همان اطاق در فراش خود خوابيد ، و زن در اطاق ديگر خوابيد . و اتّفاقاً در را از روى ميهمان قفل كرد ؛ اتّفاقاً آن شب بيدار علىّ هم به منزل نيامد .\r\nميهمان در نيمهء شب از خواب برخاست ، و خود را بشدّت محصور در\r\n\r\n","description":"","footnote":"","page_name":" 337 ","page_number":361},
  {"content":"\r\n\r\nبول ديد ؛ از جاى خود حركت كرد كه بيايد بيرون و ادرار كند ، ديد در بسته است . هر چه در را از پشت كوفت خبرى نشد ، و هر چه داد و فرياد كرد خبرى نشد ، و از طرفى خود را بشدّت محصور مىبيند ؛ بيچاره شد !\r\nبا خود گفت : اين پسر را در جاى خود مىخوابانم ، و خودم در رختخواب او مىخوابم و ادرار مىكنم ، كه تا چون صبح شود بگويند : اين ادرار طفل بوده است .\r\nآمد و طفل را برداشت و در جاى خودش گذاشت ، و به مجرّد آنكه طفل را گذاشت طفل تَغَوُّط كرد و رختخواب او را بكلّى آلوده نمود .\r\nميهمان در رختخواب طفل خوابيد ، و شب را تا بصبح نياراميد ؛ از خجالت آنكه فردا كه شود و رختخواب مرا آلوده ببينند ، به من چه خواهند گفت ؟ و چه آبروئى براى من باقى خواهد ماند ؟ و من با چه زبانى شرح اين عمل خطا و خيانت بار خود را كه منجرّ به خطاى بزرگ‌تر شد بازگو كنم ؟\r\nصبح كه زن ، در اطاق را گشود تا ميهمان براى قضاء حاجت و وضو بيرون آيد ، ميهمان سر خود را پائين انداخته و يكسره از منزل خارج شد ؛ بدون هيچگونه خداحافظى .\r\nو پيوسته در شهر تبريز مواظب بود كه به بيدار علىّ برخورد نكند ، و روياروى او واقع نشود . و بنابراين هر وقت در كوچه و بازار از دور بيدارعلىّ را مىديد ، بگوشه‌اى مىخزيد و يا در كوچه‌اى و دكّانى پنهان مىشد ، تا درويش بيدارعلىّ او را نبيند .\r\nاتّفاقاً روزى در بازار مواجه با بيدار علىّ شد ، و همين كه خواست مختفى شود بيدار علىّ گفت : گِدا گِدا ! من حرفى دارم . ( گِدا به اصطلاح ترك‌هاى آذربايجانى به افراد پست ، و در مقام ذلّت و فرومايگى مىگويند . ) در آن شب كه در رختخوابت تغوّط كردى ، چرا مثل بچه‌ها تغوّط كردى ؟ !\r\n\r\n","description":"","footnote":"","page_name":" 338 ","page_number":362},
  {"content":"\r\n\r\nميهمان شرمنده گفت : سوگند به خدا كه من تغوّط نكردم . و شرح داستان خيانت خود را مفصّلًا گفت\r\n\r\nعالم تكوين بيدار است ، خداوند پيوسته بيدار است\r\nتلميذ : اين حكايت بسيار آموزنده است ، و شايد مىخواهد بفهماند كه هر كس بخواهد گناه خود را به گردن ديگرى بيندازد ، خداوند او را مبتلا به شرمندگى بيشترى مىكند .\r\nچون همانطور كه آبرو نزد انسان قيمت دارد ، آبروى ديگران نيز محترم و ذيقيمت است ؛ و هيچكس نبايد آبروى انسان ديگرى را فداى آبروى خود كند . و الغاء گناه از گردن خود و القاء آن به گردن ديگرى در عالم تكوين و واقع و متن حقيقت ، عملى مذموم و غلط است ؛ گرچه نسبت بطفل بوده باشد .\r\nو انسان بايد هميشه متوجّه باشد كه نظام تكوين بيدار است ، و عمل خطاى انسان را بدون واكنش و عكس العمل نخواهد گذاشت ؛ إنَّ اللَهَ لَبِالْمِرْصادِ : « 1 » « حقّاً خداوند در كمينگاه است . »\r\nعمل اين ميهمان يك دروغ فعلى بود ؛ و همانطور كه دروغ قولى غلط است دروغ فعلى هم غلط است\r\n\r\n\r\n","description":"","footnote":"\r\n( 1 ) . اقتباس از آيهء 14 ، از سورهء 89 : الفجر :  إِنَّ رَبَّكَ لَبِالْمِرْصادِ \r\n","page_name":" 339 ","page_number":363},
  {"content":"\r\n . \r\n","description":"","footnote":"","page_name":" 340 ","page_number":364},
  {"content":"\r\n\r\n\r\nابحاث علمى\r\n\r\n","description":"","footnote":"","page_name":" 341 ","page_number":365},
  {"content":"\r\n . \r\n","description":"","footnote":"","page_name":" 342 ","page_number":366},
  {"content":"\r\n\r\nبسم الله الرّحمن الرّحيم\r\nتلميذ : علّت چيست كه در قرآن كريم با اينكه وارد است كه ما قرآن را براى تلقّى و فهم همهء مردم آسان نموده‌ايم :  وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ *  ؛ « 1 » بعضى از آيات قرآن در كمال غموض و پيچيدگى ، و رسيدن به حقيقت معنى و مراد واقعى از آن در كمال صعوبت است .\r\nمثلًا آيهء شريفهء :\r\n يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ فِي يَوْمٍ كانَ مِقْدارُهُ أَلْفَ سَنَةٍ مِمَّا تَعُدُّونَ .  « 2 »\r\nرسيدن بحقيقت معنيش مشكل است ؛ كه كيفيّت ربط عالم امر با عالم خلق ، از نزول و صعود ، به يكهزار سال از سالهاى معمولى بيان شده است ، چگونه مىتواند بوده باشد ؟ مگر آنكه مردم يك عبارت ساده تلقّى كنند ، و به يك معنى سادهء تحت اللفظىّ اكتفا نمايند ؛ يعنى يك معنى آسانى كه همهء مردم بدون تعمّق در آن بتوانند إدراك كنند .\r\nمثلًا الفاظى در قرآن كريم آمده است كه معنيش احتياج به تفسير دارد ؛ و\r\n\r\n\r\n","description":"","footnote":"\r\n( 1 ) آيهء 17 و 22 و 32 و 40 ، از سورهء 54 : القمر : « و بتحقيق كه ما قرآن را براى فهميدن آسان كرديم ؛ آيا فهم كننده‌اى هست ؟ »\r\n( 2 ) آيهء 5 ، از سورهء 32 : السّجدة : « خداوند تدبير امر را از آسمان بسوى زمين مىكند ، و سپس آن امر بسوى خدا بالا مىرود در روزى كه مقدار آن هزار سال است ، از همين سالهائى كه شما مىشمريد ! »\r\n","page_name":" 343 ","page_number":367},
  {"content":"\r\n\r\nبدون تفسير مردم از آن چه مىفهمند ؟ مثل آيات :       وَ النَّازِعاتِ غَرْقاً * وَ النَّاشِطاتِ نَشْطاً * وَ السَّابِحاتِ سَبْحاً * فَالسَّابِقاتِ سَبْقاً * فَالْمُدَبِّراتِ أَمْراً .       « 1 »\r\nآيا اين آيات اين گونه است كه جميع مردم معنى آن را مىفهمند ، يا بايد بپرسند و به تفسير مراجعه كنند كه مراد ملائكهء خاصّى هستند ؟\r\nدر روايت وارد شده است كه مراد از فَلَقْ در   قُلْ أَعُوذُ بِرَبِّ الْفَلَقِ   ، « 2 » صبح است كه شكافته مىشود ، و يا وجود است كه از عدم بيرون مىآيد ؛ آنوقت بدون مراجعه به تفسير فَلَق ، كجا مىتوان اين معنى را بدست آورد ؟\r\nو يا مثلًا در روايت داريم : الْوَيْلُ جُبٌّ فِى جَهَنَّمَ .   « وَيْلٌ   كه در سورهء مُطَفِّفين آمده است چاهى است در جهنّم . » اين از باب اسم گذارى است ، و مثلًا مكان‌هاى قيامت مانند دنيا داراى اسمائى هستند ؟ يا اين از باب تمثيل است ؟\r\n\r\nسهولت فهم قرآن ، و معانى غامضه و مشكلهء بواطن قرآن\r\nعلّامه : بحسب ظاهر ، تمام قرآن كريم از حيث معنائى كه در ابتداء به ذهن وارد مىشود بسيار ساده القاء شده است كه همه مىفهمند ، و در دسترس فهم عموم است ؛ ليكن مراحل ديگرى در ماوراء اين مرحله هست كه رفته رفته ، فهم آنها سخت‌تر و مشكل‌تر مىشود ؛ آنها معانى باطنيّهء قرآن هستند .\r\nاز نقطهء نظر ظاهر ، تمام قرآن ساده و آسان و قابل فهم ؛ و از نقطهء نظر باطن ، بحسب اختلاف درجات بطون قرآن ، معانى غامض‌تر خواهد بود . هر چه بمعانى عميق ترى دست يابيم مشكلتر و از افهام عامّه دور تر است :\r\n\r\n\r\n","description":"","footnote":"\r\n( 1 ) آيات 1 تا 5 ، از سورهء 79 : النّازعات : « سوگند به كسانى كه به سختى بيرون مىكشند . و سوگند به كسانى كه با نشاط و وسعت و گشايش انجام مىدهند . و سوگند به كسانى كه كار را به سرعت انجام مىدهند . پس سوگند به كسانى كه سبقت مىگيرند . پس سوگند بكسانيكه تدبير امور را مىكنند . »\r\n( 2 ) آيهء اوّل ، از سورهء 113 : الفلق\r\n","page_name":" 344 ","page_number":368},
  {"content":"\r\n\r\nإنَّ لِلْقُرْءَانِ بَطْنًا وَ لِبَطْنِهِ بَطْنًا إلَى سَبْعَةِ أَبْطُنٍ ، أَوْ إلَى سَبْعِينَ بَطْنًا . « 1 »\r\nاين بطن‌ها در واقع مراحلى است از معنى قرآن ، كه هر يك از اين مراحل در باب خودش واجد واقعيّتى است كه مرحلهء ديگر واجد آن نيست .\r\nمراحل مختلف قرآن بدين طريق است ؛ نه بدين شكل كه قرآن يك مرحله بيشتر نداشته باشد ؛ آن مرحله يا مشكل باشد كه دست كسى به آن نرسد ، و يا غير مشكل و بسيار ساده .\r\nامّا در سورهء نازعات ، ضمائرى كه در آن وارد است وقتى كه ضميمه شد به آيات ديگرى ، نشان مىدهد كه اينها ملائكه هستند . از  « فَالْمُدَبِّراتِ أَمْراً »  استفاده مىشود كه مقصود ملائكه هستند ؛ خداوند متعال تدبير امور را بدست هر بى سر و پائى نمىدهد ؛ فرشتگان بايد به اين امور رسيدگى كنند ، و تحت نظارت و مراقبت و محافظت خود قرار دهند .\r\nدر سورهء ( و المرسلات ) و در سورهء ( و الصآفات ) در چند جاى از قرآن كريم خداوند متعال به اين شكل بيان دارد ، و در اين بيانات امر بملائكه شده است كه بطرق مختلفى مأموريّت‌هاى خود را انجام دهند .\r\nو فَلَق ، در آيهء مباركهء وارد در سورهء   قُلْ أَعُوذُ بِرَبِّ الْفَلَقِ   همان معنى شكافتن و شكافته شدن صبح است ؛ چون اين معنى ابتدائى از فَلَق است كه بذهن مىرسد ، و بعد از اين ، معنى وسيع است كه بطور كلّى شكافته شدن هر وجودى از عدم مىباشد .\r\nپس معنى فَلَق هم اگر در مرحلهء اوّل نياز به تفسير داشته باشد ؛ يعنى تفسيرى كه به بيان ساده ترى معنى آيه را روشن‌تر كند ، نه تفسيرى كه رفع\r\n\r\n\r\n","description":"","footnote":"\r\n( 1 ) اين روايات را مرحوم فيض كاشانى در مقدّمهء چهارم از دوازده مقدّمهء خود در كتاب تفسير « صافى » آورده و بحث كافى نموده است .\r\n","page_name":" 345 ","page_number":369},
  {"content":"\r\n\r\nغموض از مشكله نموده و حقيقتى را معرّفى كند .\r\nو امّا   وَيْلٌ *   همانطور كه وارد شده است ، حقيقت معنيش بدبختى و نكبت و گرفتارى و هلاكت است ، و امّا به معناى چاه از باب تمثيل است ؛ يعنى براى لفظ بحسب سياق يك معنائى نشان مىدهد كه اين معنى در واقع تمثيل است ، نه تفسير و تمثيل كذائى * * *\r\n\r\nدر خلقت ملائكه و روح و روح القُدُس\r\nتلميذ : مراد از روح در قرآن كريم :  تَنَزَّلُ الْمَلائِكَةُ وَ الرُّوحُ فِيها بِإِذْنِ رَبِّهِمْ مِنْ كُلِّ أَمْرٍ  « 1 » چيست ؟ و مراد از  رُوحُ الْقُدُسِ  و روح الامين چيست ؟\r\nو آيا روح با روح انسان و أرواح انسان نسبتى دارد يا نه ؟ و وزان فرشتگان با روح چيست ؟\r\nعلّامه : مراد از روح القدس و روح الامين ، جبرئيل است :  قُلْ نَزَّلَهُ  و رُوحُ الْقُدُسِ  مِنْ رَبِّكَ *  . « 2 »  نَزَلَ بِهِ الرُّوحُ الْأَمِينُ  *  عَلى قَلْبِكَ  . « 3 »\r\nو اما روح ظاهراً خلقتى است بسيار وسيعتر از جبرائيل و غير جبرائيل ؛ خلقى است از مخلوقات خدا أفضل از جبرائيل و ميكائيل . در سورهء نَبَأ وارد است كه :\r\n يَوْمَ يَقُومُ الرُّوحُ وَ الْمَلائِكَةُ صَفًّا لا يَتَكَلَّمُونَ إِلَّا مَنْ أَذِنَ لَهُ الرَّحْمنُ \r\n\r\n\r\n","description":"","footnote":"\r\n( 1 ) آيهء 4 ، از سورهء 97 : القدر : « در شب قَدر ملائكه و روح پائين مىآيند ، با اذن پروردگارشان با هر امر و فرمانى . »\r\n( 2 ) صدر آيهء 102 ، از سورهء 16 : النّحل : « بگو روح القُدُس قرآن را بر تو از جانب پروردگارت فرو فرستاد . »\r\n( 3 ) آيهء 193 و صدر آيهء 194 ، از سورهء 26 : الشّعرآء : « روح الامين قرآن را بر قلب تو فرو فرستاد . »\r\n","page_name":" 346 ","page_number":370},
  {"content":"\r\n\r\n وَ قالَ صَواباً .  « 1 »\r\nچون جبرائيل مسلّماً از ملائكه است ؛ و در اين آيه ، روح در مقابل ملائكه قرار گرفته است ؛ پس روح غير از ملائكه و جبرائيل است .\r\nروح يك مرحله ايست از مراحل وجودات عاليه كه خلقتش از ملائكه اشرف و افضل است ، و ملائكه هم از آنها استمداد مىكنند در اموراتى كه انجام مىدهند .\r\nدو آيه در قرآن كريم وارد است كه دلالت دارد بر آنكه خداوند براى پيامبران و رسولان خود كه دعوت مىكنند مردم را بسوى حقّ ، روح را به آنها مىفرستد ، و ملائكه هم كه نزول مىكنند با روح پائين مىآيند .\r\n1 -  يُنَزِّلُ الْمَلائِكَةَ بِالرُّوحِ مِنْ أَمْرِهِ عَلى مَنْ يَشاءُ مِنْ عِبادِهِ أَنْ أَنْذِرُوا أَنَّهُ لا إِلهَ إِلَّا أَنَا فَاتَّقُونِ .  « 2 »\r\n2 -  يُلْقِي الرُّوحَ مِنْ أَمْرِهِ عَلى مَنْ يَشاءُ مِنْ عِبادِهِ لِيُنْذِرَ يَوْمَ التَّلاقِ  . « 3 »\r\nجبرائيل در نزولاتش در اموراتى كه انجام مىدهد و تدبيرى كه در عالم مىكند ، از او استمداد مىنمايد ، و كأنَّه او همراه جبرائيل است ؛ و به تعبير ما\r\n\r\n\r\n","description":"","footnote":"\r\n( 1 ) آيهء 38 ، از سورهء 78 : النّبأ : « روز قيامت روزى است كه روح در محضر خدا قيام مىكند ، و فرشتگان نيز بطور صفّ بسته قيام دارند ، و كسى سخن نمىگويد مگر آنكه خداوند رحمن به او اذن داده باشد و راست گويد . »\r\n( 2 ) آيهء 2 ، از سورهء 16 : النّحل : « خداوند فرشتگان را با روح از عالم أمر خود فرومىفرستد بر هر يك از بندگان خود كه بخواهد ، براى اينكه انذار كنند كه هيچ معبودى جز خدا نيست ، و بايد شما از خدا بپرهيزيد ! »\r\n( 3 ) ذيل آيهء 15 ، از سورهء 40 : غافر : « إلقاء مىكند روح را از امر خود بر هر يك از بندگان خود كه بخواهد ، براى آنكه از روز تلاقى بترساند . »\r\n","page_name":" 347 ","page_number":371},
  {"content":"\r\n\r\nمثل كمك به جبرائيل است .\r\nو اين آيهء دوّم بسيار عجيب است كه مىفرمايد : خدا كسانى از بندگان خود را كه شايستهء إنذار و بيم از روز قيامت كه روز تلاقى است مىبيند ، بر آنها روح را القاء مىكند . كه در اينجا با كلمهء إلقاء آمده است .\r\nغرض ، روح يك واقعيّتى است و يك موجود اشرف و افضلى است كه چون ملائكه براى انجام امور عالم نازل مىشوند ، او همراه ملائكه نازل مىشود و كمك مىدهد آنها را در آن مأموريّت ؛ اينست هويّت روح .\r\nپس جبرائيل ربطى به روح ندارد ، و از افراد و انواع روح نيست ؛ و روح نيز فرد ندارد ، و خود نوعى است كه منحصر به شخص واحد مىباشد . و امّا جبرائيل از ملائكه است ؛ و روح يك واقعيّتى است در خلاف فرشتگان .\r\nدر هر صورت دو دسته هستند : يكدسته روح است كه يك واقعيّتى است ، و يكدسته ملائكه هستند ؛ آنوقت كيفيّت ملائكه هم جورى است كه از روح استمداد مىكنند ؛ و بسراغ كارهائى كه مىروند ، با روح مىروند و روح آنها را تأييد مىكند :  يُنَزِّلُ الْمَلائِكَةَ بِالرُّوحِ مِنْ أَمْرِهِ عَلى مَنْ يَشاءُ مِنْ عِبادِهِ . \r\nو از اينكه در قرآن روح به لفظ مفرد آورده شده است و ملائكه بصيغهء جمع ، مىتوان استفاده كرد كه روح داراى مقام جامعيّتى است ، و قربش به پروردگار از جبرائيل بيشتر است . و روايت هم وارد شده است كه بالاتر است .\r\n\r\nدر حقيقت خلقت روح و فرشتگان\r\nتلميذ : بين روح انسان و آن روح چه مناسبتى است ؟ و چرا به روح انسان روح مىگويند ؟ آيا بواسطهء ربط و نسبتى است كه با آن روح دارد ؟ و آيا ما آن روح را با ارواح انسان بمثابهء كلّى طبيعى با افرادش نمىتوانيم بگيريم ؟ و آيا در آيهء شريفهء :  وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي  « 1 » از آن روح\r\n\r\n\r\n","description":"","footnote":"\r\n( 1 ) صدر آيهء 85 ، از سورهء 17 : الإسرآء : « و از تو دربارهء روح سؤال مىكنند ؛ بگو : روح از امر پروردگار من است . »\r\n","page_name":" 348 ","page_number":372},
  {"content":"\r\n\r\nسؤال شده است يا از روح انسان ؟\r\nعلّامه : روح همانطور كه ذكر شد خلقتى است اعظم از ملائكه و ربطى به انسان و روح انسان ندارد ، و استعمال لفظ روح را بر آن حقيقت و بر نفس‌هاى انسان ، از باب اشتراك لفظى است ؛ نه اشتراك معنوى .\r\nو شايد از اين نقطهء نظر باشد كه نفس ناطقهء انسان در اثر سير كمالى خود ، در اثر مجاهدات و عبادات بمقامى مىرسد كه با آن روح همدست و همداستان مىشود . و در آيهء شريفه از مطلق روح سؤال مىكنند ، نه از نفس ناطقهء انسان ؛ و چون جواب مىرسد كه :  الرُّوحُ مِنْ أَمْرِ رَبِّي  ، استفاده مىشود كه از عالم امر است ، نه مانند انسان كه از عالم خلق است .\r\nو در پرسش‌هاى آنها هيچ سخنى از روح انسان نيست ، و على الظّاهر از همان روح كه نامش در قرآن آمده است پرسش مىكنند ؛ و عجيب اينست كه در ذيل آيه مىفرمايد :  وَ ما أُوتِيتُمْ مِنَ الْعِلْمِ إِلَّا قَلِيلًا  . يعنى خلقت روح و فهميدن حقيقت آن ، از علوم بشرى خارج است ، و به آسانى به آن نمىتوان دسترس بود .\r\n\r\nدر اوّلين چيزى كه خدا آفريد ( أوَّلُ ما خَلَقَ اللهُ )\r\nتلميذ : در لسان شرع همين روح أَوَّلُ مَا خَلَقَ اللَهُ است ؛ يعنى حجاب أقرب ؟ و آيا در فلسفه همان عقل اوّل است ؟\r\nعلّامه : در روايات أَوَّلُ مَا خَلَقَ اللَهُ به چند چيز آمده است : أَوَّلُ مَا خَلَقَ اللَهُ نُورُ نَبِيِّكَ يَا جَابر « 1 » ، يا أوّل ما خَلَق عقل است يا ماء است يا لوح است و يا قلم\r\n\r\n\r\n","description":"","footnote":"\r\n( 1 ) « اوّلين چيزى كه خداوند آفريد ، نور پيغمبر تست اى جابر ! »\r\n","page_name":" 349 ","page_number":373},
  {"content":"\r\n\r\nو چنين تصوّر مىكنم كه از ميان اين احاديث آنچه از همه قوىتر و روشن‌تر است همان أَوَّلُ مَا خَلَقَ اللَهُ نُورُ نَبِيِّكَ يَا جَابرُ است .\r\nو در آخر سورهء الشُّورى (    حم * عسق    ) است :\r\n وَ كَذلِكَ أَوْحَيْنا إِلَيْكَ رُوحاً مِنْ أَمْرِنا ما كُنْتَ تَدْرِي مَا الْكِتابُ وَ لَا الْإِيمانُ وَ لكِنْ جَعَلْناهُ نُوراً نَهْدِي بِهِ مَنْ نَشاءُ مِنْ عِبادِنا وَ إِنَّكَ لَتَهْدِي إِلى صِراطٍ مُسْتَقِيمٍ .  « 1 »\r\nو از اينجا بدست مىآيد كه درايت ايمان و كتاب ، بواسطهء وحى كردن خدا روح را برسول الله بوده است . و اين بواسطهء اتّصال روح آنحضرت است به همان خلق اعظم كه روح است ، و بنابراين ، روح رسول الله از آنجا بوجود آمده است ؛ و آن أَوَّلُ مَا خَلَقَ اللَهُ است .\r\nو در لسان حكمت مىتوان مراد از عقل اوّل را روح گرفت ، امّا مشروط براينكه خواصّش از دستش گرفته نشده باشد ؛ يعنى به همان تجرّد و اطلاق باقى باشد ، و گرنه عقل اوّل نيست ، و هر چه پائين بيايد و تعيّن بيشترى پيدا كند عقول ديگر خواهد بود ؛ و هر چه پائين‌تر بيايد سعه و اطلاقش را بيشتر از دست مىدهد .\r\nدر مرتبهء قوس صعود ، روح رسول الله صلّى الله عليه و آله و سلّم رسيده است به همان جائى كه از آنجا آمده است و نازل شده است ؛ و همان روح است . چون أوَّلُ ما خَلَق ، نور رسول الله است كه همان روح است . بعداً در\r\n\r\n\r\n","description":"","footnote":"\r\n( 1 ) آيهء 52 ، از سورهء 42 : الشّورى : « و اينچنين ما وحى كرديم بسوى تو روح را كه از امر ماست ، و قبل از آن نمىدانستى تو كه كتاب و ايمان چيست ، و ليكن ما آن را نورى قرار داديم تا بواسطهء آن هر يك از بندگان خود را كه بخواهيم ، هدايت كنيم ؛ و بدرستيكه تو به راه راست هدايت مىكنى ! »\r\n","page_name":" 350 ","page_number":374},
  {"content":"\r\n\r\nقوس نزول ، عوالم را طىّ نموده و به عالم طبع و مادّه رسيد ؛ و بعداً بواسطهء طىّ قوس صعود مىرسد به همان جا ، و ازل و ابد با يكديگر واحد مىشوند .\r\nاين روح همينجور سرازير مىشود تا مىرسد به عالم مادّه ، به مادّهء جزئيّه و بعد كم كم شروع مىكند به حركت جوهرى و پيشرفت مىكند بسوى كمال خود ، تا رفته رفته برسد به همان معنائى كه مىفرمايد : أَوَّلُ مَا خَلَقَ اللَهُ نُورُ نَبِيِّكَ يَا جَابرُ ، و چيز تازه‌اى بوجود نيامده است ؛ همان همانست كه هست ، فقط يك نزول و صعودى پيدا شده است .\r\nو در اين صورت رسيدگى به اوضاع عالم از يك جهت ، و رسيدگى و تدبير ملائكه از جهت ديگر ، و دخالت روح از جهت سوّم بسيار عجيب است ؛ زيرا كه اينكارها تضادّ ندارند . و عملكرد آنها در پيدايش حوادث در عالم طبع خيلى محيِّر و بُهت انگيز است .\r\nدر يك امر جزئى چقدر از ملائكه بايد به كار اشتغال داشته باشند ؛ يك دانه اتُم مثلًا ميخواهند بسازند در بدن انسان يا جائى ديگر ، اگر يك ملَك داشته باشد ، شما حساب كنيد در بدن انسان چند دانه اتم است ، بتعداد آنها ملائكه هستند ؛ آنوقت چه قيامتى است ؟\r\nملائكه نيز مختلف هستند ، ملائكهء اعطاى قدرت ، ملائكهء اعطاى علم و غيرها . يكدسته هستند كه در واقع نگهبان و نگهدارنده‌اند ، يكدسته هستند از براى بلايا و مِحَن كه مىخواهد وارد شود ، منع مىكنند و نمىگذارند به انسان لطمه‌اى وارد شود . و همچنين براى هر امرى دستجات مختلفى از ملائكه هستند ، و چون اين جهات مختلف در انسان هست لذا براى هر امر فرشتگان بسيارى موجود است . و از بدن يك انسان بگذريم ، حساب نسبت به جميع بدن‌هاى انسان‌ها را بكنيم چقدر مىشود ؟ حساب حيوانات و نباتات و جمادات ؛ پناه بر خدا اين چه عالمى است !\r\n\r\n","description":"","footnote":"","page_name":" 351 ","page_number":375},
  {"content":"\r\n\r\nتلميذ : آيا بين چهار ملك مقرّب معروف : جبْرائيل ، ميكائيل ، إسرافيل و عزرائيل جامعى وجود دارد ؟ يعنى يك رئيسى كه به اينها الهام كند ، و اينها هر كدام در تحت اوامر او باشند ؛ غير از روح ؟\r\nعلّامه : ظاهراً بين چهار ملك معروف جامع و رئيسى نيست ؛ مقدار مختصرى از جبرائيل نقل شده است ، چون نسبت به جبرائيل در سورهء عَمَّ ظاهراً يك بيانى هست . « 1 »\r\nولى باز مسألهء جامع نيست و آنجورى نمىشود گفت ؛ كيفيّت إحاطهء جبرائيل بر فرشتگان مأمور به امر او به عنوان جامع و افراد نيست .\r\n( خدا راهنمائى كند ؛ از ما چيزى بر نمىآيد ؛ اين اوضاع اين احوال ؛ اين بالا ، اين پائين ؛ اين صعود ، اين نزول ؛ آدم بكدام دست بزند ؟ عقل در كدام كار بكند ؟ أصلًا كارش چه نحو باشد ؟ نمىدانم و الله ) .\r\n\r\nكيفيّت تأثير دعا و عمل ملائكه در استجابت دعا\r\nتلميذ : بعضى از اوقات انسان دعائى مىكند ، و آن دعا مستجاب مىشود ؛ مثلًا دعا مىكند كه اين باغ سر سبز شود ، يا اين چاه آب در آورد ، و يا اين مريض شفا يابد ؛ و أمثال اين دعاها .\r\nو بواسطهء اين دعا چندين هزار ملائكه مأمور تنظيم و پيدايش و استجابت آن دعا مىشوند ، و بالاخره آن امر را در خارج به اذن پروردگار متحقّق مىكنند . يعنى تمام اينكارها زير نظر دستجات مختلفى از فرشتگان است كه آن امر را صورت تحقّق خارجى و عينى مىدهند ؛ آيا مىتوان گفت : اين ملائكه مأمور امر انسانند ؛ مأمور امر دعا كننده هستند ؟\r\n\r\n\r\n","description":"","footnote":"\r\n( 1 ) آيه‌اى كه در سورهء عمّ است اينست :  يَوْمَ يَقُومُ الرُّوحُ وَ الْمَلائِكَةُ صَفًّا لا يَتَكَلَّمُونَ إِلَّا مَنْ أَذِنَ لَهُ الرَّحْمنُ وَ قالَ صَواباً  ؛ شايد منظور حضرت علّامه رحمةُ اللهِ عليه يك نحوه سيطرهء روح بر ملائكه بوده است .\r\n","page_name":" 352 ","page_number":376},
  {"content":"\r\n\r\nعلّامه : تعبير خوبش اينست كه بگوئيم : مأمور امر انسان نيستند ؛ مأمور امر خدا هستند از استجابت دعاهائى كه انسان مىكند .\r\nتلميذ : بر حسب بيانى كه سابقاً فرموديد در كيفيّت پيدايش وحدت در كثرت ، و مثال زديد به  اللَّهُ يَتَوَفَّى الْأَنْفُسَ حِينَ مَوْتِها  و آيهء  يَتَوَفَّاكُمْ مَلَكُ الْمَوْتِ  و آيهء  تَوَفَّتْهُ رُسُلُنا  كه : در عين آنكه عمل ، عمل خداست ، ملك الموت به اذن خدا ، و سائر فرشتگان به اذن ملك الموت دست اندركارند ؛ آيا مىتوان به اين نظر وحدت در كثرت ، آن فرشتگانيكه در اثر دعاى انسان براى تحقّق آن دست اندركارند ، چنين گفت كه آنها مأمور انسان هستند ؛ مأمور شخص دعا كننده و متضرّع به خدا ؟\r\nعلّامه : بله ، اين هم يك تعبير است ؛ اگر تمام بشود همينطور است . چون بالاخره لَيْسَ فى الدّارِ غَيْرَهُ دَيّارٌ . وقتى كه عالم وجود سربسته و دربسته اختصاص به پروردگار دارد ، و هيچ موجودى در عالم ذى أثر نيست مگر به اراده و اذن خدا ؛ در اين صورت هر اثرى از موجودات مختلف ببينيم ، بالاخره مال خداست و از خداست .\r\nتلميذ : بعضى از مواقع انبياء و اولياء يك چيزى را در ته دل طلب مىكردند ، و بدون اينكه بخواهند و دعا كنند و يا بر زبان آرند ، ميل درونى و قلبى آنان به آن چيز بوده است ؛ و بعداً ديده مىشد كه آن امر در خارج خود به خود صورت تحقّق مىگيرد و پيدا مىشود . يعنى مجرّد همان اراده و ميل باطنى آنها آن سلسله دستگاه ملائكه را در خارج تحت تسخير مىآورد . و در بعضى از اوقات ديده مىشد كه ميل باطنى حتّى با دعاى خارجى هم اثر نداشت ؛ و آنچه مورد نيّت آنان بود ، با خصوص آن كيف و كمّ ، در خارج واقع نمىشد .\r\nآيا مىتوان گفت كه : دعا و خواست آنان در اين صورت معارض با يك\r\n\r\n","description":"","footnote":"","page_name":" 353 ","page_number":377},
  {"content":"\r\n\r\nدعاى نفس و نفوس ديگرى بوده است كه از نقطهء نظر قوّت نفس و يا جماعت نفوس ، نمىگذاردند در عالم معنى آن خواسته صورت گيرد ؟\r\nو اين البتّه در غير انبياء و أولياء بسيار مشاهده شده است كه عملى را مىخواسته‌اند كه وقوع يابد و اين معارض مىشد با خواست نفس قوى ترى كه آن مىخواست خلاف اين عمل در خارج وقوع بيابد ؛ و بنابراين ، اين دو درخواست متضادّ ، دو سلسله از فرشتگان را براى انجام آن - به اذن خدا - تحريك و تهييج مىكند ، تا هر كدام پاك‌تر و قوىتر باشد جلو افتاده و بالنّتيجه آن دسته از فرشتگان او ، بر عمل فرشتگان ديگرى مقدّم آيند و آن عمل مورد نيّت انسان را در خارج متحقّق كنند .\r\nعلّامه : آرى اينها همه ممكنست ؛ و آيه‌اى هم در سورهء رَعْد داريم كه دلالت بر اين معنى دارد . « 1 »\r\nتلميذ : شما سابقاً عشقتان به فلسفه زياد بود بيشتر از حالا ؛ و حالا توجّهتان به قرآن كريم بسيار است . و نسبت به ابراز بعضى از حالات شخصى از مكاشفات و واردات قلبيّه ، خيلى امساك نمىكرديد ! ولى حالا ديگر خيلى عجيب و غريب ، درها را محكم بسته ايد ! چه خبر است ؟ !\r\nعلّامه : آرى ! آن سَبو بشكست و آن پيمانه ريخت . حالا حالت مزاجى و مخصوصاً نسيانى كه غلبه كرده است مرا از انجام كارهايم بازداشته ؛ ديگر نمىتوانم كار كنم .\r\n\r\n\r\n","description":"","footnote":"\r\n( 1 ) شايد آيهء مورد نظر علّامه رحمةُ اللهِ عليه اين آيه باشد ( آيهء 11 ، از سورهء 13 : الرّعد ) :  لَهُ مُعَقِّباتٌ مِنْ بَيْنِ يَدَيْهِ وَ مِنْ خَلْفِهِ يَحْفَظُونَهُ مِنْ أَمْرِ اللَّهِ إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ وَ إِذا أَرادَ اللَّهُ بِقَوْمٍ سُوْءاً فَلا مَرَدَّ لَهُ وَ ما لَهُمْ مِنْ دُونِهِ مِنْ والٍ  كه لفظ معقّبات\r\n","page_name":" 354 ","page_number":378},
  {"content":"\r\n\r\nتوجّه به قرآن مجيد الحَمد لِلّه داريم ؛ اگر خداوند به حساب بگذارد ! امّا مسألهء نسيان كلّى عجيبى كه پيدا كرده‌ام بنده را خيلى سخت در فشار مىگذارد . از حيث مطالعه و از حيث نوشتن ، تقريباً شب و روز بنده مشغول بود ، إلّا ما شَذَّ ؛ خيلى خيلى كم ؛ و گرنه خوب نوعاً مشغول بوديم ، و آدم چيز مىنوشت و فكر مىكرد و مطالعه مىكرد و اينها همه شان فعلًا سلب شده است ؛ حالت مطالعه و نوشتن را ندارم !\r\nتلميذ : خوب اين كمال است ديگر ! توغّل در امور كلّى موجب انصراف از جزئيّات مىشود ، مثل عوالم خَلْسه و جذب همان روح كلّى .\r\nعلّامه : بله ! اين كمالِه ؟ قربان كمالى كه خدا بدهد ، ما حرف نداريم ؛ امّا اينجور كمال ؟ اين نسيان است . و كلام شما همه‌اش حقّ است ؛ ولى آنچه من مىفهمم مسألهء نسيان است . و غالباً حالت خواب در چشمهايم پيداست ؛ مثل اينكه چشم هايم پر از خواب و پر از خاك است ، و در عين حال بخواهم بخوابم ، خوابم نمىآيد . و پيوسته يك جورى هستم ديگر ؛ الْخَيْرُ فيما وَقَعَ . مقطوع من اينست كه اينحال مانند احوال خَلسه نيست ؛ يك گرفتگى مخصوص است در حالم ، و مخصوصاً حال خواب در چشم . إن شاء الله دعا بايد كرد . خداوند خودش عنايت فرمايد ؛ آنچه مائيم از دست ما هيچ چيز بر نمىآيد . * * *\r\n\r\nعالم برزخ براى همه مردم است\r\nشخص ثالث : آيا عالم برزخ براى عموم افراد است ، يا براى كاملين در ايمان و يا كاملين در كفر ؟ و يكى از آياتى را كه به آن استدلال مىكنند براى برزخ اين آيه است :\r\n وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ \r\n\r\n","description":"","footnote":"","page_name":" 355 ","page_number":379},
  {"content":"\r\n\r\n يُرْزَقُونَ .  « 1 »\r\nآيا مىتوان از اين آيه كه روزى به برزخيان را نسبت به كسانى قرار مىدهد كه در راه خدا كشته شده‌اند ، استفاده كرد كه برزخ براى همه نيست ؟\r\nعلّامه : در بعضى از روايات اين معنى هست كه برزخ مختصّ كسانيست كه كامل شده‌اند ؛ خلاصه به كُمَّلين آنها يا به آنهائى كه به تعبير مخصوص : كسى كه ايمان را كامل كرده و كسى كه كفر را كامل كرده است ؛ برزخ مال اين دو دسته است ؛ و دستهء سوّم كسانى هستند كه « مَحَضَ الْكُفْرَ مَحْضًا وَ مَحَضَ الإسْلامَ مَحْضًا » نيستند ، پس آنها داراى برزخ نيستند ؛ و بنابراين روايات ، برزخ اختصاص به كُمَّلين از اهل اسلام و از اهل كفر دارد .\r\nو در بعضى از روايات ديگر داريم كه برزخ اختصاص به اينها ندارد ؛ همه در برزخ شريكند ، و همهء افراد بايد پس از مرگ ، عالم برزخ را طىّ كنند و از آنجا ردّ شوند بسوى قيامت .\r\nو آيهء  وَ لا تَحْسَبَنَّ  داراى مفهوم نيست كه دلالت كند غير شهداء در راه خدا ، در برزخ روزى نمىخورند .\r\nاوّلًا : تتمّهء همين آيه مىفرمايد :  فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ أَلَّا خَوْفٌ عَلَيْهِمْ وَ لا هُمْ يَحْزَنُونَ .  « 2 »\r\nچون اين آيه دلالت دارد بر اينكه آن كسانى كه هنوز به آنها ملحق نشده اند\r\n\r\n\r\n","description":"","footnote":"\r\n( 1 ) آيهء 169 ، از سورهء 3 : ءَال عمران : « و البتّه چنين گمان مبر كه كسانى كه در راه خدا كشته شده‌اند مردگانند ! بلكه آنها زندگانند ، و در پيشگاه پروردگارشان روزى مىخورند ! »\r\n( 2 ) آيهء 170 ، از سورهء 3 : ءَال عمران : « خوشحالند بسبب آنچه خدا از فضل خود به آنها داده است ، و مسرورند دربارهء كسانى كه در دنيا بوده و هنوز به آنها ملحق نشده‌اند از مؤمنين ، به اينكه براى آنها ترس و اندوهى نيست . »\r\n","page_name":" 356 ","page_number":380},
  {"content":"\r\n\r\nنسبت به آنها استبشار دارند ؛ و معلوم است كه  بِالَّذِينَ لَمْ يَلْحَقُوا بِهِمْ  خصوص شهداء نيستند ، بلكه اطلاق دارد نسبت به تمام مؤمنينى كه هنوز زنده هستند .\r\n\r\nعموميّت عالم برزخ براى جملهء افراد و پيدايش آن فوراً پس از مرگ\r\nو ثانياً : دو آيه در قرآن كريم داريم كه دلالت دارد بر آنكه برزخ براى همه است و بمجرّد مردن بدون فاصله ، مردم در آن عالم وارد مىگردند .\r\nاوّل : در سورهء يس است كه چون دو نفر از انبيائى را كه حضرت عيسى علَى نَبيِّنا و آله و عَليه السَّلام به شهر أنطاكيه براى تبليغ فرستاده بود ؛ و آن دو نفر رفتند و تبليغ كردند ؛ و جماعت مردم هم قبول نكردند ، و در اثر قبول نكردن ، مردى از نقطهء دور دست شهر براى كمك به آن دو نفر رسول آمد ؛  وَ جاءَ مِنْ أَقْصَا الْمَدِينَةِ رَجُلٌ يَسْعى قالَ يا قَوْمِ اتَّبِعُوا الْمُرْسَلِينَ  « 1 » و مردم را پند داد و نصيحت نمود ، و بالاخره گفت :  إِنِّي آمَنْتُ بِرَبِّكُمْ فَاسْمَعُونِ  ، « 2 » در اينحال جماعت ، آن مرد خدا را كشتند ؛ در اينجا قرآن مىفرمايد :\r\n  قِيلَ ادْخُلِ الْجَنَّةَ قالَ يا لَيْتَ قَوْمِي يَعْلَمُونَ * بِما غَفَرَ لِي رَبِّي وَ جَعَلَنِي مِنَ الْمُكْرَمِينَ .   « 3 »\r\nدر اينجا بمجرّد كشته شدن ، به او گفته شد كه داخل در بهشت بشود ، و او گفت : ايكاش ارحام و اقوام من مىدانستند كه چگونه خدا مرا در تحت رعايت و مغفرت و كرامت خود قرار داد .\r\nدوّم : در سورهء نوح است ، و نظير همين است كه در اوّل ذكر كرديم ؛ ليكن\r\n\r\n\r\n","description":"","footnote":"\r\n( 1 ) آيهء 20 ، از سورهء 36 : يس : « و از دورترين نقطهء شهر مردى شتابان مىآمد و گفت : اى قوم من ! از اين رسولان پيروى كنيد ! »\r\n( 2 ) آيهء 25 ، از سورهء 36 : يس : « بدرستيكه حقّاً من به پروردگار شما ايمان آوردم ، پس شما بگفتار من گوش فرا دهيد ! »\r\n( 3 ) آيهء 26 و 27 ، از سورهء 36 : يس : « به او گفته شد كه : داخل در بهشت شو ؛ او گفت : اى كاش قوم من مىدانستند كه پروردگار من ، مرا در مغفرت و كرامت خود قرار داد . »\r\n","page_name":" 357 ","page_number":381},
  {"content":"\r\n\r\nدر طرف مقابل ؛ آن براى مؤمن بود ، و اين براى كفّار و متمرّدين ؛ در سورهء نوح وارد است كه :\r\n مِمَّا خَطِيئاتِهِمْ أُغْرِقُوا فَأُدْخِلُوا ناراً .  « 1 »\r\nقوم نوح در اثر معصيت‌ها و فسق و فجورى كه كردند هلاك شدند و غرق شدند ، و پس از غرق شدن بدون فاصله داخل در آتش شدند ؛ در اينجا مىفرمايد : فَأُدْخِلُوا نَارًا يعنى بدون مهلت داخل در آتش شدند .\r\nاز عمده روايات مستفيضه و مشهوره بدست مىآيد كه برزخ براى همهء اقسام كفّار و مسلمين است ؛ چه براى اهل كمال از سعادت و شقاوت ، و چه براى متوسّطين .\r\nبعضى از رواياتى را هم داريم كه مخالف اينهاست ، ليكن مورد اعتماد نيست . و مرحوم شيخ مفيد هم قائل به همين قول شده است كه : لَا يُسْأَلُ فِى الْقَبْرِ إلَّا مَنْ مَحَضَ الإيمَانَ مَحْضًا أَوْ مَنْ مَحَضَ الْكُفْرَ مَحْضًا ، وَ الاخَرُونَ يُلْهَى عَنْهُمْ . « 2 »\r\n* * * \r\nبهشت و دوزخ الآن موجود هستند\r\nتلميذ : آيا از آيهء مباركهء :\r\n وَ سارِعُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُهَا السَّماواتُ وَ الْأَرْضُ \r\n\r\n\r\n","description":"","footnote":"\r\n( 1 ) صدر آيهء 25 ، از سورهء 71 : نوح : « از جهت گناهان و معصيت هايشان غرق شدند ، پس داخل آتش گشتند . »\r\n( 2 ) در اينجا چهار روايت وارد است ، و چون مضمونشان بهم نزديك است ما به ذكر مضمون همانكه استاد بيان كردند اكتفا مىكنيم ، و آن روايت در « فروع كافى » طبع سنگى ، ج 1 ، ص 64 است و ترجمه‌اش اينست : « در قبر پرسش نمىشود مگر از كسى كه ايمان خود را كاملًا خالص نموده باشد ، يا آنكه كفر خود را خالص نموده باشد ؛ و امّا نسبت به بقيّهء افراد از سؤال قبر آنها اغماض مىشود . »\r\n","page_name":" 358 ","page_number":382},
  {"content":"\r\n\r\n أُعِدَّتْ لِلْمُتَّقِينَ .  « 1 »\r\n« و مسارعت كنيد بسوى مغفرتى كه از جانب پروردگار شماست ، و بسوى بهشتى كه عرض آن به اندازهء آسمان و زمين است ؛ و آن براى متّقيان مهيّا و آماده گرديده است . »\r\nاز لفظ أُعِدَّتْ ( آماده شده است ) نمىتوان استفاده نمود كه بهشت الآن موجود است ؟\r\nعلّامه : تا حدّى بى دلالت هم نيست .\r\nتلميذ : در اين صورت با تجسّم اعمال چگونه سازش دارد ؟ چون عمل بايستى انجام شود تا آنكه بهشت و جهنّم را درست كند !\r\nعلّامه : آخر يك مطلب ديگر هم هست ؛ در قرآن كريم داريم :\r\n لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ .  « 2 »\r\nاين آيه اثبات مىكند كه : همان كه در روز قيامت مشاهده خواهد شد ، در دنيا بوده و مشهود هم بوده است ؛ نهايت امر ، مغفولٌ عنه بوده است . پس بنابراين ، آنكه بنام جَنَّت يا بنام جَحيم داريم در دنيا تحقّق داشته و انسان هم آن را مشاهده مىنموده است ، و ليكن در مشاهده غفلت داشته است .\r\nاز حقيقت و واقعيّت خارج ، غفلت داشته است . و بناءً عليهذا بهشتى در دنيا هست و جهنّمى هم در دنيا هست ، غاية الامر مردم از آنها غفلت داشته‌اند ،\r\n\r\n\r\n","description":"","footnote":"\r\n( 1 ) آيهء 133 ، از سورهء 3 : ءَالِ عمران ، و نظير اين آيه در سورهء 57 : الحديد ، آيهء 21 است :  سابِقُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُها كَعَرْضِ السَّماءِ وَ الْأَرْضِ أُعِدَّتْ لِلَّذِينَ آمَنُوا بِاللَّهِ وَ رُسُلِهِ ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ . \r\n( 2 ) آيهء 22 ، از سورهء 50 : ق : « هر آينه حقّاً كه تو از اين امر در غفلت بودى ، پس ما پرده را از تو برداشتيم و بنابراين ، چشم تو امروز تيزبين است . »\r\n","page_name":" 359 ","page_number":383},
  {"content":"\r\n\r\nپس آنها ثابت هستند ، هم بهشت و هم دوزخ . و در داستان مؤمن آل ياسين گفته شد كه : بمجرّد كشته شدن ببهشت رفت ، و قوم نوح بمجرّد غرقاب شدن ، در آتش شدند * * *\r\n\r\nراجع به تكلّم رُوَيْبِضَة و ظهور دجّال و پيدايش يأجوج و مأجوج\r\nتلميذ : راجع بعلائم آخر الزّمان كه وارد است : وَ عِنْدَ ذَلِكَ يَتَكَلَّمُ الرُّوَيْبِضَةُ « 1 » مقصود از رُوَيبِضه چيست ؟ و منظور از دجّال ؟ و كيفيّت احوال يَأجوج و مأجوج كه بيان شده است ؟\r\nعلّامه : در أشراط السّاعة ( يعنى علامات قيامت ) آمده است كه در آنوقت رويبضه سخن مىگويد . ظاهراً منظور از رويبضه كسانى هستند كه در جامعه قرب و منزلت ندارند و به حساب نمىآيند ، آنها تكلّم مىكنند ؛ كنايه از اينكه امور مردم را در شؤون اجتماعى در دست مىگيرند و رياست بر مردم مىنمايند .\r\nراجع به اصل دَجّال ( يعنى شخص دروغ زن و دروغ پرداز ) روايات بسيارى وارد است كه قبل از ظهور حضرت مهدىّ أرواحنا فداه خروج مىكند ، و مردم را گمراه مىنمايد .\r\nو امّا دربارهء خصوصيّاتش رواياتى وارد است كه قابل اعتماد نيست ؛ مثل اينكه دجّال شخصى است كه به الاغى سوار مىشود و حركت مىكند ، و يميناً و يساراً جَنَّت و نار با او حركت مىكنند .\r\nدر روايات أهل تسنّن نيز دجّال آمده است . و تولّد دجّال هم روايت\r\n\r\n\r\n","description":"","footnote":"\r\n( 1 ) حديث رويبضه در أشراط السّاعة است ، و آن ، حديث مفصّلى است كه سلمان در كنار خانهء خدا مطالبى را راجع به علامات قيامت از رسول الله مىپرسيده است . و اصل اين حديث در « تفسير علىّ بن إبراهيم » ص 627 تا 629 مىباشد ، و در تفسير « الميزان » ج 5 ، از ص 432 تا 435 از « تفسير علىّ بن إبراهيم » نقل كرده‌اند .\r\n","page_name":" 360 ","page_number":384},
  {"content":"\r\n\r\nشده ، و حتّى روايت است كه برسول الله خبر دادند و حضرت تشريف بردند ، يا او آمد . و يك حرفهائى زده شده است كه البتّه قابل اعتماد نيست ؛ مثل اينكه مثلًا طول الاغش يك فرسخ است ؛ الاغ يك فرسخى ؟\r\nو امّا راجع به يأجوج و مأجوج ، ظاهراً دو دسته از مردم باشند كه در سدّ كوه قفقاز واقع شده و آن سدّ كه شواهدى دارد كه ذو القرنَين كشيده است ، بين آنها و حملهء به اين سرزمين‌ها جلوگيرى كرده است . و بعضى گويند : دو طائفه از مغول هستند . و قرآن مجيد دربارهء أصل يأجوج و مأجوج آيه دارد ؛ و حتّى دارد كه از هر بلندى ، آنها سرازير خواهند شد :  حَتَّى إِذا فُتِحَتْ يَأْجُوجُ وَ مَأْجُوجُ وَ هُمْ مِنْ كُلِّ حَدَبٍ يَنْسِلُونَ .  « 1 »\r\nو ليكن در خصوصيّات خلقت آنها رواياتى وارد شده است ، مثل اينكه گوش‌هاى آنها به اندازه‌اى بزرگ است كه يكى را فراش مىكنند و بر روى آن مىخوابند ، و گوش ديگر را بعنوان لحاف به روى خود مىكشند .\r\nاين روايات از عامّه است ؛ و معلوم است كه ساختگى است على الظّاهر و قابل قبول نيست * * *\r\n\r\nدر اينكه رسول الله ، پيامبر براى طائفهء جنّ هم هستند\r\nتلميذ : چگونه پيغمبر طوائف جنّ از انسان است ؟ چون اوّلًا : طبق آيات قرآن كريم ، پيامبر هر گروه و طائفه و هر سنخ از مخلوقات بايد از سنخ همان طائفه باشد . و بر همين اساس خداوند در قرآن ، مشركين را إلزام به پيروى از رسول الله مىكند ، كه او از بشر است ؛ و در جواب مشركين كه مىگفتند : چرا خداوند ملائكه را براى رسالت خود بسوى مردم نفرستاده است ، قرآن كريم\r\n\r\n\r\n","description":"","footnote":"\r\n( 1 ) آيهء 96 ، از سورهء 21 : الانبيآء : « تا زمانيكه يأجوج و مأجوج مانعشان بر طرف شود ، و آنها از هر تپه و بلندى سرازير شده و به راه خواهند افتاد . »\r\n","page_name":" 361 ","page_number":385},
  {"content":"\r\n\r\nمىگويد :\r\n وَ لَوْ جَعَلْناهُ مَلَكاً لَجَعَلْناهُ رَجُلًا وَ لَلَبَسْنا عَلَيْهِمْ ما يَلْبِسُونَ .  « 1 »\r\nو ثانياً : آياتى در قرآن كريم صراحت به ايمان جنّ به پيامبر و به قرآن دارد ؛ مانند آيهء 1 و 2 ، از سورهء 72 : الجنّ :\r\n   قُلْ أُوحِيَ إِلَيَّ أَنَّهُ اسْتَمَعَ نَفَرٌ مِنَ الْجِنِّ فَقالُوا إِنَّا سَمِعْنا قُرْآناً عَجَباً * يَهْدِي إِلَى الرُّشْدِ فَآمَنَّا بِهِ وَ لَنْ نُشْرِكَ بِرَبِّنا أَحَداً .    « 2 »\r\nو مانند آيهء 13 ، از همين سوره :\r\n وَ أَنَّا لَمَّا سَمِعْنَا الْهُدى آمَنَّا بِهِ فَمَنْ يُؤْمِنْ بِرَبِّهِ فَلا يَخافُ بَخْساً وَ لا رَهَقاً .  « 3 »\r\nو مانند آيات 29 تا 32 ، از سورهء 46 : الاحقاف :\r\n    وَ إِذْ صَرَفْنا إِلَيْكَ نَفَراً مِنَ الْجِنِّ يَسْتَمِعُونَ الْقُرْآنَ فَلَمَّا حَضَرُوهُ قالُوا أَنْصِتُوا فَلَمَّا قُضِيَ وَلَّوْا إِلى قَوْمِهِمْ مُنْذِرِينَ * قالُوا يا قَوْمَنا إِنَّا سَمِعْنا كِتاباً أُنْزِلَ مِنْ بَعْدِ مُوسى مُصَدِّقاً لِما بَيْنَ يَدَيْهِ يَهْدِي إِلَى الْحَقِّ وَ إِلى طَرِيقٍ مُسْتَقِيمٍ * يا قَوْمَنا أَجِيبُوا داعِيَ اللَّهِ وَ آمِنُوا بِهِ يَغْفِرْ لَكُمْ مِنْ ذُنُوبِكُمْ وَ يُجِرْكُمْ مِنْ عَذابٍ أَلِيمٍ * وَ مَنْ لا يُجِبْ داعِيَ اللَّهِ فَلَيْسَ بِمُعْجِزٍ فِي    \r\n\r\n\r\n","description":"","footnote":"\r\n( 1 ) آيهء 9 ، از سورهء 6 : الانعام : « و اگر ما پيغمبر را فرشته قرار مىداديم ، هر آينه او را مَرد قرار مىداديم ؛ و هر آينه بر اين مردم مشتبه مىساختيم آنچه را كه آنها بر خودشان مشتبه مىسازند . »\r\n( 2 ) « بگو اى پيغمبر كه : به من وحى شده است كه جماعتى از طائفهء جنّ بسخن من گوش فرا دادند پس گفتند : ما شنيديم قرآن شگفت انگيزى را كه بسوى رشد و كمال رهبرى مىكند ، پس ما به آن ايمان آورديم ؛ و هيچگاه ما بپروردگارمان احدى را شريك نمىآوريم . »\r\n( 3 ) « و بدرستيكه ما چنين هستيم كه چون هدايت را بشنويم به آن ايمان مىآوريم ، پس كسى كه به پروردگارش ايمان آورد ، نمىترسد از هيچگونه ضرر و از هيچگونه هلاكتى . »\r\n","page_name":" 362 ","page_number":386},
  {"content":"\r\n\r\n الْأَرْضِ وَ لَيْسَ لَهُ مِنْ دُونِهِ أَوْلِياءُ أُولئِكَ فِي ضَلالٍ مُبِينٍ .  « 1 » و از همهء اينها روشن‌تر آيهء 33 ، از سورهء 55 : الرّحمن است :\r\n يا مَعْشَرَ الْجِنِّ وَ الْإِنْسِ إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَ الْأَرْضِ فَانْفُذُوا لا تَنْفُذُونَ إِلَّا بِسُلْطانٍ .  « 2 »\r\nچون در اين آيهء قرآن به صورت خطاب به جنّ و انس ، آنها مخاطب قرار گرفته و مورد مؤاخذه و سؤال واقع شده‌اند ؛ و اگر رسول الله صلّى الله عليه و آله و سلّم رسول و پيامبر براى طائفهء جنّ نبودند ، صحيح نبود از كلام قرآن مجيد كه بر زبان رسول الله جارى مىشود آنان مورد مؤاخذه قرار گيرند .\r\nعلّامه : بلى ظاهراً پيامبر جنّ از انس است . و اتّفاقاً از خود طائفهء جنّ هنگام احضار آنها سؤال شده است از اين موضوع ؛ در پاسخ گفته‌اند : ما از اجانين پيغمبرى نداريم ، بلكه پيغمبر ما حضرت محمّد بن عبد الله صلّى الله عليه و آله و سلّم است\r\n\r\n\r\n","description":"","footnote":"\r\n( 1 ) « و زمانى كه ما جماعتى از طائفهء جنّ را بسوى تو گسيل داشتيم كه قرآن را بشنوند ، پس چون حاضر شدند گفتند : ساكت باشيد ! پس چون قرآن را گوش كردند بسوى قوم خود به جهت انذار و اعلام بازگشتند . گفتند : اى قوم ما ! ما شنيديم كتابى را كه بعد از موسى نازل شده است كه تصديق مىكند آنچه در مقابل اوست ، و بسوى حقّ و بسوى صراط مستقيم رهبرى مىكند . اى قوم ما ! داعى بسوى خدا را اجابت كنيد و ايمان به او بياوريد ! تا گناهان شما را بيامرزد ، و شما را از عذاب دردناك پناه دهد . و كسى كه دعوت داعى خدا را اجابت نكند پس قدرت ندارد كه در روى زمين چيزى را از پاى در آورد و عاجز كند ، و غير از پروردگار براى او اولياء و يارانى و سرپرستانى نمىباشد ؛ و ايشان در گمراهى آشكارى هستند . »\r\n( 2 ) « اى جماعت و گروه جنّ و انس ! اگر شما چنين قدرتى داريد كه از اقطار آسمان‌ها و زمين بگذريد پس بگذريد ! شما قدرت برگذشتن از آنها را نداريد مگر به اعطاء قدرت و سلطان خدادادى ! »\r\n","page_name":" 363 ","page_number":387},
  {"content":"\r\n\r\nتلميذ : آيا مىتوان گفت كه : چون انسان و جنّ هر دو موجود مادّى هستند ، غاية الامر انسان از خاك است و جنّ از دخان و آتش ، و از شدّت لطافت بچشم‌هاى عادى ، محسوس نمىشود ؛ و هر دو از يك سنخ هستند و جنّ از انسان ضعيف‌تر است ، لذا هر دو داراى يك حكم هستند ؟\r\nعلّامه : براى حلّ اين مسأله غير از اين چيزى نمىتوان گفت . چون جنّ نحوهء وجودش طُفيلى انسان است و براى انسان است و بنابراين هر دو داراى پيامبر واحدى هستند ، و تكاليف بر حسب قوّت و ضعف انسان و جنّ ، براى هر يك از دو صنف معيّن و مشخّص گرديده است .\r\nو شاهد بر اين مطلب آنكه در آيهء 130 ، از سورهء 6 : الانعام وارد است كه :\r\n يا مَعْشَرَ الْجِنِّ وَ الْإِنْسِ أَ لَمْ يَأْتِكُمْ رُسُلٌ مِنْكُمْ يَقُصُّونَ عَلَيْكُمْ آياتِي وَ يُنْذِرُونَكُمْ لِقاءَ يَوْمِكُمْ هذا .  « 1 »\r\nچون در اين آيه ، خطاب به جنّ و انس هر دو است ، و به هر دو گفته شده است كه : « مگر آيا رسولانى از جنس خود شما نيامدند ؟ » و چون دانستيم كه اجانين از خود ، پيامبرى ندارند و پيغمبر ايشان از انسان است ، پس معلوم مىشود كه مراد از رُسُلٌ مِّنكُمْ از جنس خاك و يا خصوص آتش نيست ، بلكه جنّ و انس هر دو از يك جنس بوده و هر دو از مادّه و طبيعت هستند ، و براى هر دو صنف يك پيامبر فرستاده شده است ؛ منتهى انسان نسبت به جنّ قوى تر ، و جنّ نسبت به انسان ضعيف‌تر است .\r\n\r\n\r\n","description":"","footnote":"\r\n( 1 ) صدر آيهء 130 ، از سورهء 6 : الانعام : « اى گروه و جماعت جنّ و انس ! آيا بسوى شما نيامده است پيامبرانى از خود شما كه آيات مرا بر شما بخوانند و حكايت كنند ، و از لقاى چنين روزى شما را بيم دهند ؟ »\r\n* * *\r\n","page_name":" 364 ","page_number":388},
  {"content":"\r\n\r\n\r\nراجع به علم حروف أبجد و اقسام آن\r\nتلميذ : راجع به حروف أبجَد و استنتاجات آن و استخراجات و اثرات آن طبق مطالب وارده در كتب ؛ و نيز راجع به اقسام ابجد كبير و صغير و وسيط ، و مقدار اهمّيّت هر يك و حساب كردن آن را ، بطريق مجمل و يا مفصّل بيان فرمائيد !\r\nعلّامه : أبجد كبير ظاهراً از مسلّمات است ؛ و آن از عدد يك تا هزار است كه به بيست و هشت حرف در زبان عرب تقسيم شده است . و در بين مسلمانان از شيعه و سنّى جاى شبهه و ترديد نيست ، و علماى فريقين مانند شيخ بهاء الدّين عاملى و شيخ مُحيى الدّين عربى در اينجا سخن را بسط داده‌اند .\r\nو در بين غير مسلمانان نيز ابجد كبير معروف است . و قبل از اسلام در طائفهء يهود رائج و دارج بوده ، و از زبان عبرى يهود ، به مسلمين وارد شده است . و اتّفاقاً با آنكه زبان عبرى بيست و دو حرف بيشتر ندارد ؛ و حروفات « ث خ ذ ض ظ غ » در زبان آنها نيست ، و فقط حروف تهجّى را تا قَرِشَتْ دارند ، معهذا به أبجد كبير معتقد بوده و تا عدد هزار را پخش بر حروف خود مىكنند .\r\nروزى در مجلسى بوديم كه در آنجا سخن از جا دادن يك تا عدد هزار در الفباى عبرى كه 22 حرف است بميان آمد ، و بعضى از مطّلعين و اهل فنّ حضور داشتند . من اعتراض كردم كه زبان عبرى ، حروفات تهجّى را فقط تا قَرِشَتْ دارد و عدد تاء ، چهار صد است ، چگونه مىتوانند آنها به أبجد معترف باشند ؟\r\nگفتند : به طريق خاصّى آن شش عدد ديگر را براى محاسبه در الفباى خود وارد مىكنند ، تا محاسبات آنان نيز از يك شروع و به عدد هزار منتهى شود .\r\nو در آن مجلس يك نفر از فلاسفهء ژاپنى بود . با آنكه ريشهء عقائد ژاپنىها به چينىها بر مىگردد و آنها وثنى هستند ، من سؤال كردم : آيا شما به حروف و تأثيرات آن معتقد هستيد ؟\r\n\r\n","description":"","footnote":"","page_name":" 365 ","page_number":389},
  {"content":"\r\n\r\nدر پاسخ گفت : آرى ، به حروف ابجد كبير معتقديم ! و در اين باره كتابهائى از زمان قديم داريم كه بسيار شايان دقّت و ملاحظه است .\r\nعجيب است كه مىگويند : ژاپنىها و چينىها حروف الفبايشان سيصد حرف است ، و بطريق خاصّى اعداد 1 تا 1000 را كه 28 عدد است بر تمام الفباى خود قسمت مىكنند .\r\nلابدّ مانند زبان فارسى كه حرف چ را ج ، و حرف ژ را ز ، و حرف گ را ك ، و حرف پ را ب حساب مىكنند ، آنها نيز بسيارى از حروف خود را كه قريب المخرج مىباشند حرف واحد در موقع محاسبه به شمار مىآورند .\r\nو عليهذا همانطور كه نقل هم شده است ، حساب أبجد در زبان چينىها بسيار مشكل و براى تشخيص و تعيين اعداد حروف ، احتياج بتخصّص و فنّ دارند كه فقط بعضى از علماء متبحّر آنها از عهدهء محاسبه مىتوانند برآيند .\r\nتقسيم آيهء مباركهء  بِسْمِ اللَّهِ الرَّحْمنِ الرَّحِيمِ *  در مربّع ، به حروف أبجد براى دفع أجانين و افراد مبتلاى به جنّ و جن زدگى مفيد است .\r\nابجد كبير آنست كه هر حرفى از حروفات بيست و هشتگانهء زبان عرب ، از يك تا هزار داراى عدد مخصوصى است بدين ترتيب\r\n: أَبْجَد ، هَوَّز ، حُطِّى ، كَلِمَن ، سَعْفَص ، قَرِشَت ، ثَخِّذ ، ضَظِغ ، لَا .\r\nنمايش تصوير\r\n\r\n","description":"","footnote":"","page_name":" 366 ","page_number":390},
  {"content":"\r\n\r\nالبتّه هميشه همزه ( أ ) و الف ( ا ) هر يك را به عدد 1 حساب مىكنند و حروفاتى كه بواسطهء تشديد مكرّر است يكحرف محاسبه مىنمايند ، مثلًا لفظ علىّ را 110 مىگويند ؛ چون ع 70 و ل 30 و ى 10 است و مجموعاً مىشود 110 .\r\nو كلمهء قُدُّوس را 170 مىگيرند ؛ چون ق 100 و د 4 و و 6 و س 60 است ، و دالِ مكرّر در تلفّظ حساب نمىشود .\r\nو كلمهء فَعّال را 181 ميگيرند ؛ چون ف 80 ، ع 70 ، ا 1 ، و ل 30 است .\r\nو ليكن استثناءً كلمهء جلالة الله را با آنكه لام آن تشديد دارد دو حرف حساب مىكنند ، و ألف الله را حساب نمىكنند ؛ و بنابراين الله 66 مىشود ؛ چون ا 1 و ل 30 و ل 30 و ه 5 است . و به همين جهت الله را در كتابت با تشديد نمىنويسند ؛ چون لام را مكرّر مىنويسند و بنابراين تشديد ندارد . و ألف را نيز نمىنويسند ، بلكه به صورت دو لام مكرّر و بدون الف مىنويسند ، اينطور : الله ، در حالى كه طبق قواعد معمولى رسم الخطّ بايد اينطور نوشته شود : الّاه .\r\nليكن چون رسم الخطّ عربى طبق حساب أبجد است لذا الّاه را بايد به صورت الله نوشت .\r\nو بر همين اساس ، چون حروفات مشدّد در كتابت يكحرف نوشته مىشود ، يكحرف محاسبه مىشود . و بر همين قاعده نيز چون الف إلاه را حساب نمىكنند در كتابت إله ( بدون الف ) نوشته مىشود ، و عليهذا 36 خواهد بود .\r\nو الف رَحْمان را نيز حساب نمىكنند ، چون در كتابت رَحْمَن ( بدون الف ) نوشته مىشود ، و بنابراين 298 خواهد بود . اين راجع به أبجد كبير بود .\r\nامّا أبجد صغير را اطلاق كنند بر عدد حروف ابجدى با طرح 9 ، 9 از آنها . مثلًا حرف ى عددش يك است ؛ چون از عدد ى در ابجد كبير كه ده مىباشد ،\r\n\r\n","description":"","footnote":"","page_name":" 367 ","page_number":391},
  {"content":"\r\n\r\nنه واحد كم شود يك مىماند . و حرف ن عددش پنج است ؛ چون پنج نه تا ، از پنجاه كم شود پنج مىماند . و بنابراين ، حرف ط و حرف ص و حرف ظ أصلًا عدد ندارند .\r\nچون از آنها اگر نُه نُه طرح شود هيچ نمىماند .\r\nو امّا أبجد وَسيط را اطلاق كنند بر حروف ابجدى كبير با طرح دوازده ، دوازده از آن ؛ به همين طريقى كه در ابجد صغير ذكر شد .\r\nو امّا أبجد أكبر را اطلاق كنند بر حروف ابجدى با تضعيف ده برابر . مثلًا حرف ى بعدد ابجد اكبر عددش صد خواهد بود ، و حرف غ عددش 10000 ( ده هزار ) خواهد بود ، و همچنين در سائر حروف به همين منوال .\r\nپس از بيان اين مطالب ، حال بايد دانست كه هر كلمه را بحروف ابجد ، يا به حساب مجمل محاسبه مىكنند و يا به حساب مفصّل .\r\nمجمل آنست كه تعداد حروفات كلمه را آنچنانكه نوشته مىشود بايد حساب كرد . مثلًا كلمهء قدّوس چهار حرف دارد :\r\nنمايش تصوير بنابراين قدّوس 170 ، و فعّال 181 ، و يا أحَدُ يا صَمَدُ 169 خواهد بود .\r\nو مفصَّل آنست كه تعداد حروفات كلمه را آنچنانكه تلفّظ مىشود بايد حساب كرد .\r\nبنابراين هر حرفى ، چون در تلفّظ به چند حرف تلفّظ مىشود ، بايد تمام حروفات در حساب آورده شود ؛ مثلًا قدّوس چهار حرف دارد : ق د و س .\r\n\r\n","description":"","footnote":"","page_name":" 368 ","page_number":392},
  {"content":"\r\n\r\nق اينطور تلفّظ مىشود : قاف ، لذا بايد آن را سه حرف حساب كرد : ق ( 100 ) ا ( 1 ) ف ( 80 ) و بنابراين ، عدد قاف 181 خواهد بود .\r\nد اينطور تلفّظ مىشود : دال ، لذا بايد آن را سه حرف حساب كرد : د ( 4 ) ا ( 1 ) ل ( 30 ) و بنابراين عدد دال 35 است .\r\nو اينطور تلفّظ مىشود : واو ، لذا بايد آن را نيز سه حرف محاسبه كرد : و ( 6 ) ا ( 1 ) و ( 6 ) .\r\nس اينطور تلفّظ مىشود : سين و آن را نيز بايد سه حرف حساب كرد : س ( 60 ) ى ( 10 ) ن ( 50 ) .\r\nبنابراين ، كلمهء قدّوس به حساب مفصّل 349 خواهد بود ؛ در حالى كه به حساب مجمل 170 محاسبه شد .\r\nمثال ديگر : يا أحَدُ يا صَمَدُ اينطور تلفّظ مىشود :\r\nنمايش تصوير و چون آن را مبسوط كنيم اينطور تلفّظ مىشود : « يا ، الف ، الف ، حا ، دال ، يا ، الف ، صاد ، ميم ، دال » .\r\nبنابراين ، بايد هر يك از اين حروف را مفصّلًا به حساب آورد ؛ اينطور :\r\nنمايش تصوير 10 30 1 4 1 8 80 30 1 80 30 1 1 10\r\nى ا أ ل ف أ ل ف ح ا د ا ل ى\r\n30 1 4 40 10 40 4 1 90 80 30 1 1\r\nا أ ل ف ص ا د م ى م د ا ل\r\nو بنابراين ، مجموعاً 619 خواهد بود ؛ در حالى كه همين كلمهء مباركه به حساب مجمل 169 مىباشد\r\n* * *\r\n\r\n","description":"","footnote":"","page_name":" 369 ","page_number":393},
  {"content":"\r\n\r\n\r\nراجع به طىّ الارض و آيات وارده در اوّل سورهء طه\r\nتلميذ : حقيقت طىّ الارض چيست ؟ و روى چه ميزان از موازين فلسفى اين امر صورت مىگيرد ؟\r\nعلّامه : حقيقت آن ، پيچيدن زمين در زير گام رونده است .\r\nبرادر ما : مرحوم آقا سيّد محمّد حسن إلهى قاضى يك روز بوسيلهء شاگردى كه داشت ، و او احضار ارواح مىنمود ( نه با آئينه ، و نه با ميز سه گوش ؛ بلكه دستى به چشم خود مىكشيد و فوراً احضار مىكرد ) . از روح مرحوم حاج ميرزا على آقاى قاضى رضوان الله عليه راجع به طىّ الارض سؤال كرده بود .\r\nمرحوم قاضى رحمة الله عليه جواب داده بودند كه : طىّ الارض شش آيه از اوّل سورهء طه است .\r\n(          طه * ما أَنْزَلْنا عَلَيْكَ الْقُرْآنَ لِتَشْقى * إِلَّا تَذْكِرَةً لِمَنْ يَخْشى * تَنْزِيلًا مِمَّنْ خَلَقَ الْأَرْضَ وَ السَّماواتِ الْعُلى * الرَّحْمنُ عَلَى الْعَرْشِ اسْتَوى * لَهُ ما فِي السَّماواتِ وَ ما فِي الْأَرْضِ وَ ما بَيْنَهُما وَ ما تَحْتَ الثَّرى * وَ إِنْ تَجْهَرْ بِالْقَوْلِ فَإِنَّهُ يَعْلَمُ السِّرَّ وَ أَخْفى * اللَّهُ لا إِلهَ إِلَّا هُوَ لَهُ الْأَسْماءُ الْحُسْنى          . ) « 1 »\r\nتلميذ : مراد از اين آيات چيست ؟ آيا مرحوم قاضى خواسته‌اند بطور\r\n\r\n\r\n","description":"","footnote":"\r\n( 1 ) اين آيات هشت آيه است از سورهء 20 : طه : « اى پيغمبر ما قرآن را بر تو فرونفرستاديم تا تو به زحمت و رنج بيفتى ! - مگر براى ياد آورى براى كسى كه از خدا مىترسد - قرآن ، پائين فرستادنى است از كسى كه زمين و آسمانهاى بالا را آفريده است - خداوند رحمن بر عرش خود قرار گرفت - از براى خداست آنچه در آسمان هاست و آنچه در زمين است و آنچه در ما بين آسمان و زمين و آنچه در زير خاك است - و اگر صداى خود را در گفتار بلند كنى ، پس خدا مىداند سخن مخفىّ و پنهان‌تر از آن را - الله است كه هيچ معبودى جز او نيست ، از براى اوست اسماء حُسنى . »\r\n","page_name":" 370 ","page_number":394},
  {"content":"\r\n\r\nرمز صحبت كنند ؛ و مثلًا بگويند : طىّ الارض با اتّصاف بصفات الهيّه حاصل مىشود ؟\r\nعلّامه : نه ؛ برادر ما مردى باهوش و چيز فهم بود ؛ و طورى مطلب را بيان مىكرد ، مثل آنكه دستور العمل براى طىّ الارض را خودش از اين آيات فهميده است .\r\nو اين آيات بسيار عجيب است ، بخصوص آيهء  اللَّهُ لا إِلهَ إِلَّا هُوَ لَهُ الْأَسْماءُ الْحُسْنى  چون اين آيه تمام اسماء را در وجود مقدّس حضرت حقّ جمع مىكند ؛ و مانند جامعيّت اين آيه در قرآن كريم نداريم .\r\nمرحوم قاضى هميشه در ايّام زيارتى ، از نجف اشرف بكربلا مشرّف مىشد . هيچگاه كسى نديد كه او سوار ماشين شود ، و از اين سِرّ احدى مطّلع نشد ؛ جز يك نفر از كسبهء بازار ساعت ( بازار بزرگ ) كه به مشهد مقدّس مشرّف شده بود ، و مرحوم قاضى را در مشهد ديده بود ، و از ايشان اصلاح امر گذرنامهء خود را خواسته بود و ايشان هم اصلاح كرده بودند ؛ آن مرد چون بنجف آمد افشا كرد كه من آقاى قاضى را در مشهد ديدم .\r\nمرحوم قاضى خيلى عصبانى شدند ، و گفتند : همه مىدانند كه من در نجف بوده‌ام و مسافرتى نكرده‌ام . « 1 »\r\n\r\n\r\n","description":"","footnote":"\r\n( 1 ) اين داستان را سابقاً براى بنده ، دوست معظّم حقير ، جناب حجّة الإسلام آقاى حاج سيّد محمّد رضا خلخالى دامت بركاته كه فعلًا از علماى نجف اشرف هستند نقل كرده‌اند . ( آقاى خلخالى آقا زادهء مرحوم مغفور حجّة الإسلام آقا حاج سيّد آقا خلخالى و ايشان آقازادهء مرحوم مغفور حجّة الإسلام آقاى حاج سيّد محمّد خلخالى است كه از مقيمين نجف اشرف و از زهّاد و عبّاد و معاريف آن زمان بوده‌اند . ) و نقل آقاى خلخالى اين تتمّه را داشت كه : چون آن مرد كاسب از مشهد مقدّس بنجف اشرف مراجعت كرد به رفقاى خود گفت :\r\n","page_name":" 371 ","page_number":395},
  {"content":"\r\n\r\n\r\n\r\n","description":"","footnote":"\r\nگذرنامهء من دچار اشكال بود و در شهربانى درست نمىشد ، و من براى مراجعت ، به آقاى قاضى متوسّل شدم و گذرنامه را به ايشان دادم و ايشان گفتند : فردا برو شهربانى و گذرنامه ات را بگير !\r\nمن فرداى آن روز به شهربانى مراجعه كردم ، شهربانى گذرنامهء مرا اصلاح كرده و حاضر نموده بود ؛ گرفتم و به نجف برگشتم .\r\nدوستان آن مرد گفتند : آقاى قاضى در نجف بودند و مسافرت نكرده‌اند . آن مرد خودش نزد مرحوم قاضى آمد و داستان خود را مفصّلًا براى آقاى قاضى گفت ، و مرحوم قاضى انكار كرده و گفت : همهء مردم نجف مىدانند كه من مسافرت نكرده‌ام . آن مرد نزد فضلاى آن عصر نجف اشرف چون آقاى حاج شيخ محمّد تقىّ آملى و آقاى حاج شيخ على محمّد بروجردى و آقاى حاج سيّد علىّ خلخالى و نظائرهم آمد و داستان را گفت .\r\nآنها به نزد مرحوم قاضى آمده و قضيّه را بازگو كردند ، و مرحوم قاضى انكار كرد . و آنها با اصرار و ابرام بسيار ، مرحوم قاضى را وادار كردند كه براى آنها يك جلسهء اخلاقى ترتيب داده و درس اخلاق براى آنها بگويد .\r\nدر آن زمان ، مرحوم قاضى بسيار گمنام بود ، و از حالات او احَدى خبر نداشت ؛ و بالاخره قول داد براى آنها يك جلسهء درس اخلاق معيّن كند ، و جلسه ترتيب داده شد ؛ و در رديف اوّل ، همين افراد به اضافهء آقاى حاج سيّد حسن مسقطى و غيرهم در آن شركت داشتند .\r\nو بعداً در رديف دوّم در زمان بعد ، سرى دوّم حضرت علّامهء طباطبائى و آقا حاج سيّد أحمد كشميرى و آقا ميرزا إبراهيم سيستانى و اخوى علّامه آقاى إلهى و غيرهم شركت مىكردند .\r\nو در رديف سوّم در زمان بعد ، سرى سوّم حضرت آقاى حاج شيخ عبّاس قوچانى و آقاى حاج شيخ محمّد تقىّ بهجت فومنى رشتى و غيرهم از فضلاى نجف اشرف در آن حضور و شركت داشتند .\r\nحضرت آية الله آقاى حاج شيخ عبّاس قوچانى ، وصىّ مرحوم قاضى در معارف و\r\n","page_name":" 372 ","page_number":396},
  {"content":"\r\n\r\n\r\nراجع به مرحوم قاضى و سؤال از كيفيّت سير حضرت سليمان در فضا\r\nبرادر ما بوسيلهء شاگردش از حضرت قاضى رضوانُ الله عليه سؤال كرده بود كه : قاليچهء حضرت سليمان كه آنحضرت روى آن مىنشست ، و به مشرق و مغرب عالم مىرفت ؛ آيا روى اسباب ظاهريّه ، و چيز ساخته شده‌اى بود ؟ و يا از مُبدَعاتِ الهيّه بود و هيچگونه با اسباب ظاهريّه ربطى نداشت ؟\r\nآن شاگرد چون از مرحوم قاضى رحمةُ الله عليه سؤال مىكند ، ايشان\r\n\r\n\r\n","description":"","footnote":"\r\nاخلاق هستند ؛ و فعلًا در نجف اشرف مقيم و از محضر ايشان جماعتى از طلّاب و ساكنين و غيرهم بهرمند مىگردند .\r\nراجع به دارا بودن طىّ الارض نسبت به مرحوم قاضى ، دو شاهد ديگر موجود است :\r\nاوّل آنكه : حضرت علّامهء طباطبائى و حضرت آقاى قوچانى هر دو نقل فرمودند كه : عادت مرحوم قاضى اين بود كه در ماه‌هاى مبارك رمضان ساعت چهار از شب گذشته در منزل ، رفقاى خود را مىپذيرفتند ؛ و مجلس اخلاق و موعظهء ايشان تا ساعت شش از شب گذشته طول مىكشيد . در دههء اوّل و دوّم چنين بود ؛ ولى در دههء سوّم ايشان مجلس را تعطيل مىكرد و تا آخر ماه رمضان هيچكس ايشان را نمىديد ؛ و معلوم نبود كجا هستند . چهار عيال داشت ؛ در منزل هيچيك از آنها نبود ، در مسجد كوفه و مسجد سهله كه بسيارى از شب‌ها در آنجا بيتوته مىكرد نبود . اين قضيّهء نبودن را علاوه بر ماه‌هاى رمضان ، حضرت علّامهء طباطبائى در اوقات ديگر نيز نقل مىكردند .\r\nدوّم آنكه : آقاى قوچانى فرمودند : يك سفر زيارتى ايشان به كربلا آمده بودند ؛ در موقع مراجعت با هم تا محلّ توقّف سيّارات آمديم . ازدحام جمعيّت براى سوار شدن بنجف بسيار بود ، بطوريكه مردم در موقع سوار شدن از سر و دوش هم بالا مىرفتند . مرحوم قاضى ديد كه چنين است با كمال خونسردى بكنار گاراژ رفته ، و پشت به ديوار روى زمين نشست و مشغول جيگاره كشيدن شد .\r\nما مدّتى در كنار ماشين‌هائى كه مىآمدند و مسافرين را سوار مىكردند صبر كرديم و بالاخره با هر كوششى بود خود را به داخل سيّاره‌اى وارد كرديم ، و آمديم نجف و از مرحوم قاضى خبرى نداشتيم . البتّه تمام اين مسائل احتمالاتى است براى طىّ الارض داشتن مرحوم قاضى ؛ ولى نه از خود ايشان و نه از غير ايشان بصراحت نقل نشده است .\r\n","page_name":" 373 ","page_number":397},
  {"content":"\r\n\r\nفرموده بودند : فعلًا چيزى در نظرم نمىآيد ، و ليكن يكى از موجوداتى كه در زمان حضرت سليمان بودند ، و در اين كار تصدّى داشتند الآن زنده‌اند ، ميروم و از او مىپرسم .\r\nدر اينحال مرحوم قاضى روانه شدند ، و مقدارى راه رفتند ، تا آنكه منظرهء كوهى نمايان شد . چون بدامنهء كوه رسيدند يك شبحى در وسط كوه كه شباهت به انسان داشت ديده شد .\r\nمرحوم قاضى از آن شبح سؤال كردند ، و مقدارى با هم گفتگو كردند كه آن شاگرد از مكالماتشان هيچ نفهميد ، ولى چون مرحوم قاضى برگشتند ، گفتند : مىگويد : از مُبْدَعات الهيّه بوده و هيچگونه اسباب ظاهريّه در آن دخالتى نداشته است .\r\nتلميذ : بالاخره حقيقت امر طىّ الارض مجهول و عويص مانده است . چون در طىّ الارض ، انسانِ سائر زمين را طىّ نمىكند كه مثلًا سرعتش زياد گردد و بلافاصله ، يا با فاصلهء اندك به مقصد برسد .\r\nو نيز مادّهء خود را در مبدأ اعدام نمىكند و در مقصد خلق كند ، بلكه زمين در زير پاى او پيچيده مىشود ، و با اين پيچيدگى ، در زمان بسيار كوتاهى به مقصد مىرسد ؛ و در اينجا اشكال واضح وجود دارد .\r\nزيرا اوّلًا : ما مىبينيم وضع زمين تغيير نمىكند ؛ هر چيزى بجاى خود بوده و هست ، مردم هر كدام در محلّ خود هستند ، و فقط اين درنورديدگى و پيچيدگى نسبت به شخص سائر صورت مىگيرد .\r\nو با فرض اينكه امر واقعى و حقيقى بوده ، نه توهّمى و تخيّلى ، معقول نيست كه جسمى و مادّه‌اى حركت كند ، و نسبت و اضافه‌اش را با تمام موجوداتى كه با آنها نسبت و اضافه دارد تغيير ندهد .\r\nو علاوه ممكنست در آنِ واحد دو طىّ الارض در دو جهت متعاكس\r\n\r\n","description":"","footnote":"","page_name":" 374 ","page_number":398},
  {"content":"\r\n\r\nصورت گيرد ، پس لازمهء اين تصوّر ، حركت مادّه در دو جهت مختلف است ؛ و تغيير وضع و نِسب همهء اجسام ذى إضافه در دو تغيير متعاكس ؛ وَ هَذِهِ مِن المُسْتَحيلاتِ العَقليَّة .\r\nو ثانياً : خود حضرت عالى در مباحث اعجاز أنبياء در تفسير « الميزان » فرموده‌ايد كه : اعجاز ، امر مخالف طبيعت و قانون مادّه نيست ، و سُنَن و عِلَل و معلولات را باطل نمىكند ؛ بلكه اعجاز موجبات تسريع تأثير علل در پيدايش معلولات مىگردد .\r\nمثلًا عصاى حضرت موسى علَى نبيِّنا و آله و عليه السّلام براى آنكه زنده گردد و اژدها شود ، روى سلسلهء مراتب علل طبيعيّه بايد چندين هزار سال بگذرد ، ولى در اثر إعجاز اين سلسلهء علل بمجرّد ارادهء خدا يا رسول خدا فوراً كار خود را مىكنند ، و معلول و نتيجه در خارج تحقّق مىيابد ؛ ولى در طىّ الارض چنين تصويرى نمىشود كه موجودات بتوانند وضع اوّليّهء خود را با شخص سير كننده نگاهدارند .\r\nعلّامه ( بعد از مدّت مديدى كه سر خود را پائين انداخته و به حال تفكّر بودند پاسخ دادند كه ) : طىّ الارض از خوارق عادات است .\r\nتلميذ : خرق عادت در طىّ الارض مسلّم است و صحيح ؛ ولى اشكال در استحالهء عقليّه است .\r\nمانند عبور انسان با بدن مادّى و جسم طبيعىّ ، از ديوار و يا از سقف اطاق بدون پارگى و شكاف ديوار و سقف ، و عدم تحقّق خرق و التيام با اينكه بزرگان از اهل معرفت مىگويند : اشكالى ندارد و واقع مىشود .\r\nعلّامه در جواب فرمودند : بلى اشكال ندارد ، و شاهد آنكه در مجلسى براى آنكه نشان دهند كه أجانين از در بسته وارد مىشوند و اشيائى را كه بخواهند ببرند مىبرند ، درِ صندوقى را كه در آن ، بقچهء رخت و لباس بود مقفّل\r\n\r\n","description":"","footnote":"","page_name":" 375 ","page_number":399},
  {"content":"\r\n\r\nكردند و علاوه يك مرد چاق و قوىّ الهيكلى هم روى صندوق نشست .\r\nدر عين حال فوراً ديدند بقچه‌هاى لباس در بيرون صندوق است ، و چون در صندوق را باز كردند ديدند صندوق خالى است ؛ و معلوم شد در آنِ واحد ، اجانين بقچه‌ها را بيرون آورده‌اند . و اين قضيّه چشم‌بندى نبوده است .\r\nتلميذ : بالاخره جواب حلّى داده نشد ؛ و مسأله با تمام اشكالات در موطن خود باقيست .\r\nعلّامه : خرق عادت است .\r\nتلميذ : آيا بو علىّ سينا در مسألهء طىّ الارض تحقيقى نموده است ؟ و تحليلى به عمل آورده است ؟ چون ابن سينا از حكمائيست كه دنبال علل مادّى مسائل بسيار مىگردد ، و خوب تحقيق مىكند .\r\nعلّامه : جائى نديدم كه بو علىّ بحثى در طىّ الارض كرده باشد ، ولى بو علىّ خارق عادات را قبول دارد ، و معجزات أنبياء را تصديق دارد .\r\nو در مسألهء تخت بلقيس در آيهء 40 از سورهء 27 : النّمل مىفرمايد :\r\n قالَ الَّذِي عِنْدَهُ عِلْمٌ مِنَ الْكِتابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ فَلَمَّا رَآهُ مُسْتَقِرًّا عِنْدَهُ قالَ هذا مِنْ فَضْلِ رَبِّي .  « 1 »\r\nدر اينجا مراد از ارتداد طَرف ، چشم برهم زدن نيست ، بلكه هزار مرتبه زودتر از آنست ؛ چون معناى طرف ، پلك چشم نيست ، و علاوه بايد بفرمايد : فَلَمّا لَمْ يَرْتَدَّ إلَيْهِ طَرْفُهُ رَءَاهُ مُسْتَقِرًّا عِنْدَهُ .\r\n\r\n\r\n","description":"","footnote":"\r\n( 1 ) « و كسى كه در نزد او علمى از كتاب بود گفت : من تخت بلقيس را در اينجا مىآورم قبل از آنكه نگاهت برگردد ؛ و چون سليمان تخت را در نزد خود مستقرّ ديد گفت : اين از فضل خداى من است . »\r\n","page_name":" 376 ","page_number":400},
  {"content":"\r\n\r\nبلكه طرف به معناى نگاه كردن با گوشهء چشم است ؛ و مراد اينست كه : قبل از آنكه نگاهت برگردد ؛ يعنى شعاع بَصَرت كه از چشم خارج مىشود و به اشياء مىافتد ، و بواسطهء قاعدهء انعكاس و شكستگى نور بر مىگردد و از آن اشياء به چشم مىخورد و بدينجهت إبصار متحقّق مىگردد .\r\nيعنى قبل از اينكه چيزى را كه مىخواهى ببينى ، ببينى ! يعنى در مدّتى سريع‌تر از سرعت نور كه پنجاه هزار فرسخ در يك ثانيه است ، من تخت بلقيس را مىآورم .\r\nو بنابراين قرآن نمىگويد : تخت را آورد ، بلكه مىفرمايد : چون سليمان تخت را در نزد خود ديد ؛ يعنى پس از اين مكالمه و گفتگو با كسى كه داراى علمى از كتاب بود ، ناگهان تخت را مستقرّ در نزد خود يافت . و اين قسم آوردن ، به طىّ الارض بوده است .\r\n\r\nأقسام طىّ الارض از جهت كمال و عدم كمال و حقيقت آن\r\nتلميذ : آيا طىّ الارض عبارت است از اعدام جسم و بدن در مكان اوّل ، و احضار و ايجادش در مكان مقصود ؟ آيا طىّ الارض اين نيست ؟ بطوريكه صاحب طىّ الارض با ارادهء الهيّه و ملكوتيّه‌اى كه به او إفاضه شده است ، در آنِ واحد خود را در محلّ منظور احضار و ايجاد كند ؟\r\nعلّامه : گويا همينطور باشد .\r\nتلميذ : گويا اينطور است ، يا واقعاً چنين است ؟\r\nعلّامه : واقعاً اينطور است .\r\nتلميذ : بنابراين ، چند مسأله مطرح مىگردد :\r\n1 - بايد طىّ الارض اختصاص به نفوس قدسيّهء الهيّه داشته باشد ؛ و تا افراد به معرفت نفس كه ملازم معرف ربّ باشد ، نرسيده باشند و تصرّف در موادّ كائنات ننمايند ، نتوانند طىّ الارض كنند .\r\nپس بنابراين طىّ الارضى كه از افراد غير كامل أحياناً نقل شده است چه\r\n\r\n","description":"","footnote":"","page_name":" 377 ","page_number":401},
  {"content":"\r\n\r\nمحملى دارد ؟\r\nعلّامه : از افراد غير كامل نقل نشده است ؛ و حتماً مباشرين آن از وارستگان و واصلانند . « 1 »\r\nتلميذ : 2 - چه بسا ديده شده است - چنانچه در روايات آمده است و شواهد تاريخى نيز حاكيست - بعضى از وارستگان و واصلان ، ديگران را نيز با معيّت خود به طرف مقصود با طىّ الارض برده‌اند .\r\nدر اين صورت بايد گفت كه : نفس ملكوتى و خلّاقهء آنان ، قادر بر ايجاد اجسامى غير از خود نيز در محلّ منظور مىباشند .\r\nعلّامه : همينطور است .\r\nتلميذ : 3 - افرادى كه طىّ الارض آنها قدرى طول مىكشد مثلًا پنج دقيقه يا ده دقيقه يا بيشتر مىباشد ، چگونه طىّ الارض آنها انجام مىگيرد ؟\r\nعلّامه : چون كاملًا بمقام كمال نرسيده‌اند ، طىّ الارض آنها ناقص است ؛ و براى خلّاقيّت ابدان در محلّ منظور ، احتياج به صرف وقت و إعمال قوّهء بيشترى دارند ؛ مانند طىّ الارض أجانين كه معمولًا طول مىكشد ، و راجع به آوردن تخت بلقيس در قرآن كريم وارد است :\r\n قالَ عِفْرِيتٌ مِنَ الْجِنِّ أَنَا آتِيكَ بِهِ قَبْلَ أَنْ تَقُومَ مِنْ مَقامِكَ .  « 2 »\r\n\r\n\r\n","description":"","footnote":"\r\n( 1 ) ممكنست - همانطور كه خود علّامه فرموده‌اند - طىّ الارض افراد غير كامل در اثر تبعيّت از افراد كامل باشد . بدين طريق كه هر وقت بخواهند طىّ الارض كنند ، بر حسب اذن و اجازه از شخص صاحب كمالى كه به آنها داده شده است ، در همان لحظه آن شخص بزرگ حضور يابد و آنانرا با خود ببرد ، يا بدون حضور او بلكه بمجرّد اراده ، او آنانرا بمحلّ مقصود برساند .\r\n( 2 ) صدر آيهء 39 ، از سورهء 27 : النّمل : « گفت عفريتى از جنّ بسليمان كه : من تخت بلقيس را در همين جلسه‌اى كه اينجا نشسته‌اى قبل از آنكه برخيزى براى تو مىآورم ! »\r\n","page_name":" 378 ","page_number":402},
  {"content":"\r\n\r\nو اين البتّه مستلزم زمانى است ؛ گرچه قليل باشد .\r\nتلميذ : براى طىّ الارض ، بنابراين فرضيّه ، ديگرچه نيازى بالتزام ترتيب سلسلهء عِلَل و معلولات طبيعى مانند اعجاز انبياء و خوارق عادات است ؟\r\nبلكه مىتوان گفت : با يك ارادهء الهيّهء كُنْ ، يَكونُ مىگردد ( بدون پيمودن ذرّات جسم با حركت جوهرى سريع ، سلسلهء مراتب لازمهء خود را ) و جسم اوّل در آن زمان و در آن مكان و با آن مشخّصات ، جسم ثانى مىگردد در زمان ديگر و مكان ديگر و مشخّصات ديگر ؛ و همينطور در داستان معجزات و خوارق عادات .\r\nعلّامه : بلى ، اينطور مىشود گفت * * *\r\n\r\nدر معنى : لِيُهْنِئَنَّكُمُ الاسْمُ :  وَ إِنَّ مِنْ شِيعَتِهِ لَإِبْراهِيمَ \r\nتلميذ : در ج 12 ، ص 29 ، از « بحار الانوار » طبع حروفى ، از « تفسير علىّ ابن إبراهيم » با إسناد خود از حضرت أبى جعفر عليه السّلام روايت مىكند كه فرموده‌اند :\r\nلِيُهْنِئَنَّكُمُ الاسْمُ ! قُلْتُ : مَا هُوَ جُعِلْتُ فِدَاكَ ؟ قَالَ : قَوْلُهُ :  وَ إِنَّ مِنْ شِيعَتِهِ لَإِبْراهِيمَ  ، وَ قَوْلُهُ :  فَاسْتَغاثَهُ الَّذِي مِنْ شِيعَتِهِ عَلَى الَّذِي مِنْ عَدُوِّهِ  ؛ فَلْيُهْنِئَنَّكُمُ الاسْمُ . « 1 »\r\nمعنى اين روايت چيست ؟ زيرا كه مراد از شِيعَتِهِ در آيهء اوّل ، شيعهء نوح و\r\n\r\n\r\n","description":"","footnote":"\r\n( 1 ) « اين اسم بايد براى شما موجب خير و مباركى گردد ! عرض كردم : كدام اسم فدايت شوم ؟ فرمود : گفتار خدا : و بدرستيكه از شيعيان نوح ، حضرت إبراهيم است ، و نيز گفتار خدا : پس به فرياد خواهى برخاست آن كسى كه از شيعيان موسى بود ، بر آن كسى كه از دشمنان او بود ؛ پس اين اسم بايد موجب سعادت و بركت شما گردد . »\r\n","page_name":" 379 ","page_number":403},
  {"content":"\r\n\r\nمراد از شِيعَتِهِ در آيهء دوّم ، شيعهء حضرت موسى علَى نبيِّنا و آله و عَليهِما السَّلام است .\r\nعلّامه : ظاهراً مراد اينست كه : چون لفظ شيعه در قرآن كريم استعمال شده است و نسبت تشيّع را به شيعهء نوح و موسى داده است ؛ بنابراين ، اين اسم ، اسم مباركى است كه شما شيعيان نيز خود را شيعه مىناميد .\r\nبنابراين فقط از نقطهء نظر شباهت اسمى كه شما شيعيان علىّ بن أبى طالب و شيعيان آن دو پيامبر داريد ، و مبارك بودن اين لقب ، اميد كرامت و فلاح و فوز براى شماست ؛ و اين از نقطهء نظر تشريف است * * *\r\n\r\nراجع به گفتار شيخ حرّ عاملى به اينكه علم پيغمبر از انبياء سابقين است\r\nتلميذ : شيخ حرّ عاملى در مقدّمهء كتاب « إثبات الهُداة » ص 23 سطر 4 گويد : وَ أيْضًا فَإنَّهُ قَدْ تَواتَرَ أنَّ عِلْمَ النَّبىِّ صَلَّى اللَهُ عَلَيْهِ وَ ءَالِهِ وَ سَلَّمَ أوْ بَعْضَهُ أوْ أكْثَرَهُ ، وَصَلَ إلَيْهِ مِنَ الانْبيآءِ وَ الاوْصيآءِ السّابِقينَ .\r\n« و أيضاً پس به تحقيق كه بطور تواتر ثابت شده است كه علم رسول الله صلّى الله عليه و آله و سلّم ، يا مقدارى از علمش و يا بيشتر از علمش ، از پيغمبران سابق و يا از اوصياى آنها به آنحضرت رسيده است . »\r\nآيا اين گفتار وجهى دارد ؟ چون رسول خدا در ظاهر با هيچيك از انبياء و اوصياء سابقين بواسطهء پرسش و گفتگو از آنها و ملاقات و برخورد آنها ، استفاده‌اى ننموده است .\r\nعلّامه : ظاهراً وجهى ندارد ؛ بعلّت عدم ملاقات رسول خدا با آنها . آرى ، در عالم باطن ، اين معنى متصوّر است كه بعضى از علوم خود را از سابقين بواسطهء پرسش و گفتگوى از آنها اخذ نموده باشد .\r\nو شاهد بر اين معنى آيهء 45 ، از سورهء 43 : الزّخرف است :\r\n وَ سْئَلْ مَنْ أَرْسَلْنا مِنْ قَبْلِكَ مِنْ رُسُلِنا أَ جَعَلْنا مِنْ دُونِ الرَّحْمنِ \r\n\r\n","description":"","footnote":"","page_name":" 380 ","page_number":404},
  {"content":"\r\n\r\n آلِهَةً يُعْبَدُونَ .  « 1 »\r\nاز اين آيه استفاده مىشود كه راه مكالمه و مسألهء رسول الله با انبياء عليهم السّلام در عالم ملكوت باز بوده است * * *\r\n\r\nعموميّت دعوت انبياى أولوا العزم براى تمام جهان\r\nتلميذ : راجع به عموميّت دعوت حضرت رسول اكرم محمّد بن عبد الله صلّى الله عليه و آله و سلّم نسبت به تمام أفراد تا روز قيامت ، آياتى در قرآن مجيد وارد است ؛ مانند :\r\n وَ ما أَرْسَلْناكَ إِلَّا كَافَّةً لِلنَّاسِ بَشِيراً وَ نَذِيراً وَ لكِنَّ أَكْثَرَ النَّاسِ لا يَعْلَمُونَ .  « 2 »\r\nو مانند :  وَ ما أَرْسَلْناكَ إِلَّا رَحْمَةً لِلْعالَمِينَ  . « 3 »\r\nو مانند :  يا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعاً الَّذِي لَهُ مُلْكُ السَّماواتِ وَ الْأَرْضِ لا إِلهَ إِلَّا هُوَ يُحيِي وَ يُمِيتُ فَآمِنُوا بِاللَّهِ وَ رَسُولِهِ النَّبِيِّ الْأُمِّيِّ الَّذِي يُؤْمِنُ بِاللَّهِ وَ كَلِماتِهِ وَ اتَّبِعُوهُ لَعَلَّكُمْ تَهْتَدُونَ .  « 4 »\r\n\r\n\r\n","description":"","footnote":"\r\n( 1 ) « اى پيغمبر ! بپرس از رسولانى كه ما آنها را قبل از تو فرستاديم كه آيا ما غير از پروردگار رحمن ، خدايانى را معيّن كرده‌ايم كه آن خدايان مورد پرستش واقع شوند ؟ »\r\n( 2 ) آيهء 28 ، از سورهء 34 : سَبأ : « و اى پيغمبر ، ما نفرستاديم تو را مگر براى تمام افراد مردم براى آنكه بشارت دهنده و ترساننده باشى ، و ليكن اكثر مردم نمىدانند . »\r\n( 3 ) آيهء 107 ، از سورهء 21 : الانبيآء : « و ما نفرستاديم تو را مگر به جهت رحمت براى تمام جهان‌ها . »\r\n( 4 ) آيهء 158 ، از سورهء 7 : الاعراف : « اى مردم ! بدرستيكه من رسول خدا هستم بسوى همگى شما ، آن خدائى كه پادشاهى آسمانها و زمين از اوست . معبودى جز او نيست ، زنده مىكند و مىميراند ، پس ايمان بياوريد به خدا و فرستاده‌اش كه پيغمبر امّىّ است ؛ آن پيامبريكه به خدا و كلمات خدا ايمان مىآورد ! و از او پيروى كنيد ، اميد است كه هدايت يابيد ! »\r\n","page_name":" 381 ","page_number":405},
  {"content":"\r\n\r\nو مانند :  فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً  . « 1 »\r\nو همچنين از روش رسول الله صلّى الله عليه و آله و سلّم و دعوت تمام افراد بشر را بدين اسلام ، و نوشتن نامه براى مَلِك روم و ايران و حَبشه و سائر نقاط از هر طائفه و ملّت ، وضوح اين معنى كالشَّمسِ فى رابعةِ النَّهار است .\r\nالبتّه در قبال اين آيات ، آياتى ديگر هم هست كه موهِم اختصاص دعوت باشد ؛ مانند :\r\n هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ .  « 2 »\r\nو مانند :  وَ لِكُلِّ أُمَّةٍ رَسُولٌ فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ وَ هُمْ لا يُظْلَمُونَ .  « 3 »\r\nو مانند :  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ لِيُبَيِّنَ لَهُمْ فَيُضِلُّ اللَّهُ مَنْ يَشاءُ وَ يَهْدِي مَنْ يَشاءُ وَ هُوَ الْعَزِيزُ الْحَكِيمُ .  « 4 »\r\nو ليكن با نصوصيّت عموميّت دعوت رسول الله از آيات فوق ، إيهام اين آيات به اختصاص دعوت ، مردود است .\r\n\r\n\r\n","description":"","footnote":"\r\n( 1 ) آيهء 41 ، از سورهء 4 : النّسآء : « پس چگونه است در وقتى كه ما از هر امّتى گواهى مىآوريم ، و اى پيغمبر ! تو را گواه بر آن گواهان قرار مىدهيم . »\r\n( 2 ) صدر آيهء 2 ، از سورهء 62 : الجمعة : « اوست خدائى كه در ميان امّى ها ، فرستاده‌اى از خود آنها فرستاد تا آيات خدا را بر آنها تلاوت كند . »\r\n( 3 ) آيهء 47 ، از سورهء 10 : يونس : « و از براى هر طائفه‌اى رسولى است ، چون رسول آنها بيايد ، در بين آنها به عدل حكم مىشود و آنها مورد ظلم و ستم واقع نخواهند شد . »\r\n( 4 ) آيهء 4 ، از سورهء 14 : إبراهيم : « و هيچ پيغمبرى را نفرستاديم مگر با زبان قوم خودش ، براى آنكه روشن كند براى آنها ، پس خدا گمراه مىكند كسى را كه بخواهد و هدايت مىكند كسى را كه بخواهد ؛ و اوست عزيز و حكيم . »\r\n","page_name":" 382 ","page_number":406},
  {"content":"\r\n\r\n\r\nارسال حضرت موسى بسوى فرعون با آنكه از بنى اسرائيل نبوده است\r\nو امّا راجع به حضرت موسى و عيسى علَى نبيّنا و آلِه و علَيهما السَّلام ، آياتى در قرآن مجيد وارد است كه ظاهر در اختصاص دعوت آنها به بنى إسرائيل است ؛ مانند آيهء 5 ، از سورهء 14 : إبراهيم :\r\n وَ لَقَدْ أَرْسَلْنا مُوسى بِآياتِنا أَنْ أَخْرِجْ قَوْمَكَ مِنَ الظُّلُماتِ إِلَى النُّورِ وَ ذَكِّرْهُمْ بِأَيَّامِ اللَّهِ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ .  « 1 »\r\nو مانند آيهء 5 و 6 ، از سورهء 61 : الصّفّ :   وَ إِذْ قالَ مُوسى لِقَوْمِهِ يا قَوْمِ لِمَ تُؤْذُونَنِي وَ قَدْ تَعْلَمُونَ أَنِّي رَسُولُ اللَّهِ إِلَيْكُمْ فَلَمَّا زاغُوا أَزاغَ اللَّهُ قُلُوبَهُمْ وَ اللَّهُ لا يَهْدِي الْقَوْمَ الْفاسِقِينَ * وَ إِذْ قالَ عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ اللَّهِ إِلَيْكُمْ   الآية . « 2 »\r\nو صريحتر از اين آيه ، گفتار مادرش حضرت مريم است ؛ چنان كه در سورهء 3 : ءَال عمران ، آيات 47 و 48 و صدر 49 ، آمده است :    قالَتْ رَبِّ أَنَّى يَكُونُ لِي وَلَدٌ وَ لَمْ يَمْسَسْنِي بَشَرٌ قالَ كَذلِكِ اللَّهُ يَخْلُقُ ما يَشاءُ إِذا قَضى أَمْراً فَإِنَّما يَقُولُ لَهُ كُنْ فَيَكُونُ * وَ يُعَلِّمُهُ الْكِتابَ وَ الْحِكْمَةَ وَ التَّوْراةَ وَ الْإِنْجِيلَ * وَ رَسُولًا إِلى بَنِي إِسْرائِيلَ .    « 3 »\r\n\r\n\r\n","description":"","footnote":"\r\n( 1 ) « و هر آينه بتحقيق كه ما موسى را با آيات خود فرستاديم كه قوم خود را از تاريكيها به نور بيرون بياور ! و آنان را به ايّام خدا متذكّر ساز ؛ بدرستيكه در اينباره ، آياتيست براى هر شخص شكيبا و شكر گزار . »\r\n( 2 ) « و زمانيكه موسى به قوم خود گفت : اى قوم من ! چرا شما مرا آزار مىكنيد در حالى كه مىدانيد من فرستادهء خدا بسوى شما هستم ؟ ! پس چون آن قوم انحراف پيدا كردند ، خدا دلهايشان را منحرف نمود ؛ و خدا گروه فاسق را هدايت نمىكند . و زمانيكه عيسى بن مريم گفت : اى بنى اسرائيل ! حقّاً كه من فرستادهء خدا به سوى شما هستم تا آخر آيه . »\r\n( 3 ) « مريم گفت : بار پروردگار من ! چگونه من پسرى مىآورم در حالى كه بَشَرى مرا لمس نكرده است ؟ جبرائيل گفت : اينچنين است كارهاى خدا كه هر چه را كه بخواهد مىآفريند ! زمانيكه نسبت به امرى بخواهد وجود دهد ، به او مىگويد : بشو ؛ مىشود . و خدا به آن پسر ، كتاب و حكمت و تورات و إنجيل مىآموزد . و او را بعنوان رسالت بسوى بنى إسرائيل روانه مىسازد . »\r\n","page_name":" 383 ","page_number":407},
  {"content":"\r\n\r\nو ديگر آنكه در آيات قرآنيّه ، خطابات حضرت موسى با بنى إسرائيل است .\r\nو همچنين در شريعت حضرت موسى و عيسى ، حجّ تشريع نشده است ، و در صورتى كه شريعت آنها جهانى بود بايد بدنبال دعوت و شريعت حضرت إبراهيم عليه السّلام كه جهانى است ، و حجّ در آن تشريع شده است ، بوده باشد .\r\nو اگر كسى در شريعت آن دو پيامبر بزرگ مطالعه كند مىيابد كه در عين دعوت به توحيد خداوند سبحانه و تعالَى ، احكام خاصّه‌اى دارند كه هيچ مناسبت با شريعت اسلام و شريعت حضرت إبراهيم ندارد .\r\nعلّامه : در قبال مطالب و بياناتى كه نموديد و همه در موطن خود صحيح است ! آيات و رواياتى داريم ، و نيز از سيره و روش رسول اكرم ظاهر مىشود كه دعوت آن دو پيامبر بزرگ عمومى بوده است .\r\nاز جمله آنكه در قرآن كريم داريم :  اذْهَبا إِلى فِرْعَوْنَ إِنَّهُ طَغى  . « 1 »\r\nحضرت موسى ، فرعون و قبطيان را كه ساكن مصر بودند ، دعوت به شريعت خود نمود ؛ و حال آنكه مسلّماً آنها از بنى إسرائيل نبودند ( كه سبطيان هستند ) بلكه اصولًا قبطيان در صفّ مقابل سبطيان و بنى إسرائيل مىباشند .\r\nو از جمله آنكه رسول اكرم صلّى الله عليه و آله و سلّم آئين يهود و نصارى را كه در بلاد عرب بودند و از اعراب در مكّه و مدينه و حَبَشه و سائر نقاط بودند ،\r\n\r\n\r\n","description":"","footnote":"\r\n( 1 ) آيهء 43 ، از سورهء 20 : طه : « اى موسى و هرون ! برويد بسوى فرعون ؛ چون او طغيان كرده است ! »\r\n","page_name":" 384 ","page_number":408},
  {"content":"\r\n\r\nو مسلّماً از بنى إسرائيل نبودند ؛ آئين رسمى مىشناخت ، و با آنها معاملهء اهل كتاب مىنمود ؛ در صورتى كه اگر شريعت حضرت موسى و عيسى اختصاص به بنى اسرائيل داشت ، بايد تديّن اعراب قبل از اسلام بدين يهود و نصارى غلط باشد ؛ و مورد امضاى رسول الله قرار نگيرد .\r\nو از جمله آنكه رسول أكرم با نصاراى نجران آمادهء مباهله شدند ؛ و اعلان مبارزهء عرفانى نمودند ؛ و نصاراى نجران تماماً عرب بودند .\r\nو امّا آئين حجّ گرچه از سنّت‌هاى حضرت إبراهيم عليه السّلام است ، ولى حضرت إبراهيم آن را فقط براى خصوص اعراب تشريع فرمود ؛ نه براى همهء اقطار و قلمرو نبوّت خود . و براى ساكنين فلسطين تشريع نفرمود ، و گرنه اين سنّت الهيّه را قطعاً حضرت إسحق و يعقوب و پيامبران ديگر از بنى إسرائيل انجام مىدادند . و امّا در بين حضرت إسمعيل و اولادش اين سنّت باقى ماند كه در ناحيهء عرب زمين سكنى داشتند . و ما نه ثبوتاً و نه إثباتاً دليلى براى لزوم تشريع عموميّت حجّ در زمان حضرت إبراهيم نداريم .\r\nو از آن آيات كه استدلال نموديد مىتوان جواب داد كه : فرستاده شدن بسوى بنى إسرائيل غير از اختصاص دعوت به آنانست ؛ و آيهء مباركهء :  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ  بيشتر از اين دلالت ندارد كه هر پيغمبرى كه برانگيخته مىشود ، با زبان قوم خود تكلّم مىكند ؛ و امّا دعوتش اختصاص بقوم خود داشته باشد ، از كجا استفاده مىشود ؟ * * *\r\n\r\nاستناد افعال به حقّ تعالى ، و معنى لِيَعْلَمَ اللَّهُ مَنْ يَنْصُرُهُ وَ رُسُلَهُ بِالْغَيْبِ\r\nتلميذ : آياتى در قرآن كريم داريم كه استناد أفعال را بذات مقدّس حضرت احديّت مىدهد . بعضى از اين آيات بسيار عجيب است ؛ مانند آية\r\n\r\n","description":"","footnote":"","page_name":" 385 ","page_number":409},
  {"content":"\r\n\r\n115 ، از سورهء 4 : النّسآء :  وَ مَنْ يُشاقِقِ الرَّسُولَ مِنْ بَعْدِ ما تَبَيَّنَ لَهُ الْهُدى وَ يَتَّبِعْ غَيْرَ سَبِيلِ الْمُؤْمِنِينَ نُوَلِّهِ ما تَوَلَّى وَ نُصْلِهِ جَهَنَّمَ وَ ساءَتْ مَصِيراً .  « 1 »\r\nدر اين آيهء كريمه ، ذات مقدّس حقّ ، بازگشت كسانى را كه با رسول خدا مخاصمه مىكنند و از راه مؤمنين پيروى نمىكنند به خود نسبت داده است ؛ و مىفرمايد : آن بازگشتى را كه او نموده است ، ما او را برگردانيديم ؛ و نفس بازگشت او مستند به بازگردانيدن ما بوده است .\r\nو نيز در آيهء كريمهء 144 ، از سورهء 4 : النّسآء ، مىفرمايد :\r\n يا أَيُّهَا الَّذِينَ آمَنُوا لا تَتَّخِذُوا الْكافِرِينَ أَوْلِياءَ مِنْ دُونِ الْمُؤْمِنِينَ أَ تُرِيدُونَ أَنْ تَجْعَلُوا لِلَّهِ عَلَيْكُمْ سُلْطاناً مُبِيناً .  « 2 »\r\nو راستى هر وقت اين ناچيز ، متذكّر مفاد اين آيهء شريفه مىشوم ، شگفتم زياد مىگردد ؛ كه تا چه اندازه معناى رشيق و محتواى لطيف و بُعد معنى و گستردگى مفاد را دارد ؟\r\nچگونه خداوند سبحانه و تعالَى مؤمنين را نهى فرموده است از اينكه با كفّار طرح مودّت و آشنائى بريزند ؟ و بالاخره آنان را سرپرست و صاحب اختيار خود قرار دهند و مؤمنين را رها كنند ؟ و سپس آن قدرت و سلطنتى كه كفّار بدين دسته از مردم پيدا مىكنند ، در اثر اين عمل ناشايسته ؛ آن را قدرت و سلطنت و\r\n\r\n\r\n","description":"","footnote":"\r\n( 1 ) « و كسى كه با رسول خدا شقاق و جدائى كند پس از آنكه راه هدايت بر او روشن شد - و پيروى از غير راه مؤمنين نمايد ، ما بازگشت ميدهيم او را به همان چيزى كه خود او بازگشت نموده است ، و در جهنّم مىسوزانيم ؛ و بد بازگشتى است . »\r\n( 2 ) « اى كسانى كه ايمان آورده ايد ! كافران را سرپرست و قيّم خود مگيريد ؛ كه مؤمنين را رها كنيد ! آيا شما مىخواهيد كه از براى خدا عليه خود ، قدرت و سلطنت آشكارى قرار دهيد ؟ ! »\r\n","page_name":" 386 ","page_number":410},
  {"content":"\r\n\r\nقهّاريّتى از براى خدا عليه آنان بشمار مىآورد .\r\nيعنى غلبه و سلطنت كفّار بر مسلمانان ، غلبهء الهى بر آنانست ؛ پس شما اى مسلمانان ! چنين نكنيد تا خدا چنان نكند . و در اينجا نفس قدرت و سلطنت كفّار را نفس قدرت و سلطنت خدا نسبت به مسلمانان قرار داده است .\r\nعلّامه : منطق قرآن دربارهء توحيد افعالى و استناد جميع أفعال به حضرت حقّ متعال بسيار عالى است . در سورهء 18 : الكهف ، آيهء 12 مىفرمايد :  ثُمَّ بَعَثْناهُمْ لِنَعْلَمَ أَيُّ الْحِزْبَيْنِ أَحْصى لِما لَبِثُوا أَمَداً .  « 1 »\r\nزيرا كه معلوم است مراد از علم در اينجا علم فعلى است ، و آن عبارت است از وجود اشياء و ظهور آنها با وجود خاصّ خود در نزد حضرت پروردگار متعال . و اين قسم استعمال از علم كه مراد نفس افعال موجودات باشد در قرآن مجيد بسيار آمده است ؛ چون آيهء شريفهء :  لِيَعْلَمَ اللَّهُ مَنْ يَنْصُرُهُ وَ رُسُلَهُ بِالْغَيْبِ  ، « 2 » و آيهء :  لِيَعْلَمَ أَنْ قَدْ أَبْلَغُوا رِسالاتِ رَبِّهِمْ  . « 3 »\r\nو اين علم را در اينجا بعضى معنى خوبى كرده‌اند و گفته‌اند كه : معنيش اينست : « لِيُظْهِرَ مَعْلومَنا عَلَى ما عَلَّمْناهُ . » « 4 »\r\nو همچنين آيهء :   وَ لا تَقُولَنَّ لِشَيْءٍ إِنِّي فاعِلٌ ذلِكَ غَداً * إِلَّا  \r\n\r\n\r\n","description":"","footnote":"\r\n( 1 ) « و سپس ما اصحاب كهف را برانگيختيم تا بدانيم كدام يك از دو گروه ، زمان درنگ آنها را بهتر بشمارش شمرده‌اند . »\r\n( 2 ) قسمتى از آيهء 25 ، از سورهء 57 : الحديد : « براى آنكه خدا بداند كسى را كه او را و رسولان او را بغيب يارى مىكند . »\r\n( 3 ) صدر آيهء 28 ، از سورهء 72 : الجنّ : « براى آنكه خدا بداند كه آن رسولان ، رسالات پروردگارشان را ابلاغ كردند . »\r\n( 4 ) « براى آنكه آنچه را كه بما تعليم كرده است ظهور دهد . »\r\n","page_name":" 387 ","page_number":411},
  {"content":"\r\n\r\n أَنْ يَشاءَ اللَّهُ *  « 1 » دلالت دارد بر آنكه نفس فعلى كه انسان بجاى مىآورد ، مورد مشيّت و ارادهء الهى است .\r\nو مانند آيهء :  وَ لَوْ جَعَلْناهُ مَلَكاً لَجَعَلْناهُ رَجُلًا وَ لَلَبَسْنا عَلَيْهِمْ ما يَلْبِسُونَ .  « 2 »\r\n\r\nتمام افعال منوط به اذن و مشيّت حضرت حقّ متعال است\r\nو بطور كلّى آنچه قرآن مجيد بما تعليم مىدهد اينست كه : آنچه در عالم وجود است چه ذات و چه فعل و اثَر ، همه مملوك خداست ؛ وَحْدَهُ لَا شَرِيكَ لَهُ ، و از براى خداست آنچه را كه بخواهد در اين مماليك خود انجام دهد .\r\nو از براى غير خدا به هيچ وجه اختيارى و قدرتى نيست ، مگر به همان مقدارى كه خداوند به او تمليك نموده و او را بر آن ، قدرت داده است . و خداوند مالك مطلق است نسبت بهمهء موجودات ، و نسبت به انسان و نسبت به مملوكات انسان .\r\nو آيات قرآن كه دلالت بر اين حقيقت مىكند جدّاً بسيار است .\r\nآنچه در عالم تكوين مشاهده مىشود از موجوداتيكه داراى فعل و يا اثرى هستند ( همان‌هائى را كه ما آنها را عِلل و اسباب مىدانيم ) در سببيّت خود استقلال ندارند ، و از فعل و تأثير خداوند متعال بى نياز نيستند . اين موجودات نه مىتوانند كارى انجام دهند و نه مىتوانند أثرى داشته باشند ، مگر آنچه را كه خدا بخواهد بجاى آرد يا اثرى گذارد . يعنى خداوند قدرت فعل و اثر را به آن ميدهد ؛ و ارادهء خلاف آن را نمىكند تا بالنّتيجه قدرت از آن موجود سلب گردد .\r\n\r\n\r\n","description":"","footnote":"\r\n( 1 ) آيهء 23 ، و صدر آيهء 24 ، از سورهء 18 : الكهف : « و البتّه اى پيغمبر ! نگو كه : من حتماً كارى را فردا انجام مىدهم ؛ مگر آنكه خداوند بخواهد . »\r\n( 2 ) آيهء 9 ، از سورهء 6 : الانعام : « و اگر ارادهء ما بر آن قرار گيرد كه فرشته‌اى را پيغمبر كنيم ، هر آينه او را مردى قرار مىدهيم و هر آينه بر اين مردم مشتبه مىسازيم آنچه را كه خود آنها بر خودشان مشتبه مىسازند . »\r\n","page_name":" 388 ","page_number":412},
  {"content":"\r\n\r\nو بعبارت ديگر : تمام سلسله علل و اسبابى كه در عالم تكوين هستند ، از نزد خود و به اقتضاى ذات خود داراى اثرى نيستند ؛ بلكه بواسطهء قدرت دادن خدا بر فعل و اثرى كه دارند ، انجام مىگيرد ؛ و خداوند إرادهء خلاف آن را نمىكند .\r\nو به تعبير ديگر : خداوند راه وصول به آن معلول و اثر را آسان مىكند و اذن مىدهد ؛ اذن خدا همان قدرت دادن خدا و رفع مانع نمودن است .\r\nآيات و روايات بطور استفاضه و تواتر وارد است بر اينكه عمل هر عاملى بستگى به اذن خدا دارد ؛ و هيچ كارى از هيچ كاردارى سر نمىزند ، مگر آنكه اذن خدا در آنست . « 1 »\r\nخداوند مىفرمايد :  ما أَصابَ مِنْ مُصِيبَةٍ إِلَّا بِإِذْنِ اللَّهِ .  « 2 »\r\n وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ .  « 3 »\r\n\r\n\r\n","description":"","footnote":"\r\n( 1 ) راجع به وجوب امتثال امر خدا به جهت خدا و امر خدا ، نه به جهت چيز ديگر ؛ در تفسير « الميزان » ج 8 ، ص 34 چند جملهء كوتاه و مستدلّ فرموده‌اند كه حاوى يك كتاب حكمت است ؛ مىفرمايد : فقَولُه الحقُّ ؛ و الواجبُ فى امتثالِ أمرِه أنْ يُمتثلَ لانّهُ أمرُه ، لا لانّهُ مشتمِلٌ علَى مصلحَةٍ أو جَهةٍ مِن جهاتِ الخَيرِ و النّفعِ حتَّى يُعزَل عَن رُبوبيّته و مَولَويّته ، و يعودَ زِمامُ الامرِ و التّأثيرِ إلَى المصالحِ و الجهاتِ ، و هى الَّتى تَنتهى إلَى خَلقِه و جعلِه كَسآئِرِ الاشيآءِ مِن غيرِ فرقٍ .\r\n« گفتار او حقّ است ؛ و لازم است در امتثال و اطاعت امرش اينكه : بجا آورده شود چون امر اوست ، نه به جهت آنكه آن كار مشتمل است بر مصلحتى يا بر جهتى از جهات خير و منفعت ، تا بالنّتيجه خداوند را از ربوبيّت و مولويّتش معزول كرده و زمام امر و تأثير را بدست مصالح و جهات سپُرَد ؛ مصالح و جهاتى كه بالاخره منتهى به خلق خدا مىشود و خدا را مانند بقيّهء اشياء بدون هيچ تفاوت قرار مىدهد . »\r\n( 2 ) صدر آيهء 11 ، از سورهء 64 : التّغابن : « هيچ چيزى بشما اصابه نمىكند و نمىرسد مگر به اذن خدا . »\r\n( 3 ) صدر آيهء 58 ، از سورهء 7 : الاعراف : « و شهر پاك و پاكيزه ، گياهش به اذن خدا مىرويد . »\r\n","page_name":" 389 ","page_number":413},
  {"content":"\r\n\r\n وَ ما كانَ لِنَفْسٍ أَنْ تَمُوتَ إِلَّا بِإِذْنِ اللَّهِ .  « 1 »\r\n ما قَطَعْتُمْ مِنْ لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْنِ اللَّهِ .  « 2 »\r\n وَ ما أَرْسَلْنا مِنْ رَسُولٍ إِلَّا لِيُطاعَ بِإِذْنِ اللَّهِ .  « 3 »\r\nبنابراين بر عهدهء هر كس كه معرفت بخداى خود داشته باشد اينست كه خود را در فعل صادر از خود ، مستقلّ نبيند ؛ و مستغنى از خدا نداند ، بلكه خود را مالك فعل بتمليك الهى بداند ؛ و قادر بر انجام آن با قدرت حقّ ببيند .\r\nخداوند مىفرمايد :  أَنَّ الْقُوَّةَ لِلَّهِ جَمِيعاً  . « 4 »\r\nهر مؤمنى ، چون مىخواهد دست بكارى زند بايد با توكّل و اعتماد به خدا اقدام كند ، و بر او متّكى باشد :\r\n فَإِذا عَزَمْتَ فَتَوَكَّلْ عَلَى اللَّهِ .  « 5 »\r\nو چون مىخواهد وعده‌اى دهد ، يا خبرى از آينده دهد كه چنين مىكنم ، آن را مقيّد به اذن و مشيّت خدا كند .\r\n\r\n\r\n","description":"","footnote":"\r\n( 1 ) صدر آيهء 145 ، از سورهء 3 : ءَال عمران : « و چنين حقّى براى هيچ نفسى نيست كه بتواند بميرد مگر با اذن خدا . »\r\n( 2 ) صدر آيهء 5 ، از سورهء 59 : الحشر : « هر درخت نهال خرمائى را كه بريديد يا همانطور بر ريشهء آن گذارديد كه بوده باشد پس به اذن خدا بود . »\r\n( 3 ) صدر آيهء 64 ، از سورهء 4 : النّسآء : « و ما هيچ پيامبرى را نفرستاديم مگر آنكه با اذن خدا مورد اطاعت مردم قرار گيرد . »\r\n( 4 ) قسمتى از آيهء 165 ، از سورهء 2 : البقرة : « و تمام مراتب و درجات قوّت انحصار به خدا دارد . »\r\n( 5 ) قسمتى از آيهء 159 ، از سورهء 3 : ءَال عمران : « پس اى پيغمبر ! زمانى كه ارادهء انجام كارى را داشتى ، بر خدا توكّل كن ! »\r\n","page_name":" 390 ","page_number":414},
  {"content":"\r\n\r\n\r\nخداوند افعال را به مردم نسبت ميدهد ليكن استقلال آن را انكار مىكند\r\nآرى ، با آنكه عمل انسان مسلّماً براى انسان است ، و خداوند در بسيارى از مواضع قرآن ، أفعال را به پيغمبر و به افراد مردم نسبت مىدهد ، و مىگويد :\r\n فَقُلْ لِي عَمَلِي وَ لَكُمْ عَمَلُكُمْ .  « 1 »\r\nو يا آنكه مىفرمايد :  لَنا أَعْمالُنا وَ لَكُمْ أَعْمالُكُمْ .  « 2 »  * \r\nليكن در عين حال ، استقلال نسبت را به انسان انكار مىكند ، و مستغنى بودن از اذن و مشيّت خدا را باطل مىشمرد .\r\nو از آنچه گفته شد استفاده مىشود كه در آيهء :   وَ لا تَقُولَنَّ لِشَيْءٍ إِنِّي فاعِلٌ ذلِكَ غَداً * إِلَّا أَنْ يَشاءَ اللَّهُ   استثناء مفرّغ است ، و تقدير مستثنَى منه تمام احوال و يا تمام زمان‌ها مىباشد ، و يك باء ملابسه را بايد در جملهء مستثنى در تقدير بگيريم ؛ و معنى چنين مىشود :\r\n « وَ لا تَقُولَنَّ لِشَيْءٍ  :  إِنِّي فاعِلٌ ذلِكَ غَداً  ، فى زَمانٍ مِنَ الازْمِنَةِ أوْ فى حالٍ مِنَ الاحْوالِ إلّا أنْ يُلابِسَ قَوْلَكَ بِأنْ تَقولَ : إنْ شآءَ اللَهُ . »\r\nيعنى : « البتّه چون بخواهى كارى را فردا انجام دهى ، نگو : من فردا انجام مىدهم ؛ در هيچ حالى از حالات و هيچ زمانى از زمان ها ، مگر در حالى كه يا در زمانيكه گفتارت همراه و مُلابس گفتار ديگرت باشد كه : اگر خدا بخواهد و اراده كند . »\r\n\r\n\r\n","description":"","footnote":"\r\n( 1 ) قسمتى از آيهء 41 ، از سورهء 10 : يونس : « پس اى پيغمبر ! بگو : براى من است كردار من ؛ و براى شماست كردار شما . »\r\n( 2 ) قسمتى از آيهء 15 ، از سورهء 42 : الشّورى : « از براى ماست اعمال ما ؛ و براى شماست اعمال شما . »\r\n","page_name":" 391 ","page_number":415},
  {"content":"\r\n . \r\n","description":"","footnote":"","page_name":" 392 ","page_number":416},
  {"content":"\r\n\r\n\r\nابحاث تاريخى\r\n\r\n","description":"","footnote":"","page_name":" 393 ","page_number":417},
  {"content":"\r\n . \r\n","description":"","footnote":"","page_name":" 394 ","page_number":418},
  {"content":"\r\n\r\nبسم الله الرّحمن الرّحيم\r\n\r\nوقوع نسخ در قرآن كريم و عدم استحالهء نسخ شرعاً و عقلًا\r\nتلميذ : بعضى معتقدند كه در قرآن كريم نسخ نداريم ؛ يعنى آيات ناسخه و منسوخه نيست ، در حالى كه بعضى از آيات را بروشنى مىبينيم كه نسبت به بعضى از آيات ديگر عنوان نسخ دارند ؛ مثل آيهء شريفهء :  أُولُوا الْأَرْحامِ  ؛ و اصولًا چه اصرار و ابرامى در عدم نسخ بايد داشته باشيم ؟ و آيا عنوان نسخ محذورى دارد ، كه معتقد به عدم نسخ شده اند ؟\r\nعلّامه : بلى بعضىها اعتقاد دارند كه نسخ در قرآن نيست ؛ و ظاهر كلامشان اينست كه آيات ناسخه و منسوخه نيست . ولى بعضى از قسمت‌هاى آيات مثل اينكه قابل انكار نيست كه ناسخ و منسوخ هستند ؛ مثل صدقهء در نجوى كه خيلى روشن است ، دربارهء حكمى است كه به نبىّ أكرم صلّى الله عليه و آله و سلّم رسيده است كه بعد از اين ، هر يك از اصحاب بخواهند با شما بطور نجوى سخنى گويند ، بايد مقدّمةً صدقه‌اى داده باشند ، و اين صدقه را تنها أمير المؤمنين سلام الله عليه بجاى آورده ، و ديگران أصلًا كسى حول و حوش اين مطلب نگشت .\r\n يا أَيُّهَا الَّذِينَ آمَنُوا إِذا ناجَيْتُمُ الرَّسُولَ فَقَدِّمُوا بَيْنَ يَدَيْ نَجْواكُمْ صَدَقَةً ذلِكَ خَيْرٌ لَكُمْ وَ أَطْهَرُ فَإِنْ لَمْ تَجِدُوا فَإِنَّ اللَّهَ غَفُورٌ رَحِيمٌ .  « 1 »\r\n\r\n\r\n","description":"","footnote":"\r\n( 1 ) آيهء 12 ، از سورهء 58 : المجادلة : « اى كسانى كه ايمان آورده‌ايد ، چون بخواهيد با رسول خدا بطور پنهانى سخن گوئيد ، بايد قبل از نجواى خود صدقه‌اى بياوريد ؛ اين براى شما بهتر و پاك كننده‌تر است ! و اگر تمكّن نداشتيد ، خداوند آمرزنده و مهربان است . »\r\n","page_name":" 395 ","page_number":419},
  {"content":"\r\n\r\nو يا راجع به ارث و نزول آيهء  أُولُوا الْأَرْحامِ  ؛ چون در به دو اسلام ، مؤمنان از نقطهء نظر روابط دينى از يكديگر ارث مىبردند ؛ و روى اساس اخوّتى كه رسول الله بين اصحاب قرار داده بودند احكام ارث جارى بود ، تا اينكه آيهء أُولُوا الارْحَامِ چون نازل گشت آن حكم را نسخ نمود ؛ و بنا شد بر اساس قرابت رَحِميّت ، افراد از يكديگر ارث ببرند ، نه از جهت اخوّت دينى .\r\n وَ الَّذِينَ آمَنُوا مِنْ بَعْدُ وَ هاجَرُوا وَ جاهَدُوا مَعَكُمْ فَأُولئِكَ مِنْكُمْ وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ إِنَّ اللَّهَ بِكُلِّ شَيْءٍ عَلِيمٌ .  « 1 »\r\nاين آيه مىرساند كه : آنانى كه ارث مىبرند بايد صاحب رَحِم باشند ؛ و اين آيه ناسخ آن حكم اوّل واقع شد .\r\nو آيهء مباركهء :  ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها أَ لَمْ تَعْلَمْ أَنَّ اللَّهَ عَلى كُلِّ شَيْءٍ قَدِيرٌ  . « 2 » به خوبى دلالت دارد بر وقوع نسخ ، بدون هيچ محذورى . و شايد از آن هم روشن‌تر باشد اين آيه‌اى كه مىگويد : چون آيه‌اى را بجاى آيه‌اى تبديل كنيم ، مىگويند : اين پيغمبر افترا زده است ، و به خدا نسبت دروغ داده است :\r\n وَ إِذا بَدَّلْنا آيَةً مَكانَ آيَةٍ وَ اللَّهُ أَعْلَمُ بِما يُنَزِّلُ قالُوا إِنَّما أَنْتَ مُفْتَرٍ \r\n\r\n\r\n","description":"","footnote":"\r\n( 1 ) آيهء 75 ، از سورهء 8 : الانفال : « و كسانى كه ايمان آوردند بعد از فتح و مهاجرت كردند و مجاهدت نمودند با شما ، پس آنان از شما هستند . و صاحبان رحم ، بعضى از آنان به بعضى ديگر اولويّت دارند در كتاب خدا ؛ بدرستيكه خداوند به هر چيزى داناست . »\r\n( 2 ) آيهء 106 ، از سورهء 2 : البقرة : « ما هر آيه‌اى را كه نسخ كنيم و برداريم و يا به فراموشى اندازيم ، مثل آن را يا بهتر از آن را مىآوريم ؛ آيا اى پيامبر ! نمىدانى تو كه خداوند بر هر چيز تواناست ؟ »\r\n","page_name":" 396 ","page_number":420},
  {"content":"\r\n\r\n  بَلْ أَكْثَرُهُمْ لا يَعْلَمُونَ * قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ لِيُثَبِّتَ الَّذِينَ آمَنُوا وَ هُدىً وَ بُشْرى لِلْمُسْلِمِينَ .   « 1 » در اين آيه به خوبى نشان مىدهد كه آيات نسخ مىشوند ؛ و جاى يكديگر را عوض مىكنند ؛ و تبديل و تبدّل در آن صورت مىگيرد . و معلوم است كه مراد ، آيات قرآن كريم است ؛ و چون معاندين مىگويند : اين تبديل و تغيير از جانب محمّد است نه از جانب خدا ، و او افترا زده است ، در آيهء بعد مىفرمايد : بگو اين آيات را ، چه ناسخ و چه منسوخ ، جبرائيل كه روح القدس است فرو فرستاده است ، تا موجب دلگرمى دلهاى مؤمنان و موجب هدايت و بشارت براى مسلمان باشد .\r\nو مرجع نسخ ، به تحديد زمان و أمَد مدّت حكم منسوخ است . يعنى مدّت حكم سابق دائمى نبوده و تا زمان ورود حكم ناسخ بوده است ، و أبداً اشكال ندارد بلكه حتماً بايد نسخ در شرايع و احكام الهيّه بوده باشد ، زيرا كه چه بسا أحكامى بعنوان دوام تشريع نمىشوند ؛ و مصلحت و ملاك آنها در بُرهه‌اى از زمان است ، و نيز مصلحت نيست كه بعنوان موقّت بيان شود ، يعنى بيان توقيت ، خلاف مصلحت است ؛ در اين صورت حكم را بطور مطلق تشريع مىكنند و پس از استيفاى مصالح و ملاكات مندرجهء تحت آن حكم ، آن حكم را نسخ مىكنند .\r\nپس بازگشت نسخ اينست كه : بواسطهء آيهء ناسخ بيان مىشود كه آيهء\r\n\r\n\r\n","description":"","footnote":"\r\n( 1 ) آيهء 101 و 102 ، از سورهء 16 : النّحل : « و چون ما آيه‌اى را بجاى آيهء ديگر تبديل كنيم - و خدا داناتر است به آنچه نازل مىكند - مىگويند : اى پيغمبر ! تو افترا بسته‌اى و چنين دروغى را به خدا نسبت داده‌اى ! بلكه اكثر آنها نمىدانند . بگو روح القدس قرآن را بحقّ از جانب پروردگارت فرستاده است ، تا موجب ثبات دلهاى مؤمنان گردد و هدايت و بشارت براى مسلمين شود . »\r\n","page_name":" 397 ","page_number":421},
  {"content":"\r\n\r\nمنسوخ در آمد خودش بيشتر حكم ندارد ، و نمىتواند بيشتر از آمد و زمان خودش حكم داشته باشد ؛ و اين مسألهء تناقض و تضادّ نيست ، بلكه بيان حكم است ؛ و حكمها جور به جور است .\r\nو اگر دو حكم در ظاهر هم به صورت تضادّ باشند معلوم است كه تضادّ حقيقى نيست ؛ به اقتضاى مصلحت حكمى آمده است و بعد حكم دگرى آمده است ؛ موطن و مقتضيات عوض شده و حكم نيز تغيير كرده است .\r\nو علّت اينكه بعضى اصرار بر عدم نسخ در قرآن كريم دارند اينست كه چنين مىپندارند كه اين مسألهء نسخ ، موجب مسألهء تضادّ مىگردد ؛ و در احكام نبايستى تضادّ وجود داشته باشد .\r\nو چون معلوم شد كه مرجع نسخ به آنست كه إحدَى الآيَتَين آمد و مدّت آيهء ديگر را بيان مىكند ، كه وقتش و زمان عملش چه اندازه بوده است ، ديگر مسألهء تضادّ معنى ندارد ؛ تضادّ كجا ، مسألهء نسخ كجا ؟\r\n\r\nراجع به آنكه اسلام ناسخ اديان است\r\nتلميذ : دليل بر اينكه قرآن كريم ناسخ تورات و إنجيل مىباشد چيست ؟\r\nعلّامه : آياتى در قرآن كريم وارد است كه دلالت دارد بر اينكه شريعت اسلام شريعت جديدى است ، و تشريع آن بتشريع جديد بوده است ؛ مثل آيهء شريفهء :\r\n شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا الدِّينَ وَ لا تَتَفَرَّقُوا فِيهِ كَبُرَ عَلَى الْمُشْرِكِينَ ما تَدْعُوهُمْ إِلَيْهِ اللَّهُ يَجْتَبِي إِلَيْهِ مَنْ يَشاءُ وَ يَهْدِي إِلَيْهِ مَنْ يُنِيبُ .  « 1 »\r\n\r\n\r\n","description":"","footnote":"\r\n( 1 ) آيهء 13 ، از سورهء 42 : الشّورى : « خداوند بعنوان تشريع دينى براى شما تشريع فرمود آنچه را كه به نوح وصيّت كرده بود ، و آنچه را كه به تو وحى فرستاديم ، و آنچه را كه به إبراهيم و موسى و عيسى وصيّت كرده بوديم ، و آن اين بود كه دين را بر پاى داريد ! و متفرّق و متشتّت در امور دينى نگرديد ! آنچه را كه مشركين را بر آن دعوت مىكنى ، پذيرش آن بر آنان بزرگ است ؛ خداوند بر مىگزيند از رسولانش هر كه را كه بخواهد و رهبرى مىكند بسوى خود هر كه را كه بسوى او انابه و بازگشت كند . »\r\n","page_name":" 398 ","page_number":422},
  {"content":"\r\n\r\nاين آيه به خوبى روشن است كه آنچه بنوح وصيّت كرده بوديم ، و آنچه را كه به تو وحى فرستاديم ، و آنچه را كه به إبراهيم و موسى و عيسى وصيّت كرديم ، يعنى شرايع نوح و إبراهيم و موسى و عيسى و آنچه را كه به تو وحى كرديم ، تمام اينها را براى تو شريعت قرار داديم ؛ اين قرار دادن شريعت گرچه همان شرايع سابقه باشد نسخ است ؛ يعنى ناديده گرفتن حكم سابق ، و إنشاء نمودن حكم جديدى به انشاء و تشريع جديد .\r\nو بنابراين مىتوان گفت : هر شريعت لاحقه نسبت به شريعت سابقه ناسخ است ؛ چون بعنوان تشريع جديد است .\r\nتلميذ : چرا يهود ، نسخ را جائز نمىشمرند ؟\r\nعلّامه : ظاهراً مستند به اين است كه نمىخواهند بعد از نزول تورات كه كتاب آسمانيست ، كتاب آسمانى ديگرى را بپذيرند ، و حكم آسمانى ديگرى داشته باشند . مىگويند : هر چه هست با تورات ختم شده است ، و ديگر بعد از تورات حكم آسمانى نيست .\r\nو آيهء نسخ ، همين معنى را ابطال مىكند ، كه هيچ گونه قدرتى نمىتواند پروردگار را محصور و مقيّد كند بر التزام بعدم تغيير حكم ؛ و او دأبش اينست كه نسخ مىكند و يا إنساء مىنمايد ( بفراموشى مىاندازد ) و بر هر چيز تواناست .\r\n  ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها أَ لَمْ تَعْلَمْ أَنَّ اللَّهَ عَلى كُلِّ شَيْءٍ قَدِيرٌ * أَ لَمْ تَعْلَمْ أَنَّ اللَّهَ لَهُ مُلْكُ السَّماواتِ وَ الْأَرْضِ وَ ما  \r\n\r\n","description":"","footnote":"","page_name":" 399 ","page_number":423},
  {"content":"\r\n\r\n لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ .  « 1 »\r\nولى يهود مىگويند : ديگر خداوند بعد از نزول حكمى نمىتواند آن را نسخ كند ، و نسخ از شؤون قدرت الهى و مقتضاى علم الهى نيست ؛ و بنابراين دست خدا بسته است از اين گونه امور .\r\n وَ قالَتِ الْيَهُودُ يَدُ اللَّهِ مَغْلُولَةٌ غُلَّتْ أَيْدِيهِمْ وَ لُعِنُوا بِما قالُوا بَلْ يَداهُ مَبْسُوطَتانِ يُنْفِقُ كَيْفَ يَشاءُ .  « 2 »\r\nآنها اينطور مىدانند كه خداوند در شش روز اوّل خلقت آسمان‌ها و زمين ، احكام را جعل فرمود و ديگر كار بسته و تمام شد ؛ نه تغييرى و نه تبديلى صورت نخواهد گرفت ، و البتّه مفاد اين مرام همان بسته بودن و غلّ شدن دست خداست ؛ مَعاذَ اللَه ، بلكه دست‌هاى او باز است ، و دو دست او باز است و در عالم آفرينش به هر گونه كه بخواهد تغيير و تبديل ميدهد و احكام نوين ، طبق مصالح تازه مىآفريند . * * *\r\n\r\nكتّاب وحى و كيفيّت كتابت آنان در زمان نزول وحى\r\nتلميذ : راجع به كُتّاب وحى الهى قرآن مجيد : چه قسم بوده اند ؟ آيا وقتى كه وحى نازل مىشده است ، بعداً رسول خدا مىفرستادند در پى كاتب\r\n\r\n\r\n","description":"","footnote":"\r\n( 1 ) آيهء 106 و 107 ، از سورهء 2 : البقرة : « ما هر آيه‌اى را كه نسخ كنيم يا به فراموشى اندازيم ، بهتر از آن يا مثل آن را مىآوريم ؛ آيا نمىدانى كه خداوند بر هر چيزى تواناست ؟ آيا نمىدانى كه قدرت و سلطنت آسمان و زمين اختصاص به خدا دارد ؛ و از براى شما غير از خدا هيچ سرپرستى و هيچ يار و ياورى نيست ؟ »\r\n( 2 ) صدر آيهء 64 ، از سورهء 5 : المآئدة : « يهود مىگويند : دست‌هاى خدا در غلّ و دربند كشيده شده است ؛ دست‌هاى آنان در غلّ كشيده شود و مورد لعنت و دورباش خدا قرار گيرند بدين سخنى كه مىگويند ، بلكه دو دست خدا باز است و در عالم خلقت به هر گونه كه بخواهد عمل مىكند و افاضهء وجود و رحمت مىنمايد . »\r\n","page_name":" 400 ","page_number":424},
  {"content":"\r\n\r\nوحى كه بيايد و بنويسد ؟ مثلًا بعضى از كُتّاب وحى ، وجود مقدّس حضرت أمير المؤمنين عليه السّلام بوده‌اند ، و معلوم است كه آنحضرت پيوسته با رسول الله نبودند ؛ بلكه رسول الله چه بسا آنحضرت را بجنگ مىفرستاده‌اند و يا براى مأموريّت‌هاى ديگرى گسيل مىداشتند .\r\nعبد الله بن مسعود و ابَىّ بن كَعْب و زَيد بن ثابت ، وضع و طريقه شان چگونه بوده است ؟ اين قرائات و اختلاف آنها از كجا پيدا شد ؟\r\nعلّامه : بنده نديده‌ام در روايتى كه چون وحى نازل مىشد ، حضرت رسول الله بفرستند بدنبال يكى از صحابه و يا يكى از كُتّاب وحى كه بيا و وحى را بنويس ! و امّا اين مطلب هست كه اينها مىنوشتند وحى رسول خدا را صلّى الله عليه و آله و سلّم .\r\nافراديكه مىنوشتند ، أمير المؤمنين صلوات الله عليه بودند و عبد الله بن مسعود و ابَىّ بن كعب و زيد بن ثابت و بعضى ديگر .\r\nزيد بن ثابت بعداً در تأليف اوّل قرآن كه توسّط أبو بكر صورت گرفت تصدّى داشت . و همچنين در تأليف دوّم قرآن كه توسّط عثمان و در زمان او صورت گرفت نيز دست اندركار بود . زيد بن ثابت قرآن را تأليف نموده و جمع آورى كرد .\r\nو امّا اختلاف قرائت‌ها را استناد مىدهند به روايت ؛ يعنى قُرّاء اينطور از رسول الله روايت كرده‌اند . و همينطور است قرائت عاصِم كه قرائت دائر قرآنست ؛ او نيز از أمير المؤمنين عليه السّلام بيك واسطه روايت مىكند . اين قرّاء هر يك قرآن را بطرزى خاصّ قرائت مىكرده است ، و\r\n\r\n","description":"","footnote":"","page_name":" 401 ","page_number":425},
  {"content":"\r\n\r\n\r\nاختلاف قراءات قرآن مستند به روايت از رسول الله است\r\nقضيّهء اختلاف قرائات در تاريخ قرآن ، خود يك مسأله ايست ؛ خود يك مرحله ايست .\r\nبارى ، آنچه بدست مىآيد اينطور نيست كه قرّاء از خود رسول الله كه مىشنوند ، عين آن را روايت مىكنند ، و قرائت مىكنند ؛ اينطور به نظر نمىآيد ، يعنى اينطور بدست نمىآيد .\r\nبلكه اينطور دستگير مىشود كه در زمان رسول اكرم عدّهء بسيارى ، در حدود هفتاد هشتاد نفر يا بيشتر بودند كه اينها حاملين قرآن بودند ، و قرآن را تلاوت مىكردند و ياد مىگرفتند و سپس آن را در ميان مردم إشاعه مىدادند .\r\nو اگر در يك جا اشكالى داشتند ، از پيغمبر اكرم سؤال مىكردند و ايشان جواب مىدادند . اينطور بدست مىآيد .\r\nخلاصه : اين قرائات توسّط قرّاء طورى نيست كه خود نفس قرائت را از رسول خدا بشنوند و آن را قرائت كنند ؛ و نيز از نزد خودشان اين قرائات ابداع نشده است .\r\nبلكه چون مسلمين ديدند كه حاملان قرآن در قرائت هايشان اينجور مىخوانند ، و آنان هم از رسول اكرم اخذ كرده‌اند ، در نتيجه اين بدست مىآيد كه اين قرائات كه از فلان قارى يا از فلان صحابى بدست آمده است اين قرائتى است مستند به پيغمبر اكرم .\r\nو بقول اهل تاريخ چون خود رسول اكرم دو قسم يا بيشتر قرآن را قرائت مىكردند ، پس اختلاف قرائات راجع به اختلاف كيفيّت قرائت خود رسول الله مىشود .\r\nجبرائيل سالى يك بار خدمت رسول الله مىآمد و آنچه از قرآن ، از اوّل وحى تا آنوقت نازل شده بود به پيغمبر دوباره مىخواند ، و وحيش را تجديد مىكرد ؛ و پيغمبر هم به همان طريقى كه أخيراً جبرائيل خوانده است به كُتّاب\r\n\r\n","description":"","footnote":"","page_name":" 402 ","page_number":426},
  {"content":"\r\n\r\nوحى مىخوانده‌اند ؛ و از آنها به همين گونه بمردم انتشار مىيافت ؛ و در نتيجه اين وحى با وحى سابق اختلاف پيدا مىكرد . و بنابراين ، علّت اختلاف قرائات مستند به اصل اختلاف قرائت جبرائيل در سنوات عديده مىشود .\r\nتلميذ : آيا هر سالى كه جبرائيل نازل مىشد و همهء قرآن را براى رسول الله تلاوت مىكرد ، رسول الله در يك سال همهء قرآن را براى أمير المؤمنين عليه السّلام ، و در سال ديگر فقط براى ابَىّ ، و در سال ديگر فقط براى زيد بن ثابت ، و همچنين هر سالى فقط براى يكى ديگر از كاتبين قرآن مىخواندند ؟ زيرا ما مىبينيم اين كاتبين در قرائت با هم اختلاف دارند ، و اگر آنچه جبرائيل در هر سال مىآورده است ، حضرت رسول الله براى همه مىخوانده‌اند ، ديگر نبايد با هم اختلاف داشته باشند ، بلكه بايد در هر سال همهء كاتبين يك قسم بخوانند ؛ و خود كُتّاب وحى قرائتشان در هر سال با قرائت سَنَوات قبل تفاوت كند .\r\nعلّامه : بالاخره اين همه رواياتشان متعدّد است و همه جور دارند . فقط در سال رحلت رسول اكرم دارند كه رسول اكرم فرمود : من عمرم تمام شده است ، و شاهدش اينست كه در امسال دوبار جبرائيل بر من نازل شده است و قرآن را براى من دوبار تلاوت كرده است ؛ از اوّل قرآن تا آخر ، و اين دليل بر رحلت من است ؛ و البتّه معلومست كه دو مرتبه تلاوت كرده است ، يعنى به دو كيفيّت . در اين قسمت‌ها كتاب « إتقان » سيوطى بد نيست ؛ در آن اين مطالب تا حدّى كشف مىشود . سيوطى إنصافاً ملّاى زبردستى بوده ؛ در تتبّع و نقل اقوال و روايات بسيار تسلّط دارد ، و در اين امور خيلى مسلّط بوده و صاحب نظر هم نبوده است ، بلكه مسلّط در نقل بوده است .\r\n\r\n","description":"","footnote":"","page_name":" 403 ","page_number":427},
  {"content":"\r\n\r\nتلميذ : بالاخره بايد اين مسأله حلّ شود ؛ و آن اينست كه ابىّ بن كَعْب تمام قرآن را خودش يك قسم قرائت مىكرده است ، زَيد بن ثابِت نيز يك قسم و أمير المؤمنين عليه السّلام نيز يك قسم قرائت مىكرده اند ؟ و در اين صورت لازمه‌اش اينست كه در هر سال ، قرآن را براى يك نفر مىخوانده‌اند ؛ و اگر در هر سال قرآن را براى همه مىخوانده‌اند بايد در نفس قرائت اينها نيز اختلاف وجود داشته باشد .\r\nعلّامه : نه ، ممكنست ابىّ قرآن را يك قسم خوانده باشد و سال آينده يك قسم ديگر خوانده باشد و سال آينده يك قسم ديگر و همينطور ؛ و همينطور هم هست ، چون براى ما از هر يك از قرّاء چند نوع قرائت حكايت شده است ؛ از خصوص ابَىّ مثلًا ، كه در اين سال اينطور خوانده است ، و در سال بعد طور ديگر قرائت كرده است . بعضى چنين مىگويند كه علّت اختلاف قرائات اينست .\r\nابىّ علاوه بر آنكه در قرائت با ديگران اختلاف دارد ، در بين قرائات خود او نيز اختلاف است . عاصِم دو تا شاگرد دارد ، و هر يك از آنها از اوّل قرآن تا آخر ، قرآن را از عاصم نقل مىكنند ، و در قرائت با هم اختلاف دارند ؛ اين شاگرد از عاصم اين طور روايت مىكند ، شاگرد ديگر از خود عاصم بطور ديگر . و از أمثال ابىّ و عَبدالله بن مسعود نيز همين حرفها هست\r\n\r\nمالِكِ يَوْمِ الدِّينِ اعمّ و انسب است نسبت به  مالِكِ يَوْمِ الدِّينِ \r\nتلميذ : ممكن نيست كه بگوئيم همانطور كه نحويّين مثل سِيبَوَيه و كَسائىّ و غيرهما روى قواعديكه در دستشان است اختلاف دارند ، يكى شعر عربىّ را بقسمى مىخواند و ديگرى به قسم ديگر ؛ در إعراب اختلاف دارند ، همينطور ابىّ بن كعب و زيد بن ثابت و سائر از قرّاء هم عرب بوده‌اند ، اهل لسان بوده‌اند ، از حقيقت علم نحو و ادبيّت و عربيّت مطّلع بوده‌اند ، و روى زبان مادرى و قواعدى كه در دستشان بوده اينطور مىخوانده‌اند ؛ و چنين\r\n\r\n","description":"","footnote":"","page_name":" 404 ","page_number":428},
  {"content":"\r\n\r\nبگوئيم كه اختلاف قرائات مستند به اختلاف و اجتهاد نظر خودشان است ؟\r\nعلّامه : نه ، اينطور نيست ؛ ظاهر اختلافشان از نقطهء نظر روايت است . يعنى استناد به رسول الله مىدهند ؛ مثلًا در مَلِكِ يَوْمِ الدّينِ رواياتى داريم كه مىگويند : رسول خدا هم مَلِك مىخوانده‌اند و هم مَالِك ؛ اگر دو روايت متواتر باشد لازمه‌اش اينست .\r\nقارى مَلِك بيشتر از مَالِك است ؛ از هفت نفر قارى چهار تايشان مَلِك خوانده‌اند و ما بقى آنها مالك خوانده‌اند ؛ اعتبار هم با ملك مساعدتر است ، به جهت آنكه يَوْم را معمولًا به مالك نسبت نمىدهند به مَلِك مىدهند ، مىگويند : شاه فلان يَوم نه مالك فلان يَوم .\r\nمرحوم قاضى رحمةُ الله عليه هم در نماز مَلِك مىخوانده‌اند . و در تفسير « كشّاف » وجوهى ذكر مىكند كه مَلِك أشمل و اعمّ و انسب است .\r\nتلميذ : قرّاء سبعه و قرائات متواتره و قرائات شاذّه چيست ؟\r\nعلّامه : قرّائى كه قرائتشان را متواتراً به رسول الله مىرسانند هفت نفرند و لذا آنها را قرّاءِ سَبْعَه گويند . اين قرائات سبعه را متواتر مىدانند ، مثل عاصم كه با يك واسطه ، از أمير المؤمنين از رسول خدا روايت مىكند . مثلًا ديگرى از ابىّ و آن يكى از ابن مسعود روايت مىكند ، و البتّه چون واسطه‌ها كم است زود به رسول الله مىرسد .\r\nامّا قرائات شاذّه قرائت هائيست كه اساتيد از قرّاء اخذ كرده و براى خودشان قرائت قرار داده‌اند .\r\nقرائات شاذّه زياد است ، و از ميان آنها سه قرائت معروف است كه با آن هفت قرائت متواتره مىشود ده قرائت . اين ده قرائت معروفند ، ولى غير از اين سه قرائت شاذّه ، روايات ديگرى كه قسمتى از قرائت‌هاى مختلف را نقل مىكند ، آنها را روايات شاذّه گويند ؛ البتّه شاذّهء غير معروفه .\r\n\r\n","description":"","footnote":"","page_name":" 405 ","page_number":429},
  {"content":"\r\n\r\nو البتّه كسانى هم هستند كه آن سه روايت شاذّه و يا بعضى از آن سه تا را متواتر بدانند ، و بنابراين تعداد روايات قرائت‌هاى متواتره در نزد آنان بيشتر از هفت عدد مىباشد .\r\n\r\nتاريخچهء جمع آورى قرآن توسّط عثمان ، و فوت عبد الله بن مسعود\r\nو امّا راجع به جمع آورى قرآن ، چون در زمان أبو بكر جنگ يمامه پيش آمد و بيش از چهارصد نفر از قاريان قرآن در آن جنگ كشته شدند ، و احتمال مىرفت كه اگر يكى دو جنگ ديگر پيش آيد و بقيّهء قاريان در آن كشته شوند ، بكلّى قرآن از بين برود ( چون قرآن هنوز تدوين نشده بود ) لذا در زمان أبو بكر ، زيد بن ثابت مأمور به تأليف و جمع آورى قرآن شد و قرآن در اين زمان جمع آورى شد ، تا زمان عثمان كه در قرائت قرآن بواسطهء اختلاف قرائات ، اختلاف بسيارى در كيفيّت خواندن قرآن پيش آمده بود .\r\nعبد الله بن مسعود به عثمان نوشت : بيائيد و به درد قرآن برسيد زيرا قرآن بواسطهء كثرت اختلاف قرائت در شرف زوال است ، و وضع قرائت قرآن اختلال پيدا كرده است . و عثمان هم به اين سخنان ابن مسعود ترتيب اثر داد و به مرحلهء اعتبار گذاشت ، و دستور داد قرآن‌هاى مختلفى را كه نوشته بودند و در قرائات با هم مختلف بودند همه را بمدينه آوردند و در مكانى جمع كردند و مانند تلّى شده بود .\r\nاين قرآن‌ها كه روى لوح‌هاى تخته‌ئى و از پوست آهو و روى استخوان كتف گاو و روى كاغذ نيز نوشته شده بود حجم بزرگى را تشكيل مىدادند ، جملگى را پهلوى هم چيدند و همه را آتش زدند .\r\nو براى خاطر همين جهت ابن مسعود از دادن قرآن خود ، خوددارى كرد ؛ و حال آنكه اوّل كسى بود كه به عثمان نوشته بود كه اوضاع قرآن وخيم است ؛ به قرآن رسيدگى كنيد ! و يك كارى انجام بدهيد كه اين كتاب الهى از بلا مصون بماند ! و عثمان هم طبق نوشتهء او امر كرد كه از بلاد مختلف قرآن را\r\n\r\n","description":"","footnote":"","page_name":" 406 ","page_number":430},
  {"content":"\r\n\r\nبياورند ؛ و در واقع گوينده و محرّك اصلى اين كار ابن مسعود بود .\r\nدر اينحال كه ابن مسعود در مدينه نبود ، بلكه در يكى از عمّال بود ، آنوقت به مدينه آمد و از وضعيّت خبردار شد و گفت : ما كه اين سخن را گفتيم براى آن بود كه قرآن مصون بماند ، و حال كه اينجور خواهد بود : قرآن را مىسوزانند ، اين سخت‌تر و بدتر است ؛ من قرآن خود را نمىدهم و نمىگذارم بسوزانند !\r\nابن مسعود قرآن خود را نداد ، و تا آخر هم نداد ، و سر همين قضيّه به قتل رفت و از دنيا رحلت نمود .\r\nچون بمدينه آمد ، در دو سه مجلس با عثمان مذاكره و تكلّم داشت ، و نسبت به عثمان بدگوئى و تعييب و تعيير داشت ؛ و به همين جهت عثمان از او دلتنگ بود .\r\nروزى عثمان بر فراز منبر بود و مشغول سخن گفتن ، ابن مسعود در ميان حَضَرات شروع كرد به انتقاد از رويّهء عثمان . عثمان عصبانى شد و امر كرد به جَلاوَذه و نوكرهايش كه او را به رو بكشند و تا به بيرون مسجد بكشند . نوكرهاى عثمان ابن مسعود را به رو كشيدند تا به بيرون مسجد ، در حال كشيدن يكى از دنده هايش شكست . و سر همين قضيّه هم مريض شد و بالاخره از دنيا رحلت كرد .\r\nعثمان در حال مرض براى او تحفه‌اى فرستاده بود قبول نكرد ، پول هم فرستاد آن را هم ردّ كرد و گفت : من حاجت ندارم ؛ آنوقتى كه احتياج داشتم نداديد ! وقتى كه احتياج ندارم مىدهيد ؟ ! او همه را ردّ كرد .\r\nو گفت : من راضى نيستم و نمىگذارم قرآن مرا برداريد و بسوزانيد . و معروفست كه دو سورهء مُعَوَّذَتَيْن در مصحف ابن مسعود نبود ( سورهء   قُلْ أَعُوذُ بِرَبِّ النَّاسِ   و سورهء   قُلْ أَعُوذُ بِرَبِّ الْفَلَقِ   ) از اهل بيت عليهم السّلام چنين\r\n\r\n","description":"","footnote":"","page_name":" 407 ","page_number":431},
  {"content":"\r\n\r\nرسيده است كه در مصحف او نبود .\r\nيعنى ابن مسعود معتقد بود كه اينها از قرآن نيستند ؛ اينها دو تا عَوذَه هستند كه چون حَسَنين عليهما السّلام مريض بودند ، جبرائيل از آسمان اين عوذه‌ها را آورده تا آنها را با اين عوذه تعويذ كنند ، يعنى آن عوذه‌ها را به آنها آويزان كنند و بر آنها بخوانند تا حالشان خوب شود ؛ و بر آنها بستند و حالشان خوب شد .\r\nعثمان مىگفت براى مصلحت مسلمانان مصاحف بايد سوخته شود ؛ و ابن مسعود مىگفت همچنين مصلحتى وجود ندارد ، كه به قرآن توهين شود و كتاب خدا همينطور بسوزد .\r\nوانگهى كار آسان‌تر به نظر مىرسد ؛ و آن اين بود كه اين مصاحف را در زمين پاكى دفن كنند و يا در مكان مقدّسى بگذارند و يا در آب غرق كنند .\r\nاين روايات شيعه است در اين باب . و امّا روايات عامّه مىگويند : قرآن‌ها را آتش نزدند بلكه در ديگ آب جوش ريختند و پختند ، تا حروف و كلمات كه روى استخوان‌ها و لوح ها و كاغذها نوشته شده بود محو گشت .\r\n\r\nمصحف أمير المؤمنين عليه السّلام ، و باركردن بر شتر و آوردن به مسجد\r\nدر يكى از تواريخ ، گويا « تاريخ يعقوبىّ » باشد ( درست الآن بخاطرم نيست ) وارد است كه چون أمير المؤمنين سلامُ الله عليه بعد از رحلت رسول أكرم بيرون نيامدند از منزل ، چند نفر از وجوه صحابه به خدمت آن حضرت رسيده و استفسار كردند كه چرا بيرون تشريف نمىآوريد ؟ چرا به مسجد نمىآئيد ؟ و به جماعت مسلمين ملحق نمىشويد ؟\r\nحضرت فرمود : من قسم خورده‌ام كه عَبا را بر دوش نگذارم مگر آنكه تنظيم قرآن را تمام كنم و تفسير و تأويل آن را منظّم و مرتّب سازم ! من بحسب قسم خود در اينجا محبوس هستم ! شش ماه طول كشيد ، و سپس حضرت قرآن را منظّم و مرتّب فرموده . بر ترتيب نزول قرآن ، قرآن را منظّم و مرتّب ساخت ؛\r\n\r\n","description":"","footnote":"","page_name":" 408 ","page_number":432},
  {"content":"\r\n\r\nبدين قسم كه اوّل سورهء   اقْرَأْ بِاسْمِ رَبِّكَ الَّذِي خَلَقَ   را در اوّل قرار دادند ، و آخرين سوره‌اى كه برسول الله نازل شده بود مثل سورهء مائده را در آخر قرآن قرار دادند ، و طبعاً سورهء بقره نيز كه از سُوَر مَدَنى است در آخر قرار مىگرفت .\r\nاز مزايا و خصائص اين مصحف علاوه بر ترتيب سور و آيات بر ترتيب نزول ، اين بود كه شأن نزول آيات و سوره‌ها منظور شده بود ، بنابراين هر يك از آيات و يا سوَرى كه به وقت معيّن نازل شده و جهت نزول آن مشخّص گرديده بود ، از سوره‌هائى كه قبلًا نازل شده و يا بعداً نازل شده امتياز پيدا كرده و اين سوره‌ها بين اوّل و آخر قرآن يعنى در وسط قرار مىگرفت . « 1 »\r\nبارى ، حضرت أمير المؤمنين عليه السّلام مصحف را بدينصورت و بدين كيفيّت منظّم فرموده ، و حتّى بعضى از جهات تفسيريّه و تأويليّه را مشخّص كردند . و پس از شش ماه اتمام نموده و مهيّا فرمودند ، و بر شترى بار كرده ، دم در مسجد در حالى كه در مسجد از صحابه بودند آوردند و فرمودند : اينست قرآن شما ، من جمع آورى كرده و آورده‌ام !\r\nآنها چيزى نگفتند ! و حضرت شتر را به منزل برگردانده ، و ديگر از آن قرآن خبرى نشد .\r\nاينست محصّل آنچه در روايات عامّه آمده است ، و امّا آنچه در روايات خاصّه وارد شده است ، اينست كه : چون حضرت قرآن را بار شتر كردند و به مسجد آوردند و فرمودند : اينست قرآن شما ! به حضرت عرض كردند : ما را به\r\n\r\n\r\n","description":"","footnote":"\r\n( 1 ) مرحوم شيخ طَبْرِسىّ در تفسير « مجمع البيان » ضمن تفسير سورهء دهر (   هَلْ أَتى عَلَى الْإِنْسانِ   ) چند حديث در كيفيّت ترتيب نزول سُوَر قرآن روايت مىكند ، از جمله از أبو القاسم حَسْكانىّ ؛ و يكايك سوره‌هاى قرآن را به ترتيب نزول مىشمرد . ( تفسير « مجمع البيان » جلد 5 ، ص 405 ، از طبع صيدا )\r\n","page_name":" 409 ","page_number":433},
  {"content":"\r\n\r\nقرآن شما احتياجى نيست ، و ديگر پى جوئى از اين قرآن نكردند ؛ و حضرت نيز قضيّه را دنبال نكردند و سر شتر را برگرداندند و به منزل رفتند ؛ و فرمود : تا قيامت ديگر اين قرآن را نخواهيد ديد !\r\nبارى ، در آن قرآن شأن نزول تا حدّى معيّن بود و تا حدّى نشان مىداد كه جاى فلان آيه كجاست : جايش اينجاست و بعد از آيهء قبلى و قبل از آيهء بعدى نازل شده ؛ و گويا اين مسائل در آن به خوبى روشن بود .\r\nگويا فعلًا در مدينه و مكّه دو تا تفسير مشغول نوشتن هستند كه در آنها قرآن را بحسب نزول تفسير مىكنند ، مقدارى از آن را بنده ديده‌ام . ولى در خود رواياتى كه در دست عامّه است و در آن شأن نزول بيان شده اشكال است ، چون سه روايت دربارهء شأن نزول از طرق عامّه رسيده است كه اين سه روايت هر يك با ديگرى اختلاف دارند ؛ هر كدام زمزمهء خاصّى دارند ، جداى ديگرى .\r\nبارى ، كيفيّت تنظيم و قرائت و شأن نزول مصحف أمير المؤمنين عليه السّلام در « تفسير يعقوبى » ( باز يادم رفت ، يكى از مفسّرين كه يك تفسير يك جلدى دارد و مقدارى از مطاعن عثمان و معاويه و غيرهما در تاريخش هست ) مضبوط است .\r\n\r\nعلّت اينكه اسم أمير المؤمنين سلام الله عليه در قرآن نيامده است\r\nتلميذ : علّت اينكه اسم أمير المؤمنين عليه السّلام در قرآن نيامده چيست ؟\r\nعلّامه : اگر اسمشان در قرآن مىآمد ، بر مىداشتند و تغيير مىدادند ؛ خودش اينجور جواب مىدهد .\r\n\r\nدر اثبات عدم تحريف قرآن كريم\r\nامّا آن قرآنى را كه زَيد بن ثابت در زمان أبو بكر جمع آورى كرد ، بدون شكّ حاوى جميع قرآن است و در آن يك كلمه كم و يا يك كلمه زياد نشده است ؛ و قول بتحريف قرآن از درجهء اعتبار ساقط است .\r\nچون اخبار آحادى كه در تحريف وارد شده است ، حجّيّت آنها متوقّف بر\r\n\r\n","description":"","footnote":"","page_name":" 410 ","page_number":434},
  {"content":"\r\n\r\nحجّيّت قول امام است كه آن أخبار را بيان كرده است ، و حجّيّت قول امام متوقّف بر حجّيّت قول رسول الله است كه امام را وصىّ و خليفه و معصوم معرّفى فرموده است ، و حجّيّت قول رسول الله متوقّف بر حجّيّت قرآن است كه رسول الله را معصوم و امام و نبىّ و ولىّ معرّفى كرده است ؛ و اگر قائل به كم بودن و يا زياده بودن يك حرف در قرآن مجيد بشويم ، تمام قرآن از حجّيّت ساقط مىشود ؛ و سقوط اين حجّت ، حجّيّت اخبار تحريف را نيز ساقط مىكند .\r\nو قرآن مجيد بالإجماع حجّت است ، و ائمّه عليهم السّلام در موارد كثيرى به آيات قرآن استدلال و استشهاد كرده‌اند و قائل به حجّيّت آن شده‌اند ؛ و اين مسأله هيچ جاى شبهه و ترديد نيست .\r\nدر زمان أبو بكر كه جنگ يَمامه اتّفاق افتاد و از قرّاء قرآن در آن جنگ هفتاد نفر و يا چهارصد نفر كشته شدند ، عمر نزد أبو بكر آمد و اصرار بجمع آورى قرآن نمود و گفت : قرآن امروزه فقط در سينه‌هاى قاريان قرآنست ؛ اگر جنگ ديگرى پيش آيد و از قرّاء در آن جنگ كشته شوند ديگر قرآن از روى زمين برداشته مىشود ، و حتماً بايد قرّاء را جمع نموده و قرآن را تصحيف نمود ؛ يعنى در مجلّد قرار داده و در دفّتَيْن نگهدارى كرد .\r\nبراى اين امر زَيد بن ثابت را مأمور نوشتن قرآن نمودند ؛ و بيست و پنج نفر از قرّاء مهاجرين و بيست و پنج نفر از قرّاء أنصار را معيّن كردند كه هر كس آيه‌اى از قرآن با دو شاهد عادل بياورد آن آيه را بپذيرند .\r\nبنابراين ، قرآن مشهود فعلى بدين كيفيّت در زمان أبو بكر جمع آورى و تصحيف شد ؛ ولى ائمّه عليهم السّلام بالإجماع دستور داده‌اند كه قرآن را به همين كيفيّت و با همين ترتيب بخوانيم ، و خودشان نيز به همين ترتيب مىخوانده‌اند ، و اصحاب آنها نيز به همين ترتيب قرائت مىنموده‌اند .\r\nو در اين قرآن جمع آورى و تصحيف شده ، هر آيه‌اى كه وارد مىشد\r\n\r\n","description":"","footnote":"","page_name":" 411 ","page_number":435},
  {"content":"\r\n\r\nضبط مىشد ، و اگر مثلًا دو بار يا سه بار وارد مىشد در دو جا و سه جا ضبط مىشد ، مگر سورهء فاتحة الْكتاب كه به اجماع مسلمين دوبار بر پيغمبر اكرم نازل شده است ولى يك جا نوشته شده است . و ظاهراً سورهء توحيد هم همينطور است ؛ يعنى دوبار نازل شده و يك جا ضبط گرديده است .\r\nبارى ، همانطور كه ذكر شد قول بتحريف قرآن از درجهء اعتبار ساقط است . زيرا اين قول متوقّف است بر حجّيّت أخبار تحريف ، و حجّيّت آنها متوقّف است بر حجّيّت قول امام و رسول الله و بالاخره حجّيّت قرآن ؛ و اخبار تحريف كه قرآن را از حجّيّت سقوط مىدهد ، عمل به مفادش موجب اسقاط خود آنها مىشود ؛ يعنى از ثبوتش عدمش لازم مىآيد و بنابراين عمل به آنها مستحيل است .\r\n\r\nدر تغيير محلّ آيهء : الْيَوْمَ أَكْمَلْتُ لَكُمْ دِينَكُمْ\r\nبلى ، جاى بعضى از آيات ممكنست كه تغيير نموده باشد ، ولى البتّه تغيير محلّ آيات غير از مسألهء تحريف است .\r\nبحسب ظاهر - واقعش را خدا بهتر مىداند - از اوّل قرآن تا آخر قرآن در دو جا قابل ترديد نيست به عقيدهء بنده كه جاى آيه عوض شده است . در جاهاى ديگر ممكنست كه بگوئيم جاى آيه عوض نشده و تغيير نكرده است و قابل توجيه است ، ولى در اين دو مورد بهيچوجه قابل توجيه نيست .\r\nاوّل در سورهء مائده است و دوّم در سورهء أحزاب است . در سورهء مائده همان آيهء كريمه است كه مىفرمايد : در امروز مردم كافر از دين شما و از دسترسى به آئين شما مأيوس شده‌اند ؛ از كفّار نترسيد ، و از من بترسيد ! امروز من دين شما را براى شما كامل كردم ، و نعمت خودم را براى شما تمام نمودم ، و راضى شدم كه اسلام دين براى شما باشد :\r\n الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً . \r\n\r\n","description":"","footnote":"","page_name":" 412 ","page_number":436},
  {"content":"\r\n\r\nبا شواهدى كه جمع آورى كرديم و خصوصيّاتى كه در آيه هست و آيه‌هاى قبلى و بعدى نشان مىدهد ، على الظّاهر بدون ترديد اينجا دست خورده و جاى آيه را عوض كرده‌اند .\r\nاين آيه را بعد از محرّمات اكل ، بين مستثنى و جملهء مستثنى منه قرار داده‌اند ، تا خلط مبحث شود و چنين گمان شود كه مراد از روزى كه كفّار از دستبرد به دين مسلمانان مأيوس شدند و در آن روز بايد مسلمانان از خدا بترسند ، و آنروزى كه دين مسلمانان كامل شد و نعمت بر آنان تمام تمام گشت ، و روزى كه خدا اسلام را بر مسلمين مىپسندد ؛ روزى است كه مثلًا ميته و خون و گوشت خوك و غيرها حرام شده است .\r\nتوضيح آنكه : در چهار جاى از قرآن كريم مسألهء محرّمات اكل بميان آمده است ، با يك شكل و يك سياق و يك لحن ، و در دنبال هر چهار مورد ، موارد استثنا ذكر شده است ، كه كسانى كه در اضطرار باشند و ضرورت ايجاب كند مىتوانند از اين موارد مُحرَّمه استفاده كنند .\r\nفقط در اينجا بين جملهء مستثنى منه كه محرّمات اكل بيان شده است و بين جملهء استثنائيّه ، اين آيات بدون ربط و بدون افادهء معنى روشنى فاصله افتاده است ؛ بطوريكه از قياس سه آيهء ديگر به اينجا خوب مسألهء تغيير محلّ اين آيه روشن مىشود .\r\nامّا آن چهار جملهء استثنائيّه كه بدنبال محرّمات اكل ذكر شده است ، بدين طريق است :\r\n1 -  فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ . \r\n2 -  فَمَنِ اضْطُرَّ غَيْرَ باغٍ وَ لا عادٍ فَإِنَّ رَبَّكَ غَفُورٌ رَحِيمٌ . \r\n3 -  فَمَنِ اضْطُرَّ غَيْرَ باغٍ وَ لا عادٍ فَإِنَّ اللَّهَ غَفُورٌ رَحِيمٌ . \r\n4 -  فَمَنِ اضْطُرَّ فِي مَخْمَصَةٍ غَيْرَ مُتَجانِفٍ لِإِثْمٍ فَإِنَّ اللَّهَ غَفُورٌ رَحِيمٌ . \r\n\r\n","description":"","footnote":"","page_name":" 413 ","page_number":437},
  {"content":"\r\n\r\nاين چهار جمله استثنائيّه است كه همانطور كه ملاحظه مىشود يك شكل و يك سياق وارد شده است . و اوّلى از آن در سورهء بقره بوده و بدنبال اين آيه است ؛ بدين شكل :\r\n إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ بِهِ لِغَيْرِ اللَّهِ فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ .  « 1 »\r\nو دوّمى از آن در سورهء أنعام است و بدنبال اين آيه است ؛ بدين شكل :\r\n قُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُهُ إِلَّا أَنْ يَكُونَ مَيْتَةً أَوْ دَماً مَسْفُوحاً أَوْ لَحْمَ خِنزِيرٍ فَإِنَّهُ رِجْسٌ أَوْ فِسْقاً أُهِلَّ لِغَيْرِ اللَّهِ بِهِ فَمَنِ اضْطُرَّ غَيْرَ باغٍ وَ لا عادٍ فَإِنَّ رَبَّكَ غَفُورٌ رَحِيمٌ .  « 2 »\r\nو سوّمى از آن در سورهء نَحل است و بدنبال اين آيه است ؛ بدين شكل :\r\n إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ لِغَيْرِ اللَّهِ بِهِ فَمَنِ اضْطُرَّ غَيْرَ باغٍ وَ لا عادٍ فَإِنَّ اللَّهَ غَفُورٌ رَحِيمٌ .  « 3 »\r\n\r\n\r\n","description":"","footnote":"\r\n( 1 ) آيهء 173 ، از سورهء 2 : البقرة : « اينست و جز اين نيست كه خداوند بر شما مردار و خون و گوشت خوك و هر حيوانى را كه براى غير خدا سر بريده شود ، حرام كرده است . پس كسى كه اضطرار پيدا كند ، در صورتى كه بدان تمايل نداشته باشد و از حدّ رفع ضرورت تجاوز نكند ، در خوردن آن گناهى ندارد ؛ و خداوند آمرزنده و مهربان است . »\r\n( 2 ) آيهء 145 ، از سورهء 6 : الانعام : « بگو اى پيغمبر : من پيدا نمىكنم در آنچه بسوى من وحى شده است چيز حرامى را بر هر خورنده كه بوده باشد ، مگر آنكه مردار باشد يا خون ريخته شده و يا گوشت خوك بوده باشد - چون گوشت خوك پليد است - و يا اينكه ذبيحه‌اى باشد كه براى غير خدا كشته و نام غير خدا بر آن برده باشند . پس كسى كه در ضرورت افتد ، در صورتى كه تمايل به خوردن آن نداشته باشد و از حدّ تجاوز نكند ، پس پروردگار تو آمرزنده و مهربان است . »\r\n( 3 ) آيهء 115 ، از سورهء 16 : النّحل : « اينست و جز اين نيست كه خداوند بر شما حرام كرده است مردار و خون و گوشت خوك و آنچه را كه در حال كشتن و ذبح كردن نام غير خدا بر آن برده شود ؛ پس كسى كه در ضرورت افتد و از روى تمايلِ بدان نخورد ، و از حدّ ضرورت تجاوز نكند ؛ پس خداوند آمرزنده و مهربان است . »\r\n","page_name":" 414 ","page_number":438},
  {"content":"\r\n\r\nو چهارمى از آن در سورهء مائده است ؛ بدين شكل :\r\n حُرِّمَتْ عَلَيْكُمُ الْمَيْتَةُ وَ الدَّمُ وَ لَحْمُ الْخِنْزِيرِ وَ ما أُهِلَّ لِغَيْرِ اللَّهِ بِهِ وَ الْمُنْخَنِقَةُ وَ الْمَوْقُوذَةُ وَ الْمُتَرَدِّيَةُ وَ النَّطِيحَةُ وَ ما أَكَلَ السَّبُعُ إِلَّا ما ذَكَّيْتُمْ وَ ما ذُبِحَ عَلَى النُّصُبِ وَ أَنْ تَسْتَقْسِمُوا بِالْأَزْلامِ ذلِكُمْ فِسْقٌ الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ   لَكُمُ الْإِسْلامَ دِيناً فَمَنِ اضْطُرَّ فِي مَخْمَصَةٍ غَيْرَ مُتَجانِفٍ لِإِثْمٍ فَإِنَّ اللَّهَ غَفُورٌ رَحِيمٌ .  « 1 »\r\nو همانطور كه از تطبيق اين آيات با يكديگر ملاحظه مىشود ، مشاهده مىگردد كه در سه آيهء اوّل پس از بيان محرّمات أكل بلافاصله جملهء استثنا را آورده و موارد استثنا را ذكر كرده است .\r\nو امّا در اين آيه با آنكه جملهء استثنائيّه همان جملهء استثنائيّهء در سائر\r\n\r\n\r\n","description":"","footnote":"\r\n( 1 ) آيهء 3 ، از سورهء 5 : المآئدة : « بر شما حرام شد مردار و خون و گوشت خوك و آن ذبيحه‌اى را كه بنام غير خدا بكشند . و همچنين حرام شد هر حيوانى كه بسبب خفه كردن و يا چوب زدن و يا از بلندى انداختن و يا بواسطهء شاخ زدن با يكديگر بميرد . و همچنين بازماندهء خوراك درندگان حرام شد مگر آنكه قبل از مردن ، شما آن بازمانده را تذكيه كنيد و ذبح نمائيد . و ديگر حرام شد آنچه كه براى بت‌ها كشته مىشود و آن حيوانى كه به أزلام ، كه نوعى از قمار است ، قسمت مىكنيد ، كه آن فسق است - امروز مأيوس شدند كافران از دستبرد به دين شما ، پس از آنها نترسيد و از من بترسيد ! امروز من دين شما را براى شما كامل كردم و نعمت خود را بر شما تمام نمودم و راضى شدم كه اسلام دين شما باشد - پس كسى كه در ضرورت افتد و در مجاعه و گرسنگى ، نه به جهت نزديكى به ارتكاب گناه ، از آن محرّمات بخورد پس خداوند آمرزنده و مهربان است . »\r\n","page_name":" 415 ","page_number":439},
  {"content":"\r\n\r\nآيات است ، و قاعدةً بايد بدنبال جملهء مستثنى منه آورده شود و بلافاصله ذكر گردد ، با جملهء الْيَوْمَ يَئسَ الَّذِينَ كَفَرُوا مِن دِينِكُمْ بين جملهء مستثنى منه و اين جملهء استثنائيّه فاصله افتاده است . و به خوبى روشن است كه اين جمله را كه راجع به ولايت است و داراى آن مفاد عالى و محتواى راقى است در اينجا قرار داده‌اند تا خلط بحث شود ، و مردم از فكرش بيفتند و بدنبال مفاد و محتوايش نروند ؛ و چنين توهّم كنند كه اين آيهء ولايت كه دلالت بر اكمال دين و اتمام نعمت دارد و بواسطهء آن ، ديگر در اسلام كمبودى نيست و سزاوار است كه خداوند به دين اسلام راضى باشد ، راجع به مسائل عادى از قبيل مراودهء با كفّار و حلّيّت طعام آنها براى مسلمانها و حلّيّت طعام مسلمانها براى آنها و أمثال ذلك مىباشد .\r\nو امّا دوّمين مورد كه تغيير محلّش بسيار روشن است ، آيهء تطهير است ؛ و آن در سورهء أحزاب است\r\n\r\nدر تغيير محلّ آيهء تطهير\r\n إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً . \r\nاين آيه هم در جائى واقع شده كه بهيچوجه مناسبتى با ما قبل و ما بعد خود ندارد . زيرا كه ما قبل آن راجع به زنهاى رسول الله است ، و ما بعد آن نيز راجع به زنهاى رسول الله است ؛ و ليكن اين آيه با اينكه راجع به اهل بيت رسول خداست ، در ميان آيات آورده شده است كه امر مشتبه شود . و مجموعهء آيات چنين است :\r\n   يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ وَ قُلْنَ قَوْلًا مَعْرُوفاً * وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى وَ أَقِمْنَ الصَّلاةَ وَ آتِينَ الزَّكاةَ وَ أَطِعْنَ اللَّهَ وَ رَسُولَهُ إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً * وَ اذْكُرْنَ ما يُتْلى فِي بُيُوتِكُنَّ مِنْ آياتِ اللَّهِ وَ الْحِكْمَةِ إِنَّ اللَّهَ   \r\n\r\n","description":"","footnote":"","page_name":" 416 ","page_number":440},
  {"content":"\r\n\r\n كانَ لَطِيفاً خَبِيراً .  « 1 »\r\nدر اينجا ذكرى از اهل بيت نشده است ، و اوصافى از آنان بيان نشده است تا بنحو خطاب ، خداوند آنها را مخاطب قرار دهد و هر نوع پليدى و رجسى را از آنان بزدايد و تطهير كند .\r\nبلكه دو آيه است فقط دربارهء نِساءُ النَّبىّ ( زَوْجاتِ رسول الله ) :\r\nاوّل : آيهء :  يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ وَ قُلْنَ قَوْلًا مَعْرُوفاً . \r\nدوّم : بدنبال آن ، آيهء :  وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى وَ أَقِمْنَ الصَّلاةَ وَ آتِينَ الزَّكاةَ وَ أَطِعْنَ اللَّهَ وَ رَسُولَهُ   وَ اذْكُرْنَ ما يُتْلى فِي بُيُوتِكُنَّ مِنْ آياتِ اللَّهِ وَ الْحِكْمَةِ إِنَّ اللَّهَ كانَ لَطِيفاً خَبِيراً . \r\nتمام اين آيات راجع به نِساءُ النَّبىّ است ، يعنى زن‌هاى رسول خدا ؛ و دستوراتى است كه به آنها داده مىشود ، و ضمائر همه راجع به آنهاست ؛ يعنى ضمير جمع مخاطب مؤنّث است مثل :  لَسْتُنَّ  ،  اتَّقَيْتُنَّ  ،  تَخْضَعْنَ  ،  قُلْنَ  ،  قَرْنَ  ،  بُيُوتِكُنَّ  ،  تَبَرَّجْنَ  ،  أَقِمْنَ  ،  آتِينَ  ،  أَطِعْنَ  ،  اذْكُرْنَ  . در وسط آيهء دوّم مىبينيم\r\n\r\n\r\n","description":"","footnote":"\r\n( 1 ) آيات 32 تا 34 ، از سورهء 33 : الاحزاب : « اى زنان پيغمبر ! شما اگر تقوى پيشه گيريد مانند هيچيك از زن‌هاى ديگر نيستيد ! پس صداى خود را نرم و نازك نكنيد تا كسى كه در دل او مرض است به طمع افتد ! و پيوسته گفتار شما نيكو و پسنديده باشد ، و در خانه‌هاى خود قرار بگيريد ، و مانند تبرّج و زينت نمودن زمان جاهليّت قبلى ، خود را زينت مكنيد ! و نماز را اقامه كنيد و زكات را بدهيد و از خدا و رسول خدا اطاعت كنيد - اينست و جز اين نيست كه خداوند اراده كرده است از شما اهل بيت هر گونه رجس و پليدى را بزدايد و آنطور كه بايد و شايد تطهير كند - و ياد بياوريد آنچه را كه در خانه‌هاى شما از آيات خدا و حكمت تلاوت مىشود ! بدرستيكه خداوند هميشه لطيف و خبير است ( به دقائق امور مطّلع و در تمام چيزها نافذ و آگاه است ) . »\r\n","page_name":" 417 ","page_number":441},
  {"content":"\r\n\r\nكه لحن خطاب تغيير مىكند ، و يك جملهء نامناسب راجع به اهل بيت رسول خدا وارد مىشود بطوريكه ضميرهايش ضمير جمع مخاطب مذكّر است ؛ مثل  عَنْكُمُ  و  يُطَهِّرَكُمْ  ، و عيناً مانند وصلهء ناهموارى است كه به خوبى مشخّص مىسازد كه ربطى به آيهء قبل و بعد ندارد ؛ و جاى اين خطاب در اينجا نيست .\r\nولى در اينجا آورده‌اند ، تا بواسطهء ملابست ، اذهان عامّه را متوجّه زوجات رسول الله بگردانند ، و حَسَنهء تطهير و فقدان رجس را به آنها بچسبانند . و در نتيجه آيهء دوّم بواسطهء ادخال اين زيادى به صورت دو آيه درآمده است ، و تا  يُطَهِّرَكُمْ تَطْهِيراً  را يك آيه و تا  لَطِيفاً خَبِيراً  را آيه‌اى ديگر قرار داده ، و مجموعاً آيات راجع به نِساءُ النَّبىّ را سه آيه كرده‌اند . « 1 »\r\n\r\n\r\n","description":"","footnote":"\r\n( 1 ) آية الله سيّد شرف الدّين عاملى در كتاب « الكلمةُ الغرّآء فى تَفضيلِ الزّهرآء » كه با طبع دوّم « الفُصولُ المُهمّة » در يك جا تجليد شده است ، در ص 213 و 214 يكى از جوابهاى خود را اين قرار داده‌اند كه : آيهء تطهير ، استطرادى است كه در ميان آيتين وارد شده است . ايشان مىگويند : در كلام بلغاء جمله‌هاى استطرادى كه به عنوان اعتراض داخل در گفتار مىشود وجود دارد ؛ و آن عبارت است از تخلّل جملهء اجنبيّه از جهت معنى ، در ميان كلام متناسق ؛ مثل قولِه تعالَى در حكايت خطاب عزيز مصر به زوجه‌اش در وقتى كه به او مىگويد :   إِنَّهُ مِنْ كَيْدِكُنَّ إِنَّ كَيْدَكُنَّ عَظِيمٌ * يُوسُفُ أَعْرِضْ عَنْ هذا وَ اسْتَغْفِرِي لِذَنْبِكِ   ؛ چون گفتار  « يُوسُفُ أَعْرِضْ عَنْ هذا »  جملهء استطرادى است بطوريكه روشن است . و مثل قولِه تعالَى :   إِنَّ الْمُلُوكَ إِذا دَخَلُوا قَرْيَةً أَفْسَدُوها وَ جَعَلُوا أَعِزَّةَ أَهْلِها أَذِلَّةً وَ كَذلِكَ يَفْعَلُونَ * وَ إِنِّي مُرْسِلَةٌ إِلَيْهِمْ بِهَدِيَّةٍ فَناظِرَةٌ بِمَ يَرْجِعُ الْمُرْسَلُونَ   ؛ در اينجا گفتار خدا كه مىگويد :  « وَ كَذلِكَ يَفْعَلُونَ »  استطراد است از جهت خداوند متعال كه در ميان كلام بلقيس آمده است . و مثل قولِه عزّ مِن قآئل :    فَلا أُقْسِمُ بِمَواقِعِ النُّجُومِ * وَ إِنَّهُ لَقَسَمٌ لَوْ تَعْلَمُونَ عَظِيمٌ * إِنَّهُ لَقُرْآنٌ كَرِيمٌ    ؛ كه تقديرش اينست : « فلا أقسم بموقع النجوم إنه لقرآن كريم » ؛ كه در ميان اين دو جمله ، استطراد در استطراد آمده است . و از اين قبيل در قرآن كريم و سنّت و كلام عربِ قحّ و غيرشان از بلغاء ، بسيار است .\r\nو آيهء تطهير از اين قرار است كه در ميان آيات نِساءُ النَّبىّ بطور استطراد آمده است . و فائدهء استطراد در اينجا آنست كه : خطاب خداوند به آن زنان ، با آن اوامر و نواهى و نصائح و آداب جهتى ندارد مگر عنايت خداوند تعالى به اهل بيت ( يعنى خمسهء طيّبه ) براى آنكه سرزنش و ملامتى - گرچه از ناحيهء زنان پيغمبر باشد - بر آنان نرسد ؛ يا آنكه به اهل بيت - گرچه بواسطهء زنان پيغمبر باشد - عار و ننگى نسبت داده نشود ؛ و يا از ناحيهء منافقين عليه آنان - گرچه به سبب زنان پيغمبر باشد - ايرادى و حجّتى قائم نشود . و اگر اين استطراد نبود ، اين نكتهء شريفه‌اى كه بواسطهء آن ، بلاغت قرآن حكيم ، و كمال اعجاز ذكرِ باهر و گفتار حضرت حقّ مشهود است ، حاصل نبود كما لا يخفى . ( تلميذ\r\n","page_name":" 418 ","page_number":442},
  {"content":"\r\n\r\n\r\nتاريخچهء تغيير قبله و كيفيّت قبلهء رسول الله در مكّهء مكرّمه\r\nتلميذ : راجع به تاريخچهء قبله و تحويل قبله و وضع نمازگزاران هنگام تغيير قبله ، آيا كتاب مبسوطى در خاطر مبارك هست ؟\r\nعلّامه : براى اين مسائل كه بطور مبسوط شرح داده باشد يكى « تاريخ مكّه » است و ديگرى « تاريخ الحرمين » ( مكّه و مدينه ) و يكى از اين دو تا بسيار خوب است ، و در آن ، كيفيّت كعبه و تمام جرياناتى را كه در مكّه اتّفاق افتاده و پيش آمده است بيان مىكند .\r\nو راجع به شهر مدينه و قبله و كيفيّت تغيير قبله ، مطالب بسيار نفيسى را بيان مىكند . من در آن سفر اوّل كه مكّه مشرّف شدم ، در حدود چهل سال قبل ، قسمتى از آن را مطالعه كردم ، و مقدار مختصرى از آن را نيز در تفسير نقل كرديم ( در مسألهء تحويل قبله در سورهء بقره در جلد اوّل ) ولى چون در سفر بوديم نتوانستم همهء آن را مطالعه كنم ، و در اين سفر اخير هم موفّق نشديم از آنجا تهيّه كنيم و با خود بياوريم .\r\nتلميذ : آيا مسلمان‌ها كه در بَدو اسلام رو به بَيْت المقدّس نماز مىخواندند ، آيا بيت المقدّس بعنوان قبله معيّن گرديده بود ، يا اينكه به تبع\r\n\r\n","description":"","footnote":"","page_name":" 419 ","page_number":443},
  {"content":"\r\n\r\nسائر مذاهب ، قبلهء خود را آنجا قرار داده بودند ؟\r\nعلّامه : مسلّماً در مكّهء مكرّمه دأب رسول الله چنين بوده است كه در مسجد الحرام نماز مىخواندند بطورى كه هم كعبه و هم بيت المقدّس در برابر آنحضرت بود ؛ يعنى طورى رو به كعبه مىايستادند كه بيت المقدّس هم قبله قرار مىگرفت ، بعد كه به مدينه هجرت كردند ، بدان شكل نبود ، و نماز رسول الله و مسلمين رو به بيت المقدّس بود ، تا زمانى كه يهود اعتراض كردند و به مسلمين طعن زدند به اينكه آنان از خود قبله ندارند ؛ و چنين و چنان گفتند ، تا بالاخره آيات قبله نازل شد . و در حقيقت خوب ركنى است از اركان اسلام اينكه نماز را به سوى كعبه گذارند .\r\n* * * تلميذ : آيا دليل قطعى بر تحريف « عهدَين » از نقطهء نظر شواهد تاريخى مسلّم چه داريم ؟\r\nعلّامه : در قرآن كريم صريحاً مىفرمايد كه : يهود و نصارى عهدين را تحريف كرده‌اند . نه آنكه همهء تورات و إنجيل محرّف باشد ، بلكه مقدارى از آن را تحريف نموده‌اند ؛ به جهت آنكه نصّ قرآن مىفرمايد كه : همهء عهدين محرّف نيستند ؛ مطالب صحيح نيز در آن يافت مىشود ، و قرآن با همين تورات و إنجيل فعلى در بسيارى از موارد با يهود و نصارى محاجّه مىكند و آنان را براى احتجاج فرا مىخواند .\r\nشواهد تاريخى براى اين معنى نيز داريم ، و در خود تورات و إنجيل اشاره به قضايائى دارد كه تحريف را روشن مىكند .\r\n\r\nكيفيّت نزول تورات بر حضرت موسى\r\nتلميذ : آيا « تورات » بر حضرت موسى على نبيّنا و آله و عليه السّلام در همان چهل شب كه براى مناجات رفتند ، در ميعاد پروردگار نازل شده است ؟ و الواحى كه بر روى آنها تورات نوشته شده بود از چه چيزى بود ؟ كوه طور\r\n\r\n","description":"","footnote":"","page_name":" 420 ","page_number":444},
  {"content":"\r\n\r\nكجاست ؟\r\nو كيفيّت نزول « إنجيل » چطور بوده است ؟ و آيا حواريّين حضرت عيسى در زمان آنحضرت أناجيل را نوشتند يا بعداً ؟ و آيا جملگى آنها از اخيار و صالحين بودند يا نه ؟\r\nعلّامه : خيلى روشن نيست كه تورات بر حضرت موسى در همان چهل شب مناجات وارد شده باشد ، امّا اين مطلب هست كه تورات الواحى بود كه بر موسى عليه السّلام در كوه طور در يك اربعين نازل شد . و حضرت موسى آن الواح را برداشته و نزد قوم خود آورد ، و چون عصبانى بود الواح را انداخت و بعضى از آنها شكست . و اين الواح جملگى از زمرّد بوده است ؛ يعنى خداوند از كَتْم عدم ، اين زمرّدها را خلق و إبداع كرد . در تورات مطالبى راجع به قسمت‌هاى تاريخى و قصص ، و حكاياتى و جريان‌هائى موجود است كه نمىتوان بيك كتاب آسمانى نسبت داد ؛ چيزهاى عجيب و غريب زياد است .\r\nدر إنجيل ، دست كمتر برده شده است ؛ و ليكن در تورات زياد است .\r\nتورات در كوه طور بر حضرت موسى نازل شد ، و كوه طور در مصر است در صحراى سينا ؛ مسلّماً در آن كوه و در آن بيابان نازل شده است . و صحراى سينا در طرف راست بحر أحمر است نسبت به كسانى كه از راه دريا با كشتى رو بمكّه مىروند .\r\nو تمام تورات در چهل روز نازل شد و حضرت موسى همه را جمع نموده و پيش قومش آورد ؛ و چون بسيارى از آنان زير بار نرفتند ، خداوند براى تنبيه و تنبّه آنان كوه طور را بر فراز سر آنان در هوا معلّق نگاهداشت :\r\n وَ إِذْ أَخَذْنا مِيثاقَكُمْ وَ رَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَ اسْمَعُوا قالُوا سَمِعْنا وَ عَصَيْنا وَ أُشْرِبُوا فِي قُلُوبِهِمُ الْعِجْلَ بِكُفْرِهِمْ قُلْ \r\n\r\n","description":"","footnote":"","page_name":" 421 ","page_number":445},
  {"content":"\r\n\r\n بِئْسَما يَأْمُرُكُمْ بِهِ إِيمانُكُمْ إِنْ كُنْتُمْ مُؤْمِنِينَ .  « 1 »\r\nاين معلّق نگاهداشتن كوه طور براى تخويف و عقوبت آنان بود ، كه سجده كنند و تسليم حقّ شوند ؛ بعضى سجده كردند و حرف حقّى كه به آنها گفته شده بود مىگفتند ، و بعضى هم مطالب ديگرى مىگفتند .\r\nو در اوّل ، وصىّ حضرت موسى حضرت هَرون بود ولى چون هَرُون كه برادر آنحضرت بود زودتر از حضرت موسى در تَيْه رحلت كرد لذا وصىّ حضرت موسى ، اليَسَع ( يوشَع بن نون ) قرار گرفت .\r\n وَ اذْكُرْ إِسْماعِيلَ وَ الْيَسَعَ وَ ذَا الْكِفْلِ وَ كُلٌّ مِنَ الْأَخْيارِ .  « 2 »\r\n\r\nكيفيّت نزول إنجيل بر حضرت عيسى\r\nو امّا وضع نزول إنجيل مبهم‌تر است ؛ به جهت اينكه درست مشخّص نيست كه إنجيل به صورت وحى آسمانى بر حضرت عيسى نازل شده ، تا به صورت كتابى درآيد ؟ و يا تلقين حضرت عيسى بوده ؟ و يا مثلًا نحوهء ديگرى بوده است و جمع آورى شده است ؟ به هر حال همهء أناجيل بعد از حضرت عيسى نوشته شد ؛ پس از صعود حضرت عيسى يكصد و بيست عدد إنجيل نوشته شد ، و از اين مقدار به چهار تاى از آن كه نوشتهء لوقا و يوحَنّا و مَرْقُس و مَتَّى است اعتبار داده شد ؛ يعنى كليسا آن را به رسميّت شناخت و يكصد و شانزده تاى آن ردّ شد ، و حالا هم ردّ شده است يعنى معمولٌ به\r\n\r\n\r\n","description":"","footnote":"\r\n( 1 ) آيهء 93 ، از سورهء 2 : البقرة : « و زمانيكه ما از شما عهد و پيمان گرفتيم و كوه طور را بر فراز شما نگاهداشتيم ، كه آنچه ما بشما داده‌ايم بقوّت بگيريد و گوش كنيد ! گفتند شنيديم و مخالفت كرديم ! و چون كافر شدند محبّت گوساله در دلهايشان اشراب شد . بگو اى پيغمبر : بد چيزى است اين چيزى كه ايمان شما ، شما را بدان امر كرده است ؛ اگر شما مؤمن باشيد ! »\r\n( 2 ) آيهء 48 ، از سورهء 38 : ص : « و ياد بياور إسمعيل و الْيَسَعْ و ذو الكفل را ؛ و تمام آنان از اخيار بوده‌اند . »\r\n","page_name":" 422 ","page_number":446},
  {"content":"\r\n\r\nنيستند .\r\nو هيچ معلوم نيست كه إنجيل چطور نوشته شده است ؟ و چه قسم القا گرديده است ؟ اصولًا در ميان مسيحيان نيز سخن از اين نيست كه إنجيل ايشان به چه شكل و به چه نحو نازل شده است ؟ و به چه نحوى در ميان مردم دائر گرديده است ؟\r\nو در كلمات خود آنان همچنين دلالتى نيست بر آنكه إنجيل از انشائات خود حضرت مسيح بوده است .\r\nيك إنجيل بَرْنابا درآمد ، قيامتى بر پا كردند و بالاخره از اعتبار آن را انداختند ، زيرا كه در غالب از قسمت‌ها با مطالب إسلامى و قرآنى مطابقت دارد ، و بشارت از حضرت محمّد صلّى الله عليه و آله و سلّم مىدهد .\r\n\r\nحواريّون حضرت عيسى بن مريم و تعداد آنان ، و رهبانيّت\r\nحواريّون همان ياران خاصّ و اصحاب مخصوص حضرت عيسى بودند . خداوند متعال از حواريّون خواست كه ايمان بياورند و حواريّون از انصار خدا قرار گرفتند .\r\n يا أَيُّهَا الَّذِينَ آمَنُوا كُونُوا أَنْصارَ اللَّهِ كَما قالَ عِيسَى ابْنُ مَرْيَمَ لِلْحَوارِيِّينَ مَنْ أَنْصارِي إِلَى اللَّهِ قالَ الْحَوارِيُّونَ نَحْنُ أَنْصارُ اللَّهِ .  « 1 »\r\nدر چند جاى قرآن ذكرى از حواريّون شده است : يكى همين آيه‌اى كه ذكر شد و ديگر آيهء واقعه در سورهء آل عمران :   فَلَمَّا أَحَسَّ عِيسى مِنْهُمُ الْكُفْرَ قالَ مَنْ أَنْصارِي إِلَى اللَّهِ قالَ الْحَوارِيُّونَ نَحْنُ أَنْصارُ اللَّهِ آمَنَّا بِاللَّهِ وَ اشْهَدْ بِأَنَّا مُسْلِمُونَ * رَبَّنا آمَنَّا بِما أَنْزَلْتَ وَ اتَّبَعْنَا الرَّسُولَ فَاكْتُبْنا  \r\n\r\n\r\n","description":"","footnote":"\r\n( 1 ) صدر آيهء 14 ، از سورهء 61 : الصّفّ : « اى كسانى كه ايمان آورده ايد ! از ياران خدا بوده باشيد همانطور كه عيسى بن مريم به حواريّون گفت : ياران من در راه خدا چه كسانى هستند ؟ حواريّون گفتند : ما ياران خدا هستيم . »\r\n","page_name":" 423 ","page_number":447},
  {"content":"\r\n\r\n مَعَ الشَّاهِدِينَ .  « 1 »\r\nو ديگر آيهء واقعه در سورهء مائده :\r\n  وَ إِذْ أَوْحَيْتُ إِلَى الْحَوارِيِّينَ أَنْ آمِنُوا بِي وَ بِرَسُولِي قالُوا آمَنَّا وَ اشْهَدْ بِأَنَّنا مُسْلِمُونَ * إِذْ قالَ الْحَوارِيُّونَ يا عِيسَى ابْنَ مَرْيَمَ هَلْ يَسْتَطِيعُ رَبُّكَ أَنْ يُنَزِّلَ عَلَيْنا مائِدَةً مِنَ السَّماءِ قالَ اتَّقُوا اللَّهَ إِنْ كُنْتُمْ مُؤْمِنِينَ .   « 2 »\r\nمىگويند : همهء حواريّون مردم صالح و خوبى بودند ، جز يكى از آنها كه چون دشمنان در صدد جستجوى حضرت مسيح بودند ، او خبر داد كه عيسى ابن مريم اينجاست . و تا دشمنان آمدند كه حضرت عيسى را بگيرند ، آنحضرت به آسمان صعود كرد و بكلّى ديگر از ميان مردم رفت .\r\nحواريّين مجموعاً دوازده نفر بودند كه از ميان آنها اين يكى نااهل درآمد و بقيّه بر روش حضرت مسيح پايدار بودند . و جملگى بعد از حضرت مسيح تصميم گرفتند به اينكه طبق روش حضرت مسيح ازدواج نكنند ، جا و منزل براى خود تهيّه نكنند ، و در شهرى اقامت نگزينند بلكه براى دعوت مردم بدين و آئين حضرت مسيح پيوسته در سفر بوده ، از اين شهر به آن شهر و از اين قريه به آن قريه كوچ كنند ؛ و رهبانيّت و اعتزال را پيشه گيرند . خداوند\r\n\r\n\r\n","description":"","footnote":"\r\n( 1 ) آيهء 52 و 53 ، از سورهء 3 : ءَال عمران : « چون عيسى از آنها احساس كفر نمود گفت : ياران من در راه خدا چه كسانى هستند ؟ حواريّون گفتند : ما ياران خدا هستيم ، به خدا ايمان آورديم و گواه باش كه ما از مسلمانانيم . بار پروردگار ما ! ما به آنچه تو فرستاده‌اى ايمان آورديم و از پيامبرت پيروى نموديم پس نام ما را در گروه شهداء و حضّار ثبت فرما . »\r\n( 2 ) آيهء 111 و 112 ، از سورهء 5 : المآئدة : « و زمانى كه من به سوى حواريّون وحى فرستادم كه به من و به رسول من ايمان آوريد ! گفتند : ما ايمان آورديم و گواه باش كه ما از مسلمانانيم ! زمانى كه حواريّون گفتند : اى عيسى بن مريم ! آيا پروردگار تو چنين قدرتى دارد كه براى ما از آسمان مائده بفرستد ؟ گفت : بپرهيزيد از خدا اگر شما از ايمان آورندگانيد . »\r\n","page_name":" 424 ","page_number":448},
  {"content":"\r\n\r\nمتعال هم با اينكه مبناى رَهبانيَّت را تشريع نفرموده است ، ليكن از آن راضى شد :\r\n ثُمَّ قَفَّيْنا عَلى آثارِهِمْ بِرُسُلِنا وَ قَفَّيْنا بِعِيسَى ابْنِ مَرْيَمَ وَ آتَيْناهُ الْإِنْجِيلَ وَ جَعَلْنا فِي قُلُوبِ الَّذِينَ اتَّبَعُوهُ رَأْفَةً وَ رَحْمَةً وَ رَهْبانِيَّةً ابْتَدَعُوها ما كَتَبْناها عَلَيْهِمْ إِلَّا ابْتِغاءَ رِضْوانِ اللَّهِ فَما رَعَوْها حَقَّ رِعايَتِها فَآتَيْنَا الَّذِينَ آمَنُوا مِنْهُمْ أَجْرَهُمْ وَ كَثِيرٌ مِنْهُمْ فاسِقُونَ .  « 1 »\r\nولى آنان چنان كه بايد و شايد آداب و شرائط رهبانيّت را مراعات نكردند ، و از عهدهء انجام آن برنيامدند .\r\nبارى ، حواريّون دعوتشان را انجام دادند ، و توسعه دادند و يك دعوت كامل در دنيا برقرار ساختند .\r\nتلميذ : آيا عدم ازدواج حضرت مسيح دليل بر نقصان نيست ؟\r\nعلّامه : دليل بر نقصان نيست ، بلكه دليلى بر روحيّت و نورانيّت حضرت عيسى بوده است ، چون با اين نشأه أبداً تماس حاصل نكرد و ازدواج ننمود و سكنى و خانه نگرفت ؛ يك موجوديّت خاصّى داشت .\r\nولى حضرت رسول اكرم جامعيّت داشتند ، از آثار و خصائص اين نشأه بنحو أوفى برآمدند ؛ و بالاخصّ سنّت ازدواج از خصائص رسول الله است .\r\n وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَ جَعَلَ \r\n\r\n\r\n","description":"","footnote":"\r\n( 1 ) آيهء 27 ، از سورهء 57 : الحديد : « پس بدنبال آثار آنان ، رسولان خود را فرستاديم . و عيسى بن مريم را بدنبال آنان فرستاديم و به او انجيل را داديم ، و در دل‌هاى پيروان او رأفت و رحمت قرار داديم ؛ و ديگر : رهبانيّتى كه آن را ابداع كردند ؛ و ما آن رهبانيّت را بر آنان ننوشتيم مگر براى بدست آوردن رضاى خداوند ، ليكن آنطور كه بايد و شايد حقّ آن را رعايت نكردند ؛ و ما به كسانى از آنان كه ايمان آورده بودند أجر و مزدشان را داديم و بسيارى از آنان نيز از فاسقين هستند . »\r\n","page_name":" 425 ","page_number":449},
  {"content":"\r\n\r\n بَيْنَكُمْ مَوَدَّةً وَ رَحْمَةً إِنَّ فِي ذلِكَ لَآياتٍ لِقَوْمٍ يَتَفَكَّرُونَ .  « 1 » تلميذ : بهترين كتاب كه شرح حالات حضرت موسى و عيسى على نبيّنا و آله و عليهما السّلام را با ادلّه و شواهد تاريخى مُسنَد و مستدلّ بيان كند چيست ؟\r\nعلّامه : با اين خصوصيّات شايد نداشته باشيم * * *\r\n\r\nحضرت يوسف از مُخلَصين بوده است\r\nتلميذ : روى شواهد مسلّم تاريخ ، بسيارى از انبياء مانند حضرت موسى و عيسى و اليَسَع و يونس و داود و سليمان از ذرّيّهء حضرت إبراهيم بوده‌اند ؛ « 2 » و با آنكه مسلّماً از حضرت إسمعيل نبوده‌اند لذا بايد حتماً از حضرت إسحق باشند ؛ و چون از حضرت إسحق فقط حضرت يعقوب بوجود آمد لذا بايد از نسل يعقوب و همگى از بنى إسرائيل بوده باشند ، چون اسرائيل لقب يعقوب است .\r\n\r\n\r\n","description":"","footnote":"\r\n( 1 ) آيهء 21 ، از سورهء 30 : الرّوم : « و از آيات خدا اينست كه از خود شما براى شما جفت‌هائى آفريده است تا در پناه آنان آرامش بگيريد و خداوند بين شما مودّت و رحمت قرار داد ، بدرستيكه در اين جهت نشانه‌هائى است براى گروهى كه تفكّر كنند . »\r\n( 2 ) حضرت علّامه قُدّس سرُّه در كتاب « قرآن در إسلام » در ص 89 فرموده‌اند : قرآن فقط نام بيست و چند نفر را از پيامبران مىبرد : آدم ، نوح ، إدريس ، هود ، صالح ، إبراهيم ، لوط ، إسمعيل ، الْيَسَع ، ذو الكِفْل : إلْياس ، يونُس ، إسحق ، يعقوب ، يوسف ، شُعَيْب ، موسى ، هرون ، داود ، سلَيمان ، أيّوب ، زكريّا ، يَحْيى ، إسمعيل صادق الوَعْد ، عيسى ، محمّد ؛ صلّى الله عليهم أجمعين . اينان پيغمبرانى هستند كه به اسم ذكر شده‌اند ، و كسانى نيز با اشاره ياد شده‌اند ؛ مانند : أسْباط در سورهء نساء ، آيهء 163 ؛ و مانند پيغمبرى كه طالوت به اشارهء او پادشاه بنى إسرائيل شد ( سورهء بقره ، آيهء 246 ) و پيغمبرى كه در سورهء بقره ، آيهء 258 به وى اشاره شده ؛ و پيغمبرانى كه در سورهء يس ، آيهء 14 به آنان اشاره شده است .\r\n","page_name":" 426 ","page_number":450},
  {"content":"\r\n\r\nحال اين سؤال پيش مىآيد كه : طبق بعضى از روايات وارده ، خداوند بواسطهء ترك اولائى كه از حضرت يوسف بوقوع پيوست ( چون پادشاه شد و برتخت نشسته بود ، و پدر و مادر با برادران از كنعان وارد مجلس شدند ، در پيش پاى آنان برنخاست . و يا چون پدرش يعقوب خواست سوار بر اسب شود حضرت يوسف زودتر سوار شد . ) نسل پيامبرى را از او برداشت .\r\nو چگونه در اولاد يَهودا برادر بزرگ و سائر برادران يوسف قرار داد ؟ با آنكه آنان جنايتى عظيم مرتكب شدند و برادر خود يوسف را بچاه انداختند ، و پدر پير خود را به فراقش مبتلا ساختند ؟\r\nعلّامه : حَسَناتُ الأبْرارِ سَيِّئَاتُ الْمُقَرَّبينَ ؛ همان ترك أولى براى يوسف با آن مقام معنوى و منزلت خاصّ الهى شايد از بچاه انداختن يوسف نسبت به ديگران مهمتر باشد .\r\nو ثانياً : حضرت يوسف با آنكه طبق نصّ قرآن از مخلَصين است ، « 1 » و براى مخلصين گناه متصوّر نيست ، مىتوان به استناد اين آيه از قرآن ، آن روايات را طرح كرده و همه را مجعول دانست * * *\r\n\r\nمكتب أفلاطون و مكتب نو أفلاطونى\r\nتلميذ : اينكه بعضى مىگويند : أفلاطون شريعت حضرت عيسى على نبيّنا و آله و عليه السّلام را نپذيرفت و گفت : اين شريعت براى ضعفاء العقول است و من كه به حقيقت پيوسته‌ام نمىتوانم در تحت اين شريعت بوده باشم ، آيا صحيح است يا مطلبى است ساختگى ؟\r\nعلّامه : اين مطلب خالى از صحّت است ، چون أفلاطون پانصد سال از\r\n\r\n\r\n","description":"","footnote":"\r\n( 1 ) آيهء 24 ، از سورهء 12 : يوسف :  وَ لَقَدْ هَمَّتْ بِهِ وَ هَمَّ بِها لَوْ لا أَنْ رَأى بُرْهانَ رَبِّهِ كَذلِكَ لِنَصْرِفَ عَنْهُ السُّوءَ وَ الْفَحْشاءَ إِنَّهُ مِنْ عِبادِنَا الْمُخْلَصِينَ . \r\n","page_name":" 427 ","page_number":451},
  {"content":"\r\n\r\nحضرت مسيح مقدّم بوده است . بعلّت آنكه افلاطون استاد ارسطو بوده ، و ارسطو استاد و وزير اسكندر مقدونىّ بوده است ؛ و زمان اسكندر مقدونى در تاريخ مضبوط است .\r\nافلاطون داراى حكمت إشراق و سر سلسلهء رواقيّين است كه با رياضيّات و مجاهدات باطنى از راه تصفيهء باطن ، كشف حقائق و معارف الهيّه بر او مىشده است .\r\nو أرِسطو كه همان أرِسطاطاليس است ( و بعضى اشتباهاً آن را غير از ارسطاطاليس دانسته‌اند ؛ چون در تاريخ و حكمت غير از ارسطو كسى را به ياد نداريم ) داراى مكتب مشّاء بوده است ، كه أبداً به باطن تكيه ننموده بلكه فقط از نقطهء نظر برهان ، مسائل حِكميّهء خود را بنا نهاده است .\r\nإسكندر پس از فتح مشرق ، بندر اسكندريّه را در مصر بنا نهاد ، و در آنجا مدرسه‌اى تشكيل داد ؛ و شاگردان أفلاطون در آن مدرسه به تدريس پرداختند . و مكتب آنها چون توأم از بعضى از اصول أفلاطون و از ضمائم تازهء ديگرى بوده است به مكتب نو افلاطونى ناميده شد . « 1 »\r\n\r\n\r\n","description":"","footnote":"\r\n( 1 ) شيخ طنطاوىّ در تفسير « جواهر » طبع دوّم : 1350 هجريّهء قمريّه ، مطبعهء مصطفى البابى ، ج 23 ، ص 254 و 255 ، در تفسير آيهء 50 از سورهء 54 : القمر : «  وَ ما أَمْرُنا إِلَّا واحِدَةٌ كَلَمْحٍ بِالْبَصَرِ »  مطلبى را به مناسبت بيان مىكند كه ما در اينجا ذكر مىنمائيم : اين آيه ، مفادش تكميل ما تقدّم است كه در آيهء  « فَاعْلَمْ أَنَّهُ لا إِلهَ إِلَّا اللَّهُ  » آمد ، و در آنجا گفته شد : بناء اين قاعده بر مُثُل أفلاطونيّه است . امّا تصوير مثل را پس از أفلاطون ، شاگردش ارسطاطاليس ردّ كرد و گفت : علم فقط اعتماد بر امور ثابته و محقّقه مىكند ، و در عالم غير از مادّه و صورت مادّه چيز ثابتى وجود ندارد . رِواقيّون كه رئيسشان زيتون است ، در قرن سوّم قبل از ميلاد آمدند و نظريّهء او را ردّ كردند ، همچنانكه او هم نظريّهء استادش را ردّ كرده بود ، و گفتند : تو براى ما ارتباط اين مادّه را به صانع عالم كه خودت هم بدان ايمان\r\n","page_name":" 428 ","page_number":452},
  {"content":"\r\n\r\n\r\n\r\n","description":"","footnote":"\r\nدارى ، بيان نكرده‌اى كه وجه تناسب ميان آن دو كدامست ؟ ! از اين گذشته ، تو مىگوئى : مادّه اشتياق به صورت دارد ! و اين سخنى است بدون دليل ؛ چرا كه اگر مادّه ، مجرّد امكان باشد ، پس عشقش به صورتى كه تو مدّعى آن مىباشى از كجاست ؟ مگر مىشود كه در اين فرض ، مادّه داراى عقل و شعور باشد ؟\r\nبنابراين ، چون رواقيّون و همچنين علمائى كه بعد از آنها پس از ميلاد مسيح آمدند - و آنها به سه شاخه : فرع اسكندرى ، و فرع شامى ، و فرع لاتينى منقسم مىشدند - اين مسأله را بررسى نمودند و در آراء و افكار اين دو حكيم ( أفلاطون و أرسطو ) نظر كردند ؛ دسته‌اى از آنها بر علوم طبيعى مانند طبّ روى آور شدند ، و دسته‌اى بر رياضت نفس روى آوردند ، و اكثريّت اين دسته از رواقيّون هستند . و سپس اين فروع سه گانه موفّق آمدند تا ميان اين آراء را جمع كنند و از آنها خلاصه و نتيجه‌اى بدست آرند . و آنچه به علماى اسلام مانند ابن سينا و فارابى و صوفيّه رسيده است ، به اين جماعت نسبت داده مىشود . و علّت تحيّرى كه دانشمندان پس از اين دو حكيم در آن افتادند اين بود كه : آن دو حكيم نتوانستند طريقه و منهجى را نشان دهند كه با آن ، كيفيّت ربط و اتّصال عوالم با خداوند - بدون هيچ فاصله و درزى ميان عالم و ميان خداوند - شناخته و مشخّص گردد ؛ نه افلاطون توانست روشن سازد و نه ارسطو . و علَيهذا سبب اختلاف آراء و مكاتب و احزابى كه پس از آنها بوجود آمد ، فقط اين دو حكيم بوده‌اند .\r\nاستاد « سنتلانه » در كتاب « تاريخُ الفَلسفةِ العَربيّة » با خطّ خود مرقوم داشته است : « حكماى اروپا ، در فلسفه استاد نشدند و از دانش بهره‌اى نيافتند مگر به قدر وصولشان به علوم جزئيّه مانند طبيعيّات و رياضيّات ؛ فلهذا اختراع كردند ، و زمين را كِشتند ، و به آسمان پريدند و جنگ راه انداختند ؛ امّا عالم أعلا و عجائب نفس و اصل عالم كون و وجود كه بر اساس آن ، علم فلسفه تدوين گرديده است - آن علمى كه مقصود اصلى براى نوع انسان است كه آن را بحث كنند و دريابند - ارزش اينها در اين علوم نسبت به سقراط و افلاطون ، نيست مگر به نسبت ارزش پشّه در برابر فيل . و اگر اينها بمانند آنچه را كه اين دو حكيم فهميده‌اند مىفهميدند ، نبودند مگر فرشتگان . »\r\n","page_name":" 429 ","page_number":453},
  {"content":"\r\n\r\nاين مكتب باقى بود تا زمان اسلام ؛ در زمان حكومت عمر چون آنجا را فتح كردند آن مكتب بر افتاد .\r\nبايد دانست كه كتاب « اثولوجيا » كه كتاب مختصر و مفيدى است براساس حكمت اشراق و بعضى از أرسطو مىدانند ، از أفْلوطِين است كه يكى از شاگردان اين مكتب است ( يعنى مكتب نو افلاطونى ) و استنادش به أرسطو اشتباه است .\r\nيكى از شاگردان اين مكتب در زمان اسلام ثاميطورِسْ است كه اسلام آورده و بنام يحيى نحوى ناميده شده است .\r\n* * * بارى ، در اينجا مصاحبات حقير با حضرت استاد علّامه خاتمه مىپذيرد . البتّه اين مصاحبات بطور رسمى بوده و بنده بعنوان مصاحبات در نوشته‌هاى خود ضبط كرده بودم ؛ والّا آنچه از حضرت علّامه در مجالسشان استفاده شده است و بطور متفرّق ، چه يادداشت شده ، و چه نشده بسيار است ، و اين ناچيز در بسيارى از مؤلّفات خود آنها را بالمناسبه آورده‌ام . شَكَّرَ اللَهُ مَساعيَهُ الْجَمِيلَةَ وَ حَشَرَهُ مَعَ مُحَمَّدٍ خَيْرِ الْبَرِيَّةِ وَ ءَالِهِ الْغُرِّ الْكِرامِ حَسَنِ السَّجيَّهِ .\r\nو در امشب كه شب سيزدهم ربيع الثّانى يكهزار و چهار صد و دو هجريّهء قمريّه است اين يادنامهء علّامهء طباطبائى با مصاحبات بپايان مىرسد . و لِلَّه\r\n\r\n\r\n","description":"","footnote":"\r\nيارى ، تا اينجا ما گفتار شيخ طنطاوى را آورديم ، و در ذيل آن مىگوئيم : استاد ما حضرت علّامه ، طبق منهاج و ممشاى صدر المتألّهين ، همانطور كه در بخش نخست ص 122 و 123 ، از همين كتاب « مهر تابان » آمده است ، با استفاده از طريق شهود و وجدان ، و طريق عقل و برهان ، و طريق شرع و ايمان ، اين راه را پيموده‌اند .\r\n","page_name":" 430 ","page_number":454},
  {"content":"\r\n\r\nالحَمدُ و لَه الشُّكر بر اين توفيق كه در اين مدّت كه دو ماه و سه روز به طول انجاميد پيوسته بذكر و فكر استاد عاليقدر ، بهترين ايّام خود را مىگذراندم . و در اين مكان مقدّس ، آستانهء حضرت ثامن الحُجَج عليه آلافُ التَّحيَّةِ و الإكْرام ، همواره بروح منوّر آن فقيد ارجمند رحمت و دعا مىفرستادم . و اينك هر چه مىخواهم عنان قلم را باز كشم ؛ مىگويد : باز چند لحظه با چند كلمه غنيمت است\r\n . يك امشبى كه در آغوش شاهد شكرم * گرم چو عود بر آتش نهند غم نخورم\r\nببند يك نفس اى آسمان دريچهء صبح * بر آفتاب كه امشب خوش است با قمرم\r\nندانم اين شب قدر است يا ستارهء روز * توئى برابر من يا خيال در نظرم\r\nبدين دو ديده كه امشب ترا همى بينم * دريغ باشد فردا كه ديگرى نگرم\r\nروان تشنه بر آسايد از وجود فرات * مرا فرات ز سر بر گرفت و تشنه ترم\r\nچو مى نديدمت از شوق بى خبر بودم * كنون كه با تو نشستم ز ذوق بى خبرم\r\nسخن بگوى كه بيگانه پيش ما كس نيست * به غير شمع و همين ساعتش زبان ببرم « 1 » \r\n\r\nتحمّل علّامه تهمتها و مرارتها را در راه خدا\r\nدر اينجا اين دفتر شريف را به بيانات علّامه - در روزى كه در بنده منزل\r\n\r\n\r\n","description":"","footnote":"\r\n( 1 ) از « كلّيّات سعدى » است ، قسمت غزليّات ، ص 211 و 212 ، طبع فروغى .\r\n","page_name":" 431 ","page_number":455},
  {"content":"\r\n\r\nبه نهار تشريف آورده بودند ، پس از صرف نهار - خاتمه مىدهيم ؛ فرمودند : در نجف اشرف بودم ، بعد از نماز صبح كه نشسته بودم ، در حال توجّه و خَلسه ، حضرت علىّ بن جَعفر سلامُ اللهِ عَليهما به من نزديك شد به اندازه‌اى كه نَفَس آنحضرت گويا به صورت من مىخورد ، و فرمود : قضيّهء توحيد در وجود ، از اصول مسلّمهء ما اهل بيت است . « 1 »\r\n\r\n\r\n","description":"","footnote":"\r\n( 1 ) بسيارى از اوقات در حال مذاكره ، بدين آيه مترنّم مىشدند :  وَ أَنَّ إِلى رَبِّكَ الْمُنْتَهى  ( آيهء 42 ، از سورهء 53 : النّجم ) و در گرفتاريها و شدائد مىفرمودند : وَ اللَهُ الْمُسْتَعَانُ ( قسمتى از آيهء 18 ، از سورهء 12 : يوسف ) يعنى : « ذات اقدس خدا ، يگانه محلّ اعتماد و اتّكاء و يارى جستن از اوست . » هر كس به ايشان ناسزا مىگفت و نسبت‌هاى ناروا مىداد و براى انداختن رسم و روش عرفانى و اسلوب حِكَمى ، تهمتهاى بى حدّ و بدون مرز ميزد و به گوش ايشان مىرسيد ، أبداً تلافى نمىنمودند و در صدد معارضه و پاداش هم نبودند . و معلوم است كه : از اين گونه تهمتها در حوزه‌هاى علميّهء خشك كه با قرآن و تفسير و روايات و اخلاق عرفانى و حكمت عقلانى سر و كار ندارند ، و جمعى بر سر سفرهء سياه نشسته ، خود را به تكالب حطام و تكاثر صيت و آوازه سرگرم نموده‌اند ، بسيار است .\r\nايشان بواسطهء برانداختن همين معانى و روشن كردن طلّاب جوان به اسرار الهى و حقائق و معنويّات دينى ، از تبريز كوچ كرده و بار خود را در آستانهء مباركهء بى بى حضرت معصومه اخت الرّضا عَليهما صلواتُ المَلِك المتعال فرود آوردند . و معلوم است كه اين راه و روش و اين منهج و منهاج را بعضى نمىپسندند ، فلهذا به نسبتهاى مموّهه و عوام فريبانه با تردستى و زيركيهاى خاصِّ به خود ، كه عمرى را در آن بسر برده و تمرين و ممارست داشته‌اند ، مىخواسته‌اند نور ايشان را خاموش نمايند و بساط تفسير و حكمت و عرفان را از حوزهء مقدّسهء علميّه برچينند . چون اين مطالب و دسائس به ايشان مىرسيد ، مىفرمودند :  وَ لا يَحِيقُ الْمَكْرُ السَّيِّئُ إِلَّا بِأَهْلِهِ  ( قسمتى از آيهء 43 ، از سورهء 35 : فاطر ) : « خدعه و مكر زشت نمىرسد مگر به صاحبش . » و اين درست معنى و مفاد كريمهء قرآن است :  يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ  ( آيهء 8 ، از سورهء 61 : الصّفّ ) : « مشركين اراده دارند كه با دهانهاى خودشان نور خدا را خاموش نمايند ؛ و خداوند تمام كنندهء نور خود است ، اگرچه آن را كافرين نمىپسندند و ناگوار دارند . »\r\nبراى حضرت علّامه بقدرى نامه‌هاى ناسزا و ناروا مملوّ از سبّ و شتم و تهمت و مجعولات كاذبه و سخنان پوچ و واهى بدون امضاء ميرسيد كه ما شنيديم و در نزد خود پنداشتيم : ايشان ديگر نامه‌هاى بى امضاء را مطالعه نمىكنند . بر همين اساس روزى به محضرشان عرض كردم : كار به جائى رسيده است كه حضرتعالى پاكتها را كه باز مىفرمائيد ، شنيده شده است كه اوّل نگاه به محلّ امضاء مىكنيد و كاغذهاى بدون امضاء را مطلقاً كنار مىگذاريد و مطالعه نمىفرمائيد ! با تبسّم مليحى فرمودند : همهء نامه‌ها را مطالعه مىكنم ؛ مع الاسف نامه‌هاى بى امضاء را هم مطالعه مىكنم !\r\n","page_name":" 432 ","page_number":456},
  {"content":"\r\n\r\nسپس فرمودند : چقدر خوب سعدى فرموده است\r\n : ره عقل جز پيچ در پيچ نيست * برِ عارفان جز خدا هيچ نيست\r\nتوان گفتن اين با حقائق شناس * ولى خُرده گيرند اهل قياس\r\nكه پس آسمان و زمين چيستند * بنى آدم و دام و دَدْ كيستند\r\nهمه هر چه هستند از آن كمترند * كه با هستيش نام هستى برند\r\nعظيم است پيش تو دريا بموج * بلند است خورشيد تابان به اوج\r\nولى اهل صورت كجا پى برند * كه أرباب معنى به ملكى درند\r\nكه گر آفتابست يك ذرّه نيست * و گر هفت درياست يك قطره نيست\r\nچو سلطان عزّت علم دركشد * جهان سر بجيب عدم دركشد « 1 » \r\nو فرمودند : چقدر خوب فرموده است در كتاب « الإنسانُ الْكامِل » جيلىّ\r\n : ألا إنَّ الْوُجودَ بِلا مَحالِ * خَيالٌ فى خَيالٍ فى خَيالِ ( 1 )\r\nوَ لا يَقْظانَ إلَّا أهْلُ حَقٍّ * مَعَ الرَّحْمَنِ هُمْ فى كُلِّ حالِ ( 2 ) \r\n\r\n\r\n","description":"","footnote":"\r\n( 1 ) « كلّيّات سعدى » طبع محمّد علىّ فروغى ، كتاب « بوستان » ص 113 و 114\r\n","page_name":" 433 ","page_number":457},
  {"content":"\r\n\r\n وَ هُمْ مُتَفاوِتونَ بِلا خِلافٍ * فَيَقْظَتُهُمْ عَلَى قَدْرِ الْكَمالِ ( 3 )\r\nهُمُ النّاسُ الْمُشارُ إلَى عُلاهُمْ * لَهُمْ دونَ الْوَرَى كُلُّ التَّعالى ( 4 )\r\nحَظوا بِالذّاتِ وَ الاوْصافِ طُرًّا * تَعاظَمَ شَأْنُهُمْ فى ذى الْجَلالِ ( 5 )\r\nفَطَوْراً بِالْجَلالِ عَلَى الْتِذاذٍ * وَ طَوْراً بِالتَّلَذُّذِ بِالْجَمالِ ( 6 )\r\nسَرَتْ لَذّاتُ ذاتِ اللَهِ فِيهِمْ * لَهُمْ فى الذّاتِ لذّاتٌ عَوالى ( 7 ) « 1 » \r\n\r\nقصيدهء غرّاء علّامه دربارهء عشق به خدا\r\nدر اينجا بعنوان حُسن اختتام مناسب است قصيده‌اى را كه حضرت استاد علّامه دربارهء دل كندن از غير خدا و عشق و محبّت ورزيدن بجمال و جلال خدا سروده‌اند و از نقطهء نظر تمثيل و استعارات و فنون شعرى در غايت درجهء علوّ و رُقاء است و هيچكس نمىتواند باور كند كه اين قصيده با اين لطائف ذوقى ، از يك زاهد عابد ناسك متهجّد كه نمونهء بارز پارسائى و زهد است و در عين حال زبان مادرى او تركى است و در سخن گفتن بدان لَحن مشهود است و\r\n\r\n\r\n","description":"","footnote":"\r\n( 1 ) « الإنسان الكامل » جزء دوّم ، ص 26 : ( 1 ) آگاه باشيد كه لا محاله و ناگزير ، اين عالم وجود خيالى در خيالى در خيالى است !\r\n( 2 ) و بيدار نيستند مگر اهل حقّ ؛ كه آنها در تمام احوال با خداى رحمن هستند .\r\n( 3 ) و اهل حقّ ، بدون هيچگونه ترديدى داراى مراتب مختلفى هستند ؛ و بيدارى آنان بر حسب مقدار كمال ايشانست .\r\n( 4 ) آنان مردمى هستند كه پيوسته بمقامات عاليهء آنها اشاره مىشود ؛ و از براى آنان غير از همهء موجودات ، تمام درجات تعالى وجود دارد .\r\n( 5 ) بواسطهء استغراق در ذات و تمام صفات الهى ، حظّ وافرى برده‌اند ؛ و شأن و مقام آنان دربارهء ذو الجلال ، بزرگى گرفت .\r\n( 6 ) پس گاهى با صفات جلاليّهء خدا در التذاذ هستند ، و گاهى با التذاذ به جمال بسر مىبرند .\r\n( 7 ) لذّات وجوديّهء استغراق در ذات خدا در وجود آنان سارى شده ، و از براى آنان در ذات خدا ، لذّت‌هاى بلند مرتبه است .\r\n","page_name":" 434 ","page_number":458},
  {"content":"\r\n\r\nزبان عربى و زبان فارسى او زبان ثانوى است بوده باشد - بياوريم و بدعا و توجّهات آن فقيد توشه‌اى برگيريم\r\n : همىگويم و گفته‌ام بارها * بود كيش من مهر دلدارها\r\nپرستش به مستى است در كيش مِهر * برونند زين جرگه هشيارها\r\nبه شادىّ و آسايش و خواب و خور * ندارند كارى دل افكارها\r\nبجز اشك چشم و بجز داغ دل * نباشد بدست گرفتارها\r\nكشيدند در كوى دلدادگان * ميان دل و كامْ ديوارها\r\nچه فرهادها مرده در كوهها * چه حلّاج‌ها رفته بر دارها\r\nچه دارد جهان جز دل و مهر يار * مگر توده‌هائى ز پندارها\r\nولى راد مردان و وارستگان * نيازند هرگز به مردارها\r\nمَهين مِهر ورزان كه آزاده اند * بريزند از دام جان ، تارها\r\nبه خون خود آغشته و رفته اند * چه گل‌هاى رنگين به جوبارها \r\n* * *\r\n بهاران كه شاباش ريزد سپهر * بدامان گلشن ز رگبارها\r\nكشد رخت سبزه به هامون و دشت * زَنَد بارگه گل به گلزارها\r\nنگارش دهد گلبنِ جويبار * در آئينهء آبْ رخسارها\r\nرود شاخ گل در بر نيلوفر * برقصد به صد ناز گلنارها\r\nدرد پردهء غنچه را بادِ بام * هَزار آورد نغز گفتارها\r\nبه آواى ناى و به آهنگ چنگ * خروشد ز سرو و سمن تارها \r\n* * *\r\n به ياد خَم ابروى گلرخان * بكش جام در بزم ميخوارها\r\nگره را ز راز جهان باز كن * كه آسان كند باده دشوارها\r\nجز افسون و افسانه نبود * جهان كه بستند چشم خشايارها \r\n\r\n","description":"","footnote":"","page_name":" 435 ","page_number":459},
  {"content":"\r\n\r\n به اندوه آينده خود را مباز * كه آينده خوابيست چون پارها\r\nفريب جهان را مخور زينهار * كه در پاى اين گل ، بود خارها\r\nپياپى بكش جام و سرگرم باش * بهل گر بگيرند بيكارها \r\nاللَهُمَّ أفِضْ صِلَةَ صَلَواتِكَ وَ سَلامَةَ تَسْليماتِكَ عَلَى أوَّلِ التَّعَيُّناتِ الْمُفاضَةِ مِنَ الْعَمآءِ الرَّبّانىِّ وَ ءَاخِرِ التَّنَزُّلاتِ الْمُضافَةِ إلَى النَّوْعِ الإنسانىِّ ؛ الْمُهاجِرِ مِنْ مَكَّةَ كانَ اللَهُ وَ لَمْ يَكُنْ مَعَهُ شَىْءٌ ثانى ، إلَى الْمَدينَةِ وَ هُوَ الانَ عَلَى ما كانَ .\r\nمُحْصى عَوالِمِ الْحَضَراتِ الْخَمْسِ فى وُجودِهِ ؛  وَ كُلَّ شَيْءٍ أَحْصَيْناهُ فِي إِمامٍ مُبِينٍ  ، راحِمُ سآئِلِ اسْتِعْداداتِها بِنَدَى جودِهِ ؛ وَ مَآ أَرْسَلْنَكَ إِلَّا رَحْمَةً لِّلْعلَمِينَ ، سِرُّ الْهُويَّةِ الَّتى هِىَ فى كُلِّ شَىْءٍ ساريَةٌ وَ عَنْ كُلِّ شَىْءٍ مُجَرَّدَةٌ . كَلِمَةُ الاسْمِ الاعْظَمِ الْجامِعِ بَيْنَ الْعُبودِيَّةِ وَ الرُّبوبيَّةِ . نُقْطَةُ الْوَحْدَةِ بَيْنَ قَوْسَىِ الاحَديَّةِ وَ الْوَاحِديَّةِ . بِجاهِ مُحَمَّدٍ وَ ءَالِهِ الطَّيِّبينَ الطّاهِرِينَ صَلَواتُكَ وَ سَلامُكَ عَلَيْهِمْ أجْمَعينَ ، ما قامَتِ السَّمَواتُ وَ الارَضونَ .\r\nكَتَبَهُ بِيُمْناهُ الدَّاثِرَةِ الضَّعيفُ الذَّليلُ وَ الْحَقيرُ الْفَقيرُ ، در مشهد مقدّس رضوىّ عَلَى ثاويهِ التَّحيَّةُ وَ الثَّنآءُ بِمَنِّهِ وَ جوده ، در نيمهء شب سيزدهم ربيع الثّانى 1402 هجريّهء قمريّهء ، سيّد محمّد حسين حسينىّ طهرانىّ .\r\n\r\n","description":"","footnote":"","page_name":" 436 ","page_number":460},
  {"content":"\r\n . \r\n","description":"","footnote":"","page_name":" 437 ","page_number":461},
  {"content":"\r\n . \r\n","description":"","footnote":"","page_name":" 438 ","page_number":462},
  {"content":"\r\n . \r\n","description":"","footnote":"","page_name":" 439 ","page_number":463},
  {"content":"\r\n . \r\n","description":"","footnote":"","page_name":" 440 ","page_number":464},
  {"content":"\r\n . \r\n","description":"","footnote":"","page_name":" 441 ","page_number":465},
  {"content":"\r\n . \r\n","description":"","footnote":"","page_name":" 442 ","page_number":466},
  {"content":"\r\n . \r\n","description":"","footnote":"","page_name":" 443 ","page_number":467},
  {"content":"\r\n . \r\n","description":"","footnote":"","page_name":" 444 ","page_number":468},
  {"content":"\r\n . \r\n","description":"","footnote":"","page_name":" 445 ","page_number":469},
  {"content":"\r\n . \r\n","description":"","footnote":"","page_name":" 446 ","page_number":470},
  {"content":"\r\n . \r\n","description":"","footnote":"","page_name":" 447 ","page_number":471},
  {"content":"\r\n . \r\n","description":"","footnote":"","page_name":" 448 ","page_number":472},
  {"content":"\r\n . \r\n","description":"","footnote":"","page_name":" 449 ","page_number":473},
  {"content":"\r\n . \r\n\r\n","description":"","footnote":"","page_name":" 450 ","page_number":474}
  ]