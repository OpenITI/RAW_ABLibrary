[
  {"content":"\r\nنابغه فقه و حديث\r\n","description":"","footnote":"","page_name":" 1 ","page_number":1},
  {"content":"\r\n\r\n","description":"","footnote":"","page_name":" 2 ","page_number":2},
  {"content":"\r\nمجمع الفكر الاسلامي\r\n25\r\nنابغه\r\nفقه و حديث\r\nسيد نعمت اللّه جزائرى\r\nتأليف\r\nسيد محمد جزائرى\r\nچاپ دوم\r\nبا تجديد نظر و اضافات\r\n","description":"","footnote":"","page_name":" 3 ","page_number":3},
  {"content":"\r\nقم - ص . پ . 3654 / 37185\r\nتلفن : 744810\r\nنام كتاب : نابغه فقه و حديث سيد نعمت اللّه جزائرى\r\nمؤلف : سيد محمد جزائرى\r\nناشر : مجمع الفكر الاسلامى - قم\r\nنوبت چاپ : دوّم\r\nحروفچينى : مجمع الفكر الاسلامى - قم\r\nليتوگرافى : نگارش - قم\r\nچاپ : الهادى - قم\r\nتاريخ انتشار : محرّم الحرام 1418\r\nتيراژ : 1000 نسخه\r\nكليه حقوق براى مجمع الفكر الاسلامى محفوظ است\r\n","description":"","footnote":"","page_name":" 4 ","page_number":4},
  {"content":"\r\nبِسْمِ اللّهِ الرَّحْمنِ الرَّحيم\r\n","description":"","footnote":"","page_name":" 5 ","page_number":5},
  {"content":"\r\n\r\n","description":"","footnote":"","page_name":" 6 ","page_number":6},
  {"content":"\r\nمقدّمه مجمع\r\nمحقّق جليل القدر ، محدّث فقيه ، أديب و متكلّم و الا مقام ، مرحوم سيّد نعمت الله جزائرى ( رحمه الله ) ، از مفاخر شيعه و حوزه‌هاى علوم دينيه بود . صاحب كتاب شريف روضات الجنات در فضل وى چنين مىنگارد : « السيّد السند المعتمد الجليل الأوّاه نعمة الله . . . كان من أعاظم علمائنا المتأخّرين وأفاخم فضلائنا المتبحّرين ، واحد عصره في العربيّة والأدب والفقه والحديث ، وأخذ حظّه من المعارف الربّانيّة بحثّه الأكيد وكدّه الحثيث ، لم يعهد مثله في كثرة القراءة على أساتيد الفنون ولا في كسبه الفضائل من أطراف الحزون بأصناف الشجون » .\r\nكتاب شناس خبير و متبحّر معاصر ، جناب حجّت الاسلام آقاى حاج سيّد محمّد جزائرى حفظه الله در كتاب نفيس خود « نابغة فقه و حديث » به روش جالبى به معرّفى اين محدّث و فقيه وارسته پرداخته و جنبه‌هاى گوناگون حيات فكرى و اجتماعي أو را متذكّر شده و كليّه اساتيد و مشايخ و همچنين شاگردان وى را نيز معرفى نموده است .\r\nاز آنجا كه كتاب « نابغة فقه و حديث » در حدّ خود بي نظير و داراى نكات برجسته و دقيق تاريخي است . و در شناساندن رجال علم و ادبِ معاصر مرحوم\r\n","description":"","footnote":"","page_name":" 7 ","page_number":7},
  {"content":"\r\nسيّد نعمت الله جزائرى به سبك جالبى تدوين يافته ، مورد توجه خاصّ نويسندگان و محقّقان معاصر ، مانند مرحوم سيّد مصلح الدين مهدوى و شيخ محمّد هادي أميني و سيّد احمد حسينى و شيخ على دوانى و ايرج افشار و غيرهم قرار گرفته بگونه‌اى كه در مواردى از تحقيقات خود از كتاب « نابغة فقه و حديث » استفاده كرده و در تأليفات خود بدان ارجاع داده‌اند .\r\nاهميّت اين كتاب بيشتر از آن جهت است كه نه تنها تحقيق جامع و عالمانه‌اى راجع به زندگى و شخصيت مرحوم سيّد نعمت الله جزائرى است ، بلكه به مناسبتهاى مختلف مانند ذكر اساتيد و شاگردان و أولاد و أحفاد و . . . فوائد دقيق علمي و تأريخي را بيان مىكند .\r\nلذا با توجّه به اهمّيت كتاب و ناياب شدن چاپ اوّل آن و درخواست متقاضيان ، مؤلف محترم با تجديد نظر و إضافات ، كتاب را براي چاپ دوّم آماده ساختند .\r\nاكنون مجمع الفكر الاسلامي اين افتخار را دارد كه در راستاى معرفى انديشمندان تفكّر شيعي و آثار آنان به تجديد چاپ اين كتاب ارزنده اقدام نموده و آن را با تفاوتها و امتيازات قابل ملاحظه‌اى نسبت به چاپ اوّل در اختيار پژوهندگان علم و أدب قرار دهد ، اميد آنكه اين خدمت به جهان علم و فرهنگ اسلامى مورد عنايت و قبول حق تعالى قرار گيرد .\r\nقم - مجمع الفكر الاسلامي\r\n3 / 3 / 1376\r\n","description":"","footnote":"","page_name":" 8 ","page_number":8},
  {"content":"\r\nمقدّمه چاپ دوّم\r\nبعد از حمد و ثناى خداوند ، اين كتاب نابغة فقه و حديث ، سيد نعمت اللّه جزائرى كه با روشى كم سابقه تأليف گرديده و شامل شرح حال بسيارى از علماء بزرگوار شيعه « قدّس اللّه أسرارهم » و تحقيقات و فوائد و نكات تاريخي تازه‌ايست ، در بيست و دو سال قبل ( 1394 ه‍ ق مطابق با 1353 شمسي ) توسّط انتشارات حسينيّه عماد زاده أصفهان به چاپ رسيد ، و با استقبال شايان و كم نظيري از طرف أهل فنّ روبرو گرديد به طورى كه بسيارى از نويسندگان ، آن را جزء مصادر خود قرار داده‌اند .\r\nاكنون پس از گذشت سالهاى طولانى و ناياب شدن چاپ اوّل آن ، مؤسسه تحقيقى مجمع الفكر الاسلامي اقدام به چاپ دوّم آن با اضافه استدراكات و اصلاحات و مطالب تازه‌اى كه در اين مدّت به نظر نگارنده رسيده ، نموده ، و از اينرو نگارنده وظيفة خود مىداند از مجمع نامبرده كه در شهر مقدس قم در جهت خدمت به مذهب حق و نشر آثار اسلامى همّت گمارده و تاكنون كتابهاى بسيار ارزنده‌اى از جمله 13 جلد از آثار علمي شيخ أعظم انصارى\r\n","description":"","footnote":"","page_name":" 9 ","page_number":9},
  {"content":"\r\nنجل مرحوم فقيه اوّاه ، شيخ حبيب الله أراكي طاب ثاره ، كه تأكيد فراوانى در نشر اين تأليف داشته‌اند و همچنين از روحاني فاضل و پر تلاش حجت الاسلام آقاى سيد رضا موسوى شالى وفقه الله تعالى كه در بازنگرى و ويراستارى آن زحمت بسيار كشيده‌اند سپاسگذارى نموده و توفيق و سلامت و سعادت همه را از خداى بزرگ مسألت ، و از خطاها و لغزشهاى خود طلب مغفرت نمايد ، والسلام .\r\nتهران\r\nسيد محمد جزائرى\r\n22 شوال المكرم 1416\r\n22 / 12 / 1374 شمسي\r\n","description":"","footnote":"","page_name":" 10 ","page_number":10},
  {"content":"\r\nبعضي از تقاريظ كتاب\r\n1 - تقريظى از علامة الفقهاء والمحققين ، مرحوم آيت الله حاج شيخ محمد تقى ( شيخ شوشترى ) طيب الله ثاره صاحب تأليفات ارزنده بي نظير ، همچون شرح نهج البلاغة و قاموس الرجال و . . .\r\nبسم الله الرحمن الرحيم\r\nالحمد لله رب العالمين والصلاة على محمد و آله الطاهرين\r\nو بعد حضرت مستطاب فاضل محقق مدقق آقاى سيد محمد جزائرى كه مستغنى از توصيف‌اند و كفايت مىكند در مقام فضل و تتبع و تبحر ايشان كه ممد و معاون صاحب ذريعة در تصنيف آن كتاب بوده و در خيلى از موارد ايشان را راهنمايى نموده - اين كتاب را كه در شرح حالات جدا مجد خود محدث جزائرى رضوان الله عليه نوشته‌اند كتابي است بسيار نفيس و پر ارج چه در آن فوائدى است كه در كتاب ديگر شنيده نمى شوند شايسته است اما آقايانى كه طالب حقيقت و مجد در خدمت به علم و فضيلت هستند در نشر آن اهتمام فرموده تا خاص و عام از آن بهرمند و كامياب گردند إن الله لا يضيع أجر المحسنين\r\n18 / 5 / 52 شوشترى محمد تقى\r\n","description":"","footnote":"","page_name":" 11 ","page_number":11},
  {"content":"\r\n2 - تقريظى از عالم أديب جليل ، مرحوم حجت الاسلام شيخ سلمان خاقانى قدس سره :\r\n\r\nبسم الله الرحمن الرحيم\r\nسيدنا العلامة الأجل السيد محمد السيد نعمة الله الجزائري المحترم دام عزه\r\nسلام عليك ورحمة الله . وبعد :\r\nفإني أرجوا من الله العزير الحكيم أن يحفظك ويديمك ذخرا للشرع والشريعة ، ومنارا للهاداية والحق وبابا من أبواب التحقيق العلمي والأدبي والتاريخي المجيد .\r\nآلأن - وفي هذه الساعة التي أخط لك فيها هذه الرسالة - فرغت من مطالعة كتابك الكريم الموسوم ب‍ ( نابغة فقه وحديث ) في ترجمة جدك الأعلى ، وسيد سلفنا الصالح السيد نعمة الله الجزائري قدس الله نفسه . فقد بقيت مع الكتاب ستة أيام بلياليها أطالعه مطالعة تأن وروية ، لأقتطف من ثماره التاريخية والأدبية . فهو شجرة مثمرة ، بل حديقة يانعة ، فيها ما تلذ الأنفس من تحقيق علمي وتاريخي وأدبي . وكم تمنيت أن يكون الكتاب قد كتب باللغة العربية لتكون فائدته أشمل ، ومنفعته أعم . خصوصا وإني عرفت من خلال دراسته أن قلمك في اللغة العربية لا يقل روعة عن اللغة التي كتب فيها الكتاب . فبارك الله فيك وفي قلمك . ونفع المسلمين بخدماتك الجميلة الجليلة . رحم الله أباك وجدك الأعلى والأدنى ، وجعلك خير مذكر للآباء والأجداد ، وأحسن قدوة للأبناء والاحناء . والسلام عليك من الداعي لك بالتوفيق والتأييد . المخلص\r\nسلمان الشيخ عبد المحسن الخاقاني\r\nالتاريخ 26 / 2 / 1396 / ه‍\r\n\r\n","description":"","footnote":"","page_name":" 12 ","page_number":12},
  {"content":"\r\n3 - تقريظى از عالم جامع كم نظير ، مدرس بزرگ و شهير ، جامع معقول و منقول ، أستاذ اساتيد مرحوم آيت الله شيخ مجتبى لنكرانى رحمه الله متوفى در شنبه دوم شعبان 1406 در أصفهان و مدفون در يكى از حجرات صحن مطهر حضرت معصومه عليها سلام در قم به نظم مرقوم فرموده‌اند :\r\nبسمه تعالى\r\n\r\nبرم ستايش بي حد به واهب منان * كه آفريد بشر را و علّم القرآن\r\nچه نكته آنكه مصدر به خلق شد تعليم * ز نصّ ايزد بي چون به سوره رحمن\r\nنه جائز است وجود صفت بلا موصوف * نه ممكن است ثبوت مكين بدون مكان\r\nاگر تو صدق مقالم نمى كنى باور * خِرد حواله نمايد به حاكم وجدان\r\nو گر ز فن بلاغت ترا نصيبي هست * يقين كه حل معما برت شود آسان\r\nترا بعلم معانيست پاسخ پرسش * در اهتمام سخن گفته شيخ تفتازان\r\nاز آنكه علم و هنر راست رتبه و الا * تو آن سرود طفيلى است خلقت انسان\r\nحبيب حق بصفى سبق بالشرف دارد * اگر چه بوالبشر آدم وراست سبق زمان\r\nبه آية شهد اللّه والملائكة بين * چسان غنوده أولى العلم در صف آنان\r\nبويژه علم الهى أصول دين و فروع * كزو تكامل ايمان و اكتساب جنان\r\nنه علم قرن أتم فن شيمى و فيزيك * كه كرده شام سيه روزگار خرد و كلان\r\nتمدنى كه بجز ظلم و جور و سفك دما * نديده ديده گردون پس از هلاكوخان\r\nمكن گلايه ز تيمور لنگ گرگانى * منه تو بار ستم دوش ابن سعد و سنان\r\nسران غرب بكين توزيند چون ضحّاك * ز خوى گرگ درنده ولى بنام شبان\r\nحديث آمده دانش طلب و گر چه بچين * ز مهد تا بلحد كنجكاويت برسان\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nولى نه علم كه از حق ترا نمايد دور * چو درس دانس و پيانو نواى موزيكان\r\nسلوك راه طريقت مجو ز غزّالى * كه درج كرده در احياء وساوس شيطان\r\nز فخر راز مشكّك حقيقتي مطلب * « يخال لجّة ماء سرابه الظمآن »\r\nچه نغز گفته بشير و شكر بهاء الدين * كه فلسفه ندهد عايدى بجز خسران\r\nبه علم عاشقى آور رخ ، اى سعادت جوى * نشسته چند بر چرك سفره يونان\r\nنه بر بشر ز عقول عشر بيابى سود * نه درد را ز هيولى و صورتش درمان\r\nستان معالم شرع از سلاله نبوي * ز خاتم الرسل و ز على عاليشأن\r\nبه حق كه باقر علم است معدن اسرار * چنانچه صادق آل است منبع عرفان\r\nصراط مستوى امتند و فلك نجات * بسان كشتى نوح و خداى كشتيبان\r\nمداد عالم أفضل بود ز خون شهيد * چنانچه در خبر آمد ز سيد أكوان\r\nخصوص نشر مآثر ز عترت هادي * نخست بهره برش مجلسي شادروان\r\nمؤلفات وى از حد فزون ز روح قدس * مؤيد آمد و پا سود تارك كيوان\r\nمدار شرع كه اطلاق آيت عظمى * بر أو حقيقت باشد مجاز از دگران\r\nجزائرى ز جنابش مشاور أعلى * قمر شمارى اگر انجمند شاگردان\r\nيگانه معتمد صاحب بحار هم اوست * سزد وزارت هارون ز موسى عمران\r\nنگر هشام حكم نزد حضرت صادق * نبود با دگر أصحاب در شرف يكسان\r\nز صلب پاك مهين پيشواى مذهب و دين * بسى نوابغ فضل و هنر شدند عيان\r\nمبرهن آمد أزين دودمان با رفعت * كه فخر ز آل نزار است بر بنى قحطان\r\nبه ويژه مير محمد كه بر بسى أحفاد * تطاول است ورا چون حطيم بر أركان\r\nبنو نهالى و سن جوانى آن ذو المجد * ربود قدح معلى ز سائر اقران\r\nبسان ابن مطهر به اجتهاد رسيد * و يا چو فاضل هندى محقق دوران\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nذخائرش نگر و دعويم نما تصديق * ضرورتش كندت بي نياز از برهان\r\nسمات غر و صفات حميده‌اش شاهد * كه نحله برده ز كرّار و خيرة النسوان\r\nرسد نسب بجزائر شگفت زين قلزم * چنين نژاد كجا زاد مادر كيهان\r\nاگر نه قلزم علم است زاده نعمت * چرا تراود أزين بحر لؤلؤ و مرجان\r\nتوان گرفتن بوى عبير را ز گلاب * خزان چه شد گل احمر به فصل تابستان\r\nببلده نجف و قم ورا نظيري نيست * كجا رسد كه در اهواز و شهر آبادان\r\nگمان مراست كه اهواز سبزه بلواريست * در أو سليل گرامى شقايق نعمان\r\nيگانه جوهر فرداست قطب فضل و كمال * بطلعت مه رويش « و ان يكاد » بخوان\r\nدلم بساحت اهواز مىكند پرواز * چو روزه دار به افطار ليله رمضان\r\nز من دعاى صميمى ز مؤمنان آمين * خداى حق كندش سر فراز در دو جهان\r\nثناى بارى پروردگار از آغاز * سلام حاتمى جان نثار در پايان\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n","description":"","footnote":"","page_name":" 16 ","page_number":16},
  {"content":"\r\nمقدّمه چاپ اوّل\r\nستايش فراوان و سپاس بي پايان سزاوار ايزد منانى را است كه براي هدايت بشر پيامبران را فرستاد ، و علماى رباني و دانشمندان روحاني را ورثه آنان قرار داد .\r\nدرود بي كران بر همه مقربان خداوند سبحان به ويژه پيشواى معظم اسلام و فاطمه و الا مقام و دوازده امام ( عليهم السلام ) .\r\nاين كتاب كه نابغة فقه و حديث ناميده شده در شرح أحوال سعادت اشتمال نياى و الا ، و جدِّ اعلاى نگارنده ، علاّمه مشهور ، فقيه محدث ، حاج سيد نعمت اللّه جزائرى شوشترى و متضمن تاريخ ولادت و وفات و مصنفات و مؤلفات و آثار و خدمات و استادان و شاگردان و برادر و پسران آن جناب است . و به منزله مقدمه و أصل ( شجره مباركه ) بوده كه كتابي است جامع در تراجم اعقاب و أحفاد آن عالم بزرگوار كه به « سادات جزائرى » و « سادات نورية » معروف و در شهرستان‌هاى مختلف إيران و خارج ساكنند .\r\nقبل از شروع در مقصود توجه خوانندگان را به نكات ذيل جلب مىنمايد :\r\n1 - چون هدف ما بيان واقع و حقيقت است ; نه تقليد و پيروى از نويسندگان ، در اغراق و مبالغه يا اجحاف و مسامحه در حق ديگران ، لذا از دادن\r\n","description":"","footnote":"","page_name":" 17 ","page_number":17},
  {"content":"\r\nألقاب زائد به بزرگانى كه در اين كتاب مذكورند خوددارى شده و كلماتي مانند علامه و حجت الاسلام و آيت اللّه ( 1 ) و نظاير آنها را كمتر آورده و اميدواريم كه از اين حيث مورد ايراد احدى قرار نگيريم .\r\n2 - مقصود از جدّ أعلى و سيد كه بي قيد و نشان ذكر شده ، حضرت سيد نعمت اللّه است كه كتاب در ترجمه أو است .\r\n\r\n","description":"","footnote":"\r\n( 1 ) علامه و آيت الله لقب خاص و بالاستحقاق مفخره عالم اسلام جمال الدين حسن بن مطهر حلى\r\nمتوفى در 726 ، صاحب تذكرة الفقهاء وغيره بوده ، كه با تجليل فراوان در كتب تراجم مذكور است .\r\nو دانشمندان بزرگ ديگر را ملقب به امام مىنمودند ، هم چنان كه شهيد ثاني در مقدمه شرح لمعه ،\r\nاز شهيد أول چنين تعبيرى نموده است .\r\nاما از أواخر سده سيزدهم آيت الله را بر مجتهدان عاليقدر و مراجع تقليد هم اطلاق مىكنند و\r\nعلاّمه را اكنون بر هر أهل علمي اطلاق مىكنند ، بدون در نظر گرفتن مفهوم آن .\r\nو اما حجت الاسلام در نزد أهل سنت لقب دانشمند معروف محمد غزالى صاحب احياء العلوم و\r\nغيره و در نزد ما شيعيان لقب فقيه بزرگوار ، حاج سيد محمد باقر شفتى أصفهاني صاحب مطالع الأنوار\r\nو غيره بوده و لازم به تذكر است كه غزالى مذكور لعن يزيد بن معاوية را به دليل اينكه كافر نبوده بلكه\r\nمسلمانى فاسق است و توبه كرده حرام مىدانسته و چه خوب در رد اين عقيدة فاسد أو گفته شده :\r\nاى كه گفتى بر يزيد و آل أو لعنت مكن * ز آنكه شايد حق تعالى كرده باشد رحمتش\r\nآنچه با آل نبي أو كرد گر بخشد خداى * هم ببخشايد تو را گر كرده باشى لعنتش\r\nكتاب سر العالمين را كه مطابق مذهب ما است ، به غزالى نسبت مىدهند و مىگويند كه در أواخر\r\nعمر شيعه شده و از اينرو است كه سنيان از أو بيزارى مىجويند ، اما چون نسبت كتاب مذكور به وى\r\nمحقق نيست ، شيعيان كه با دشمنان أهل بيت عصمت و طهارت ( عليهم السلام ) دشمن هستند نيز از أو نفرت\r\nدارند .\r\n","page_name":" 18 ","page_number":18},
  {"content":"\r\n3 - تاريخ‌هاى مذكور در اين كتاب كه مطلق باشند سال هجرى قمري را نشان داده و سال خورشيدى يا ميلادي اگر بيان شود ، با علامت مشخص خواهد شد .\r\n4 - در نامهاى مركب از صفت و موصوف اگر موصوف معرف نباشد ، صفت هم بايد بدون ال تعريف باشد ، مانند شيخ رئيس و أنوار نعمانيه اما در فارسي اين قاعده رعايت نشده و شيخ الرئيس و أنوار النعمانيه گفته مىشود .\r\n5 - « ها » در آخر كلمه علامت جمع فارسي بوده و در جاندار ، الف و نون نيز علامت جمع است مانند : دبستانها . كتابها . مردها ، اسبها ، كه در دو مثال أخير مردان و اسبان نيز درست است و در كلمات عربى الأصل كه در زبان فارسي وارد شده‌اند ; مانند مؤرخ و معاصر و أمثال آنها ، بهتر است كه با علامت فارسي جمع بسته شوند ، به صورت مورخان و معاصران ، نه با ياء و نون كه علامت جمع عربى در حالت نصب و جر است ، اگر چه آن هم مستعمل و معمول است .\r\n6 - از آنجائى كه سهو و نسيان و عيب و نقصان لازمه هر انساني است ، از لغزشها و اشتباهات پوزش طلبيده و از أهل فضل و مطالعه كنندگان مستدعى است كه با عين الرضا به كتاب نگريسته و در مقام اصلاح معايب آن باشند و نگارنده را با انتقاد صحيح و راهنمائى درست سپاسگزار و ممنون خود قرار دهند .\r\nاهواز\r\nسيد محمد جزائرى\r\nبيستم جمادى الآخرة 1394\r\nموافق 20 / 4 / 1353 شمسي\r\n","description":"","footnote":"","page_name":" 19 ","page_number":19},
  {"content":"\r\n\r\n","description":"","footnote":"","page_name":" 20 ","page_number":20},
  {"content":"\r\nگفته‌هاى دانشمندان در ستايش آن حضرت\r\n« السيّد الأيد الحسيب الحبيب ، اللبيب الأديب الأريب الفاضل الكامل المحقق المدقق ، جامع فنون العلم وأصناف السعادات ، حائز قصبات السبق في مضامير الكمالات ، الأخ الوفي والصاحب الرضي السيد نعمة اللّه الحسيني الجزائري » ( 1 ) .\r\n« فاضل عالم محقق جليل القدر ، مدرس ، من المعاصرين » ( 2 ) .\r\n« لنا عليه يد تربية وهو عالم جليل القدر ، مدرس ، له كتب » ( 3 ) .\r\n« فقيه محدث ، أديب متكلم ، معاصر ، ظريف مدرس ، والآن هو شيخ\r\nالإسلام من قبل السلطان بتستر » ( 4 ) .\r\n\r\n","description":"","footnote":"\r\n( 1 ) اجازه مجلسي كه به سيد نعمت اللّه داده و در ترجمه مجلسي صفحه 157 مذكور خواهد شد .\r\n( 2 ) أمل الآمل 2 : 336 ، چاپ نجف اشرف .\r\n( 3 ) إيجاز المقال ، شيخ فرج اللّه حويزى . اما مقصود از لنا عليه يد تربية معلوم نشد و گويا ادعائى بدون\r\nدليل است ، زيرا كه جدّ أعلى در هيچ يك از مؤلفات خود نام أو را نبرده . و هيچ يك از مورخان نيز أو\r\nرا جزء استادان سيّد ننوشته‌اند .\r\n( 4 ) رياض العلماء 5 : 253 .\r\n","page_name":" 21 ","page_number":21},
  {"content":"\r\n« المتبحر الجليل النبيل ، المشهور ذكره في الآفاق ، المشهود بفضله على\r\nالإطلاق » ( 1 ) .\r\n« كان هذا السيد فاضلا محدثاً مدققاً ، واسع الدائرة في الاطلاع على أخبار الإمامية وتتبع الآثار المعصومية ، وكان كثير الصحبة للأكابر والسلاطين وعزيزاً عندهم » ( 2 ) .\r\n« السيد الجليل والمجتهد النبيل ، سيد المحدثين أبو الفضائل ، العارف باللّه » ( 3 ) .\r\n« السيد السند العلاّمة ، المحدث الفهامة ، نعمة اللّه . . . تلميذ العلاّمة المحدث المجلسي والعارف المحدث الكاشي . . . وكان هذا السيد فاضلا محققاً محدّثاً ، واسع الدائرة في الاطلاع على مذهب الإمامية وتتبع الآثار المعصومية » ( 4 ) .\r\n« العالم ، الفاضل ، المحقق والحبر النحرير ، المدقق والسيد المحدث » ( 5 ) .\r\n« سيد نعمت اللّه بن سيد عبد اللّه جزائرى فاضل و عالم و أديب أريب لبيب حسيب نسيب ، وحدت ادراك أو را نصيب و پسرش سيد ولى اللّه از أفاضل علماء\r\n\r\n","description":"","footnote":"\r\n( 1 ) اجازه كبيره : 70 .\r\n( 2 ) لؤلؤة البحرين : 111 ، چاپ نجف اشرف .\r\n( 3 ) تحفة العالم : 87 .\r\n( 4 ) منية المرتاد محدث اخبارى ميرزا محمد نيشابورى ، بنا به نقل صاحب روضات الجنات : 729 .\r\n( 5 ) تذكرة المحدثين شيخ محمد إبراهيم بن محمد على طبسى ، شاگرد محدث نيشابورى ، مذكور در\r\nالكرام البررة 1 : 21 ، ولى اين كتاب در ترجمه أو ياد نشده ، زيرا كه كمياب و محتملا منحصر بفرد\r\nاست و از مالك نسخه ، فاضل محترم مير سيد احمد روضاتى كه صفحات مورد نياز را فتوكپى كرده و\r\nاز تهران براي ما فرستاده‌اند متشكريم .\r\n","page_name":" 22 ","page_number":22},
  {"content":"\r\nبوده و نواده‌اش سيد عبد اللّه از اكامل فضلا ، و اعقاب و اخلاف اشراف آن عالم\r\nعيلم همه أرباب كمال ، اكنون مدار بزرگى از آن زمان تا اين أوان در خانواده ايشان در لرستان ، و آن جناب صاحب عربيت و لغت و داراى علم حديث و مسلكش مسلك اخبارى . . . » ( 1 ) .\r\nنگارنده گويد : در اين عبارت سه اشتباه موجود است :\r\n1 - نام فرزند سيد نعمت اللّه سيد نور الدين بوده نه سيد ولى اللّه و سيد ولى اللّه بن سيد نعمت اللّه كه از دانشمندان بوده شخص ديگرى است .\r\n2 - در زمان تنكابني ( گوينده اين عبارت ) كسى از أعقاب سيد نعمت اللّه در لرستان نبوده ، بلكه جمعى از عموزادگان أو بوده‌اند و نوادگان سيد كه اكنون در خرم آباد سكونت دارند ، پس از زمان تنكابني به آن شهر رفته‌اند .\r\n3 - مسلك سيد ، اخبارى نبوده بلكه متوسط بين اخبارى و أصولي است چنان كه مذكور خواهد شد .\r\n« السيد السند ، المعتمد الجليل الأوّاه نعمة اللّه . . . كان من أعاظم علمائنا المتأخرين وأفاخم فضلائنا المتبحرين واحد عصره في العربية والأدب والفقه والحديث وأخذ حظه من المعارف الربانية بحثه الأكيد وكده الحثيث ، لم يعهد مثله في كثرة القراءة على أساتيد الفنون ولا في كسبه الفضائل من أطراف الحزون بأصناف الشجون . كان مع مشرب الأخبارية ، كثير الاعتناء والاعتداد بأرباب الاجتهاد وناصر مذهبهم في مقام المقابلة منهم بأصحاب العناد وأعوان الفساد ، صاحب قلب سليم ووجه وسيم » ( 2 ) .\r\n\r\n","description":"","footnote":"\r\n( 1 ) قصص العلماء : 436 .\r\n( 2 ) روضات الجنات : 728 ، چاپ دوّم سنگى ، سال 1367 .\r\n","page_name":" 23 ","page_number":23},
  {"content":"\r\n« الحبر النبيل والمحدث الجليل ، السيد نعمة اللّه ، صاحب التصانيف الرائقة\r\nالدائرة ، المتولد في 1112 » ( 1 ) .\r\nنگارنده گويد : كلمه المتولد در اينجا غلط چاپى و المتوفى صحيح است و در تجليات 1 : 70 به همين صورت مغلوط ، منقول است .\r\n\r\n« وأما عيسى بن موسى بن عبد اللّه بن الإمام الكاظم ( عليه السلام ) فله ذيل منتشر ، منهم السيد الجليل ، العالم الفقيه النبيه ، المحدث نعمة اللّه . . . كان جليل القدر ، عظيم المنزلة وكان له عدة أولاد ، منهم السيد الجليل الفقيه المحدث نور الدين . . . ولهم ذيل منتشر في خوزستان » ( 2 ) .\r\n« السيد الجليل والمحدث النبيل واحد عصره في العربية والأدب والفقه والحديث والتفسير ، كان عالماً فاضلا محققاً مدققاً ، جليل القدر ، صاحب التصانيف الكثيرة الشائعة » ( 3 ) .\r\nالسيّد السند ، العلاّمة ، المحدث الجليل ، الفهّامة ، العالم الفاضل الجامع الماهر المحقق المتبحّر ، سلالة الأطهار ، والد الأماجد الأعاظم ، الأكابر الأخيار ، المنتشرين نسلا بعد نسل في الأقطار ، التقي السري الرضي العالم الرباني . . . » ( 4 ) .\r\n\r\n\r\n","description":"","footnote":"\r\n( 1 ) خاتمة مستدرك الوسائل : 404 .\r\n( 2 ) مناهل الضرب في أنساب العرب ، تأليف نسابه مطّلع سيد جعفر اعرجى متوفى 1332 ، مذكور در\r\nنقباء البشر 1 : 299 . نسخه خط مؤلف در كتابخانه مرحوم أستاذ فقيد حاج شيخ آقا بزرگ تهرانى در\r\nنجف به نظر نگارنده رسيده .\r\n( 3 ) سفينة البحار 2 : 601 ، و الكنى والألقاب 2 : 298 .\r\n( 4 ) فوائد الرضوية 2 : 624 ، ومنتهى الآمال 2 : 160 ، وهدية الأحباب : 154 .\r\n","page_name":" 24 ","page_number":24},
  {"content":"\r\n« سيد نعمت اللّه بن عبد اللّه بن محمد موسوى ، جزائرى الاصل شوشترى المنشأ ( 1 ) از اكابر متأخرين علماى اماميه ، كه محدثى است جليل القدر و محققى است عظيم الشأن و در فقه و حديث و تفسير و فنون ادبية و علوم عربية متبحر و كثير الاطلاع و وحيد عصر » ( 2 ) .\r\n« الجزائري السيد نعمة اللّه . . . من جزائر البصرة يعرف بالشوشتري ، من علماء الشيعة الإمامية ، ولد 1050 سكن اصفهان ومات بها 1112 » ( 3 ) .\r\nنگارنده گويد : اينكه گفته وفات سيد در اصفهان بوده درست نيست و صحيح آن را در عنوان وفات خواهيم نگاشت .\r\n« أديب مدرس ، من فقهاء الإمامية ، نسبته إلى جزائر البصرة ، ولد في قرية الصباغية من قراها ، وقرأ بها ثم بشيراز فاصفهان وعاد إلى الجزائر وتوفّي بقرية جايدر » ( 4 ) .\r\nاين عبارت هم خالى از خلل نيست ، چه آنكه به توطن او در شوشتر اشاره نكرده و ظاهر عاد الى الجزائر آن است كه ساكن آنجا بوده است .\r\n« نعمة اللّه بن عبد اللّه بن محمد بن حسين الحسيني الجزائري الشوشتري\r\n\r\n","description":"","footnote":"\r\n( 1 ) به جاى « المنشأ » ، « المسكن » درست است .\r\n( 2 ) ريحانة الادب 2 : 253 .\r\n( 3 ) هدية العارفين 2 : 497 .\r\n( 4 ) الأعلام 9 : 11 ، و 8 : 39 چاپ هشت جلدى ، اما در اين چاپ اشتباهى رخ داده و نام اشخاص در\r\nجاى خود ذكر نشده ، همانطور كه در صفحه 41 جمعى از نعمان نامها را نوشته ، در صورتى كه بايد\r\nدر صفحه 38 بعد از نعمان بن مجاشع و قبل از نعمة و نعوم و نعيم ذكر شوند .\r\n","page_name":" 25 ","page_number":25},
  {"content":"\r\nالشيعي الإمامي ، عالم أديب ، من أهل جزائر البصرة ، ولد في القرية الصباغية وقرأ بها ثم بشيراز فاصفهان وعاد إلى قرية جايدر » ( 1 )\r\nجمله عاد إلى قرية جايدر غلط است ، زيرا كه معنايش آن است كه سابقا آنجا بوده و بعد از تحصيلات به آنجا برگشته است ، و در صورتى كه چنين نبوده و سيد هيچگاه در جايدر نبوده به جز موقع مراجعت از مشهد مقدس كه در آنجا بيمار شده و درگذشته و به خاك سپرده شده است .\r\nدر كتب ديگرى نيز از جد اعلى ياد شده است كه نقل عبارات آنها ملال آور خواهد بود . ( 2 )\r\n\r\n","description":"","footnote":"\r\n( 1 ) معجم المؤلفين 13 : 110 .\r\n( 2 ) مانند تذكرة شوشتر : 57 ، والروضة البهية جابلقى ، و مفتاح الكنوز 1 : 199 ، به طورى كه از آن نقل كرده‌اند و مرآة البلدان 1 : 441 ، و نجوم السماء مولوى محمد على كشميرى : 168 : و كشف الحجب والأستار : 107 ، وتكملة امل الآمل علامة صدر : 496 ، وأعيان الشيعة 50 : 22 ، و الكواكب المنتثرة : 785 ، والذريعة 2 : 446 ، ومصفى المقال : 483 ، و مؤلفين كتب چاپى 6 : 628 ، و فهرست كتابهاى چاپى عربى : 100 ، وگاهنامه مرحوم سيد جلال الدين تهرانى ؛ علامه رياضى معاصر ، سال 1309 ش ، صفحه 42 ، و فهرست‌هاى كتابخانه‌هاى معروف داخل و خارج ايران و كتاب بروكلمان آلمانى و تاريخ ادبيات ايران ادوارد برون ، و علماى بزرگ شيعه از كلينى تا خمينى : 169 ، و فيات العلماء : 132 .\r\n","page_name":" 26 ","page_number":26},
  {"content":"\r\nولادت و نشو و نماى سيد نعمت الله\r\nولادت با سعادت آن حضرت در قريه صباغيه جزائر در سال هزار و پنجاهم از هجرت [ 1050 ه‍ ق 
  ] مطابق با هزار و ششصد و چهل ميلادى [ 1640 م 
  ] اتفاق افتاد ( 1 ) .\r\nدر آخر مفتاح اللبيب كه در 1064 تأليف شده تصريح نموده كه پانزده ساله بوده ، چون سال تولد را كه 1050 بوده در حساب منظور داشته است .\r\nبه سن پنج سالگى كه رسيد والد ماجدش سيد عبد اللّه بن سيد محمد او را به مكتب سپرد و در نتيجه استعداد فطرى و شوق فراوان ; خواندن و نوشتن را در\r\n\r\n","description":"","footnote":"\r\n( 1 ) الأنوار النعمانية 4 : 302 چاپ حروفى ، و اجازه كبيره : 70 ، و تذكره شوشتر : 57 ، و تحفة العالم :\r\n87 چاپ هند و 99 چاپ طهورى ، و الفوائد الرضوية 2 : 694 و ساير كتب تراجم . اما صاحب\r\nروضات الجنات : 728 تاريخ ولادت را حدود 1050 نوشته و آن را به اجازه كبيره نسبت داده ، و آن\r\nاشتباه است ، زيرا كه در نسخه‌هاى متعدد اجازه كه به نظر نگارنده رسيده كلمه حدود وجود ندارد و در\r\nتذكره شوشتر هم كه تأليف صاحب اجازه است همان 1050 مذكور است . و در دائرة المعارف تشيّع\r\n3 : 353 به نقل از آثار باستانى و تاريخى لرستان ; تولد سيد را در 1045 آورده كه غلطى آشكار است .\r\n","page_name":" 27 ","page_number":27},
  {"content":"\r\nمدت شش ماه فرا گرفت ، در ضمن مقدارى از قرآن شريف و اشعار عرب را حفظ كرد ، آنگاه شروع به خواندن صرف و نحو نمود .\r\nمدت دو سال در جزائر و دو سال ديگر در حويزه كه مجاور جزائر است به تحصيل مقدمات پرداخت ، سپس همراه برادرش سيد نجم‌الدين و عمو زاده‌اش سيد عزيز اللّه به طرف شيراز كه در آن ايّام از مراكز علم محسوب مى شد ; عزيمت نمود ، و از راه بصره و خليج فارس وارد آنجا شد و در مدرسه منصوريه ( 1 ) ساكن شد .\r\nمدت نه سال در شيراز به تكميل ادبيات و تحصيل عقليات و نقليات مشغول بود و شب و روز به خواندن و نوشتن و درس و تدريس اشتغال داشت .\r\nدر شبهاى تابستان كه طلاب بر پشت بام خوابيده بودند ، آن عالى جناب تا اواخر شب در ميان حجره به تحرير دروس و حواشى و تصحيح كتب خويش مشغول بود و غالباً آن جناب به واسطه نداشتن چراغ ، در نور ماهتاب مطالعه مى كرد و در اين مدت از حيث گذران بسيار در زحمت و فشار بود و بيشتر اوقات به نان خالى ، كه از مزد نويسندگى تهيه مى نمود قناعت مى فرمود ، و گاه مى شد كه نان كافى به دست نياورده و به مختصر سبزى يا پوست خربزه سد رمق مى كرد و قوت قناعت و مناعت ذاتى را در مقابل هجوم مرارت حيات ; سپر نموده ، متوجه كسب\r\n\r\n","description":"","footnote":"\r\n( 1 ) اين مدرسه بناى امير صدر الدين دشتكى شيرازى است ; كه از فلاسفه ، و صاحب تصنيفات بوده و\r\nمدرسه نامبرده را در سال 883 در محله آب لب ساخته و به نام فرزند خود مير غياث الدين منصورش\r\nناميده ، و داراى دو قسمت است يك طرف داراى حجرات دلپسند و طرفى باغچه مانند و خلوت نيز\r\nداشته ، و در دالان آن ، بقعه آن دو بزرگوار است . آثار العجم فرصت : 497 ، و فارس نامه ناصرى تأليف\r\nحفيد بانى مدرسه منصوريه : گفتار دوّم ، صفحه 162 .\r\n","page_name":" 28 ","page_number":28},
  {"content":"\r\nمعارف الهيه و فضائل انسانيه گشته بود .\r\nپدر و مادر آن جناب مكرر او را به وسيله نامه به برگشت به جزائر تكليف مى نمودند ; ناچار رجوع به وطن را اختيار و به جزائر مراجعت كرد ، چون به جزائر رسيد عموم مردم جزائر از تحصيلات آن حضرت خوشحال شدند و به قصد نگهدارى وى زنى از خويشاوندان را به وى تزويج نمودند ، پس از مدت بيست روز از ازدواج ، آن حضرت به ديدن يكى از فضلاء جزائر تشريف برد و در اثناء مباحثه ; فاضل مزبور كه سيد را در عقليات كامل و در نقليات ماهر يافت ، خطاب به او نموده گفت : « ذبح العلم في فروج النساء » .\r\nاين تعريض عرق غيرت آن با غيرت را به حركت آورده و از همانجا كه برخاست در كشتى نشست و به عزم شيراز به قرنه آمد ; حسين پاشا والى بصره چند روزى سيد معظم را به عنوان تفرج و تفريح در قرنه و بصره نگه داشت ، تا اينكه آن حضرت با اصرار زياد خود را رها كرده به شيراز رفت و برادرش نيز به وى ملحق گرديد .\r\nدر همان روزها خبر درگذشت پدرش سيد عبد اللّه به او رسيد ، و در مدرسه منصوريه آتشى افتاد و حريقى روى داد كه بسيارى از حجرات خراب و كتابها و رساله‌هائى كه به زحمت تهيه كرده بود ، تلف شد . در اثر اين سوء اتفاق ، سيد نعمت اللّه و برادرش به اتفاق عده‌اى از طلاب ، روانه اصفهان ; كه پايتخت دولت صفويه بود ، شدند . اتفاقاً زمستان بود ، سرماى شديد بين راه خيلى ايشان را اذيت كرد در هنگام ورود به اصفهان به تنگدستى شديد دچار شدند به طورى كه لباسها و اثاثيه خود را فروخته ، صرف معاش مى كردند . در اين اثنا سيد محترم با علاّمه مجلسى معروف ، صاحب بحار الانوار آشنائى پيدا كرد . مجلسى اخلاق و اطوار او\r\n","description":"","footnote":"","page_name":" 29 ","page_number":29},
  {"content":"\r\nرا پسنديده او را در خانه خويش جا داد و به معرفى وى براى هر يك از طلاب شيراز كه همراهش به اصفهان آمده بودند ، معاش كافى مقرر داشت .\r\nسيد بزرگوار چهار سال متوالى در خانه مجلسى اقامت كرد و از صحبت معظم له استفاده فضل نمود .\r\nدر اوائل پنجمين سال ورود به اصفهان ، ميرزا تقى دولت آبادى مدرسه‌اى در جوار حمام شيخ بهائى بنا نمود و تدريس مدرسه را به سيد نعمت اللّه تفويض كرد .\r\nسيد چهار سال ديگر در اصفهان ماند و در مدرسه مزبور تدريس كرد . و در تأليف بحار الانوار و مرآة العقول كه شرح كتاب كافى است ، به علامه مجلسى كمك كرد .\r\nبالاخره از كثرت كار به ضعف بصر مبتلا شده ; ناچار بنا را بر مسافرت و طفره از كار گذاشته به قصد زيارت اعتاب ( 1 ) مقدسه ائمه عراق ( عليهم السلام ) از راه كرمانشاه به\r\n\r\n","description":"","footnote":"\r\n( 1 ) اعتاب و عتبات و عتب با دو فتحه جمع عتبه به معنى آستانه و درگاه است . صفى الدين حلى در\r\nقصيده‌هائيه در رد ابن معتز عباسى گفته :\r\nو كنتم اُسارى ببطن الحبوس * وقد شفكم لثم أعتابها\r\nاما علماء لغت اعتاب را ننوشته اند و از آن غفلت داشته اند و چون علامه بزرگ مرحوم كاشف الغطاء در اصل الشيعه : 44 آن لفظ را آورد ، احمد زكى پاشا ، كه از دانشمندان معروف مصر بود ، آن را غلط پنداشت و در مجله اعتدال چاپ نجف ، مقاله اى در اين خصوص نگاشت ، ولى دكتر مصطفى جواد خالصى بغدادى محقق معروف شيعه ، در همان مجله مقاله اى نوشت وصحت اعتاف را ثابت نمود و احمد زكى با ديدن آن جواب مستدل قانع شد ، زيرا كه دكتر مزبور از اهل نظر در تاريخ وادبيات عرب بود و هنگام تحصيل كه به لندن رفت ، دانشگاه لندن اعلام نمود كه عراق استادى براى آن\r\nدانشگاه فرستاده نه دانشجوئى ، و هم او استاد فيصل دوّم پادشاه عراق بود و آثار ارزنده و تحقيقات\r\nتاريخى و ادبى بسيارى دارد ، كه در مجلات مصر و سوريه و لبنان و عراق و مجله الاخاء چاپ تهران\r\nبه چاپ رسيده ، و از شاهكارهاى ادبى او ، استدراكاتى است كه بر علماء عربيت و لغت نموده و بيش\r\nاز شصت قاعده ادبى او ، در مجله المعرفة مصر چاپ شده و قاعده نوزدهم متضمن صحت جمع\r\nاعتاب است . تخميس قصيده فرزدق او در مدح امام چهارم ( عليه السلام ) و مختصرى از شرح حال او در كتاب\r\nنفيس الكواكب السماوية موجود است و در كتاب عصور الأدب العربي هم ترجمه شده . و عكسى از او\r\nدر مجله العرفان شماره پنجم از سال 42 ص 503 چاپ شده است ، در سال 1389 در بغداد درگذشت\r\nو به اين زودى جاى خالى او پر نخواهد شد .\r\n","page_name":" 30 ","page_number":30},
  {"content":"\r\nسامره آمد و از آنجا به كاظمين و كربلا و نجف مشرف شد و از بركت زيارت ائمه\r\nطاهرين ( عليهم السلام ) روشنائى چشمش بازگشت .\r\nپس از ادراك زيارت امامان ( عليهم السلام ) و علماء عراق ، از راه فرات به جزائر برگشت و ارحام و اقوام را به لقاى خويش مسرور ساخت ، مردم جزائر كه نوعاً مقدس و متدين بودند ، حلقه ارادتش را به گوش جان كشيدند و به توقفش اصرار ورزيدند .\r\nدر اين بين فتنه طغيان حسين پاشا روى داد و سكنه جزائر را به گرفتاريها و ناراحتى هائى مبتلى ساخت كه منجر به خرابى جزائر و تفرق اهالى گرديد .\r\nتفصيل قضيه آنكه : حسين پاشا پسر على پاشا پسر افراسياب پاشا ديرى ( 1 ) در\r\n\r\n","description":"","footnote":"\r\n( 1 ) براى اطلاع بيشتر از اين قضيه به كتاب زاد المسافر ، تأليف شيخ فتح الله كعبى دورقى چاپ بصره و\r\nتاريخ البصرة ، نوشته على ظريف اعظمى : 125 و تاريخ العراق بين الاحتلالين عباس العزاوى 5 - 6 :\r\n90 مراجعه شود .\r\n","page_name":" 31 ","page_number":31},
  {"content":"\r\nآن سال كه 1078 بود ( 1 ) علم طغيان بر ضد سلطنت آل عثمان بلند كرده و اعتنائى به\r\nدستورات دربار اسلامبول نمى نمود ، دربار خلافت مدار ; لشكر بغداد را مأمور سركوبى وى نمود ، حسين پاشا قواى خود را به قصد مقابله جمع آورى نمود و قلعه قرنه را مركز حركات نظامى خويش قرار داد ، سكنه بصره و جزائر به قصد محفوظ ماندن از لشكر عثمانى غالباً آنجا را تخليه كرده و در منزل سحاب كه بين جزيره و قرنه است ، تجمع اختيار كردند ، سادات جزائرى ، عموماً به امر حسين پاشا به سحاب آمدند ، خود حسين پاشا نيز به سحاب آمده و همه روزه از سيد ديدن مى نمود و بر احترامات وى مى افزود .\r\nدر اين ايام كه توپ‌هاى سنگين عثمانى به آتشفشانى مشغول بودند و زمين در زير پاى سكنه سحاب مى لرزيد ، آن عالم جليل به تأليف شرح كبير تهذيب اشتغال داشت .\r\nسيد عيالات را به همراه برادر و ارحام به حويزه اعزام داشت ، اما حسين پاشا چون رفتن خود سيد را باعث تزلزل لشكر خود مى دانست ، مانع رفتن او شد . آن بزرگوار به ناچار چهار ماه در لشكر حسين پاشا در محاصره بود .\r\nدر ماه رمضان همان سال با اصرار بسيار ، پاشا را راضى نمود ; خود نيز به حويزه تشريف برد و پاشا پس از حركت سيد ، با فاصله كمى شكست خورده به طرف دورق فرار كرد .\r\n\r\n","description":"","footnote":"\r\n( 1 ) در تحفة العالم : 87 ، سال 1079 و در شجره طيبه ، 1070 ذكر شده ، كه هر دو غلط است و صحيح\r\nهمان است كه ما نوشتيم و در اجازه كبيره آقا سيد عبد اللّه جزائرى : 73 به آن تصريح شده ، است كه\r\nهمان صحيح است ; زيرا صاحب اجازه مقدم بر آن دو بوده است .\r\n","page_name":" 32 ","page_number":32},
  {"content":"\r\nخلاصه اينكه مردم جزائر كه در سحاب بودند از خوف هجوم لشكر عثمانى متوجه حويزه شدند و اكثر كودكان و زنان آنها در بين راه ، كه سه منزل بيابان بى آب و علف است ، از گرسنگى و تشنگى تلف شدند .\r\nچون اين خبر تألم بار به سيد عليخان مشعشعى ، والى حويزه رسيد ، ملازمان خود را با استر و دواب و بارهاى طعام و آب ، براى استخلاص ايشان از آن صحراى قيامت نما فرستاد . سيد معظم دو ماه در حويزه ميهمان والى و الا مقام بود ، و سيد عليخان كه خود حاكمى عادل و عالمى عامل بود ، در تعظيم و تكريم وى به اقصى الغايه كوشيد و به توطن حويزه‌اش تكليف نمود . اما آن حضرت نپذيرفته به شوشتر آمد و سه ماه در دولت سراى ميرزا عبد اللّه خان مرعشى ، كه از اسخياى اعيان آن زمان بود ، توقف نمود و از آنجا به عزم اصفهان رهسپار كهكيلويه گرديد .\r\nچون به دهدشت رسيد ، علماى آنجا كه غالباً در شيراز و اصفهان از محضر مبارك ايشان كسب فضائل نموده بودند ، حضرتش را از حركت منع كردند .\r\nمحمد زمان ، حاكم آن سامان ، كه مردى فاضل بود ، طوق ارادت آن حضرت را به گردن انداخته با اصرار بسيار سه ماه او را در دهدشت كه حكومت نشين كهكيلويه است نگه داشت .\r\nچون سيد به اصفهان رسيد برادرش سيد نجم‌الدين كه همراهش بود مريض شد ، و در غره ماه شعبان 1079 وفات نمود و باعث دلسردى وى از توقف در اصفهان گرديد .\r\nلذا محض تسلى قلب ، سفرى به ارض اقدس رضوى نمود و به زيارت آن عتبه مقدسه موفق ، و از راه اصفهان به حويزه برگشت .\r\n","description":"","footnote":"","page_name":" 33 ","page_number":33},
  {"content":"\r\nسيد عليخان والى ، مجدداً حضرتش را تكليف به توطن در حويزه نمود ، اما چون حويزه در سر حد عراق و محل وقوع فتنه‌ها و انقلابها بود ، سيد راضى نمى شد ، و در آن ايام فتحعليخان ، كه حاكم خوزستان ، و مردى خير خواه و كمال دوست بود ، مكتوبى مبنى بر تكليف مهاجرت به شوشتر به محضر مباركش ارسال داشت و جمعى از اعيان شوشتر كه سابقه معرفت و ارادتش را داشتند نيز همين درخواست را از خدمتش نمودند .\r\n","description":"","footnote":"","page_name":" 34 ","page_number":34},
  {"content":"\r\nتوطن در شوشتر\r\n« حضرت سيد نعمت اللّه بنا را در اختيار وطن بر استخاره از قرآن مجيد گذاشت ، تفأل به توطن شوشتر انسب آمد لهذا در اواخر سال 1079 رهسپار شوشتر گرديد ، فتحعليخان و اسلمس بيك برادرش ، كه نائب الاياله خوزستان بود ، و ميرزا عبد اللّه مرعشى و ساير اعيان و اشراف ورود وى را به حسن قبول تلقى كرده به استقبال شتافتند و منزلى در نزديكى مسجد جامع براى آن حضرت تهيه نمودند .\r\nحاج محمد تقى كلانتر كه مردى نيك فطرت و علم دوست بود ، و در نزديكى خانه آن حضرت مشغول بناى كاروانسرائى بود ، آن را به سيد تقديم نمود ، سيد نعمت اللّه تغييراتى در آن داده و تبديل به مدرسه كرد ، كه به نام مدرسه علميه و مدرسه جزائريه معروف است ( 1 ) .\r\n\r\n","description":"","footnote":"\r\n( 1 ) اين مدرسه از آغاز تاسيس تاكنون دائر ، و يكى از مراكز علمى زمان گذشته و حاضر شوشتر ، بلكه خوزستان محسوب مىشود ، و دانشمندان بزرگى از آنجا برخاسته‌اند كه همه ، شاگردان بلاواسطه و با\r\nواسطه مؤسس بزرگوار آن بوده‌اند ، اكنون هم جمعى از طلاب علوم دينى در آن سر گرم تحصيل\r\nهستند و اخيراً به همت مردمان نيكوكار ، تغييرات اساسى و تعميرات كلى در ساختمان آن شده و\r\nاطاق‌هاى متعدد و مدرس و كتابخانه و حمام و لوازم ديگر ، طبق معمارى جديد و اصول بهداشتى در\r\nآن احداث شده است .\r\n","page_name":" 35 ","page_number":35},
  {"content":"\r\nآنگاه سيد كمر نشر علم و ترويج شرع را محكم بر ميان بسته ، از هر محله چند نفر را به مدرسه دعوت نموده و حوزه درس مفصل تشكيل فرمود .\r\nدر اثر تشويق‌ها و مساعدت‌هاى گوناگون وى ، طلاب بسيار در مدرسه جمع شده ; در مدتى قليل هر يك معلوماتى كثير آموختند و معالم علم و عمل ، كه بعد از شيخ عبد اللطيف جامعى در خوزستان متروك و مندرس شده بود ، از نو رونق گرفت و ساحت اين استان كه از علم و فضل خالى گشته بود مملو از فضلا و علماى متبحر گرديد .\r\nبه سبب حسن اخلاق و سجاياى كريمه آن حضرت ، كه مشهور آفاق بود ، عموم اهالى خوزستان حلقه ارادتش را به گوش كشيدند و اقارب و ذوى الارحام وى و غير ايشان از جزائر مثل سيد صالح فرزند سيد عطاء اللّه و سيد على جزائرى و شيخ محمد جزائرى به او پيوسته و از بركات تربيت وى به مقامات عاليه نائل آمدند . و چون در آن اوقات بيشتر مردم خوزستان از مذهب شيعه بى اطلاع بودند ; و آداب شرع شريف چندان رونقى نداشت ، سيد و الا مقام در ترويج شرع به غايت كوشيد و اندكى در اين باب فروگذارى نكرد ، حتى بعضى احكام و موضوع‌ها را ; عملا به مردم ياد مى داد ، مثل اينكه مكرر به مسلخ مى رفت و كيفيت ذبح شرعى را\r\n","description":"","footnote":"","page_name":" 36 ","page_number":36},
  {"content":"\r\nبه نفس نفيس به قصاب‌ها مى آموخت . و چون هنوز در نواحى شوشتر و اطراف خوزستان بقايائى از اهل سنت مانده بود ، آن حضرت با ادله و براهين كافى و موعظه‌هاى شافى آنان را به مذهب تشيع ارشاد و هدايت نمود .\r\nچون اين خبر به قاضى بصره رسيد ، خط ملامت آميزى به سيد مرقوم داشت . سيد نعمت اللّه در جواب او نوشت : « ايها القاضى در حوزه قضاى شما شيعه بسيار است اگر از تشيع سنى هاى خوزستان خيلى متألم شده‌ايد ، مى توانيد شيعيان بصره را سنى كنيد تا معامله به مثل شده باشد » .\r\nقاضى پس از خواندن جواب گفته بود ، من در تمام عمر يك نفر از شيعه نيافتم كه به دليل ، سنى شده باشد . موعظه‌ها و ارشادهاى آن حضرت در سكنه خوزستان مؤثر افتاد ، به طورى كه مردم به امور خيريه رغبت نموده و شهرهاى خوزستان پر از مساجد و مدارس گرديد و مساجد شوشتر و اطراف ، به هفتاد باب رسيد ، و در شوشتر فقط ، قريب سى مدرسه احداث شد كه آثار بعضى از آنها هنوز بر جا است ( 1 ) .\r\nآن حضرت در هر يك از محلات شوشتر از اعاظم طلبه و مستفيدين و تربيت‌شدگان محضر مبارك خود را ، مثل ملا محمد نجار ، و ملا محمد باقر سيد محمد شاهى ، و حاج عبد الحسين گرگرى ، و قاضى نعمت اللّه شوشترى ، به امامت و ارشاد مردم منصوب كرده بود .\r\nچون آوازه فضائل و مقامات و مساعى و خدمات حضرتش به مسامع شاه سليمان صفوى رسيد ، فرمان تمام مناصب شرعيه خوزستان را ، از\r\n\r\n","description":"","footnote":"\r\n( 1 ) نام بعضى از مساجد شوشتر در تاريخ جغرافيائى خوزستان : 129 ، مذكور است .\r\n","page_name":" 37 ","page_number":37},
  {"content":"\r\nشيخ الاسلامى ، و نيابت صدر ، امامت جمعه و جماعت ، و تدريس مدرس امامزاده عبد اللّه ( 1 ) ، و امر به معروف و نهى از منكر ، را به نام نامى آن حضرت صادر فرمود و تمامى را تا آخر عمر شريف به خوبى از عهده بر آمد » ( 2 ) .\r\n\r\n","description":"","footnote":"\r\n( 1 ) مقبره امام زاده عبد اللّه بن حسن بن حسين الاصغر بن الامام زين العابدين ( عليه السلام ) از بقاع الخير مشهور\r\nشوشتر است ، كه سابقاً داراى مهمانخانه و مدرس و مطبخ و كتابخانه بوده ولى امروز اثرى از آنها\r\nنيست ، فقط ساختمان مقبره است كه زيارتگاه مردم است .\r\n( 2 ) شجره طيبه ، نسخه خطى .\r\n","page_name":" 38 ","page_number":38},
  {"content":"\r\nآثار علمى سيد نعمت اللّه\r\nآثار علمى آن جناب را مى توان به دو قسم تقسيم نمود :\r\n1 - مستنسخات .\r\n2 - تأليفات .\r\n1 - مستنسخات\r\nچون آن حضرت بسيار علم دوست و دانش پژوه بوده و به پر كارى و سرعت در كتابت موصوف است . كتاب‌هاى بسيارى را به خط خود نوشته ، كه مقدارى از آنها در اثر حوادث گوناگون و مرور زمان از بين رفته و احدى از آنها اطلاعى ندارد ، مانند كتابهائى را كه از او دزديده و در چاه انداخته‌اند ( 1 ) .\r\nو آنچه را كه سالم مانده ، چون عادت مورخان بر ذكر اين گونه آثار نيست ، بنابراين استقصاء همه آنها كارى است محال و خارج از امكان ، اما همين قدر\r\n\r\n","description":"","footnote":"\r\n( 1 ) الأنوار النعمانية : 471 .\r\n","page_name":" 39 ","page_number":39},
  {"content":"\r\nمى دانيم كه آن جناب بر اكثر كتب حديث و عربيت و اصول ، حواشى متفرقه نوشته و اكثر كتبى كه در ايام اشتغال به درس ، خوانده ( متون و حواشى ) همه به خط شريف آن حضرت است ( 1 ) .\r\nو بيشتر صفحات كتب مطوله ، مانند قاموس اللغه و كتب اربعه حديث ( كافى ، فقيه ، تهذيب ، استبصار ) و تفسير بيضاوى و غيره را در بدايت تحصيل به خط خود كتابت فرموده و به قدر چهار الى پنج هزار جلد كتاب علمى كه در كتابخانه جمع داشتند ، كتابى نيست كه حواشى و تعليقات به خط مبارك ايشان نداشته يا به تصحيح او نرسيده باشد ( 2 ) .\r\nكتاب شرح تصريف مورخ 1061 و منهاج الوصول علامه حلى مورخ 1066 به خط آن جناب در كتابخانه رضويه مشهد موجود است ( 3 ) .\r\nنگارنده اين كتابها را به خط وى ديده است : تفسير غريب القرآن ، و مثلثات ، و الافصاح ، اين سه در يك مجموعه مورخ 1062 ، و اثنا عشريه شيخ بهائى ، در طهارت و صلاة و صوم مورخ 1063 ، و شرح تجريد مورخ 1063 ، قسمتى از فائق زمخشرى ، و مطول ، و نافع محقق ، و زبدة الاصول مورخ 1064 ، طب الائمه بى تاريخ ، و ارشاد الطالبين فاضل مقداد مورخ 1068 ، و مفتاح الفلاح شيخ بهائى ، ناقص الآخر ، نزد آقاى معين .\r\n\r\n","description":"","footnote":"\r\n( 1 ) تذكره شوشتر : 58 .\r\n( 2 ) تحفة العالم : 89 .\r\n( 3 ) ذيل كشف الظنون تأليف علامه تهرانى صاحب الذريعة : 63 و 103 ، ولى در صفحه 63 غلط چاپى\r\nرخ داده و 1061 كه تاريخ كتابت نسخه است تاريخ وفات سيد نعمت اللّه نوشته شده است .\r\n","page_name":" 40 ","page_number":40},
  {"content":"\r\nتأليفات آن جناب همه به خط خود او بوده‌اند و برخى از آنها را كه ديگران در حيات وى از روى خط مؤلف نوشته‌اند ، خود آنها را تصحيح نموده و جمله « مرّ عليه نظر المؤلف » را به خط خود بر آنها نگاشته و از آن جمله است : رياض الأبرار و شرح استبصار و شرح تهذيب و شرح روضه كافى و شرح صحيفه صغير و كبير و شرح عيون الأخبار و مقامات النجاة كه به نظر نگارنده رسيده است .\r\nو آن حضرت در مقابله و تصحيح كتب علمى اهتمام تمام ، و علاقه شديد داشته و از كتابهائى كه تصحيح نموده : اكمال الدين صدوق و طرايف ابن طاووس و فلاح السائل و كشف العوار و مصائب النواصب قاضى نور اللّه شهيد است .\r\nكتابخانه سيد نعمت اللّه\r\nدر اينجا مناسب مى دانيم به كتابخانه وى اشاره‌اى نماييم :\r\nبه طورى كه مذكور شد كتابخانه آن جناب مشتمل بر چهار تا پنج هزار جلد كتاب بوده ، و همه آنها مورد استفاده و مطالعه وى قرار گرفته ; و با خط مبارك خود در پشت هر نسخه نام كتاب و مؤلف و تملك خود را نوشته ; و بر بسيارى از آنها حواشى و تعليقات سودمند نگاشته است .\r\nمتأسفانه قسمت عمده اين كتابخانه نفيس از بين رفته و در حدود يك دهم از از آن كه باقى است ، در جاهاى مختلف پراكنده و متفرق شده و آنچه به نظر نگارنده رسيده : احقاق الحق قاضى نور اللّه و تذكرة الفقهاء علاّمه و تلخيص الأقوال استر آبادى و جوامع الكلم سيد ميرزا جزائرى ( 1 ) و حاشيه مطول از چلبى و سمرقندى\r\n\r\n","description":"","footnote":"\r\n( 1 ) شرح حال اين دانشمند در استادان و مشايخ سيد نعمت اللّه بيايد .\r\n","page_name":" 41 ","page_number":41},
  {"content":"\r\nو شرح تجريد قوشچى و شرح صغير شيخ ميثم بر نهج البلاغه و تفسير شيخ حسين\r\nابن مطر جزائرى و شرح دعاى صنمى قريش موسوم به الحجة و كتاب الالفين علاّمه و منظومه شاطبيه و كشف الآيات نصيرى و مجمع البيان طبرسى و منتقى الجمان صاحب معالم و بعضى از اصول اربعمائه كه اخيراً به چاپ رسيده است ، و غيره مى باشد . برخى از كتابهاى مزبور به خط عبد اللّه بن مساعد بن بديع ( 1 ) و محمد محسن بن محمد قاسم نقاش شوشترى و محمد بن اسد اللّه هستند و به طورى كه از قرائن مستفاد شده جدِّ اعلى در زمان رياست و شهرت كه متوطن در شوشتر بوده و فرصت استنساخ و نوشتن را نداشته ، اين سه نفر را براى نويسندگى استخدام نموده است .\r\nنفر دوم در بيشتر از مستنسخات نام خود را ننوشته ولى در آخر مجمع البيان مورخ 29 ج 1 - 1091 ، و آخر جلد دوم شرح استبصار ، نام خود را ذكر كرده است .\r\nكتاب‌هاى ديگرى به خط افراد ديگرى ديده‌ام كه براى جدِّ اعلى نوشته‌اند مانند تهذيب الاصول علاّمه مورخ 1064 ، به خط عبد على بن محمد كربلائى كه سيد در آخر آن اين عبارت را نوشته « كتبه الكاتب ، الفقير إلى اللّه ، الغريب في البلدان ، المبعد عن الأوطان ، نعمة اللّه بن السيد عبد اللّه . . . الجزائري مولداً ومسكناً وقد وقع التملّك في شيراز في شهر شوّال 1064 » .\r\nو جلد هشتم تذكرة الفقهاء به خط حسين بن شهاب الدين بن محمد جزيرى مورخ 1090 ، كه كاتب در آخرش نوشته « لخزانة العلاّمة ، الفهامة ، السيد السند ،\r\n\r\n","description":"","footnote":"\r\n( 1 ) در امل الآمل 2 : 321 ، والكواكب المنتثرة : 723 ، شخصى را به نام شيخ مساعد بن بديع بن حسن\r\nحويزى ترجمه كرده‌اند كه محتمل است ، پدر كاتب سيد نعمت اللّه باشد ، و در كتاب اخير عبد اللّه بن\r\nمساعد را نوشته و برادر وى عبد محمد بن مساعد را نيز ترجمه كرده .\r\n","page_name":" 42 ","page_number":42},
  {"content":"\r\nالسيد نعمة اللّه الجزائري متّعه اللّه بأنعمه وأمدّه بالعمر والذرّية الصالحة ، في تأريخ يوم السبت 23 - شعبان - 1090 » ( 1 ) .\r\nو نسخه‌اى از تهذيب به خط احمد بن شاه جهان در شيراز موجود است كه كاتب تصريح كرده آن را براى سيد نعمت اللّه نوشته است . در 1079 كتب اربعه و بعضى از كتابهاى ديگر را وقف كرده ; و توليت آن را به خود و فرزندان ذكور و در صورت نبودن به علاّمه ملا محمد باقر مجلسى داده و وقف نامه را به خط خود بر پشت دو جلد از مجلدات تهذيب كه اينك در اهواز و شيراز نزد دو تن از سادات جزائرى موجودند نوشته است .\r\nدر 1112 كه سال درگذشت او و سال تولد نوه ارجمندش سيد عبد اللّه جزائرى بوده ، چون آثار هوش و ذكاوت و آينده درخشان در پيشانى نوه نامبرده‌اش ديده بعضى از كتابهاى نفيس را به وى بخشيده است ( 2 ) .\r\nدو نفر از معاصران نام كتابخانه جدّ اعلى را برده‌اند .\r\nنفر اوّل : فاضل اديب معمر ، شيخ عبد العزيز جواهر الكلام ( 3 ) كه مرقوم داشته : « كتابخانه سيد نور الدين جزائرى در خوزستان . سيد نور الدين معاصر مجلسى كه از علماى مهم عصر خويش و سر سلسله سادات جزائرى در خوزستان بوده ، كتابخانه مهمى جمع آورى نموده كه بعد از او اولاد و احفادش آن را تكميل كردند . سيد عبد اللّه بن سيد نور الدين در ضمن تعريف مقام فضلى ميرزا عبد اللّه\r\n\r\n","description":"","footnote":"\r\n( 1 ) الحمد للّه دعاى كاتب در حق جدّ اعلى مستجاب شده ، و خداوند نسل با بركتى به وى داده كه\r\nكتاب شجره مباركه متكفل شرح حال آنان است .\r\n( 2 ) تحفة العالم : 105 .\r\n( 3 ) طبق آگهى چاپ شده در كيهان ; 26 ذ ق 1406 ; آقاى جواهر الكلام درگذشت .\r\n","page_name":" 43 ","page_number":43},
  {"content":"\r\nافندى در اجازات خطى خود گفته كه : ( افندى بر ما وارد شد و كتاب‌هاى زيادى كه از اول و آخر ناقص بوده يا اينكه مؤلفين آنها براى والد من معلوم نبوده به ايشان ارائه داديم و نام مؤلفين آنها را براى پدرم معلوم كرد و از وجود ايشان بسيار استفاده نموديم ) . يك قسمتى از كتابخانه مزبور اكنون نزد احفاد سيد نور الدين مزبور در خوزستان و بحرين و بصره باقى است » ( 1 ) .\r\nدر عبارات بالا اشتباهات زير موجود است :\r\n1 - مؤسس كتابخانه سيد نعمت اللّه بوده و مشخصات مذكور با وى مطابق است نه با فرزندش سيد نور الدين .\r\n2 - تعبير از اجازه سيد عبد اللّه كه يكى است به صورت اجازات كه جمع است .\r\n3 - كلمه اراءه را كه مصدر باب افعال و با فتح همزه دوم است مطابق آداب كتابت و رسم الخط بايد همزه را تنها نوشت همانطور كه ما نوشتيم نه به اين صورت ( ارائه ) كه او نوشته است .\r\n4 - از احفاد سيد نور الدين ، احدى در بحرين و بصره نبوده و نيست .\r\nنفر دوّم : آقاى همايون فرخ ; كه شبيه عبارات مذكور را آورده اما گفته « كتابهائى را كه سيد عبد اللّه جزائرى مؤلفان آنها را نمى شناخته او بر مى شمرده است » ( 2 ) اين اشتباه است و به طورى كه گذشت كتابها بر سيد نور الدين پدر سيد عبد اللّه مجهول بوده‌اند نه بر سيد عبد اللّه .\r\n\r\n","description":"","footnote":"\r\n( 1 ) كتابخانه‌هاى ايران : 56 .\r\n( 2 ) تاريخچه كتابخانه‌هاى ايران : 80 چاپ سال 1341 شمسى ، كه بعدها مفصل تر و در دو جلد منتشر\r\nشده است .\r\n","page_name":" 44 ","page_number":44},
  {"content":"\r\n2 - تاليفات\r\nبا اينكه كارهاى سنگينى ، از مناصب شرعى به وى مفوض بوده و از او فوت نمى شده ، و عهده دار امامت و تدريس و تربيت و تعليم شاگردان و نشر احكام و ترويج اسلام و ارشاد و هدايت مردمان بوده ، و مكرر به زيارت خانه خدا و ائمه هدى ( عليهم السلام ) مشرف شده ، توانسته است تأليفات و تصنيفاتى ارزنده از خود به يادگار گذارد ، كه عدد آنها از پنجاه بيشتر ، و برخى داراى چندين جلد مى باشند ، و همه نشانه عظمت و علو همت آن مرد با تقوى و فضيلت و مجاهد در راه حق و حقيقت هستند .\r\nو از اين جهت به استاد خود علامه مجلسى شباهت داشته است ، اما از جهات ديگر تفاوت بسيار بين آن دو بوده است ، چه آنكه مرحوم مجلسى در وطن پدر و نياكان خود اصفهان ، چشم به جهان گشوده ، و در زير سايه پدرى بزرگوار ، نشو و نما كرده ، و در ناز و نعمت بزرگ شده ، و امكانات و زمينه‌هاى مساعد براى ترقى داشته و براى تأليف كتب ، بزرگانى ، معاونان و ياران او بوده‌اند ، كه از آن جمله‌اند : جدّ اعلى در مدت توقف در اصفهان ، و افندى صاحب رياض العلماء ، و شيخ عبد اللّه بحرانى صاحب عوالم .\r\nاما جدّ اعلى به طورى كه گذشت ، در ايام تحصيل دچار سختى ها و ناراحتى هاى فوق العاده‌اى ; مانند تنگدستى و غربت و دور بودن از اهل و وطن و گرفتاريهاى بسيار ديگر بوده ، كه با استقامت و بردبارى كه مخصوص آن دانشمند سعادتمند بوده ، با آن مشكلات مبارزه كرده ، و بر آن موانع فائق آمد ، و آثارى\r\n","description":"","footnote":"","page_name":" 45 ","page_number":45},
  {"content":"\r\nسودمند از خود به يادگار گذاشته ، كه درباره‌اش گفته‌اند : « صاحب قلب سليم ، و روى نيكو ، و طبع مستقيم ، و مؤلفات نمكين و ظريف در روش و آداب ، و فوائد نادرى بوده كه گوهرهاى موجود در نوشته‌هاى اهل روايت را در بر دارد ، و داستان‌هاى كمياب و آثار موجود در كتاب انوار و نوادر الاخبارش ، كه نزديك به انوار است ، در سبك و مقدار ، و همچنين كتاب زهر الربيع و مقامات النجاة ، بلكه هر چه به او منسوب است ، از مجموعه‌ها و مقالات ، بيشتر از آن است كه ; امثال اين كتاب ، كه با شتاب نوشته شده است ، از عهده توصيف آنها بر آيد » ( 1 ) .\r\n« و بالجمله در كتب سيد نعمت اللّه فوائد و لطائف و حكايات شيرين ، بسيار پيدا مىشود » ( 2 ) .\r\n« و سيد جزائرى اعلى اللّه مقامه از جمله نويسندگانى است كه به سرعت قلم و كثرت تأليف موصوف ، و آثار خامه مباركش در عالم تشيع معروف است ، بر خلاف غالب پر نويسان . مؤلفات آن حضرت ، گذشته از جلالت و سلاست ، تحقيقات مهمه ، و نكات و فوائد بى شمارى را متضمن مى باشد ، و از نظر ادبى نيز مهم و مطبوع است . بر عكس كتب بعضى از مؤلفين ، كه با اينكه با اطلاع كامل در ادب عرب نوشته شده ، كمتر به مذاق ادباء مى چسبد » ( 3 ) .\r\nنا گفته نماند كه جميع مؤلفات سيد عربى هستند . و اينك مى پردازيم به نامبردن آنها .\r\n\r\n","description":"","footnote":"\r\n( 1 ) روضات الجنات : 728 و 730 .\r\n( 2 ) فوائد الرضوية : 624 .\r\n( 3 ) شجره طيبه ، نسخه خطى .\r\n","page_name":" 46 ","page_number":46},
  {"content":"\r\n1 - اجازات : كه براى برخى از شاگردان و دانشمندان نوشته ، كه اگر يك جا\r\nجمع آورى شوند به صورت كتابى مى شوند .\r\nانس الوحيد : به انيس الوحيد مراجعه شود .\r\n2 - الأنوار النعمانية : در حالات مختلف انسان ; از هنگامى كه هنوز به دنيا نيامده تا پس از مرگ و ورود در بهشت يا دوزخ ، و در اثناء آن فوائد تاريخى و علمى و ادبى و شرح حال امامان ( عليهم السلام ) را آورده ، و به قول محدث نيشابورى : مشتمل است بر بسيارى از علوم و تحقيقات .\r\nخود سيد در حاشيه امل الامل فرموده : دو مجلد است ( 1 ) صاحب رياض العلماء پس از نقل آن ، در حاشيه در ترجمه جدِّ اعلى گفته « و اما كتاب انوار النعمانيه دو جلد است » و اين تكرارى بيهوده است .\r\nبعضى نام آن را انوار نعمانى نوشته ( 2 ) و آن مسامحه است . و در اعيان الشيعه الانوار العثمانية آمده كه غلط چاپى است . هر دو جلد انوار ، چاپ‌هاى مختلف سنگى شده از آن جمله : در 1271 و 1301 و 1311 و در 1338 شمسى در چهار جلد چاپ حروفى شده ، و نسخ خطى فراوان دارد ، و نسخه اصل خط مؤلف ، نزد يكى از سادات علماء ترك در نجف مى باشد .\r\nمفهرس كتابخانه رضويه گفته « آغاز آن بحمده و بنعمته است » ( 3 ) .\r\n\r\n","description":"","footnote":"\r\n( 1 ) در امل الامل 2 : 336 ، و اجازه كبيره : 75 ، و تذكره شوشتر : 58 ، و تحفة العالم : 96 ، وكشف\r\nالحجب والأستار : 70 ، والذريعة 2 : 446 ، و فهرست كتابهاى چاپى عربى : 101 ، و جاهاى ديگر\r\nمذكور است .\r\n( 2 ) تذكرة القبور : 349 ، و رجال اصفهان : 44 ، وغيره .\r\n( 3 ) فهرست كتابخانه رضوى 5 : 30 .\r\n","page_name":" 47 ","page_number":47},
  {"content":"\r\nنگارنده گويد : اين اشتباه و تصحيف است و عبارت صحيح « نحمده بنعمته\r\nعلى نعمائه . . . است » .\r\nمؤلف را بر اين كتاب حواشى بوده كه در يك نسخه خطى به نظر نگارنده رسيده است .\r\nشيخ محمد بن على نجار شاگرد مؤلف ، يك نور آن را به فارسى ترجمه نموده و تحفة الملوك ناميده چنان كه بيايد .\r\nبه طور مسموع ، حاج سيد ابوالقاسم بن سيد احمد امام متوفى 1354 از نوادگان مؤلف ، مقدارى از اوائل آن را ترجمه به فارسى نموده است .\r\nمير زين العابدين رضوى خوانسارى متوفى 13 - ع 1 - 1307 ، كه از علماء و ائمه جماعت اصفهان بوده و قبرش نرسيده به تخت فولاد است ، چهل و دو نور از الانوار النعمانيه را كه قريب نصف كتاب است ، در 1296 به فارسى ترجمه نموده و چاپ شده ، اما كمياب است .\r\nو از عجائب آنكه اين ترجمه به نام شيخ محمد تقى بن محمد باقر اصفهانى معروف به آقا نجفى متوفى 1332 ، منسوب شده ( 1 ) و در آغازش اين عبارت است : « چنين گويد بنده مجرم عاصى محمد تقى بن محمد باقر بن محمد تقى . . . » .\r\nعلاّمه تهرانى آن را ، به شيخ محمد تقى بن عبد الرحيم نياى آقا نجفى مذكور نسبت داده ( 2 ) . با اينكه آغاز نسخه چنان كه گفتيم : محمد تقى بن محمد باقر است و\r\n\r\n","description":"","footnote":"\r\n( 1 ) وى از مشاهير علماى اصفهان ، و از خانواده‌هاى روحانى بوده و در اصفهان رياست علمى و زعامت\r\nمذهبى داشته است .\r\n( 2 ) الذريعة 4 : 82 .\r\n","page_name":" 48 ","page_number":48},
  {"content":"\r\nتاريخ ترجمه 1296 مى باشد ، و حال اينكه شيخ محمد تقى بن عبد الرحيم در 1248 درگذشته است .\r\nدر هر حال ترجمه انوار النعمانيه مورد گفتگو ، به طور قطع ، از مير زين العابدين خوانسارى است .\r\nدر نور 31 گويد « نسب مترجم عفا اللّه عنه بدين طريق است مير زين العابدين بن سيد حسن . . . » . اما دست عمدى كلمه مترجم را محو كرده و به جاى آن با مركّبى سياه و خطى كه شباهت به چاپ دارد ( كاتب ) نوشته ، و توجه نداشته كه نام كاتب در آخر نسخه ميرزا محمد است نه زين العابدين ، و نسب او در اثناء كتاب بى مورد است . و منتخباتى از الانوار النعمانيه به خط محمد حسن محرر مورخ 10 - ذ ح - 1243 در كتابخانه وزيرى يزد موجود است كه به دست آخوند ملا محمد كاظم نوشته شده ( 1 ) .\r\nو اما وجه تسميه كتاب آن است كه : مشتمل بر انوارى است ، و عناوين آن نور نور است . و نور با ضمّ نون ، روشنى ، و با فتح ، شكوفه را گويند ، و معنى دوم با نعمانيه انسب است ، زيرا كه منسوب است به نعمان بن منذر پادشاه حيره كه شقايق و گل‌هاى نعمانى به وى منسوبند . يا اينكه مقصود شكوفه‌هاى خون رنگ است ، از آنكه نعمان بنا به نوشته مجمع اللغات و ديگر كتب لغت و مخزن الادويه ، به معناى خون است .\r\nاما بنا بر اين وجه بايد عناوين كتاب با تاء وحدت ذكر شود ، و به جاى نور ، نورة درست است . و نظير آن كتاب لآلى الاخبار است كه مشتمل بر لؤلؤ مى باشد و\r\n\r\n","description":"","footnote":"\r\n( 1 ) فهرست نسخه‌هاى خطى كتابخانه‌هاى رشت و همدان : 1618 .\r\n","page_name":" 49 ","page_number":49},
  {"content":"\r\nبايد لؤلؤة با تاء نوشته شود .\r\nو محتمل است كه انوار جمع نور ، با ضم ، كه روشنى است ، باشد . به دليل آنكه : عنوان حال صوفيه و نواصب را ، به جاى نور ، ظُلَمِ حالكة قرار داده ولى اين معنى با جزء دوم كه نعمانيه است تناسب چندانى ندارد .\r\n3 - أنيس الوحيد : در شرح توحيد صدوق ، و آن غير از نور البراهين است كه آن هم شرح توحيد است ، چنان كه ذيلا نگارش يابد . نخست توحيد را شرح كرد و به اين نام ناميد به طورى كه در مقدمه آن تصريح كرده . و همچنين در زهر الربيع ( 1 ) فرموده . يك نسخه آن در كتابخانه مركزى دانشگاه موجود است .\r\nآغاز « الحمد للّه الذي جعل توحيده مفتاحاً لأبواب الجنان . . . لما وفّق اللّه . . . إتمام كتابنا غاية المرام . . . » .\r\nنسخه‌اى ديگر در كتابخانه مجلس شوراى اسلامى تهران است كه مؤلف فهرست ، نام آن را مردد بين انس الوحيد يا انيس الوحيد دانسته است ( 2 ) .\r\nنگارنده گويد : نام صحيح همان است كه مؤلف به آن تصريح كرده و اما انس الوحيد را كه علامه تهرانى يا ديگران نوشته‌اند ( 3 ) اشتباه ، و مدرك آنان ، گفته صاحب رياض العلماء است كه در ترجمه جدِّ اعلى نوشته « و كتاب شرح توحيد صدوق ( قدس سره ) كه آن را انس الوحيد ناميده مشتمل بر فوائد جليله است ، و تأليف آن متأخر از بيشتر مؤلفات او است . و سبقت گرفته بر او در اين اسم ، [ انس الوحيد 
  ]\r\n\r\n","description":"","footnote":"\r\n( 1 ) زهر الربيع 2 : 208 ، ولى در چاپ ( الفريد ) شده .\r\n( 2 ) فهرست كتابخانه مجلس 10 / 1 / 495 .\r\n( 3 ) الذريعة 2 : 369 .\r\n","page_name":" 50 ","page_number":50},
  {"content":"\r\nمير محمد على نائب الصداره در قم » ( 1 ) .\r\nگويا كتاب نائب الصداره كه به آن نام بوده آن هم در شرح توحيد بوده و در اثر ارتسام آن در ذهن ، صاحب رياض اين اشتباه را نموده است . علامه تهرانى جمله مذكور در كلام صاحب رياض را ( مشتمل بر فوائد جليله ) به صاحب اجازه و تحفة العالم نسبت داده و اين اشتباه است ( 2 ) .\r\nيكى از فهرست نويسان معاصر گفته « نام انس الوحيد در كشف الحجب و الاستار مذكور است » ( 3 ) . اما آن هم اشتباه است و انس الوحيد مذكور در آن كتاب ( 4 ) تأليف شخصى ديگر و در موضوعى ديگر است .\r\nمرحوم مدرس با اينكه تصريح نموده كه انس الوحيد و شرح توحيد يكى هستند ولى انس الوحيد را نخستين و شرح توحيد را چهاردهمين تأليف جدّ اعلى قرار داده و به يك كتاب دو شماره داده است ( 5 ) .\r\nجدّ اعلى بعدها تصرفاتى در اين شرح كرده و مقدمه آن را انداخته و ديباچه‌اى ديگر براى آن نوشته و آن را نور البراهين ناميده و نسخه آن هم در كتابخانه مركزى دانشگاه موجود ، و دو نسخه از آن گراور شده ، يكى در كتابخانه امير المؤمنين ( عليه السلام ) در نجف ، و ديگرى نزد يكى از سادات مى باشد .\r\n\r\n","description":"","footnote":"\r\n( 1 ) رياض العلماء 5 : 254 .\r\n( 2 ) الذريعة 2 : 369 .\r\n( 3 ) فهرست كتابخانه مجلس 10 / 1 / 496 .\r\n( 4 ) كشف الحجب والأستار : 63 .\r\n( 5 ) ريحانة الأدب 2 : 254 .\r\n","page_name":" 51 ","page_number":51},
  {"content":"\r\nآغاز « الحمد للّه الذي جعل توحيده . . . لمّا فرغت من شرحي التهذيب والاستبصار و شرح عيون الأخبار والأنوار ، تاقت نفسي إلى كتابة شرح . . . وسمّيناه نور البراهين . . . خدمنا به خزانة السلطان الأعظم . . . الشاه سلطان حسين » .\r\nپايان هر دو شرح چنين است « انتهى الكتاب على يد مؤلّفه الجاني نعمة اللّه الحسيني الجزائري . . . يوم التروية سنة التاسعة والتسعين بعد الألف ( 1 ) وكان خاتمه في بلدة الحويزة حرسها الله تعالى من آفات الزمان و بوائق الحدثان » .\r\nدر بعضى از مصادر اين كتاب را بدون ذكر نام و اشاره به تعدد ، به عنوان شرح توحيد صدوق ياد كرده‌اند ( 2 ) .\r\n4 - الأيام النحسة والسعيدة : مختصرى است درباره روزهاى نحس و سعد كه در احاديث وارد شده و در الذريعة 2 : 518 مذكور است .\r\n( 3 )\r\nتحفة الأسرار : در جمع بين اخبار نماز ، در دو مصدر مذكور است ( 4 ) ، ولى\r\n\r\n","description":"","footnote":"\r\n( 1 ) پايان تأليف ديگر جد اعلى كه شرح عيون الاخبار است نيز در اين تاريخ بوده و مقصود از ترويه : روز هشتم ذى الحجه است .\r\n( 2 ) اجازه كبيره : 75 ، وتذكره شوشتر : 58 ، و تحفة العالم : 96 .\r\n( 3 ) الذريعة 3 : 50 ، و 13 : 158 ، و ريحانة الأدب 2 : 254 .\r\n( 4 ) كشف الحجب والأستار : 104 ، والذريعة 3 : 420 .\r\n","page_name":" 52 ","page_number":52},
  {"content":"\r\nخود سيد و نوه‌هايش نام آن را نبرده‌اند و محتمل است كه همان هدية المؤمنين و تحفة الراغبين باشد كه بيايد .\r\n5 - تعاليق شرح لباب : در نحو . در مفتاح اللبيب مكرر به عنوان تعليقه از آن ياد كرده ، ولى در مبحث عطف بيان به لفظ جمع از آن تعبير نموده است .\r\nتعليقه امل الامل : رجوع شود به حواشى امل الامل .\r\nتعليقه شرح جامى : رجوع شود به حاشيه شرح جامى بر كافيه .\r\nتعليقه شرح لباب : همان تعاليق شرح لباب مذكور است .\r\nتفسير قرآن : نام آن عقود المرجان است .\r\nجنگ : يكى از معاصران در آخر كتاب تذكرة الاخيار داعى دزفولى ، كه درباره مزارات دزفول است ، راجع به مرقد سبز قباى دزفول و اعتبار آن مطلبى نوشته و مدرك خود را جنگ ، خط سيد نعمت اللّه قرار داده است . اما وقتى كه نگارنده در مقام تحقيق بر آمدم و خواهان ديدن آن جنگ شدم معلوم شد كه ادعائى صرف بوده و جنگ كذائى وجود خارجى نداشته است .\r\nجواز العمل بكتب الفقهاء : همان منبع الحياة است ، كه مذكور خواهد شد ولى بعضى آن را كتابى ديگر پنداشته‌اند ( 1 ) .\r\n6 - الجواهر الغوالي : يا ( مدينة الحديث ) در شرح عوالى اللآلى ابن ابى جمهور احسائى ، كه شرح حال و گراور خط او ، در فهرست كتابخانه رضويه موجود است ( 2 ) .\r\n\r\n","description":"","footnote":"\r\n( 1 ) الذريعة 5 : 244 ، و ريحانة الأدب 2 : 254 .\r\n( 2 ) فهرست كتابخانه رضويه 4 : 237 .\r\n","page_name":" 53 ","page_number":53},
  {"content":"\r\nبه طورى كه در اين شرح تصريح شده ، عوالى با عين ( بى نقطه ) جمع عاليه\r\nاست ، و از اين رو نام شرح با غين ( نقطه دار ) است ولى بسيارى كتاب عوالى اللآلى را با غين ( نقطه دار ) پنداشته‌اند ( 1 ) و در اعتبار يا عدم اعتبار آن اختلاف است .\r\nموضوع اين كتاب شرح اخبار وارده در ابواب فقه ، از طهارت تا ديات است . در دو جلد ، و در آخر جلد دوم آن را مدينة الحديث ناميده . بعضى آن را به عنوان شرح غوالى ياد كرده و نامى از آن نبرده‌اند ( 2 ) .\r\nجلد اوّل\r\nآغاز « الحمد للّه الذي رجّح مداد العلماء . . . » .\r\nدر اين جلد مقدمه‌اى متضمن چندين فصل آورده و فرموده كه : علامه مجلسى نخست از كتاب عوالى رو گردان بود ، به جهت مراسيل زياد كه در آن كتاب است ، اما بعدها كه بر او ثابت و مسلم گشت كه اخبار آن معتبر ، و از مدارك صحيح ، فراهم شده نسبت به آن كتاب علاقه مند گرديد ، و به آن رغبت نمود .\r\nدر فصل دوم ، مشايخ هفت گانه خود را نامبرده و در فصل سوم گفته‌اند « بنظرم رسيد كه اين كتاب را مدينة الحديث بنامم » .\r\nسيد اسماعيل نجفى سبط ملا محمد طاهر قمى در 1108 در اصفهان تقريظى بر اين جلد نوشته ، كه در الذريعه مذكور است ( 3 ) .\r\nنسخه اصل خط مؤلف مورخ 1105 ، با حواشى بسيارى از وى ، در كتابخانه مرحوم سيد آقاى امام موجود است .\r\n\r\n","description":"","footnote":"\r\n( 1 ) مانند صاحب كشف الحجب والأستار : 343 .\r\n( 2 ) اجازه كبيره : 75 ، و تذكره شوشتر : 58 ، و تحفة العالم : 96 .\r\n( 3 ) الذريعة 5 : 273 .\r\n","page_name":" 54 ","page_number":54},
  {"content":"\r\nدر كتابخانه رضويه و غيره نيز نسخه‌هائى از آن وجود دارد .\r\nجلد دوّم\r\nآغاز « الحمد للّه ربّ العالمين حمداً كثيراً » .\r\nاز نكاح شروع و به ديات ختم مىشود . در اواخر اين جلد فرموده كه :\r\n« بناى ما در اين شرح از آغاز جلد اول تا نزديك آخر كتاب بر اين بوده كه حواشى را نقل كنيم و درباره آنها گفتگو نمائيم ، و آنچه را نيازمند به شرح است شرح دهيم ، و چون اخبار و شرح آنها مكرر شد ، در آخر جلد دوم اكتفا نموديم ، به اينكه حواشى را با مختصر توضيحى از خود ، نقل كنيم » ( 1 ) .\r\nپايان « قد تمّ الشرح الموسوم بمدينة الحديث ، في عصر يوم السبت من أواخر ربيع الثاني من شهور العام السادس بعد المائة والألف الهجرية ، في محروسة شوشتر . . . مؤلّف الكتاب ، الفقير إلى رحمة اللّه الغني ، نعمة اللّه الموسوي الحسيني . . . » .\r\nنسخه اصل اين جلد در كتب خطى وزارت ارشاد اسلامى در تهران ، و نسخه‌اى به خط حبيب اللّه شوشترى مورخ 14 - ذ ق - 1287 ، و نسخه‌هاى ديگرى موجود است .\r\nشيخ محمد بن على جزائرى ( 2 ) جمع بين منتخبى از عوالى اللآلى و اين شرح نموده .\r\n\r\n","description":"","footnote":"\r\n( 1 ) مقصود حواشى ابن ابى جمهور مؤلف اصل كتاب است به طورى كه افندى در رياض العلماء 5 :\r\n254 ، فرموده .\r\n( 2 ) از شاگردان مؤلف بوده و شرح حال او بيايد .\r\n","page_name":" 55 ","page_number":55},
  {"content":"\r\nشيخ عبد اللّه بن محمد قلى تبريزى ، شاگرد شيخ احمد احسائى در 1232 در نجف اشرف اين كتاب را منتخب نموده و آن را التحفة الغروية ناميده است .\r\nحاشيه استبصار : رجوع شود به حواشى استبصار .\r\nحاشيه جامى : رجوع شود به حاشيه شرح جامى بر كافيه .\r\n7 - حاشيه شرح جامى بر كافيه : در نحو ، تا آخر مبحث اسم ، در يك جلد تدوين شده و به اين عنوان در بعضى مصادر ياد شده ( 1 ) و در اجازه كبيره ، حاشيه جامى ، و در بعضى از موارد حواشى جامى ( 2 ) ، و در جاهاى ديگر ( 3 ) شرح كافيه ، و در قصص العلماء ، به عنوان تعليقه بر شرح جامى ، مذكور و مقصود همه يكى است . و بعضى گمان كرده‌اند حاشيه شرح جامى ، و شرح كافيه ، دو تأليف مستقل بوده ، و آن را به دو عنوان نوشته‌اند ( 4 ) و اين اشتباه است ، و براى توضيح مطلب گوئيم كه : كافيه تأليف ابن حاجب متوفى 646 داراى شروحى است ، از آن جمله از ملا عبد الرحمن بن احمد جامى دشتى فارسى ، عارف معروف كه به تسنن مشهور ، و بعضى او را شيعه مى دانند . وفاتش در 898 بوده و براى او گفته‌اند :\r\n\r\nخردمندى چنان شد لازم او * كه تاريخ وفاتش شد خردمند ( 5 )\r\n\r\n\r\n","description":"","footnote":"\r\n( 1 ) زهر الربيع 2 : 209 ، و حواشى امل الآمل ، و تذكره شوشتر : 58 ، و تحفة العالم : 97 .\r\n( 2 ) امل الآمل 2 : 336 ، و إيجاز المقال ، و فوائد الرضوية : 624 .\r\n( 3 ) الأنوار النعمانية : 471 ، و كشف الحجب والأستار : 349 ، و هدية العارفين 2 : 497 .\r\n( 4 ) فوائد الرضويه : 624 ، و الذريعة 6 : 57 ، و 14 : 31 ، و ريحانة الأدب 2 : 254 .\r\n( 5 ) در شرح حال جامى : 59 ، تاليف آقاى على اصغر حكمت معاصر ، چندين ماده تاريخ براى درگذشت\r\nجامى آمده ولى بيت مذكور در فوق ، در آنجا نيست .\r\n","page_name":" 56 ","page_number":56},
  {"content":"\r\nجامى اين شرح را به نام فرزند خود ، ضياء الدين نوشته ، و فوائد\r\nالضيائيه اش ناميده ، اما به اين نام خوانده نمى شود و به شرح جامى مشهور ، و از كتب درسى است ; كه حواشى بسيار بر آن نوشته‌اند .\r\nحاشيه جدّ اعلى يكى از بهترين آن حواشى است ، و چون بسيار مرغوب و براى طلاب مطلوب بوده مكرر چاپ شده ( 1 ) از آن جمله در 1268 و 1280 و 1296 و نسخ خطى فراوان دارد .\r\nو از لطائف گفته صاحب قصص العلماء در شرح حال جدّ اعلى است ، كه مى نويسد « از جمله تأليفات آن بزرگوار تعليقه بر شرح جامى است . و در ميان حواشى شرح جامى تعليقه اين فقير مؤلف كتاب بر ديگران مرجح است . و هر كه كشف اين معنى را خواهد ، رجوع و مطالعه از روى انصاف نمايد ، پس از وى حاشيه عصمت اللّه بن محمود بر حواشى ترجيح دارد و از آن پس حاشيه سيد نعمت اللّه ، و از آن پس ديگران متساوى هستند . . . و فى الحقيقه عصام فاضل و دقيق بوده و اين فقير مؤلف در تعليقه خودم بر شرح جامى اكثر ايرادات او را جواب گفته‌ام » ( 2 ) .\r\n8 - حاشيه مغني اللبيب : آن هم در نحو ، در يك جلد مدون ، و در حاشيه امل الآمل مذكور است . بعضى هم تعبير به حواشى مغنى نموده‌اند ( 3 ) . و برخى شرح مغنى گفته‌اند ( 4 ) . ولى كنتورى آن را الغناء ناميده ، و علامه تهرانى با اين نام آن را ياد\r\n\r\n","description":"","footnote":"\r\n( 1 ) فهرست كتابهاى چاپى عربى : 726 ، و 727 .\r\n( 2 ) قصص العلماء : 452 .\r\n( 3 ) امل الآمل : 336 ، و فوائد الرضوية : 624 .\r\n( 4 ) الأنوار النعمانية : 471 ، و اجازه كبيره : 76 ، و تذكره شوشتر : 58 ، و تحفة العالم : 97 ، و هدية\r\nالعارفين 2 : 497 .\r\n","page_name":" 57 ","page_number":57},
  {"content":"\r\nكرده ( 1 ) . ولى صحت اين نام ثابت نيست و به نظر مى رسد كه به خط كاتبى ، بر پشت\r\nنسخه‌اى كه به دست كنتورى رسيده ، نوشته بوده است . مقدارى از اين حاشيه بر نسخه‌اى خطى از مغنى ، نزد نگارنده موجود است .\r\n9 - حواشى استبصار : صاحب رياض العلماء پس از آنكه آن را از امل الآمل ( 2 ) نقل كرده افزوده « بل شرح الاستبصار أيضاً » و اين جمله صريح است كه اين حواشى غير از شرح استبصار است كه بعدها بيان خواهد شد ، و محتمل است كه جمله مزبور از امل الآمل بوده و در چاپ افتاده است . در هر حال نسخه‌اى از استبصار كه از آغاز و انجام افتاده دارد ، و اين حواشى به خط جدّ اعلى بر آن نگاشته شده ، موجود است .\r\n10 - حواشى أمل الآمل : تأليف شيخ حر عاملى ، در شرح حال علماى شيعه ، اين حواشى عبارت است از : ترجمه چند نفر از دانشمندان معاصر مؤلف ، كه در متن كتاب مذكور نيستند و به عنوان استدراك بر مؤلف نوشته شده و اين عده عبارتند از : شيخ عبد حيدر بن محمد جزائرى و ملا عبد الرشيد شوشترى و شيخ عيسى بن محمد جزائرى و شيخ محمد بن سلمان جزائرى و شيخ محمد بن نصار جزائرى و سيد نجم الدين جزائرى برادر سيد نعمت اللّه و خود او ( 3 ) و شيخ يوسف\r\n\r\n","description":"","footnote":"\r\n( 1 ) كشف الحجب والأستار : 394 ، والذريعة 6 : 212 ، و 14 : 74 ، و 16 : 62 .\r\n( 2 ) امل الآمل : 336 ، و در إيجاز المقال ، و فوائد الرضوية : 624 ، و ريحانة الأدب 2 : 254 ، هم مذكور\r\nاست اما در كتاب اخير به جاى حواشى حاشيه نوشته است .\r\n( 3 ) سيد نجم الدين و سيد نعمت اللّه هر دو در متن كتاب مذكورند ، و سيد در حاشيه مطالبى اضافه بر\r\nآنچه در متن است بيان داشته ، اما ترجمه سيد نجم الدين از نسخ چاپى امل الآمل افتاده است .\r\n","page_name":" 58 ","page_number":58},
  {"content":"\r\nابن محمد بنا جزائرى .\r\nشرح حال نويسان ، مانند : افندى و خوانسارى و تهرانى و امين ، در رياض العلماء و روضات الجنات و طبقات اعلام الشيعه و اعيان الشيعه ترجمه دانشمندان نامبرده را از اين حواشى نقل كرده‌اند .\r\nاستاد معظم تهرانى فرموده « صاحب رياض در شرح حال سيد عبد الرضا بن عبد الصمد حسينى بحرانى اوالى ، معاصر سيد نعمت اللّه و مصاحبش در شيراز و شوشتر ، از اين حواشى كه از آنها به تعليقه تعبير نموده نقل كرده است » ( 1 ) .\r\nنگارنده گويد : در نسخه خطى امل الآمل كه محشى به اين حواشى است و به نظر نگارنده رسيده چنين چيزى موجود نيست و اخيراً با چاپ و انتشار رياض العلماء 3 : 116 معلوم شد كه اشتباه است ; زيرا در آنجا از امل الآمل نقل شده نه از حواشى سيد بر آن . و سيد مزبور اهل أوال از قريه‌هاى بحرين است ، و صاحب سلافه در علماى بحرين و عراق ، او را ترجمه كرده ( 2 ) اما اشاره به وجود او در شيراز و شوشتر ننموده است . و معلوم نشد كه استاد معظم ما از كجا او را مصاحب سيّد در اين دو شهر دانسته .\r\nدر چاب سلافه ، اوالى به ولى تصحيف شده ، محدث عاملى ترجمه او را از سلافه نقل كرده اما كلمه اوالى را انداخته و فقط فرموده كه اهل بحرين است ( 3 ) .\r\nمباشر چاپ و مصحح امل الآمل در پاورقى گفته كه « اين شخص در سلافه\r\n\r\n","description":"","footnote":"\r\n( 1 ) الذريعة 6 : 25 .\r\n( 2 ) سلافة العصر : 517 .\r\n( 3 ) امل الآمل 2 : 148 .\r\n","page_name":" 59 ","page_number":59},
  {"content":"\r\nملقّب به ولى بحرانى است » ( 1 ) .\r\nنگارنده گويد : نسبت لقب ولى به سلافه ، كه او گفته ، و علاّمه امين كه او را با اين لقب ترجمه كرده ( 2 ) ، اشتباه ، و ناشى از عدم توجه به تصحيف آن كلمه است .\r\n11 - حواشى توحيد صدوق : بر نسخه‌اى از توحيد ، به خط وى موجود است و اصل آن كتاب را در 1087 و 1100 تدريس نموده است .\r\nحواشى جامى : رجوع شود به حاشيه شرح جامى بر كافيه .\r\n12 - حواشى زبدة البيان : تأليف مقدس محقق ، ملا احمد اردبيلى متوفى 993 و مدفون در جنوب ايوان طلاى نجف اشرف . اصل كتاب چاپ شده و موضوع آن شرح آيات احكام است . اين حواشى بر نسخه‌اى خطى از آن كتاب به نظر نگارنده رسيده و در الشجرة النورية ( 3 ) نوشته‌ام و علامه تهرانى در ذيل عنوان زبدة البيان از آن مصدر نقل كرده‌اند ( 4 ) .\r\nحواشى شرح ابن ابى الحديد بر نهج البلاغة : در بعضى از مصادر به وى نسبت داده شده است ( 5 ) .\r\n13 - حواشى صحيفه كامله : صاحب رياض پس از آنكه شرح صحيفه را در مؤلفات جدّ اعلى نامبرده گفته است « مؤلفات ديگرى دارد از آن جمله حواشى بر\r\n\r\n","description":"","footnote":"\r\n( 1 ) امل الآمل 2 : 148 .\r\n( 2 ) أعيان الشيعة 38 : 24 ( چاپ قديم ) ، و 8 : 11 ( چاپ قطع رحلى ) .\r\n( 3 ) كتابى است به عربى در شرح حال و اعقاب سيد نعمت اللّه ، سال ها پيش آن را نوشته‌ام .\r\n( 4 ) الذريعة 12 : 21 .\r\n( 5 ) تحفة العالم : 97 ، والكواكب المنتثره : 788 .\r\n","page_name":" 60 ","page_number":60},
  {"content":"\r\nصحيفه كامله » ( 1 ) .\r\nنگارنده گويد : ظاهر اين كلام آن است كه ، اين حواشى را كه غير از شرح كبير و صغير صحيفه هستند ، صاحب رياض ديده و بايد چنين باشد ; چون روش سيد اين بوده است كه ابتدا حاشيه بر كتاب مورد نظر نوشته ، آنگاه آنها را در مجلدى تدوين نموده و به صورت شرح در مى آورده است .\r\nحواشى قرآن : عقود المرجان ديده شود .\r\n14 - حواشى كتب احاديث و كتب اربعه : خود سيد فرموده « حواشى كه بر متون كتب اخبار اربعه و جز آنها نوشته‌ايم ، بسيار است » ( 2 ) .\r\nنوه‌هاى گرانمايه او هم گفته‌اند « بر اكثر كتب حديث و عربيت و اصول و حواشى متفرقه نوشته » ( 3 ) و « بر بسيارى از كتب حديث و فقه و عربيت حواشى و تعليقات شايسته دارد كه هر يك كارنامه‌اى است و احصاى آنها باعث اطناب است » ( 4 ) .\r\nنگارنده گويد : نسخى از تهذيب و فقيه و فلاح السائل و كمال الدين به نظر رسيده كه حواشى به خط شريف او دارند .\r\nحواشى مغني اللبيب : به عنوان حاشيه مغنى اللبيب مذكور شد .\r\n15 - حواشى نقد الرجال : تأليف راوى شناس ، مير مصطفى تفريشى شاگرد\r\n\r\n","description":"","footnote":"\r\n( 1 ) رياض العلماء 5 : 254 .\r\n( 2 ) الأنوار النعمانية : 471 .\r\n( 3 ) تذكره شوشتر : 57 .\r\n( 4 ) تحفة العالم : 97 .\r\n","page_name":" 61 ","page_number":61},
  {"content":"\r\nملا عبد اللّه شوشترى متوفى 1021 كه چاپ شده است ، اين حواشى بر نسخه‌اى\r\nخطى از كتاب مزبور مورخ 1093 به خط شيخ محمد بن على جزائرى ( 1 ) ديده شده ( 2 ) و عالم جليل مرحوم سيد آقا امام متوفى به سال 1384 در جزوه‌اى آنها را تدوين نموده و ( التعليقات اليسيرة ، ذات الفوائد الكثيرة ) ناميده است .\r\n16 - حواشى نهج البلاغة : شرحى است مختصر كه در حواشى آن كتاب نوشته و ( الحواشي الضافية والموازين الوافية ) اش ناميده و به عنوان حواشى در شرح حال او نوشته‌اند ( 3 ) .\r\nصاحب رياض العلماء در اوائل ترجمه جدّ اعلى گفته « او را شرحى است بر نهج البلاغه كه در حواشى آن كتاب نوشته شده و در اواخر ترجمه گفته مؤلفات ديگرى داشته كه از آنها است : حواشى او بر نهج البلاغه كه به سبك حواشى قرآن نوشته است » ( 4 ) .\r\nنگارنده گويد : حواشى مذكور در آخر كلام صاحب رياض همان شرح مذكور در اوائل او است ، و تعدد را كه او پنداشته درست نيست . و مقصود او از سبك حواشى قرآن ، آن است كه اين شرح در مجلدى تدوين نشده و در حواشى نهج البلاغه نوشته شده است و اين هم دليلى بر اتحاد آن دو است . علاّمه تهرانى وعده داده كه حاشيه نهج البلاغه سيد را به عنوان شرح بنويسد ( 5 ) ولى از قلم وى\r\n\r\n","description":"","footnote":"\r\n( 1 ) از شاگردان سيد نعمت اللّه بوده و در صفحه 307 ترجمه شده است .\r\n( 2 ) مصفى المقال : 484 .\r\n( 3 ) تذكره شوشتر : 58 ، و تحفة العالم : 97 .\r\n( 4 ) رياض العلماء 5 : 256 .\r\n( 5 ) الذريعة 6 : 228 ، و اين اشتباه در مصادر نهج البلاغة 1 : 288 نيز آمده .\r\n","page_name":" 62 ","page_number":62},
  {"content":"\r\nافتاده و يا در چاپ سقط شده ، وى فرموده « نسخه‌اى از نهج البلاغه ديده كه\r\nمقدارى از اين حاشيه را داشته است » ( 1 ) .\r\nعلامه امينى و بعضى ديگر فرموده‌اند كه اين شرح در سه جلد است ( 2 ) كه اشتباه است .\r\nربيع الأبرار : بعضى آن را نسبت به سيد داده ( 3 ) و علاّمه تهرانى احتمال داده‌اند كه با رياض الابرار اشتباه شده ( 4 ) ولى به طور قطع همان است نه احتمال .\r\nرسالة التحفة : به هدية المؤمنين و تحفة الراغبين مراجعه شود .\r\nرساله تعريفات : صاحب فهرست دانشگاه تهران آن را به جدّ اعلى نسبت داده و گفته فارسى است ( 5 ) اما اشتباه نموده و از سيد نعمت اللّه ديگرى بوده و جدّ اعلى تأليف فارسى ندارد .\r\n17 - رياض الأبرار : در حالات و مناقب چهارده معصوم ( عليهم السلام ) . سه جلد است و قسمتى از آن در بين راه مشهد مقدس نوشته شده است . متأسفانه نسخه اصل ، طعمه موريانه و ماهيهاى دريا شده ، يك دوره به خط سيد على بن سيد محمد بن سيد نور الدين بن سيد نعمت اللّه موجود است و بعضى از روى آن استنساخ كرده‌اند . كتاب النور المبين كه در داستان هاى پيامبران گذشته ( عليهم السلام ) است\r\n\r\n","description":"","footnote":"\r\n( 1 ) الذريعة 7 : 111 .\r\n( 2 ) الغدير 4 : 190 ، و تاريخ نجف اشرف و حيره : 79 ، و مصادر نهج البلاغه 1 : 288 .\r\n( 3 ) كشف الحجب والأستار : 223 .\r\n( 4 ) الذريعة 10 : 74 .\r\n( 5 ) فهرست كتابخانه مركزى دانشگاه تهران 8 : 212 ، ضمن مجموعه شماره 1628 .\r\n","page_name":" 63 ","page_number":63},
  {"content":"\r\nبه عنوان تكميل اين كتاب نوشته شده است .\r\nجلد اوّل\r\nدر حالات كثير البركات حضرت رسول اكرم و خليفه بر حق او حضرت امير المؤمنين عليهما و على آلهما السلام .\r\nآغاز « الحمد للّه الذي خلق الإنسان من الماء والطين » .\r\nانجام « تمّ ما أردنا جمعه من مناقب رسول اللّه ( صلى الله عليه وآله و سلم ) وابن عمه وأخيه أمير المؤمنين . . . كتبه مؤلّفه الفقير إلى اللّه الغني نعمة اللّه الموسوي الحسيني الجزائري » .\r\nتاريخ تأليف اين جلد شوال 1107 . نسخه به خط سيد على مذكور ، بيش از 700 صفحه است .\r\nجلد دوّم\r\nدر احوال سعادت اشتمال ملكه اسلام حضرت فاطمه زهرا و فرزندان گرامى او از امام دوّم حضرت امام حسن مجتبى تا امام يازدهم حضرت امام حسن عسكرى ( عليهم السلام ) .\r\nآغاز « الحمد للّه الذي جعل أهل البيت كسفينة نوح . . . نعمة اللّه الموسوي الحسيني يقول هذا هو المجلدة الثانية ( 1 ) من كتاب رياض الأبرار » .\r\nقسمتى از اين جلد در اصفهان نوشته شده ، در موقع رفتن به مشهد مقدس . تاريخ تأليف در آخر كتاب مذكور نيست ، اما معلوم است كه از 1108 تا 1109 بوده\r\n\r\n","description":"","footnote":"\r\n( 1 ) اين عبارت گويا از سهو كاتب بوده و صحيح آن « هذا هو المجلّد الثاني » يا « هذه هي المجلّدة\r\nالثانية » است .\r\n","page_name":" 64 ","page_number":64},
  {"content":"\r\nاست .\r\nاز اين كتاب يك نسخه به نظر رسيده كه مؤلف آن را تصحيح كرده . نسخه خط سيد على مذكور هم در 752 صفحه ، موجود است .\r\nدر اواخر مناقب امام هشتم ( عليه السلام ) مى نويسد كه : در هنگام مراجعت از مشهد مقدس در 1109 چند روزى در استر آباد ماندم ، شخصى مورد اعتماد حكايت كرد كه در حدود سال 1080 تركها استر آباد را غارت كرده ، و زنان و فرزندان بسيارى را به اسارت بردند ، و پس از رفع آن غائله ، اهالى به بلاد ترك رفته ، و اسراى خود را مى خريدند و بر مى گرداندند .\r\nپيرزنى كه دخترش را اسير كرده بودند ، براى رهائى فرزند خود به مشهد رفت و به امام هشتم ( عليه السلام ) متوسل گرديد ، اما آنها دختر او را بردند و به عنوان كنيزى در معرض بيع قرار دادند . يكى از مردمان بخارا او را خريد و به شهر خود برد تا او را بفروشد و سودى به دست آورد .\r\nاتفاقاً شخصى از اهل ايمان كه بازرگان بود ، در خواب ديد كه در دريا غرق شده و دخترى در كنار دريا ايستاده دست دراز كرد و او را از غرق شدن نجات داد . از خواب بيدار شد و در فكر فرو رفت ، صبح در بازار آن دختر را با مرد بخارائى ديد كه مى خواست او را بفروشد خوشحال شد و او را خريد و به خانه برد و به او محبت زياد نمود و از او تقاضاى ازدواج با يكى از پسران خود نمود . دختر اين كار را مشروط به زيارت امام هشتم ( عليه السلام ) نمود . يكى از پسران قبول كرد و او را عقد نموده و به مشهد برد نزديك مشهد دختر بيمار شد به مشهد كه رسيدند شوهر او دنبال زنى گشت كه از او پرستارى كند ; پيرزنى را ديد ( كه مادر آن دختر بود ) مطلب را به او گفت ، پيرزن گفت چون تو غريب هستى و من هم غريبم ، براى خاطر امام\r\n","description":"","footnote":"","page_name":" 65 ","page_number":65},
  {"content":"\r\nرضا ( عليه السلام ) قبول مى كنم همراهت بيايم و از زن تو پرستارى كنم ، پس همراه او رفت و دختر خود را ديد .\r\nجلد سوّم\r\nاين جلد مخصوص امام دوازدهم ( عليه السلام ) و شرح غيبت آن بزرگوار است .\r\nآغاز « الحمد للّه الذي وصل حججه إماماً بعد إمام » علاّمه تهرانى فرموده تاريخ فراغ از رياض الأبرار شعبان 1110 بوده ( 1 ) .\r\nنگارنده گويد : تاريخ مزبور مربوط به اين جلد است كه استاد آن را ديده‌اند . اما در نسخه خط سيد على كه در 231 صفحه ، و نسخه‌هاى ديگرى كه به نظر اينجانب رسيده تاريخ تأليف موجود نيست .\r\n18 - زهر الربيع : در مطالب متنوع و حل مشكلات بعضى از اخبار و داستان هاى شيرين و فوائد ديگر ، اين كتاب از معروف ترين كتب جدّ اعلى است و در بسيارى از مصادر مذكور است ( 2 ) .\r\nجدّ اعلى در حاشيه امل الآمل فرموده زهر الربيع دو جلد از آن نوشته شده است .\r\nدر اجازه كبيره گفته « زهر الربيع در مطالب ظريف و نمكين ، دو جلد است اما چيزهائى ركيك قابل حذف دارد » .\r\n\r\n","description":"","footnote":"\r\n( 1 ) الذريعة 11 : 316 .\r\n( 2 ) مانند تذكره شوشتر : 58 ، و تحفة العالم : 96 ، و كشف الحجب والأستار : 304 ، و الذريعة\r\n12 : 69 ، و فهرست كتاب هاى چاپى عربى : 507 ، و مؤلفين كتب چاپى 6 : 629 ، و إيضاح\r\nالمكنون 1 : 617 .\r\n","page_name":" 66 ","page_number":66},
  {"content":"\r\nنگارنده گويد : مقصود بعضى از داستان هاى مبتذل و منقولات از كتاب الأيك است كه بيشتر در جلد اول آمده و جلد دوم كمتر دارد .\r\nيكى از متأخران فهرستى براى زهر الربيع نوشته كه ضمن مجموعه‌اى در كتابخانه شيخ هادى كاشف الغطاء ، در نجف مى باشد ( 1 ) . و بعضى از دانشمندان قرن سيزدهم آن را منتخب كرده و يك نسخه خطى از آن به نظر رسيد همانطور كه يكى از ناشران معاصر ترجمه فارسى آن را منتخب و به نام شكوفه‌هاى بهارى چاپ و منتشر نموده است .\r\nجلد اوّل\r\nآغاز « سبحانك يا من جعلت . . . فيقول نعمة اللّه الموسوي الحسيني الجزائري . . . فأردت أن أصنع كتاباً . . . كربيع الأبرار للزمخشري والكشكول لبهاء الملّة والدين . . . وسميّناه زهر الربيع لما فيه من المقال البديع » .\r\nبه طورى كه مشاهده مىشود لما فيه تا آخر ، علت و وجه تسميه است نه جزء نام كتاب ، كه بغدادى توهم كرده و آن را به عنوان ; زهر الربيع لما فيه من المقال البديع ، نام برده و نام ربيع الابرار را ربيع الاسرار نوشته ( 2 ) . تاريخ فراغ از جلد اول در اصفهان دوشنبه 6 رع 1 - 1109 بوده به طورى كه در نسخه خطى است .\r\nيكى از معاصران گفته زهر الربيع در ادبيات است ( 3 ) . كه ظاهراً با انوار الربيع\r\n\r\n","description":"","footnote":"\r\n( 1 ) الذريعة 16 : 383 .\r\n( 2 ) إيضاح المكنون 1 : 617 ، مؤلف را ساكن اصفهان دانسته ، با اينكه اصفهان محل تحصيل او بوده و\r\nدر شوشتر سكونت داشته است .\r\n( 3 ) فهرست كتابهاى چاپى عربى : 507 ، ومؤلفين كتب چاپى 6 : 629 .\r\n","page_name":" 67 ","page_number":67},
  {"content":"\r\nاشتباه نموده .\r\nديگرى توهم كرده كه بيش از دو جلد بوده و دو جلد آن در ادب است و چاپ نشده ( 1 ) .\r\nاين جلد در تهران و بمبئى و نجف چاپ شده ( 2 ) و بعدها از روى چاپ بمبئى آن را افست نموده‌اند .\r\nدر چاپ نجف بسيارى از مطالب آن را انداخته و تحريف كرده‌اند .\r\nنسخه‌هاى خطى فراوان دارد و از آن جمله نسخه اصل كه متأسفانه از اول و آخر ناقص بود ، به نظر نگارنده رسيده است . و نسخه‌اى خطى مورخ 1229 كه جلد دوم را نيز دارد و حواشى بر آن ديده مىشود ، به خط سيد محمد تقى حسينى خاتون آبادى ، كه در اواخر قرن سيزدهم بوده ، و ظاهراً همان مير محمد تقى بن محمد صادق بن محمد رضا بن ابى القاسم ، مدرس خاتون آبادى اصفهانى ، متوفاى 9 - شوال - 1308 مذكور در تراجم الرجال 2 : 637 مى باشد .\r\nسيد نور الدين محمد بن سيد نعمت اللّه بن سيد عبد الهادى بن سيد عبد\r\n\r\n","description":"","footnote":"\r\n( 1 ) الأعلام 9 : 12 ، در مقابل نام كتاب خ گذاشته كه علامت مخطوط بودن و چاپ نشدن كتاب است ،\r\nاما در چاپ اخير هشت جلدى در 8 : 39 بجاى خ ط ديده مىشود ، كه اشاره به چاپ آن است ، اما\r\nعبارتى دارد كه موهم آن است كه جلد يا جلدهاى ديگرى دارد كه خطى است و چاپ نشده ، و اين\r\nاشتباه است . و در اعيان الشيعه 50 : 22 فرموده زهر الربيع دو جلد است كه اول آنها چاپ شده . كه\r\nالبته لازم بود ناشر كتاب اعيان الشيعه به چاپ جلد دوم هم اشاره مى كرد .\r\n( 2 ) چاپ نجف در 1375 بوده اما در فهرست كتاب هاى چاپى عربى : 507 - سال 1373 را كه سال چاپ\r\nجلد دوم است تاريخ چاپ جلد اول گمان كرده است .\r\n","page_name":" 68 ","page_number":68},
  {"content":"\r\nاللّه بن سيد نور الدين بن سيد نعمت اللّه جزائرى ( 1 ) اين جلد را به فارسى ترجمه كرده و مكرر چاپ شده است . ترجمه ديگرى از عبد العالى بن محمد مقيم خوانسارى فريدنى دارد ( 2 ) .\r\nجلد دوّم\r\nاين جلد كوچك و از نصف جلد اول كمتر ، و كمياب بوده است .\r\nآغاز « الحمد للّه الذي أحيى الأرض بزهر الربيع » .\r\nيك نسخه در كتابخانه مرحوم محدّث نهاوندى در مشهد موجود بود . در 1373 . مرحوم حاج سيد مصطفى امامزاده ( 3 ) نسخه‌اى از روى آن نوشت و در نجف اشرف به چاپ رسيد . و در 1396 با فهرستى كه عالم جليل معاصر سيد طيب جزائرى سلمه اللّه تعالى براى آن نوشت در قم افست گرديد . نگارنده هم قبل از چاپ شدن آن را استنساخ نمودم .\r\nعلامه تهرانى فرموده نسخه خط مؤلف نزد سيد محمد امام جمعه متوفى 1329 بوده ( 4 ) و سيد جعفر بن عبد الصمد موسوى جزائرى متوفى 1354 ( 5 ) از او\r\n\r\n","description":"","footnote":"\r\n( 1 ) از افاضل سادات جزائرى است ، در شجره مباركه 1 : 192 ترجمه شده .\r\n( 2 ) فهرست كتابخانه دولتى تربيت تبريز ، كتب خطى : 256 .\r\n( 3 ) از افاضل سادات جزائرى است ، در شجره مباركه 1 : 166 ترجمه شده .\r\n( 4 ) از افاضل سادات جزائرى است ، در شجره مباركه 1 : 137 ترجمه شده .\r\n( 5 ) از اعاظم و مفاخر سادات جزائرى و نياى نگارنده است ، وفاتش در 1350 بوده نه 54 و در اعيان\r\nالشيعة 44 : 141 ، و نقباء البشر 1 : 291 ، و معجم المؤلفين 9 : 152 ، وشجره مباركه جلد دوّم\r\nخطى ، مذكور است .\r\n","page_name":" 69 ","page_number":69},
  {"content":"\r\nخواست آن را استنساخ كند اما به سبب موانع اين كار انجام نگرفت . نگارنده گويد : گويا براى سديد السلطنه بندرعباس متوفى در 1362 خواسته‌اند ، كه از اشراف علم دوست ، و صاحب تاليفات ، و همسفر مكه وى بوده ; زيرا در سفرنامه سديد السلطنه : 343 چنين آمده « سيد جعفر فرزند سيد عبد الصمد از سلاله نعمت اللّه جزائرى از بزرگان علما و ساكن شوشتر باشند از طريق جده بر مكه معظمه مشرف شده و از راه جبل مراجعت كرده‌اند و با همين كشتى خليفه به بصره و وطن خود معاودت مى نمايند . جلد دوم زهر الربيع از تاليفات مرحوم سيد نعمت اللّه كه به طبع نرسيده وعده فرمودند براى نگارنده از شوشتر بفرستند . . . » سپس علاّمه تهرانى ( قدس سره ) فرموده :\r\nيكى از نوه‌هاى فاضل سيد جزائرى نقل نموده ، علت كمياب بودن اين جلد آن بوده كه آغاز تأليف زهر الربيع ، سيد حبيب اللّه فرزند سيد نعمت اللّه درگذشته و براى فراموش كردن اين مصيبت و رهائى از اين غم ، سيد شروع به نوشتن اين كتاب نموده و مطايباتى در آن آورده كه خود را به آن مشغول سازد و از اندوه منصرف نمايد ، پس از اتمام جلد اول كه تسكين و تسلى براى او حاصل گشت ، جلد دوم را خالى از آن مطالب نوشت بدين جهت مورد توجه عامه واقع نگرديد و استقبالى را كه از جلد اول نمودند از اين جلد به عمل نياوردند ، پس نسخه‌هاى آن كم و نادر ماند ( 1 ) .\r\nنا گفته نماند كه زهر با فتح اول و سكون دوم چون تمر شكوفه را گويند و آن اسم جنس است كه براى مفرد آن تاء اضافه مىشود و اينكه بسيارى از عوام بلكه\r\n\r\n","description":"","footnote":"\r\n( 1 ) الذريعة 12 : 69 .\r\n","page_name":" 70 ","page_number":70},
  {"content":"\r\nخواص آن را با ضم اول و فتح دوم بر وزن هنر تلفظ مى كنند غلط است ; زيرا كه به\r\nمعنى سه شب اول ماه است كه با جزء دوم نام و موضوع كتاب بى مناسبت است .\r\nشرح احتجاج طبرسى : نام آن قاطع اللجاج است .\r\nشرح استبصار : كشف الاسرار نام آن است .\r\nشرح اعتقادات صدوق : اصل آن كه در اول بحار و جاهاى ديگر عقائد صدوق ناميده شده مكرر به چاپ رسيده است اين شرح را صاحب ايجاز المقال كه معاصر سيد نعمت اللّه بوده ، به وى نسبت داده و گفته ، در وقت تأليف اين كتاب ( إيجاز المقال ) در ذى القعده 1099 مشغول شرح عقائد ابن بابويه است .\r\nصاحب رياض العلماء در شرح حال جدّ اعلى تمام عبارت ايجاز المقال را نقل كرده و در اواخر گفته به طورى كه از شخصى مورد اعتماد شنيده‌ام ، شرح اعتقادات صدوق هم از مؤلفات او است . گويا در اواخر ترجمه ، عبارت ايجاز المقال را فراموش كرده است .\r\nعلامه تهرانى فرموده شرح اعتقادات صدوق در فهرست مؤلفات سيد نعمت اللّه مذكور است ( 1 ) .\r\nمقصود ايجاز المقال ، يا رياض الابرار است ; زيرا كه خود سيد نام آن ( شرح اعتقادات صدوق ) را نبرده و در اجازه كبيره و تذكره شوشتر و تحفة العالم نيز مذكور نيست .\r\nشرح تائيه دعبل : قصيده‌اى كه معروف است دعبل در محضر امام هشتم ( عليه السلام ) آن را خوانده . اين شرح را علامه امينى ( 2 ) به وى نسبت داده و صاحب\r\n\r\n","description":"","footnote":"\r\n( 1 ) الذريعة 13 : 102 .\r\n( 2 ) الغدير 2 : 362 .\r\n","page_name":" 71 ","page_number":71},
  {"content":"\r\nالذريعة از او نقل كرده است ( 1 ) اما در نزد نگارنده ثابت نيست .\r\nشرح توحيد صدوق : انيس الوحيد ديده شود .\r\nشرح تهذيب الأحكام يا تهذيب الحديث : تأليف شيخ طوسى ( قدس سره ) به غاية المرام و مقصود الأنام مراجعه شود .\r\nشرح تهذيب البيان : تأليف شيخ بهائى در نحو ; موسوم است به مفتاح اللبيب .\r\nشرح روضه كافى : نام آن نزهة الاخوان و تحفة الخلاّن است .\r\n19 - شرح صحيفه سجاديه ( كامله ) : دو شرح است صغير كه نامش نور الانوار و كبير كه مورد گفتگو است .\r\nخود سيد فرموده خدا توفيق شرح كردن صحيفه را عنايت فرمود و آن يك جلد است ( 2 ) . ديگران هم آن را نوشته‌اند ( 3 ) .\r\nصاحب اجازه كبيره مى نويسد « نخست حواشى را كه بر صحيفه نوشته بود مدون نمود و به صورت شرح در آورد آنگاه در آن شرح تغييرات و تصرفاتى به كاستن و زياد نمودن نمود كه شرح ديگرى شد ، پس شرح قديم مهجور و شرح جديد مشهور گشت » ( 4 ) .\r\n\r\n","description":"","footnote":"\r\n( 1 ) الذريعة 14 : 12 .\r\n( 2 ) الأنوار النعمانية : 471 ، و حواشي امل الآمل .\r\n( 3 ) تذكره شوشتر : 58 ، و تحفة العالم : 96 ، و كشف الحجب والأستار : 342 ، و الذريعة 15 : 358 ،\r\nو هدية العارفين 2 : 497 .\r\n( 4 ) اجازه كبيره : 74 .\r\n","page_name":" 72 ","page_number":72},
  {"content":"\r\nاز اين عبارت معلوم مىشود كه اين شرح از همان زمان ها كمياب بوده و لذا كمياب است .\r\nبلكه از نوشته خود سيد در مقدمه شرح صغير همچنين استفاده مىشود كه فرموده . چون شرحى بر صحيفه وجود نداشت كه مشكلات آن را حل كند ، و نقاب از چهره حقائق آن بر دارد ، در جوانى شرحى بزرگ بر آن نگاشتيم آنگاه ديديم كه طبع مردم مايل به اختصار است ، پس دوست داشتيم كه شرحى ديگر بنگاريم كه مناسب حال و خالى از طول كلام باشد .\r\nفاضل معاصر شيخ محمد هادى امينى نسخه‌اى از اين شرح را معرفى كرده و گفته است كه در 560 صفحه به خط عوض بن حسين از روى نسخه اصل نوشته شده و مؤلف به خط شريف ، در آخر آن نوشته « بلغ عليه نظر مؤلّفه الفقير إلى اللّه الغنيّ نعمة اللّه الموسوي الحسيني وصحّ به حمد اللّه تعالى وكتب هذه بيمناه الفانية المؤلف المذكور شهر رجب 1111 في محروسة تستر في مدرستي القريبة من جامعها الأعظم » ( 1 ) . يك نسخه ناقص هم به نظر نگارنده رسيده است .\r\nشرح عقائد ابن بابويه : همان شرح اعتقادات صدوق سابق الذكر است .\r\nشرح عوالى اللآلى : به عنوان الجواهر الغوالى مذكور شد .\r\nشرح عيون الأخبار : نام آن لوامع الأنوار است .\r\n20 - شرح عينيه ابن سينا : درباره حقيقت روح كه مطلعش اينست « هبطت إليك من المحلّ الأرفع » . در مقامات النجاة كه از تأليفات او است به مناسبتى اين\r\n\r\n","description":"","footnote":"\r\n( 1 ) مجله العدل ، سال سوم ، شماره دهم ، چاپ نجف اشرف .\r\n","page_name":" 73 ","page_number":73},
  {"content":"\r\nقصيده را آورده و شرح كرده و دكتر حسين على محفوظ كاظمى معاصر ، مقيم بغداد ( 1 ) هنگام توقف در تهران و تحصيل در دانشگاه ، اين شرح را از كتاب مزبور بيرون كشيده و با تعليقات و پاورقى ها در 1373 ه‍ ق در تهران چاپ نموده است .\r\nشرح مغنى اللبيب : به عنوان حاشيه مغني اللبيب مذكور شد .\r\n21 - شرح ملحقات صحيفه : پس از آنكه در 1078 صحيفه را شرح كرد به شرح تهذيب و استبصار و تفسير قرآن پرداخت آنگاه به شرح ملحقات صحيفه مشغول و در 9 / ج 1 / 1102 از آن فارغ گشت . و آن را النكت الطريفه ناميد .\r\nآغاز : « الحمد للّه وصلّى اللّه » در 1317 با نور الانوار كه شرح صغير صحيفه است ، چاپ شده است .\r\n22 - شرح مناهج الصواب : در نحو ، در اوائل\r\n23 - شرح نهج الصواب : در نحو ، در آغاز جوانى نوشته و در مفتاح اللبيب مكرر به آن اشاره كرده از آن جمله نظر سيبويه را كه ناصب ، خود إلا است اختيار فرموده و تفصيل ودليل را به اين كتاب حواله نموده است .\r\n\r\n","description":"","footnote":"\r\n( 1 ) وى فاضلى اديب داراى تأليفاتى چاپ شده و چاپ نشده است از آن جمله كتاب متنبى و سعدى كه\r\nدر 1336 شمسى در تهران چاپ شده و دليلى روشن بر اطلاعات و تتبع وى مى باشد .\r\n","page_name":" 74 ","page_number":74},
  {"content":"\r\nو در افعال مدح و ذم ، وعدم جواز جمع بين فاعل و تمييز ، اين بيت را كه جمع بين آن دو كرده آورده .\r\n\r\nتزود مثل زاد أبيك فينا * فنعم الزاد زاد أبيك زادا\r\n\r\nوفرمود كه چندين وجه تأويل دارد كه در شرح نهج الصواب إلى علم الأعراب نوشته‌ايم هر كه بخواهد آنجا را مطالعه كند . متأسفانه اين كتاب به دست ما نرسيده و محتمل است كه همان شرح مناهج الصواب باشد .\r\n24 - طريق السالك في توضيح المسالك : نام اين كتاب را هم در كتاب مفتاح اللبيب برده ( 1 ) و در باب فاعل كه گاهى در خلاف قاعده منصوب آمده ، ومفعول مرفوع . و آن در جايى است كه معنى معلوم است مانند : خرق الثوب المسمار و كسر الزجاج الحجر با نصب مسمار و حجر .\r\n25 - عقود المرجان : تفسيرى است كه در حواشى قرآن مجيد نوشته ، و از تفاسير معتبر خاصه و عامه مأخوذ است . در حواشى أمل الآمل نام آن را برده ( 2 ) و فرموده بر نسقى عجيب است .\r\nصاحب رياض العلماء گفته هفتاد هزار بيت ( 3 ) است .\r\nاستاد تهرانى ( قدس سره ) فرموده ، نام آن العقود والمرجان است و به اين نام آن را ياد كرده ( 4 ) و در الكواكب المنتثرة خطى به عنوان تفسير القرآن نوشته است . اما در نسخه\r\n\r\n","description":"","footnote":"\r\n( 1 ) در الذريعة 15 : 167 هم مذكور است .\r\n( 2 ) در زهر الربيع 2 : 209 نيز آن را ياد كرده است .\r\n( 3 ) رياض العلماء 5 : 255 . و معلوم باشد كه مقصود از بيت ، پنجاه حرف است كه يك سطر معمولى را\r\nتشكيل مىدهد .\r\n( 4 ) الذريعة 15 : 304 و 305 .\r\n","page_name":" 75 ","page_number":75},
  {"content":"\r\nچاپى صفحه 788 به ( الحواشى على القرآن = العقود والمرجان ) تبديل شده .\r\nنگارنده گويد : همان عقود المرجان نام كتاب است كه مؤلف نوشته و در نسخه‌هاى متعدد تفسير مذكور ، تصريح به آن شده است .\r\nمحدث قمى به عنوان حواشى قرآن آن را ياد كرده است ( 1 ) .\r\nتاريخ فراغ از تأليف اين تفسير بعد از نماز جمعه 16 - ع 2 - 1102 بوده . يك نسخه مورخ 1203 به خط سيد محسن شيخ الاسلام ( 2 ) و نسخه‌هاى ديگرى موجود است .\r\nشيخ محمد نجار كه از شاگردان مؤلف است اين حواشى را در سه جلد تدوين نموده ( 3 ) و نسخه‌اى از آن در كتابخانه شيخ موجود است .\r\nدر عصر ما نيز مرحوم سيد آقا امام ( 4 ) اين تفسير را با مراجعه به مصادرى كه از آنها نقل شده در يك مجلد بزرگ تدوين نموده و ديباچه‌اى مختصر براى آن نوشته و آن را تحرير العقود في تفسير كلام المعبود ناميده ، اما بعدها از آن ديباچه و نام منصرف گرديد و دور آن را خط كشيد .\r\nالعقود والمرجان : به عقود المرجان مراجعه شود .\r\n26 - الغاية القصوى : در نحو ، قبل از پانزده سالگى آن را نوشته ، در مفتاح اللبيب در مبحث اشتغال مواردى را كه نصب اسم لازم است شمرده و تفصيل را حواله به اين كتاب نموده است . متأسفانه اين كتاب مفقود است و مورخان نيز نام\r\n\r\n","description":"","footnote":"\r\n( 1 ) فوائد الرضوية : 624 .\r\n( 2 ) و ( 4 ) از افاضل سادات جزائرى بوده‌اند و در شجره مباركه مذكورند .\r\n( 3 ) تذكره شوشتر : 58 ، و تحفة العالم : 97 .\r\n","page_name":" 76 ","page_number":76},
  {"content":"\r\nآن را ننوشته‌اند .\r\n27 - غاية المرام : شرحى است بر تهذيب شيخ طوسى ( قدس سره ) در هشت جلد . به عنوان اختصار نخستين شرح خود بر تهذيب نوشته كه دوازده جلد بوده و مقصود الأنام نام دارد .\r\nاما در اين شرح مطالبى آورده و فوائدى افزوده كه شرح اول فاقد آنها است و بدين جهت حجم بعضى از مجلدات آن ، از مجلدات موجوده از شرح اول ، بزرگتر شده و من حيث المجموع قريب به هم هستند و همانطور كه استاد ما فرموده نسبت بين اين دو شرح عموم و خصوص من وجه است ( 1 ) نه عموم و خصوص مطلق كه در آغاز به نظر مى رسد .\r\nو از اين رو است كه در اجازه كبيره از آن دو تعبير به قديم و جديد كرده و اين انسب است از تعبير به كبير و صغير كه بعضى نموده‌اند ( 2 ) و چون دقت بيشتر در اين شرح دوم شده و از اضطراباتى كه موقع نوشتن شرح اول داشته فارغ بوده ، مقبول و مشهور نزد اعاظم گرديده و شرح اول مهجور شده است .\r\nمحدث نيشابورى در منية المرتاد و محدث طبسى در تذكرة المحدثين ضمن ستايش بسيار از آن ، مقدارى از مقدمه آن را نقل كرده‌اند .\r\nاين كتاب عظيم الشأن كه نام ديگر آن ( البحور الزاخرة في شرح أحاديث العترة الطاهرة ) مى باشد ، دريائى است بيكران پر از لؤلؤ و مرجان و مشتمل بر شرح اخبار و نقل اقوال فقهاء گذشته و متأخر حتى معاصران مؤلف كه در زمان تأليف كتاب زنده بوده‌اند مانند ، محقق خوانسارى شارح دروس و شيخ حر عاملى و فيض\r\n\r\n","description":"","footnote":"\r\n( 1 ) الذريعة 16 : 19 .\r\n( 2 ) تذكره شوشتر : 58 ، و تحفة العالم : 96 .\r\n","page_name":" 77 ","page_number":77},
  {"content":"\r\nكاشانى و علامه مجلسى و از رؤساء مذاهب اربعه اهل سنت هم نقل كرده و بيشتر\r\nكلمات علامه ملا عبد اللّه شوشترى ( 1 ) را در حاشيه اش بر تهذيب به عنوان ( قال الفاضل التسترى ) يا ( قال الفاضل المحشى ) آورده است .\r\nتحقيقات ارزنده در متن و سند اخبار ، و بيان صحت و ضعف آنها ، و جرح و تعديل روات ، و فوائد گوناگونى دارد كه نشانه تتبع و تبحر مؤلف عاليقدر در بسيارى از علوم به ويژه فقه و اصول و تاريخ و رجال است .\r\nترتيب اين كتاب بر نقل قسمت قسمت از تهذيب و شرح آن است و چون تمام متن را نقل نكرده شيخ محمد نجار كه از شاگردان او بوده ، جمع بين متن و شرح تهذيب نموده است ، مجملا اين كتاب يكى از جوامع اخبار و در رديف وافى و وسائل و بحار است .\r\nچقدر به جا خواهد بود كه مراجع عاليقدر و ثروتمندان نيكو كار ، اين اثر\r\n\r\n","description":"","footnote":"\r\n( 1 ) متوفى 1021 صاحب مدرسه علميه در اصفهان ، و استاد مجلسى اول ، و غيره ، كتابى به نام جامع\r\nالفوائد دارد كه تتمه جامع المقاصد كركى است . يك جلد آن كه در طهارة و صلوة و زكات و خمس و\r\nصوم و اعتكاف است و در نجف تأليف شده و در آخرش خط مؤلف مورخ 1014 را دارد موجود\r\nاست . در الروضة النضره : 344 فرموده شانزده رساله فقهى از او در كتابخانه شيخ الشريعه ديده‌ام .\r\nنگارنده گويد : او غير از ملا عبد اللّه بن محمود شوشترى است كه در بخارا در 997 شهيد شده و\r\nصاحب تذكره شوشتر : 53 آن دو را به هم اشتباه كرده و يكى پنداشته و غير از ملا عبد اللّه بن حسين\r\nيزدى صاحب حاشيه تهذيب است ، چنان كه سيد عليخان در سلافة العصر : 491 و محبى سنى در\r\nخلاصة الأثر 3 : 40 پنداشته‌اند و نفر اخير وفات او را در 1015 نوشته كه غلط است و فاضل معاصر\r\nسيد مصلح الدين مهدوى متوفى در روز يكشنبه 3 - صفر - 1416 بهترين شرح حال را از ملا عبد اللّه\r\nشوشترى در تاريخچه محله خواجو : 35 - 52 بيان داشته است .\r\n","page_name":" 78 ","page_number":78},
  {"content":"\r\nنفيس را به چاپ برسانند ، و بدين وسيله قدردانى و سپاسگذارى كنند از مؤلف\r\nمعظم ، كه رنجهاى بسيار در تأليف آن متحمل شده . و خدمتى بزرگ به مذهب حق ، و جامعه روحانيت شيعه بنمايند ، بلكه يكى از وظايف دينى خود را انجام دهند ، تا امامان و پيشوايان مذهب ( عليهم السلام ) را از خود راضى و خوشنود سازند ; زيرا كه اين كتاب شرح كلمات آن بزرگواران است .\r\nيك دوره كامل از اين كتاب در كتابخانه مرحوم سيد آقا امام موجود است كه بيشتر آن به خط او است ، كه يكى از علاقمندان به احياء آثار گذشتگان بود ، و نگارنده در تصحيح و مقابله آن دوره ، با آن مرحوم همكارى نموده است ، و ما قبل از آنكه به مشخصات مجلدات اين كتاب بپردازيم ; لازم مى دانيم نقطه تاريكى را روشن كنيم و آن اينكه : جدّ اعلى در مقدمه انوار النعمانيه و در خاتمه آن ، غاية المرام را جزء مؤلفات خود ياد كرده ، يعنى تأليف آن قبل از انوار بوده ، در حالى كه در اول غاية المرام هم نام انوار را نوشته پس تأليف كدام جلوتر بوده و حقيقت امر چيست ! ؟\r\nپاسخ اين پرسش كه به نظر نگارنده رسيده ، آن است كه شرح اول را كه سالها قبل از انوار نوشته ابتدا غاية المرام ناميده و بعدها كه شرح دوم مورد گفتگو را تأليف نموده ، نام شرح اول را براى آن انتخاب نموده و شرح اول را مقصود الانام ناميده است ، پس مقصود از غاية المرام مذكور در انوار يا مؤلفات ديگر سيد كه قبل از غاية المرام تأليف شده همان مقصود الانام است ( 1 ) .\r\n\r\n","description":"","footnote":"\r\n( 1 ) زيرا كه تأليف انوار در 1089 و مقصود الانام 1079 تا حدود 1084 بوده و نسخه اصل يكى از\r\nمجلدات آن كه موجود است مؤلف به خط خود در پشت صفحه اول ، آن را غاية المرام ناميده سپس آن\r\nرا خط زده و مقصود الانام نوشته است .\r\n","page_name":" 79 ","page_number":79},
  {"content":"\r\nجلد اوّل\r\nآغاز « الحمد للّه الذي جعل أحاديث أهل البيت ( عليهم السلام ) مرقاة للنجاة . . . فيقول المذنب الجاني نعمة اللّه الحسيني الموسوي إنّي قد كتبت في أيّام الشباب بالتماس بعض الأحباب ، شرحاً مبسوطاً على تهذيب الحديث وقد اشتمل على عدّة مجلّدات ثمّ كتبنا شرحاً آخر على الاستبصار وسميّناه بكشف الأسرار ثمّ بعده أ لّفنا كتابنا الموسوم بالأنوار النعمانية ولمّا نظرنا بعد هذا إلى شرحنا على التهذيب رأيناه قابلا للاختصار ، لما فيه من البسط والإكثار ، فاختصرناه على توزّع البال بإرادة الحلّ والترحال وسميّناه غاية المرام » .\r\nانجام « هذا ما أردنا اختصاره من المجلّد الأوّل من شرحنا الكبير على تهذيب الحديث وقد فرغ منه مؤلّفه العبد المذنب الجاني نعمة اللّه بن عبد اللّه الحسيني الجزائري عفي عنه في الحويزة المعمورة عصر يوم السبت 19 - شعبان - 1091 » .\r\nاز اين جلد كه بزرگترين مجلدات كتاب است نسخه اصل در 671 صفحه و نسخه‌هاى ديگرى در كتابخانه عالم زاده و روضاتى و مجلس و دانشگاه تهران و مرحوم صدر در كاظمين موجود است ( 1 ) ، ونسخه‌اى در كتابخانه آقاى مرعشى در قم هست كه مؤلف فهرست 6 : 130 به عنوان كنز الطالب آن را ياد كرده و آن را مختصر غاية المرام پنداشته اما با مشاهده عبارت آغاز و انجام و تاريخ تأليف آن ، معلوم مىشود همان غاية المرام است نه مختصر آن و اين نام را معلوم نيست چه كسى بر\r\n\r\n","description":"","footnote":"\r\n( 1 ) فهرست كتابخانه مجلس 2 : 159 ، و دانشگاه جلد سوم بخش سوم مجلد پنجم 1433 - 35 ،\r\nو الذريعة 16 : 18 .\r\n","page_name":" 80 ","page_number":80},
  {"content":"\r\nآن نوشته .\r\nاين كتاب مشتمل بر مقدمه‌اى بس مهم در درايه و اصول است كه در آن هشت مطلب مفيد و مهم بيان شده و در مطلب پنجم فرموده : ضبط كلينى صاحب كافى با فتح كاف و كسر لام منسوب به شهر كَلِين است .\r\nگويا استناد به قاموس فيروز آبادى ( 1 ) نموده كه گفته « كلين بر وزن امير ، محمد بن يعقوب كه از فقهاء شيعه است از آنجا بوده » اما ظاهراً اين از اغلاط آن كتاب است و در انساب سمعانى 5 : 91 كلين با ضم كاف و كسر لام كه آن هم غلط و در معجم البلدان چاپ مصر 7 : 278 بدون ضبط آن و در سير اعلام النبلاء 15 : 280 با ضم كاف و إماله لام بوده و به نظر مى رسد كه با ضم اول و فتح دوم بر وزن زبير كه بر زبانها جارى است صحيح است .\r\n\r\n","description":"","footnote":"\r\n( 1 ) قاموس اللغة تأليف مجد الدين فيروز آبادى متوفى 817 يكى از كتب لغت عرب و بسيار مشهور و\r\nمكرر چاپ شده است ، اما اغلاط و اوهام زيادى دارد كه كتاب جاسوس ، مطبوع در 1299 در بيان آنها\r\nاست . صاحب قاموس در بسيارى از موارد اشكالات نا درست و ايرادات بى موردى از صحاح جوهرى\r\nكه آن هم در لغت است گرفته كه حق با جوهرى بوده .\r\nيكى از شعراء در مدح قاموس و ذم صحاح چنين گفته :\r\nمذ مدّ مجد الدين في أيّامه * من فيض أبحر علمه القاموسا\r\nبطلت صحاح الجوهري كأنّها * سحر المدائن حين ألقى موسى\r\nديگرى در عكس آن گفته :\r\nمن قال قد بطلت صحاح الجوهري * لمّا أتى القاموس فهو المفتري\r\nقلت اسمه القاموس وهو البحر إن * يفخر فمعظم فخره بالجوهر\r\n","page_name":" 81 ","page_number":81},
  {"content":"\r\nعلامه محقق شيخ انصارى ( 1 ) طاب ثراه در بحث قطع رسائل ، پس از آنكه\r\n\r\n","description":"","footnote":"\r\n( 1 ) حجة الحق و آية البارى شيخ مرتضى بن محمد امين انصارى دزفولى متولد 1214 ( در طبقات\r\nالإجازات بالروايات : 404 ، 1211 نوشته كه غلط است ) و متوفى 1281 ( در فهرست كتابخانه\r\nمجلس 7 : 201 ، و 10 : 1279 ، 1284 نوشته كه آن هم غلط است ) كه در نزد فقهاء به ( شيخ )\r\nمعروف ، و به علم و تحقيق و زهد و تقوى ، موصوف است يكى از مفاخر عالم اسلام ، و صاحب كتب\r\nفقهى و اصولى و رجالى است ، از آن جمله رسائل و مكاسب كه از كتب درسى مى باشند و حواشى\r\nزياد بر آنها نوشته شده .\r\nترجمه شيخ انصارى طاب ثراه در كتب تراجم موجود است و كتاب هاى جداگانه در شرح حال آن\r\nعالم يگانه نوشته شده از آن جمله حدائق الأدب تاليف امين الواعظين دزفولى مذكور در الذريعة\r\n6 : 281 ، و زندگى نامه استاد الفقهاء شيخ انصارى تأليف سبط فاضل شيخ ، ضياء الدين سبط الشيخ\r\nمتوفى در 1415 كه در عين اختصار ، از كيفيتى خوب برخوردار و خالى از تعصّب و مبالغه بوده و\r\nمختصر و مفيد است ، و زندگانى و شخصيت شيخ انصارى ، تاليف سبط ديگر شيخ ، فاضل محترم ،\r\nشيخ مرتضى بن محمد جعفر انصارى معاصر ، كه در 1380 و 1402 و 1415 چاپ شده است .\r\nچون مؤلف اين كتاب از خاندان شيخ است و از امين الواعظين مذكور استفاده كرده ( * ) كه اوهم از همين خاندان انصارى است . به مضمون ( أهل البيت أدرى بما في البيت ) اين كتاب از بهترتي مصادر ترجمه شيخ قدس سره مى باشد ، اما چون بيشتر نظر مؤلف به كميت وحجم كتاب بوده به كيفيت آن ، بازماندگان وشاگردان ومحشيان كتب شيخ را از مصادر چاپى با سهو ونقص موجود در بعضى از آنها\r\n( * ) در مكارم الآثار 1 : 489 درباره حدائق الأدب امين الواعظين فرموده : « و ما خود در ماه ربيع الاوّل سنه 1352 در تهران در\r\nمنزل مسكونى خودش ( امين الواعظين ) به مطالعه آن كتاب ( حدائق الأدب ) فائز شديم و يادداشتهائى از آن بر داشتيم و\r\nاينك پس از قريب سى سال كه كتاب زندگانى و شخصيت شيخ را ديديم آن تفاصيل را بعينه در آن مى يابيم » .\r\nنقل كرده و خود نيز اشتباهات و نواقصى دارد كه ما به پاره‌اى از آنها اشاره مى كنيم ( * ) :\r\nدر مقدمه تعريف و تمجيد از انصار كرده اما به مذمومين و منحرفين آنها اشاره‌اى ننموده است .\r\nكلمه معاريف را كه غلط و معارف صحيح است در صفحات متعدد آورده از آن جمله در 8 و 140\r\nو 158 .\r\nصفحه 36 در نام حارث كه قدما آن را بى الف نوشته‌اند اما با الف تلفظ كرده‌اند ترديد نموده كه\r\nتلفظ آن بى الف و يا با الف است و اين ترديد در واضحات است و هيچكس آن را بى الف نخوانده و\r\nالف را منظور داشته‌اند به دليل آنكه در كتب رجال كه مرتب بر حروف تهجى است آن را قبل از حازم و\r\nحبيب نوشته‌اند .\r\nصفحه 67 نام پدر حجت الاسلام شفتى را كه محمد نقى با نون است با تاء نوشته و وفات او را كه\r\n1260 بوده 1270 پنداشته با اينكه ماده تاريخ او را كه موافق 1260 مى باشد از نخبة المقال نقل كرده .\r\nصفحه 90 آيه آخر سوره عنكبوت ( وَالَّذِينَ جاهَدُوا فِينا . . . ) را به صورت و من جاهد فينا\r\nآورده .\r\nصفحه 115 نام شهيد ثانى را زين الدين على نوشته با اينكه على نام پدر او است .\r\nدر 117 گفته مفتاح الكرامة هشت جلد است با اينكه بيشتر است و ده جلد آن چاپ شده .\r\n( * ) اين اشاره به چاپ اوّل است و در چاپهاى بعد اشتباهات و نواقص فوق الذكر را با توجه به تذكّر ما رفع نموده ولى اشتباهات\r\nديگرى دارد كه نظر به ارزش وقت ، وقابل نبودن اصل آن مطالب ، از تذكر آنها صرف نظر گرديد .\r\nچاپ يزد در 1277 كه شيخ محمد تقى بن محمد باقر شريف يزدى از فتاوى وى جمع كرده به طورى\r\nكه در فهرست عربى مشار : 806 مذكور است ، و رساله مستقل در براءت و احتياط نامى نبرده و\r\nهمچنين به مسائل احتياطى شيخ كه سيد حسين كوهكمرى كه از اعاظم شاگردان او است و در رساله\r\nجداگانه در حيات شيخ آنها را جمع آورى كرده اشاره‌اى ننموده است يك نسخه مورخ 1274 به خط\r\nشيخ محمد حسن مامقانى فقيه معروف نزد نگارنده موجود است و از جوابهاى شيخ به چهارده مسأله\r\nزردشتيها كه از وى پرسيده‌اند و شيخ جواب داده و آنها را ضمن رساله اظهار سياحت ايران تاليف\r\nمانكچى ملقب به درويش فانى ، ترجمه ميرزا باقر كرمانشاهى در بمبئى در 1280 چاپ كرده‌اند نيز\r\nاطلاعى نداشته .\r\nدر صفحه 142 ماده تاريخ فوت شيخ را ( سال عمر شيخ و تاريخ وفاتش شصت و هفت ) آورده ،\r\nما گوئيم اين تاريخ از صاحب منتخب فصوص اليواقيت است و باقى ابيات در صفحه 66 آن كتاب\r\nچنين است :\r\nآنكه از آباء سبع و امهات اربعه * دير دير آيد چه او اندر جهانى زود رفت\r\nعالمى كين نه صدف را يك در شهوار بود * كرد عالم را يتيم و آن درّ منضود رفت\r\nبا هزاران هم و غم بعد از وفاتش گفتمى * سال عمر شيخ و تاريخ وفاتش شصت و هفت\r\n1281\r\nدر صفحه 147 نام مقابس را مقابيس نوشته .\r\nدر صفحه 169 كه خواسته شاگردان شيخ را با رعايت حروف تهجى در نامها بنويسيد نخست ابراهيم و ابو تراب و احمد آنگاه ميرزا آغا سيد آغا را نوشته در حالى كه اين نام مقدم بر سايرين است زيرا مركب از دو الف بوده و غين حرف سوم است . و بسيارى از آنان را ننوشته مانند شيخ على بن محمد بن شيخ صالح شوشترى كه در سفر و حضر ملازم شيخ بوده و در نقباء البشر : 1523 مذكور\r\nاست . و امامقلى بن حسينقلى قوابلى مازندرانى معروف به ملا امام صاحب جنة الحواس في رفع\r\nالوسواس و رساله‌اى در حقيقت شيطان و حكمت خلقت آن ، و غيره .\r\n","page_name":" 82 ","page_number":82},
  {"content":"\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n","description":"","footnote":"","page_name":" 84 ","page_number":84},
  {"content":"\r\nكلام محدّث استر آبادى را ، در عدم حجّيت عقل در غير محسوسات ، بيان كرده فرموده جمعى ديگر از محدثين بعد از استر آبادى كلام او را پسنديده و نيكو شمرده‌اند و به طورى كه از شرح تهذيب سيد محدث جزائرى نقل مى كنند بعد از نقل كلام استر آبادى چنين گفته « فإن قلت : قد عزلت العقل عن الحكم في الاُصول والفروع فهل يبقى له حكم في مسألة من المسائل ، قلت : أمّا البديهيّات فهي له وحده وهو حاكم فيها وأمّا النظريات فإن وافقه العقل و حكم بحكمه قدّم حكمه على النقل وحده وأمّا لو تعارضا هو والنقل فلا شكّ عندنا في ترجيح النقل وعدم الالتفات إلى ما حكم به العقل وهذا أصل يبتني عليه مسائل كثيرة » .\r\nآنگاه شيخ ( قدس سره ) فرموده شرح تهذيب نزد من نيست تا ببينم چه مسائلى را بر آن متفرع ساخته است .\r\nصاحب اوثق الوسائل كه حاشيه رسائل است گفته : من هم شرح تهذيب را نديده‌ام اما آن فروع را از انوار النعمانية نقل كرده است .\r\nنگارنده گويد : اين مطلب در مقدمه جلد اول غاية المرام است ، و چون محشى مذكور ، از انوار ، آنها را نقل كرده حاجتى به آوردن آنها نيست .\r\nجلد دوّم\r\nاز باب تلقين محتضرين تا آخر طهارت است ، كه مطابق تقسيم ماتن ، جزء\r\n","description":"","footnote":"","page_name":" 85 ","page_number":85},
  {"content":"\r\nسوم تهذيب ، و مطابق تقسيم شارح ، جلد دوم شرح است .\r\nآغاز « الحمد للّه الذي جعل أحاديث أهل البيت وسيلة . . . فهذا هو المجلّد الثاني من مختصر الشرح الكبير للتهذيب اختصره مؤلف الشرحين . . . نعمة اللّه الموسوي الحسيني الجزائري . . . فوا أسفا على زمان صرفناه باصفهان وشيراز وعلى آخر قضيناه بالعراق والأهواز ، قرأنا فيها على المجتهدين وأخذنا المعقولات والمنقولات من أعاظم المحقّقين . أمّا شيراز فصحبنا فيها عشرين تقريباً من أكابر المجتهدين وأمّا اصفهان فقرأنا فيها عند اثني عشر من رؤساء المحدّثين . وأمّا العراق فقد باحثنا فيها جمّاً غفيراً من العلماء الإلهيّين وأمّا الأهواز فأكثرنا فيها المنادمة للشعراء والمتأدّبين وأمّا خراسان فقد جالسنا فيها الصالحين والناسكين » .\r\nانجام « هذا آخر ما أردنا شرحه من الجزء الثالث من شرحنا على التهذيب ويتلوه الجزء الرابع وفيه كتاب الصلاة . . . نعمة اللّه بن عبد اللّه الحسيني الجزائري أصيل يوم الاثنين عاشر شهر المولود سنة اثنتين وتسعين بعد الألف وقد اتّفق الفراغ منه ونحن في نزاهات الربيع مع أخينا وأحبّ الأحباب إلينا المولى فرج اللّه أيّده اللّه بالتأييدات الإلهية والتوفيقات الربّانية وكنّا على شطّ القيصرية من شطوط الحويزة . . . » .\r\nنگارنده گويد : مولى فرج اللّه مذكور فرزند سيد عليخان حويزى بوده اين پدر و پسر با جدّ اعلى مناسبات دوستى و صميميت فوق العاده داشته و به آن جناب احترام و تجليل شايان مى نموده‌اند . مولى فرج اللّه چهار بار به حكومت حويزه رسيده ، نخست در 1092 كه برادر خود سيد حيدر را شكست داد و به حكومت رسيد تا 1095 و جدّ اعلى در آخر كلام خود هم تصريح كرده كه در آن تاريخ ( 1092 ) وى حاكم خوزستان بوده و براى او دعا كرده است .\r\n","description":"","footnote":"","page_name":" 86 ","page_number":86},
  {"content":"\r\nدر 1095 برادرش مولى عبد اللّه از طرف شاه سليمان صفوى فرمانى دريافت و آن مقام را اشغال نمود و پس از آنكه در 1097 درگذشت براى بار دوم ( 1 ) مولى فرج اللّه حاكم حويزه شد و حكومت وى تا 1111 ادامه داشت و در اين سال سيد هيبة بن خلف كه از فاميل او است به حكومت رسيد و مولى فرج اللّه براى تصاحب مقام از دست رفته خود با او به نزاع پرداخت و براى بار سوم سر كار آمد ، اما پس از يكسال در اوايل 1112 به فرمان شاه سلطان حسين صفوى ، حكومت حويزه به برادر زاده اش مولى على بن عبد اللّه منتقل گشت ، ولى حكومت او فقط هشت ماه بود و در همان سال ( 1112 ) مولى فرج اللّه توانست كه مورد عفو شاه قرار گيرد و براى بار چهارم در اواخر 1112 به حكومت رسيد و تا 1114 كه فرزند خود مولى عبد اللّه را به جاى خود منصوب ساخت در آن منصب بود .\r\nنسخه اصل در قم و يك نسخه از اين جلد نزد فاضل معاصر ، حاج سيد محمد على روضاتى در اصفهان موجود است كه مطلبى از آن در حاشيه صفحه 729 روضات الجنات نقل نموده ; نسخه‌هاى ديگرى هم در جاهاى ديگر وجود دارد .\r\nجلد سوّم\r\nاين جلد داراى دو جزء است ، اول كه فراغ از تأليف آن اواخر ربيع الثانى\r\n\r\n","description":"","footnote":"\r\n( 1 ) صاحب اعيان الشيعه 42 : 272 حكومت مولى فرج اللّه را در 1098 پس از برادرش مولى عبد اللّه\r\nنوشته و از قبل از آن تاريخ اطلاعى نداشته ، همچنين صاحب تاريخ المشعشعيين : 154 كه گفته مولى\r\nفرج اللّه در 1097 به حكومت رسيده و معلوم نيست كه از 1092 تا 1095 چه كسى حاكم حويزه بوده\r\nاما استاد ما چون شرح تهذيب را ديده به حكومت اول ( 1092 ) اشاره كرده‌اند . الذريعة 16 : 19 .\r\n","page_name":" 87 ","page_number":87},
  {"content":"\r\n1093 بوده در صلوة است .\r\nآغاز « الحمد للّه الذي جعل أحاديث أهل البيت مائدة . . . لمّا وفّق اللّه سبحانه للفراغ من الأجزاء الأربعة ( الثلاثة ظ ) من شرح تهذيب الحديث أردنا الشروع في هذا الجزء الخامس ( الرابع ظ ) » .\r\nمقصود از اجزاء مذكور متن تهذيب است كه پنجم آنها سوم شرح است اما بعضى به ظاهر اين عبارت رفته و مقصود را نفهميده و اين جلد سوم را پنجم شرح پنداشته‌اند ، اين جزء نزد دوست دانشمند حاج سيد محمد على روضاتى و جاهاى ديگر موجود است .\r\nكنتورى اين جزء را داشته و گفته در صلوة تا جنائز است اما آن را جلد پنجم پنداشته ( 1 ) .\r\nاستاد تهرانى در يك جا به اين اشتباه توجه داشته و فرموده كنتورى جلد سوم را داشته ( 2 ) اما در جاى ديگر غفلت فرموده و آن را پنجم پنداشته ( 3 ) و در جاى ديگرى اشتباهى ديگر نموده و محل جلد سوم را در قم نوشته و موضوع آن را نكاح ( 4 ) .\r\nجزء دوم از جلد سوم در زكات و خمس و صوم است .\r\nآغاز « الحمد للّه ربّ العالمين » در آخر خمس نام خود را نعمة اللّه الموسوى\r\n\r\n","description":"","footnote":"\r\n( 1 ) كشف الحجب والأستار : 328 .\r\n( 2 ) الذريعة 16 : 18 .\r\n( 3 ) الذريعة 13 : 158 .\r\n( 4 ) الذريعة 13 : 159 .\r\n","page_name":" 88 ","page_number":88},
  {"content":"\r\nالحسينى الجزائرى و تاريخ را سه شنبه ج 2 - 1093 ذكر كرده .\r\nانجام « هذا آخر ما أردنا شرحه وبيانه من كتاب الصوم و به تمّ المجلد الثالث من شرحنا على تهذيب الحديث . . . مؤلفه الجاني نعمة اللّه الموسوي الحسيني الجزائري عفا اللّه عنه ، أوائل شعبان المبارك سنة الثالثة والتسعين بعد الألف في بلدة أهل الإيمان شوشتر في دارنا القريبة من المسجد الجامع حامداً للّه مصلّياً على رسول اللّه ( صلى الله عليه وآله و سلم ) » .\r\nنسخه اصل در 191 صفحه و نسخه‌هاى ديگرى از آن جمله مورخ 1096 به خط شيخ محمد بن على جزائرى شاگرد مؤلف و نسخه‌اى به خط فتحعلى قزلباش شاگرد ديگر وى مورخ 1134 و نسخه‌اى وقفى در اصفهان موجود است .\r\nجلد چهارم\r\nدر حج .\r\nآغاز « الحمد للّه ربّ العالمين . . . نعمة اللّه الموسوي الحسيني الجزائري » .\r\nانجام « وقع الفراغ من هذا المجلّد الرابع من كتاب غاية المرام في شرح تهذيب الأحكام وإن شئت فسمّه البحور الزاخرة في شرح أحاديث العترة الطاهرة » .\r\nدر آخر نام خود را نعمة اللّه الحسينى الجزائرى و تاريخ را عصر روز شنبه اواخر جمادى الثانيه 1095 نوشته است .\r\nنسخه اصل در 443 صفحه و نسخه‌هاى ديگرى از آن جمله نسخه آقاى روضاتى و نسخه‌اى كه تملك شيخ عبد على برادر زاده صاحب حدائق را دارد ونسخه‌اى بى تاريخ موجود است .\r\nجلد پنجم\r\nدر مزار و جهاد و كفارات و حواله و ضمان و وكالت و قضا و مكاسب ، در\r\n","description":"","footnote":"","page_name":" 89 ","page_number":89},
  {"content":"\r\nكتابخانه شيخ و روضاتى موجود است .\r\nآغاز « الحمد للّه الذي أرسل رسوله بالحقّ بشيراً ونذيراً » .\r\nانجام « تمّ كتاب المكاسب و به تمّ المجلّد الخامس من شرح تهذيب الحديث على يد مؤلّفه . . . نعمة اللّه الحسيني الجزائري . . . ثالث عشر جمادى الاُولى سنة السادسة والتسعين بعد الألف . . . في دار السلطنة اصفهان في زمن دولة السلطان المؤيّد شاه سليمان . . . » .\r\nاستاد تهرانى در عنوان غاية المرام گويد : نسخه‌اى از اين جلد در كتابخانه سيد آقا موجود است و آغاز آن را مطابق آنچه ما نقل كرديم آورده ، اما در عنوان شرح تهذيب از كشف الحجب والأستار نقل كرده كه آغاز اين جلد « الحمد للّه الذي جعل أحاديث . . . » و موضوع آن صلوة تا جنائز است ( 1 ) .\r\nنگارنده گويد : اين مطلب اشتباه است و ما در ذيل جزء اول از جلد سوم غاية المرام آن را تذكر داديم .\r\nجلد ششم\r\nاز تجارت تا نكاح است ، نسخه آن در كتابخانه شيخ و مجلس ( 2 ) و دو نسخه در اصفهان يكى مورخ 1241 نزد آقاى روضاتى موجود است .\r\nآغاز « الحمد للّه الذي أوضح عن شرائع أحكامه . . . فإنّ العبد الجاني نعمة اللّه الحسيني . . . هذا هو المجلّد السادس كتاب التجارات » .\r\nانجام « تم المجلّد السادس من شرح هذا الكتاب واسمه الثاني ، البحور\r\n\r\n","description":"","footnote":"\r\n( 1 ) الذريعة 16 : 18 ، و 13 : 158 .\r\n( 2 ) فهرست كتابخانه مجلس 7 : 200 .\r\n","page_name":" 90 ","page_number":90},
  {"content":"\r\nالزاخرة . . . ، فقد اتّفق في زمن عجيب ودهر غريب . . . اللّهم عجّل لنا بالدولة العلوية والأعصار المهدوية » تأريخ فراغ از تأليف اين جلد روز جمعه 8 - صفر - 1097 بوده .\r\nجلد هفتم\r\nآغاز « الحمد للّه على ما أنعم » .\r\nموضوع اين جلد ديون و اجارات و عتق و طلاق است .\r\nانجام « تمّ المجلّد السابع من كتاب غاية المرام . . . نعمة اللّه الحسيني الجزائري » .\r\nتاريخ تأليف ذى الحجة 1098 مى باشد . نسخه اصل تا سال 1349 در شوشتر بوده و يكى از افاضل احفاد سيد ، در اين تاريخ نسخه‌اى از روى آن نوشته در 530 صفحه ، بعدها نسخه اصل معلوم نيست به وسيله چه كسى به كتابخانه جامع گوهر شاد انتقال يافته است ( 1 ) . نسخه‌اى هم نزد آقاى روضاتى ، و قطعه‌اى از عتق تا آخر كتاب به خط شيخ محمد بن على جزائرى شاگرد مؤلف مورخ 1101 نزد نگارنده موجود است .\r\nجلد هشتم\r\nآخرين مجلدات و كوچكترين آنها است از فرائض تا آخر ديات .\r\nدر آغاز كتاب نام خود را نعمة اللّه الحسينى الجزائرى نوشته و در آخر به جنگى كه در وقت تأليف شرح قديم تهذيب در جزائر واقع شده اشاره نموده كه عيناً نقل مى گردد .\r\n« خاتمة : اعلم يا أخي أسعدنا اللّه وأسعدك وإلى كلّ خير أرشدنا وأرشدك ،\r\n\r\n","description":"","footnote":"\r\n( 1 ) يادنامه شيخ طوسى چاپ دانشگاه مشهد 1 : 250 .\r\n","page_name":" 91 ","page_number":91},
  {"content":"\r\nإنّني قبل هذا بأعوام بعد فراغي من تحصيل ما حصلت من العلوم العقلية والشرعية ، كتبت شرحاً مبسوطاً على عبارات هذا الكتاب في مجلّدات عديدة وحيث أنّ فيه نوعاً من الإطناب وضرباً من الإسهاب ، مع ما لحقنا في وقت تأليفه من تشويش البال وتفرّق الأحوال ، بحضور الواقعة العظيمة في الحروب التي وقعت بين عساكر الروم وأهل بلادنا الجزائر على حصار القلعة المسمّاة بقلعة القرنة واستمرّ القتال بين عساكر السلطان محمد و بين أهل ولايتنا الجزائر شهوراً عديدة وكنّا إذ ذاك ممّن شهد تلك الحروب بأسرها مع اشتغالنا في تلك الشهور بتأليف ذلك الكتاب ، فلحقه نوع من الاضطراب ، فمن ثم عدلنا إلى اختصاره فجاء كتاباً مشحوناً من فوائد الأوائل والأواخر ، ملتقطاً من درر المعاصرين وشرّاح الأخبار ، مضافاً إليه ما خطر بالبال فصار ثمان مجلّدات والمأمول من الاخوان في الدين والخلاّن في طلب اليقين إصلاح ما فيه من الخلل ، والإعراض عن المؤاخذة بما فيه من الزلل ، فقد اتّفق تأليفه في زمن شديد العوائق ، كثير العلائق والمأمول من اللّه عزّ شأنه أن يجعله نوراً يسعى بين أيدينا في عرصات القيامة ويعفو عن جرائمنا وسيئاتنا ويجعل ما بقي من أيام العمر مقصوراً على رضاه مصروفاً عمّا سواه ، فرغ من تسويده مؤلفه المذنب الجاني قليل البضاعة و كثير الإضاعة ، نعمة اللّه بن عبد اللّه بن محمد بن حسين بن أحمد الحسيني الجزائري عفا اللّه تعالى عن ذنوبه وستر فاضحات عيوبه ، صبح يوم الإثنين ثاني ربيع الثاني أحد شهور سنة التاسعة والتسعين بعد الألف الهجرية على مشرفها وآله ألف ألف صلاة وألف ألف تحية وكان آخر تحريره في بلاد المؤمنين وموطن الناسكين تستر ، لا زالت وأهلها محروسة من بوائق الزمان وطوارق الحدثان في مدرستنا الواقعة بجوار المسجد الجامع والحمد للّه وصلّى اللّه على محمد وعترته الطاهرين وصحبه المتّقين وعباده الصالحين وأوليائه المقرّبين والحمد للّه\r\n","description":"","footnote":"","page_name":" 92 ","page_number":92},
  {"content":"\r\nربّ العالمين » .\r\nنسخه اصل در 267 صفحه است . يك نسخه مورخ 1101 به خط شيخ محمد جزائرى و يك نسخه كه مؤلف در سال آخر عمر ( 1112 ) آن را تصحيح كرده و نسخ ديگرى موجود است .\r\n28 - غرائب الأخبار في نوادر الآثار : در شرح احاديث مشكل ، نام صحيح آن نوادر الأخبار و در دو جلد است ( 1 ) ولى شيخ حر عاملى و محدث قمى آن را با اين نام نوشته‌اند ( 2 ) .\r\nصاحب رياض العلماء با اينكه حاشيه امل الآمل را كه از جدّ اعلى است و در آن تصريح شده كه دو جلد است نقل كرده ولى چنين گفته « أقول : و من مؤلفاته أيضاً كتاب نوادر الأخبار في مجلد » ( 3 ) ! !\r\nو عبارت شيخ حر را كه ، غرائب الاخبار نوشته آورده ، و اشاره نكرده كه غرائب الاخبار همان نوادر الاخبار است . گويا اتحاد آن دو را ندانسته و توهم تعدد و مغايرت آنها را داشته و در آخر گفته « سيد نعمت را كتابى ديگر در دو مجلد بوده كه مشتمل است بر فوائدى عالى و حل مشكلات حكمت و كلام و فقه و جز آنها از علوم ديگر » . كتابى با اين مشخصات جز نوادر الاخبار در مؤلفات سيد مذكور نيست . و در تعليقه امل الآمل : 328 گفته « و كتابى دارد در مسائل متعدّد زيادى ،\r\n\r\n","description":"","footnote":"\r\n( 1 ) حاشيه امل الآمل ، و الأنوار النعمانية : 471 ، و اجازه كبيره : 75 ، و تذكره شوشتر : 58 ، و تحفة\r\nالعالم : 96 .\r\n( 2 ) امل الآمل 2 : 366 ، و الفوائد الرضوية : 624 .\r\n( 3 ) رياض العلماء 5 : 254 و 255 .\r\n","page_name":" 93 ","page_number":93},
  {"content":"\r\nپر فائده از كلام و حديث و جز آنها » كه با همين نوادر الاخبار تطبيق مىكند ولى محقق آن تعليقه ، در پاورقى احتمال داده مقصود الانوار النعمانية است .\r\nصاحب روضات اين كتاب را ستوده و نسخه آن را داشته است ( 1 ) .\r\nبغدادى آن را چنين ياد كرده « نوادر الآثار في التأريخ مجلّدين » ( 2 ) .\r\nاين عبارت مشتمل است بر سه غلط :\r\n1 - نام كتاب نوادر الأخبار است . گويا بغدادى اين نام را از امل الآمل برداشته كه گفته ( غرائب الأخبار في نوادر الآثار ) پس نام كتاب را با موضوع آن مخلوط كرده اما در ذيل كشف الظنون درست نوشته است ( 3 ) .\r\n2 - موضوع كتاب تاريخ نيست بلكه حل مشكلات اخبار است .\r\n3 - مجلدين به نصب غلط و مجلدان صحيح است ; زيرا كه خبر مبتدأ محذوفى است ، و بايد مرفوع باشد ، و لذا در اجازه كبيره فرموده ( نوادر الأخبار مجلدان ) .\r\nمتأسفانه از جلد دوم اين كتاب خبر و اثرى نيست . اما جلد اول موجود و در آخرش مسكن الفؤاد شهيد ثانى منقول است .\r\nآغاز « نحمده على رواية الحديث ودرايته » .\r\nپايان « قال مؤلف الكتاب ، العبد المذنب ، نعمة اللّه الحسيني الجزائري فرغت من تحرير هذا الجزء من كتاب نوادر الأخبار يوم الأحد رابع محرم الحرام سنة\r\n\r\n","description":"","footnote":"\r\n( 1 ) روضات الجنات : 730 .\r\n( 2 ) هدية العارفين 2 : 497 .\r\n( 3 ) إيضاح المكنون 2 : 679 .\r\n","page_name":" 94 ","page_number":94},
  {"content":"\r\nالسادسة والثمانين بعد الألف الهجرية على مشرّفها وآله ألف صلاة وتحية ، في دار المؤمنين شوشتر لا زالت محروسة من الآفات الدنيوية والاُخروية بحقّ محمد وآله سادات البرية عليهم السلام والتحية والإكرام وصلّى اللّه على محمد وآله الطاهرين » .\r\nنسخه اصل و نسخه‌هاى ديگرى در كتابخانه امير المؤمنين ( عليه السلام ) در نجف اشرف و آقاى مرعشى در قم و آقاى روضاتى در اصفهان موجود است ولى همه آنها چند برگى از وسط افتاده دارند .\r\nالغناء : همان حاشيه مغنى اللبيب است .\r\nفروق اللغات : اين كتاب تأليف سيد نور الدين فرزند سيد نعمت اللّه است به طورى كه در شرح حال او خواهد آمد ، اما صاحب روضات اشتباه كرده و آن را ( رسالة في فروق اللغة ) و جزء مؤلفات جدّ اعلى نوشته ( 1 ) و جمعى از مورخان كه پس از او بوده‌اند به پيروى از وى دچار اين اشتباه شده‌اند ( 2 ) .\r\nصاحب فهرست كتاب هاى چاپى عربى و مؤلفين كتب چاپى آن را فروغ اللغات با غين نوشته كه غلطى واضح و به سيد نعمت اللّه نسبت داده كه اشتباه است . آنگاه با قاف كه صحيح است ياد كرده و از سيد نور الدين بن سيد نعمت اللّه دوم ( 3 ) دانسته و اين هم اشتباه است زيرا ; كه از سيد نور الدين اول است .\r\n\r\n","description":"","footnote":"\r\n( 1 ) روضات الجنات : 728 .\r\n( 2 ) فوائد الرضوية : 624 ، و الذريعة 16 : 187 ، و الأعلام 9 : 12 ، و فهرست كتابهاى چاپى عربى :\r\n664 ، و مؤلفين كتب چاپى 6 : 629 .\r\n( 3 ) مترجم زهر الربيع مذكور در صفحه 68 .\r\n","page_name":" 95 ","page_number":95},
  {"content":"\r\nفقه الصلاة : رجوع شود به هدية المؤمنين وتحفة الراغبين .\r\n29 - الفوائد : در نحو . اصطلاحات ادبى را به ترتيب حروف تهجى به عنوان فائدة فى الاتباع و فائدة فى الاتساع و فائدة فى اجتماع الامثال و به اين ترتيب تا آخر آورده و از اينرو است كه آن را با اين نام ياد كرديم و گر نه مؤلف نامى براى آن معين نكرده است .\r\nاين كتاب را هيچ يك از مورخان ننوشته‌اند و آن غير از الفوائد النعمية آتى است ، زيرا كه آن را قبل از مفتاح اللبيب نوشته و اين را بعد از آن .\r\nآغاز « إنّ أوّل ما يبتنى عليه أساس الكلام . . . فيقول الغريب في البلدان والمبعد عن الأوطان نعمة اللّه بن عبد اللّه الحسيني الجزائري لمّا كانت العلوم مختلفة المآثر والمناقب متفاوتة المطالب والمراتب وأعلاها ما يتعلّق بأمر الدين . . . وهو معرفة الكتاب المنزل بلسان عربي مبين . . . لكن لما لا سبيل إليه إلاّ بتعلّم علم النحو . . . و ما لا يتمّ الواجب المطلق إلاّ به مقدوراً فهو واجب فمن البيّن وجوب تعلّمه . . . وكنّا قد أ لّفنا فيه مؤلّفات . . . فلمّا فرغنا من كتابنا الموسوم بمفتاح اللبيب في شرح التهذيب رأينا مصنّفات المولى ابن هشام والفاضل السيوطي وغيرهما . . . فأحببنا أن نجمع من المجموع كتاباً . . . فقد اتّفق تأليفه في زمن غريب ودهر عجيب ما لأحد من الراحة فيه نصيب وسيّما طلاّب العلوم على العموم فإنّهم مختصّون بتراكم الغموم على الغموم ترى كلاّ منهم يبكي على حاله كأنّما اُوتي كتابه بشماله ، هممهم عالية ، وأيديهم خالية ، ومجالسهم عاطلة ، ومدارسهم باطلة ، وقلوبهم محزونة ، وكتبهم في الأسواق مرهونة » .\r\nآنگاه شروع نموده به تعريف كلمه و ايراداتى كه بر تعريف حاجبى وارد شده و پاسخ آن ايرادات و سپس فوائد مذكوره .\r\n","description":"","footnote":"","page_name":" 96 ","page_number":96},
  {"content":"\r\nيك نسخه از اين كتاب كه از آخر ناقص است بدست نگارنده رسيد و نسخه‌اى از روى آن نوشته‌ام كه هفتاد صفحه است .\r\nنسخه ديگرى از اول و آخر ناقص ، به خط عالم جليل سيد آقا به نظر رسيد كه آن را الفوائد النعمية گمان كرده است .\r\n30 - الفوائد النعمانية : شيخ حر عاملى كه در مؤلفات جدّ اعلى أنوار النعمانية را نام برده و گفته دو جلد است اين كتاب را هم ياد كرده و فرموده در حديث و يك مجلد و منسوب به نام او است ( 1 ) .\r\nنگارنده گويد : منسوب به نام او نيست بلكه به نعمان است . استاد ما هم آن را ياد كرده ( 2 ) .\r\nمرحوم مدرس فرمايد « الفوائد النعمانية كه ظاهراً غير از أنوار النعمانية است » ( 3 ) به طورى كه از شيخ حر عاملى نقل كرديم تصريح كرده كه غير از آن است ، زيرا كه هر دو را نوشته و اين يك جلد و آن دو جلد است ، پس كلمه ظاهراً در اين جا بى مورد است .\r\nخود سيد و احفادش نام اين كتاب را در مؤلفات جدّ اعلى ننوشته‌اند و نسخه آن هم ديده نشده است .\r\n31 - الفوائد النعمية : منسوب به نام او در نحو است و آن غير از الفوائد النعمانية سابق الذكر مى باشد .\r\n\r\n","description":"","footnote":"\r\n( 1 ) امل الآمل 2 : 336 .\r\n( 2 ) الذريعة 16 : 362 .\r\n( 3 ) ريحانة الأدب 2 : 254 .\r\n","page_name":" 97 ","page_number":97},
  {"content":"\r\nاستاد بزرگ فرموده كه سيد شرح اندلسى و حواشى مفتاح سكاكى را در نحو انتخاب نموده و از آنها فوائدى جمع آورى كرده و الفوائد النعمية ناميده است ( 1 ) .\r\nنگارنده گويد : در بحث افضل تفضيل مفتاح اللبيب كه آخرين مباحث اسم آن كتاب است ، حواله به اين كتاب داده اما متأسفانه نسخه آن به دست ما نرسيده است .\r\n32 - قاطع اللجاج : شرحى است بر احتجاج طبرسى كه خود سيد آن را نام برده ( 2 ) ديگران به عنوان شرح احتجاج نوشته‌اند ( 3 ) .\r\nو علاّمه تهرانى به هر دو عنوان اشاره فرموده ( 4 ) .\r\nيك نسخه در نجف اشرف نزد فاضل معاصر شيخ احمد نداف بهبهانى موجود است كه چون دسترسى به آن ندارم از نوشتن مشخصات آن معذورم .\r\nقصص الأنبياء : نام آن النور المبين است .\r\nكتاب حل مشكلات العلوم : صاحب رياض آن را ياد كرده و گفته دو جلد است و مشكلات علمى فلسفى كلامى و فقهى را حل كرده و آن را غير از نوادر الأخبار دانسته اما ما در عنوان غرائب الأخبار احتمال اتحاد آن دو را داديم .\r\nكتاب اللبيب : نام اصلى آن مفتاح اللبيب است چنان كه خواهد آمد ، اما در بحث اضافه عام به خاص آن كتاب ، چندين مثال آورده و چنين فرموده « يوم الأحد\r\n\r\n","description":"","footnote":"\r\n( 1 ) الذريعة 16 : 362 .\r\n( 2 ) در اجازه شيخ محمد نجار - مذكور در صفحه 305 - ، و حاشية امل الآمل ، و زهر الربيع 2 : 208 .\r\n( 3 ) اجازه كبيره : 75 ، و تذكره شوشتر : 58 ، و تحفة العالم : 98 .\r\n( 4 ) الذريعة 13 : 66 ، و 17 : 8 .\r\n","page_name":" 98 ","page_number":98},
  {"content":"\r\nوكتاب اللبيب في شرح التهذيب وبلدة بغداد » و محتمل است كه مفتاح از قلم نويسنده افتاده باشد .\r\n33 - كشف الأسرار : شرح استبصار شيخ طوسى است در سه جلد و آن غير از حواشى استبصار سابق الذكر است .\r\nاين كتاب هم مانند غاية المرام يكى از ارزنده ترين و نفيس ترين كتب اخبار ما است كه بسيار محققانه نوشته شده و پر مغز است ، اما متأسفانه به چاپ نرسيده و دانشمندان از بهره بردن و استفاده از آن محروم مانده‌اند ( 1 ) .\r\nخود سيد در حاشيه امل الآمل به عنوان شرح استبصار آن را ياد كرده بعضى از مصادر هم همانطور آن را نوشته‌اند ( 2 ) .\r\nدر جاهاى ديگر نام آن را آورده اما فرموده دو جلد است ( 3 ) در حالى كه سه جلد است و خود در آخر شرح روضه كافى تصريح به سه جلد بودن آن نموده .\r\n\r\n","description":"","footnote":"\r\n( 1 ) اخيراً با همّت پسر عموى عالم و موفق ما ، سيد طيب جزائرى سلّمه اللّه تعالى اوائل اين كتاب\r\nشريف تا قسمتى از طهارت چاپ شد ، امّا چون سنگى بزرگ براى آن برداشته و تعليقات بيش از حد\r\nلازم بر آن افزود ، متأسفانه كار چاپ متوقف گرديد ، انتظار مى رود كه بجاى صرف وقت براى تعليق كه\r\nباعث تاخير است و فى التأخير آفات ; به چاپ اصل كتاب پرداخته و با تسريع در نشر آن منتظران و\r\nمشتاقان را خرسند نموده و حواشى و توضيحات ارزنده خود را پس از چاپ كتاب ، در مجلدى\r\nجداگانه به اهل فضل تقديم نمايد ، وفّقه اللّه لذلك .\r\n( 2 ) اجازه كبيره : 74 ، و تذكره شوشتر : 58 ، و تحفة العالم : 98 .\r\n( 3 ) الأنوار النعمانية : 471 ، و زهر الربيع 2 : 208 ، و اين بدان علت است كه در آن تاريخ دو جلد بوده\r\nو جلد سوم را در 1099 يعنى يازده سال پس از جلد اول و دوم و ده سال پس از انوار نوشته است .\r\n","page_name":" 99 ","page_number":99},
  {"content":"\r\nكنتورى و علاّمه تهرانى هم نام آن را نوشته‌اند ( 1 ) .\r\nبغدادى آن را چنين ياد كرده « كشف الأبصار في شرح الاستبصار مجلّدين » ( 2 ) ، اين عبارت از سه جهت غلط است :\r\n1 - نام كتاب كشف الأسرار است نه كشف الأبصار .\r\n2 - سه جلد است نه دو جلد اما در اين معذور است زيرا كه خود سيد گفته .\r\n3 - نصب مجلدين از نظر تركيب نادرست ; زيرا كه خبر مبتدأ محذوف ، و مرفوع است ، و بايد مجلدان باشد .\r\nاين كتاب هم مانند شرح تهذيب قسمت قسمت از استبصار را در بر دارد و شيخ محمد نجار جمع بين تمام متن استبصار و اين شرح نموده و توضيحى در اين باره در عنوان جلد دوم خواهد آمد .\r\nيك دوره كامل به خط مرحوم سيد آقا در نجف اشرف بوده و اينك تفصيل مجلدات سه گانه .\r\nجلد اوّل\r\nدر طهارت و صلوة مشتمل بر مقدمه‌اى بسيار ارزنده كه در آن ده جوهره بيان شده .\r\nآغاز « الحمد للّه الذي نطقت بشرح أحاديث ملكوته عامة العقول . . . فيقول . . . نعمة اللّه الموسوي الحسيني الجزائري أنّا قد سلكنا مسالك فنون العلوم والآداب . . . وحيث وصلت بنا النوبة إلى علم الحديث وقراءته . . . هجرنا لأجله\r\n\r\n","description":"","footnote":"\r\n( 1 ) كشف الحجب والأستار : 465 ، والذريعة 18 : 17 .\r\n( 2 ) هدية العارفين 2 : 497 .\r\n","page_name":" 100 ","page_number":100},
  {"content":"\r\nالديار . . . حتّى إذا انصرفت إلى قومي . . . قالوا هذا تهذيب الأحكام وفصل الحلال والحرام لم يوجد له شرح إلى هذا الآن ( 1 ) و لم يطمثه إنس قبلك ولا جانّ فوجّهت خيلي ورجلي إليه . . . ثمّ تردّد إليّ جماعة من اخواني وخلّص خلاّني في قراءة كتاب الاستبصار فعلّقت عليه حواشي . . . فخفت عليها التفرّق والضياع . . . فجمعت ما علقت وأضفت إليه ما حقّقت وسلكت فيه منوال الأصحاب من الاصطلاح على أقسام الحديث في كلّ باب وربّما نبّهت على ما ظهر لي خلافه في أحوال الرجال معرضاً عن تطويل القيل والقال ووسمته بكشف الأسرار في شرح الاستبصار » .\r\nپايان « قد كمل بعون اللّه سبحانه الجزء الأوّل من كتاب كشف الأسرار في شرح الاستبصار ويتلوه إن شاء اللّه تعالى الجزئين الآخرين ( 2 ) على يد مؤلّفه . . . نعمة اللّه بن عبد اللّه الحسيني الجزائري أصيل يوم الاثنين سابع ربيع المولود سنة الثامنة والثمانين بعد الألف الهجرية في دار المؤمنين شوشتر صانها اللّه عن طوارق الآفات بمحمد وآله الطاهرين حامداً للّه مصلّياً على النبيّ وأهل بيته الطاهرين » .\r\nنسخه اصل در 470 صفحه و نسخه‌هاى ديگرى در كتابخانه نگارنده و مجلس و آقاى روضاتى در اصفهان و آقاى مرعشى در قم موجود است .\r\nجلد دوّم\r\nدر زكات و خمس و صوم و حج ، فراغ از خمس در جمادى الثانيه 1088 و از حج 20 - ذ ق - 1088 بوده .\r\nآغاز « الحمد للّه وصلّى اللّه على محمد وأهل بيته المعصومين » .\r\n\r\n","description":"","footnote":"\r\n( 1 ) اين جمله را كه مربوط به تهذيب است صاحب الذريعة 18 : 17 درباره استبصار توهم نموده‌اند .\r\n( 2 ) عبارت چنين است و آن اشتباهى است كه از قلم مبارك وى صادر شده ( فسبحان الذى لا يسهو ) .\r\n","page_name":" 101 ","page_number":101},
  {"content":"\r\nپايان « قد تمّ المجلّد الثاني من كتاب كشف الأسرار في شرح الاستبصار عصر يوم السبت ، عشرين ذي القعدة سنة الثامنة والثمانين بعد الألف على يد مؤلفه العبد الفقير ، المعترف بالخطأ والتقصير نعمة اللّه الحسيني الجزائري وكان ختامه في بلدة شوشتر صانها اللّه من طوارق الآفات » .\r\nنسخه اصل در 360 صفحه و نسخه‌اى بدون حج و نسخه‌اى تا آخر صوم به خط شيخ بهاء الدين محمد جزائرى مورخ 1093 و نسخ ديگرى موجود است نسخه اخير در كتابخانه مرحوم آيت اللّه حكيم در نجف اشرف از كتابخانه مرحوم سماوى منتقل شده است .\r\nبه طورى كه اشاره كرديم شيخ محمد نجار جمع بين متن و شرح استبصار نموده ( 1 ) و نسخه‌اى از جلد اول اين جمع مورخ 20 شعبان 1131 در كتابخانه مرحوم سيد آقا بوده ( 2 ) و نسخه‌اى از جلد دوم را معاصر محترم شيخ محمد هادى امينى معرفى كرده اما دچار اشتباهاتى شده كه نگارش خواهد يافت .\r\nوى چنين گفته « كشف الأسرار في شرح الاستبصار للمحدّث الجزائري السيد نعمة اللّه الحسيني التستري المتوفى 1112 قال في بعض مؤلّفاته أنّه وضع شرحاً لكتاب الاستبصار في اثني عشر مجلّداً ثم اختصره وجعله في ثمانية مجلّدات وسمّاه غاية المرام والنسخة هذه في مجلّدين كبيرين ، أوّله : الحمد للّه الذي نطقت لشرح الخ و آخر المجلّد الثاني ، وقد اتّفق الفراغ من جمع هذا المتن\r\n\r\n","description":"","footnote":"\r\n( 1 ) تذكره شوشتر : 127 .\r\n( 2 ) الذريعة 18 : 17 .\r\n","page_name":" 102 ","page_number":102},
  {"content":"\r\nوالشرح بيد أقل تلامذة الشارح محمد علي الشوشتري في 1133 » ( 1 ) .\r\nبه طورى كه قبلا نوشتيم غاية المرام شرح تهذيب است و آن ابتدا دوازده جلد بوده ، بعد در هشت جلد شده است . و نسخه‌اى را كه او ديده شرح استبصار نبوده است ، اگر چه آغاز آن با شرح استبصار يكى است بلكه جمع بين متن و شرح سيد ، تأليف شيخ محمد نجار مذكور است كه نام او را به جاى محمد بن على ، محمد على نوشته ، و كلمه ابن را انداخته و در چاپ كلمه الشارح با عين ( الشارع ) نوشته شده كه غلط چاپى است .\r\nجلد سوّم\r\nدر باقى ابواب فقه و دو برابر جلد اول است . نسخه آن در كتابخانه شيخ و آقاى مرعشى و مجلس ( 2 ) و آقاى مروج موجود است .\r\nنسخه اخير را مؤلف در ربيع الثانى 1112 كه سال درگذشت او بوده تصحيح كرده ولى از اول افتاده دارد .\r\nپايان « هذا ما أردنا تحريره من كتاب كشف الأسرار في شرح الاستبصار وقد وفّق اللّه سبحانه تمامه في ثلاث مجلدات بعد الفراغ من كتابنا غاية المرام في ثمان مجلّدات وكان الفراغ من هذا الشرح عصر يوم الأربعاء ثامن عشر شهر رجب المرجب سنة التاسعة والتسعين بعد الألف الهجرية . قال هذه الأحرف بلسانه وحرّرها ببنانه مؤلف الكتابين نعمة اللّه الحسيني الجزائري عفا اللّه عن جرائمه في دار المؤمنين تستر في مدرستنا الواقعة بجوار المسجد الكبير حامداً للّه مصلياً على\r\n\r\n","description":"","footnote":"\r\n( 1 ) شماره 14 و 15 مجلة العدل چاپ نجف اشرف .\r\n( 2 ) فهرست كتابخانه مجلس 16 : 413 .\r\n","page_name":" 103 ","page_number":103},
  {"content":"\r\nرسوله وأهل بيته صلوات اللّه عليه وعليهم أجمعين » .\r\nكنز الطالب ووسيلة الراغب : در شرح تهذيب شيخ طوسى به طورى كه در فهرست كتابخانه مرعشى 6 : 130 مذكور است . امّا آن اشتباه است به طورى كه در ذيل جلد اول غاية المرام ( 1 ) نگاشتيم .\r\n34 - لوامع الأنوار : شرح عيون الأخبار شيخ صدوق طاب ثراه ، در حالات امام هشتم ( عليه السلام ) است . اصل كتاب در صد و سى و نه باب بوده كه هفتاد و سه باب آن در 1317 چاپ شده است .\r\nشيخ صدوق ( قدس سره ) اين كتاب را به نام صاحب بن عباد وزير دانشمند شيعى نوشت و از آثار ارزنده و مشهور وى مى باشد .\r\nلوامع الانوار مشكلات آن را حل نموده است .\r\nآغاز « الحمد للّه ربّ العالمين حمداً كثيراً . . . و بعد فإنّ المذنب الجاني نعمة اللّه الموسوي الحسيني الجزائري . . . يقول لمّا فرغت من شرح التوحيد للصدوق . . . أردت أن أكتب شرحاً على مشكلات كتاب عيون أخبار الرضا » .\r\nتاريخ تاليف اين كتاب 1104 بوده است .\r\nپايان « واجعل هذا الشرح من جملة وسائلنا عند الإمام علي بن موسى الرضا عليه و على آبائه من الصلوات أكملها و من التسليمات أجزلها . قال هذه الأحرف بلسانه وحررها ببنانه مؤلف الكتاب ، المذنب الجاني نعمة اللّه الموسوي الحسيني الجزائري أوائل يوم الجمعة لثلاث بقين من جمادى الآخرة عام الرابع بعد المائة والألف الهجرية في دار المؤمنين شوشتر » .\r\n\r\n","description":"","footnote":"\r\n( 1 ) رجوع شود به صفحه 80 .\r\n","page_name":" 104 ","page_number":104},
  {"content":"\r\nاستاد بزرگ فرموده تاريخ تأليف اين كتاب 1106 بوده و نسخه‌اى از آن به خط محمد صالح فرزند محمد رشيد در كتابخانه رضويه موجود است كه در شعبان همان سال نوشته و مؤلف آن را وقف آن كتابخانه نموده است ( 1 ) .\r\nنگارنده گويد : به طورى كه گذشت تأليف كتاب قبل از 1106 بوده و اين تاريخ كتابت نسخه است . نسخه ديگرى را هم معرفى فرموده است ، نسخه‌اى هم در كتابخانه مجلس موجود است كه در آخرش چنين آمده « حسب الفرموده عالى مقام حضرت ميرزا محمد شيخ الاسلام قلمى گرديد در 1133 » ( 2 ) ، نسخه‌اى هم در مشهد به خط اسد اللّه حائرى مورخ 1287 مى باشد ( 3 ) كه به نظر نگارنده از روى آن نسخه نوشته شده است و يك نسخه كه مؤلف در 1107 تصحيح كرده و نسخه‌اى به خط مرحوم سيد محمد على امام مورخ 23 شوال 1349 و نسخه اصل موجود است .\r\nمدينة الحديث : نام ديگر الجواهر الغوالى سابق الذكر است .\r\n35 - مسكن الشجون : در جواز فرار از طاعون ، كتابى است مختصر و مفيد ، مذكور در كتب تراجم ( 4 ) . علت تأليف را در مقدمه چنين ياد كرده كه : در 1102 و با و طاعون و مرگ نابهنگام ، در كشور روم واقع شد و از استانبول و شامات تا بغداد و\r\n\r\n","description":"","footnote":"\r\n( 1 ) الذريعة 18 : 363 .\r\n( 2 ) فهرست كتابخانه مجلس 10 : 866 ، و در عبارت منقول فوق ، در فهرست اشتباه چاپى شده است .\r\n( 3 ) درباره نسخه‌هاى خطى 2 : 168 .\r\n( 4 ) مانند حاشية امل الآمل ، و اجازه كبيره : 76 ، و تذكره شوشتر : 58 ، و تحفة العالم : 98 ، و هدية\r\nالعارفين 2 : 497 ، و جز آنها .\r\n","page_name":" 105 ","page_number":105},
  {"content":"\r\nمشاهد مشرفه و جزائر و بصره و حويزه و دورق را دامنگير گشت ، مخصوصاً از حويزه و دورق از علما و دانشمندان و زهاد و پارسايان عده زيادى را به ديار عدم رهسپار نمود ، به طورى كه مؤلف آن را عام الحزن ناميده و جمعى كه زنده ماندند از خانه و مسكن خود فرار كرده تا از شر آن بلا محفوظ بمانند .\r\nچون عقيده برخى بر آن است كه در موقع نزول بلا ، مانند طاعون و و با كه از طرف آفريدگار با كبرياء است ، فرار كردن در حكم مخالفت پروردگار و عدم رضايت به تقدير و مشيت كردگار است و وظيفه افراد در چنين وقتى ماندن در محل و استقبال از مرگ و راضى بودن به مقدرات الهى است و چون اين عقيده در نظر سيد نادرست بوده و فرار از خطر را جائز بلكه واجب مى دانسته ، براى اثبات جواز ، اين كتاب را نوشته .\r\nآغاز « الحمد للّه الذي جعل الموت سعادة للمؤمن يتوصّل به إلى أعالي الجنان . . . فيقول . . . نعمة اللّه الحسيني . . . أنّه قد وقع في العراق وتوابعه وباء وطاعون في العام الثاني بعد المائة والألف الهجرية وهو عام تأليف هذا الكتاب وكان من أعظم مصائب الدين لما فقد به من العلماء الصالحين . . . وقد بلغنا أنّ طائفة منهم اختلفوا في حكم الفرار منه فجوّزه قوم ومنعه الأكثرون . . . أ لّفنا هذا الكتاب الصغير مشتملا على تحقيق ذلك المطلب الجليل وسمّيناه مسكّن الشجون . . . » .\r\nپايان « وقد انتهت إلى هنا هذه الرسالة على يد مؤلّفها المذنب الجاني نعمة اللّه الحسيني . . . وكان ختامها يوم الجمعة 17 رجب 1103 الهجرية في محروسة تستر في دارنا القريبة من المسجد الأعظم حامداً للّه مصلّياً على رسول اللّه وأهل بيته الطاهرين » .\r\nنسخه‌هاى متعددى از اين كتاب به نظر رسيده ، يك نسخه كه 183 صفحه\r\n","description":"","footnote":"","page_name":" 106 ","page_number":106},
  {"content":"\r\nاست نزد نگارنده و نسخه‌اى به خط سيد احمد معلم ( 1 ) مورخ 1242 در كتابخانه مرحوم آية اللّه حكيم در نجف اشرف و نسخه‌اى به خط سيد ابو الحسن بن سيد محسن شيخ الاسلام كه براى آيت اللّه حاج سيد احمد جزائرى جدّ نگارنده نوشته ، و برگ اخير كه شامل نام كاتب و تاريخ كتابت است ، از نسخه جدا شده و از اول هم چند برگى از آن افتاده است به دست يكى از دوستان ما رسيده كه نقص اول آن را با اول نسخه اصل تكميل كرده و نسخه‌هائى ديگر در قم و نجف و شوشتر موجود است . و نسخه ديگرى كه مغلوط بوده ، سيد احمد معلم مذكور ، در 8 - محرم - 1281 تصحيح نموده ، و حواشى بر آن نوشته .\r\nشيخ محمد تقى گلپايگانى متوفى 1291 در نجف اشرف مسكن الشجون را\r\n\r\n","description":"","footnote":"\r\n( 1 ) از علماء و ادباء عصر خود متخلّص به مشفق بوده ، در شجره مباركه 1 : 112 - 116 وى را نوشته ايم\r\nو در اينجا گوئيم : كتابى به نام زبدة التحرير در شرح جوشن صغير دارد كه به نام احتشام الدوله خانلر\r\nميرزا در 1272 تأليف كرده .\r\nآغاز « الحمد للّه الذي جعل الدعاء جوشناً للداعين وجُنّةً واقيةً للصالحين ومفتاح الفلاح للعابدين\r\nوزاد العباد للمتّقين والصلاة والسلام على محمّد وآله الطيّبين الطاهرين ، الذين بهم احتشام الدولة\r\nوالدنيا والدين . . . فلمّا كان الدعاء المعروف بالجوشن الصغير ، حرزاً حريزاً للصغير والكبير وقد افتقر\r\nلإغلاق ألفاظه إلى التوضيح والتفسير ، وكان حضرة الأمجد الأرفع . . . النواب الأشرف خانلر ميرزا\r\nاحتشام الدولة أطال اللّه دولته وعزّته وطوله راغباً في مواظبته وقرائته طالباً لمعنى لفظه وعبارته ، أشار\r\nأمر الأشرف إلى العبد الحقير المنزوي ، أحمد بن محمد بن عبد الكريم الموسوي عفا اللّه عنهم السيّئات\r\nوضاعف لهم الحسنات بتحرير مختصر ، يكشف عن ألفاظه ومعانيه ويفسّر فقراته ومبانيه ، فابتدرت\r\nإلى ذلك ممتثلا وعلى اللّه سبحانه متوكّلا وسمّيته زبدة التحرير في شرح الجوشن الصغير . . . » .\r\nاين كتاب در هيچ جا مذكور نيست .\r\n","page_name":" 107 ","page_number":107},
  {"content":"\r\nمنتخب كرده و نسخه‌اى از آن در كتابخانه خوانسارى بوده است ( 1 ) .\r\nنگارنده گويد : در ميان عامه هم مسأله فرار از طاعون و و با مورد اختلاف است و شيخ محمد بيرم ثانى از علماء اهل سنت رساله‌اى بنام ( حسن النبا فى جواز التحفظ من الوبا ) نوشته كه در 1302 در مصر چاپ شده و در آنجا جواز فرار از طاعون را با ادله عقلى و نقلى ثابت كرده است . و بدانكه در 1246 نيز طاعون واقع شده و ابتداء آن در ماه رمضان بود و تا 19 محرم 1247 ادامه داشت ( 2 ) و بدين مناسبت دو كتاب در موضوع مزبور تأليف شده كه خصوصيات و مشخصات آن ها در الذريعه مذكور نيست و ما در اينجا به شرح آن دو مى پردازيم .\r\nاول - سفينة النجاة و مدينة الحياة تأليف ملا محمد جعفر استر آبادى معروف به شريعتمدار متوفى 1263 كه از دانشمندان بزرگ ما و صاحب تأليفات بسيار در علوم مختلف مى باشد و ترجمه اش در الكرام البررة 1 : 253 مذكور است و در آنجا وفات او را روز نهم صفر نوشته اما در وقايع الشهور محدث بيرجندى : 48 در وقايع هشتم صفر است و در آنجا گفته كه كلباسى به اجتهاد او اعتراف نموده . كتاب سفينة النجاة مختصرى است در بيست و شش صفحه جيبى ، علاّمه تهرانى آن را نديده و\r\n\r\n","description":"","footnote":"\r\n( 1 ) الذريعة 20 : 209 .\r\n( 2 ) شيخ عبد اللّه بن محمد قلى تبريزى كه از شيخيه بوده مجموعه‌اى دارد كه مطلب فوق را در آن\r\nيادداشت كرده و نام جمعى را كه در آن بلا درگذشته‌اند نوشته از آن جمله : شيخ على فرزند شيخ احمد\r\nاحسائى و خانواده اش و برادرش شيخ عبد اللّه و رئيس العلماء ملا محسن و برادرش ملا حسن و آقا\r\nمحمد اسماعيل فرزند آقا محمد على كرمانشاهى كه در الكرام البررة 1 : 143 ترجمه شده اما تاريخ\r\nوفاتش مذكور نيست ، و حسن خان متخلص به طائر و جمعى ديگر .\r\n","page_name":" 108 ","page_number":108},
  {"content":"\r\nنام آن را از فهرست مؤلفات او نقل كرده است ( 1 ) .\r\nآغاز « الحمد للّه الذي ألبسنا بجوده لباس الوجود وأعطانا نعمة الحياة والقدرة والعلم وأمثالها من كمال الجود . . . فيقول . . . محمد جعفر الاسترآبادي أنّه لمّا اختلف العلماء في مسألة الطاعون وأمثاله من جهة لزوم الفرار أو جواز الفرار أو وجوبه على الإطلاق أو التفصيل ( 2 ) كما هو المختار وكان ذلك موجباً لحيرة المكلّفين الأخيار أردت أن أجمع الأخبار وأذكر أقوال العلماء الأبرار واُبيّن ما هو المختار في رسالة ينبغي أن تسمّى بسفينة النجاة ومدينة الحياة » .\r\nتاريخ تأليف 1247 و كتابت نسخه 1249 است .\r\nگويا مؤلف به كتاب مسكن الشجون بر نخورده چون نامى از آن نبرده است و چيزى از آن نقل نكرده است .\r\nدوم - منافع الاحباء في حكم الطاعون والوباء تأليف سيد ميرزا فتح اللّه كيميائى مرعشى شوشترى كه از مسكن الشجون نقل كرده است .\r\nآغاز « . . . الحمد للّه دافع الوباء ورافع فساد الهواء وخالق الأرض والسماء . . . يقول الفقير إلى اللّه الغني فتح اللّه بن محمد رضا الحسيني الشوشتري هذه تحفة موجزة ونزهة مبهجة أ لّفتها امتثالا لأمر بعض الأخلاّء وجمعتها من الكلام في الطاعون والوباء وسمّيتها منافع الأحبّاء ورتّبتها حسبما تخيّلته الواهمة على مقدّمة وأربعة أبواب وخاتمة وإلى اللّه الرجاء و به الثقة ومنه الشفاء » .\r\nپايان « وقد وقع الفراغ من تأليفها بقلم المؤلف فتح اللّه الحسيني عصر يوم\r\n\r\n","description":"","footnote":"\r\n( 1 ) الذريعة 10 : 198 .\r\n( 2 ) به طورى كه از مسكن الشجون معلوم شد برخى از علماء نيز قائل به منع و حرمت فرار بوده‌اند كه در\r\nاين رساله اشاره به آن نشده .\r\n","page_name":" 109 ","page_number":109},
  {"content":"\r\nالأحد 26 - ذ ق - 1265 حامداً للّه ربّ العالمين ومصلياً على رسوله محمد وآله\r\nالطاهرين » .\r\nيك نسخه از اين كتاب به خط خواهر زاده مؤلف ، سيد ابراهيم بن محمد حسين حسينى كه چهارده روز پس از تأليف در عيد قربان 1265 نوشته شده و 186 صفحه جيبى است موجود است .\r\nشرح حال كيميائى در الكرام البررة و مجلدات متفرقه الذريعة و گلستان پيغمبر : 88 و فهرست كتابخانه‌هاى اصفهان 1 : 378 موجود است ، اما هيچكدام نامى از منافع الاحباء نبرده‌اند .\r\nنگارنده ترجمه او را در دانشوران شوشتر نوشته‌ام و در اينجا قسمتى از آن را نقل مى كنم .\r\nوى دانشمندى ذو فنون داراى علوم متداوله و غريبه و طبع شعر روان و خط بسيار زيبا و شيرين و آثار ارزنده و اشعار آبدار بوده است ، مؤلفات وى عبارتند از :\r\n1 - بياض . كه بعضى از معاصران از آن نقل كرده‌اند .\r\n2 - تسوية التعليم در معرفت تقويم ( 1 ) .\r\n3 - دستور ذكر . كه به نام ميرزا فتح اللّه وفائى ( 2 ) نوشته و در الذريعة 8 : 153\r\n\r\n","description":"","footnote":"\r\n( 1 ) به نظر نگارنده رسيده است .\r\n( 2 ) از شعراى مشهور شوشتر و از مداحان خاص و خالص خاندان و اهل بيت پيغمبر ( صلى الله عليه وآله و سلم ) بوده وفاتش\r\nدر رجب 1303 واقع شده ديوان وى مكرر چاپ شده از آن جمله در 1351 ش با شرح حال او به قلم\r\nنگارنده . فاضل معاصر شيخ محمد مهدى شرف الدين متوفى در روز پنجشنبه 15 - شوال - 1394\r\nكتابى جداگانه درباره او نوشته است ، كه شامل مطالب ضعيف است بويژه معمّاى مذكور در صفحه\r\n138 آن كتاب .\r\n","page_name":" 110 ","page_number":110},
  {"content":"\r\nمذكور است .\r\n4 - شمع مجلس .\r\n5 - مجموعه‌اى مشتمل بر مطالب متفرقه و بعض تواريخ و اشعار از خود او و ديگران ( 1 ) .\r\n6 - مفرح الروح در ادعيه و ادويه مقوى باه .\r\n7 - منتخب مناسك حجت الاسلام شفتى كه به نام حاج سيد احمد جزائرى جدّ معظم نگارنده نوشته ( 2 ) .\r\n8 - نم نم . كه يكى از معاصران نقل كرده .\r\n9 - وفق المراد در علم اعداد ( 3 ) .\r\nاشعار خوب كه از طبع مرغوب وى تراوش كرده محبوب شعر سنجان و نكته دانان بوده و بيشتر آنها در مناقب و مصائب ائمه اطهار ( عليهم السلام ) و علماء ابرار است و در سفينه‌ها و سينه‌هاى فضلا و اهل منبر شوشتر ضبط‌اند .\r\nاز آن جمله تخميس قصيده حافظ در مرثيه حضرت سيد الشهدا ( عليه السلام ) كه براى نمونه اول و آخر آن در اينجا ثبت مى گردد .\r\n\r\nاسيران را چو جا شد شام با سرها و قاتلها * بياوردند در بزم يزيد از ظلم عاملها\r\nيزيد بى حيا گفته چو ديد آن وضع حاصلها * ألا يا أيها الساقي أدر كأساً وناولها\r\n* كه عشق آسان نمود اول ولى افتاد مشكلها *\r\n\r\n* * *\r\n\r\n","description":"","footnote":"\r\n( 1 ) و ( 2 ) و ( 3 ) به نظر نگارنده رسيده است .\r\n","page_name":" 111 ","page_number":111},
  {"content":"\r\n\r\nاز اين تضمين مرنج از كيميائى نيم جو حافظ * در اين مجلس بياو كشت خود را كن درو حافظ\r\nبه پابوس حسين اندر جنان آنگه برو حافظ * حضورى گر همى خواهى از او غافل مشو حافظ\r\n* متى ما تَلقَ مَن تهوى دع الدنيا وأهملها *\r\n\r\nو همچنين از اشعار كيميائى ماده تاريخ و مرثيه‌اى است كه براى آخوند ملا محمد جعفر بن آقا بزرگ شوشترى گفته كه در 19 - ع 1 - 1261 فوت او اتفاق افتاده به طورى كه در مجموعه كيميائى مذكور است و آن را نقل خواهيم نمود .\r\nاين شخص از دانشمندان گمنام شوشتر است ( 1 ) وى از شاگردان شريف العلماء مازندرانى در كربلا بوده و تقريرات اصول او را در كتابى بزرگ قريب پانصد صفحه نوشته و آن را مناهج الاصول ناميده و در مقدمه آن كتاب گفته است كه براى تحصيل به كاظمين و سامره و نجف و كربلا مسافرت كرده است .\r\nرساله‌اى هم در صلوة جمعه نوشته كه آن را هم در حيات شريف العلماء و از كلمات او فراهم كرده . رساله ى هم در تفسير بسم اللّه دارد و اين دو ضمن مجموعه‌اى موجود و به خط او هستند و در آن مجموعه ( اهليلجه ) به خط نعمت اللّه بن محمد موسوى مورخ 1243 موجود است كه در آخرش نوشته « كتبتها لاُستاذنا الأعظم ملاّ محمد جعفر » .\r\n\r\n","description":"","footnote":"\r\n( 1 ) در الكرام البررة 1 : 246 گفته شيخ ملا جعفر بن آقا گپ شوشترى از بزرگان عصر خود بوده و در\r\n1250 فوت شده و كيميائى قصيده‌اى در مرثيه او گفته . نگارنده گويد : وفات او 1261 بوده به طورى\r\nكه معلوم شد و آن تاريخ وفات درى شوشترى است كه سفينه خوشگو را ترتيب داده و كيميائى در\r\nمرثيه اش قصيده‌اى گفته و ما در شجره مباركه بمناسبتى شرح حال درى را نوشته و آن قصيده را نقل\r\nكرده‌ايم .\r\n","page_name":" 112 ","page_number":112},
  {"content":"\r\nاين شخص مطوّل را در 21 - شعبان - 1244 به خط خود نوشته . و اينست\r\nقصيده كيميائى در مرثيه او .\r\n\r\nباز از نو رخنه‌اى در شرع پيغمبر فتاد * طالبان فضل و دانش را ز سر افسر فتاد\r\nدر جهان غم انبيا را بيشتر قسمت رسيد * قرعه شادى بنام اوليا كمتر فتاد\r\nحضرت آخوند ملا جعفر آن بحر العلوم * كز وفاتش زورق تدريس را لنگر فتاد\r\nجامع معقول و منقول از اصول و از فروع * منطق او صرف نحو مذهب جعفر فتاد\r\nلذت اين نشأه با طبع بلندش چون نساخت * در ضميرش شوق و ذوق نشأه ديگر فتاد\r\nچشم از اصحاب بست و رفت در خلد برين * وعده ديدار او افسوس در محشر فتاد\r\nزين مصيبت خويشتن را معرفت از پافكند * گفت وا ويلا كه تاج العارفين از سر فتاد\r\nكيميائى كرد چون تاريخ فوتش را سراغ * شد موافق با سراغ و ثبت در دفتر فتاد\r\n\r\n1261\r\nوفات كيميائى در 1288 و مدفن وى در ايوان غربى امام زاده عبد اللّه در شوشتر مى باشد .\r\n36 - مشكلات المسائل : در نحو ، در مبحث مفعول مطلق مفتاح اللبيب\r\n","description":"","footnote":"","page_name":" 113 ","page_number":113},
  {"content":"\r\nفائده‌اى مربوط به كلمه‌اى بيان كرده آنگاه گفته « يكى از مشايخ من بر اين مطلب\r\nاعتراض كرده كه در كتاب مشكلات المسائل مذكور است و در آن كتاب جمع نموده‌ام مناظراتى را كه بين بصريين و كوفيين بوده » . متأسفانه نسخه اين كتاب ديده نشده و در شرح حال سيد نيز مذكور نيست .\r\n37 - مفتاح اللبيب : شرحى است بسيار ارزنده بر تهذيب شيخ بهائى ( 1 ) در\r\n\r\n","description":"","footnote":"\r\nبهاء الدين محمد بن حسين بن عبد الصمد معروف به شيخ بهائى نابغه زمان واعجوبه دوران جامع علوم وحاوى فنون عديده بود آثارى گرانبها دارد وتخصصى در ايجاز نويسى داشته تولدش چهارشنه 27 - ذ ح - 953 و وفاتش سه شنبه 12 شوال 1030 بوده به طورى كه شاگرد او حاجى باباى قزوينى در مشكول 317 نوشته وشاگرد شخص ، اعرف است به حال او از ديگران . و در تذكره نصرآبادى : 151 ، و حاشيه اجازه كبيره هم وفات او را در 1030 نوشته اند . پس بعضى كه وفات او را در 1031 دانسته اند اشتباه كرده اند . معاصر شيخ بهائى ملا مظفر بن محمد قاسم منجم نيز در باب چهارم تنبيهات المنجمين ( در الذريعه 4 : 452 وفهرست كتاب هاى چاپى فارسى 1 : 451 آمده كه تاليف اين كتاب در 1024 بوده اما اين مطلب نادرست است زيرا كه در مقدمه آن كتاب چنين مذكور است تا آنكه در تاريخ يكهزار و سى و يك هجرى شروع در اين امر نمود . كتاب 1284 چاپ شده است ) چنين گفته \" در سنه يكهزار و سى هجريه باز مريخ در برج عقرب راجع شد بعد از تفكروتدبر بسيار از ضعف وتباهى حال مشترى در آنوقت به خاطر كمينه رسيد كه شخصى از علماء فوت شود كه از آن وهنى به مذهب راه يابد و چون افضل واكمل آن زمان شيخ بهاء الملة والدين العاملى رحمه الله بود ظن اين فقير غالب شد كه جناب شيخ رخت حيات از منزل فانى به عالم باقى خواهد كشيد لا جرم در قصبه اشرف كه از مضافات ولايت مازندران است اين قضيه را به عرض پادشاه ظل الله رسانيدم و گفتم كه در اين باب دغدغه به خاطر اشرف نرسد كه طالع اين دولت قوى است ونوعى ديگر نمى تواند شد . از قضا بعد از چهارشنبه پنج ماه حضرت مومى اليه مريض شده و در عرض يك هفته به رحمت ايزدى و اصل شد » . شيخ داراى خطى زيبا بوده كه در بعضى از كتب تراجم و فهارس كليشه آن موجود است .\r\nامّا عجيب آن است كه در كتاب كتابخانه ملى ايران نوشته مرتضى سادات صوتى كه در 1352 شمسى\r\nچاپ شده و شامل گراور بعضى از آثار موجود در آن كتابخانه است ، عكس صفحه آخر نسخه‌اى از\r\nاربعين شيخ بهائى مورخ 1052 را كه بيست و دو سال پس از وفات شيخ نوشته شده ، آورده و آن را\r\nخط مولف دانسته است .\r\n","page_name":" 114 ","page_number":114},
  {"content":"\r\nنحو كه آن را بعد از صمديه به عنوان تهذيب آن كتاب نوشته و تهذيب البيان ناميده و ضمن مجموعه‌اى در هند چاپ شده است ( 1 ) .\r\nاين كتاب يكى از بهترين كتب نحو و شايسته است كه جزء كتب درسى به جاى سيوطى و جامى و كتب ديگر نحو قرار گيرد .\r\nاقوال علماء نحو را مفصل و مستدل در بر دارد و تحقيقاتى گرانبها و ارجمند در آن موجود است ، كه دليلى روشن بر نبوغ و عظمت ، و ذهن وقاد و استعداد فوق العاده مؤلف است ، كه در سن 15 سالگى آن را نوشته است .\r\nنگارنده در ايام تحصيل در نجف اشرف نسخه‌اى از آن را استنساخ كرده و به نظر كتاب شناس بى نظير و علاّمه خبير ، مرحوم آقا شيخ محمد سماوى رحمه اللّه رساندم ، آن مرحوم پس از مطالعه ، زبان به مدح و ستايش كتاب گشود و از من خواست كه نسخه‌اى براى او هم بنويسم ، چون خود به علت بيمارى و پيرى ، عاجز از نوشتن بود .\r\nآغاز « الحمد للّه الذي نحّى قلوبنا نحو الجادة القويمة . . . فيقول غبار نعال\r\n\r\n","description":"","footnote":"\r\n( 1 ) الذريعة 4 : 509 ، و فهرست كتب چاپى عربى : 229 . نگارنده گويد : در لاهور در 1330 به عنوان\r\nتهذيب النحو با رساله مائة عامل چاپ شده اما مولف در متن كتاب آن را التهذيب ناميده .\r\n","page_name":" 115 ","page_number":115},
  {"content":"\r\nأهل الفقر نعمة اللّه بن عبد اللّه الحسيني الجزائري . . . وعلم النحو من بينها أبينها تبياناً . . . و لم أزل من زمن الطلب أعتني بكتبه قديماً وحديثاً وأسعى في تحصيل ما دسر منها سعياً حثيثاً . . . هذا وإنّي في زمان صار الجهل فيه مشهوراً والعلم كأن لم يكن شيئاً مذكوراً . . . فرأينا كتاب التهذيب لشيخنا ومقتدانا . . . لكن لمّا لم يكن له شرح . . . فأحببت أن أجمع له شرحاً يحلّ ألفاظه ومبانيه و سمّيته بمفتاح اللبيب في شرح التهذيب » .\r\nنگارنده گويد : شيخ محمد حرفوشى استاد سيد هاشم احسائى كه استاد جدّ اعلى بوده و شرح حال او را در ذيل ترجمه احسائى خواهم نگاشت ، شرحى بر تهذيب داشته ( 1 ) اما جدّ اعلى از آن اطلاعى نداشته است .\r\nپايان « فرغ من نقله من السواد إلى البياض ، مؤلفه فقير اللّه الغني نعمة اللّه بن عبد اللّه الحسيني الجزائري في السابع من شهر عاشوراء سنة أربع وستّين بعد الألف بدار العلم شيراز في المدرسة العلمية المنصورية . . . مع حداثة الشباب ألفته وأنا ابن عشر و خمس وإن ساعدتني الأقدار وأعميت عين الدهر الغدّار لأجعلنّ هذا الفنّ على طرف التمام ينادي بالطلاّب قد فضّ عنّي الاختتام وإن قضت علينا المنون فإنّا للّه وإنّا إليه راجعون » .\r\nنسخه اصل كه حواشى زيادى از مؤلف دارد موجود است ، اما متأسفانه در اثر مرور زمان و عدم دقت مالكان قبلى در حفظ آن ، به صورت اوراقى پاشيده ، از اول و وسط و آخر ناقص ، در آمده و با آن حال صحافى شده است .\r\nيك نسخه را كه در حيات مؤلف نوشته شده و از آخر ناقص بوده مرحوم سيد\r\n\r\n","description":"","footnote":"\r\n( 1 ) امل الآمل 1 : 162 .\r\n","page_name":" 116 ","page_number":116},
  {"content":"\r\nآقا در 11 ذ ق 1355 تكميل كرده و نگارنده به طورى كه نگارش يافت نسخه‌اى از روى آن نوشته كه 156 صفحه است نسخه‌هاى ديگرى هم موجود است . از آن جمله نسخه‌اى به خط فاضل جليل و همدرس ايام تحصيل ما سيد على معلم مقيم مشهد دام علاه كه از روى نسخه اينجانب در نجف نوشته است .\r\n38 - مقامات النجاة : در شرح اسماء حسنى ( نامهاى پروردگار جلت عظمته ) به ترتيب حروف تهجى تا حرف ضاد رسيده و نام مبارك ضارّ را كه از نام هاى آفريدگار است شرح كرده . در ضمن مواعظ و نصايح و فوائد و اشعار عرفانى زيادى آورده ، كه افراد معمولى قدرت درك آنها را نداشته و بسا كه سبب انحراف بعضى گردد و مصداق هادى بعضى و بعضى را مضل شود و از اين جهت است كه علامه مجلسى او را از اتمام تأليف آن منع نموده به طورى كه صاحب روضات كه از آن ستايش كرده گفته است ( 1 ) . و صاحب روضات خود مالك نسخه‌اى از آن بوده كه آن را در 1278 تصحيح و مقابله كرده ، و درباره آن چنين توصيفى نموده « لم يسمح بمثله الأنام و لم يسنح بشكله أفئدة العلماء الأعلام ولعمر اللّه سبحانه و تعالى أنّ فيه لذكرى لمن كان له قلب أو ألقى السمع وهو شهيد وكأنّه آخر مؤلفات المصنّف المرحوم الماهر في جميع العلوم و لم أرَ في جميع مؤلفاته التي لا تحصى أملح من هذا الكتاب وأفصح منه على وجه الخطاب قدّس اللّه منه الثواب وشكر سعيه المستطاب وجزاه اللّه أحسن جزاء المصنّفين في يوم الحساب . . . » ( 2 ) .\r\n\r\n","description":"","footnote":"\r\n( 1 ) روضات الجنات : 728 .\r\n( 2 ) علماء الاُسرة : 149 ، تأليف صاحب روضات كه با مقدمه و تحقيق حفيد وى دوست معاصر در سال\r\n1413 به چاپ رسيد .\r\n","page_name":" 117 ","page_number":117},
  {"content":"\r\nنام كتاب در بيشتر مصادر مذكور است ( 1 ) .\r\nاين كتاب را مرتب بر نود و نه مقام به عدد اسماء حسنى نموده اما فقط سى و يك مقام را نوشته است .\r\nآغاز « الحمد للّه الذي نزّه قلوب أوليائه عن الالتفات إلى ما سواه . . . نعمة اللّه الموسوي [ الحسيني 
  ] الجزائري . . . يقول لمّا فرغنا من آخر مؤلفاتنا وهو عقود المرجان . . . أردنا من اللّه عزّ شأنه وعلا برهانه أن يجعل لنا حظاً من قوله ( وَمَنْ أحْياها فَكَأنَّما أحْيا النَّاسَ جَميعاً ) ( 2 ) بأن يخرجها من ضلالة إلى هدى ويدخلها حصناً منيعاً . . . فتشوّقت النفس إلى تأليف كتاب مقصور على المواعظ والأمثال والآيات والأخبار . . . فرأينا أن نسمّي كتابنا هذا مقامات النجاة لأنّه موجب لرفيع الدرجات وفصّلناه تسعة وتسعين مقاماً كلّ مقام منها يكون في بابه مقتدىً وإماماً لحظنا فيه التيمّن بعدد الأسماء الحسنى ليكون بالانتساب إليها أجلّ من غيره وأسنى وشرحنا في آخر كلّ مقام الاسم الذي يتبرّك به في ذلك المرام . . . » .\r\nپايان « قد تم بعون اللّه وحسن توفيقه ما أردناه من هذا المجلّد الأوّل من مقامات النجاة ، وسيتمّ إن شاء اللّه تعالى المجلّدان الآخران وقد وقع تمامه عصر يوم المولود على من ولد فيه وعلى آله أفضل الصلوات والتحيات سنة الثالثة بعد المائة والألف الهجرية في محروسة شوشتر . . . قال هذه الأحرف مؤلفه المذنب الجاني نعمة اللّه الموسوي الجزائري عفا اللّه سبحانه عن سيئاته وحشره مع أئمته وساداته حامداً مصلّياً » .\r\n\r\n","description":"","footnote":"\r\n( 1 ) مانند حاشية امل الآمل و تذكره شوشتر : 58 ، و تحفة العالم : 97 ، والذريعة 12 : 90 ، و هدية\r\nالعارفين 2 : 497 ، و إيضاح المكنون 2 : 537 ، و معجم المؤلفين 13 : 110 وغيره .\r\n( 2 ) سوره مائده : 32 .\r\n","page_name":" 118 ","page_number":118},
  {"content":"\r\nشنيده‌ام نسخه اصل در كتابخانه سلطنتى تهران موجود است . نسخه‌هاى\r\nديگرى ، در كتابخانه‌هاى دانشگاه تهران و مجلس و مرعشى قم ( 1 ) و سيد آقا و حاج سيد مصطفى امامزاده و حكمت آل آقا ( 2 ) و جز آنها وجود دارد .\r\nدر عصر مؤلف ، مقامات النجاة انتخاب و به فارسى ترجمه شده و يك نسخه از اين منتخب فارسى كه به علت نقص اول و آخر مترجم نا شناخته است به نظر نگارنده رسيده است .\r\n39 - مقصود الانام : به طورى كه در عنوان غاية المرام نگارش يافت ( 3 ) جدّ اعلى دو شرح بر تهذيب نوشته ، اول را كه دوازده جلد است به اين نام ناميده و مقصود او از غاية المرام كه در أنوار النعمانية نامبرده همين مقصود الأنام است .\r\nقسمتى از اين شرح در ايام جوانى سيد و قسمتى در هنگام جنگ و فتنه حسين پاشا نوشته شده و از اين رو است كه اضطرابات و اشتباهاتى در آن رخ داده كه سبب نوشتن شرح دوم گرديده است .\r\nتمام مجلدات اين شرح موجود نيست و نگارنده فقط از جلد اول تا ششم آن را ديده و چون از جلد اول و دوم كه در كتابخانه مرحوم سيد آقا بوده‌اند بعيد العهد بوده و دسترسى به آنها ندارد از نوشتن مشخصات آنها معذور است و خصوصيات باقى مجلدات را مى نگارد .\r\n\r\n","description":"","footnote":"\r\n( 1 ) فهرست دانشگاه 5 : 1540 ، و فهرست مجلس 4 : 319 ، و فهرست نسخه‌هاى خطى كتابخانه\r\nعمومى مرعشى نجفى ، راهنما 1 : 292 .\r\n( 2 ) متنبى و سعدى : 329 .\r\n( 3 ) رجوع شود به صفحه 79 .\r\n","page_name":" 119 ","page_number":119},
  {"content":"\r\nعلامه تهرانى هم همين مجلدات را ديده كه فرموده « بعض مجلدات شرح كبير موجود است » ( 1 ) .\r\nجلد سوّم\r\nدر صلوة نسخه اصل در 445 صفحه با خط نسبتاً ريز و خوانا است .\r\nآغاز « الحمد للّه على توفيقه لشرح ما مضى من هذا الكتاب وهو مجلّدان . . . و بعد فإنّ الفقير إلى اللّه الغني تراب نعال المحدثين نعمة اللّه الحسيني الجزائري لمّا تصفّح كثيراً من العلوم والمعارف . . . رأى أنّ السعادة في الدارين والفوز في النشأتين بالتفكّر في معاني كلام آل الرسول سلام من الرحمن نحو جنابهم فإنّ سلامي لا يليق ببابهم ، لا جرم قدمنا على شرح هذا الكتاب » .\r\nمرحوم سيد آقا در 1356 نسخه‌اى از روى نسخه اصل استنساخ كرده است .\r\nجلد چهارم\r\nدر باقى احكام صلوة است .\r\nآغاز « الحمد للّه الذي جعل علم الحديث مرآة النظر إلى مشاهدة أسرار الملكوت . . . فإنّ الفقير إلى اللّه ، عبده نعمة اللّه الحسيني الجزائري قد صرف أوقاته في تحصيل العلوم والمعارف . . . وقد وفّق اللّه لإتمام ثلاث مجلّدات من شرح هذا الكتاب المشهور عند أهل الألباب وها نحن نشرع في الجزء الرابع من الشرح الموسوم به مقصود الأنام . . . باب العمل في ليلة الجمعة وليلها » .\r\nپايان « وقد اتفق الفراغ من هذا الجزء الرابع من كتاب شرح تهذيب الأحكام أصيل يوم الاثنين غرة شهر ذى الحجة المبارك سنة ثمانين بعد الألف على يد مؤلفه\r\n\r\n","description":"","footnote":"\r\n( 1 ) الذريعة 13 : 158 .\r\n","page_name":" 120 ","page_number":120},
  {"content":"\r\nالفقير إلى اللّه الغني تراب أقدام المحدثين نعمة اللّه بن عبد اللّه الحسيني الجزائري في البلدة الطيبة شوشتر حرسها اللّه من الآفات بالنبي وآله الأطهار ويتلوه إن شاء اللّه كتاب الزكاة و ما يتعلق من الشرح . قال هذه الأحرف بلسانه وحررها ببنانه مؤلفه الأقلّ نعمة اللّه الحسيني الجزائري عفى عنهم » .\r\nبه طورى كه ملاحظه مىشود ، نام خود را در اينجا تكرار كرده و جمله قال هذه الأحرف بلسانه كه چندان مناسبتى ندارد و ضمير جمع به جاى مفرد در عنهم آورده و اينها از همان اضطراباتى است كه در كتاب واقع شده است .\r\nنسخه اصل در 237 صفحه ضمن مجلدى است كه پنجم و ششم را نيز دارد و به خط مؤلف در پشت صفحه اول اين عبارت نوشته شده است « الجزء الرابع من كتاب شرح التهذيب من مؤلفات الأقل نعمة اللّه الحسيني الجزائري وكتب هذه الأحرف مؤلفه المذكور في سنة تسع وسبعين بعد الألف في بلدة شوشتر » گويا اين عبارت را قبل از تاليف تمام جلد نوشته يعنى در هنگام شروع به نوشتن اين جلد در پشت آن صفحه نوشته است چه آنكه فراغ از آن در 1080 بوده چنان كه معلوم شد . يك نسخه از آن هم نزد نگارنده موجود است .\r\nجلد پنجم\r\nدر زكات و خمس است .\r\nآغاز « الحمد للّه الذي جعل أحاديث أهل البيت نوراً » .\r\nپايان « قد تمّ هذا الجزء الخامس من شرح تهذيب الأحكام على يد مؤلفه الأقلّ نعمة اللّه بن عبد اللّه الحسيني الجزائري أصيل يوم الثلاثاء رابع ربيع الأوّل سنة الثمانين بعد الألف وقد كان ختمه في دار المؤمنين شوشتر ونرجو من اللّه سبحانه التوفيق للاتمام بمنّه وعونه وكتب هذه الأحرف مؤلّفه المذكور عفى عنه » .\r\n","description":"","footnote":"","page_name":" 121 ","page_number":121},
  {"content":"\r\nنسخه اصل در هشتاد و پنج صفحه ضمن مجلد مذكور و نسخه‌اى در 39 صفحه بزرگ ملحق به مجلد سابق ، نزد نگارنده موجود است .\r\nجلد ششم\r\nدر صوم است .\r\nآغاز « الحمد للّه الذي جعل الصوم جنّة من النار . . . فيقول الأقلّ نعمة اللّه الحسيني الجزائري أنّي لما فرغت من الأجزاء الخمسة المتعلّقة بشرح ما مضى من هذا الكتاب أردت الشروع في هذا الجزء السادس » .\r\nپايان « قد كمل ما أردنا شرحه من كتاب الصوم بعد الفراغ من شرح ما تقدّمه من الكتب و سيتمّ الباقي إن شاء اللّه تعالى على يد مؤلفه الفقير إلى رحمة اللّه نعمة اللّه بن عبد اللّه الحسيني الجزائري يوم الأربعاء من أيّام شهر شعبان سنة إحدى وثمانين بعد الألف في بلدة شوشتر والحمد للّه » .\r\nنسخه اصل در 81 صفحه ضمن مجلد سابق الذكر و نسخه نگارنده در 33 صفحه ملحق به نسخه موصوفه سابقه است .\r\nاز مجلدات ديگر اين شرح اطلاعى ندارم و چنان كه كسى از خوانندگان در اين زمينه اطلاعى داشته باشد و در اختيار نگارنده گذارد سپاسگزار خواهد شد .\r\n40 - مناهج المطالب : در نحو ، در مفتاح اللبيب به آن اشاره كرده . در بحث حال فرموده « وفي هذا كلام وشحنا به كتابنا الموسوم بمناهج المطالب من أراد حقيقة الحال فلينظره ثمة » .\r\nنگارنده گويد : در اين عبارت لطفى است كه بر اهل فن پوشيده نيست . اما اين كتاب متأسفانه مفقود است و هيچيك از مورخان نام آن را ننوشته‌اند .\r\n41 - منبع الحياة : در اثبات جواز تقليد ميت ابتداءً كه بيشتر فقهاء و\r\n","description":"","footnote":"","page_name":" 122 ","page_number":122},
  {"content":"\r\nمجتهدان آن را ممنوع مى دانند . در دو شنبه 6 - ج خ - 1100 تأليف آن به پايان رسيده .\r\nاين كتاب در عين اختصار فوائد بسيارى را در بر دارد و نام آن در شرح حال مؤلف نوشته شده است ( 1 ) .\r\nصاحب رياض العلماء از اين كتاب تعريف و توصيف نموده و سهواً دو بار نام آن را در مؤلفات جدّ اعلى آورده است .\r\nصاحب شجره طيبه گفته « به طور مسموع در بغداد چاپ شده » علاّمه تهرانى در الذريعة ( 2 ) فرموده در 1348 چاپ شده و يكى از معاصران هم گفته در تهران چاپ سنگى شده است ( 3 ) .\r\nنگارنده گويد : هر دو مطلب اخير اشتباه است و صحيح آن است كه در بغداد در 1345 در 87 صفحه چاپ حروفى شده و در 1401 در بيروت همراه الشهاب الثاقب فيض تجديد چاپ گرديده است .\r\nنسخه‌هاى خطى متعددى هم از آن موجود است . از آن جمله در كتابخانه مجلس ( 4 ) ، و يك نسخه مورخ 13 - محرّم - 1175 به خط مرحوم علامه فقيه سيد عبد الكريم بن سيد محمد جواد بن سيد عبد اللّه بن سيد نور الدين بن سيد نعمت\r\n\r\n","description":"","footnote":"\r\n( 1 ) حاشية امل الآمل ، و زهر الربيع 2 : 208 ، و تذكره شوشتر : 58 ، و اجازه كبيره : 76 ، و تحفة\r\nالعالم : 97 ، و إيضاح المكنون : 566 ، و هدية العارفين : 497 .\r\n( 2 ) الذريعة 22 : 359 .\r\n( 3 ) فهرست كتابهاى چاپى عربى : 913 ، و مؤلفين كتب چاپى 6 : 630 .\r\n( 4 ) فهرست كتابخانه مجلس 2 : 152 .\r\n","page_name":" 123 ","page_number":123},
  {"content":"\r\nاللّه ، و نسخه‌اى نزد مرحوم بيرجندى صاحب الكبريت الاحمر و وقائع الشهور والايام بوده ، و در كتاب دوم : 204 در عنوان روز 23 شوال وفات سيد را با شرحى از منبع الحياة نوشته است .\r\nمعاصر محترم حائرى با اينكه درباره كتاب و مؤلف شرحى نوشته ( 1 ) ولى در يك جا از روى غفلت آن را از فيض كاشانى دانسته و چنين گفته « منبع الحياة فيض كاشانى » ( 2 ) .\r\nشيخ محمد باقر بن محمد جعفر همدانى بهارى متوفى در 1333 حاشيه‌اى بر منبع الحياة دارد ( 3 ) .\r\n42 - منتهى المطلب : در نحو ، در ترجمه سيد ، مذكور است ( 4 ) اما متأسفانه نسخه آن مفقود است . در الذريعة ( 5 ) به عنوان منتهى المطالب آمده است .\r\nبغدادى آن را منتهى الطلب نوشته ( 6 ) كه اشتباه است .\r\n43 - منهاج الصواب : آن هم در نحو و ناياب است و احدى از مورخان قديم نام آن را ننوشته ، خود سيد در مبحث موصول مفتاح اللبيب ، حواله به اين كتاب داده و ظاهراً غير از شرح مناهج الصواب و نهج الصواب است .\r\n\r\n","description":"","footnote":"\r\n( 1 ) فهرست كتابخانه مجلس 2 : 152 .\r\n( 2 ) فهرست كتابخانه مجلس ، بخش دوم 9 : 588 .\r\n( 3 ) الذريعة 6 : 222 ، و نقباء البشر : 202 .\r\n( 4 ) امل الآمل 2 : 336 ، و تذكره شوشتر : 58 ، و تحفة العالم : 97 .\r\n( 5 ) الذريعة 23 : 11 .\r\n( 6 ) هدية العارفين 2 : 497 ، و ذيل كشف الظنون ( إيضاح المكنون ) 2 : 537 .\r\n","page_name":" 124 ","page_number":124},
  {"content":"\r\n44 - منهاج المبتدى : اين كتاب هم در جائى مذكور نيست فقط در مفتاح اللبيب در مبحث ضمير كه پنج قسم است : متصل مرفوع و متصل منصوب و متصل مجرور و منفصل مرفوع و منفصل منصوب گفته است ( قسم ششم كه منفصل مجرور است وجود ندارد و هر كه خواهان تفصيل باشد رجوع كند به رساله ما منهاج المبتدى كه مفصل و مجدول و خالى از غلط و اشتباه است ) .\r\n45 - نزهة الاخوان وتحفة الخلاّن : شرحى است بر روضه كافى در يك جلد . نخست حواشى بر آن كتاب نوشته آنگاه فوائدى بر آنها افزوده و به صورت كتابى در آورده و به اين نام ناميده است . شرحهائى را كه بر كتاب هاى ديگر نوشته هم به همين ترتيب بوده و علت اين كار را چنين بيان نموده كه ، بعضى به حاشيه همراه متن مايلند تا حمل و نقل آن آسان باشد و بعضى به شرح جداگانه راغبند ، زيرا كه حواشى در معرض بى توجهى و تلف هستند .\r\nآغاز « الحمد للّه الذي جعل أخبار أهل البيت ( عليهم السلام ) مائدة . . . فيقول المذنب الجاني نعمة اللّه الموسوي الحسيني . . . طلب منّا جماعة من العلماء المحصلين مباحثة روضة الكافي . . . فكتبنا على حواشي الكتاب ما كشف عنه الارتياب . . . جمعناها كتاباً مدوّناً وسمّيناه بنزهة الاخوان وتحفة الخلاّن . . . الروضة قد شاع استعمالها لمكان المناسبة في المكان الحسن المشتمل على الأزهار والأنهار والمياه والأشجار وهذه الروضة قد اشتملت من الأخبار العجيبة والآثار الغريبة على ما لم يشتمل عليه كتاب غيرها وهذا من حسن ضبط الكافي وبديع ترتيبه » .\r\nپايان نسخه به خط مؤلف « انتهى الكتاب على يد مؤلفه المذنب الجاني نعمة اللّه الحسيني الجزائري عفا اللّه سبحانه عن زلاّته ، يوم التروية سنة التاسعة والتسعين بعد الألف وكان ختامه في بلدة الحويزة حرسها اللّه تعالى من آفات الزمان\r\n","description":"","footnote":"","page_name":" 125 ","page_number":125},
  {"content":"\r\nوبوائق الحدثان والحمد للّه وصلّى اللّه على محمد وآله الطاهرين » .\r\nو در نسخه‌اى ديگر چنين است « وقع الفراغ من هذا الشرح الموسوم بنزهة الاخوان شرح روضة الكافي يوم الثلاثاء 11 محرم 1112 الهجرية في محروسة شوشتر في دارنا القريبة من جامعها وكتب نعمة اللّه الموسوي الحسيني الجزائري وكان تدوينه بعد الفراغ من كتابته على هامش الكتاب وهذه عادتنا في شروح الحديث . . . » .\r\nعلامه تهرانى فرموده از تحفة العالم معلوم مىشود كه دو شرح بزرگ و كوچك بر روضه دارد ! ( 1 )\r\nنگارنده گويد : از آنجا معلوم مىشود يك شرح بر روضه و دو شرح بر صحيفه دارد ، زيرا عبارت چنين است « شرح روضه كافى . شرح صحيفه كبير و صغير » ( 2 ) . نسخه اصل و يك نسخه مورخ 1350 به خط مرحوم سيد محمد على امام و نسخه‌اى به خط عمو زاده نگارنده مرحوم سيد محمد كاظم جزائرى در كتابخانه شيخ محمد رضا فرج اللّه در نجف اشرف و نسخه‌هاى ديگرى موجود است .\r\nالنكت الطريفة : نام شرح ملحقات صحيفه سابق الذكر است و در اول مقامات النجاة نام آن را برده .\r\nنوادر الأخبار : به عنوان غرائب الأخبار نگارش يافت .\r\n\r\n","description":"","footnote":"\r\n( 1 ) الذريعة 13 : 101 .\r\n( 2 ) تحفة العالم : 97 .\r\n","page_name":" 126 ","page_number":126},
  {"content":"\r\n46 - نور الأنوار : في شرح كلام خير الأخيار ، شرح صغير صحيفه سجاديه ( 1 ) است و توصيف آن به صغير در مقابل شرح كبير است ، كه قبلا مذكور شد و در آنجا گفتيم كه بعضى آنها را به قديم و جديد ، توصيف نموده‌اند .\r\nخود مؤلف در جلد پنجم مقصود الأنام در باب قسمة الغنائم اين شرح را متوسط خوانده .\r\nصاحب شجره طيبه گويد « نور الأنوار يا شرح صحيفه سجاديه كبير » اين اشتباه و صغير ، صحيح است .\r\nيكى از معاصران شرح كبير را ننوشته و اين شرح را دو بار به عنوان نور الأنوار في شرح كلام الأخيار و نور الأنوار في شرح الصحيفه نوشته ( 2 ) و اين تكرار و غلط است .\r\nآغاز « الحمد للّه الذي اطلع أبناء التراب على أسرار ملكوته الخفية ونوّر\r\n\r\n","description":"","footnote":"\r\n( 1 ) صحيفه كامله سجاديه مشتمل بر ادعيه شريفه امام چهارم ، حضرت سجاد ( على بن الحسين بن على\r\nبن ابيطالب ( عليهم السلام ) ) است . اين كتاب كه به زبور آل محمد ( صلى الله عليه وآله و سلم ) معروف است ، به ظاهر دعا و در\r\nحقيقت گنجينه ايست از معارف و اخلاق و پس از قرآن مجيد و نهج البلاغة سومين كتاب اسلام است .\r\nصحيفه دوم و سوم و چهارم و پنجم به ترتيب از شيخ حر عاملى و ميرزا عبد اللّه افندى و محدث\r\nنورى و علامه امين كه به چاپ رسيده‌اند ، عالم جامع شيخ محمد صالح مازندرانى حائرى سمنانى\r\nمتوفى 23 - ذ ق - 1391 صحيفه ششم را نوشته . يك صحيفه هم كه در حدود قرن هفتم نوشته شده و\r\nمشتمل بر ادعيه ايست كه در صحائف مذكور نيست ، در قم موجود است .\r\nدعاهاى امامان ديگر در كتابهائى به نام الصحيفة العلوية و الصحيفة الحسينية و الصحيفة الصادقية\r\nو الصحيفة المهدوية جمع آورى شده .\r\n( 2 ) الأعلام 9 : 12 .\r\n","page_name":" 127 ","page_number":127},
  {"content":"\r\nقلوبهم بأدعية الصحيفة السجادية . . . فيقول . . . نعمة اللّه بن عبد اللّه الحسيني الجزائري . . . كتبنا عليها . . . شرحاً مبسوطاً . . . فأحببنا أن نعلّق عليها شرحاً آخر يناسب الحال . . . ووسمناه بنور الأنوار في شرح كلام خير الأخيار » .\r\nفراغ از تأليف در خرم آباد 1078 بوده .\r\nو در 1317 از روى نسخه‌اى كه پاره‌اى از كلمات آن در صحافى از بين رفته ، چاپ شده ; ولى جاى آن كلمات را سفيد نگذاشته‌اند .\r\nيك نسخه خطى با حواشى از مؤلف نزد نگارنده ، و نسخه‌اى به خط محمد طاهر لواف شوشترى ( 1 ) كه به تصحيح مؤلف رسيده در قم ، و نسخه ديگرى كه مؤلف به شاه وردى خان ( 2 ) اهداء كرده و بر آن نوشته « شرح الصحيفة الكاملة ، على علي بن الحسين ( عليه السلام ) أفضل التحيات ألّفه العبد المذنب الجاني نعمة اللّه الحسيني عفا اللّه عنه هدية من مؤلفها ( 3 ) إلى خان الخوانين ومحبّ العلماء والفقراء والمساكين شاه وردي خان أدام اللّه أيام ملكه وأجرى في بحار التأييد فلكه بمحمد وآله الطاهرين » .\r\nدر فهرست كتابخانه رضوى به همراه تصوير خط مؤلف مشتمل بر اهداء\r\n\r\n","description":"","footnote":"\r\n( 1 ) از شاگردان جدّ اعلى است و ترجمه اش در صفحه 269 بيايد .\r\n( 2 ) در تذكره نصرآبادى : 24 گفته « منوچهر خان از اعاظم لر كوچك است و . . . به ايالت ايل مذكور\r\nسرافراز شده . . . در سنه 179 فوت شد ، جاى او به خلف ارشد او شاه وردى خان . . . كه جوانى است در\r\nكمال قابليت و كاردانى ، مرجوع شد » .\r\nو در الذريعة 22 : 276 فرموده « شيخ فرج اللّه حويزى ( مناسك شاهروديه ) را به نام او نوشته و\r\nدر آغاز آن گفته ، اهداء كتاب را به آن جناب ، مانند اهداء الفيه شهيد است به شيخ مفيد » .\r\n( 3 ) عبارت چنين است و آن اشتباهى است كه در اثر عجله و شتاب رخ داده و صحيح ، من مؤلفه است .\r\n","page_name":" 128 ","page_number":128},
  {"content":"\r\nمذكور موجود است ( 1 ) .\r\nدرباره جن فرموده « خودم از طائفه جن ، زنى را ديدم كه نامش حسناء بود ، و مردى عبد العلى نام ، از خاندان عبد الرحمن ، و حكايات غريب و داستانهاى عجيب ، بين من و ايشان اتفاق افتاد و آن زن لباس مردان پوشيده بود و آن مرد لباس زنان » ( 2 ) .\r\nصاحب روضات ( 3 ) از جاى ديگر اين كتاب ، مطلبى راجع به جن ، نظير آنچه گذشت آورده ولى بعضى با نظر ترديد بلكه انكار به آن نگريسته‌اند ، با اينكه وجود جن يكى از مسلمات مسلمانان است كه قرآن مجيد در آيات متعدد و سوره‌اى جداگانه به آن ناطق است ، و امروزه با پيشرفت علوم غريبه ; چون اسپيريتيسم و ارتباط با ارواح و نظائر آن ، وجود جن مورد قبول همه دانشمندان با انصاف جهان ، و اختلاف در حقيقت ، نه اصل خلقت آن است . و علاّمه شعرانى متوفى 973 كتابى دارد است به نام كشف الحجاب و الران عن وجه اسئلة الجان ( 4 ) . در ديباچه آن گفته : پرسشهائى از مؤمنان جن به وسيله يكى از آنها كه به صورت سگى زرد بود ، در 16 رجب 955 به دستم رسيد ، نوشته بودند اين مسائل را از مشايخ خودمان ( جن ) پرسيديم ، گفتند پاسخ و تحقيق آنها نزد علماء انس است ، و طبع ما به نظم مايل تر است . سئوال 77 كه آخرين سؤال است : سألونى كيف صح منا ومنكم\r\n\r\n","description":"","footnote":"\r\n( 1 ) فهرست كتابخانه رضوى 5 : 44 ، و همچنين در مؤلفين كتب چاپى 6 : 628 .\r\n( 2 ) نور الأنوار : 137 .\r\n( 3 ) روضات الجنات : 729 .\r\n( 4 ) مذكور در كشف الظنون 2 : 1488 .\r\n","page_name":" 129 ","page_number":129},
  {"content":"\r\nتعقل الوحدة ونحن لا نتعقل أنفسنا إلاّ اثنين روح و جسم و من يشهد اثنين كيف توحيده ؟ پس از جواب گفته : انتهت الأجوبة عن سؤالكم أ يها الاخوان من الجان فتأمّلوا فيها وامعنوا النظر وإن توقّفتم في شيء فراجعوني أو راجعوا غيري من العارفين . فراغ از تأليف 7 - شعبان - 955 .\r\nنور البراهين : فى اخبار السادة الطاهرين ( عليهم السلام ) رجوع شود به انيس الوحيد .\r\n47 - النور المبين : فى قصص الانبياء والمرسلين .\r\nدر حالات و داستانهاى پيامبران قبل از پيغمبر اسلام عليه وآله و عليهم السلام .\r\nبعد از رياض الابرار كه در حالات چهارده معصوم ( عليهم السلام ) است ، به عنوان تكميل آن كتاب اين كتاب را نوشته و تأليفى آموزنده و پند دهنده است ، در حاشيه امل الامل نام آن را برده ، اما در مصادر ديگر به عنوان قصص الانبياء مذكور است ( 1 ) .\r\nآغاز « الحمد للّه الذي أرسل أنبياءه حجّة على العالمين » .\r\nدر آخر كتاب نام خود را نعمت اللّه الموسوى الحسينى ، و تاريخ تأليف را شعبان 1110 ياد كرده است .\r\nچون اين كتاب در يكى از بهترين موضوعات است و طالبان فراوانى داشته نسخه‌هاى خطى متعدد دارد . چهار بار در نجف اشرف از 1355 تا 1384 و يك بار بى تاريخ ، در بيروت چاپ شده است .\r\nفرزند دانشمند مؤلف ، سيد نور الدين اين كتاب را به فارسى ترجمه و آن را\r\n\r\n","description":"","footnote":"\r\n( 1 ) اجازه كبيره : 76 ، و تذكره شوشتر : 58 ، و تحفة العالم : 96 ، و هدية العارفين 2 : 497 ، و فوائد\r\nالرضوية : 624 ، و ريحانة الأدب 2 : 254 .\r\n","page_name":" 130 ","page_number":130},
  {"content":"\r\nتحفة الأولياء ناميده است .\r\n48 - نهج الصواب : فى علم الاعراب .\r\nاز كتب نحوى است كه قبل از پانزده سالگى آن را تأليف نموده و در مفتاح اللبيب مكرر نام آن را برده است ، از آن جمله : در مبحث اسم و خواص آن ، كه يكى خبر دادن از او است گفته « در اينجا سخن و اشكالى است كه در كتاب موسوم به نهج الصواب فى علم الاعراب بيان شده ، هر كس بخواهد بر حقيقت حال واقف شود به آن كتاب مراجعه نمايد » .\r\nدر بحث خواص فعل هم گفته « فعل را خواص زيادى است كه نزديك به هفتاد تا را در كتاب نهج الصواب شمرده‌ايم ، هر كه بخواهد مطلع شود به آن كتاب مراجعه نمايد » .\r\nنگارنده گويد : از اين دو مطلب كه به آن كتاب ارجاع شده معلوم مىشود ، كتابى مفيد و مبسوط بوده ، اما متأسفانه اثرى از آن بدست نيامده و مورخان نام آن را ننوشته‌اند .\r\n49 - نهج اليقين : آن هم در كتب تراجم قديم مذكور نيست و مؤلف در مفتاح اللبيب در بحث مفعول مطلق ، به آن اشاره كرده و فرموده « يكى از مشايخ من در اين مقام چندين دليل و پاسخ و مناظره دارد كه به طور تفصيل در نهج اليقين بيان نموده‌ايم » . و همچنين درباره اينكه مصدر اصل است يا فعل ، در اين كتاب شرحى آورده .\r\n50 - هدية المؤمنين وتحفة الراغبين : رساله عمليه ايست در طهارت و صلوة و قسمتى از آن استدلالى نوشته شده و حواشى زيادى بر آن دارد .\r\n","description":"","footnote":"","page_name":" 131 ","page_number":131},
  {"content":"\r\nمؤلف نام اين كتاب را به جهت تخفيف الهدية في فقه الإمامية ( 1 ) و كتاب الهدية في علم الفقه ( 2 ) گفته .\r\nدر اجازه كبيره ، به نام رسالة الهدية في فقه الطهارة والصلاة مذكور است .\r\nمحدث بحرينى نام آن را از جزء دوم اقتباس كرده و رسالة التحفة گفته و موضوع آن را كه طهارت و صلوة است ، صلوة تنها نوشته ( 3 ) ، و اين نا درست است .\r\nصاحب روضات يك جا به نام كتاب و يك جا به عنوان فقه الصلاة كه از موضوع مذكور در اجازه كبيره اخذ شده ، آن را ياد كرده ( 4 ) و توهم تعدد آن دو را داشته است .\r\nاستاد بزرگ تهرانى هم به پيروى از او به دو عنوان آن را ياد كرده است ( 5 ) .\r\nبغدادى هم دو بار نام آن را برده به عنوان الهدية في فقه الشيعة العلية وهدية المؤمنين كه نام كتاب است ( 6 ) .\r\nكلمه ( العلية ) را كه وصف « الشيعة » قرار داده حقى است ، كه بدون قصد بر قلم او جارى شده و گر نه در نامگذارى مؤلف منظور نشده است .\r\nكنتورى و علاّمه امين به جاى هدية با تشديد ياء ، هداية المؤمنين با الف قبل\r\n\r\n","description":"","footnote":"\r\n( 1 ) حاشية امل الآمل ( نسخه خطى ) .\r\n( 2 ) الأنوار النعمانية : 471 ، و زهر الربيع 2 : 209 .\r\n( 3 ) لؤلؤة البحرين : 111 ، و در تذكرة المحدثين ، محدث طبسى نيز چنين است .\r\n( 4 ) روضات الجنات : 728 .\r\n( 5 ) الذريعة 16 : 194 ، و 25 : 214 .\r\n( 6 ) هدية العارفين 2 : 497 .\r\n","page_name":" 132 ","page_number":132},
  {"content":"\r\nاز ياء نوشته‌اند ( 1 ) و آن اشتباه است .\r\nآغاز « الحمد للّه الذي فقّهنا في اُمور الدين » .\r\nدر نسخه‌هائى كه به نظر نگارنده رسيده تاريخ مذكور نيست ، اما از ترجمه اين كتاب كه به قلم نوه دانشمند او سيد عبد اللّه بن سيد نور الدين بن سيد نعمت اللّه است ، معلوم مىشود كه : تاريخ تأليف چهار شنبه 3 - ع 1 - 1083 بوده است .\r\nيك نسخه به خط نگارنده كه در 1371 از روى نسخه مرحوم سيد آقا نوشته‌ام و نسخه‌اى ضمن مجموعه‌اى از مؤلفات شيخ عبد اللّه بن صالح بحرينى معروف به سماهيجى ، نزد فاضل محترم حاج سيد محمد تقى حكيم ، و نسخه‌اى ديگر در كتابخانه مجلس ( 2 ) ، و جاهاى ديگر موجود است .\r\nالهدية في فقه الشيعة العلية : رجوع شود به هدية المؤمنين قريب الذكر .\r\nاين بود نام و مشخصات مؤلفات جدّ اعلى ، كه نام برخى از آنها بر ترجمه نويسان پوشيده بوده و آنها را ننوشته‌اند .\r\nصاحب شجره طيبه كه از نوادگان سيد نعمت اللّه و مردى متتبع بوده ، تنها 26 كتاب را شناخته و نام برده . بعضى از بزرگان 35 شماره را ياد كرده ، اما از اين عدد كمتر نوشته‌اند ، زيرا كه بعضى از آن شماره‌ها تكرارى بوده و يك كتاب را به دو عنوان نوشته و هر كدام را شماره‌اى داده‌اند .\r\n\r\n","description":"","footnote":"\r\n( 1 ) كشف الحجب والأستار : 606 ، و أعيان الشيعة 50 : 23 ، و در چاپ يازده جلدى در 10 : 227 گفته\r\nدر بغداد چاپ شده و آن هم اشتباه است و تاكنون به چاپ نرسيده است .\r\n( 2 ) فهرست كتابخانه مجلس 16 : 358 .\r\n","page_name":" 133 ","page_number":133},
  {"content":"\r\nدفع توهّم\r\nصاحب رياض العلماء در ترجمه سيد عليخان گفته ، گمان مى كنم بيشتر فوائد كتب سيد نعمت اللّه شوشترى معاصر ، از تصنيفات اين سيد بزرگوار اخذ شده است ( 1 ) .\r\nنگارنده گويد ( إنَّ الظَنَّ لا يُغْني مِنَ الحَقِّ شَيْئاً ) ( 2 ) .\r\nتوضيح آنكه : سيد عليخان مايل به تصوف و متخصص در ادب و شعر بوده ، گر چه از علوم ديگر بى بهره نبوده است و محتملا مؤلفات او ستايش صوفيه را دارد و بر عكس جدّ اعلى ، كه بيشتر در احاديث و اخبار و متضمن هجو صوفيه است ، و فوائد و تحقيقات را بعد از كلمه ( أقول ) و نظير آن بيان نموده كه دليل آشكار بر اطلاع شخصى او مى باشد و هر مطلبى را به صاحبش نسبت داده و از اين رو است كه نام معاصران او در مؤلفاتش مكرر برده شده است .\r\nبهرحال اين سيد عليخان غير از سيد عليخان مدنى صاحب سلافة العصر و شرح صحيفه است ، بلكه او فرزند سيد خلف ، و نوه سيد فلاح مشعشعى و از بزرگان علماء است ، كه از 1060 تا هنگام مرگ حاكم حويزه بوده ، و به سيد نعمت اللّه مودتى شديد و علاقه‌اى زياد داشته و همه ساله سيد را به وسيله نامه دعوت به رفتن به حويزه و ترغيب به ماندن در آن شهر مى نموده ، سيد هم گويا همه\r\n\r\n","description":"","footnote":"\r\n( 1 ) رياض العلماء 4 : 80 ، و خاتمة مستدرك الوسائل : 406 ، و ريحانة الأدب 1 : 361 ، و غيره .\r\n( 2 ) سوره النجم ، قسمتى از آيه 28 .\r\n","page_name":" 134 ","page_number":134},
  {"content":"\r\nساله دعوت او را اجابت مى كرده و چند روزى به ديدن او مى رفته و در يكى از سالها كه نرفته بود ، سيد عليخان اين اشعار را براى او فرستاد .\r\n\r\nيا أخا بشرنا قد تأخّرت عنّا * قد أسأنا ببعد عهدك ظنّاً\r\n\r\nتا اينكه گفته :\r\n\r\nكن جوابي لكي تردّ شبابي * لا تقل للرسول كان وكنّا\r\n\r\nدر مجلس او هميشه از علوم تفسير و حديث و ادبيات و اشعار ، مذاكره و گفتگو مى شده و در اين علوم ماهر بوده و اشعار بسيارى از بر داشته و در امور سلطنت كمتر دخالت مى نموده و آنها را به فرزندان خود واگذار كرده بود ( 1 ) .\r\nتأليفات او عبارتند از : خير المقال و ديوان شعر و منتخب التفاسير و نكت البيان و غيره .\r\nجدّ اعلى در مسكن الشجون فرموده « منتخب التفاسير آخرين تأليف او است ، هنگامى كه خواست شروع در تأليف آن كند ، در روستاى منافيه همراه او بودم ، پس ; از من خواست تا براى او استخاره كنم ، وقتى قرآن مجيد را گشودم اين آيه شريفه آمد ( وَإنَّ لَهُ عِنْدَنا لَزُلْفى وَحُسْنَ مَآب ) ( 2 ) چون اين آيه را براى او خواندم ، شروع به تأليف نمود ، اما سر خود را تكان داد و گفت ، اين آخرين تأليف من است و از آيه شريفه نزديك شدن مرگ خود را استفاده كرد و همين طور هم شد ، و آن سال خضاب را ترك كرد و گفت خدا را ملاقات مى كنم ، با ريش سفيد اگر روى سفيد نباشد » .\r\n\r\n","description":"","footnote":"\r\n( 1 ) الأنوار النعمانية : 308 .\r\n( 2 ) سوره ص : 40 .\r\n","page_name":" 135 ","page_number":135},
  {"content":"\r\nوفات سيد عليخان در 1088 واقع شد ، و اين دو شعر ماده تاريخ فوت او است :\r\n\r\nاز فوت على والى و الا آفاق * دور عربان گرفته پر شور و نفاق\r\nچون رفت على ماده تاريخ بگو * إنّ الأعراب أشدّ كفراً ونفاق ( 1 )\r\n\r\n1088 = 110 - 1198\r\nاز مصرع اخير كه مقتبس از قرآن مجيد ( 2 ) است بايد 110 كه مطابق على است كم شود تا 1088 به دست آيد و رفت على ، اشاره به اين مطلب است .\r\nدر انوار النعمانية هم تاريخ درگذشت او چنين است « انتقل إلى جوار اللّه سنة الثامنة والثمانين بعد الألف » ( 3 ) .\r\nاما در چاپ اشتباهى رخ داده ، به جاى الثمانين الخمسين و بالاى الثامنة الثانية نسخه بدل نوشته شده ، كه 1058 يا 1052 باشد . روى اين اشتباه محدث نورى ، وفات سيد عليخان را از قول جدّ اعلى در 1058 نقل كرده ، سپس گفته اين تاريخ اشتباه است ; زيرا كه سيد عليخان در 1084 از تأليف نكت البيان فارغ شده ، و منتخب التفاسير را در 1087 نوشته و در تاريخ مزبور 1052 صاحب انوار دو ساله بوده است ( 4 ) .\r\nمحدث قمى هم 1052 يا 1058 به طور ترديد نوشته و به جدّ اعلى نسبت\r\n\r\n","description":"","footnote":"\r\n( 1 ) الروضة النضرة : 396 .\r\n( 2 ) سوره توبه : 97 .\r\n( 3 ) الأنوار النعمانية : 308 .\r\n( 4 ) خاتمة مستدرك الوسائل : 407 .\r\n","page_name":" 136 ","page_number":136},
  {"content":"\r\nداده است ( 1 ) .\r\nآقاى شبر نجفى معاصر هم ، پس از آنكه تاريخ 1052 را به سيد نسبت داده ، ايراد محدث نورى را بى آنكه به او نسبت دهد ذكر كرده ( 2 ) .\r\nنگارنده گويد : نسبت دو تاريخ مذكور ( 1058 و 1052 ) به سيد نعمت اللّه غلط است ; زيرا كه تولد او در 1050 بوده و به طورى كه از او نقل كرديم همه ساله با سيد عليخان مكاتبه داشته و چگونه ممكن است طفل دو ساله يا هشت ساله طرف مراسله واقع شود ؟ پس همين دليل آن است كه آن دو تاريخ را ننوشته و غلط چاپى است .\r\nشرح حال سيد عليخان در كتب تراجم موجود است ( 3 ) . پدرش سيد خلف نيز از بزرگان بوده و در كتب تراجم مذكور است . در نجوم السماء ( 4 ) او را سيد خليفه ناميده ، كه اشتباه است .\r\n\r\n","description":"","footnote":"\r\n( 1 ) فوائد الرضوية : 291 .\r\n( 2 ) تاريخ المشعشعيين ، پاورقى 135 .\r\n( 3 ) مانند مجلدات الذريعة ، و الروضة النضرة : 395 ، و أعيان الشيعة 41 : 238 ، و تاريخ المشعشعيين :\r\n133 ، و مشعشعيان در تاريخ : 56 ، و سفينة البحار 2 : 246 ، و الغدير 11 : 312 و غيره .\r\n( 4 ) نجوم السماء : 40 .\r\n","page_name":" 137 ","page_number":137},
  {"content":"\r\n\r\n","description":"","footnote":"","page_name":" 138 ","page_number":138},
  {"content":"\r\nاستادان و مشايخ سيد نعمت اللّه\r\nاستادانى كه سيد نزد آنان درس خوانده بسيارند ، به طورى كه در شرح حال او نوشته‌اند : « در كثرت استفاده از اساتيد فنون و كسب فضائل از هر گوشه و كنار كسى مانند آن بزرگوار معهود اذهان نيست » ( 1 ) .\r\nخود آن بزرگوار در جلد دوم غاية المرام فرموده ، تنها در شيراز بيست نفر ، و در اصفهان دوازده نفر ، استاد داشته است . همه آنان جزء بزرگان دانشمندان و مشاهير علماء اسلام بوده و محمدين ثلاثه اواخر ( 2 ) ( شيخ حر عاملى و فيض كاشانى و علامه مجلسى ) از آن جمله بوده‌اند .\r\nمقصود از مشايخ كسانى هستند ، كه اجازه روايت و نقل حديث كه در گذشته ميان دانشمندان معمول بوده ، به وى داده‌اند و نسبت بين استاد و شيخ عموم و\r\n\r\n","description":"","footnote":"\r\n( 1 ) روضات الجنات : 728 .\r\n( 2 ) در مقابل محمدين ثلاثه اوائل ، ( محمد بن حسن طوسى صاحب تهذيب و استبصار متوفى 460 و\r\nمحمد بن على صدوق متوفى 381 صاحب كتاب من لا يحضره الفقيه و محمد بن يعقوب كلينى\r\nمتوفى 329 صاحب كتاب كافى رضوان اللّه تعالى عليهم اجمعين ) .\r\n","page_name":" 139 ","page_number":139},
  {"content":"\r\nخصوص من وجه است ; يعنى بعضى هر دو سمت را داشته و بعضى استاد بوده نه شيخ و بعضى بالعكس ، به تفصيلى كه بيايد .\r\nنا گفته نماند كه نام عده‌اى از آن بزرگواران بر ما مجهول مانده و در اينجا فقط آن عده را ترجمه مى كنيم كه نامشان در اثناء مؤلفات جدّ اعلى ذكر شده است .\r\n1 - ميرزا ابراهيم فرزند ملا صدراى شيرازى\r\n( 000 - حدود 1070 )\r\nمانند پدر دانشمند خود از فلاسفه بوده ، و سيد ، منطق و فلسفه و كلام را در شيراز از او فرا گرفته و از وى اجازه داشته ( 1 ) و او را به « محقق مدقق » توصيف نموده ، و چنين فرموده است « هنگامى كه وارد شيراز شدم نرسيدم مگر به فرزند ملا صدرا ، و او جامع معقول و منقول بود پس فرا گرفتم از او مقدار وافى از حكمت و كلام را و خواندم نزد او حاشيه اش را بر حاشيه شمس الدين خفرى بر شرح تجريد .\r\nو اعتقاد او در اصول ، بهتر از اعتقاد پدرش بود و خود را مى ستود و مى گفت اعتقاد من در اصول دين مثل اعتقاد عوام است و تشبيه درستى كرده و نام او ميرزا ابراهيم بود » ( 2 ) .\r\nصاحب اجازه كبيره او را چنين توصيف نموده « الفاضل الفيلسوف الجليل الثقة الصدوق ابراهيم بن صدر الدين بن ابراهيم الشيرازي » در بيشتر كتب تراجم مذكور ، و محدث بحرينى درگذشت او را حدود 1070 نوشته است ( 3 ) .\r\n\r\n","description":"","footnote":"\r\n( 1 ) الأنوار النعمانية : 467 ، و تذكره شوشتر : 57 .\r\n( 2 ) زهر الربيع : 172 ، چاپ نجف اشرف .\r\n( 3 ) لؤلؤة البحرين : 132 ، و همچنين در حاشيه اجازه كبيره ، الدرّة النثيرة : 11 .\r\n","page_name":" 140 ","page_number":140},
  {"content":"\r\nتأليفات وى عبارت است از :\r\n1 - تفسير آية الكرسي .\r\n2 - حاشية إثبات الواجب ، محقق دوانى .\r\n3 - حاشيه الهيات شفا .\r\n4 - حاشيه بر حاشيه خفرى بر شرح تجريد .\r\n5 - حاشيه بر شرح لمعه تا كتاب زكات ، يك نسخه آن را ديده‌ام .\r\n6 - عروة الوثقى در تفسير ( 1 ) كه بعضى اشتباهاً به عنوان حاشيه عروة الوثقى نوشته‌اند ( 2 ) .\r\nشاه ابو الولى شيرازى\r\nدر حرف شين بيايد .\r\n2 - امير اسماعيل فرزند امير محمد باقر خاتون آبادى\r\n( 1031 - 1116 )\r\nدر اجازه كبيره در شرح حال نوه او امير اسماعيل دوم گفته « پدرم از شاگردان پدرش و جدّم سيد نعمت اللّه از شاگردان جدّش بوده‌اند » .\r\nنگارنده گويد : پدر او امير محمد باقر فرزند امير اسماعيل فرزند امير عماد الدين محمد حسينى خاتون آبادى اصفهانى از اولاد حسن افطس بوده و ما بقى نسب او را در شرح حال مير محمد صالح خاتون آبادى استاد سيد نور الدين فرزند سيد نعمت اللّه مى آوريم .\r\n\r\n","description":"","footnote":"\r\n( 1 ) فوائد الرضوية 1 : 9 ، و الذريعة 15 : 249 به نقل از رياض العلماء .\r\n( 2 ) ريحانة الأدب 2 : 460 .\r\n","page_name":" 141 ","page_number":141},
  {"content":"\r\nصاحب ترجمه تولدش در 1031 و وفاتش در 1116 و مدفنش در تخت فولاد ، مدرس جامع سلطانى اصفهان بوده و تفسيرى در چهارده جلد دارد ( 1 ) .\r\nو مجموعه‌اى از مؤلفات او در كتابخانه مجلس موجود است ، از آن جمله صلاة جمعه و نوروزيه ( 2 ) .\r\nگويا جدّ اعلى در ايام توقف در اصفهان در محل مزبور به درس او حاضر شده است .\r\nدر الكواكب المنتثرة فرمايد « شيخ عبد النبى قزوينى شرح اصول كافى را به وى نسبت داده و حاشيه بر شرح الهيات شفا دارد و از سيد ميرزا جزائرى كه از مشايخ علامه مجلسى است ، اجازه روايت داشته » ( 3 ) .\r\n3 - ملا محمد باقر فرزند محمد تقى اصفهانى ( علامه مجلسى )\r\n( 1037 - 1110 )\r\nآن جناب يكى از محمدين ثلاثه اواخر است ; زيرا كه همچون ميرداماد نامش محمد و لقبش باقر بوده ( 4 ) اگر چه در مؤلفات فارسى محمد باقر نوشته ولى\r\n\r\n","description":"","footnote":"\r\n( 1 ) دانشمندان و بزرگان اصفهان : 91 ، و الذريعة 4 : 261 .\r\n( 2 ) فهرست كتابخانه مجلس 10 / 3 / 1322 - 1325 ، و 10 / 1 / 496 ، و 10 / 1 / 500 .\r\n( 3 ) الكواكب المنتثرة : 61 .\r\n( 4 ) رجوع شود به وجيزه مجلسى ملحق به رجال علاّمه : 142 ، و اجازه او به سيد نعمت اللّه ، و مقدمه\r\nجلد دوم بحار الانوار و ملاذ الاخيار 1 : 3 . و نا گفته نماند ، ميرداماد از اعاظم فلاسفه و مجتهدين\r\nاماميه صاحب آثار علميه و كلمات مغلق و پيچيده و متخلص به ( اشراق ) بوده ترجمه اش در تذكره\r\nنصرآبادى : 149 ، و جاهاى ديگر موجود و در 1041 درگذشته .\r\nبه طورى كه در آن تذكره : 482 ، و سلافة العصر : 478 و امل الآمل 2 : 249 ، كه قريب عصر او\r\nبوده‌اند و همچنين در حاشيه اجازه كبيره ، الدرّة النثيرة : 8 ، و الذريعة 9 : 76 ، و أعيان الشيعة 44 :\r\n113 مذكور است ، مطابق با ( عروس علم و دين را مرد داماد ) . و در برخى از مصادر كه به روضات\r\nالجنات : 116 ، منتهى مى گردد 1040 مطابق ( عروس علم دين را مرده داماد ) كه تصحيف آن مصرع\r\nاست ، نوشته‌اند . و در ريحانة الأدب 4 : 121 مطابق ( الراضى ) مذكور در نخبة المقال احتمال 1042\r\nرا هم داده ، كه بى وجه است چه آنكه گوينده آن هم مانند صاحب روضات متأخر بوده و احتمال غلط\r\nچاپى الراضى و صحت ( الرضى ) موجود است و اشتباه عجيب تر در سفينه خوشگو ، است كه تخلص\r\nاو را ( اشرف ) و وفات را 990 مطابق ( عروس ملك دين را مرده داماد ) نوشته كه تصحيف و غلطى\r\nآشكار است .\r\n","page_name":" 142 ","page_number":142},
  {"content":"\r\n( محمد باقر العلوم ) نقش مهر او است . و واضح است كه محمد با ضمّ ميم است ، ولى در اعلام زركلى چاپ ششم در 6 : 37 ستون سوّم محمد بن اسماعيل را با فتح ميم ضبط كرده ! !\r\nو در همه نامها كه به تركيب مزجى مركب از محمد و جزء ديگرند ، مى توان گفت ; محمد نام و جزء دوم جهت امتياز و به جاى لقبى است ; كه به اين منظور با آن نام مى آيد ، چون رضى الدين و جمال الدين و امثال آنها ; زيرا استحباب تسميه به اين نام شريف وارد است . و از اينجاست كه بعضى از پسران و پدران بلكه و نياكان تا هفت پشت موسوم به اين نام بوده‌اند . رجوع شود به معجم المؤلفين ، كه در اين كتاب عنوان اين گونه اسامى مركبه را محمد قرار داده از آن جمله جدّ معظم نگارنده حاج سيد محمد جعفر جزائرى را محمد الجزائرى نوشته ( 1 ) . و كتاب\r\n\r\n","description":"","footnote":"\r\n( 1 ) معجم المؤلفين 9 : 152 .\r\n","page_name":" 143 ","page_number":143},
  {"content":"\r\nالاسلام بين السنة والشيعة و مقدمة الصواعق المحرقة چاپ دار الطباعة المحمدية مصر ( 1 ) نام آيت اللّه شيخ محمد حسين كاشف الغطاء ( 2 ) را محمد كاشف الغطاء نوشته‌اند ، و خود آن مرحوم هم در مقدمه العبقات العنبرية بنا به نقل فهرست كتابخانه مجلس ( 3 ) تصريح كرده كه نام او محمد و معروف به حسين است . و نام مؤلف خلاصة الاثر كه محمد امين محبى است در چهار جلد آن كتاب محمد است .\r\nنكته قابل ذكر آنكه ، در اين گونه نام هاى مركب اگر جزء دوم جامد مانند ابراهيم يا دور از وصفيت و غالب در علميت چون على و حسين باشد ، جزء دوم مانند جزء اول قابل ( ال ) تعريف نبوده و اينكه علامه مشار اليه ( محمد الحسين ) امضاء كرده ، وجه آن غير واضح است .\r\nدر هر حال علامه مجلسى با نوشتن كتاب شريف بحار الانوار حقى عظيم بر دانشمندان مذهب حق دارد ، و آن جناب يكى از مفاخر مسلمانان ، و از نوادر زمان بوده . ترجمه اش در كتب تراجم موجود و كتاب الفيض القدسى ( 4 ) مختص شرح حال\r\n\r\n","description":"","footnote":"\r\n( 1 ) الصواعق المحرقة : 12 .\r\n( 2 ) متولد 1296 و متوفى 1373 ، سر آمد دانشمندان اسلامى عصر خود بوده و در دفاع از مذهب حق ،\r\nزحمات قابل تقدير ، با بيان و بنان كشيده ، نخستين اثر او قصيده‌اى است درباره امام زمان ( عليه السلام ) كه در\r\nجواب قصيده بغداديه سروده ، كه با كشف الاستار استاد او محدث نورى در 1318 به چاپ رسيده و\r\nآخرين اثر او المثل العليا فى الاسلام و محاورة الإمام كه چند ماه قبل از وفاتش نوشته و چاپ شده\r\nمىباشد ، ولى مفيدتر و مهمترين اثر وى كتاب ( تحرير المجله ) است ، كه گواهى گويا بر جامعيت و\r\nمقام علمى او است .\r\n( 3 ) فهرست كتابخانه مجلس 3 : 418 .\r\n( 4 ) تأليف محدث نورى صاحب مستدرك الوسائل مطبوع با جلد اول بحار طبع كمپانى .\r\n","page_name":" 144 ","page_number":144},
  {"content":"\r\nاو است .\r\nجدّ اعلى درباره او مى نويسد « استاد ما علامه مجلسى خدا او را سلامت دهد مرا به خانه اش در اصفهان برد و چهار سال تمام نزد او ماندم و طلبه‌اى را كه همراهم به اصفهان آمده بودند به وى معرفى كردم پس براى آنان حقوق ماهانه قرار داد و من علم حديث را پيش او خواندم » ( 1 ) .\r\nو در اجازه شيخ حسين بن محيى الدين او را اولين نفر از مشايخ خود قرار داده است ( 2 ) . و در مقدمه شرح استبصار در جوهره نهم نام بحار را برده و فرموده « وقد كنّا في وقت تأليفه له ، في خدمته ليلا ونهاراً وكنّا نتراود معه سلّمه اللّه في حلّ بعض الأحاديث المشكلة التي يريد شرحها ، بل ربما أكون نائماً في بعض الأحيان فينبّهني ويراجعني في حلّ بعض الأخبار ولقد عاشرته أعواماً كثيرة ليلا ونهاراً ، فما رأيت منه فعل مباح فضلا من المكروهات لأنّه كان ممتثلا قول النبي ( صلى الله عليه وآله ) ليكن في كلّ شيء نية حتى في النوم والأكل ، بل كانت أفعاله كلّها طاعات وكان مع شباب سنّه الشريف قد تتبّع العلوم تتبّعاً لم يقاربه أحد من فضلاء عصره سيما علم الحديث و ما كنت أسأله في حلّ حديث إلاّ وقد أجابني بحديث مفصّل يشتمل على حلّ ذلك الحديث المجمل ، وقد كان يعظ الناس في المسجد الجامع في اصفهان فما رأيت أفصح منه ولا أحلى منه منطقاً وقد كانت الأخبار التي نطالعها في الليل إذا سمعناها منه في النهار نكون كأن لم نسمعها فيه من حسن تقريره وعذوبة منطقه وفي وقت كتابة هذه الكلمات كان زائراً لمولانا الرضا ( عليه السلام ) متّعنا اللّه به طول بقاه وحشره\r\n\r\n","description":"","footnote":"\r\n( 1 ) الأنوار النعمانية : 468 ، و 4 : 312 چاپ حروفى .\r\n( 2 ) رجوع شود به صفحه 263 .\r\n","page_name":" 145 ","page_number":145},
  {"content":"\r\nفي الآخرة مع من كان يتولاّه » ( 1 ) .\r\nدر أنوار النعمانية در نور آداب عالم با متعلم در فائده هفتم هم فرموده « هنگامى كه در اصفهان نزد استادم صاحب بحار درس مى خواندم ، مرا از ميان شاگردان خود كه از هزار نفر بيشتر بودند ، اختصاص داده بود به اينكه در منزل خود جاى داده بود و شب و روز با او معاشرت داشتم و وقتى كه مشغول تأليف آن كتاب بود ، شبها نزد او مى خوابيدم به جهت كمك كردن در امر تصنيف و بسيار شوخ بود و ظرافت به من نشان مى داد كه خسته نشوم و با وجود همه اين احوال هر وقت كه مى خواستم نزد او بروم مدتى دم در مى ايستادم ، تا خود را مهياى ملاقات با او كنم و دلم از شدت طپيدن كه ناشى از هيبت و عظمت او بود ، به حال عادى بر گردد » ( 2 ) .\r\nدر زهر الربيع فصلى جداگانه براى بيان مؤلفات مجلسى اختصاص داده ، كه از نسخه چاپى افتاده ، ولى در نسخه خط مؤلف و ترجمه آن كتاب 367 چاپ بمبئى موجود است . و در مقامات النجاة است كه در 1090 شاه سليمان صفوى امور مسلمين و احكام شرع مبين را به مجلسى وا گذاشت و او به خوبى از عهده آنها بر آمد .\r\nو صاحب اجازه كبيره كه استادان جدّ اعلى را شمرده چنين گفته « ثمّ اختصّ به منهم ، المولى ، الثقة الأوحد ، العديم النظير ، البارع في التحرير والتقرير ، أفضل المتأخرين وأكمل المتبحّرين ، محيي آثار الأئمة الطاهرين ، محمد باقر بن محمد تقي المجلسي رحمة اللّه وبركاته عليه وأحلّه منه محلّ الولد البارّ من الوالد المشفق\r\n\r\n","description":"","footnote":"\r\n( 1 ) كشف الاسرار 2 : 75 .\r\n( 2 ) الأنوار النعمانية : 370 ، و 3 : 362 چاپ حروفى .\r\n","page_name":" 146 ","page_number":146},
  {"content":"\r\nالرؤوف والتزمه بضع سنين ، لا يفارقه ليلا ولا نهاراً وكان ممّن يستعين بهم في تأليف جامعه المسمّى ببحار الأنوار وشرحه على الكافي الموسوم بمرآة العقول ويخصّه من سائر الأصحاب والأتراب بمزيد اللطف والاكرام ويثني عليه في المحافل ويوقّره ويرفع منزلته على أقرانه ويحسن الظنّ فيه جدّاً ويصوّب تحقيقاته ويميل إلى ترجيحاته ، أحسن اللّه جزاءه » .\r\nعبد العزيز ناصبى گفته است اگر دين شيعه را دين مجلسى نامند بجا و به موقع است ; زيرا كه رونق آن دين از مجلسى است .\r\nنگارنده گويد : اين كلام مصداق ( كلمة حقّ يُراد بها الباطل ) است ، چه آنكه رونق دين شيعه به واسطه مبانى محكم و براهين روشن و ادله متقن و خلاصه ; حقانيت آن است ، و از هزار سال پيش از مجلسى رونق داشته ، نهايت اينكه اين علامه يكى از خدمتگزاران آن مذهب بوده ، چنان كه قرنها پيش از او شيخ مفيد و سيد مرتضى و علامه حلى و امثال آن بزرگواران رحمة اللّه عليهم به آن مذهب حق ، خدمت ها كرده‌اند .\r\nمحدث نورى از مرآة الاحوال ( 1 ) آقا احمد كرمانشاهى نقل كرده كه : به توسط بعضى از موثقين مورد اعتماد از پدرش ملا محمد تقى مجلسى اول نقل شده ، كه در يكى از شبها بعد از فراغ از تهجد ; عارض شد براى من حالتى كه دانستم اگر در آن\r\n\r\n","description":"","footnote":"\r\n( 1 ) اين كتاب كه نام كامل آن مرآة الاحوال جهان نما است ، سفرنامه هند مؤلف ، كه نوه وحيد بهبهانى و\r\nمعاصر و دوست مير عبد اللطيف جزائرى صاحب تحفة العالم بوده ، و فوائدى بسيار را در بر دارد\r\nخوشبختانه در 1372 شمسى با پاورقى و تعليقات دوست ارجمند ما شيخ على دوانى سلّمه اللّه به\r\nچاپ رسيد و از طرف ناشر ديگرى نيز منتشر گرديد .\r\n","page_name":" 147 ","page_number":147},
  {"content":"\r\nحال دعائى كنم ، مستجاب خواهد شد ، و فكر مى كردم كه چه چيز را از خدا بخواهم آيا از امور دنيا يا از امور آخرت ، كه نا گاه صداى گريه محمد باقر از گهواره بلند شد . من گفتم الهى به حق محمد و آل محمد صلوات اللّه عليهم اجمعين قرار بده اين طفل را مروج دين و ناشر احكام سيد المرسلين و موفق كن او را به توفيقات بى نهايت خود . آقا احمد فرموده كه خوارق عاداتى كه از علامه مجلسى ظاهر شده ، شكى نيست كه از آثار اين دعا است ، چه آنكه او شيخ الاسلام بود از طرف سلاطين در شهرى مثل اصفهان ، و جميع مرافعات و دعاوى مردم را به نفس نفيس خود رسيدگى مى كرد ، و فوت نمى شد از او نماز بر اموات و جماعات و ضيافات و عبادات . و از براى آن جناب شوق شديدى بود به تدريس و از مجلسش جماعات بسيارى از علما بيرون آمدند . و در رياض است كه عدد ايشان به هزار رسيد ( 1 ) و زيارت كرد بيت اللّه الحرام و ائمه عراق ( 2 ) ( عليهم السلام ) را مكرر ، و توجه مى كرد امر معاش خود را ، و حوائج دنياى او در نهايت انضباط بود ، با اين حال رسيد تحريرات او به آنچه رسيد ( 3 ) .\r\nصاحب رياض العلماء از علامه مجلسى به استادِ استناد تعبير نموده است .\r\nآثار ارزنده و مؤلفات بزرگ و كوچك اين علامه عظيم الشأن بسيار است ، مبسوط تر و معروف تر از همه كتاب شريف بحار الأنوار است ، كه اخبار و احاديث\r\n\r\n","description":"","footnote":"\r\n( 1 ) بطوريكه در صفحه 146 ، از انوار النعمانيه نقل كرديم بيش از هزار نفر بوده‌اند .\r\n( 2 ) اختصاص زيارت به ائمه عراق ( عليهم السلام ) بى وجه است چه آنكه در صفحه 145 از شرح استبصار نقل\r\nكرديم كه در موقع تأليف آن كتاب به زيارت امام هشتم ( عليه السلام ) رفته بوده .\r\n( 3 ) خاتمة مستدرك الوسائل : 408 .\r\n","page_name":" 148 ","page_number":148},
  {"content":"\r\nمذهب را كه در غير از كتب اربعه از كتاب ها پراكنده بوده‌اند جمع آورى كرده ، و با بيانات سودمند ، مشكلات آنها را حل نموده و به طورى كه در جوهره نهم مقدمه شرح استبصار جدّ اعلى مذكور است ، براى اصول اربعمائه با سلاطين عالم مكاتبه كرده و به اين وسيله به چهل اصل از آنها دست يافته و آنها را در ابواب متفرقه بحار گنجانيده است .\r\nجلد آخر بحار مخصوص اجازات است .\r\nدوره بحار را مرحوم حاج محمد حسن اصفهانى امين الضرب . معروف به كمپانى به طبع رسانيده ( 1 ) و يك دوره به جدّ امجد نگارنده حاج سيد عبد الصمد اهداء نموده است .\r\nمجلدات بحار در آن چاپ بيست و پنج جلد بزرگ و فهرست آنها در الذريعة مذكور است ( 2 ) شروع به چاپ در 1303 و پايان آن 1315 بوده ، و تقريباً چهل هزار تومان مخارج چاپ آن شده ، و به تعبير شباب شوشترى تمام آنها را وقف كرده ، و شباب قصيده‌اى در مدح او گفته كه در ديوان وى مذكور است ( 3 ) .\r\nهمچنين بحار چاپ حروفى به قطع وزيرى به زيور طبع آراسته شده است .\r\nجلد ششم كمپانى نادر و گرانبها است ، چون بسيارى از نسخه‌هاى آن به وسيله موريانه از بين رفته ، اما چاپ ديگر شده و شنيده‌ام كه جلد ششم چاپ\r\n\r\n","description":"","footnote":"\r\n( 1 ) در پاورقى 57 لؤلؤة البحرين آمده كه بعضى از مجلدات بحار به خط مؤلف در نجف اشرف موجود\r\nاست .\r\n( 2 ) الذريعة 3 : 17 - 25 .\r\n( 3 ) ديوان شباب شوشترى : 238 ، چاپ بمبئى .\r\n","page_name":" 149 ","page_number":149},
  {"content":"\r\nكمپانى را گراور نموده‌اند .\r\nلازم به تذكر است كه علامه مجلسى فرصت پاكنويس بحار را نداشته ، و پس از او شاگردش ميرزا عبد اللّه افندى صاحب رياض العلماء آن را پاكنويس نموده ، و از اين رو است كه مجلدات خطى آن متفاوت بوده و بعضى از مجلدات چاپ كمپانى بعدها تكمله آنها يافت شده است . دانشمند اديب ميرزا محمد فائض نائينى صاحب ديوان شعر و كتاب رجال و ارجوزه كلاميه موسوم به اللؤلؤة البهية در 924 بيت ، كه در آخر آن گفته « وأنا راجي العلم والرشاد من ربّه محمد بن الهادي ومنشئي في البلد الأمين مأوى الصفا مدينة النائين » ( 1 ) بين سال هاى 63 - 1265 پنج جلد اول بحار الانوار را در اصفهان و تهران انتخاب نموده ، و انوار البحار ناميده .\r\nآغاز « الحمد للّه الذي نوّر شرائع العلوم والأحكام بإفاضة بحار الأنوار وأنوار البحار . . . فيقول . . . ابن محمد المدعو بالهادي النائيني محمد الملقّب بالفائض . . . إنّي بعد ما استوفيت العلوم . . . وطالعت الكتب . . . إذا أنا بكتاب بحار الأنوار لمولانا وإمامنا . . . فأحببت أن أغوص فيه . . . و أن استخرج منه . . . وكتابنا هذا مرتّب على ترتيب أصله . . . موسوم بأنوار البحار » .\r\nديباچه اين كتاب مسجع و مقفى و مشتمل بر براعت استهلال است .\r\nعالم متتبع معمر ميرزا محمد تهرانى ( 2 ) مقيم سامرا متوفى 1371 مستدركى براى بحار نوشت اما نا تمام است .\r\n\r\n","description":"","footnote":"\r\n( 1 ) الذريعة 18 : 380 .\r\n( 2 ) از مشايخ اجازه نگارنده است .\r\n","page_name":" 150 ","page_number":150},
  {"content":"\r\nمحدث جليل حاج شيخ عباس قمى متوفى 1359 ، فهرستى در دو جلد ( 1 )\r\nبراى بحار با روش مطلوبى نوشته و اضافات سودمندى بر آن افزوده ، كه خود كتابى مستقل شده و سفينة البحار نام دارد و دو بار چاپ شده .\r\nبعضى از مجلدات بحار به فارسى ترجمه شده و بعضى ترجمه‌هاى متعدد دارد .\r\nمؤلفات علامه مجلسى ، به ويژه رساله‌هاى مختصر و اجازات او را هيچ يك از مورخان يك جا جمع آورى نكرده‌اند ، حتى در فيض القدسى و مقدمه چاپ حروفى بحار .\r\nنگارنده در تابستان 1388 كه به نجف مشرف شده و به ملاقات استاد فقيد مرحوم شيخ آقا بزرگ تهرانى طاب ثراه رفتم ، آن مرحوم يك جلد كتاب بزرگ فارسى در ترجمه اخبار را به من نشان داده و فرمود ، اين كتاب يكى از مؤلفات علامه مجلسى است كه در هيچ مصدرى مذكور نيست ، و هيچ كس از آن اطلاعى نداشته و تازه به دست من رسيده و هنوز نام آن را نشناخته‌ام .\r\nعالم مشهور سيد عبد اللّه شبّر متوفى به سال 1242 ، برخى از كتب فارسى علامه مجلسى را به عربى بر گردانده است .\r\nاجازاتى كه براى شاگردان خود نوشته و بعضى مفصل هستند ، در مستدرك بحار و مجمع الاجازات شيخ محمد باقر الفت اصفهانى فرزند آقا نجفى ، و جاهاى ديگر مذكورند .\r\n\r\n","description":"","footnote":"\r\n( 1 ) فهرست با تاء ، بعضى گفته‌اند غلط ، و فهرس صحيح است ، مانند زبرج ، ولى كتابهائى از بزرگان\r\nسراغ داريم كه به فهرست ناميده شده ، و مشهورند و جمع هر دو فهارس بى تاء است و فهارست كه در\r\nبحار كمپانى 1 / 12 و حروفى 1 / 31 ديده مىشود گويا غلط چاپى است .\r\n","page_name":" 151 ","page_number":151},
  {"content":"\r\nجواباتى كه به سئوالات مختلف داده آن هم بسيار است از آن جمله ، سيد\r\nمحمد بن احمد حسينى لاهيجانى كه از تلامذه آن مرحوم است ، پرسشهائى از او نموده و پاسخهائى را كه علامه مجلسى داده ، به ترتيب كتب فقهيه تدوين نموده ، و نظم اللآلى ناميده و بعضى از رسائل آن جناب را در جاى مناسب ملحق فرموده و در آخر كتاب مصنفات استاد خود را ، و عدد ابيات آنها را نوشته است ( 1 ) .\r\nملا محمد جعفر ( 2 ) بن محمد طاهر خراسانى متولد 1080 كه تا 1151 زنده بوده ، صاحب اكليل المنهج و تباشير و رضاع و گوهر مراد . كتابى از جوابات سئوالاتى كه به قول او جماعت ثقات چون مولانا الحاج محمد شريف بيرجندى و مولانا مجد الدين شوشترى ( 3 ) و مولانا ميرزا محمد بن فياض اصفهانى و مولانا الحاج\r\n\r\n","description":"","footnote":"\r\n( 1 ) فوائد الرضوية 2 : 413 ، و من نسخه‌اى ديدم كه آن را به نام شاه سليمان در 1103 نوشته و درّ اللآلى\r\nناميده بود نه نظم اللآلى .\r\n( 2 ) در روضات الجنات : 263 ضمن ترجمه خداوردى افشار صاحب زبدة الرجال ، نام او را برده و\r\nفرموده اكليل او شبيه زبده ، و خاتمه اش شامل اصحاب النبى ( صلى الله عليه وآله و سلم ) الممدوحين ، و اصحاب امير\r\nالمؤمنين ( عليه السلام ) است . برخى در اثر عدم دقت در عبارت روضات دچار اشتباه شده‌اند . بغدادى در هدية\r\nالعارفين 1 : 344 و ايضاح المكنون تاريخ ولادت و مؤلفات او را به خدا وردى نسبت داده . در مصفى\r\nالمقال : 106 و تذكرة القبور : 230 خاتمه اكليل را دو تاليف مستقل پنداشته‌اند . طباشير را دو بار در\r\nالذريعة 3 : 309 و 15 : 145 به عنوان التباشير و طباشير نوشته .\r\n( 3 ) ظاهراً مولى مجد الدين بن مولى افضل بن ملا فيض اللّه دزفولى است ، كه در اجازه كبيره درباره او\r\nگفته « كان من أخيار العلماء والصلحاء اجتمعت به وبأبيه كثيراً واستفدت منهما توفي عشر الخمسين\r\n( 1150 ) وتوفّي أبوه سنة ست وعشرين 1126 » چون شوشتر و دزفول قريب المكان و از يك استان\r\nهستند اهل هر يك از اين دو شهر به ديگرى منسوب مىشود .\r\n","page_name":" 152 ","page_number":152},
  {"content":"\r\nمحمود ميمندى و مولانا الحاج حسين بقمشى ( 1 ) و جز آنان از علامه مجلسى\r\nپرسيده‌اند ، و او پاسخ داده ، به خواهش اهالى سبزوار ، آنها را به ترتيب كتب فقه ، از طهارت تا آخر تدوين نموده و مسائل ايادى سبا ( 2 ) ناميده و به نظر علامه مجلسى رسانيده است .\r\nيك نسخه از اين كتاب ، كه وجه تسميه اش بر اهل فضل پوشيده نيست ، نزد نگارنده موجود است .\r\nغير از مؤلفات مستقلى كه علامه مجلسى داشته ، حواشى و تعليقات بر بسيارى از كتب احاديث و اخبار و منشآت و فتاوى دارد ، كه اگر مجموع آنها حساب شوند به عدد بزرگى مى رسند .\r\nولادت علامه مجلسى در 1037 بوده ( جامع بحار الأنوار ) ( 3 ) مطابق ولادت او است .\r\nدرگذشت وى در 27 ماه رمضان ( 1110 ) بوده به طورى كه ميرزا ابراهيم بن زين العابدين نصيرى واقعه نويس عصر شاه سلطان حسين صفوى در دستور شهرياران صفحه 4 نوشته و مير محمد صالح خاتون آبادى داماد وى در حدايق\r\n\r\n","description":"","footnote":"\r\n( 1 ) حسين بن ابى محمد نعمچى طوسى از شاگردان مجلسى ، و از مشايخ سيد نصر اللّه حائرى در\r\n1125 و مجاز از شيخ حر و شيخ محمد امين كاظمى بوده به طورى كه در الكواكب المنتثره : 187 ،\r\nآمده است و صاحب منبع الينابيع مكرر از وى نقل كرده به عنوان الحسين النعمجى ايده اللّه اما در\r\nالكواكب المنتثره محمد حسين است و محمد زائد است .\r\n( 2 ) ضمن 25 رساله فارسى مجلسى در 1412 چاپ شده است . ومؤلف آن در الكواكب المنتثره : 141\r\nمذكور است .\r\n( 3 ) ترجمه زهر الربيع : 367 ، و در مواد التواريخ : 2 جمله مزبور را جامع بهار الانوار و مطابق 1034\r\nنوشته ! !\r\n","page_name":" 153 ","page_number":153},
  {"content":"\r\nالمقربين گفته بنا به نقل روضات الجنات : 122 و بنا به آنچه در حاشيه اجازه كبيره\r\nآمده است .\r\nماده تاريخهائى به نظم ونثر در وفات او گفته شده كه از همه بهتر اين بيت است ، كه شامل روز و ماه و سال فوت او است :\r\n\r\nما رمضان كه بيست و هفتش كم شد * تاريخ وفات باقر اعلم شد\r\n\r\nو اثر لارى كه شفيعا نام داشته و معاصر وى بوده و قصيده‌اى در مدح علامه مجلسى گفته كه در ديوان خطى وى موجود است ، پس از وفات وى اشعارى در مرثيه اش گفته كه اين ماده تاريخ با 1110 مطابق است :\r\n\r\nاز اثر تاريخ جستم عقل گفت * قدوه اهل يقين رفت از ميان\r\n\r\nاين ماده تاريخ ضمن شرح حال شاعر ، در دانشمندان و سخن سرايان فارس 1 : 183 نقل شده . و سامى شاعر گفته :\r\n\r\nحيف كز اقتضاى حكم قضا * از جهان رفت مرشد عالم\r\nشيخ اسلام و پيشواى زمان * افتخار انام و فخر امم\r\nعالم و باقر علوم كه بود * فاضلى همچو او بعالم كم\r\nتا نشد جامع اصول و فروع * كفر و ايمان جدا نشد از هم\r\nعلم تفسير از او گرفت رواج * منتشر شد حديث در عالم\r\nدم وعظش براى مرده دلان * داشت اعجاز عيسى مريم\r\nبهر لب تشنگان راه نجات * بود ( عين الحيات ) او زمزم\r\nدر حقيقت ( بحار الانوارش ) * شد ( جلاء العيون ) جمله امم\r\n( حلية المتقين ) او پوشيد * پرده بر روى رقت ( 1 ) عالم\r\n\r\n\r\n","description":"","footnote":"\r\n( 1 ) در نسخه اصل چنين نوشته شده .\r\n","page_name":" 154 ","page_number":154},
  {"content":"\r\n\r\nمىكند ( اقتباس مقباسش ) * سالكان را بسرّ حق ملهم\r\nهست ( زاد المعاد ) او كافى * توشه راه سالكان عدم\r\nچون بناى وجود او كامل * كند سيل اجل كه عمرش كم\r\nزين عزا چرخ خامه نيلى بود * شد سيه پوش كعبه هم بحرم\r\nگوهر شرع و فضل گشت يتيم * علم بى كس بماند در عالم\r\nگشت مسجد ز غصه خاك نشين * پشت محراب زين عزا شد خم\r\nزين مصيبت بناى خلق جهان * ناله پيچيد همچونان قلم\r\nسابع عشر ثالث رمضان * شد چو مايل وجود او بعدم\r\nبهر تاريخ خامه سامى * اين دو مصرع نوشت از پى هم\r\nمقتداى جهان ز پا افتاد * باقر علم رفت از عالم\r\n\r\nبعضى وفات مجلسى را چهار الف مطابق 1111 گفته‌اند و ( حزن و غم ) هم مطابق همين سال است .\r\nيكى از معاصران وفات او را در 1030 نوشته و به نظر مى رسد كه غلط چاپى است و يا با وفات شيخ بهائى مشتبه شده است ( 1 ) .\r\nيكى ديگر از معاصران كه چاپ حروفى امل الآمل را در نجف اشرف تصحيح كرده ، از اعيان الشيعه ولادت مجلسى را در 1027 و وفاتش را در 1110 نقل كرده ، آنگاه گفته معروف آن است كه وفاتش در 1111 بوده است ( 2 ) .\r\nنگارنده گويد : تاريخ ولادت مذكور غلط چاپى و صحيح آن 1037 و تاريخ\r\n\r\n","description":"","footnote":"\r\n( 1 ) فهرست نسخه‌هاى خطى فارسى 1 : 9 تأليف مفهرس معاصر آقاى احمد منزوى .\r\n( 2 ) امل الآمل 2 : 249 .\r\n","page_name":" 155 ","page_number":155},
  {"content":"\r\nفوت همان است كه صاحب اعيان الشيعه گفته و معروف بودن 1111 دليل بر صحت آن نيست ، بلكه مصداق ( ربّ مشهور لا أصل له ) است . و فرهاد ميرزا در زنبيل : 13 عمر مجلسى را هفتاد سال و ولادتش را در 1041 و وفاتش را 1111 نوشته و هر سه غلط است .\r\nقبر شريف علامه مجلسى در اصفهان متصل به مسجد جامع ، زيارتگاه مردم است ، و بيشتر زائران ، كراماتى از او مشاهده مى كنند .\r\nدو تن از اروپائيان به نام سر جان ملكم و ادوارد برون در تاريخهاى خود ، گستاخيهائى به علامه مجلسى نموده و نسبت به مقام مقدس آن دانشمند بزرگ ، جسارتهائى را روا داشته ، و شاه سلطان حسين صفوى را ; چون از مريدان آن عالم بزرگوار بوده است مذمت كرده ، اما نسبت به شاه عباس دوم پدر شاه سليمان كه به اروپائيها و مسيحيان آزادى كامل داده بود ، كمال تجليل را نموده‌اند .\r\nواعظ فاضل معاصر آقاى شيخ على دوانى كلام آنها را نقل كرده و پاسخ درست به آنان داده است ( 1 ) .\r\nنگارنده در جواب آنان و پيروانشان كه مصداق ( . . . قَدْ بَدَتِ البَغْضاءُ مِنْ أفْواهِهِمْ وَما تُخْفي صُدورُهُمْ أكْبَرُ . . . ) ( 2 ) هستند ، اين بيت را مى گويد :\r\n\r\nشب پره گر وصل آفتاب نخواهد * رونق بازار آفتاب نكاهد\r\n\r\nدر تذكرة الملوك : 1 مير محمد باقر نامى را ذكر كرده و او را در فضيلت كمتر از آقا جمال خوانسارى دانسته و گفته « در اواخر سلطنت شاه سلطان حسين به رتبه\r\n\r\n","description":"","footnote":"\r\n( 1 ) وحيد بهبهانى : 112 ، خدمات ارزنده آقاى دوانى به زبان و قلم معلوم ارباب فضل است .\r\n( 2 ) آل عمران : 118 .\r\n","page_name":" 156 ","page_number":156},
  {"content":"\r\nملاباشيگرى سر افراز شده » .\r\nمستشرق شهير مينورسكى كه ناشر كتاب مذكور بوده اين شخص را با علامه مجلسى تطبيق كرده و گفته : مير محمد باقر مجلسى مجدد اعتقاد صحيح مذهب تشيع در 1110 ه‍ ق مطابق با 1699 ميلادى درگذشت ; بر طبق ماده تاريخ ( حزنون و غمون ) . ولى اين تطبيق غلط بوده و مجلسى را شيخ يا ميرزا محمد باقر گفته‌اند نه مير محمد باقر ، كه ظاهراً سيادت او را مى رساند ، و ماده تاريخ مذكور مطابق 1223 بوده . و صحيح آن ( حزن و غم ) مطابق 1111 كه به نظر بعضى فوت مجلسى است ، مى باشد . كه آن هم درست نيست به طورى كه نوشتيم . وملا باشى مذكور مير محمد باقر خاتون آبادى است كه در صفحه 367 بيايد .\r\nعلامه مجلسى سه اجازه به جدّ اعلى داده ، كه مبسوط تر از همه اجازه‌اى است كه به خط شريف خود در آخر نهج البلاغة نوشته ، و آن اجازه روايت و اجتهاد است كه صورت آن چنين است :\r\n« بسم اللّه الرحمن الرحيم الحمد للّه الذي جعل الروايات عن الأئمة السادات ، ذريعة لنيل السعادات ، وصان طرقها بالإجازات عن تطرّق الشكوك والشبهات ، والصلاة على أشرف البريات محمد المنتهي إليه سلسلة العلم والحكمة من كلّ الجهات ، وأهل بيته المعصومين من جميع النقائص والسيئات ، المعروفين بالنبالة والجلالة في الأرضين والسماوات . أما بعد فيقول المفتقر إلى عفو ربه الغافر ابن المولى المبرور محمد تقي ، محمد المدعو بباقر عفا اللّه عن جرائمهما ، أنّي تشرّفت برهة من الزمان بصحبة السيد الأيد الحسيب الحبيب اللبيب الأديب الأريب ، الفاضل الكامل المحقق المدقق ، جامع فنون العلم وأصناف السعادات ، حائز قصبات السبق في مضامير الكمالات ، الأخ الوفي والصاحب الرضي السيد\r\n","description":"","footnote":"","page_name":" 157 ","page_number":157},
  {"content":"\r\nنعمة اللّه الحسيني الجزائري رزقه اللّه الوصول إلى أعلى مدارج المتّقين واقتفاء آبائه الطاهرين ، فقرأ عليّ وسمع منّي وأخذ عنّي شطراً وافياً من العلوم العقلية والنقلية والأدبية لا سيما كتب الأخبار المأثورة عن الأئمة الأبرار صلوات اللّه عليهم أجمعين ، فاستجازني تأسّياً بسلفنا الصالحين ولينظم بذلك في سلك رواة أخبار أئمة الدين سلام اللّه عليهم أجمعين ، وكان ذلك بعد أن بلغ الغاية القصوى في الدراية ، رقى العلوم ومناكبها ورمى بأرواقه عن مراكبها وعقدت لإفادته المجالس وغصّت بمواعظه المحافل والمدارس ، وصنّف في أكثر العلوم الدينية والمعارف اليقينية مصنّفات رائقة يسطع منها أنوار الفضل والعرفان ، فاستخرت اللّه سبحانه وأجزت له أن يروي عنّي كلّما صحّ لي روايته وجاز لي إجازته ممّا صنّف في الإسلام من مؤلّفات الخاص والعام في فنون العلم من التفسير والحديث والدعاء والاُصولين والفقه والتجويد والمنطق والصرف والنحو واللغة والمعاني والبيان و غير ذلك ، به حق روايتي وإجازتي عن مشايخي الكرام وأسلافي الفخام رضوان اللّه عليهم وطرقي إليها أكثر من أن أحصيها له هنا ولنذكر له بعضها ، فمنها ما أخبرني به عدّة من الأفاضل الكرام وجمّ غفير من العلماء الأعلام ، منهم والدي العلاّمة وشيخه الأفضل الأكمل مولانا حسنعلي التستري ( 1 ) و سيد الحكماء المتألّهين الأمير رفيع الدين محمد\r\n\r\n","description":"","footnote":"\r\n( 1 ) فرزند ملا عبد عبدالله - مذكور در صفحه 78 - خود و پدر وفزندانش محمد امين وبهاء الدين محمد و محمد شريف و نوه اش رضى الدين محمد ، فرزند بهاء الدين محمد ، از علماء شوشتر بوده اند ، و در دانشوران شوشتر ترجمه شان را نوشته ام . ملا حسنعلى كه طبع شعر هم داشته و ( دانش ) تخلص او است ، از مشايخ اجازه ومدرسين عصر خود بوده ، وميرزا عيسى پدر صاحب رياض از شاگردان او است ، و علامه مجلسى و پدرش مجلسى اول و ديگران از وى اجازه داشته‌اند و خود از پدرش و شيخ\r\nبهائى و قاضى معز الدين محمد ، مجاز بوده ، وفاتش را در سلافة العصر : 491 و حاشيه اجازه كبيره ،\r\nالدرّة النثيرة : 9 در 1069 و در جاهاى ديگر 1075 نوشته‌اند ، و در تذكره نصرآبادى : 486 ماده\r\nتاريخى را مطابق 1068 به نقل از ميرزا مؤمن نصرآبادى آورده كه چنين است :\r\n\r\nچون از تقدير كردگار دو جهان * شد مولانا حسنعلى سوى جنان\r\nمؤمن تاريخ فوت او كرد رقم * افسوس از مقتداى اهل ايران\r\n\r\nتأليفات او بنا به نقل الروضة النضرة : 151 از رياض العلماء عبارت است از : تبيان در فقه كه يك\r\nجلد آن در طهارت تأليف شده و حاشيه بر قواعد شهيد و رساله‌اى در حرمت صلوة جمعه و مناسك\r\nحج است ، نگارنده گويد ( منتخب الدعوات ) مشتمل بر يك مقدمه و شش باب و خاتمه ، ظاهراً از او\r\nاست ، يك نسخه مورخ 1096 به نظر رسيده . آغاز « حمد وثناء آن پادشاهى را كه پنجه ادراك . . .\r\nصاحبان انظار كه راكبان مركب افكارند . . . چون به موجب . . . از ضروريات دين حضرت پيغمبر مختار\r\nدعا است . لهذا اين بى بضاعت پريشان كلام حسنعلى . . . رساله در بيان فضيلت دعا . . . مسمى به\r\nمنتخب الدعوات نمود » .\r\nو ملا محمد طاهر قمى متوفى 1098 كه قائل به وجوب صلوة جمعه بوده ردى بر او نوشته ، در\r\nآغاز آن گفته « در روز سه شنبه 10 - ج 1 - 1068 در مجلسى شريف و محفلى منيف محتوى بر فضلا\r\nو صلحا رساله‌اى به نظر رسيد . از تصانيف بعضى از فضلاى معاصرين و هو الفاضل المعروف المشهور\r\nمولانا حسنعلى ابن مولانا عبد اللّه المغفور در تحريم نماز جمعه ، و رد دلائل قائلين به وجوب آن ، بر\r\nوجوه ضعيفه و اعتراضات سخيفه ، پس در نوشتن جواب از آن مردد خاطر شد استخاره نمود جواب\r\nاستخاره ، نوشتن خوب و ننوشتن بد آمد ، بنا بر اين به نوشتن مبادرت نمود . . . » .\r\n","page_name":" 158 ","page_number":158},
  {"content":"\r\nالطباطبائي والسيد الفاضل البارع الذكي الأمير محمد قاسم بن الأمير محمد القهپائي الطباطبائي ، والفاضل الصالح مولانا محمد شريف الرويدشتي أفاض اللّه على\r\n","description":"","footnote":"","page_name":" 159 ","page_number":159},
  {"content":"\r\nتربتهم شآبيب الغفران ، بحقّ روايتهم وإجازتهم عن شيخ الإسلام والمسلمين بهاء الملّة والحقّ والدين محمد العاملي قدّس اللّه روحه عن والده الفقيه الشيخ حسين ابن عبد الصمد الحارثي طاب ثراه عن الشيخ الأفخم الأعلم السعيد الشهيد زين الدين بن علي بن أحمد الشامي رفع اللّه درجته ، عن شيخه الأجلّ نور الدين علي ابن عبد العالي الميسي نوّر اللّه مرقده ، عن الشيخ شمس الدين محمد المؤذن الجزيني ( رحمه الله ) ، عن الشيخ الجليل ضياء الدين علي ، عن والده العلاّمة ، السعيد الشهيد محمد بن مكي ( رضي الله عنه ) ، عن الشيخ الأدقّ المدقّق فخر الدين أبي طالب محمد ، عن والده العلاّمة المشتهر في المشارق والمغارب جمال الملّة والحقّ والدين الحسن بن يوسف بن المطهّر قدّس اللّه لطيفهما ، عن شيخه المحقق السعيد نجم الملّة والدين أبي القاسم جعفر بن الحسن بن يحيى بن سعيد طهّر اللّه رمسه ، عن السيد الجليل ، الفخار بن معد الموسوي قدّس اللّه نفسه ، عن الشيخ الجليل أبي الفضائل شاذان بن جبرئيل القمي رحمة اللّه تعالى عليه ، عن الشيخ الفقيه العماد أبي جعفر محمد بن أبي القاسم الطبري ، عن الشيخ النبيل أبي علي الحسن طاب ثراه ، عن والده شيخ الطائفة المحقة وملاذها في جميع الأعصار والأمصار أبي جعفر محمد بن الحسن الطوسي جزاه اللّه عن الإيمان وأهله خير الجزاء ، عن السيد الأفضل الأعلم الأنجب المرتضى علم الهدى علي بن الحسين الموسوي وأخيه السيد الرضي قدّس اللّه روحهما ، وهذا الكتاب المستطاب تأليف السيد الرضي ( رضي الله عنه ) . ح ( 1 ) وعن شيخ الطائفة عن الشيخ المحقق المدقق الموفق السعيد\r\n\r\n","description":"","footnote":"\r\n( 1 ) ح : رمز حيلوله و نشانه تحويل و تغيير سند است ، و آن عادت و رسم علماى حديث در اجازات\r\nبوده .\r\n","page_name":" 160 ","page_number":160},
  {"content":"\r\nالمفيد أبي عبد اللّه محمد بن محمد النعمان أحلّه اللّه أعلى فراديس الجنان ، عن الشيخ الثقة أبي القاسم جعفر بن محمد بن قولويه ( رحمه الله ) ، عن الشيخ الأعظم ثقة الإسلام أبي جعفر محمد بن يعقوب الكليني نوّر اللّه مضجعه . ح وبالإسناد عن الشيخ المفيد أبي عبد اللّه طاب ثراه ، عن الشيخ الفقيه رئيس المحدّثين أبي جعفر محمد بن علي بن الحسين بن موسى بن بابويه القمي رضى اللّه عنه وأرضاه ومنها ما أخبرني به ، العدة المتقدّم ذكرهم ، روّح اللّه أرواحهم ، عن شيخهم العالم العامل البدل المدقق العابد الزاهد التقي ، المولى عبد اللّه بن الحسين التستري قدّس اللّه نفسه ، عن شيخه الجليل النبيل نعمة اللّه بن أحمد بن محمد بن خاتون العاملي ، عن أبيه النبيه أحمد ، عن جدّه الأمجد رضي اللّه عنهم ، عن الشيخ جمال الدين أحمد بن الحاج علي العيناثي ، عن الشيخ زين الدين جعفر بن حسام الدين ، عن السيد الأجلّ الحسن بن أيوب الشهير بابن نجم الدين ، عن الشيخ الشهيد السعيد محمد بن مكي طيّب اللّه أرواحهم . ح ومنها ما أخبرني به السيد الجليل الشريف الفاضل الأمير شرف الدين علي بن حجة اللّه الحسني الحسيني الشولستاني النجفي إجازة عن السيد المعظم الأمير فيض اللّه بن الأمير عبد القاهر التفريشي الحسيني رحمة اللّه عليهما ، عن شيخه الأجلّ المدقق الشيخ محمد ، عن والده العلاّمة ، أفضل المتأخّرين الشيخ حسن ابن الشهيد الثاني ، عن والده الأعظم الأكرم نوّر اللّه مراقدهم . ح وعن الشيخ شرف الدين ، عن قدوة العلماء المتبحّرين السيد السند ميرزا محمد بن الأمير علي الاسترآبادي صاحب كتاب منهج المقال في تحقيق أحوال الرجال ( قدس سره ) ، عن الشيخ السعيد الفاضل إبراهيم بن علي بن عبد العالي الميسي ، عن والده العلاّمة إلى آخر ما مرّ من السند . ومنها ما أخبرني به عدة من العلماء الثقات الأعلام ، عن شيخهم الأمجد السيد نور الدين علي بن علي بن\r\n","description":"","footnote":"","page_name":" 161 ","page_number":161},
  {"content":"\r\nالحسين بن أبي الحسن الحسيني الموسوي العاملي المجاور لبيت اللّه الحرام ، وقد أجازني هذا السيد قدّس اللّه لطيفه مراسلة أيضاً عن شيخيه العالمين العاملين الكاملين المدققين جمال الدين أبي منصور الحسن ابن الشهيد الثاني والسيد شمس الدين محمد بن علي الحسيني ، الشهير بابن أبي الحسن صاحب مدارك الأحكام قدّس اللّه أسرارهم ، عن السيد علي بن أبي الحسن والشيخ عزّ الدين الحسين بن عبد الصمد الحارثي رحمة اللّه عليهما والسيد العابد نور الدين علي بن السيد فخر الدين الهاشمي ( رحمه الله ) بحقّ رواية الجميع عن العالم الرباني الشهيد الثاني أعلى اللّه مقامه . ح ومنها ما أخبرني به الشيخ الجليل عبد اللّه بن الشيخ جابر العاملي ابن عمة والد والدي ( رحمه الله ) ، عن جدّ والدي من قبل اُمّه ، الفاضل المحدث مولانا درويش محمد بن الشيخ حسن والشيخ جابر العاملي طيّب اللّه تربتهما ، عن المدقق العلاّمة مروّج المذهب ، نور الدين علي بن عبد العالي الكركي شكر اللّه مساعيه في الجنان ، عن الشيخ نور الدين علي بن هلال الجزائري ، عن الشيخ جمال الدين أحمد بن فهد الحلي ، عن الشيخ علي بن الخازن الحائري والشيخ الأجلّ علي بن عبد الحميد النيلي ، عن الشهيد السعيد محمد بن مكي رضي اللّه عنهم أجمعين ، وهذا أعلى طرقي ( 1 ) ومثله ما أخبرني به والدي ( قدس سره ) ، عن الشيخ الأفخم أبي البركات الواعظ باصفهان ، إجازة في صغره ، عن الشيخ نور الدين الكركي برّد اللّه مضاجعهم . ح ومنها ما أخبرني به عدة من الأفاضل الكرام منهم والدي والمولى محمد شريف الرويدشتي والسيد السند الأمير فيض اللّه بن السيد غياث الدين محمد\r\n\r\n","description":"","footnote":"\r\n( 1 ) كوتاه ترين طريق و كم واسطه ترين سلسله اسناد را تا معصوم ( عليه السلام ) طريق اعلى گويند و نظير آن در\r\nعلم انساب نسب عالى است كه با وسائط كم به امام ( عليه السلام ) مى رسد .\r\n","page_name":" 162 ","page_number":162},
  {"content":"\r\nالطباطبائي ( رحمهم الله ) ، عن السيد الحسيب الفاضل السيد حسين بن السيد حيدر\r\nالحسيني الكركي المفتي باصفهان ( قدس سره ) ، عن الشيخ نور الدين محمد بن حبيب اللّه ( رحمه الله ) ، عن السيد النجيب اللبيب السيد محمد مهدي ، عن والده الجليل الكامل الباذل السيد محسن الرضوي المشهدي ، عن الشيخ الجليل الفاضل العلاّمة محمد بن علي بن ابراهيم بن أبي جمهور الأحسائي رفع اللّه درجاتهم إلى آخر الأساتيد المذكورة في كتاب عوالي اللآلي . هذا ما تيسّر لي إيراده في هذا الوقت وهو قليل من كثير بل حفنة من بيدر كبير ، فأبحت له ، كثر اللّه في العلماء مثله ، أن يروي عنّي كلّما علم أنّه داخل في مقرواتي ومسموعاتي ومجازاتي بتلك الأسانيد وغيرها ممّا أوردته في الكتاب الكبير ( 1 ) و أن يروي عنّي جميع مؤلفات والدي وسائر مشايخي وكلما أفرغته في قالب التصنيف أو نظمته في سلك التأليف لا سيما كتاب بحار الأنوار واُوصيه بما أوصيت به ، من ملازمة تقوى اللّه سبحانه في جميع الأحوال والأزمان ودوام مراقبته في السرّ والإعلان وسلوك مسلك الاحتياط في جميع الاُمور لا سيما في النقل والفتوى ( 2 ) وألتمس منه أن لا ينساني في حياتي و بعد وفاتي وكتب في شهر شوال من 1096 » .\r\nدو اجازه ديگر علامه مجلسى بر كتاب زكات تهذيب بى تاريخ ، و بر من لا يحضره الفقيه مورخ 1075 ، مى باشند .\r\n4 - ملا محمد باقر فرزند محمد مؤمن خراسانى ( محقق سبزوارى )\r\n( 1017 - 1090 )\r\nاز مشايخ سيد ، و استاد او در اصفهان بوده ، اهل سبزوار و ساكن اصفهان و\r\n\r\n","description":"","footnote":"\r\n( 1 ) مقصود بحار الأنوار است .\r\n( 2 ) اين كلمه تصريح به اجتهاد سيد است .\r\n","page_name":" 163 ","page_number":163},
  {"content":"\r\nمدفون در خراسان است .\r\nوى از بزرگان علما و محدثين و مفاخر حكما و متكلمين اثنى عشريه ، و از اصحاب مجلسى اول ، و دائى آقا جمال خوانسارى ، و برادر زن آقا حسين خوانسارى و استاد او بوده و در اصفهان امامت جمعه و جماعت را به عهده داشته و منصب شيخ الاسلامى و تدريس مدرسه ملا عبد اللّه شوشترى به او مفوض بوده . در معقول از شاگردان مير فندرسكى و در منقول از تلامذه ملا حسنعلى شوشترى و ديگران است ( 1 ) .\r\nنصرآبادى معاصر وى ، درباره او چنين نوشته « وى از دار المؤمنين سبزوار است ، عارف معارف يقين و كاشف سرائر علوم دين مبين ، مقتداى فحول علما ، و پيشواى زمره فضلا ، گلزار عبادت از آب وضويش با طراوت ، و گلستان معرفت از اهتزاز نفس مباركش همدوش نضارت ، به قوت بى تعلقى ، از قيد علايق وارسته ، و به نسبت زهد و تقواى ايشان مرغان سبزوار تحت الحنك بسته ، در علوم نظرى از تلامذه ميرزا ابو القاسم فندرسكى و قاضى معز بود ، و در علوم دين و ضبط احاديث با آخوند ملا حيدر على اصفهانى و ملا حسنعلى ولد ملا عبد اللّه شوشترى مباحثه نمود ، الحال فحول علما از مدرس مبارك ايشان فيض وافر مى برند ، و از علما اجازه نماز جمعه يافته ، در اصفهان مبادرت مى نمايد ، گاهى رباعى حقانيت آيات به سلك نظم مى كشد :\r\n\r\nدر عالم تن چه مانده‌اى بى مايه * پائى بردار و بگذر از نه پايه\r\nاز مشرق جان بر تو نتابد نورى * تا از پى تن همى روى چون سايه » ( 2 )\r\n\r\n\r\n","description":"","footnote":"\r\n( 1 ) ريحانة الأدب 3 : 488 .\r\n( 2 ) تذكره نصرآبادى : 151 .\r\n","page_name":" 164 ","page_number":164},
  {"content":"\r\nمعاصر ديگرش سيد عليخان مدنى مقيم مكه معظمه ، او را چنين معرفى\r\nمىنمايد « المولى محمد باقر الخراساني ، أحد المجتهدين في علوم الدين وغيرها من فنون العلوم وأصناف المنطوق والمفهوم ، ورد مكة المشرفة عام ثلاث وستين ( 1063 ) وجاور بها سنة فتشرّفت برؤيته و لم يتّفق لي الأخذ عنه إلاّ أنّي حضرت مجلسه ومباحثته مراراً ثمّ عاد إلى العجم وهو الآن بها » ( 1 ) .\r\nدر مصادر ديگر هم با تجليل شايان مذكور است ( 2 ) .\r\nجدّ اعلى در اجازه شيخ حسين بن محيى الدين ( 3 ) ، او را هفتمين نفر از مشايخ خود شمرده ، و به « المولى الجليل » توصيف نموده و صاحب اجازه كبيره ضمن استادان جدّ اعلى نام او را چنين برده « الفقيه المحدّث الرياضي الإلهي المولى محمد باقر بن محمد مؤمن السبزواري وقرأ عليه ( رسالته في الجمعة ) » ( 4 ) .\r\nعلامه تهرانى مشايخ او را چنين معرفى كرده « از ملاّ محمد تقى مجلسى اول متوفى 1070 و سيد نور الدين على بن على بن حسين بن ابى الحسن عاملى برادر صاحب مدارك و معالم و متوفى 1068 و امير شرف الدين على فرزند حجة اللّه شولستانى متوفى بعد از 1062 و شيخ حسين مقرى عاملى شاگرد ميرزا محمد\r\n\r\n","description":"","footnote":"\r\n( 1 ) سلافة العصر : 491 .\r\n( 2 ) امل الآمل 2 : 250 ، و جامع الروات 2 : 79 ، و روضات الجنات : 116 ، و خاتمة مستدرك\r\nالوسائل : 386 ، و هدية الأحباب : 235 ، و الروضة النضرة : 71 ، و الذريعة 11 : 289 وغيره ، و\r\nريحانة الأدب 6 : 317 ، و در كتاب اخير كليشه خط او چاپ شده است .\r\n( 3 ) رجوع شود به صفحه 265 .\r\n( 4 ) اجازه كبيره : 73 .\r\n","page_name":" 165 ","page_number":165},
  {"content":"\r\nرجالى صاحب منهج المقال و سيد حسين بن سيد حيدر بن قمر كركى كه همه از شاگردان شيخ بهائى هستند ، اجازه روايت داشته و در سال درگذشت شيخ بهائى ( 1030 ) سيزده ساله بوده ، پس آنچه را صاحب روضات نوشته ، كه او از شاگردان شيخ بهائى است ، و از او روايت مىكند ، درست نيست » ( 1 ) .\r\nتأليفات محقق سبزوارى عبارت است از :\r\n1 - جامع الزيارات عباسى . به نام شاه عباس دوم تأليف شده .\r\n2 - حاشيه الهيات شفا . نسخه‌اى از آن در كتابخانه آقاى مشكاة موجود است .\r\n3 - حاشيه شرح اشارات . در كتابخانه مشهد موجود است .\r\n4 - خلافيه . رساله‌اى است فارسى ، در حل اختلافات فقها ، نسخه‌هاى متعدد دارد .\r\n5 - ذخيرة المعاد . در شرح ارشاد الأذهان علامه در فقه ، كه از طهارت تا آخر حج آن در يك جلد چاپ شده ، و به همين مناسبت معروف به صاحب ذخيره مى باشد .\r\n6 - رساله‌اى در اغسال .\r\n7 - رساله‌اى در تحديد نهار .\r\n8 و 9 - دو رساله عربى و فارسى در نماز جمعه ، كه دومى ناياب ، و اولى موجود است .\r\n10 - روضة الأنوار عباسى . در خدا شناسى و آداب سلوك پادشاه و رعيت ،\r\n\r\n","description":"","footnote":"\r\n( 1 ) الروضة النضرة : 71 .\r\n","page_name":" 166 ","page_number":166},
  {"content":"\r\nدر 1288 در تهران چاپ شده .\r\n11 - شرح زبدة الاُصول ( 1 ) .\r\n12 - كفاية الفقه . كه در تهران چاپ شده ، و به همين جهت معروف به صاحب كفايه مى باشد ( 2 ) .\r\n13 - مفاتيح النجاة ( 3 ) .\r\n14 - مناسك حج .\r\nدر الروضة النضرة رساله شبهه استلزام و شرح اشارات را كه از تأليفات محقق خوانسارى هستند ، به وى نسبت داده .\r\nولادت محقق سبزوارى در سال 1017 ، و وفات او در اصفهان در 1090 واقع شد ، جنازه او را به مشهد مقدس رضوى نقل كردند ، در مدرسه ميرزا جعفر در سردابى كه محاذى قبر شيخ حر عاملى است ، به خاك سپرده شد و در ماده تاريخ وفاتش گفته‌اند : ( شد شريعت بى سر و افتاد از پاى اجتهاد ) كه مجموع عدد شريعت بى شين و اجتهاد بى دال ، ماده تاريخ است .\r\n\r\n","description":"","footnote":"\r\n( 1 ) الذريعة 6 : 110 و 141 ، و 7 : 339 ، و 11 : 137 ، و 15 : 66 و 298 .\r\n( 2 ) صاحب كفايه بر آخوند ملا محمد كاظم خراسانى متوفى 1329 ، نيز شايع است كه شاگرد شيخ\r\nانصارى بوده و كفاية الاُصول را نوشته ، علامه سماوى درباره او گفته :\r\nوالكاظم الطوسي ذو الكفاية * و من غدا في العالمين آية\r\nمرقده في باب ذي المكارم * تاريخه زكا مقر كاظم\r\n( 1329 )\r\n( 3 ) الروضة النضرة : 72 ، و ريحانة الأدب 3 : 488 .\r\n","page_name":" 167 ","page_number":167},
  {"content":"\r\nملا محمد تقى اصفهانى ( مجلسى اول )\r\n( 1003 - 1070 )\r\nنسب او به ابو نعيم ; صاحب حلية الأولياء مى رسد ( 1 ) .\r\nبيشتر ارباب تراجم نام پدر او را مقصود على ملقب به مجلسى نوشته‌اند ( 2 ) ، ولى امضاء او محمد تقى بن مجلسى است ، و نامى از مقصود على در آن ديده نمى شود ، و شيخ حر عاملى كه معاصر او بوده ، او را به عنوان « محمد تقى بن المجلسى » نوشته است ( 3 ) . و خود در مقدمه روضة المتقين 1 : 2 گفته « محمد تقى ابن على الملقب بالمجلسى » ، و يكى از احفاد وى كه ميرزا حيدر على است ، در مقدمه انساب خاندان مجلسى در دو جا ، او را على ناميده و همچنين اعيان الشيعة 44 : 122 و 136 . پس به نظر مى رسد كه كلمه مقصود ، كه قبل از على در جامع الرواة 2 : 78 ديده مىشود ، و ديگران به او استناد كرده‌اند ، تصحيف ( المقدس ) بوده و مقصود نبوده است ، و در اعيان الشيعه 9 : 282 چاپ يازده جلدى ، نام وى محمد باقر به جاى محمد تقى آمده ، كه غلط چاپى است .\r\nبه هر حال او يكى از دانشمندان ما ، و محدثى فقيه بوده و چون فرزند\r\n\r\n","description":"","footnote":"\r\n( 1 ) روضات الجنات : 130 ، و ريحانة الأدب 3 : 488 .\r\n( 2 ) جامع الرواة 2 : 78 ، و روضات الجنات : 130 ، و خاتمه مستدرك الوسائل : 408 ، و قصص\r\nالعلماء : 231 ، و الكنى و الألقاب 3 : 121 ، و در سه كتاب اخير گفته‌اند كه مجلسى تخلص مقصود\r\nعلى بوده .\r\n( 3 ) رجوع شود به كليشه خط مجلسى اول در ريحانة الأدب 6 : 269 ، و فهرست كتابخانه مجلس\r\n11 : 394 ، و أمل الآمل 2 : 252 .\r\n","page_name":" 168 ","page_number":168},
  {"content":"\r\nارجمند وى صاحب بحار الانوار از او مشهورتر است ، مجلسى مطلق منصرف به او بوده ، و پدر را مجلسى اول مى خوانند .\r\nمجلسى اول از استاد خود ملا عبد اللّه شوشترى و فرزندش ملا حسنعلى و شيخ بهائى و ديگران مجاز بوده ، و بسيارى از دانشمندان از او اجازه روايت داشته‌اند و بيشتر اجازات را بر كتب اربعه حديث ، به خط زيبا و غالباً درشت نوشته است .\r\nدو اجازه مفصل براى فرزند برومند خود نگاشته ، يكى را دانشمند معاصر آقاى واعظ زاده خراسانى در 1348 شمسى ، به مناسبت هزاره شيخ طوسى به وسيله دانشگاه مشهد ، منتشر نموده است .\r\nديگرى را صاحب قصص العلماء نقل كرده ، اما در اوائل آن عبارتى ديده مىشود كه خالى از غرابت نيست ، گفته « ثمّ إنّ الولد الأعزّ . . . محمد باقر لمّا قرأ علَيّ كتب الفقه والأحاديث سيما الكتب الأربعة لأبي جعفر محمدين الثلاثة » ( 1 ) .\r\nمجلسى اول اين تأليفات را داشته :\r\n1 - إحياء الأحاديث . در شرح تهذيب شيخ طوسى .\r\n2 - أربعين حديث . به درخواست ميرزا شرف الدين على گلستانه نوشته .\r\n3 - حاشيه صحيفه سجاديه .\r\n4 - حاشيه نقد الرجال .\r\n\r\n","description":"","footnote":"\r\n( 1 ) قصص العلماء : 214 ، و عبارت مزبور تصحيف شده و در چاپ به صورت محمد بن الثلاث در آمده\r\nاست ، و در رياض العلماء 5 : 433 و الكنى و الالقاب 1 : 33 عنوان ابو جعفريون را به محمدين ثلاثه\r\nداده‌اند كه اگر درست باشد بايد ابو جعفرين باشد .\r\n","page_name":" 169 ","page_number":169},
  {"content":"\r\n5 - حديقة المتّقين . چاپ شده است .\r\n6 - روضة المتّقين . شرح عربى فقيه است .\r\n7 - شرح زيارت جامعه .\r\n8 و 9 - شرح صحيفه سجاديه . به عربى و فارسى .\r\n10 - شرح مشيخه فقيه .\r\n11 - لوامع صاحب قرآنى . كه شرح فارسى فقيه ، و در دو جلد بزرگ چاپ شده است .\r\n12 - مناسك حج . كه فرزندش بر آن اضافاتى نموده ، و غير اينها .\r\nولادت مجلسى اول در 1003 و وفاتش در 1070 بوده و چندين ماده تاريخ براى فوت او گفته‌اند از آن جمله ( افسر شرع اوفتاد و بى سر و پا گشت فضل ) مقصود آن است كه ، اگر اول شرع و اوّل و آخر لفظ فضل را بيندازى ، مجموع عدد سه حرف باقيمانده ، يكهزار و هفتاد ( 1070 ) است . عكس اين مصراع كه مطابق 1030 است تاريخ وفات شيخ بهائى است ( افسر فضل اوفتاد و بى سر و پا گشت شرع ) ( 1 ) .\r\nمجلسى اول در شمار استادان و مشايخ جدّ اعلى نبوده ، اما صاحب رياض العلماء ، او را جزء استادان او شمرده و ما براى تنبيه بر اشتباه او ، در اينجا ترجمه اش را نوشتيم .\r\n\r\n","description":"","footnote":"\r\n( 1 ) روضات الجنات : 131 ، و ريحانة الأدب 3 : 462 ، و در أعيان الشيعة 44 : 218 و 9 : 234 چاپ\r\n11 جلدى در وفات بهائى فرموده « نمى دانم چگونه اين مصرع مطابق وفات او است » . نگارنده گويد\r\nپس از افتادن فاء فضل ، و اول و آخر شرع ، سه حرف باقيمانده ض - ل - ر ، مطابق تاريخ 1030 است .\r\n","page_name":" 170 ","page_number":170},
  {"content":"\r\n5 - شيخ جعفر ( 1 ) فرزند كمال الدين بحرانى\r\n( 000 - 1091 )\r\nاستاد سيد در شيراز و از علماء اصولى بوده ، كه او را به شيخ جعفر بحرانى مجتهد ، توصيف نموده‌اند ( 2 ) .\r\nاز مشايخ جدّ اعلى هم بوده ، كه در اجازه شيخ حسين بن محيى الدين چنين نوشته « وأجزته أيضاً بإجازتي عن شيخيّ الشيخين الورعين الشيخ جعفر البحراني والشيخ . . . » ( 3 ) .\r\nو در خاتمه أنوار النعمانية ( 4 ) ، فرموده « ما جماعتى بوديم كه درس مى خوانديم نزد شيخ جليل ، شيخ جعفر بحرانى ، و آن درس را ديگران مى خواندند و من گوش مى دادم ، پس چون در درس حاضر مى شديم ، هر كس پيش نشسته بود به او مى گفت قراءت كن و مى نشست نزد قارى و ما را تشجيع و تشويق مى نمود كه درس را به وسيله مطالعه و فكر خود بفهميم و مى گفت كه شاگرد بايد به وسيله خود درس را بفهمد و استاد فقط جهت تيمن و تبرك است ، اتفاقاً خبر فوت جماعتى از اعمام و ارحام ما رسيد ، پس يك روز من و برادرم سيد نجم الدين درس را ترك كرده و مشغول عزادارى ايشان شديم ، روز ديگر كه به درس رفتيم\r\n\r\n","description":"","footnote":"\r\n( 1 ) اين شخص غير از شيخ جعفر ابو البحر خطى بحرانى متوفى حدود 1040 ، صاحب ديوان شعر\r\nمطبوع در 1373 بوده .\r\n( 2 ) منبع الحياة : 46 .\r\n( 3 ) رجوع شود به صفحه 263 .\r\n( 4 ) الأنوار النعمانية : 467 .\r\n","page_name":" 171 ","page_number":171},
  {"content":"\r\nحاضر نشد كه به ما درس گويد و گفت خدا لعنت كند پدر و مادر مرا اگر ديگر به شما درس دهم ، چرا ديروز به درس نيامديد سزاوار بود كه به درس بيائيد و بعد از آن به سوگوارى مشغول شويد ، پدر شما هم خبر فوتش خواهد رسيد ، پس بايد از درس دست برداريد ، پس ما سوگند ياد كرديم كه درس را قطع نكنيم اگر چه مصيبتهاى بسيار بر ما وارد شود ، پس قبول كرد و شرح عميدى را در اصول نزد او خوانديم اتفاقاً مسأله‌اى پيش آمد كه خالى از اشكال نبود ، پس گفت كه امشب اين مطلب را مطالعه كنيد ، هر كس بامداد فردا آمد و حل اين مطلب نمود ، بر پشت ديگران سوار شود و از اين مكان تا آن مكان سواره برود ، چون بامداد نزد او رفتيم و رفقا هر يك آن مسأله را تقريرى كردند پس به من گفت كه تكلم كن ، پس آنچه را به ذهنم رسيده بود بيان داشتم ، استاد گفت همين درست است و آنچه اين جماعت گفتند غلط است پس به من گفت كه آنچه در اين مسأله به خاطرت آمده ، املاء كن تا من بنويسم ، پس من املاء كردم و او مى نوشت ، پس گفت بر پشت يك يك سوار شو تا به آن مكان ، پس يك يك مرا بر دوش گرفتند و تا آن مكان بردند و اين قسم حالت او بود ، پس آن روز مرا به خانه برد و گفت كه اين دختر من است مى خواهم كه او را به تو تزويج كنم ، من گفتم اگر خدا بخواهد پس از آنكه عالم شدم و از تحصيل فراغت يافتم حاضرم ، پس سرنوشت او را به حيدر آباد كشانيد و مرجع آنجا گرديد » .\r\nدر زهر الربيع هم نام او را برده است .\r\nصاحب سلافة العصر ضمن ترجمه سيد احمد بن عبد الصمد بحرانى ، او را\r\n","description":"","footnote":"","page_name":" 172 ","page_number":172},
  {"content":"\r\nبه عنوان « شيخنا العلاّمة » ياد كرده ( 1 ) ، اما مستقلا ترجمه نكرده است .\r\nشيخ حر عاملى درباره اش مى نويسد « الشيخ جعفر بن كمال البحراني الفاضل العالم الصالح الماهر الشاعر المعاصر رأيته بمكة توفي بحيدرآباد » ( 2 ) .\r\nدر اجازه كبيره در بيان طرق روايت جدّ اعلى گفته « ومنها عن الشيخ المحدث القاريء الرجالي النحوي جعفر بن كمال الدين البحراني عن شيخه الفقيه العالم علي بن نصر اللّه الجزائري » .\r\nمحدث نورى عين اين اوصاف را بدون ( النحوى ) به او داده ( 3 ) ، و اگر به جاى حذف آن كلمه ( المحدث ) را انداخته بود ، بهتر بود ; زيرا كه توصيف او به المحدث در حالى كه او از مجتهدان بوده و سيد از او به مجتهد تعبير كرده ، مناسب نبوده ، اگر چه صاحب اجازه او را به آن وصف ياد كرده .\r\nو چگونه مى توان او را محدث خواند ، با اينكه او در عقيده با محدثان ضد بوده و مناظره او با سيد ميرزا جزائرى ، كه از محدثان اخبارى ، و استاد ديگر سيد بوده و در شرح حال سيد مزبور خواهيم نگاشت دليل بر آن است .\r\nمحدث بحرينى او را به فقيه نبيه ، توصيف نموده و فتواى او را به حرمت جمع بين فاطميتين نقل كرده است ( 4 ) .\r\nو نيز درس خواندن او را به همراه شيخ صالح بحرينى ( 5 ) در شيراز ، و انتقال او\r\n\r\n","description":"","footnote":"\r\n( 1 ) سلافة العصر : 519 .\r\n( 2 ) امل الآمل 2 : 53 .\r\n( 3 ) خاتمة مستدرك الوسائل : 405 .\r\n( 4 ) الدرر النجفية : 200 .\r\n( 5 ) استاد جدّ اعلى بوده و ترجمه اش در صفحه 184 مذكور خواهد شد .\r\n","page_name":" 173 ","page_number":173},
  {"content":"\r\nرا به حيدرآباد ، و وفاتش را در 1088 ، با ستايش فراوان نقل كرده ، و گفته ، تأليفى\r\nاز او نديده‌ام ( 1 ) .\r\nنگارنده گويد : محدث نورى از يكى از معاصران شيخ جعفر ، درگذشت او را در اواخر سال 1091 نقل كرده و آن معاصر گفته كه ، تصنيفات و تأليفات بسيارى در تفسير و حديث و علوم عربيت داشته ، كه از آن جمله است كتاب لباب ، كه آن را فرستاد براى شاگرد خود عالم جليل سيد عليخان مدنى ، و درباره اين كتاب ، بين آن دو اشعارى جارى شد ( 2 ) .\r\nو چون اين معاصر از نزديك او را ديده و از تأليفاتش اطلاع و آگاهى داشته ، پس قول او در تاريخ وفات درست است و مؤيد او آنكه : جدّ اعلى در انوار النعمانية كه در 1089 تأليف شده ، اشاره به درگذشت او ننموده است . در مستدرك اعيان الشيعه ( 3 ) ، ضمن شرح حال وى ; كه از تاريخ بحرين خطى نقل كرده ، وفات او را در 1008 نوشته ، كه غلطى آشكار است ، ولى ناقل اشاره به اين غلط ننموده و كتاب مذكور به طورى كه در پاورقى صفحه 7 مستدرك مزبور نوشته ، تاليف شيخ محمد على بن محمد تقى بن موسى بن محدث بحرانى صاحب حدائق است ، كه در 1298 متولد شده .\r\nاستاد بزرگ ما كتاب الكامل فى الصناعة را كه ارجوزه ايست در تجويد ، به او نسبت داده و فرموده : مرتب است بر سى باب ، سه باب آن درباره فضل قرآن و\r\n\r\n","description":"","footnote":"\r\n( 1 ) لؤلؤة البحرين : 70 .\r\n( 2 ) خاتمة مستدرك الوسائل : 389 .\r\n( 3 ) مستدرك أعيان الشيعة 2 : 77 .\r\n","page_name":" 174 ","page_number":174},
  {"content":"\r\nنفى تحريف از آن ، و تواتر قراءات ، به خط او مورخ 1069 موجود است ، و معلوم نيست كه آن را تمام كرده يا نا تمام مانده ، در آغاز آن گفته :\r\n\r\nقال الفقير الطالب الغفران * من ربّه جعفر البحراني\r\nابن كمال الدين شيخ القرّاء * في عصره بل هو شيخ الإقراء\r\n\r\nو پس از بيست بيت در مدح سيد عليخان مدنى و پدرش سيد احمد ، و تصريح به اينكه سيد عليخان به او اشاره كرده در نظم آن ، مشايخ خود را كه عبارتند از سديد الدين يوسف بلقينى و جمال الدين حسن بحرانى و حافظ رضا سبزوارى و پدرش كمال الدين بحرانى نامبرده است ( 1 ) .\r\nو در الروضة النضرة فرموده « روايت مىكند شيخ جعفر از سيد نور الدين و شيخ على بن سليمان شاگرد شيخ بهائى و به طورى كه سيد نور الدين جزائرى ( 2 ) در اجازه‌اى كه به سيد نصر اللّه حائرى داده نوشته ، از شيخ على بن نصر اللّه جزائرى نيز روايت كرده و او از شيخ يونس جزائرى و او از محقق كركى » .\r\nآنگاه استاد فرموده « من گويم كه تأييد مىكند نوشته سيد نور الدين را ، كلام شيخ سليمان درباره شيخ على بن نصر اللّه ، ليكن شيخ يونس جزائرى از شيخ عبد العلى فرزند محقق كركى روايت داشته ، نه از محقق كركى . و ديدم اجازه شيخ جعفر را به خط او براى شاگردش شيخ محمد ابن خواجه عبد الحسين ربيعى بغدادى كه در 1067 شرح لمعه را نزد او خوانده بود و اجازه براى شاگرد ديگرش محمد\r\n\r\n","description":"","footnote":"\r\n( 1 ) الذريعه 17 : 256 .\r\n( 2 ) فرزند برومند جدّ اعلى بوده و شرح حال او را خواهيم نگاشت ( صفحه 358 ) و صورت اجازه او به\r\nسيد نصر اللّه را خواهيم آورد ( صفحه 404 ) ، ان شاء اللّه تعالى .\r\n","page_name":" 175 ","page_number":175},
  {"content":"\r\nحسين بن مقصود على طالقانى ( 1 ) بر مختلف علامه ، به خط مجاز مورخ 9 شوال 1067 و در آغاز خود را ( جعفر بن كمال الدين البحرانى الاوالى ) معرفى كرده است . و ديدم خط او را در آخر نسخه‌اى از شرح عميدى بر تهذيب الاصول كه چنين بود :\r\n\r\nهذا الكتاب لديّ ملكاً خالصاً * وأنا المقصّر جعفر بن كمال\r\nوكتبته من بعد ألف قد مضت * مع أربعين بمنتهى شوّال » ( 2 )\r\n\r\nنگارنده گويد : جدّ اعلى در مقامات النجاة نقل كرده ، از استاد خود شيخ بحرانى ، كه نام كوچك او را نبرده ، درباره تفسير نور الثقلين سؤالى كرده و پاسخى شنيده ، كه ما در شرح حال شيخ عبد على حويزى مؤلف آن تفسير ، كه استاد جدّ اعلى بوده ، خواهيم نگاشت .\r\nدر جاى ديگر تصريح كرده كه مقصود همين شيخ جعفر است ( 3 ) ، ولى سيّد خوانسارى و محدث قمى گمان كرده‌اند ، مقصود شيخ عبد اللّه بن صالح بحرانى يا سيد ماجد بحرانى است ( 4 ) .\r\nترجمه شيخ جعفر در كتابهاى ديگر هم موجود است ( 5 ) .\r\n\r\n","description":"","footnote":"\r\n( 1 ) اين شخص نسخه‌اى از تمهيد القواعد را به خط خود نوشته و در 1060 در شيراز از نوشتن آن فارغ\r\nگرديده آنگاه آن را نزد استادش شيخ جعفر مذكور خوانده و استاد در 1062 به خط خود نيم صفحه در\r\nستايش وى نگاشته و اين عبارت را به كار برده « أفاد أكثر ممّا استفاد . . . » .\r\n( 2 ) الروضة النضرة : 110 .\r\n( 3 ) الأنوار النعمانية : 467 .\r\n( 4 ) روضات الجنات : 352 ، و فوائد الرضوية 1 : 237 .\r\n( 5 ) روضات الجنات : 149 ، و خاتمة مستدرك الوسائل : 389 ، و أنوار البدرين : 128 ، و ريحانة الأدب\r\n1 : 146 ، و أعيان الشيعة 16 : 61 و غيره .\r\n","page_name":" 176 ","page_number":176},
  {"content":"\r\nآقا جمال فرزند آقا حسين خوانسارى\r\nبعضى او را از استادان سيد شمرده ، و آن اشتباه است به پدرش آقا حسين خوانسارى .\r\n6 - شيخ حسين فرزند سبتى حويزى\r\nاستاد مقدمات سيد در حويزه بوده و در بعضى از كتابها ، نام او حسن نوشته شده كه اشتباه است ( 1 ) .\r\nدر اجازه كبيره او را چنين توصيف نموده « العالم الفاضل الثقة الأديب الشاعر الماهر المبارك ، الشيخ حسين بن سبتي الحويزي ( رحمه الله ) » ( 2 ) در شجره طيبه در شرح حال جدّ اعلى گفته « چون به حويزه رفت نزد عالم اديب ، شيخ حسين سبتى حويزى مشغول شد » .\r\nنگارنده گويد : حذف كلمه ابن ، بين حسين و سبتى موهم آن است كه سبتى لقب خانوادگى او بوده ، در حالى كه نام پدر او است .\r\nخود سيد درباره اين استاد چنين نوشته « به حويزه آمديم و برادرم پيش از من نزد يك نفر از بزرگان حويزه مهمان بود و نزد يكى از فضلا شرح جامى مى خواند ، پس من در درس با او شركت كردم و شرح جار بردى را بر شافيه هم مى خوانديم و اين استاد هم خدمت بسيار از ما مى گرفت و نامش شيخ حسين بن سبتى بود و هر يك از ما شاگردان را دستور داده بود ، كه هر وقت براى قضاى حاجت به كنار رودخانه رويم ، دو سنگ يا دو آجر از نزديك قلعه بياوريم و بسا بود\r\n\r\n","description":"","footnote":"\r\n( 1 ) قصص العلماء : 439 ، و ترجمه سيد در مقدمه زهر الربيع چاپ نجف ص د .\r\n( 2 ) اجازه كبيره : 71 .\r\n","page_name":" 177 ","page_number":177},
  {"content":"\r\nكه در روز چند بار مى رفتيم و مى آورديم و اين حالت ما بود ، چون نزد او سنگهاى بسيار جمع شد ، خواست كه خانه‌اى بنا كند ، پس بنائى آورد و ما كارگر بوديم ، پس براى او ساختمانى به وجود آورديم . و هر وقت به حويزه عتيقه مى رفتيم مى گفت اى فرزندان مى خواهيد كه بى حمل و بار مراجعت كنيد ؟ پس ماهى و چيزهاى ديگر مى خريد و مى گفت آنها را بار كنيد ما آنها را بر مى داشتيم و آب بر روى ما مى چكيد ، و اگر مى خواستيم كه حاشيه‌اى از كتاب او نقل كنيم اجازه نمى داد ليكن بسا بود كه كتاب را بى اطلاع او بر مى داشتيم و حواشى را مى نوشتيم . و اين احوال و رفتار او با ما بود و با اين حال ما راضى بوديم به نهايت رضا ، كه او را خدمت كنيم تا از بركات انفاس شريفه اش مستفيض شويم . و آن جناب بسيار حريص بود بر كتاب ، اما كتابهاى او بعد از او به دامادهايش منتقل شد كه هيچ قرب و منزلتى نزد آنان نداشت » ( 1 ) .\r\nنگارنده گويد : در اجازه كبيره‌اى كه علامه سيد شهاب الدين مرعشى در 1375 براى نگارنده نوشته و الدر الفريد ناميده ( 2 ) و در نزد من موجود است ، از قول مير محمد حسين بن مير محمد صالح خاتون آبادى ، نامبرده را از مشايخ جدّ اعلى شمرده ، و اين اشتباه است .\r\nو ترجمه اين شخص در ذيل حالات پدرش مير محمد صالح ، در اساتيد و مشايخ سيد نور الدين فرزند سيد نعمت اللّه خواهد آمد ( 3 ) .\r\n\r\n","description":"","footnote":"\r\n( 1 ) الأنوار النعمانية : 466 .\r\n( 2 ) الدر الفريد : 38 ، خطى .\r\n( 3 ) رجوع شود به صفحه 375 .\r\n","page_name":" 178 ","page_number":178},
  {"content":"\r\n7 - آقا حسين فرزند جمال الدين محمد ( محقق خوانسارى )\r\n( 1016 - 8 / 1099 )\r\nاستاد سيد در اصفهان و از مشايخ او بوده و او را « استاد اهل التحقيق الآقا حسين الخنصارى » خوانده ( 1 ) . در دار السلطنه اصفهان مدت هشت سال از خدمت آقا حسين خوانسارى ، و ساير مشاهير علماء ، به انواع فيوضات بهره مند گرديد .\r\nدر اجازه كبيره در بيان طرق جدّ اعلى گفته « ومنها عن إمام المعقول والمنقول آقا حسين بن جمال الدين الخوانساري عن شيخه محمد تقي المجلسي » ( 2 ) .\r\nشرح حال وى در كتب تراجم موجود است ( 3 ) . و عالم مقدس مدرس تبريزى درباره او نوشته است « از افاخم و ثقات علماى اماميه اواخر قرن يازدهم هجرت ، كه عالم عامل و فقيه كامل ، محدث فاضل ، اصولى ، رجالى ، حكيم ، متكلم ، محقق ، مدقق ، جامع معقول و منقول ، وحدت ذهن و كثرت فطانت و سرعت انتقال وى معروف ، و در فهم مطالب عميقه و نكات دقيقه محتاج به فكرى زائده نبوده و مشكلات علميه و عقليه و نقليه را به ادنى توجهى حل نموده و در كلمات\r\n\r\n","description":"","footnote":"\r\n( 1 ) اجازه سيد به شيخ حسين بن محيى الدين كه در صفحه 263 مذكور خواهد شد ، و بايد توجه\r\nداشت ، كه خنصارى معرب خونسارى است و سيد در جلد اول غاية المرام كه نام اين استاد خود را\r\nبرده ، كلمه خنصارى را خط زده و به جاى آن خونسارى نوشته است . و در معجم البلدان 3 : 392\r\nخانسار با كسر نون نوشته و گفته از روستاهاى جرباذقان ( گلپايگان ) است .\r\n( 2 ) اجازه كبيره : 81 .\r\n( 3 ) سلافة العصر : 491 ، و امل الآمل 2 : 101 ، و روضات الجنات : 196 ، و خاتمة مستدرك الوسائل :\r\n408 ، و فوائد الرضوية 1 : 153 و غيره .\r\n","page_name":" 179 ","page_number":179},
  {"content":"\r\nسيد عليخان مدنى و ديگر اجلاى اهل فن ، به علامه و فريد الدهر و وحيد العصر و استاد الحكماء و المتكلمين و مربى الفقهاء و المحدثين موصوف مى باشد و در هر يك از معقول و منقول تدريس مى كرده و به همين جهت به استاد الكل فى الكل موصوف بوده ، چنانچه به جهت لقب جمال الدين داشتن ، هر يك از پدر و پسرش به لقب ذو الجمالين نيز ملقب بوده و رياست علمى مذهبى در زمان خود به او منتهى و ملجأ مساكين و فقرا بوده و در انجام مهمات ايشان اهتمام تمام به كار بردى . . . و سيد نعمت اللّه جزائرى و شيخ جعفر قاضى و ملا ميرزاى شيروانى و آقا جمال خونسارى فرزند خود آقا حسين و جمعى ديگر از افاضل وقت از تلامذه وى بوده‌اند » ( 1 ) .\r\nو از مصنفات او است :\r\n1 - ترجمه صحيفه سجاديه .\r\n2 - ترجمه قرآن مجيد . در هند چاپ شده ، در امل الآمل آن را به وى نسبت داده ، ولى صاحب رياض گفته : چنين ترجمه‌اى نداشته ، چون از خود محقق خوانسارى و فرزندش آقا جمال كه نام مؤلفاتش را پرسيدم آن را ذكر نكردند . و علامه تهرانى فرموده قول صاحب امل الآمل مقدم بر رياض است ، زيرا كه او گواهى بر اثبات و ادعاء رؤيت نموده . و محتمل است در اثر فراموشى ، به صاحب رياض نگفته باشند .\r\n3 - تفسير سوره فاتحه .\r\n4 - تواريخ وفيات العلماء .\r\n\r\n","description":"","footnote":"\r\n( 1 ) ريحانة الأدب 3 : 487 .\r\n","page_name":" 180 ","page_number":180},
  {"content":"\r\n5 - الجبر و الاختيار .\r\n6 - الجزء الذى لا يتجزى .\r\n7 - حاشيه الهيات شفا .\r\n8 - 12 حاشيه شرح اشارات خواجه ، و شرح تجريد قوشچى ، و شرح لمعه ، و محاكمات قطب الدين رازى ، و معالم .\r\n13 - رساله در شبهه استلزام .\r\n14 - شرح الاشارات و التنبيهات . ( اين دو در ريحانة الادب مذكور نيستند ) .\r\n15 - شرح كافيه ابن حاجب .\r\n16 - شرح هيئت فارسى قوشچى .\r\n17 - مشارق الشموس . شرح دروس شهيد در فقه ، چاپ شده .\r\nطبع شعر نيز داشته و اين رباعى از اوست :\r\n\r\nاى باد صبا طرب فزا مى آيى * از طرف كدامين كف پا ميائى\r\nاز كوى كه بر خواسته‌اى راست بگو * اى گرد به چشم آشنا ميائى\r\n\r\nوفات محقق خوانسارى در سال 1098 يا 1099 هجرى در اصفهان واقع ، و در تخت فولاد مدفون است .\r\nشاه سليمان صفوى قبه‌اى عالى ، بر مرقد او كه نزديك مقبره بابا ركن الدين است بنا كرده ، كه زيارتگاه مردم آن سامان است و چون آقا جمال الدين و آقا رضى الدين فرزندان او هر دو از دانشمندان به نام هستند نيز در آنجا مدفونند ، به تكيه خوانساريها معروف است .\r\nتنبيه : صاحب قصص العلماء ، آقا جمال فرزند محقق خوانسارى را كه همدوره جدّ اعلى بوده ، جزء استادان او شمرده كه اشتباه است .\r\n","description":"","footnote":"","page_name":" 181 ","page_number":181},
  {"content":"\r\nشيخ حر عاملى آقا جمال را نوشته و گفته از معاصران است ( 1 ) .\r\nفاضل معاصر سيد احمد حسينى اشكورى كه مباشر چاپ امل الآمل بوده از اعيان الشيعه ( 2 ) تاريخ درگذشت آقا جمال را در 1025 نقل كرده ، و آن را درست پنداشته ، زيرا كه توضيحى درباره آن نداده ، ولى تاريخ مزبور غلط چاپى است و 1125 درست است .\r\nآقا جمال تأليفاتى سودمند داشته ، كه در شرح حال او مذكوراند .\r\nميرزا رفيعا نايينى\r\nبه عنوان ميرزا رفيع الدين محمد بن حيدر طباطبائى نايينى خواهد آمد .\r\n8 - شاه ابو الولى فرزند شاه تقى الدين محمد شيرازى\r\nاز مشايخ جدّ اعلى و استاد فلسفه او در شيراز بوده .\r\nدر تذكره شوشتر كه استادان سيد را بر شمرده ، نخست نام او را برده ( 3 ) .\r\nو در اجازه كبيره گفته « أخذ المعقول عن الاُستاذ العالم الفاضل المحقق المدقق المتكلم الحكيم العابد الصالح المطاع بين الناس ، شاه ابو الولي بن شاه تقي الدين محمد الشيرازي » ( 4 ) .\r\nاز اين عبارت و القاب و اوصاف ، فضيلت و تخصص او در فلسفه آشكار مى گردد ، ولى در كتب تراجم يك نفر شاه ابو الولى با اين مشخصات مذكور است و او فرزند محمد هادى حسينى شيرازى است كه در امل الآمل چنين ياد شده « كان\r\n\r\n","description":"","footnote":"\r\n( 1 ) امل الآمل 2 : 57 .\r\n( 2 ) أعيان الشيعة 44 : 211 .\r\n( 3 ) تذكره شوشتر : 57 .\r\n( 4 ) اجازه كبيره : 72 .\r\n","page_name":" 182 ","page_number":182},
  {"content":"\r\nعالماً متكلّماً جليلا فاضلا معاصراً » ( 1 ) . و در رياض ( 2 ) شاه ابو الولى بن الشيرازى را\r\nنوشته و گفته : در آغاز جوانى من وارد اصفهان شد و من او را نديدم . . . آنگاه ابو الولى بن محمد هادى حسينى شيرازى را نوشته و عبارت امل الآمل را درباره او نقل كرده و گفته حق آن است كه او همان شاه ابو الولى شيرازى است كه او را نوشتيم ، سپس گفته اين شخص غير از سيد ابو الولى بن امير شاه محمود انجوى شيرازى است .\r\nنگارنده گويد : با اختلاف نام پدران اين دو ، چگونه به هم مشتبه مى شوند ؟ و در تعليقه امل الآمل گفته : ابو الولى بن محمد هادى شايد شاه ابو الولى باشد ( 3 ) ، و صاحب اعيان الشيعة ( چاپ يازده جلدى ) هر دو نفر را نوشته اما درباره اولى عبارت رياض را كه أوان صبائى ( آغاز جوانى من ) است ، آغاز جوانى او گمان كرده و أوان صباه نوشته و درباره دوم كه انجوى است ، آنجولى آورده كه تصحيف و اشتباه است ( 4 ) .\r\nو گويا صاحب اجازه كبيره كه او را فرزند شاه تقى الدين نوشته اشتباه نموده است : زيرا كه او نسابه بوده نه متكلم و در عالم آراى عباسى ( 5 ) مذكور است و علامه تهرانى در الروضة النضرة فرموده « شاه ابو الولى نسابه ، استاد ميرزا مسيحا فسائى\r\n\r\n","description":"","footnote":"\r\n( 1 ) امل الآمل 2 : 358 .\r\n( 2 ) رياض العلماء 6 : 526 .\r\n( 3 ) تعليقه امل الآمل : 339 .\r\n( 4 ) اعيان الشيعه 2 : 443 .\r\n( 5 ) عالم آراى عباسى 1 : 148 .\r\n","page_name":" 183 ","page_number":183},
  {"content":"\r\nمحتمل است كه سيد ابو الولى فرزند تقى الدين محمد شيرازى باشد ، كه شيخ محمد طبسى در نبذ التاريخ او را جزء علماء دوره شاه صفى دانسته ، كه سلطنتش از 1038 تا 1052 بوده است و در سلافة العصر وفات سيد تقى الدين نسابه را در 1019 نوشته است » ( 1 ) .\r\n9 - شيخ صالح فرزند عبد الكريم كرزكانى بحرانى\r\n( 000 - 1098 )\r\nمحدث عاملى درباره اش نوشته « الفاضل العالم ، الفقيه المحدث ، الصالح الزاهد ، العابد المعاصر سكن شيراز إلى الآن » ( 2 ) .\r\nوى از مشايخ سيد و استاد او در شيراز بوده و در انوار النعمانية : 467 كه فرموده : قراءت را نزد مردى فاضل از اهل بحرين خواندم . مقصود همين شيخ است و از كتابهائى كه نزد او خوانده قصيده شاطبيه است كه در آخر آن اين اجازه را مورخ 1070 براى او نوشته :\r\n« بسم اللّه الرحمن الرحيم والحمد للّه على الافتتاح والاختتام وعلى أشرف أنبيائه وآله عليهم ( 3 ) الصلاة والسلام و بعد فقد قرأ علَيّ السيد السند المهذب الفاضل الكامل الذكي الألمعي ، بدر سماء الاقبال السيد نعمة اللّه بن السيد عبد اللّه الجزائري سلّمه اللّه تعالى ورقاه إلى الغاية القصوى من إكمال هذه القصيدة الفائقة قراءة فهم و تحقيق وضبط وفّقه اللّه تعالى لإتقانها وإقرائها وكان الفراغ من ذلك صبح\r\n\r\n","description":"","footnote":"\r\n( 1 ) الروضة النضره خطى ، ولى در چاپى صفحات 98 و 627 تغييراتى در آن داده شده .\r\n( 2 ) امل الآمل 2 : 135 .\r\n( 3 ) كلمه عليهم تكرار على اشرف . . . و زائد است .\r\n","page_name":" 184 ","page_number":184},
  {"content":"\r\nاليوم الرابع عشر من شهر صفر للسنة 1070 وكتب أقل داعيه الأقلّ صالح بن عبد الكريم عفى عنهما بمنّه ( 1 ) سائلا منه الدعاء سيما بعد الصلوات » .\r\nجدّ اعلى در اجازه شيخ حسين بن محيى الدين هم او را از مشايخ خود شمرده است .\r\nمحدث بحرينى فرموده « قبر شيخ صالح در شيراز نزديك سيد علاء الدين حسين است و پس از ستايش بسيار از او ، گفته « رياست شيراز به دو منتهى شد و دولت و ملت مطيع او شدند به جهت پرهيزگارى و پارسائى كه داشت و او بود كه علم را در شيراز منتشر نمود و در آن شهر كمتر كتابى در هر علم يافت مىشود كه آثار تصحيح و مقابله او را نداشته باشد . به دستور شاه سليمان متصدى امور قضائى شيراز شد و هنگامى كه خلعت قضا از طرف شاه به وى رسيد از پوشيدن آن خوددارى نمود و پس از التماس و تهديد از سلطان ، آن را پوشيد . از مصنفات او است :\r\n1 - رساله‌اى در تفسير اسماء حسنى .\r\n2 - رساله خمريه .\r\n3 - رساله‌اى در جبائر .\r\nاز سيد نور الدين على بن على بن ابى الحسن روايت مىكند » ( 2 ) .\r\nنگارنده گويد : جبائر با جيم و با و راء بى نقطه در آخر ، از مباحث وضوء\r\n\r\n","description":"","footnote":"\r\n( 1 ) چون عفى به صورت مجهول و فاعل آن غير مذكور است ، مرجعى براى ضمير منّه بيان نشده ، گويا\r\nاين دو مسامحه در اثر عجله و شتاب رخ داده است .\r\n( 2 ) لؤلؤة البحرين : 68 .\r\n","page_name":" 185 ","page_number":185},
  {"content":"\r\nاست و رساله‌هاى مختلفى در آن نوشته شده و رساله جبائر شيخ صالح را ديگران\r\nهم نوشته‌اند ( 1 ) .\r\nمحدث نورى و كنتورى در اثر اشتباه آن را جنائز با جيم و نون و زاء نقطه دار در آخر ، كه از مباحث صلوة است نوشته‌اند ( 2 ) .\r\nترجمه شيخ صالح در كتب تراجم موجود است ( 3 ) و كرزكان كه وى به آن جا منسوب است با كاف و راء بى نقطه و زاء نقطه دار و كاف مشدد و الف و نون ، ضبط شده ( 4 ) ولى در خاتمه مستدرك ، زاء نقطه دار مقدم بر راء بى نقطه است و آن غلط چاپى است .\r\nوى اهل ادب و شعر هم بوده در جواب اين رباعى :\r\n\r\nكم عاقل عاقل أعيت مذاهبه * وجاهل جاهل تلقاه مرزوقا\r\nهذا الذي ترك الأوهام حائرة * وصيّر العالم النحرير زنديقا\r\n\r\nكه از ابن الراوندى است .\r\nفرموده :\r\n\r\nإنّ الكريم الذي يعطي على قدر * يراه ذو اللبّ إحساناً وتوفيقا\r\nفذو الجهالة مرزوق ليكمله * وذو النبالة من ذا صار ممحوقا ( 5 )\r\n\r\n\r\n","description":"","footnote":"\r\n( 1 ) أنوار البدرين : 127 ، والذريعة 5 : 79 .\r\n( 2 ) خاتمة مستدرك الوسائل : 389 ، و كشف الحجب والأستار : 253 .\r\n( 3 ) روضات الجنات : 149 و 330 ، و خاتمة مستدرك الوسائل : 389 ، و أنوار البدرين : 127 ، و\r\nمجلدات الذريعة ، و الروضة النضرة : 286 ، و ريحانة الأدب 1 : 147 ، و غيره .\r\n( 4 ) لؤلؤة البحرين : 69 ، و أنوار البدرين : 127 .\r\n( 5 ) أنوار البدرين : 128 .\r\n","page_name":" 186 ","page_number":186},
  {"content":"\r\nجمع كثيرى از او اجازه روايت داشته‌اند از آن جمله شيخ احمد بن محمد\r\nجزائرى به اجازه مورخ 2 - ع 1 - 1094 و شيخ حمزة بن شمس الدين نجفى مورخ 1092 و شيخ سليمان بن على آل ابى ظبيه بحرانى و شيخ عزيز بن نصار مورخ 1096 و مولى محمد كريم شوشترى مورخ 20 - شوال - 1080 و ملك محمد خفرى مورخ مبعث 1095 و سيد نجم الدين برادر جدّ اعلى چنان كه در ترجمه اش خواهد آمد و خود جدّ اعلى چنان كه گذشت .\r\nتاريخ ولادت شيخ صالح معلوم نيست ، اما درگذشت او را علامه تهرانى در الروضة النضرة از تكمله امل الآمل استاد خود سيد حسن صدر نقل كرده ، كه در سال 1098 بوده است .\r\nنگارنده گويد : تاريخ مذكور را صاحب روضات الجنات از ايجاز المقال حويزى معاصر شيخ صالح نقل كرده و گويا مدرك سيد صدر نيز همان بوده و در رياض العلماء نيز مذكور است ( 1 ) . و ظاهراً او هم از همان ايجاز المقال گرفته .\r\nو همچنين علاّمه تهرانى در الروضة النضرة نقل كرده كه شيخ سليمان بن عبد اللّه بحرانى در رساله تراجم علماء بحرين ، شيخ صالح و برادرش شيخ حسن كرزكانى را ياد كرده و مولى محمد مؤمن جزائرى شاگرد شيخ صالح او را به « عالم ربانى » توصيف نموده . و خود افزوده كه نسخه‌اى از تلخيص المرام علامه حلى را ديده كه تملك شيخ حسين بن صالح بن عبد الكريم را داشته كه ظاهراً فرزند همين شيخ صالح است ( 2 ) .\r\n\r\n","description":"","footnote":"\r\n( 1 ) رياض العلماء 3 : 17 .\r\n( 2 ) الروضة النضرة : 286 .\r\n","page_name":" 187 ","page_number":187},
  {"content":"\r\n10 - شيخ عبد على فرزند جمعه عروسى حويزى\r\nاز مشايخ جدّ اعلى و استاد او در شيراز بوده از او تعبير به « شيخنا الأجل » ( 1 ) نموده و در اجازه شيخ حسين بن محيى الدين او را « الشيخ عبد على الحويزاوى » ناميده است .\r\nصاحب رياض العلماء در ضمن اساتيد جدّ اعلى او را چنين ياد كرده « الشيخ عبد على الحويزاوى المحدث الساكن بشيراز » ( 2 ) .\r\nنگارنده گويد : حويزاوى و حويزى هر دو نسبت به حويزه ، مانند بصراوى و بصرى نسبت به بصره و دنياوى و دنيوى نسبت به دنيا صحيح است ( 3 ) .\r\nشيخ حر عاملى درباره اين شيخ مى نويسد « الشيخ الجليل عبد علي بن جمعة العروسي الحويزي الساكن بشيراز ، كان عالماً فاضلا فقيهاً محدّثاً ثقة ورعاً شاعراً أديباً جامعاً للعلوم والفنون معاصراً ، له كتاب نور الثقلين في تفسير القرآن أربع مجلدات أحسن فيه وأجاد ، نقل فيه أحاديث النبي والأئمة ( عليهم السلام ) في تفسير الآيات من أكثر كتب الحديث و لم ينقل فيه عن غيرهم وقد رأيته بخطه واستكبته\r\n\r\n","description":"","footnote":"\r\n( 1 ) زهر الربيع : 323 ، چاپ نجف اشرف .\r\n( 2 ) رياض العلماء 3 : 17 .\r\n( 3 ) در مقدمه كتاب شريف نهج البلاغة شريف رضى رضى اللّه عنه اين عبارت است « وثواقب الكلم\r\nالدينية والدنيوية » . علامه متقى شيخ محمد تقى ( شيخ شوشترى ) رحمه اللّه تعالى در بهج الصباغة\r\n1 : 31 كه بهترين شرح نهج البلاغة است فرموده : در نسخه خطى صحيحى از نهج البلاغة و در شرح\r\nابن ابى الحديد و ابن ميثم به جاى الدنيوية الدنياوية است . آنگاه شاهد صحت هر دو را از صحاح\r\nجوهرى نقل كرده است .\r\n","page_name":" 188 ","page_number":188},
  {"content":"\r\nمنه . وله شرح لامية العجم وله شرح شواهد المغني أيضاً لم يتمّ و غير ذلك » ( 1 ) .\r\nنگارنده گويد : تفسير نور الثقلين را كه شيخ حر ستوده و استنساخ كرده ديگران هم ستايش كرده‌اند . از تأليفات ديگر او كتابى است در اثبات اختصاص لقب امير المؤمنين به امام على بن ابيطالب ( عليه السلام ) و اينكه ديگران كه اين لقب را بر خود نهاده‌اند ، داراى يك نوع مرض بوده‌اند .\r\nجدّ اعلى در ترجمه استاد سابق الذكر خود ( شيخ جعفر بحرانى ) مى نويسد « روزى از او سئوال كردم از تفسيرى كه شيخ ما شيخ عبد على حويزى از اخبار جمع آورى نموده ، پس او گفت تا شيخ عبد على زنده است تفسير او يك فلس ارزش ندارد و چون او وفات كند اول كسى كه آن را با آب طلا بنويسد من هستم پس اين شعر را خواند .\r\n\r\nإنّ الفتى ينكر فضل الفتى * لوماً وبخلا فإذا ما ذهب\r\nلجّ به الحرص على نكتة * يكتبها عنه بماء الذهب » ( 2 )\r\n\r\nو آخوند ملا عبد الرشيد فرزند نور الدين طبيب شوشترى ( 3 ) در تاريخ 15 - ع 1\r\n\r\n","description":"","footnote":"\r\n( 1 ) امل الآمل 2 : 154 .\r\n( 2 ) الانوارالنعمانيه ( چاپ حروفى ) 4 : 309 .\r\n( 3 ) ازعلماء با فضليت شوشتر ومذكور درتذكره شوشتر : 48 ، و اجازه كبيره : 30 والذريعة 12 : 252 ، مى باشد . وفاتش به طورى كه در حاشيه اجازه كبيره است در 1079 واقع شده . داراى تأليفات سودمندى است است از آن جمله سوانح البال لتصفية الحال ، كه مشتمل بر فنون شعر و انشاء وعلوم ادبى و فوائد بسيار ونتائج افكار مؤلف است و مقدار فضل او از آنجا معلوم مىشود . و شرح استبصار و مجالس الاماميه در اصول دين ، كتابى است فارسى مبسوط آغاز \" حمد وستايش سزوار معبودى است كه . . . » يك نسخه مورخ 1075 در كتابخانه شيخ موجود است و به طور مسموع در قم هم نسخه\r\nآن يافت مىشود . وى طبع شعر نيز داشته و در لطائف الخيال محمد دارابى كه بين سالهاى 1076 -\r\n1078 تاليف كرده شرح حال و نمونه‌اى از اشعار او و فرزندش محمد محسن متخلص به عرفان را\r\nآورده كه در مقدمه فردوس صفحه 40 نقل شده ، و نسخه‌اى از اصول كافى به خط ملا عبد الرشيد\r\nمذكور موجود است كه آن را با نسخه اصلى كه از روى آن استنساخ شده در 1078 مقابله كرده .\r\n","page_name":" 189 ","page_number":189},
  {"content":"\r\n- 1073 تقريظى مفصل در حدود صد بيت بر جلد چهارم آن نوشته كه قسمتى از آن را از الروضة النضرة نقل مى كنيم « و بعد فإنّ الأخ الشفيق والصديق الشقيق الموفق لتتبّع روايات الأئمة المعصومين صلوات اللّه عليهم أجمعين بتأييد ربّه العلي ، أعني الشيخ العالم العامل التقي النقي اللوذعي الألمعي الأروعي الأورعي الشيخ عبد العلي الحويزاوي العروسي أدام اللّه تأييده ، وفّقه لما ينفعه في دنياه وعقباه رشده وتسديده ، مؤلف التفسير المسمّى بنور الثقلين ، قد بذل جهده في جمع الآثار المروية . . . وأنا الفقير إلى اللّه الغني عبد الرشيد بن نور الدين الشوشتري » ( 1 ) .\r\nبه حمد اللّه اين تفسير نفيس در پنج جلد با تصحيح و تعليق فاضل معاصر ، سيد هاشم رسولى محلاتى و تقريظ علامه سيد محمد حسين طباطبائى تبريزى ( 2 ) در\r\n\r\n","description":"","footnote":"\r\n( 1 ) الروضة النضرة : 321 .\r\n( 2 ) از اجلاء علماء وحسنات عصر حاضر بود ، تولدش در 1321 بوده و در حوزه علميه قم به تدريس فقه واصول وغيره وتاليف كتب مفيده اشتغال داشت و از آثار مطبوعه ايشان اصول فلسفه و روش رئاليسم در پنج جلد چاپ شده و تفسير الميزان كه چندين نوبت به چاپ رسيده ونويسنده دانشمند بيروتى شيخ محمد جواد مغنيه رحمه الله در كتاب مع علماء النجف الأشرف از او ستايش كرده .\r\nترجمه علامه طباطبائى در آثار الحجة 2 : 67 ، و نقباء البشر 2 : 645 ، و مؤلفين كتب چاپى 2 : 863 ،\r\nو عكس آن بزرگوار در كتاب اول و اخير موجود است . در ساعت نه روز يكشنبه 9 - محرم - 1402\r\nدرگذشت . رحمة اللّه عليه .\r\n","page_name":" 190 ","page_number":190},
  {"content":"\r\nقم بين سالهاى 1382 و 1385 چاپ شده است .\r\nمحدث نورى و شاگردش محدث قمى و علامه امين و صاحب تجلّيات نام شيخ عبد على را على نوشته‌اند و آن اشتباهى است كه از محدث نورى سر زده ، و به آن سه نفر ديگر نيز سرايت كرده است ( 1 ) . علامه تهرانى اشتباه ديگرى نموده و او را شاگرد سيد نعمت اللّه پنداشته ( 2 ) .\r\nتاريخ وفات شيخ عبد على را روى جلد نور الثقلين 1112 نوشته‌اند ولى بى مدرك و غلط است و تاريخ قطعى مجهول ، ولى بين 1089 و 1097 بوده ، زيرا ظاهر انوار النعمانية كه در 1089 تاليف شده دلالت بر حيات و ظاهر امل الآمل كه در 1097 تأليف شده دلالت بر ممات او دارد .\r\nنا گفته نماند كه اين شخص غير از همنام و همشهر و همعصر او شيخ عبد على بن ناصر بن شيخ رحمت حويزى بوده ، كه عالمى اديب و شاعرى ماهر و صاحب آثار ادبى است و او معروف به ابن رحمت بوده و صاحب رياض احتمال داده كه شرح لامية العجم مذكور در امل الآمل ، در تأليفات شيخ عبد على\r\n\r\n","description":"","footnote":"\r\n( 1 ) خاتمة مستدرك الوسائل : 405 ، و الكنى والألقاب 2 : 298 ، و أعيان الشيعة 50 : 23 ، و تجليات\r\n1 : 64 .\r\n( 2 ) الذريعة 9 : 691 .\r\n","page_name":" 191 ","page_number":191},
  {"content":"\r\nعروسى ، از اين شخص كه همنام اوست باشد .\r\nصاحب امل الآمل او را هم ترجمه كرده اما به اشتباه زير دو عنوان نوشته است ( 1 ) .\r\nعلامه امين هم به همين اشتباه دچار شده و او را دو بار نوشته و بار اول جدّ او را كه رحمت است رحمت اللّه ناميده است ( 2 ) .\r\nعلامه تهرانى فرموده وفاتش را صاحب فهرست كتابخانه لندن 6 : 471 در 1053 نوشته ولى غلط است ، چون تا 1063 زنده بوده و شواهدى براى حيات او در اين تاريخ آورده است ( 3 ) .\r\nنگارنده گويد : وفات او در بصره در 1075 بوده است ( 4 ) .\r\nسيد شرف الدين على فرزند حجت اللّه طباطبائى شولستانى غروى\r\n( 000 - بعد 1063 )\r\nاز مشايخ اجازه بوده و نام او در اجازات متأخران به چشم مى خورد و نسب او به امام دوم حضرت امام حسن مجتبى ( عليه السلام ) منتهى مى گردد .\r\nدر الروضة النضرة پس از آنكه نسب او را تا امام ( عليه السلام ) از رياض نقل كرده ( 5 ) نام\r\n\r\n","description":"","footnote":"\r\n( 1 ) امل الآمل 2 : 154 ، به عنوان عبد على بن رحمة و در صفحه 156 به عنوان عبد على بن ناصر بن\r\nرحمة و در اينجا او را به جاى حويزى بحرانى نوشته است .\r\n( 2 ) أعيان الشيعة 38 : 56 و 59 .\r\n( 3 ) الروضة النضرة : 329 ، و الذريعة 9 : 690 .\r\n( 4 ) هدية العارفين : 586 .\r\n( 5 ) الروضة النضرة : 402 ، در چاپ آن را حذف كرده‌اند .\r\n","page_name":" 192 ","page_number":192},
  {"content":"\r\nاستادان او را در معقول و منقول ياد كرده . از آن جمله امير فيض اللّه فرزند عبد القاهر حسينى تفريشى و شيخ محمد فرزند صاحب معالم ، و فرموده از ميرزا محمد رجالى اجازه داشته و به عده‌اى اجازه داده ، مانند مجلسى اول كه صورت اجازه اش مورخ 1036 در بحار موجود است . و مجلسى دوم و شيخ شرف الدين على بن جمال الدين و شيخ نور الدين محمد بن شيخ عماد الدين محمود ( 1 ) شيرازى و سيد نظام الدين امير شاه محمود بن امير محمد طباطبائى شولستانى و حاج حسين نيشابورى .\r\nآنگاه تأليفات او را نامبرده كه اغلب آنها به خط و تصحيح او بوده‌اند و يكى از اهالى استر آباد آنها را از نوه اش خريدارى كرده و به نظر صاحب رياض العلماء رسانيده كه عبارتند از :\r\n1 - آداب حج .\r\n2 - كتابى در ادعيه .\r\n3 - توضيح الاقوال در 1058 آن را تصحيح كرده و در كتابخانه ملى تهران موجود است .\r\n4 - حاشيه صحيفه كامله .\r\n5 - رساله در عصمت انبياء قبل از بعثت و امامت و بعد از آن .\r\n6 - رساله در قبله مسجد كوفه . تمام آن در مزار بحار منقول است .\r\n7 - شرح المختصر النافع .\r\n\r\n","description":"","footnote":"\r\n( 1 ) در چاپ عماد الدين محمد است ، كه غلط است و صحيح آن در همان كتاب صفحه 524 مذكور\r\nاست .\r\n","page_name":" 193 ","page_number":193},
  {"content":"\r\n8 - شرح فارسى نصاب الصبيان .\r\n9 - شرح الفيه شهيد موسوم به كفاية الطالبين .\r\n10 - رساله نوريه در اصول دين و اجازات مفصل و مختصر .\r\nسپس فرموده و از اجازه‌اى كه ملا محمد تقى مجلسى براى آقا حسين خوانسارى نوشته معلوم مىشود ، كه سيد شرف الدين على در 1062 زنده بوده بلكه تا 1063 در قيد حيات بوده ; زيرا كه در اين تاريخ اجازه ، براى شيخ شرف الدين على بن جمال الدين مازندرانى نوشته و ضمن مجموعه‌اى از تأليفات او در كتابخانه شيخ هادى كاشف الغطاء در نجف موجود است و تمام مجموعه به خط او مى باشد .\r\nصاحب رياض وفات او را در هزار و شصت و اندى نوشته است .\r\nنگارنده گويد : اين شخص از اساتيد و مشايخ جدّ اعلى نبوده زيرا كه ولادت جدّ اعلى در 1050 بوده و او را به خوبى درك نكرده اما محدث نورى با اينكه اشتباهاً وفات او را در 1060 نوشته او را جزء مشايخ جدّ اعلى شمرده و اين اشتباه به محدث قمى و علامه امين هم سرايت كرده است ( 1 ) .\r\n11 - شيخ على فرزند شيخ محمد فرزند شيخ حسن فرزند شهيد ثانى\r\n( 14 - 1013 - 4 - 1103 )\r\nصاحب قصص العلماء او را از استادان جدّ اعلى شمرده ( 2 ) ولى مدرك خود را نشان نداده و محتمل است در يكى از مؤلفات سيد كه بر نگارنده پوشيده مانده\r\n\r\n","description":"","footnote":"\r\n( 1 ) خاتمة مستدرك الوسائل : 405 ، و الكنى والألقاب 2 : 298 ، و أعيان الشيعة 50 : 23 .\r\n( 2 ) قصص العلماء : 437 .\r\n","page_name":" 194 ","page_number":194},
  {"content":"\r\nديده باشد .\r\nو نوشته او درست است ، زيرا كه نسخه‌اى از حاشيه شيخ على مزبور بر شرح لمعه به نظر رسيده كه جدّ اعلى به خط خود بر آن نوشته « من مؤلفات اُستاذنا العلاّمة الشيخ علي . . . من كتب المذنب الجاني نعمة اللّه الموسوي الحسيني الجزائري عفا اللّه عنه » .\r\nمحدث عاملى كه معاصر او بوده و در زمان حيات او ترجمه اش نموده ، درباره اش نوشته « أمره في العلم والفضل والفقه والتبحّر والتحقيق وجلالة القدر أشهر من أن يذكر » ( 1 ) و مؤلفات او را نامبرده است .\r\nعالم مقدس مرحوم مدرس ، شرح حال او را زير عنوان سبط الشهيد چنين بيان داشته « از اكابر علماى وقت خود ، كه علم و فضل و تبحر و تحقيق و جلالت قدر وى شهره آفاق و از معاصرين ملا محسن فيض و محقق سبزوارى بوده و طعنهاى بسيارى در حق ايشان داشته ( 2 ) در اوائل جوانى از بلاد خود ( جبل عامل ) به اصفهان آمده و اقامت گزيده و تأليفات طريفه دارد :\r\n1 - الاحاديث النافعة .\r\n2 - جواب اعتراضات سلطان العلماء كه بر شرح لمعه كرده است .\r\n3 - حاشيه الفيه شهيد اول .\r\n\r\n","description":"","footnote":"\r\n( 1 ) امل الآمل 1 : 129 .\r\n( 2 ) نگارنده گويد : نسبت به فيض تهمت نا روا زده و در كتاب الدرّ المنثور خطى نسبت هاى ناسزائى به\r\nاو داده ، كه نوشتن آنها منافى عفت قلم ، بلكه اشاعه منكر است . البته فيض هم خاموش ننشسته و او\r\nرا رد به مثل نموده و منشأ اين دشمنى و اختلاف همان اختلاف مسلك اخبارى و اصولى بوده است .\r\n","page_name":" 195 ","page_number":195},
  {"content":"\r\n4 - حاشيه روضه ( شرح لمعه ) .\r\n5 - حاشيه صحيفه سجاديه .\r\n6 - حاشيه فوائد مدنيه .\r\n7 - حاشيه مختصر نافع .\r\n8 - حاشيه معالم جدّ خود .\r\n9 - حاشيه من لا يحضره الفقيه .\r\n10 - الدر المنثور من المأثور و غير المأثور . در حل عبارات مغلقه و مسائل مشكله و اخبار مجمله و تحقيق مطالب بسيارى از انواع علوم متفرقه ، كه در تهران چاپ ( 1 ) و دو نسخه خطى آن نيز به شماره 1893 و 1984 در مدرسه سپهسالار جديد [ دار الفنون 
  ] تهران موجود است .\r\n11 - الدرّ المنظوم من كلام المعصوم ، در شرح كافى تا باب علم و عقل .\r\n12 - الردّ على من يبيح الغناء ( 2 ) .\r\n13 - رساله در حرمت غنا و شايد همان ما قبل باشد .\r\n\r\n","description":"","footnote":"\r\n( 1 ) الدر المنثور سه جلد است و دو نسخه خطى به نظر رسيده و ادعاء چاپ آن كه صاحب ريحانة الأدب\r\nگفته ثابت نيست ولى به مضمون ( تفأّلوا بالخير تجدوه ) در 1398 دو جلد آن در قم چاپ شد .\r\n( 2 ) در رياض العلماء 4 : 199 گفته موضوع آن ردّ بر معاصر وى استاد فاضل مى باشد و داستان آن دو\r\nطولانى است .\r\nنگارنده گويد : مقصود فيض است كه غناء را حلال دانسته و قائل به عدم انفعال ماء قليل و هم\r\nعقيده با ابن عقيل بوده و فتاوى نادر ديگرى داشته و يكى از علماء او را در خواب در حالى بد ديده به\r\nطورى كه در دار السلام حاجى نورى و آيات بينات : 149 ، علاّمه محقق شوشترى ( قدس سره ) مذكور است .\r\n","page_name":" 196 ","page_number":196},
  {"content":"\r\n14 - السهام المارقة من اعتراضات الزنادقة .\r\n15 - شرح اصول كافى كه همان درّ منظوم مذكور است ( 1 ) و مخفى نماند كه شيخ على مذكور طبع شعرى عالى داشته و در مرثيه برادر خود زين الدين بن محمد ابن حسن صاحب معالم گفته :\r\n\r\nألا يا نسيماً قاصداً أرض لبنان * تحمّل رعاك اللّه من بعض أشجاني . . . » ( 2 )\r\n\r\nدر اجازه كبيره او را از مشايخ سيد عليخان حويزى شمرده و گفته « عن شيخه الألمعي اللوذعي الشيخ علي بن محمد بن الحسن بن زين الدين عن السيد نور الدين ابن علي بن أبي الحسن » ( 3 ) .\r\nنگارنده گويد : نام حاشيه شيخ على بر شرح لمعه ( الزهرات الزويّة في الروضة البهية ) و در دو جلد بوده كه بيشتر آن در حاشيه شرح لمعه چاپ شده است .\r\nتولد شيخ على در 1013 يا 1014 بوده به طورى كه شيخ حر عاملى از كتاب الدر المنثور او نقل كرده ( 4 ) و وفاتش در 1103 يا 1104 واقع شده ، پس عمر او يكصد سال بوده ، و عجيب است كه صاحب رياض كه ولادت و وفات او را مى دانسته نوشته عمر طولانى نمود بلكه به نود رسيد ( 5 ) . نمونه‌اى از خط وى كه\r\n\r\n","description":"","footnote":"\r\n( 1 ) پس شماره جداگانه كه پانزده است و براى آن گذاشته صحيح نيست .\r\n( 2 ) ريحانة الأدب 2 : 160 .\r\n( 3 ) اجازه كبيره : 82 .\r\n( 4 ) امل الآمل 1 : 129 .\r\n( 5 ) رياض العلماء 4 : 198 .\r\n","page_name":" 197 ","page_number":197},
  {"content":"\r\nاجازه‌اى است براى يكى از شاگردانش گراور شده است ( 1 ) .\r\n12 - شيخ عماد الدين يزدى\r\nاز استادان حكمت و منطق و رياضيات جدّ اعلى بوده كه درباره اش فرموده « كان شيخنا عماد الدين اليزدي قدّس اللّه روحه من الحكماء المتألهين وغيّر كثيراً من مسائل المنطق والحكمة عن وضعها السائر بين أهل الفن وقرّره عليه جماعة من علماء العصر » ( 2 ) .\r\nآنگاه افزوده « من ملازم او بودم در درس حكمت و خواندم نزد او بسيارى از مؤلفات و رسائل او را در حكمت و منطق و رياضيات و غير از آنها از فنون ، موقعى كه از نجف اشرف به اصفهان آمده بود . و حال او در خوراك اين بود كه روزها نان خشك مى خورد جز در روز جمعه ، كه غذاى پخته ميل مى كرد و بر اين حال بود تا از او جدا شديم و رفت به زيارت مشهد رضوى ( عليه السلام ) و در آنجا بود تا درگذشت و گمان نمى كنم كه فكر باريك بين و صاف او كه از توهمات خالى بود به واسطه چيزى غير از كم خوراكى باشد » ( 3 ) .\r\nمتأسفانه بيش از اين ، از حالات اين دانشمند اطلاعى ندارم و نام او در استادان سيد در كتب تراجم برده نشده است .\r\nشيخ فرج اللّه فرزند سلمان جزائرى\r\nصاحب اجازه كبيره از بعضى از حواشى جدّ اعلى نقل كرده كه او را جزء استادان خود شمرده و چنين توصيف نموده « العالم الفاضل ، الفقيه المحدث ،\r\n\r\n","description":"","footnote":"\r\n( 1 ) لمعة النور والضياء : 144 .\r\n( 2 ) و ( 3 ) زهر الربيع چاپ نجف : 254 - 255 .\r\n","page_name":" 198 ","page_number":198},
  {"content":"\r\nالثقة العابد ، الزاهد الورع الكريم ، المعظم المطاع ، فرج اللّه بن سلمان بن الحارث الجزائرى رحمة اللّه عليه » ( 1 ) .\r\nو در حاشيه اجازه وفات او را در دهه شصت بعد از هزار نوشته يعنى حدود 1060 .\r\nنگارنده گويد : اين شخص را جدّ اعلى در حاشيه امل الآمل جزء علماء جزائر شمرده نه جزء استادان خود و همين حاشيه مقصود و مدرك اجازه كبيره بوده و با در نظر داشتن تاريخ تولد جدّ اعلى در 1050 و تاريخ وفات اين شخص درس خواندن سيد نزد او بعيد به نظر مى رسد .\r\nدر رياض العلماء و روضات الجنات و تكمله امل الآمل و الروضة النضرة ترجمه اين شخص موجود و مدرك همه همان حاشيه است كه چنين است :\r\n« الشيخ فرج اللّه بن سلمان الجزائري عالم فاضل فقيه محدث ثقة عابد زاهد ورع كريم معظم بين الناس مطاع أقواله وأفعاله وكانت السلاطين يقصدونه ويتبرّكون بدعائه رأيته وهو كبير السن وكنت أتيمّن بدعائه مات رحمه اللّه عشر الستين بعد الألف » .\r\nو نا گفته نماند كه محمد بن حارث نياى اين شخص هم از دانشمندان بوده و محدث عاملى درباره او نوشته « كان فاضلا عالماً شاعراً صدوقاً محققاً من تلامذة الشيخ علي بن عبد العالي العاملي الكركي » ( 2 ) .\r\nهنگامى كه اسكندر پاشا بر اهالى جزائر خشم نمود و نامه تهديد آميزى به\r\n\r\n","description":"","footnote":"\r\n( 1 ) اجازه كبيره : 71 .\r\n( 2 ) امل الآمل 2 : 254 .\r\n","page_name":" 199 ","page_number":199},
  {"content":"\r\nآنان نوشت ، عنوان آن نامه را به نام على بن عليان و قاضى مسلمانان ، شيخ محمد ابن حارث منصورى و جعفر ديلمى قرار داد .\r\nو شيخ محمد بن حارث مذكور ، نامه‌اى در جواب او نوشت كه دليل است بر مهارت او در انشاء و فصاحت و بلاغت و در آنجا تصريح كرده كه شاگرد شيخ على ابن عبد العالى است ( 1 ) .\r\nامير فيض اللّه فرزند غياث الدين محمد طباطبائى قهبائى\r\nشاگرد سيد حسين بن حيدر بن قمر كركى بوده و علامه مجلسى از او روايت داشته است .\r\nمحدث نورى او را از مشايخ جدّ اعلى شمرده ، محدث قمى و علامه امين و علامه صدر هم از او پيروى كرده‌اند ( 2 ) ولى اشتباه است . و او از مشايخ مجلسى بوده ( 3 ) . نه از مشايخ جدّ اعلى .\r\nصاحب اجازه كبيره كه نوه سيد نعمت اللّه بوده در بيان طرق روايت جدّ اعلى گفته « فصل ، لجدّي ( رحمه الله ) طرق متعددة أوردها متفرّقة في مصنّفاته وإجازاته منها بالقراءة والإجازة عن شيخه الجامع بين المعقول والمنقول . . . المولى محمد باقر المجلسي عن عدّة من أصحابه منهم : والده العلاّمة المولى محمد تقي المجلسي وشيخه الأفضل الأكمل ، مولانا حسنعلي بن عبد اللّه التستري و سيد الحكماء\r\n\r\n","description":"","footnote":"\r\n( 1 ) زهر الربيع 2 : 128 .\r\n( 2 ) خاتمة مستدرك الوسائل : 403 ، و الكنى والألقاب 2 : 298 ، و أعيان الشيعة 50 : 23 ، و طبقات\r\nالإجازات بالروايات : 424 .\r\n( 3 ) همانطور كه محدث نورى هم تصريح كرده ، در خاتمة مستدرك الوسائل : 412 .\r\n","page_name":" 200 ","page_number":200},
  {"content":"\r\nالمتألّهين ، الأمير رفيع الدين محمد الطباطبائي النائيني والسيد الفاضل البارع ، الذكي الأمير محمد قاسم بن الأمير محمد القهبائي الطباطبائي والفاضل الصالح مولانا محمد شريف الرويدشتي أفاض اللّه على تربتهم الزكية ، شآبيب الرحمة والغفران جميعاً عن شيخ الإسلام والمسلمين بهاء الدين محمد العاملي بطريقه المشهور إلى الشهيد الثاني ح وعن العدّة المتقدّم ذكرهم روّح اللّه أرواحهم عن شيخهم العالم العامل الكامل البدل المدقّق العابد الزاهد التقي ، المولى عبد اللّه بن الحسين التستري . . . ومنهم : السيد السند الأمير فيض اللّه بن السيد غياث الدين محمد الطباطبائي عن السيد الحسيب الفاضل حسين بن السيد حيدر الكركي المفتي باصبهان . . . وبقية طرق المجلسي متفرقة في إجازاته ومجموعة في المجلد الأخير من البحار ومنها : عن الشيخ الجليل عمدة المفسّرين عبد علي بن جمعة الحويزي . . . ومنها : عن الشيخ المحدث . . . جعفر بن كمال الدين البحراني . . . ومنها : عن الاُستاذ المدقق . . . السيد ميرزا محمد بن شرف الدين » ( 1 ) .\r\nبه طورى كه مشاهده مىشود ، مشايخ سيد نعمت اللّه را بعد از كلمه منها كه مرجع آن طرق است ، و مشايخ مجلسى را بعد از كلمه منهم كه مرجع آن مشايخ است ، قرار داده و امير فيض اللّه جزء اين دسته ( مشايخ ) است و در اثر عدم دقت و اشتباه در مرجع دو ضمير ، چنين اشتباهى از محدث مزبور سر زده است .\r\nدر الروضة النضرة گفته امير فيض اللّه را فرزندى بوده غياث الدين محمد همنام جدّ خود ، و عالمى فاضل . و نسخه‌اى از شرح نفيسى را در ج 1 - 1071 و احتجاج طبرسى را در 1075 مقابله و تصحيح كرده است .\r\n\r\n","description":"","footnote":"\r\n( 1 ) اجازه كبيره : 78 .\r\n","page_name":" 201 ","page_number":201},
  {"content":"\r\n13 - شيخ محمد بن حسن بن على بن محمد بن حسين مشغرى\r\n( محدث حر عاملى )\r\n( 1033 - 1104 )\r\nاز خاندان علمى قديمى است ، كه جماعتى از علما از ميان آنان برخاسته‌اند و تا به حال هم علم و دانش از ايشان بريده نشده و به كرم و سخاوت و روى باز و حسن اخلاق ممتازاند ( 1 ) .\r\nو چون نسب آنان به حر بن يزيد رياحى سرباز فداكار و يار جان نثار امام سوم حضرت سيد الشهداء حسين بن على بن ابيطالب ( عليهم السلام ) مى رسد به ( حر ) يا ( آل حر ) ملقب شده‌اند .\r\nشيخ حر يكى از محمدين ثلاثه اواخر است ، كه كتاب جليل تفصيل وسائل الشيعة را تأليف و اخبار پراكنده در ابواب فقه را در ابواب جداگانه جمع آورى نموده است ( 2 ) .\r\nجدّ اعلى در اصفهان نزد او درس خوانده به طورى كه در جلد دوم غاية المرام در باب ( النهى عن الاستنجاء بالروث والعظم ) فرموده « شيخ جليل ما صاحب كتاب وسائل الشيعه در احكام شريعت كه در آن جمع كرده تمام اخبار مربوط به احكام را و شرح كرده آنچه را نياز به شرح داشته قائل است به كراهت استنجاء با آنها . و من آشنا شدم با اين شيخ در اصفهان در آغاز ورود او ، كه از شام\r\n\r\n","description":"","footnote":"\r\n( 1 ) أعيان الشيعة 8 : 482 .\r\n( 2 ) مكرر چاپ شده و مورد استفاده دانشمندان و فقها قرار گرفته و به جهت تخفيف در نام آن را وسائل\r\nگويند .\r\n","page_name":" 202 ","page_number":202},
  {"content":"\r\nآمده بود و فرا گرفتم از او مقدارى وافى از احاديث اهل بيت ( عليهم السلام ) را ، آنگاه پس از\r\nمدتى مسافرت نمود به مشهد مقدس امام رضا ( عليه السلام ) . هنگاميكه من به آن مشهد مشرف شدم در آن شهر ملازم او بودم و بين ما دوستى زيادى بود و وقتى كه در خانه‌هاى دوستان به هم مى رسيديم از انواع علوم سخن مى گفتيم و از شدت انصافى كه داشت مى گفت در اين مجالس كه گفتگو كرده‌ايم استفاده زيادى از من برده است از آن جمله مسأله انكار قياس اولويت ، و منصوص العله ، و اينكه در دين و شريعت هيچ نوع قياس وجود ندارد و اين جريان در دهه هشتاد بعد از هزار بود » .\r\nو در حاشيه امل الآمل فرموده « اولين برخورد و آشنائى من با شيخ حر در شهر اصفهان بود هنگاميكه از جبل عامل آمده بود سپس او را در مشهد رضوى ديدم و مباحثه علمى مختلفى با هم نموديم سپس در بصره به هم رسيديم در راه حج و با هم وارد حرم شديم و ديدم او را كه داخل حرم گرديد با هيأتى نيكو و با حالت خضوع و خشوع » .\r\nو شيخ حر عاملى يكى از مفاخر ما و دانشمندى ذو فنون و متبحر در علوم اسلامى بوده ، تأليفات و آثار متنوعه وى گواه بر جامعيت و عظمت وى هستند . محدثى است فقيه اديب رياضى شاعر جليل القدر پارسا و بزرگوار ، با تقوى و پرهيزگار ، داراى آثار سودمند و شاگردان دانشمند و در كتب تراجم با تجليل شايان مذكور ( 1 ) و كليشه خط وى هم موجود است ( 2 ) .\r\n\r\n","description":"","footnote":"\r\n( 1 ) در سلافة العصر : 359 ، و خلاصة الأثر 3 : 432 ، و لؤلؤة البحرين : 76 ، و أعيان الشيعة 44 : 52 ،\r\nو روضات الجنات : 616 ، و الكواكب المنتثرة : 655 ، و الذريعة : در مجلدات عديده ، و شهداء\r\nالفضيلة : 210 ، و ريحانة الأدب 1 : 318 ، و فوائد الرضوية 2 : 473 .\r\n( 2 ) لمعة النور والضياء : 126 - 128 ، و ريحانة الأدب 6 : 277 ، و فهرست كتابخانه مجلس 13 : 431 .\r\n","page_name":" 203 ","page_number":203},
  {"content":"\r\nدر مشهد وسائل را درس مى گفته و قبل از آن در شيراز و اصفهان بوده و شيخ\r\nمحمد جزائرى صاحب روح الجنان در حاشيه آن كتاب نوشته كه شيخ حر را در شيراز ملاقات كرده در هزار و نود و اندى ( نيّف وتسعين وألف ) سپس شيخ حر به مشهد رفته و ساكن شده و شيخ محمد در 1099 در مشهد او را ديده و در حوزه درس وسائل او حاضر شده است ( 1 ) .\r\nنگارنده گويد : انتقال شيخ حر به مشهد مقدس و سكونت وى در آن مكان شريف در 1073 بوده ، به طورى كه خود در فائده نهم از فوائد آخر امل الآمل : 370 نوشته و به نظر مى رسد شيخ محمد در هزار و شصت و اندى در شيراز او را ديده و عبارت او نيف و ستين بوده كه به نيّف و تسعين تصحيف شده است ، در هر حال اين محدث جليل وجودى فوق العاده بوده ، روزى به ديدن شاه سليمان صفوى رفته و قبل از اجازه نشستن ، در كنار مسندى كه نزديك جايگاه مخصوص سلطان بوده نشسته و سلطان كه اين جرأت را از او ديده از او پرسيده كه : شيخنا فرق ميان حر و خر چقدر است ، پس شيخ فورى جواب داده يك مسند يك مسند ( 2 ) .\r\nتولد شيخ حر به طورى كه خودش نوشته در قريه مشغره ( 3 ) از قراى جبل عامل\r\n\r\n","description":"","footnote":"\r\n( 1 ) الذريعة 11 : 263 ، و أعيان الشيعة 44 : 64 .\r\n( 2 ) روضات الجنات : 646 .\r\n( 3 ) در امل الآمل 1 : 141 مشغرى آمده و در پاورقى از معجم البلدان 5 : 134 نقل كرده كه مشغرى از\r\nقريه‌هاى دمشق است اما اين مطلب در معجم البلدان 7 : 64 چاپ مصر مذكور است ، نه در آن جلد و\r\nآن صفحه‌اى كه در پاورقى امل الآمل آمده ، مگر آنكه از چاپ ليدن باشد كه اكنون نزد اينجانب موجود\r\nنيست و در لؤلؤة البحرين : 76 آن را مشغره نوشته و گفته در آخر آن هاء و از روستاهاى جبل عامل\r\nاست .\r\n","page_name":" 204 ","page_number":204},
  {"content":"\r\nدر شب جمعه 8 رجب 1033 بوده و چنان كه گفتيم در 1073 به قصد سكونت به مشهد رضوى رفته و تا هنگام مرگ در آنجا بوده است .\r\nمكرر به حج رفته يك بار در 1057 به همراهى شيخ على بن سودون عاملى به طورى كه در شرح حال او نوشته ( 1 ) بار ديگر در 1066 به طورى كه در ذيل ترجمه پدر خود شيخ حسن آورده ( 2 ) .\r\nسومين بار در 1087 يا 1088 بوده كه پياده از حال احرام تا آخر حج بوده ، و عده‌اى قريب هفتاد نفر پياده او را همراهى كرده‌اند و در الفوائد الطوسيه خوابى را كه در راه مكه ديده مرقوم داشته ( 3 ) .\r\nسفر چهارم او معلوم نيست در چه تاريخى بوده است و آنچه را كه پيش از اين از جدّ اعلى نقل كرديم كه در سفر حج از بصره تا مكه معظمه او را همراهى كرده ، گويا در اين سفر بوده ، چه آنكه در تاريخ مسافرت اول و دوم او هشت ساله و هفده ساله بوده و براى آن مسافرت با مشقت ، آمادگى نداشته و در سفر سوم واقعه‌اى شوم و دردناك اتفاق افتاده كه جدّ اعلى به آن اشاره نكرده و آن را محبى كه از علماء عامه و معاصر شيخ حر بوده در ترجمه شيخ حر نوشته ( 4 ) و آن چنين است\r\n\r\n","description":"","footnote":"\r\n( 1 ) امل الآمل 1 : 120 .\r\n( 2 ) امل الآمل 1 : 66 .\r\n( 3 ) فوائد الرضوية 2 : 474 ، و مقدمه چاپ امل الآمل : 49 .\r\n( 4 ) صاحب سلافة العصر در صفحه 359 شرح حال شيخ حر را با تجليل شايان آورده و در صفحه 360 عموى شيخ حر را كه هم نام او است محمد بن على نوشته واو را شاعرى اديب معرفى كرده و نمونه اى از شعر او را آورده و صاحب خلاصة الأثر ترجمه شيخ حر را از سلافه نقل كرده اما در نقل اشتباه نموده و آنچه را مربوط به عموى او است از صاحب سلافه در شرح حال او آورده و عبارت او\r\nمضطرب و نامفهوم است ، زيرا كه ظاهرش آن است كه قضيه فوق را از سلافه نقل كرده ، چون پس از\r\nآن گفته « قلت وهذه القصّة التي قد ذكرها . . . » و فاعل ذكرها جز صاحب سلافه نيست ، در حالى كه در\r\nسلافه چنين چيزى نيامده .\r\n","page_name":" 205 ","page_number":205},
  {"content":"\r\n« در سال 1087 يا 1088 كه شيخ حر به زيارت مكه مشرف شد ، تركها جمعى از\r\nايرانيان را به تهمت تلويث خانه خدا به قتل رساندند و شيخ حر دو روز قبل از اين اتفاق ، به آنان اخطار كرده بود كه از منازل خود بيرون نروند چون به طورى كه مى گويند به وسيله علم رمل قضيه را مى دانست ، پس هنگاميكه كشتار شروع شد ، او از ترس جان خود به سيد موسى فرزند سيد سلمان حسنى كه از اشراف مكه بود پناه برد و از او خواست كه او را از مكه بيرون برد و به طرف يمن بفرستد ، پس او را بيرون برد . و تفصيل اين قضيه آن است كه : يكى از كليد داران خانه خدا بر ملوّث شدن اطلاع يافت و آن خبر را منتشر كرد ، پس خواص اهل مكه كه از جمله آنان شريف و قاضى مكه بودند ، دور هم جمع شدند و پس از تبادل فكر ، به نظرشان رسيد كه اين كار از رافضيها است ، پس قرار گذاشتند كه هر شيعه‌اى را ديدند بكشند ، پس جماعت تركها با بعض اهل مكه داخل حرم شدند و پنج نفر را كشتند كه از آن جمله بود سيد محمد مؤمن ، كه شنيده‌ام پير مردى عابد و زاهد بود ، اما مشهور بود كه شيعه است . اين خبر كه منتشر شد شيعيان مختفى شدند ، پس آن جماعت در مقام جستجو برآمدند كه بزرگان و معروفين آنها را دستگير كنند و شيخ محمد حر از آنان بود پس به شريف مكه پناه بردند و خود را رها نمودند و ديدم به\r\n","description":"","footnote":"","page_name":" 206 ","page_number":206},
  {"content":"\r\nخط يكى از فضلاء كه شيخ حر عاملى پس از اين جريان به بلاد عجم ( ايران ) رفته\r\nاست » .\r\nنگارنده گويد : از تأمل و دقت در اين قضيه مظنون ، بلكه معلوم مىشود كه آن جماعت بى حميت كه عداوت خاندان رسالت و شيعيان آنان در قلوبشان ريشه دوانده و هميشه شيعيان و ايرانيان را به جرم دوستى اهل بيت ( عليهم السلام ) كه خدا در قرآن مجيد آن را مزد رسالت قرار داده ، در شكنجه و عذاب قرار مى داده‌اند ، تلويث را خود به وجود آورده و آن را بهانه براى رسيدن به مقصد شوم خود ، كه كشتن شيعيان است ، قرار داده‌اند .\r\nو در 1363 يك مرد ايرانى مؤمن ، به نام ابو طالب يزدى در حال احرام حالش بهم خورد و استفراغ نمود ، قاضى وهابى بر خلاف نص صريح قرآن ، كه حرج را از بيمار برداشته ، او را محكوم به اعدام نمود و آن بيچاره بى گناه را شهيد كردند و خود را مصداق ( وَمَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فيها . . . ) ( 1 ) قرار دادند و با آيه شريفه ( . . . وَمَنْ دَخَلَهُ كانَ آمِناً . . . ) ( 2 ) مخالفت نمودند . و در سال 1407 نيز كه حجاج ايرانى در حال راهپيمائى و اظهار براءت از مشركان بودند مزدوران رژيم سعودى كه وهابيان بى دين و خشن هستند ، به آنان حمله كرده و جمعى قريب به چهار صد نفر را در آن مكان امن به شهادت رساندند و با اين كار وحشيانه تاريخ را تكرار كرده و روى پيشينيان خود را سفيد كردند . فلا حول ولا قوة إلاّ باللّه .\r\nشيخ حر عاملى آثار ارزنده‌اى داشته و بعضى آنها را به پنجاه و پنج عدد\r\n\r\n","description":"","footnote":"\r\n( 1 ) النساء : 93 .\r\n( 2 ) آل عمران : 97 .\r\n","page_name":" 207 ","page_number":207},
  {"content":"\r\nرسانده‌اند ( 1 ) .\r\nاز آن جمله است : اثبات الهداة بالنصوص والمعجزات در فضائل چهارده معصوم ( عليهم السلام ) كه از مصادر معتبرى كه قريب پانصد مصدر است ، جمع آورى شده و به حمد اللّه به چاپ رسيده و كتاب سجع البلابل كه در ترجمه شيخ حر است با جلد اول آن چاپ شده است .\r\nو امل الآمل در شرح حال علماء متأخرين شيعه و دو جلد است جلد اول مخصوص عامليها وجلد دوم مخصوص ديگران كه جلد دوم را تذكرة المتبحرين ناميده و هر دو جلد چاپ سنگى و حروفى شده ( 2 ) ولى در هر دو چاپ تحريف و تصحيف وجود دارد ( 3 ) . جدّ اعلى و صاحب رياض تعليقاتى بر آن نوشته‌اند كه اوّلى\r\n\r\n","description":"","footnote":"\r\n( 1 ) مقدمه چاپ امل الآمل در نجف اشرف : 33 .\r\n( 2 ) چون در چاپ روى جلد دوم ( امل الآمل ) نوشته شده نه تذكرة المتبحرين زركلى در الاعلام 6 :\r\n321 گفته جلد اول چاپ شده و دوم به چاپ نرسيده است .\r\n( 3 ) از آن جمله ترجمه سيد نجم الدين جزائرى برادر سيد نعمت الله كه در نسخه خطى موجود و در چاپى مفقود است . عالم معاصر آقاى نجفى مرعشى رساله كاشفه الحال را در ترجمه شيخ محمد مؤمن ابن محمد قاسم جزائرى شيرازى صاحب خزانة الخيال نوشته كه با آن كتاب چاپ شده در صفحه 9 از امل الآمل نقل كرده كه درباره مؤلف آن كتاب چنين گفته \" كان أديبا منشئا محققا مدققا فاضلا كاملا له خزانة الخيال في الآدب \" اين عبارت درامل الآمل چاپى وجود ندارد و اگر ايشان در نقل اشتباه نكرده باشد اين هم از تحريفات نسخه چاپى است ، اما احتمال اشتباه قوى وتحريف ضعيف است ، زيرا كه ظاهر آن عبارت وفات صاحب خزانه را وقت تاليف امل در 1097 مى رساند در حاليله او تا 1130 زنده بوده وخزانه را در شوال آن سال به پايان رسانده و وفاتش معلوم نيست كى بوده اگر چه ايشان نوشته در هند در 1130 بوده است .\r\nپس از چندى كه نجوم السماء به دستم رسيد در صفحه 182 ديدم كه مولف آن كتاب عبارت مزبور\r\nرا از امل الآمل نقل كرده و اين اشتباه از او است و آقاى مرعشى اگر اشاره به نقل به واسطه نموده بود از\r\nنسبت اشتباه به وى مصون مى ماند .\r\n","page_name":" 208 ","page_number":208},
  {"content":"\r\nمختصر و خطى است و دوّمى مفصّل و در 1410 چاپ شده . شيخ عبد النبى قزوينى از علماى قرن دوازدهم تتميم امل الآمل را نوشته كه در 1407 چاپ شده و سيّد حسن صدر متوفاى 1354 تكملة امل الآمل را تاليف كرده كه يك جلد كه مربوط به عامليها است در 1406 به چاپ رسيد ولى جلد دوّم متأسفانه مفقود شده و آنچه از آن هست منقولاتى از آن است كه در الكنى و الالقاب محدّث قمّى و الذريعه و الكرام البرره و نقباء البشر استاد ما علاّمه تهرانى قدّس سرّهما درج شده است و نا گفته نماند اجازه كبيره دانشمند بى نظير ، علاّمه كبير ، سيّد عبد اللّه جزايرى كه در 1168 نوشته شده و شرح حال علما و دانشمندان آن دوره را در بر دارد مانند ذيل امل الآمل است .\r\nو بداية الهدايه در فقه كه از هداية الاُمة و هدايه را از وسائل انتخاب نموده كه مشتمل است بر واجبات و محرمات و قليلى از مستحبات ماثوره ( 1 ) و اين نوع تأليف بى سابقه بوده و اين كتاب در 1270 و 1318 چاپ شده است .\r\n\r\n","description":"","footnote":"\r\n( 1 ) عالم فقيه بزرگوار سيد عبد الكريم بن سيد محمد جواد بن سيد عبد اللّه بن سيد نور الدين بن سيد\r\nنعمت اللّه جزائرى متوفى 1214 شرحى بر بداية نوشته و احكام خمسه تكليفيه ( واجبات . محرمات .\r\nمستحبات . مكروهات و مباحات ) را كه مأثوراند در كتاب الدرر المنثورة في الأحكام المأثورة\r\nجمع آورى كرده است .\r\n","page_name":" 209 ","page_number":209},
  {"content":"\r\nو الجواهر السنيه كه آن هم مطبوع و بى سابقه بوده . احاديث قدسيه ( 1 ) را در آن جمع آورى كرده است .\r\nشيخ حر چند ديوان شعر داشته و منظومه‌هائى در ارث و اخلاق و اشتقاق و اصول فقه و تواريخ معصومين ( عليهم السلام ) و صرف و فقه و قواعد خط و كلام و مواعظ و نجوم و نحو و هندسه و هيأت دارد ، كه بعضى از آنها در كتابخانه آية اللّه حكيم در نجف اشرف ، و كتابخانه مجلس در تهران ، موجود است .\r\nولادت شيخ حر به طورى كه از قول خودش نوشتيم در 1033 بوده و درگذشت او در 1104 واقع شده به طورى كه برادرش شيخ احمد حر نوشته است .\r\nمحدث قمى و علامه امين دو تاريخ مزبور را آورده‌اند ، اما اولى عمر او را از قول برادرش شيخ احمد هفتاد و دو سال و دومى هفتاد و يكسال نوشته و هر دو به دو اعتبار درست است ; زيرا كه با منظور داشتن سال ولادت قول اول و با منظور نداشتن آن قول دوم به دست مى آيد .\r\nوفات وى در 21 ماه رمضان سال مذكور در مشهد مقدس اتفاق افتاد ، برادرش بر او نماز خواند و هزاران نفر در نماز ميت به وى اقتدا كردند و در يكى از حجره‌هاى صحن شريف كه متصل به مدرسه ميرزا جعفر است مدفون گرديد و مرقد او مزار معروفى است .\r\nمحدث قمى ابياتى در مرثيه و تاريخ فوت او از كتاب الدر المسلوك برادرش شيخ احمد نقل كرده ، اما چون بيت اخير كه متضمن تاريخ است به نظر نگارنده\r\n\r\n","description":"","footnote":"\r\n( 1 ) حديث قدسى ، كلام پروردگار جلت عظمته است كه به غير طريق اعجاز بيان شده ، و آنكه به طريق\r\nاعجاز است قرآن مجيد است .\r\n","page_name":" 210 ","page_number":210},
  {"content":"\r\nمستقيم نبود و تاريخ درست را نشان نمى داد از نقل آنها صرف نظر شد .\r\nمحبى سنى كه حج او را در 1087 نوشته ، وفات او را در 1079 در يمن يا ايران نوشته ( 1 ) و اين دو ضد و نقيض است .\r\nبروكلمان آلمانى وفات او را در 1073 نوشته بعدها به غلط بودن آن پى برده و آن را در 1099 دانسته كه آن هم غلط است ( 2 ) .\r\n14 - شيخ محمد بن سلمان ( سليمان ) جزائرى\r\nاستاد جدّ اعلى در جزائر بوده كه مقدمات را از او فرا گرفته و درباره اش چنين نوشته « محمد بن سلمان الجزائري ، عالم فاضل ، فقيه محدث نحوي عابد زاهد ورع ثقة ، صاحب محراب ، قرأت عليه أوّل الشباب في كتب العربية وكان\r\n\r\n","description":"","footnote":"\r\n( 1 ) خلاصه الأثر 3 : 435 . و اين كتاب تاليف محمد امين بن فضل اللّه بن محبى سنى متوفاى 1111 در\r\nشرح حال دانشمندان قرن يازدهم اهل سنّت است و قليلى از شيعه را نوشته ، كه از سلافة العصر سيد\r\nمدنى معاصر خود گرفته ، و تاليفات ديگرى داشته كه چاپ نشده‌اند و در اين كتاب اشتباهات و\r\nاوهامى آمده ، كه از موضوع كتاب ما خارج است و تنها به يك مورد اشاره مى كنيم : تاريخ تولد عبد\r\nالباقى دمشقى معروف به ابن فقيه فضه و ابن بدر را 1005 در مدينه نوشته و بغدادى و زركلى و كحاله\r\nو ديگر مورخان اهل سنّت كه او را نوشته‌اند از او پيروى كرده و همه در اشتباه افتاده‌اند و براى توضيح\r\nمطلب گوئيم كه : وى در ديباچه عقد الفرائد چنين گفته « الحمد للّه الذي أخرج من البحر الفرائد وجعل\r\nفيها جزيل الفوائد . . . و بعد فيقول العبد الفقير إلى اللّه المجيب عبد الباقي الخطيب عفا اللّه عنه الزلل\r\nوجنّبه الخطأ والخطل لمّا كنت في العام الخامس بعد الألف في طيبة ( المدينة ) الطيّبة المصطفوية\r\nمجاوراً . . . » به طورى كه ملاحظه مىشود وى در تاريخ مزبور ساكن مدينه بوده نه اينكه در آن جا متولّد\r\nشده و محبى در اثر عدم دقت در آن عبارت و ديگران . . . به واسطه نديدن كتاب مزبور اشتباه كرده‌اند .\r\n( 2 ) الأعلام 6 : 322 .\r\n","page_name":" 211 ","page_number":211},
  {"content":"\r\nساكناً في قرية من قرى الجزائر ، اسمها كارون وكان له تلامذة ، أخذوا عنه علم الفقه وغيره ، توفّي في الجزائر عشر السبعين بعد الألف » ( 1 ) .\r\nدر اجازه كبيره هم به همين مضمون كه دلالت بر جلالت او دارد ترجمه شده اما در كتب تراجم مذكور نيست .\r\n15 - ميرزا رفيع الدين محمد فرزند حيدر طباطبائى ( ميرزا رفيعا نايينى )\r\n( 000 - 1079 )\r\nاز مشايخ جدّ اعلى و استاد او در اصفهان و دانشمندى گرانمايه و صاحب تصنيفات بوده .\r\nدر اجازه كبيره در ترجمه سيد گفته « ثمّ انتقل إلى اصبهان دار ملك العجم واتّصل به من فيه من العلماء الربّانيين كالمولى المتكلّم المحدّث الجليل الشأن ميرزا رفيع الدين محمد النائيني وقرأ عليه حاشيته على اُصول الكافي » ( 2 ) .\r\nو در جاى ديگر در مقام طبقه بندى مشايخ اجازه و اينكه گاهى بعضى از دانشمندان شركت مىكند با شيخ خود در اجازه چنين گفته :\r\n« وربّما يشارك بعضهم بعض رجال الطبقة السابقة عليه في الأخذ عن الطبقة السابقة عليها ، كرواية الشيخ حسن بن زين الدين عن أبيه به غير واسطة إجازة ورواية جدّي [ سيد نعمة اللّه 
  ] عن الأمير رفيع الدين النائيني به غير واسطة » ( 3 ) .\r\nمقصود آن است كه : سيد نعمت اللّه كه از ميرزا رفيعا به واسطه مجلسى\r\n\r\n","description":"","footnote":"\r\n( 1 ) حاشية امل الآمل ( نسخه خطى ) .\r\n( 2 ) اجازه كبيره : 73 .\r\n( 3 ) اجازه كبيره : 47 .\r\n","page_name":" 212 ","page_number":212},
  {"content":"\r\nاجازه داشته بلا واسطه هم از ميرزا رفيعا مجاز بوده است .\r\nمحدث نورى از جامع الرواة نقل كرده كه درباره ميرزا رفيعا گفته « كان أفضل أهل عصره » ( 1 ) .\r\nنگارنده گويد : اين جمله را صاحب سلافة العصر گفته ( 2 ) نه جامع الرواة .\r\nديگران هم او را به عظمت ياد كرده‌اند ( 3 ) . و اين تأليفات را به وى نسبت داده‌اند :\r\n1 - اقسام التشكيك و حقيقته . در يزد موجود است . فهرست كتابخانه وزيرى 3 / 909 .\r\n2 - ثمره در تلخيص شجره .\r\n3 - حاشيه اصول كافى . كه بعضى آن را به عنوان تعليقه نوشته‌اند و نسخه‌هاى آن متعدد است .\r\n4 - حاشيه شرح ارشاد اردبيلى .\r\n5 - حاشيه شرح اشارات خواجه نصير طوسى .\r\n6 - حاشيه شرح حكمة العين ميرك بخارائى .\r\n7 - حاشيه شرح مختصر الاصول عضدى .\r\n\r\n","description":"","footnote":"\r\n( 1 ) خاتمة مستدرك الوسائل : 409 .\r\n( 2 ) سلافة العصر : 491 .\r\n( 3 ) مانند جامع الرواة 1 : 321 - 322 ، و روضات الجنات : 613 ، و خاتمة مستدرك : 409 ، و الذريعة\r\n2 : 271 ، و الروضة النضرة : 226 ، و أعيان الشيعة 44 : 317 ، و ريحانة الأدب 4 : 162 ، و\r\nدانشمندان و بزرگان اصفهان : 343 .\r\n","page_name":" 213 ","page_number":213},
  {"content":"\r\n8 - حاشيه صحيفه سجاديه .\r\n9 - حاشيه مختلف علامه .\r\n10 - حاشيه مدارك الاحكام .\r\n11 - شجره الهيه . به فارسى در اصول دين ، نسخه‌اى از آن را ديده‌ام ( 1 ) .\r\nوفات ميرزا رفيعا را صاحب سلافة در 1080 نوشته ( 2 ) . محدث نورى از جامع الرواة 1099 نقل كرده ، اما اشتباه است و در جامع الرواة 1079 نوشته و چنين مذكور است « توفي رحمه اللّه تعالى في شهر شوال سنة ألف وتسع وسبعين » ( 3 ) محدث نورى سبعين را تسعين خوانده . علامه تهرانى در الروضة النضرة فرموده 1080 و 1099 هر دو غلط هستند و صحيح آن است كه در 7 شوال 1082 مطابق ماده تاريخى كه بر سنگ مزارش مذكور است بوده :\r\n\r\nبه تاريخ فوتش خردمند گفت * مقام رفيع مقام رفيع\r\n\r\nدر تخت فولاد دفن و به امر شاه سليمان صفوى گنبد بلندى بر قبرش بنا شده است .\r\nنگارنده گويد : چون نصب سنگ مزبور معلوم نيست به دست چه كسى و در چه تاريخ بوده و صاحب سلافه ساكن حجاز و دور از ايران بوده و فقط سال وفات را نوشته و از ماه آن اطلاعى نداشته در مقام تعارض قول صاحب جامع الرواة مقدم\r\n\r\n","description":"","footnote":"\r\n( 1 ) در خاتمه مستدرك و ريحانة الأدب و الروضة النضره چاپى با ال تعريف به صورت الشجرة الإلهية\r\nنوشته‌اند و آن مسامحه است .\r\n( 2 ) سلافة العصر : 491 .\r\n( 3 ) جامع الرواة : 322 .\r\n","page_name":" 214 ","page_number":214},
  {"content":"\r\nاست ، زيرا كه مردى محقق و معاصر ميرزا رفيعا و ساكن اصفهان و از نزديك شاهد حال او بوده است .\r\nسيد محمد مهدى بن سيد رضا مشهدى رساله‌اى در طهارت و صلوة از فتاوى استاد خود ميرزا رفيعا تأليف نموده است .\r\n16 - شيخ محمد بغدادى\r\nوى محمد بن خواجه عبد الحسين بن معن بغدادى الاصل است ، در الروضة النضرة فرموده « شرح لمعه را نزد شيخ جعفر بن كمال الدين بحرانى خوانده و استاد در آخر جلد اول در روز مولود 1067 برايش اجازه‌اى نوشته و او را توصيف به ( الشيخ الفاضل الالمعى النحرير الكامل اللوذعي ) نموده و او بر جلد دوم تملك خود را با چنين امضاء ( محمد بن معن الحوادرى المولد و البغدادى الاصل ) آورده و سيد جزائرى تملك وى را اين گونه گواهى نموده ( شهدت بتملّك شيخنا واُستاذنا لهذا الكتاب . . . وأنا الأقلّ نعمة اللّه بن سيد عبد اللّه الجزائري ) ، پس معلوم مىشود كه وى از استادان محدث جزايرى است » .\r\nنگارنده گويد : وى استاد مقدمات و عربى سيد بوده ، كه در انوار النعمانيه چاپ حروفى 4 : 308 گفته « علوم عربيت را نزد مردى فاضل از اهل بغداد خواندم » .\r\nسيد محمد بن شرف الدين على ( سيد ميرزا جزائرى )\r\nبه عنوان سيد ميرزا مذكور خواهد شد .\r\n17 - محمد بن مرتضى يا شاه مرتضى كاشانى ( ملا محسن فيض )\r\n« 000 - 1091 »\r\nاستاد سيد در اصفهان و يكى از محمدين ثلاثه اواخر و دانشمندى كثير\r\n","description":"","footnote":"","page_name":" 215 ","page_number":215},
  {"content":"\r\nالتأليف بوده است .\r\nعلامه مدنى كه معاصر او بوده درباره اش مى نويسد « المولى العلاّمة محمد بن المرتضى الشهير بملاّ محسن القاشاني له كتب ومصنّفات جليلة في الفقه والحديث والكلام والحكمة وهو من أهل العصر الموجودين الآن » ( 1 ) .\r\nشيخ حر عاملى هم به اين مضمون او را ترجمه نموده « مولاى جليل محمد فرزند مرتضى معروف به محسن كاشانى ، فاضل ، عالم ، ماهر ، حكيم ، متكلم ، محدث فقيه ، شاعر ، اديب ، خوش تأليف و از معاصران بود كه كتابهائى دارد » ( 2 ) .\r\nصاحب جامع الرواة او را به عنوان محسن نوشته است ( 3 ) .\r\nمحدث بحرانى از جدّ اعلى نقل كرده كه فرموده « استاد ما محقق ملا محمد محسن كاشانى صاحب وافى و قريب دويست كتاب و رساله ، در قم نشو و نما نمود . شنيد كه سيد اجل محقق مدقق امام همام سيد ماجد بحرانى صادقى وارد شيراز شده ، پس خواست كه به شيراز رود تا نزد او تحصيل علم نمايد پدرش در اين كار ترديد داشت پس با قرآن استخاره كرد اين آيه شريفه آمد ( پس چرا نرفتند از هر گروهى پاره‌اى ، تا دانش آموزند در دين و تا بيم دهند قومشان را چون باز گردند بسوى ايشان ، باشد كه بترسند ) ( 4 ) و هيچ آيه‌اى صريحتر از اين درباره مسافرت نيست . بعد از آن با ديوان منسوب به امير المؤمنين ( عليه السلام ) تفأل نمود پس اين ابيات\r\n\r\n","description":"","footnote":"\r\n( 1 ) سلافة العصر : 491 .\r\n( 2 ) امل الآمل 2 : 305 .\r\n( 3 ) جامع الرواة 2 : 42 .\r\n( 4 ) سوره توبه : 123 .\r\n","page_name":" 216 ","page_number":216},
  {"content":"\r\nدر اول صفحه بودند :\r\n\r\nتغرّب عن الأوطان في طلب العُلى * وسافر ففي الأسفار خمس فوائد\r\nتفرّج هم واكتساب معيشة * وعلم وآداب وصحبة ماجد\r\n\r\nو اين ابيات هم مناسبت كامل با مطلوب دارد به ويژه ( صحبة ماجد ) پس مسافرت به شيراز نمود . و معقول را از فيلسوف ملا صدر الدين شيرازى فرا گرفت و دختر او را تزويج نمود » ( 1 ) .\r\nمحدث مزبور درباره فيض چنين اظهار عقيده كرده « فاضلى محدث و اخبارى متعصب بوده و طعن بسيار بر مجتهدان دارد بويژه در سفينة النجاة ( 2 ) بلكه در آن رساله بعضى از علما را نسبت به كفر داده چه رسد به فسق مثل آنجا كه اين آيه را آورده ( . . . يا بُنَيَّ ارْكَبْ مَعَنا . . . ) ( 3 ) و اين تفريط و غلو صرف است ، با اينكه خود مقالاتى دارد مطابق مذهب صوفيه و فلاسفه كه نزديك به كفر است العياذ باللّه مثل آنجا كه كلامش دلالت دارد بر وحدت وجود و رساله‌اى از او ديده‌ام زشت و صريح در قول مذكور و در آن رساله مطابق اعتقادات ابن عربى زنديق ( 4 ) سخن گفته و نقل\r\n\r\n","description":"","footnote":"\r\n( 1 ) لؤلؤة البحرين : 130 .\r\n( 2 ) اين كتاب با ترجمه فارسى آن در پاورقى چاپ شده است .\r\n( 3 ) هود : 42 .\r\n( 4 ) زنديق يعنى كافر و بى دين بعضى گفته‌اند تصحيف زن دين يعنى پيرو زنى كه مدعى نبوت بوده ، و يا\r\nاينكه زند نام كتاب مانى ، قائل به روشنائى و تاريكى است ، و اينكه علت همه خوبى ها روشنى و\r\nعلت همه بدى ها تاريكى است ، بوده . و زنديق ها پيروان او هستند ، ولى بعدها بر هر كافرى اطلاق\r\nشده است .\r\n","page_name":" 217 ","page_number":217},
  {"content":"\r\nبسيار از او با تعبير به بعض العارفين دارد » ( 1 ) .\r\nنگارنده گويد : درباره فيض دو عقيده متضاد وجود دارد بعضى مخالف او بوده‌اند ، مانند شيخ على بن محمد بن حسن بن زين الدين سابق الذكر ، و برخى موافق و طرفدار او بوده ، مانند علامه عظيم الشأن سيد عبد اللّه جزائرى متوفى 1173 كه مفاتيح و نخبه فيض را شرح كرده و تجليل و ستايش بسيار از او نموده است .\r\nدر هر حال فيض داراى آثار ارزنده منظوم و منثورى بوده ، كه مبسوط تر و معروفتر از همه كتاب وافى است كه مكرر چاپ شده و مختصر آن شافى هم مطبوع است .\r\nتفسير صافى و منتخب آن اصفى و المحجة البيضاء و كلمات طريفه و الانصاف هم از آثار چاپ شده او هستند .\r\nديوان شعر فارسى بزرگى دارد كه در تهران چاپ شده و مختصرى از آن هم در بمبئى به چاپ رسيده است .\r\nدر رساله الانصاف كه به فارسى و عربى است و در 1083 تأليف ، و در ضمن مجموعه‌اى در 1297 و 1311 چاپ شده ، حالات خود و عذر خواهى از آنچه در مؤلفاتش مطابق مذاق صوفيه و فلاسفه آورده ، با علت نوشتن آنها را ذكر كرده است .\r\nجدّ اعلى در مقامات النجاة در ذيل اسم شهيد ، سؤالى كه از فيض شده ، درباره صوفيه ، و جوابى را كه او داده و متضمن ذم آنها است ، آورده . و محدث قمى\r\n\r\n","description":"","footnote":"\r\n( 1 ) لؤلؤة البحرين : 121 .\r\n","page_name":" 218 ","page_number":218},
  {"content":"\r\nآن را در فوائد الرضوية 2 : 639 و محدث نهاوندى در جنتان مدهامتان 1 : 82 نقل كرده‌اند .\r\nفيلسوف شهير ملا صدرا استاد فيض بوده و لقب فيض را به او داده و لقب فياض را به ملا عبد الرزاق لاهيجى شارح تجريد داده و اين دو دامادهاى او بوده‌اند .\r\nيكى از معاصران كه شرح حال فيض را نوشته چنين گفته « دختر ملا صدرا را ازدواج كرد و لقب فيض و فياض از او بوده » ( 1 ) .\r\nنگارنده گويد : اين جمله را يكى از ترجمه نويسان كه ترجمه فياض و فيض را نوشته گفته ( 2 ) و مناسب است ، اما اين معاصر كه ترجمه فياض را ننوشته ، آوردن اين جمله در كتاب او بى مناسبت و موهم آن است كه فياض هم لقب فيض است .\r\nدرگذشت فيض در كاشان در 1091 بوده و همانجا به خاك سپرده شده است .\r\nشرح حال فيض در كتب تراجم موجود و نمونه‌اى از خط او در ريحانة الادب گراور شده است ( 3 ) .\r\nجمعى از فيض اجازه داشته‌اند ، از آن جمله شيخ حسين بن مطر جزائرى كه فيض به خط خود اجازه‌اى در آخر كتاب تأويل الآيات الظاهرة ، كه به خط مجاز است براى او نوشته و از او ستايش كرده . و اين شخص را شيخ حر عاملى چنين معرفى كرده « فاضل زاهد صالح معاصر له كتب منها تحفة الأبرار ، تفسير القرآن ، و\r\n\r\n","description":"","footnote":"\r\n( 1 ) زندگانى و شخصيت شيخ انصارى : 189 .\r\n( 2 ) و ( 3 ) ريحانة الأدب 3 : 239 .\r\n","page_name":" 219 ","page_number":219},
  {"content":"\r\nرسالة في الكلام » ( 1 ) .\r\nعلامه تهرانى تفسير او را به عنوان تفسير ابن مطر نوشته و خود آن را نديده است ( 2 ) .\r\nنگارنده گويد : نام تفسير مذكور مسالك الرضوان إلى رياض الجنان يا مسالك الأذهان في تفسير القرآن است .\r\nنسخه اصل كه از آخر ناقص و تا قسمتى از سوره كهف در 449 صفحه بزرگ است به نظر رسيده ، آغاز :\r\n« الحمد للّه على نعمه المتواترة وآلائه المتظاهرة وصلّى اللّه على محمد وعترته الطاهرة . . . فيقول العبد الذليل المستجير باللّه العلي المتوسّل بالنبي والولي ، حسين بن مطر بن علي وفّقه اللّه للعمل في يومه لغده قبل أن يخرج الأمر من يده ، أنّ أفضل الأديان عند اللّه الإسلام الذي اختصّ به سيد الأنام محمد المصطفى وعترته الأماجد الكرام الذين هم صفوة الجبّار . . . فهم أهل القرآن وخزانه وحملة العرش وأركانه ، بهم عرف الرحمن وفي أبياتهم نزل القرآن . . . فوجب التدبر للكتاب العزيز ومعرفة التراب من الذهب الإبريز ، فاستخرت اللّه وكتبت ما تيسّر مع قلّة بضاعتي وقصور صناعتي وسمّيته مسالك الرضوان إلى رياض الجنان ومَن شاء فليسمه مسالك الأذهان في تفسير القرآن . . . ونحن إن شاء اللّه تعالى نذكر في كتابنا هذا ما هو منقول عن الأئمة المعصومين صلوات اللّه عليهم إمّا لفظ الحديث بعينه أو بالمعنى وذلك جائز » .\r\n\r\n","description":"","footnote":"\r\n( 1 ) امل الآمل 2 : 103 .\r\n( 2 ) الذريعة 4 : 248 .\r\n","page_name":" 220 ","page_number":220},
  {"content":"\r\nنسخه‌اى از ارشاد شيخ مفيد به خط او موجود ، و در آخر نسب خود را چنين نوشته است « حسين بن مطر بن على بن عمران الابراهيمى ال حسين الجزائرى » .\r\nخاندان فيض اغلب از دانشمندان بوده‌اند و ترجمه آنان در مقدمه معادن الحكمة موجود است .\r\nپدر فيض عالمى بزرگ صاحب كتابخانه‌اى بوده ، كه موريانه بيشتر آن را صدمه زده ( 1 ) برادر فيض محمد مؤمن بن شاه مرتضى فاضلى است و شرحى بر صمديه دارد ( 2 ) برادر ديگرش نور الدين ، اخبارى مسلك و صاحب مصفاة الاشباح ، موجود در كتابخانه مركزى دانشگاه تهران و مختصرش آيينه جهان نما ، موجود در كتابخانه مجلس است .\r\nو محمد هادى فرزند نور الدين مذكور ، شرحى بر مفاتيح عموى خود دارد .\r\nبرادر ديگر فيض ملا عبد الغفور و پسرش ملا محمد مؤمن از علماء بوده‌اند .\r\nفرزند فيض ملا محمد علم الهدى ، در شاگردان سيد نعمت اللّه بيايد .\r\n18 - سيد ميرزا جزائرى\r\nنام او محمد ، فرزند شرف الدين على فرزند نعمت اللّه فرزند حبيب اللّه فرزند نصر اللّه حسينى موسوى جزائرى ، از اعاظم محدثان و از مشايخ شيخ حر عاملى و علامه مجلسى بوده است .\r\nجدّ اعلى در اصفهان در درس او حاضر شده و از او اجازه داشته و او را به\r\n\r\n","description":"","footnote":"\r\n( 1 ) روضات الجنات : 516 ، و ريحانة الأدب 3 : 246 .\r\n( 2 ) الذريعة 13 : 362 .\r\n","page_name":" 221 ","page_number":221},
  {"content":"\r\n« سيدنا راوية الحديث » توصيف نموده است ( 1 ) .\r\nنگارنده گويد تاء راوية جهت مبالغه مانند تاء علاّمة است .\r\nمحدث عاملى درباره او مى نويسد « السيد ميرزا بن شرف الدين الجزائري كان من فضلاء المعاصرين عالماً فقيهاً محدثاً حافظاً عابداً من تلامذة الشيخ محمد ابن علي بن خاتون العاملي ساكن حيدرآباد له كتاب كبير في الحديث جمع فيه أحاديث الكتب الأربعة وغيرها ، نرويه عنه » ( 2 ) .\r\nنگارنده گويد : حافظ در اصطلاح محدثين كسى است كه كتاب و سنت را حفظ كرده باشد .\r\nو در اجازه سيد نور الدين « السعيد الجليل المحدث لرواية أخبار أهل البيت ( عليهم السلام ) السيد ميرزا الجزائري عن والده الفقيه شرف الدين الحسيني عن الشيخ العلاّمة الزاهد الشيخ عبد النبي الجزائري » .\r\nو در اجازه كبيره « الاُستاذ المدقق المحقق المحدث السيد ميرزا محمد بن شرف الدين بن نعمت اللّه الجزائري عن الشيخ العلاّمة التقي الشيخ عبد النبي بن سعد الجزائري عن سيد المحققين محمد بن علي بن أبي الحسن العاملي » است .\r\nنگارنده گويد : كتاب وى در حديث ، جوامع الكلم نام دارد و يك جلد آن را كه از كتابخانه جدّ اعلى بوده ديده‌ام .\r\nعلامه تهرانى درباره آن فرموده « جلد اول و دوم آن را در نجف ديده‌ام و از روضات الجنات معلوم مىشود كه تمام مجلدات آن در اصفهان بوده و تا آخر حج\r\n\r\n","description":"","footnote":"\r\n( 1 ) در اجازه شيخ حسين بن محيى الدين ، مذكور در صفحه 265 .\r\n( 2 ) امل الآمل 2 : 275 .\r\n","page_name":" 222 ","page_number":222},
  {"content":"\r\nاست و از كشف الحجب و الاستار استفاده مىشود كه در هند هم بوده ولى نام آن را\r\nجوامع الكلام نوشته و شيخ ما محدث نورى در خاتمه مستدرك : 409 فرموده كه نسخه‌اى از آن را در كرمانشاه ديده و او هم جوامع الكلام ناميده است . آغاز « الحمد للّه الذي فطر على أحاديث معرفته عقول العالمين . . . » در اين كتاب اصول دين و فقه و موعظه و تفسير و آداب و اخلاق و اخبار مربوطه به اينها را آورده و مرتب است بر عقودى و هر عقدى بر سموطى و هر سمطى بر جواهرى » ( 1 ) .\r\nمحدث نورى اين شخص را هشتمين نفر از مشايخ علامه مجلسى قرار داده و گفته : مجلسى ، اجازه را از روى خط او در بحار نقل كرده است ( 2 ) .\r\nنگارنده گويد : اجازه مذكور به خط مجير . تاكنون باقى و كليشه آن چاپ شده است ( 3 ) .\r\nجدّ اعلى ، مناظره دو استاد خود ، شيخ جعفر بحرانى مجتهد ، كه اصولى بوده . و سيد محدث صاحب جوامع الكلم ، كه اخبارى بوده - كه همين سيد ميرزا جزائرى است - در مسجد جامع شيراز ، درباره حجيت ظواهر قرآن ، آورده و از سيد ميرزا كه او را به « شيخى المحدث » توصيف كرده نقل كرده ، كه گفته است : معنى ( قُلْ هُوَ اللّهُ أحَد ) ( 4 ) را هم بدون مراجعه به احاديث نمى توانيم بفهميم چون معناى احديت و فرق بين احد و واحد را نمى دانيم ( 5 ) .\r\n\r\n","description":"","footnote":"\r\n( 1 ) الذريعة 5 : 253 .\r\n( 2 ) خاتمة مستدرك الوسائل : 409 .\r\n( 3 ) ريحانة الأدب 6 : 333 .\r\n( 4 ) سوره توحيد : 1 .\r\n( 5 ) منبع الحياة : 47 .\r\n","page_name":" 223 ","page_number":223},
  {"content":"\r\nصاحب رياض العلماء و صاحب اعيان الشيعه كه كلام رياض را نقل كرده ،\r\nمقصودِ جدّ اعلى را از صاحب جوامع الكلم نفهميده و توهم كرده‌اند كه مقصود ، شيخ عبد على حويزى است ، و جوامع الكلم از باب مدح و ستايش او بوده ، نه نام كتابش ( 1 ) .\r\nدر رياض 3 : 148 گفته « لعلّ لفظة صاحب جوامع الكلم ، من باب المدح لا أنّ جوامع الكلم اسم كتاب ، فتأمّل ولاحظ » در چاپ به جاى المدح القدح آمده كه غلط است .\r\n19 - سيد هاشم فرزند حسين فرزند عبد الرؤوف احسائى\r\nاستاد سيد در شيراز و اصفهان ، و از مشايخ او بوده منسوب به احساء به فتح اول و گاهى لحساء با لام تلفظ مىشود ، شهرى مشهور از بحرين است و در نسبت آن گاهى همزه آخر را به واو كه اصل آن است تبديل و احساوى يا لحساوى گويند .\r\nجدّ اعلى از اين استاد به « السيد الزاهد العالم » تعبير كرده است ( 2 ) .\r\nدر اجازه كبيره در طرق روايت سيد گفته « ومنها عن السيد العالم بالاُصولين هاشم بن الحسين بن عبد الرؤوف الأحساوي ، عن شيخه السيد نور الدين بن علي بن أبي الحسن رحمة اللّه عليه » ( 3 ) .\r\nمحدث نورى عين اين عبارت را در حق او گفته ( 4 ) ولى دچار اشتباه شده و به\r\n\r\n","description":"","footnote":"\r\n( 1 ) أعيان الشيعة 38 : 61 .\r\n( 2 ) در اجازه شيخ حسين بن محيى الدين عاملى ، مذكور در صفحه 265 .\r\n( 3 ) اجازه كبيره : 81 .\r\n( 4 ) خاتمه مستدرك الوسائل : 405 .\r\n","page_name":" 224 ","page_number":224},
  {"content":"\r\nجاى كلمه السيد الشيخ نوشته و موهم عدم سيادت او شده ، و علامه امينى هم او را ( الشيخ هاشم ) نوشته است ( 1 ) .\r\nصاحب انوار البدرين عبارت نورى را در ترجمه او آورده ( 2 ) ، اما چون عنوان را ( السيد هاشم ) نوشته ، مى توان كلمه الشيخ را در كلام او تصحيح و بر معناى لغوى حمل نمود اما اشتباه چاپى در آن رخ داده و كلمه الاُصولين با يك ياء كه تثنيه و مقصود از آن اصول دين و اصول فقه است با دو ياء به صورت جمع نوشته شده كه مقصود علماء اصول ، و در اينجا ، غير مقصود است .\r\nصاحب ريحانة الادب در ترجمه سيد گفته « از شاگردان علامه مجلسى و سيد هاشم بحرانى و فيض كاشانى و ديگر اكابر وقت بوده » ( 3 ) .\r\nاين عبارت هم نادرست و سيد هاشم بحرانى منصرف به صاحب تفسير برهان است ، سيد هاشم بن سليمان بن اسماعيل و او استاد سيد نعمت اللّه نبوده و استاد او معروف به احسائى است نه بحرانى .\r\nاز كتابهائى كه نزد او خوانده زبدة الاُصول است ، كه در آخرش اين اجازه را براى سيد ، كه در آن تاريخ ( 1067 ) هفده ساله بوده ، نوشته است .\r\n« بسم اللّه الرحمن الرحيم الحمد للّه في البداية والنهاية والصلاة والسلام على أشرف العالمين دراية محمد وآله الذين من اتّبعهم أمِنَ من الضلالة والغواية و بعد فقد قرأ هذا الكتاب المسمى بزبدة الاُصول من تأليفات شيخنا العلاّمة إمام\r\n\r\n","description":"","footnote":"\r\n( 1 ) الغدير 11 : 292 .\r\n( 2 ) أنوار البدرين : 400 .\r\n( 3 ) ريحانة الأدب 2 : 254 .\r\n","page_name":" 225 ","page_number":225},
  {"content":"\r\nالأئمة مقتدى الاُمّة العالم الربّاني شيخنا البهائي صبّ اللّه على جدثه سجال مغفرته\r\nوعفوه من أوّله إلى آخره ، الشاب السعيد الأمجد منبع السعادة الحقيق بالإفادة والاستفادة ، السيد الجليل الفاضل الكامل السيد نعمة اللّه ابن السيد الأجلّ الأرفع السيد عبد اللّه الحسيني الجزائري قراءة أنبأت عن جودة قريحته في إدراك مطالبه الخفية و تحقيق ما عليه من الحواشي الأبيّة عن ذي الفطنة الذكيّة ( 1 ) فنبّهته على بعض المواضع الذي وصلت إليها مقدرتي على ما يقتضيه طبعي الفاتر وفكري الجاسر وأجزت له دام فضله رواية الكتاب المذكور عنّي عن أشياخي عن مؤلفه رحمهم اللّه تعالى جميعاً ، تحريراً في ثاني عشر شهر ربيع المولود فيه أشرف موجود من العام السابع والستين وألف والتمست منه دام فضله أن يجريني على خاطره الشريف في دعواته وعند خلواته ، وكتب الأقلّ هاشم بن الحسين الحسيني عفا اللّه عنه وعن المؤمنين أجمعين » .\r\nاجازه ديگرى مورخ 1073 بر كتاب من لا يحضره الفقيه در اصفهان نوشته كه ضمن مجموعه‌اى به خط شيخ محمد بن على جزائرى موجود است ، ولى بعضى از كلمات آن در اثر صحافى از بين رفته است .\r\nدر مفتاح اللبيب در مبحث تنوين مطلبى را از حواشى تصريح بعضى از مشايخ نقل كرده و در حاشيه نوشته مقصود سيد هاشم احسائى است .\r\nنگارنده نسخه‌اى از منتقى الجمان ( 2 ) صاحب معالم را به خط او ديده است .\r\n\r\n","description":"","footnote":"\r\n( 1 ) مقصود فاضلِ جواد ، شاگرد شيخ بهائى ، محشى و شارح زبده است .\r\n( 2 ) يكى از بهترين كتب احاديث تا آخر حج است و در دو جلد در اصفهان چاپ شده است و جمان با\r\nضم جيم به معنى مرواريد است . آقاى عبد الحسين حائرى معاصر در فهرست كتابخانه مجلس 7 :\r\n517 آن را از كتب درايه و رجال پنداشته ! !\r\n","page_name":" 226 ","page_number":226},
  {"content":"\r\nعلامه تهرانى در الروضة النضرة او را ثقه‌اى جليل معرفى كرده و گويد :\r\nنسخه‌اى از شرح لمعه به خط او ديدم ، جلد اول مورخ 1047 و جلد دوم 1049 و نسب خود را در آخر كتاب چنين نوشته بود : هاشم بن حسين ( 1 ) بن عبد الرؤوف بن ابراهيم بن عبد النبى بن على بن احمد بن محمد بن موسى حسينى موسوى و روايت مىكند از سيد نور الدين على بن على بن حسين بن ابى الحسن عاملى متوفى 1068 و از شيخ محمد بن على حرفوشى از ابن ابى الدنيا از امير المؤمنين ( عليه السلام ) و از او روايت مىكند سيد محدث جزائرى و سيد محمد بن ابراهيم ابن شرف الدين موسوى متوفى 1139 چنان كه در تكمله است .\r\nنگارنده گويد : اين طريق عالى عجيب را كه روايت شيخ محمد حرفوشى از ابن ابى الدنيا كه از اصحاب امير المؤمنين ( عليه السلام ) بوده و عقيده به حيات او تا قرن يازدهم را جدّ اعلى در انوار النعمانيه و مقدمه شرح عوالى اللئالى - بنا به نقل اجازه كبيره - آورده . اما در كتاب دوم پس از نقل آن خود را از ضمانت صحت آن بيرون برده ، و به طور كنايه در مقام انكار آن بوده ، ولى صاحب اجازه كبيره آن را تأييد كرده و نفى استبعاد از آن نموده است .\r\nمحدث نورى هم آن را قبول داشته و در مواقع النجوم كه مشجره رجال حديث است نام ابن ابى الدنيا را در دائره‌اى بزرگ كه دال بر عظمت او است در\r\n\r\n","description":"","footnote":"\r\n( 1 ) پدر او سيد حسين بن عبد الرؤوف را سيد عبد الرضا اوالى بحرانى مرثيه گفته كه بر قبر او نوشته‌اند :\r\nطل على الناس أيّها القبر فخراً * واسمُ شأناً على جميع البقاع\r\nإنّ مَن حلّ في ثراك مقيماً * كان فخر الزمان بالإجماع\r\nسلافة العصر : 518\r\n","page_name":" 227 ","page_number":227},
  {"content":"\r\nمشايخ شيخ محمد حرفوشى آورده و گفته : او از ياران امير المؤمنين ( عليه السلام ) بوده و هنوز زنده است خداوند ديدار او را نصيب ما گرداند ( 1 ) . صاحب انوار البدرين هم در ترجمه سيد هاشم احسائى آن را نقل كرده .\r\nو ما آن را در اينجا مى آوريم سپس عقيده خود را بيان مى كنيم :\r\nجدّ اعلى چنين نوشته « خبر داد مرا اوثق مشايخ خود سيد هاشم احسائى در شيراز در مدرسه امير محمد ، از استاد خود ، عادل ثقه اورع شيخ محمد حرفوشى اعلى اللّه مقامه فى دار البقاء ، كه روزى داخل مسجدى از مساجد شام گرديد و مسجد كهنه‌اى بود ، در آنجا مردى را ديد نيكو هيأت ، شيخ در آنجا مشغول مطالعه كتب حديث شد و آن مرد از شيخ احوال او را پرسيد كه نقل حديث از كيست ، شيخ او را خبر داد شيخ هم از احوال و مشايخ او پرسيد ، آن مرد گفت : منم معمر ابن ابى الدنيا ، علم را از على بن ابيطالب و از ائمه اولاد او [ ( عليهم السلام ) 
  ] فرا گرفتم و فنون علم را از اربابش فرا گرفتم و كتب را از مصنفان آنها شنيدم ، شيخ از او اجازه خواست براى نقل كتب حديث و عربيت و اصول ، پس او را اجازه داد و شيخ بعضى اخبار را بر او خواند در آن مسجد به جهت اعتمادش به اجازه و از اين جهت شيخنا الثقة ( 2 ) قدس اللّه روحه به من مى گفت اى فرزند من ، سند من به محمدين ثلاثه و به غير آنها از اهل كتب كوتاه است ، زيرا كه من روايت مى كنم از فاضل حرفوشى از معمر ابى الدنيا از امام على بن ابيطالب ( عليه السلام ) و همچنين مى رسد سند من به حضرت صادق و حضرت كاظم تا باقى امامان ( عليهم السلام ) و همچنين روايت\r\n\r\n","description":"","footnote":"\r\n( 1 ) مواقع النجوم : 405 .\r\n( 2 ) مقصود سيد هاشم احسائى است .\r\n","page_name":" 228 ","page_number":228},
  {"content":"\r\nمن كتب اصول را مثل كافى و تهذيب و من لا يحضره الفقيه ، و تو را اجازه دادم كه از من روايت كنى به اين اجازه ، پس ما كتب اربعه را نقل مى كنيم از مصنفان آنها به اين طريق » ( 1 ) .\r\nدر اجازه كبيره براى تأييد اين داستان گفته « معمر بن ابى الدنياى مغربى و داستان رسيدن او به آب حيات در كتابها مذكور است و صدوق در اكمال الدين فرموده نام او على بن عثمان بن خطاب بن مرة بن مؤيد همدانى است ، اما او معمر ابو الدنيا نوشته و كلمه ابن ندارد و ظاهراً همان درست باشد ، چنان كه پوشيده نيست . . . و او مقيم طنجه است . و اما آنچه را شيخ از ابى بكر جرجانى در مجالس نقل كرده كه معمر مقيم طنجه در 317 در گذشته منافاتى با گفته صدوق ندارد چون ظاهر آن است كه اينها دو نفراند به علت مغايرت نام و حالات و داستان آنها و اللّه العالم » .\r\nنگارنده گويد : نظر صحيح و قول فصل در اين قضيه همان است كه علامه محقق معاصر شيخ محمد تقى شوشترى معروف به ( حاج شيخ ) رحمة اللّه عليه فرموده « اين معمر ابو الدنيا اگر حقيقتى داشت چرا در ياران و تابعان مذكور نيست ؟ با اينكه خود را از اصحاب امير المؤمنين ( عليه السلام ) دانسته و ادعا كرده كه در كربلا با امام حسين ( عليه السلام ) بوده و فرار كرده ، اگر اين ادعا درست بود نام او در ياران امام حسين ( عليه السلام ) برده مى شد ; زيرا كه نام تمام آنان را نوشته‌اند چه آنها كه شهيد شدند و چه آنها كه فرار كردند ، و اينكه از حرفوشى منقول است خنده آور است ; زيرا كه چه مانع از آن است كه مردى در زمان حرفوشى داستان آن مدعى يعنى\r\n\r\n","description":"","footnote":"\r\n( 1 ) الأنوار النعمانية : 131 .\r\n","page_name":" 229 ","page_number":229},
  {"content":"\r\nمعمر را ، شنيده باشد و خود را معمر معرفى كند . و اينكه حرفوشى گفته آن شخص نشانه‌هائى از جنگ صفين براى من ذكر نمود كه صدق گفتار او بر من محقق گشت ; غلط است ، مگر حرفوشى در جنگ صفين بوده تا نشانه‌هاى آن را بداند ، و اگر از روى مطالعه تاريخ آنها را دانسته ، پس محتمل است كه آن مرد هم از روى كتب تاريخ نشانه‌هاى آن جنگ را مى دانسته ، و براى حرفوشى نقل كرده و خود را معمر ابو الدنيا خوانده است . وانگهى اين مرد مگر فرشته يا ديوى بوده كه با هر مصنفى كه در هر علمى كتاب نوشته و در هر شهرى مى زيسته ملاقات مى نموده است .\r\n. . . خطيب بغدادى از ابو بكر مفيد رازى نقل كرده كه معمر ابو الدنيا در 327 درگذشته ، پس چگونه حرفوشى او را بعد از سال هزار هجرى ديده است » ( 1 ) .\r\nو در اينجا مناسب است كه اشاره‌اى به ترجمه حرفوشى مذكور بنمائيم . شيخ حر عاملى مى نويسد « الشيخ محمد بن علي بن أحمد الحرفوشي الحريري العاملي الكركي الشامي كان عالماً فاضلا أديباً ماهراً محققاً مدققاً شاعراً منشأ حافظاً أعرف أهل عصره بعلوم العربية . . . له كتب كثيرة الفوائد . . . ولمّا توفي رثيته بقصيدة طويلة منها .\r\n\r\nأقم مأتماً للمجد قد ذهب المجد * وجد بقلبِ السؤددِ الحزن والوجد\r\n\r\nتا اينكه گفته :\r\n\r\nلرزء الحريري استبان على العلى * أسىً لم يكن لولا المصاب به يبدو » ( 2 )\r\n\r\nمحبّى سنّى ، معاصر وى تجليل شايانى از او نموده و علت مهاجرت او را از\r\n\r\n","description":"","footnote":"\r\n( 1 ) قاموس الرجال 7 : 26 .\r\n( 2 ) امل الآمل 1 : 162 .\r\n","page_name":" 230 ","page_number":230},
  {"content":"\r\nدمشق به ايران نوشته و گفته چون در دمشق گمنام بود و به فروختن نوعى از قماش كه آن را حرير مى گويند اشتغال داشت به حريرى معروف شد ( 1 ) .\r\nدر سلافة العصر چاپى ، حريرى به حويزى تصحيف شده ( 2 ) و بعضى از ترجمه نويسان كه به اين تصحيف توجه نداشته او را حويزى نوشته است ( 3 ) .\r\nدر امل الآمل چاپ سنگى ، متصل به منتهى المقال نام جدّ او كه احمد بوده محمد نوشته شده ( 4 ) . بعضى از ترجمه نويسان هم بدون توجه از آن پيروى كرده و جدّ او را محمد ناميده‌اند ( 5 ) .\r\nاز تأليفات او شرح قطر ابن هشام در نحو ، در كتابخانه مجلس در تهران و شرح قواعد شهيد در اصفهان موجود ، كه مقدارى از كتاب اخير در سال 1308 در حاشيه قواعد چاپ شده است ( 6 ) .\r\nو اين اشعار از اوست :\r\n\r\nعِشْ بالجهالة فالجهول له المقام الفاخر * وأخو الفطانة والنباهة منه كلّ ساخر\r\n* هذا اقتضاء زماننا ولكلّ شيء آخر *\r\n\r\n\r\n","description":"","footnote":"\r\n( 1 ) خلاصة الأثر 4 : 49 .\r\n( 2 ) سلافة العصر : 315 .\r\n( 3 ) ريحانة الأدب 1 : 312 . و اگر وجه حريرى را در خلاصة الأثر ننوشته بود هم از خارج معلوم بود كه\r\nحويزى غلط است ; زيرا كه در جلد اول امل الآمل كه مخصوص عامليها است ترجمه شده و اگر\r\nحويزى بود در جلد دوم مذكور مى شد .\r\n( 4 ) امل الآمل : 27 .\r\n( 5 ) أعيان الشيعة 46 : 148 .\r\n( 6 ) فهرست كتابخانه مجلس 10 / 2 / 563 ، و فهرست كتب خطى كتابخانه‌هاى اصفهان : 252 .\r\n","page_name":" 231 ","page_number":231},
  {"content":"\r\nوفات حرفوشى در سال 1059 بوده و پسرى دانشمند به نام شيخ ابراهيم داشته كه در 1080 درگذشته است . و از فهرست كتابخانه مجلس ( 1 ) معلوم مىشود اجازاتى به خط وى موجود است .\r\n20 - شيخ يوسف فرزند شيخ محمد بنا جزائرى\r\n( 000 - قبل 1070 )\r\nاستاد سيد نعمت اللّه در جزائر و قاضى آنجا بوده و تأليفاتى داشته . ولى در كتب تراجم شرح حال مفصلى از او نيست ، همين قدر در اجازه كبيره مسطور است « الشيخ العالم الفاضل الفقيه الاُصولي المنطقي صاحب المصنفات في اُصول الفقه قاضي المسلمين يوسف بن محمد البنا الجزائري » .\r\nو اين توصيف از حاشيه جدّ اعلى بر امل الآمل مقتبس شده كه چنين است « يوسف بن محمد الشهير بالبنا الجزائري عالم فاضل فقيه اُصولي منطقي له تصانيف في علم اُصول الفقه قرأ العلم في شيراز ورجع إلى موطنه الجزائر وولي القضاء بها وقرأت عليه في العلوم العربية ودرج إلى رحمة اللّه عشر السبعين بعد الألف » .\r\n\r\n","description":"","footnote":"\r\n( 1 ) فهرست كتابخانه مجلس 14 : 10 .\r\n","page_name":" 232 ","page_number":232},
  {"content":"\r\nاستادان ( 1 ) شناخته نشده سيد نعمت اللّه\r\n\r\n","description":"","footnote":"\r\n( 1 ) استاد با دال بى نقطه و با نقطه ، آموزگار و دانا را گويند و آن كلمه‌اى است فارسى كه در لغت عرب\r\nداخل شده به طورى كه در المنجد : 10 ، و شفاء الغليل : 11 مذكور است .\r\nدر مكارم الآثار 1 : 37 فرمايد « اين كلمه اصلا فارسى با اهمال دال است و در عبارات عربى آن را\r\nبه عنوان تعريب به كار برده و دال مهمله را ذال معجمه نموده‌اند » .\r\nنگارنده گويد : بلكه در اصل فارسى باعجام دال است نظر به قاعده‌اى كه اينك ذكر مىشود و ماده\r\nس ت ذ در عربى وجود ندارد .\r\nآنان كه به فارسى سخن مى رانند * در موضع ذال دال را ننشانند\r\nما قبل وى ار ساكن و جزواى بود * دال است و گر نه ذال معجم خوانند\r\nتوضيح آنكه : ما قبل دال در كلمه‌اى كه آخر آن دال است يا حرف صحيح و ساكن است مانند بند\r\nيا صحيح و متحرك مانند كاغذ و يا عله و ساكن چون بوذ . شنيذ . استاذ . و يا عله و متحرك چون بايذ .\r\nبشوذ .\r\nاز اين چهار صورت فقط صورت اول دال مهمله و باقى معجمه است كه استاذ از آن جمله است .\r\nشيخ سعدى در غزلى گفته : اگر خداى نباشد ز بنده‌اى خوشنوذ . و در مصرع ديگر همين غزل\r\nگفته : نوشته بود كه آن ناجى است و اين مأخوذ .\r\nاما در كليات سعدى كه در سال 1335 در بمبئى چاپ شده ناشر در صفحه 261 تمام قافيه‌هاى اين\r\nغزل را با دال مهمله نوشته بجز كلمه مأخوذ را كه نتوانسته نقطه آن را بيندازد و بيم آن داشته كه مأخوذ\r\nبه دليل شود ، اما از اينكه يك قافيه را معجم و باقى را مهمل نموده و اين بى نظمى را در اين نظم به\r\nوجود آورده باكى نداشته است ! !\r\nخواجه حافظ هم فرموده :\r\nرسيد مژده كه آمد بهار و سبزه دميذ * وظيفه گر برسد مصرفش گل است و نبيذ\r\nاين بيت هم جزء غزلى است كه در ديوان مصور حافظ چاپ امير كبير سال 1346 شمسى در\r\nصفحه 176 مذكور است و به قرينه نبيذ كه با نقطه است ، دميذ هم نقطه دار است ، ناشر و مصحح بر\r\nعكس هر دو كلمه را مهمل نموده و نبيد را كه در هيچيك از فرهنگهاى فارسى نبوده آورده است .\r\nدر نسخه‌هاى كهن فارسى رعايت قاعده مزبور شده . رجوع شود به فهرست كتابخانه مجلس\r\n14 : 453 و 454 كه دو صفحه از ذخيره خوارزمشاهى مورخ ( 726 ) را كليشه نموده است اما از قرن\r\nنهم تا حال مدار استعمال بر عدم رعايت اين قاعده و اهمال دال است .\r\n","page_name":" 233 ","page_number":233},
  {"content":"\r\nبجز آن عده كه نامشان برده شد ، استادانى داشته كه به آنها اشاره كرده ولى نامشان را نبرده مانند آن عده كه در جزائر بوده‌اند و مقدمات را نزد آنها تكميل كرده كه از آن جمله است :\r\nمرد نابينائى كه كتاب امثله و بصرويه را خوب بلد بود و سيد آنها را نزد او خوانده و خدمت بسيارش نموده است .\r\nو هم سيدى از خويشاوندان كه درباره اش نوشته « پس نزد سيدى از خويشاوندان خود رفتم كه تصريف زنجانى را خوب مى دانست و كافيه را هم خوب بلد بود ، پس تصريف نزد او مى خواندم و در ايام درس هر روز مرا به باغ مى برد و مى گفت كه علف را درو كن كه چهار پايان ما بخورند ، من علف را مى بريدم او نشسته بود و صيغه‌هاى صرف و اعلال و ادغام را براى ما مى خواند پس آن علف را پشته‌اى بزرگ مى بستم و بالاى سرم مى گذاشتم و به خانه او مى بردم و به من مى گفت كه به كسان خود اظهار علف چينى مكن ، چون زمان گياه گذشت و وقت كرم ابريشم رسيد پس من براى او دسته توت بار مى كردم و بالاى سر مى گذاشتم تا\r\n","description":"","footnote":"","page_name":" 234 ","page_number":234},
  {"content":"\r\nاينكه سرم كچل شد پس پدرم پرسيد كه چرا سر تو چنين شده گفتم نمى دانم پس مرا معالجه كرد تا اينكه موى سرم به حال اول برگشت » ( 1 ) .\r\nو همچنين استاد كافيه كه او را چنين معرفى كرده « چون از خواندن تصريف زنجانى فارغ شدم و خواستم كافيه را بخوانم پس به قريه ديگرى رفتم و نزد مردى فاضل ، كافيه را خواندم پس روزى در مسجد بودم كه مردى با لباس سفيد و عمامه‌اى بزرگ وارد شد . گويا عمامه اش گنبد كوچكى بود و او به مردم مى نماياند كه مرد دانشمندى است پس من به نزد او رفتم و صيغه‌اى از صيغه‌هاى صرف را از او پرسيدم او پاسخى نداد و مضطرب شد پس به او گفتم تو كه اين صيغه را نمى دانى چرا عمامه بزرگ بر سرت گذاشته‌اى پس حاضران خنديدند و آن شخص همان ساعت برخاست و رفت و اين كار مرا بر آن داشت كه در صيغه‌هاى صرف كوشش كنم و من اكنون استغفار مى كنم از سئوال كردن از آن مرد مؤمن ، ليكن خدا را شكر مى كنم كه اين كار قبل از تكليف و بلوغ من بوده است » ( 2 ) .\r\nو استاد محقق بغدادى ، كه در مفتاح اللبيب - در مبحث جمع با الف و تاء چون مسلمات در حالى كه علم شود - قولى از زمخشرى نقل كرده آنگاه گفته استاد ما محقق بغدادى هم همين را گفته است . و ظاهراً وى ، شيخ محمد بن خواجه عبد الحسين بن معن بغدادى الاصل است ، كه در صفحه 215 گذشت .\r\n\r\n","description":"","footnote":"\r\n( 1 ) الأنوار النعمانية : 465 .\r\n( 2 ) الأنوار النعمانية : 465 .\r\n","page_name":" 235 ","page_number":235},
  {"content":"\r\n\r\n","description":"","footnote":"","page_name":" 236 ","page_number":236},
  {"content":"\r\nشاگردان و مجازان از سيد نعمت اللّه\r\nسيد قبل از توطن در شوشتر و پس از آن حوزه درسى مفصل داشته ، كه علامه مجلسى به آن اشاره كرده و معاصران وى كه او را ترجمه كرده‌اند ، در شرح حال او كلمه مدرس را نوشته‌اند ( 1 ) .\r\nدر اصفهان شاگردانى داشته و تدريس مدرسه ميرزا تقى دولت آبادى با او بوده است .\r\nهنگامى كه مسافرت خود را به اصفهان شرح مىدهد مى نويسد « چون به دهدشت رسيديم حجره‌اى در كاروانسرا گرفتيم و در آنجا نشستيم ، بعد از ساعتى به يكى از رفقا گفتم برو ببين از دوستان ما كسى را مى بينى كه براى ما منزلى بگيرد ؟ پس او بيرون رفت و سيدى را آورد كه او در اصفهان در نزد من درس مى خواند ، چون مرا ديد بسيار شادمان شد و گفت كه جمعى از شاگردان شما در اين شهر ساكنند پس ايشان را خبر كرد و ايشان از سادات دهدشت بودند ، پس براى ما منزل\r\n\r\n","description":"","footnote":"\r\n( 1 ) اجازه مجلسى به سيد نعمت اللّه مذكور در صفحه 157 و امل الآمل 2 : 336 ، و إيجاز المقال ، و\r\nرياض العلماء 5 : 253 .\r\n","page_name":" 237 ","page_number":237},
  {"content":"\r\nگرفتند » ( 1 ) .\r\nمتأسفانه بجز پنج نفر از اين گروه ، باقى بر ما مجهول و در كتب تراجم غير مذكوراند . اما پس از انتقال به شوشتر ، چنان كه گذشت ، مدرسه‌اى بنا كرده و مؤسس يك مركز علمى شده و به تربيت و تعليم شاگردان پرداخته و از آنان علماء و فضلائى بزرگوار ساخته و در شرح حال او چنين مذكور است « چون حضرت سيد نعمت اللّه رحمة اللّه عليه در دار المؤمنين شوشتر توطن نمود و مردم را به اكتساب علوم و معارف ، رغبت افزود همه مشتغلان و مستعدان ، به مدرس آن عاليجناب مى شتافتند و در ظلال تربيت آن بزرگوار نشو و نما مى يافتند و اسامى جمعى از ايشان به ترتيب حروف تهجى كه در ذكر رجال متعارف است در اين تذكره ثبت مىشود » ( 2 ) .\r\nبه طورى كه مشاهده مىشود شاگردان شوشتر او هم استقصاء نشده‌اند و محتمل است آنها كه نوشته نشده‌اند ، بيش از اين دسته باشند كه مذكوراند ، و در نتيجه راهى براى شناختن جمع كثيرى از شاگردان سيد موجود نيست ، و اينك مى پردازيم به شرح حال آنان كه نامشان بدست آمده است .\r\n1 - مولى ابو الحسن اصفهانى غروى ( شريف )\r\nاز شاگردان سيد نبوده چنان كه در فهرست كتابخانه مجلس ( 3 ) پنداشته . اما چون از وى اجازه داشته به شرح حال او مى پردازيم .\r\n\r\n","description":"","footnote":"\r\n( 1 ) الأنوار النعمانية : 470 .\r\n( 2 ) تذكره شوشتر : 124 .\r\n( 3 ) فهرست كتابخانه مجلس 3 : 8 .\r\n","page_name":" 238 ","page_number":238},
  {"content":"\r\nدر اجازه كبيره كه مشايخ اجازه را از نظر زمان و مقام طبقه بندى كرده گفته « گاهى بعضى از اهل يك طبقه از يكى از اهل همان طبقه اجازه گرفته و اين نوع را اجازة الاقران گويند مانند روايت سيد محمد بن على بن حيدر مكى از شريف ابو الحسن غروى و روايت شريف از جدم سيد نعمت اللّه » .\r\nنگارنده گويد : شريف يكى از اعاظم دانشمندان بوده و در كتب تراجم مذكور است ( 1 ) .\r\nچون مادر او از سادات حسينى و خواهر امير محمد صالح خاتون آبادى داماد مجلسى بوده او را شريف گفته‌اند .\r\nنام مادر او را صاحب ريحانة الادب آمنه نوشته ، اما مدرك او خاتمه مستدرك است و از آنجا چنين چيزى مستفاد نمى گردد ، فقط در آنجا گفته كه شريف جدّ مادرى شيخ باقر نجفى پدر محمد حسن صاحب جواهر الكلام است ، چون مادر شيخ باقر ، آمنه دختر فاطمه ، دختر شريف ، بوده است .\r\nصاحب ريحانه كه كتاب او در كنيه و لقب است ، ترجمه او را زير عنوان شريف كه لقب او است ، نوشته . و گفته كه « محدث قمى در الكنى و الالقاب زير عنوان ابو الحسن او را ترجمه كرده به گمان آنكه ابو الحسن كنيه او است در صورتى كه آن نام او بوده نه كنيه اش » و اين درست است . و اينكه در فهرست كتابخانه مجلس ( 2 ) او را عبد الرحيم ناميده بى مدرك است .\r\n\r\n","description":"","footnote":"\r\n( 1 ) مانند خاتمة مستدرك الوسائل : 385 ، و روضات الجنات : 630 ، و مجلدات متفرقه الذريعة ، و\r\nالكواكب المنتثرة : 174 ، و الكنى والألقاب : 1 : 48 ، و ريحانة الأدب 2 : 320 و غيره .\r\n( 2 ) فهرست كتابخانه مجلس 3 : 8 .\r\n","page_name":" 239 ","page_number":239},
  {"content":"\r\nامامى هم لقب داشته ، چون در اوائل امر كه در اصفهان بوده در محله درب امام ، منزل داشته و به طورى كه استاد تهرانى نقل كرده‌اند از اجازه علامه مجلسى مورخ 1107 كه براى او نوشته معلوم مىشود كه ولادت شريف در اصفهان بوده ; زيرا كه درباره او چنين نوشته « أبو الحسن العاملي أباً ، الاصفهاني مولداً ، الغروي موطناً ، ابن ذي المفاخر ، الشيخ محمد طاهر ابن الشيخ عبد الحميد ابن العالم العامل التقي الشيخ موسى بن علي بن محمد بن عتيق ، رضوان مليك الحمد الشيخ معتوق ابن عبد الحميد الفتوني النباطي العاملي النجفي » ( 1 ) .\r\nنگارنده گويد : از اين اجازه و اجازه‌هاى ديگر شريف معلوم مىشود كه در نياكان او جمعى از دانشمندان بوده‌اند .\r\nو همچنين استاد تهرانى مى نويسد « نخستين كسى كه براى او اجازه نوشت علامه مجلسى در 1096 ، سپس شيخ قاسم بن محمد كاظمى و شيخ محمد حسين ابن حسن ميسى در 1100 و شيخ صفى الدين بن فخر الدين طريحى در ربيع الاول 1110 و شيخ عبد الواحد بن محمد بن احمد بورانى در شوال 1103 و دائى او مير محمد صالح خاتون آبادى در اوائل محرم 1107 و حاج محمود ميمندى اواخر محرم 1107 و مجدداً علامه مجلسى در 1107 » ( 2 ) .\r\nنگارنده گويد : از جمعى ديگر اجازه داشته كه در روضات الجنات مذكوراند از آن جمله جدّ اعلى ، اما چون استاد اجازه‌هاى آنان را نديده نامشان را نبرده است .\r\nآنگاه استاد تهرانى چنين افزوده است « به طورى كه در لؤلؤة البحرين مذكور\r\n\r\n","description":"","footnote":"\r\n( 1 ) و ( 2 ) الكواكب المنتثرة : 174 .\r\n","page_name":" 240 ","page_number":240},
  {"content":"\r\nاست ، پدر شيخ يوسف بحرانى در 1115 در نجف ، شريف را ملاقات كرده و بين آن دو ، مباحثاتى صورت گرفته . و سيد محمد بن على بن حيدر عاملى و شيخ احمد جزائرى از شاگردان او بوده‌اند و آن دو در اجازه‌هائى كه نوشته‌اند به اين مطلب تصريح كرده‌اند و ديدم اجازه شريف را براى شيخ عبد اللّه بن كرم اللّه حويزى و اجازه ديگرش را براى سيد نصر اللّه حائرى مدرس شهيد » ( 1 ) .\r\nنگارنده گويد : گويا مقصود آن است كه تصريح كرده‌اند كه از او اجازه داشته‌اند ، نه شاگرد او بوده‌اند ، زيرا كه در صدر عنوان از اجازه كبيره نقل نموديم كه سيد محمد حيدر با شريف از يك طبقه بوده‌اند .\r\nدر اجازه كبيره در فصلى كه براى ترجمه شيخ عبد اللّه بن صالح بحرانى سماهيجى اختصاص داده گفته « از پدرم سؤال شد كدام يك فاضل تراند : شريف ابو الحسن يا شيخ سليمان پس گفت با شريف ابو الحسن زياد معاشرت كرده‌ام ، در اصفهان و مشهد و شهر ما شوشتر ، هنگامى كه آمده بود و مدتى مديد در نزد ما بماند پس يافتم او را در نهايت فضل و سعه نظر » ( 2 ) .\r\nتأليفات شريف عبارت است از :\r\n1 - كتابى در انساب كه علامه تهرانى آن را به صورت شجره در آورده و شجرة السبطين ناميده است .\r\n\r\n","description":"","footnote":"\r\n( 1 ) الكواكب المنتثرة : 174 . اين ملاقات به طورى كه در بالا نوشتيم در 1115 بوده ; چون عبارت لؤلؤة\r\nالبحرين : 108 في السنة الخامسة عشرة بعد المائة والألف است ، و در نسخه خطى الكواكب درست\r\nنقل شده ، اما در چاپ به 1125 تصحيف شده است .\r\n( 2 ) اجازه كبيره : 207 .\r\n","page_name":" 241 ","page_number":241},
  {"content":"\r\n2 - كتابى در حقيقت مذهب اماميه و اصل آن و اثبات آن ، كه هر كس آن را رها كند گمراه است . تاريخ فراغ از تأليف آن ، جمعه ، آخر شعبان 1138 بوده و محتمل است كه آخرين تأليف او باشد .\r\n3 - رضاعيه ; كه در آن اختيار كرده قول به عموم منزلت را در حرمت ، مانند محقق داماد .\r\n4 - شرح كفايه سبزوارى ; و گويا بيش از تجارت را شرح نكرده .\r\n5 - شرح مفاتيح فيض موسوم به شريعة الشيعه يك باب آن را در 1129 نوشته و بر فضل او دلالت دارد .\r\n6 - ضياء العالمين در امامت . صاحب الغدير از آن نقل كرده و علامه تهرانى در الكواكب المنتثرة فرموده سه جلد است ، اما در الذريعه نوشته دو جلد .\r\n7 - الفوائد . در مكه معظمه آن را نوشته ، قسمتى از آن در كتابخانه مرحوم آيت اللّه بروجردى در نجف موجود است .\r\n8 - الفوائد الغروية والدرر النجفية ( 1 ) . دو جلد هر جلدى در يك مقصد ، مقصد اول در اصول دين ، مقصد دوم در اصول فقه ، محدث بحرانى تنها جلد دوم را داشته و فرموده مورخ 1112 ، و گواه تبحر او در معقول و منقول است ( 2 ) .\r\nفاضل متتبع خبير ، مرحوم سيد محمد صادق بحر العلوم رحمه اللّه تعالى در پاورقى لؤلؤة البحرين گفته : من هر دو جلد را استنساخ كردم تاريخ اول 1111 و دوم 1112 مى باشد .\r\n\r\n","description":"","footnote":"\r\n( 1 ) الذريعة 13 : 31 ، و 14 : 35 ، و 15 : 124 ، و الكواكب المنتثرة : 175 ، و لؤلؤة البحرين : 109 .\r\n( 2 ) لؤلؤة البحرين : 108 .\r\n","page_name":" 242 ","page_number":242},
  {"content":"\r\nدر الذريعة فرموده « صاحب روضات جلد دوم را به خط مؤلف داشته و گفته تاريخ آن 1108 مى باشد ، و شايد اختلاف در تاريخ جلد دوم در اثر اختلاف در فهم عبارت مذكور در آخر آن است كه چنين است « الثلث الثاني من اليوم الثاني من النصف الثاني من الشهر الثاني من الثلث الثاني من السنة الثانية من بعد السنة الثانية من العشر الثاني من الألف الثاني » آنگاه خود صاحب الذريعة استظهار نموده كه مطابق 17 - ج 2 - 1104 است ( 1 ) .\r\nنگارنده گويد : عبارت مرموز مزبور ، در حاشيه صفحه 631 روضات الجنات است ، ولى تفسير به 1108 يا غير آن نشده ( 2 ) و ظاهراً همان سال 1112 را مى رساند ولى روز و ماه همان است كه در الذريعة است ( 3 ) .\r\nدر كتاب مزبور تاريخ جلد اول را هم در 1104 دانسته با اينكه فاضل معاصر سيد محمد صادق بحر العلوم ( رحمه الله ) كه آن را استنساخ كرده گفته 1111 است و او صادق مى باشد و خود شريف جلد اول را كه در اصول دين است به فارسى برگردانده و نسخه‌اى مورخ 1258 ضمن مجموعه‌اى به نظر رسيد .\r\nديگر از تأليفات شريف غروى ، كتاب مرآت الانوار و مشكاة الاسرار در تفسير قرآن است ، كه تا آيه چهارم از سوره نساء تأليف شده و مقدمه‌اى دارد كه\r\n\r\n","description":"","footnote":"\r\n( 1 ) الذريعة 16 : 353 - 354 .\r\n( 2 ) مگر اينكه در چاپ اول بوده كه به نظر نگارنده نرسيده .\r\n( 3 ) زيرا كه ظاهراً من بعد السنة الثانية تصحيف من بعد المائة الثانية بوده و ترجمه آن به فارسى چنين\r\nاست : از سال دوم از سده دوم از دهه دوم از هزاره دوم .\r\n","page_name":" 243 ","page_number":243},
  {"content":"\r\nمحدث نورى آن را استنساخ كرده ( 1 ) و در 1295 كه تفسير برهان چاپ شده آن را به عنوان مقدمه تفسير چاپ كرده‌اند ، اما در چاپ آن را نسبت داده‌اند به شيخ عبد اللطيف كازرونى نجفى ، و علامه امين كه توجه نداشته ، آن را از اين شيخ كه وجود خارجى نداشته ، دانسته است ( 2 ) . و در فهرست كتابخانه مجلس ( 3 ) گويد نام آن بحر العرفان است . اما آن تفسيرى ديگر است .\r\nوفات شريف ابو الحسن در 1138 بوده بطورى كه در الكواكب المنتثره مذكور است ; كه يكى از شاگردان او در پشت الفوائد الغروية نوشته .\r\n\r\n","description":"","footnote":"\r\n( 1 ) در نسخه اصل الكواكب المنتثره احتمال داده كه محدث نورى از روى نسخه كتابخانه غرويه\r\nاستنساخ كرده باشد ولى خود محدث مذكور در حاشيه خاتمه مستدرك : 385 تصريح كرده كه از روى\r\nنسخه صاحب جواهر آن را نوشته است . و نا گفته نماند كه مقصود از كتابخانه مزبور همان است كه به\r\nعنوان المكتبة الحيدرية در كتاب ماضى النجف و حاضرها چاپ صيدا صفحه 100 مذكور است و آن\r\nكتابخانه‌اى بى نظير بوده ، گويند دهها هزار نسخه خطى كه اغلب آنها منحصر به فرد و به خط مؤلفان\r\nقديم بوده و نيز قرآنهاى نفيس طلا كارى در آن وجود داشته ، كه متأسفانه از بين رفته‌اند و در حال حاضر\r\nفقط 750 جلد كتاب و قرآن از آنها باقى است كه فاضل معاصر سيد احمد حسينى اشكورى فهرست\r\nآنها را نوشته و در 1391 چاپ شده در ص 14 فهرست مزبور گويد « قرآنهائى كه اكنون در آنجا است به\r\nخط كوفى و مغربى و ثلث و نسخ و فارسى ، به قلم نويسندگان و خطاطان مشهور مانند ياقوت\r\nمستعصمى و احمد تبريزى و تاريخ آنها از قرن دوم تا سيزدهم هجرى است » . و معلوم باشد كه در\r\nحدود 1375 در نجف اشرف به همت علامه فقيد امينى ( قدس سره ) كتابخانه‌اى بنام مكتبة الامام امير\r\nالمؤمنين ( عليه السلام ) تاسيس گرديد كه از نظر كيفيت و كميت حائز اهميت است .\r\n( 2 ) أعيان الشيعة 38 : 88 .\r\n( 3 ) فهرست كتابخانه مجلس 3 : 8 .\r\n","page_name":" 244 ","page_number":244},
  {"content":"\r\nو با نوشته صاحب اجازه كبيره كه در حاشيه آن كتاب گفته « أواخر العشر الأربعين بعد المائة والألف » سازگار است ( 1 ) .\r\nنا گفته نماند كه شريف را فرزندى بنام ابو طالب بوده كه عالمى فاضل بوده ، و در اجازه كبيره و جاهاى ديگر مذكور است .\r\nو چون دانستى كه مقدمه تفسير شريف را به ديگرى نسبت داده‌اند ، به برخى از نسبتهاى نا درست ديگر - سرقت هاى ادبى - اشاره مى كنيم .\r\nابو معشر منجّم ، كه نخست از علماى حديث بود و در سنّ چهل و هفت سالگى به علم نجوم پرداخت ، كتاب المدخل و بعضى كتب ديگر سند بن على منجّم را دزديده و به نام خود كرده به طورى كه در فهرست ابن النديم چاپ مجدّد : 334 به نقل از خط ابن مكتفى كه از خط ابن جهم نقل كرده ، مذكور است .\r\nابن حوقل ، جهانگرد معروف ، در كتاب خود بيشتر عبارات استخرى را دزديده است ( 2 ) .\r\nغاية الاختصار در علم نسب كه در مصر و نجف اشرف چاپ شده ، قسمتى از النسب الاصيلى ابن طقطقى است ( 3 ) .\r\nالخصائص الكبرى تأليف سيوطى را يكى از معاصران وى اخذ كرده و به خود نسبت داده ، پس سيوطى مقاله‌اى به نام الفارق بين المصنف و السارق\r\n\r\n","description":"","footnote":"\r\n( 1 ) و همين عبارت در خاتمه مستدرك الوسائل : 385 ، و تكملة أمل الآمل : 442 ، و الذريعة 15 : 124\r\nمنقول است .\r\n( 2 ) مقدمه صورة الأرض : 6 ، و مشعشعيان : 74 - 75 .\r\n( 3 ) مقدمه منتقلة الطالبيه : 26 .\r\n","page_name":" 245 ","page_number":245},
  {"content":"\r\nنوشته ( 1 ) .\r\nالتحفة الشاهية قطب الدين شيرازى را در هيأت ، يكى از معاصران او به خود نسبت داده و آن را تبيان مقاصد التذكرة ناميده و قطب در اين باره كتابى به نام ( فعلت فلا تلم ) نوشته كه نسخه مورخ 732 در كتابخانه حيدريه نجف موجود است ( 2 ) .\r\nحمد و ثناء وطواط را شخصى به نام خود كرده و نامى ديگر بر آن گذاشته به طورى كه در الذريعه ( 3 ) است .\r\nالاتقان في علوم القرآن تأليف سيوطى در واقع البرهان فى علوم القرآن تأليف بدر الدين زركشى است . به طورى كه مترجم فقيد الاتقان مرحوم دوست دانشمند بزرگوار ما دكتر محمد جعفر اسلامى طاب ثراه در ترجمه الاتقان 1 : 23 ثابت نموده .\r\nكاشف الحق و هداية العالمين در امامت هر دو همان حديقة الشيعة اردبيلى هستند كه معز الدين محمد اردستانى در 1054 براى عبد اللّه قطب شاه هندى نوشته و بر يك نسخه اين بيت ديده شده است :\r\n\r\nاين مؤلف اگر چه از شيعه است * ليك دزد حديقة الشيعه است ( 4 )\r\n\r\nشرح صحيفه ملا محمد حسين جيلانى از شرح صحيفه سيد عليخان ، اخذ\r\n\r\n","description":"","footnote":"\r\n( 1 ) ريحانة الأدب 3 : 149 .\r\n( 2 ) ذيل كشف الظنون علامه تهرانى : 27 ، و فهرست خزانة الروضة الحيدرية : 55 .\r\n( 3 ) الذريعة 7 : 90 .\r\n( 4 ) خاتمة مستدرك الوسائل : 384 ، و الذريعة 2 : 322 و 17 : 236 .\r\n","page_name":" 246 ","page_number":246},
  {"content":"\r\nشده ( 1 ) .\r\nرساله تنباكوئيه ملا حسام الدين ماچينى همان رساله تنباكوئيه ملا محمد مقيم سمنانى است ( 2 ) .\r\nملا ميرزا جان سنى و شخصى ديگر ، بيشتر مطالب كتابهاى سيد غياث الدين منصور را سرقت كرده‌اند به طورى كه در رياض العلماء 5 : 426 مذكور است .\r\nالانوار النعمانيه و رساله استخارات مجلسى را بعضى به فارسى برگردانده و به نام خود كرده و اشاره به اصل آن دو نكرده‌اند .\r\nقاضى اختيار در مثنوى عدل وجود ، هزار بيت از رياضى شاعر دزديده و به نام خود كرده به طورى كه در تحفه سامى ( 3 ) مذكور است .\r\nيكى از نصارى ، ان قلت هاى تفسير كبير رازى را بدون پاسخها در كتابى به عنوان اشكالاتى بر قرآن منتشر نموده است .\r\nشرح نهج البلاغه شيخ محمد عبده ، مفتى معروف مصر ، از شرح ابن ابى الحديد گرفته شده ، با اينكه او مدعى است كه به هيچ يك از شروح مراجعه نكرده ( 4 ) .\r\nالاستفسار مفتى عباس را كسى دزديده و به نام خود چاپ كرده .\r\n\r\n","description":"","footnote":"\r\n( 1 ) روضات الجنات : 398 و غيره .\r\n( 2 ) روضات الجنات : 396 ، و مقدمه زهرة المقول : 16 .\r\n( 3 ) تحفه سامى : 31 .\r\n( 4 ) مطلب مذكور را محيى الدين خياط در مقدمه نهج البلاغة ، چاپ مطبعه استقامه مصر صفحه ح گفته\r\nو جهت حفظ كرامت مفتى مصر ، توجيه غير وجيه نموده است .\r\n","page_name":" 247 ","page_number":247},
  {"content":"\r\nتحفه اثنا عشريه كه در رد ما اماميه و منسوب به عبد العزيز دهلوى ، معروف\r\nبه شاه صاحب است ، ترجمه صواقع خواجه نصر اللّه كابلى است ( 1 ) . و كتاب مزبور به طورى كه در الذريعة 10 : 190 فرموده ، مرتب است بر ده مقدمه و دوازده باب كه همه اش افترا ، و سباب است و چون اهل سنت به آن اهميت مى داده‌اند آن را به عربى بر گردانده‌اند و چون در 1296 در زمان حاكم شيعى ، مذهب نواب نجف خان در كلكته چاپ شده ، از ترس او آن را به حافظ غلام حليم مجهول نسبت ، داده‌اند ، با اينكه تأليف مولوى عبد العزيز دهلوى متولد 1114 و متوفى 1176 بوده ( 2 ) و او هم از صواقع آن را گرفته است .\r\nو بايد دانست كه علما و دانشمندان ما ، تمام ابواب آن را در كتابهاى جداگانه جواب داده ، و چون سرابى نموده‌اند ، و در الذريعه 10 : 190 به آنها اشاره شده است . از آن جمله كتاب شريف عبقات الانوار ، تأليف علامه متكلم جليل مير حامد حسين كنتورى متوفى 1306 و الجواهر العبقريه ، استاد او ، مفتى اعظم هند ، سيد محمد عباس جزائرى شوشترى ( 3 ) ، متوفى همان سال .\r\n\r\n","description":"","footnote":"\r\n( 1 ) قبسة العجلان فهرست روائح القرآن : 75 ، و المآثر والآثار : 169 و معلوم باشد كه ( قبسة العجلان )\r\nدر خطبه صديقه كبرى فاطمه زهرا ( عليها السلام ) در بلاغات النساء : 13 مذكور است و ترجمه آن ، آتش گيرانه\r\nشتابنده است .\r\n( 2 ) اين دو تاريخ اشتباه است زيرا كه عبد العزيز دهلوى در 1239 وفات كرده به طورى كه در هدية\r\nالعارفين 1 : 585 نوشته . و تولّد وى در 1159 بوده ، به طورى كه در نزهة الخواطر 7 : 268 مذكور\r\nاست . و اين دزد صواقع را ، صاحب كتاب مذكور ، سراج المفيد و حجة اللّه لقب داده و درباره تحفه\r\nاثنا عشريه گفته كه ، كسى بر او پيشى نگرفته در مثل آن .\r\n( 3 ) در أعيان الشيعة 45 : 263 ، و نقباء البشر : 1010 ، و المنجد : 187 چاپ 21 ، و 3 : 777 به عنوان\r\nالتسترى و مكارم الآثار 3 : 777 و شجره مباركه ، قسمت خطى و غيره مذكور است .\r\n","page_name":" 248 ","page_number":248},
  {"content":"\r\nقسمتى از مثنوى عدل وجود قاضى اختيار ، از شعر رياضى دزديده شده ، به\r\nطورى كه در تحفه سامى : 49 مذكور است .\r\nالاستفسار مفتى مير محمد عباس جزائرى را كسى به نام خود چاپ كرده .\r\nانذار السارقين از تقوية الإيمان مأخوذ است به طورى كه در الذريعة 4 : 355 فرموده .\r\nگويند : تفسير بيان السعادة ملا سلطان گنابادى هم از تفسير مهائمى مسروق است .\r\nتاريخ و جغرافياى تبريز تأليف شاهزاده نادر ميرزا را كه در 1365 چاپ شده ، عبد اللّه مردوخ معاصر ، با نام قيام شيخ عبيد اللّه تأليف اسكندر قوريانس منتشر كرده ، كه مطالب آن مو به مو بدون كلمه‌اى پس و پيش از تاريخ تبريز مأخوذ است و ناشر در مقدمه ، مدعى شده كه اسكندر قوريانس مجهول الحال است ( 1 ) .\r\nنگارنده گويد : سال چاپ ، تاريخ مذكور 1323 بوده نه 1365 .\r\nنصيحت نامه ملا حبيب اللّه كاشانى و رهبر نژاد نو كاظم زاده و المتعه توفيق فكيكى و غروب آفتاب در اندلس تأليف علامه ميرزا خليل كمره‌اى را ديگران ، با نام هاى ديگر به نام خود منتشر كرده‌اند . بجز اخير كه با همان نام به نام ديگرى منتشر شده .\r\nيكى از معاصران ، اشعار شيخ محمد على حزين لاهيجى ، متوفى 1180 را رونويس كرده و تخلص آنها را دگرگون ساخته ، و به نام خويش در مجله‌ها و جرائد\r\n\r\n","description":"","footnote":"\r\n( 1 ) روزنامه كيهان ، صفحه 16 ، مورخ 13 - خرداد - 2537 .\r\n","page_name":" 249 ","page_number":249},
  {"content":"\r\nمركز منتشر نموده است ( 1 ) .\r\nبيشتر الفاظ و معانى ذخيره سبزوارى از مدارك الاحكام ، و مطالب شرح بدايه ملا احمد طالقانى از شرح دروس اخذ شده است ( 2 ) .\r\nمفاتيح فيض جز مطالب مسالك چيزى ندارد ( 3 ) .\r\nمنتخب التواريخ مظفرى تأليف ميرزا ابراهيم صديق المالك ، سه ربع آن از لبّ التواريخ سيفى قزوينى است ، به طورى كه در الذريعة 23 : 931 ، و فهرست مشار 4 : 4978 مذكور است .\r\nيكى از استادان دانشگاه تهران ، سخنرانى درباره نثر جديد فارسى نمود كه همان سخنرانى در بيست و شش سال پيش از آن به عنوان نثر معاصر فارسى ، بوسيله يكى ديگر از دانشگاهيان نوشته و ضمن كتاب نخستين كنگره نويسندگان ايران چاپ شده است ( 4 ) .\r\nكتاب اجوبه موسى جار اللّه تأليف مرحوم سيد عبد الحسين شرف الدين طاب ثراه - از مفاخر علماء اماميه معاصر ، صاحب مصنفات ارزنده بى نظير در دفاع از مذهب حق - براى نخستين بار در زمان مؤلف فقيد به فارسى بر گردانده و در 1372 به نام جواب اشكالات موسى جار اللّه چاپ شده است .\r\nاين روزها ، ترجمه ديگرى از آن به نام بيست پاسخ به موسى جار اللّه منتشر\r\n\r\n","description":"","footnote":"\r\n( 1 ) مقدمه ديوان حزين ، چاپ مشهد : 7 .\r\n( 2 ) روضات الجنات : 116 ، الذريعة 13 : 124 .\r\n( 3 ) قصص العلماء : 7 ، چاپ 1306 در حالات سيد ابراهيم صاحب ضوابط .\r\n( 4 ) روزنامه اطلاعات مورخ 1 / 3 / 51 و 3 / 3 / 53 .\r\n","page_name":" 250 ","page_number":250},
  {"content":"\r\nگرديد ، كه در صفحه 15 مقدمه اش چنين مذكور است « شايد براى نخستين بار باشد كه مطالب اين كتاب در دسترس فارسى زبانان قرار گيرد » !\r\nكتاب قرآن و محمد ( صلى الله عليه وآله و سلم ) حسين وجدانى چاپ سال 1362 ش از صفحه 70 تا آخر ، عين مطالب و عبارات جلد 1 محمد ( صلى الله عليه وآله و سلم ) در نظر ديگران ، نوشته محمد على خليلى است كه در 1323 به چاپ رسيده است .\r\nفروق اللغات ، جد گرامى سيد نور الدين جزايرى ( قدس سره ) را ، فردى مسيحى دزديده و به نام فرائد اللغه منتشر كرده به طورى كه در شرح حال وى خواهد آمد .\r\nبرخى هم جمله‌اى را از ديگران به نام خود نوشته‌اند مانند اين عبارت علامه كاشف الغطاء كه زير عكس خود در الدين و الاسلام نوشته « الإنسان فكره وآراؤه لا صورته و أعضاؤه » كه زير تصويرى با كتاب احسن اللغة كه در اصفهان 1372 چاپ شده ديده مىشود .\r\nو كتاب مزبور ، عين فقه اللغة ثعالبى است .\r\nو ديباچه كتاب شيعه يا پديد آورندگان فنون اسلامى تأليف برقعى ، كه ديباچه كتابى در حالات ابن سينا شده .\r\nو مقدمه كتابى در تراجم از يكى از مشاهير كه از ديباچه مجمع البيان طبرسى مأخوذ است .\r\nو تقريظى كه بر خزانة الخيال ديده مىشود و از تقريظ الغدير صفحه واو جلد هشتم ، اقتباس شده و غير آنها .\r\nنا گفته نماند ، ربيع الشيعه و اعلام الورى كه يكى هستند از موضوع مزبور خارجند .\r\nو توارد خاطر هم خارج از سرقت بوده و بسا كه يك مضمون را دو نفر با دو\r\n","description":"","footnote":"","page_name":" 251 ","page_number":251},
  {"content":"\r\nبيان مختلف ، ايراد كنند . اما سرقات شعرية ، از قديم تاكنون بوده و هست ، و خاتمه كتاب حدائق البلاغه مير شمس الدين دهلوى متخلص به فقير ، متوفاى 1183 كه از فضلاء و ادباء شيعه بوده و كتاب وى مكرر چاپ شده ، از آن جمله در 1318 ، صفحه 157 به بعد ، متضمن آن است .\r\n2 - حاج ابو الحسن فرزند حاج زمان فرزند حاج عنايت اللّه شوشترى\r\n( 000 - 1143 )\r\nاز محله گرگر بر وزن جعفر از محلات شوشتر بوده ، به طورى كه برادرش خواجه عنايت اللّه - مذكور در صفحه 277 - تصريح كرده است .\r\nدر تذكره شوشتر فرمايد « دانشمندى آگاه و در صفاى ذهن و حسن فهم و سرعت انتباه آيه‌اى بود از آيات اللّه و در مروت و فتوت و حسن سيرت و علوّ فطرت و ساير مكارم اخلاق و محاسن خصال به حد كمال بود و در شهر صفر چهل و سه ( 1143 ) وفات نمود . و اين ضعيف ، چند بيتى در مرثيه او گفته :\r\n\r\nأطار عن الجفن الكرى طارق سرى * وأوقد في أضلاعنا لاهب الأرى » ( 1 )\r\n\r\nآنگاه تمام قصيده را كه پانزده بيت است آورده .\r\nو سيد احمد معلم متخلص به مشفق ( 2 ) هم ، اين ابيات را در بياض خود نقل كرده است .\r\nو در اجازه كبيره همچنين ياد شده « كان ذكياً حسن الإدراك رضي الأخلاق\r\n\r\n","description":"","footnote":"\r\n( 1 ) تذكره شوشتر : 124 .\r\n( 2 ) از علما و ادباء عصر خود بوده و در شجره مباركه بتفصيل ترجمه شده است و در صفحه 107 مذكور\r\nشد .\r\n","page_name":" 252 ","page_number":252},
  {"content":"\r\nمستجمعاً لصفات الخير كلّها ، من أقران والدي ، وشركائه في الدرس عند جدّي وله منه إجازات متعددّة توفي سنة ثلاث وأربعين ورثيته بمرثية رسّموها على لوح قبره رحمة اللّه عليه » ( 1 ) .\r\nنگارنده ، نسخه‌اى از كافيه را به خط او ديدم ، روى آن نوشته بود :\r\n\r\nكتبت الكتاب به خط جميل * وجهد بليغ ودهر طويل\r\nوأخشى من الموت إن جاءني * يباع كتابي بشيء قليل\r\n\r\nكاتبه ابن محمد زمان ابو الحسن 1114 .\r\n3 - مير ابو القاسم فرزند مير محمد فرزند مير عيسى فرزند مير صدر الدين\r\nحسينى مرعشى شوشترى\r\nاجازات متعددى از استاد خود داشته و در همه آنها كه به خط شريف سيد نعمت اللّه ، جهت او در ظهر بعض كتب حديث نوشته ، اطراء و مبالغه بسيار در وصف او نموده و در عنفوان جوانى درگذشت ( 2 ) .\r\nپدرش مير محمد پس از درگذشت شيخ محيى الدين بن عبد اللطيف جامعى كه شيخ الاسلام شوشتر بود به اين منصب رسيد ( 3 ) .\r\nفروع كافى مورخ 17 رجب 1057 و مسالك مورخ 1075 به خط او موجود است و در آخر كتاب اخير ، چنين نوشته « فرغ من الكتابة في يوم الخميس الحادي عشر من شهر ذي الحجة سنة 1075 رفيع الدين محمد بن محمد عيسى الحسيني\r\n\r\n","description":"","footnote":"\r\n( 1 ) اجازه كبيره : 123 .\r\n( 2 ) تذكره شوشتر : 125 ، و گلستان پيغمبر : 27 ، و الذريعة 1 : 259 .\r\n( 3 ) تذكره شوشتر : 48 .\r\n","page_name":" 253 ","page_number":253},
  {"content":"\r\nالمرعشي الشوشتري » ( 1 ) .\r\nمير محمد هادى برادر مير ابو القاسم هم از شاگردان سيد نعمت اللّه بوده كه ذكر خواهد شد .\r\nمير فضل اللّه فرزند وى ، هم از اهل فضل و شاگرد سيد نور الدين فرزند سيد نعمت اللّه بوده است .\r\nو فاميل مرعشى شوشتر ، از سادات حسينى هستند ( 2 ) جدّ آنان از مازندران به شوشتر رفته ، و شرح حال اين خاندان در كتاب اسماعيليه و تكمله‌هاى آن و گلستان پيغمبر نوشته شده و كتاب اخير در 1373 تأليف و چاپ شده است . و در 1365 شمسى ، شجره خاندان مرعشى شوشتر و رفسنجان تأليف معاصر محترم سيد على اكبر مرعشى معروف به هوشنگ و رساله اسماعيليه سيد نور الدين نوه جدّ اعلى به چاپ رسيد .\r\n4 - ملا احمد فرزند ملا كاظم كبابى شوشترى\r\n( 000 - 1146 )\r\nمردى خليق ، شيرين گفتار و به مهم قضا ، چند وقتى قيام نمود و چون مردم از طور سلوك او ناراضى بودند تغيير يافت و در سال چهل و شش ( 1146 ) وفات نمود ( 3 ) .\r\n\r\n","description":"","footnote":"\r\n( 1 ) الروضة النضرة : 541 ، وگلستان پيغمبر : 26 .\r\n( 2 ) نسب آنان در تذكره شاه طهماسب ، چاپ برلن : 12 و مجالس المؤمنين : 412 و فيض الإله : ص ب\r\nو اللآلي المنتظمة : 83 - 84 مذكور است .\r\n( 3 ) تذكره شوشتر : 125 .\r\n","page_name":" 254 ","page_number":254},
  {"content":"\r\n5 - ملا محمد باقر فرزند محمد حسين سيد محمد شاهى شوشترى\r\n( 000 - 1135 )\r\nمنسوب به سيد محمد شاه بقعه‌اى ، در شوشتر كه متوليان آن سركار را به آن نسبت دهند ( 1 ) . « به غايت فضل و سداد ، و در علوم عربيه و شرعيه استاد بود و اكثر مبتديان نزد او تلمذ ( 2 ) نموده و از بركات فائضه او بهره يافتند و بر اكثر كتب عربيت و تفسير و حديث ، حواشى نوشته ، كه مبلغ اطلاع او از آنها مفهوم مىشود و فقير ، كتاب شرح لمعه را نزد او خوانده و در سال سى و پنج ( 1135 ) وفات نمود » ( 3 ) .\r\nسيد دو اجازه براى او نوشته يكى بر توحيد صدوق مورخ 1101 كه در الذريعه ( 4 ) به آن اشاره شده .\r\nديگرى بر نهج البلاغه كه به خط مجاز است كه صورت اجازه چنين است : « بسم اللّه الرحمن الرحيم الحمد للّه في البداية والنهاية والصلاة على محمد وأهل بيته أهل الدراية والهداية و بعد فقد قرأ علي هذا الكتاب ، الحميد السعيد العالم العامل الفاضل المحقق ، صاحب القريحة الوقادة والفطنة النقادة ، المولى محمد باقر الشوشتري كثر اللّه في العلماء من أمثاله وبلغه معارج آماله ، فاستجازني فأجزته\r\n\r\n","description":"","footnote":"\r\n( 1 ) تحفة العالم : 96 .\r\n( 2 ) تلمذ مصدر باب تفعل از ابواب ثلاثى مزيد غلط ، و تتلمذ بر وزن تفعلل مصدر باب رباعى مزيد\r\nدرست است و فعل آن تتلمذ يتتلمذ مانند تدحرج يتدحرج بوده و لذا در كتاب المنجد در تلم مذكور\r\nاست نه لمذ .\r\n( 3 ) تذكره شوشتر : 127 .\r\n( 4 ) الذريعة 1 : 259 .\r\n","page_name":" 255 ","page_number":255},
  {"content":"\r\nرواية هذا الكتاب و ما صحّ لي روايته من كتب الحديث وغيرها بأسانيدي المتّصلة بالمحمدين الثلاثة وغيرهم ، وكذلك أجزته سائر مؤلفاتي مثل شرح تهذيب الحديث فقد قرأ علي شطراً وافياً منه وهو يشتمل على ثمان مجلدات و شرح الاستبصار و شرح التوحيد و شرح الصحيفة وغيرها والتمست منه الدعاء في مظانّ الإجابات ، كتب الأحرف ، المذنب الجاني نعمة اللّه الحسيني الجزائري في شهر صفر عام 1103 والحمد للّه » ( 1 ) .\r\nو در اجازه كبيره چنين مذكور است « كان عالماً صالحاً عارفاً بالعربية والفقه رضي الأخلاق ، كثير الكد والاشتغال أكثر القراءة على جدّي ويروي عن المولى عبد الرحيم الجامي بالقراءة أيضاً وعن الشريف أبي الحسن الغروي بالإجازة . قرأت عليه بضعة من شرح اللمعة توفّي سنة خمس وثلاثين رحمة اللّه عليه » ( 2 ) .\r\nو قطعه‌اى از كافى به نظر رسيده كه ملا محمد باقر مذكور با خط زيباى خود وقف نامه آن را نوشته كه صورتش چنين است : « بسم اللّه الرحمن الرحيم الحمد للّه ربّ العالمين والصلاة على محمد خير المرسلين وعلى آله الطيبين وأولاده الطاهرين صلوات اللّه عليهم أجمعين و بعد فقد وقف هذا المجلّد من الكافي ، الرجل العالم ، الرباني ، زائر بيت اللّه والنبي والأئمة الطاهرين ، الحاج فيض اللّه ( 3 ) السياف الشوشتري ، على الفرقة الناجية الإمامية من العلماء ، زادهم اللّه تعالى ،\r\n\r\n","description":"","footnote":"\r\n( 1 ) إجازات المشايخ و مجازات الشوامخ : نسخه خطى .\r\n( 2 ) اجازه كبيره : 181 .\r\n( 3 ) شايد جد خاندان فيض اللّه كه از خانواده‌هاى معروف شوشترند ، بوده . و به اين مناسبت آنان را فيض\r\nاللّه مى گويند .\r\n","page_name":" 256 ","page_number":256},
  {"content":"\r\nوقفاً مؤبّداً به شرط أن لا يحبس عند أحد ، معطلا كيلا يكون عليه وزره ، وجعل التولية لي ثمّ لأرشد أولادي وهكذا فإن لم يكن فلمن له الأهلية من علماء بلده ، كتب الأحرف محمد باقر السيد محمد شاهي 1133 » .\r\nجلد اول غاية المرام در كتابخانه دانشگاه تهران موجود است ، كه ملا محمد باقر نامبرده مالك آن بوده و صورت تملك او در فهرست آن كتابخانه گراور شده است ( 1 ) . در آغاز جوانى در مشهد مقدس بوده و مجموعه‌اى به خط خود نوشته شامل فائده‌اى از سوانح البال ملا عبد الرشيد شوشترى و ابواب الجنان فيض و صلوات خواجه نصير و الذريعه الى حافظ الشريعه رفيع الدين محمد گيلانى و فوائد ديگر ، كه بعضى را در مدرسه ميرزا جعفر در عيد فطر و بعضى را هنگام مراجعت در قم در 25 شوال 1096 نوشته است .\r\nو او را دو پسر بوده عليرضا و علينقى كه در شاگردان سيد نور الدين بن سيد نعمت اللّه - صفحه 396 - مذكورند .\r\n6 - ملا محمد باقر فرزند محمد رضا شانه تراش شوشترى\r\nبه غايت ورع ، موصوف و ترجمه باب حادى عشر از مصنفات او است ( 2 ) .\r\nو باب حادى عشر آخرين باب كتاب منهاج الصلاح علامه حلى است ، وى پس از آنكه مصباح شيخ طوسى را مختصر و مرتب بر ده باب نمود ، منهاج الصلاح ناميد . سپس مسائل ضرورى اصول دين را به عنوان باب يازدهم به آن ملحق نمود و چون اين باب بيشتر مورد نياز و جامع مسائل كلام بود ، جداگانه استنساخ شده و\r\n\r\n","description":"","footnote":"\r\n( 1 ) فهرست كتابخانه دانشگاه تهران ، جلد سوم ، مجلد پنجم : 1436 .\r\n( 2 ) تذكره شوشتر : 127 ، والذريعة 4 : 83 .\r\n","page_name":" 257 ","page_number":257},
  {"content":"\r\nبه چاپ رسيده و شرحها و ترجمه‌هاى متعدد دارد ( 1 ) كه از آن جمله ترجمه اين شخص است ، و متأسفانه مانند باقى تأليفات او مفقود است .\r\nتاريخ ولادت و وفات او هم معلوم نشده و تاريخ وفات او را كه يكى از معاصران در 1035 نوشته ( 2 ) قطعاً اشتباه است ، زيرا كه ولادت سيد كه استاد او بوده پانزده سال پس از اين تاريخ در 1050 بوده و منشأ اين اشتباه آن است كه در شرح حال همنام او ملا محمد باقر سيد محمد شاهى سابق الذكر نوشته‌اند در سى و پنج وفات نمود و مقصود پس از هزار و صد است نه هزار كه پنداشته شده است .\r\n7 - قاضى محمد تقى فرزند قاضى عنايت اللّه شوشترى\r\nعالم فاضل اديب صاحب تفسير مختصر و ديوان شعر بوده و از سيد نعمت اللّه و ميرزا محمد هادى مرعشى اجازه داشته ( 3 ) و پدرش هم از شاگردان سيد بوده و ترجمه اش در صفحه 279 خواهد آمد .\r\n8 - شيخ حسين بحرينى\r\nاز شاگردان قبل از سكونت سيد در شوشتر بوده ، و اطلاعى از حال او نيست همين قدر معلوم است كه مردى مسن بوده و با داشتن سن زياد دست از تحصيل نكشيده و به مضمون اطلب العلم من المهد الى اللحد - ز گهواره تا گور دانش بجوى - عمل مى نموده .\r\nدر مقامات النجاة در ذيل اسم باعث چنين است « حدّثني تلميذي حسين\r\n\r\n","description":"","footnote":"\r\n( 1 ) الذريعة 3 : 5 .\r\n( 2 ) اللآلي المنتظمة : 113 .\r\n( 3 ) الكواكب المنتثرة : 121 ، و گلستان پيغمبر : 28 .\r\n","page_name":" 258 ","page_number":258},
  {"content":"\r\nالبحراني وكان من المعمّرين وكنت قد خرجت معه يوماً من المسجد الجامع في شيراز . . . » .\r\n9 - شيخ حسين بن محيى الدين بن عبد اللطيف جامعى عاملى\r\nاز خانواده‌اى علمى بوده كه نسب آنان به ابى جامع نامى مى رسد و از اين رو به جامعى معروفند ( 1 ) .\r\nوى دانشمندى جليل القدر بوده و به سيد نعمت اللّه اجازه داده و از او اجازه داشته به طورى كه در اجازه كبيره فرموده و در ماضى النجف و حاضرها 3 : 319 نيز مذكور است و اين قسم اجازه را مدبّج گويند ( 2 ) .\r\nدر امل الآمل چنين ياد شده « فاضل عالم فقيه معاصر يروي عن أبيه عن جدّه عن شيخنا البهائي له شرح قواعد العلاّمة وكتاب في الفقه وكتاب في الطبّ وديوان شعر و غير ذلك » ( 3 ) .\r\nظاهر اين عبارات ، حيات او را در آن تاريخ ( 1097 ) مى رساند .\r\nو در اجازه كبيره در مشايخ سيد نعمت اللّه او را چنين توصيف نموده\r\n\r\n","description":"","footnote":"\r\n( 1 ) شرح حال افراد اين خاندان در أمل الآمل 1 : 80 ، و مجلدات متفرقه اعيان الشيعة و طبقات أعلام\r\nالشيعة ، و مقدمة الشعر المقبول تأليف اديب ماهر عروضى شيخ قاسم محيى الدين متوفى 7 - ع 2 -\r\n1376 كه آخرين عالم روحانى اين خانواده و شاگرد عموى معظم و علاّمه ، حاج سيد احمد\r\nجزائرى ( قدس سره ) متوفى 1364 بوده و در ماضى النجف و حاضرها 3 : 300 - 350 موجود است .\r\n( 2 ) محدّث نورى در خاتمه مستدرك الوسائل : 403 و جاده ناميده كه اشتباه است ولى در الفيض\r\nالقدسى درست آن را نوشته .\r\n( 3 ) أمل الآمل 1 : 80 .\r\n","page_name":" 259 ","page_number":259},
  {"content":"\r\n« الشيخ الوحيد الجليل حسين بن محيي الدين بن عبد اللطيف بن نور الدين علي بن شهاب الدين أحمد بن أبي جامع العاملي عن أبيه عن أبيه عن أبيه عن أبيه عن المحقق الثاني الشيخ علي الكركي وعنه عن المولى الجليل السيد عليخان بن خلف بن مطلب بن حيدر الموسوي والي الحويزة » ( 1 ) .\r\nپدر او شيخ محيى الدين كه قبل از 1090 درگذشته و مدتها در شوشتر منصب شيخ الاسلامى داشته ، در امل الآمل چنين مذكور است .\r\n« كان فاضلا عالماً جليلا عابداً ورعاً يروي عن أبيه عن شيخنا البهائي » ( 2 ) .\r\nو اما شيخ عبد اللطيف پدر شيخ محيى الدين كه از 1042 تا 1050 شيخ الاسلام شوشتر بوده مجتهدى بى نظير است ( 3 ) ، و در 1050 درگذشته به طورى كه در حاشيه اجازه كبيره است .\r\nسيد عليخان حويزى از او تعبير نموده به « شيخي واُستاذي ومَن إليه في العلوم استنادي المحقق المدقق » .\r\nو تأليفاتى داشته از آن جمله رساله‌اى در تقليد ميت ، و در آن رساله شيخ حسن صاحب معالم را كه استاد او بوده و كار را در آن موضوع بر مكلفان دشوار نموده جواب داده . و به طورى كه صاحب رياض از تجلى شيرازى متوفى 1085 نقل كرده ، نماز جمعه نخوانده است .\r\nو شيخ على سبط شهيد ثانى از او سؤالاتى پرسيده كه با پاسخهائى كه او\r\n\r\n","description":"","footnote":"\r\n( 1 ) اجازه كبيره : 81 .\r\n( 2 ) أمل الآمل 1 : 185 .\r\n( 3 ) تذكره شوشتر : 48 .\r\n","page_name":" 260 ","page_number":260},
  {"content":"\r\nداده در الدر المنثور مذكور است ( 1 ) .\r\nو كتابى در علم رجال دارد كه محدث نورى آن را ديده ( 2 ) .\r\nو اجازه‌اى بر جلد اول شرائع در حويزه مورخ 1014 براى شيخ فضل اللّه بن محمد عباسى نوشته و او را به « الاخ التقى النقى » توصيف نموده . و اين مجاز دو جلد جامع الاقوال را در 1017 و 1018 به خط خود نوشته و نزد علامه امينى بوده است ( 3 ) .\r\nآخوند ملا عوض ( 4 ) بن حيدر شوشترى در آخر نسخه‌اى از استبصار چنين\r\n\r\n","description":"","footnote":"\r\n( 1 ) روضات الجنات : 357 ، و الروضة النضرة : 339 .\r\n( 2 ) خاتمه مستدرك الوسائل : 406 .\r\n( 3 ) الذريعة 5 : 42 .\r\n( 4 ) در اعلام الشيعه فرموده : شيخ عوض شوشترى كرمانى متوفى حدود 1100 در رياض او را چنين توصيف نموده : \" عالم فاضل زاهد متكلم حكيم كتاب حق اليقين در اثبات واجب ، ومحتمل است كه متحد باشد با مولى عوض بن حيدر شوشترى كه نسخه اى از اصول كافى را كه نزد آقاى مشكاة موجود است در 1083 تصحيح ومقابله كرده با نسخه ملا عبد الله شوشترى وامير شرف الدين شولستانى وملا حسنعلى شوشترى وجز آنان \" . و در اعيان الشيعه 42 : 226 نسخه اى از حق اليقين او را كه مورخ 1100 بوده و از روى خط مؤلف و در حيات وى به خط يكى از شاگردان او نوشته شده معرفى كرده . اما به اشتباه تاريخ را 1200 پنداشته وفرموده \" مرتب بر چهار نور است 1 - معرفت واجب به ذات وصفات . 2 - نبوت . 3 - امامت . 4 - معاد ودلالت بر فضل او مىكند \" . نگارنده گويد : و از او است شرح توحيد مفضل به فارسى موسوم به گوهر يك دانه ونسخه اى از حاشيه محمد خضرى بر شرح تجريد مورخ 1086 به خط وى موجود است كه حواشى از خود و ديگران بر آن نوشته و رمزنام وى در آن حواشى و - ض است .\r\nو دو حديث مربوط به روزه را به أمر حاتم بيك حاكم دار الامان كرمان به فارسى شرح كرده ، در\r\nيك برگ نسخه‌اى را ديدم و فرزندى دانشمند به نام محمد محسن داشته كه در 26 شعبان 1096 از\r\nمقابله روضه كافى با وى فارغ شده به طورى كه در تراجم الرجال : 217 مذكور است .\r\n","page_name":" 261 ","page_number":261},
  {"content":"\r\nنوشته « كان في آخر ما قابلت من هذا الكتاب هذه الإجازة لصاحب الكتاب به خط المجيز الشيخ السند البارع الفقيه المحدث المعتمد العالم الجامع المتبحّر الزاهد العابد الخاضع الخاشع بل الولي ، الشيخ عبد اللطيف العاملي وإنّي قد رأيته وتشرّفت به حمد اللّه بزيارته والائتمام به والاقتداء به فيها مراراً عديدة وصفاته وحالاته ( 1 ) أزيد من أن يحيط بها الكلام قدّس اللّه روحه العزيز المقدس وأنا بن حيدر عوض الشوشتري وممّا رأيت منه أنّه إذا جهر ببسم اللّه الرحمن الرحيم تزعزع الجامع والمصلّون من سماعه ، قدّس اللّه روحه » .\r\nو اما پدر شيخ عبد اللطيف مزبور كه شيخ على بن احمد نام داشته ، از مشايخ اجازه بوده و اجازه‌اى را كه به خط خود در اول تهذيب براى شيخ عزيز اللّه نوشته ديده‌ام ولى مجاز را نشناختم .\r\nو شيخ احمد بن ابى جامع ، پدر او از علماء و فقهاء بوده و از شيخ على بن عبد العالى اجازه داشته است .\r\nو اينك مى پردازيم به نقل اجازه سيد براى شيخ حسين بن محيى الدين صاحب عنوان .\r\n\r\n","description":"","footnote":"\r\n( 1 ) كلمه‌اى نا شناخته بود كه گمان مى كنم درست آن را نوشته‌ام .\r\n","page_name":" 262 ","page_number":262},
  {"content":"\r\n« بسم اللّه الرحمن الرحيم الحمد للّه الذي آخى بين الأحباب في عالم الأرواح وأحكم بالوداد بينهم في قوالب الأشباح ونصلّي على من أجازه في تبليغ الرسالة وآله أهل الهداية والدلالة و بعد ، فإنّ الزمان وإن أكثر معنا إساءته وشدّد علينا من صعوبته ومرارته ، لكنّها عندنا من الذنوب المغفورة والاُمور المأثورة ، حيث جمع بيننا و بين العالم الرباني والمحقق الثاني عمدة المجتهدين وأدقّ المدققين وخليفة خليفة رب العالمين ، أخينا في اللّه وصديقنا من اللّه ، شيخنا الشيخ حسين ابن المرحوم المبرور العالم التقي الشيخ محيي الدين ابن شيخنا الشيخ عبد اللطيف الجامعي سقى اللّه ثراه شآبيب الغفران وشفّعه في أهل هذا الزمان ، فتذاكرنا معه جملة من العلوم العقلية والنقلية فوجدناه بحراً لا ينزفه النازفون ومحققاً لا يصل إلى بعض تحقيقه إلاّ العالمون العاملون ، فاستجزناه فيما رواه عن آبائه وأجداده من متن الحديث ولفظه وإسناده ، فأجازنا ما صحّ له روايته وأطلعنا على بعض مقالته وحيث كانت المشايخ رضوان اللّه عليهم متكثرة اختلفت الطرق وتكثّرت الأسانيد ولمّا كان - أيّده اللّه تعالى - شديد الاهتمام بضبط أخبار أهل البيت ( عليهم السلام ) أشار إلى داعيه الحقيقي بإجازة ما صحّ له إجازته وروايته من مشايخه الكرام وأساتيده العظام ( فنقول ) إنّا قد أجزنا له رواية ما تحملنا روايته عن جماعة من المحدثين والفقهاء ( منهم ) شيخنا التقي رئيس المحدثين وإمام الناسكين المولى محمد باقر المجلسي صاحب كتاب بحار الأنوار المشتمل على خمسة وعشرين مجلداً ومرآة العقول بشرح أخبار آل الرسول المتضمن لإثني عشر مجلداً ونحو ذلك من الكتب الجليلة عن والده الجليل ناشر علوم آل الرسول محمد تقي المجلسي عن شيخه المتبحّر في فنون العلوم شيخنا الشيخ بهاء الدين محمد العاملي ، سلام من الرحمن نحو جنابه فإنّ سلامي لا يليق ببابه ( وأجزته ) أيضاً بإجازتي عن شيخنا المحقق صاحب\r\n","description":"","footnote":"","page_name":" 263 ","page_number":263},
  {"content":"\r\nالتفسير الموسوم بنور الثقلين الشيخ عبد علي الحويزاوي عن شيخه المولى علي نقي عن شيخنا بهاء الملة والدين ( وأجزته ) أيضاً بإجازتي عن شيخي الشيخين الورعين الشيخ جعفر البحراني والشيخ الأجلّ الشيخ صالح البحراني عن إجازتهما عن سيدنا السيد نور الدين ( 1 ) عن أخويه الشيخ حسن وسيدنا السيد محمد صاحب\r\n\r\n","description":"","footnote":"\r\n( 1 ) سيد نور الدين بن على بن ابى الحسن موسوى حسينى عاملى برادر پدرى صاحب مدارك و برادر\r\nمادرى صاحب معالم بوده ، چون پدر او شاگرد شهيد ثانى و داماد او بوده و از دختر شهيد كه مادرش\r\nغير مادر صاحب معالم بوده سيد محمد صاحب مدارك به وجود آمده و پس از فوت شهيد با زوجه او\r\nكه مادر صاحب معالم است ازدواج كرده و سيد نور الدين مزبور متولد گرديده كه جدّ خاندان جليل\r\nشرف الدين و صدر و از اعاظم علماء و ادباء ما مقيم مكه معظمه بوده ، و تاليفات و اشعارى داشته و به\r\nطورى كه در سلافة العصر : 202 مذكور است در 1068 وفات نمود ( در الذريعه 14 : 245 تاريخ\r\nوفات او را از خط نوه اش آيت اللّه سيد اسماعيل صدر كه در 1324 در جائى ثبت كرده نقل نموده ، كه\r\nبدون شك از همان سلافه برداشته است ) و لازم به تذكر مى دانيم كه نام او در بعضى از مصادر نور\r\nالدين على است مانند اجازه ميرزا محمد به علامه مجلسى منقول در بحار 26 : 164 ، و سلافة\r\nالعصر : 302 ، و امل الآمل 1 : 124 ، و لؤلؤة البحرين : 40 ، و خاتمه مستدرك الوسائل : 391 ، و\r\nالروضة النضرة : 386 ، و الذريعة 16 : 359 ، و روضات الجنات : 603 ، و ريحانة الأدب 4 : 244 ، و\r\nالغدير 11 : 291 ، و مقدمة نزهة الجليس چاپ نجف اشرف 1 : 56 ، و آخر الفصول المهمة نوه\r\nارجمندش مرحوم شرف الدين : 254 چاپ نجف اشرف .\r\nبلكه در خلاصة الأثر 3 : 123 تصريح كرده كه نور الدين لقب او بوده و نامش على است .\r\nولى به نظر ما همه آنها اشتباه ، وناشى از سقوط كلمه ابن بين نور الدين وعلى بوده ، زيرا در مدارك معتبر ، از آن جمله اجازه محقق سبزوارى براى ملا محمد شفيع و اجازه ملا محمد طاهر قمى وشيخ على سبط شهيد ثانى و سيد ميرزا جزائرى براى علامه مجلسى كه در بحار 26 : 156 و 164 و 165 مذكوراند و همين اجازه سيد نعمت اللّه نام او را نور الدين نوشته‌اند .\r\nو از همه آنها گذشته ، تصريح خود او است در كتاب الانوار البهية و نسخه‌هاى خطى الشواهد\r\nالمكية زمان مؤلف ، كه تاليف آن در 1052 بوده . و اينكه در بالاى نسخه چاپى در حاشيه الفوائد\r\nالمدنية نور الدين على نوشته‌اند فاقد اعتبار است همانطور كه در ديباچه چاپى تصرف كرده و آن را به\r\nعبد اللّه قطب شاه اهداء نموده‌اند در حالى كه او از سلاطين هند بوده و تأليف كتاب در مكه معظمه\r\nبوده و در نسخه مصحح زمان مؤلف چنين اهداء و چنان نامى نيست ، و در الذريعه به استناد نسخه\r\nچاپى ، اين اهداء را درست پنداشته .\r\nدر هر حال سيد نور الدين را فرزندى به نام سيد على بوده كه در امل الآمل 1 : 128 مذكور است .\r\nو اما پدر او فرزند سيد حسين بوده و با چند واسطه به سيد ابو الحسن مى رسد مانند ابن بابويه و\r\nابن ادريس . ولى صاحب امل الآمل به اين مطلب توجه نداشته و او را دو بار به عنوان على بن\r\nابى الحسن و على بن حسين در 117 و 118 نوشته و همچنين اعيان الشيعة 41 : 35 .\r\n","page_name":" 264 ","page_number":264},
  {"content":"\r\nالمدارك ( وأجزته ) أيضاً بإجازتي عن سيدنا راوية الحديث السيد ميرزا صاحب كتاب جوامع الكلم عن شيخه المحقق محمد بن خاتون عن شيخنا بهاء الدين ( وأجزناه ) أيضاً عن روايتنا عن السيد الزاهد العالم السيد هاشم الأحسائي عن شيخه بهاء الدين محمد العاملي ( وأجزته ) أيضاً ( 1 ) بإجازتنا وروايتنا عن المولى الجليل المولى محمد باقر الخراساني وعن اُستاذ أهل التحقيق الآقا حسين الخوانساري وكلاهما يرويان عن التقي المجلسي عن شيخه بهاء الدين محمد العاملي إلى غير ذلك من الطرق الكثيرة وأجزته أيضاً جميع مؤلفاتي ورواياتي ودراياتي وفّقه اللّه تعالى لبلوغ أقصى مراتب الكمال وبلّغه أعظم الآمال والمرجوّ\r\n\r\n","description":"","footnote":"\r\n( 1 ) أجزناه مناسب است .\r\n","page_name":" 265 ","page_number":265},
  {"content":"\r\nمن نفحاته القدسية وألطافه الربانية أن يجرينا على صفحات خاطره الشريف في مظانّ الإجابات وأعقاب الصلوات ، وكتب هذه الأحرف العبد المذنب الجاني نعمة اللّه الحسيني الجزائري عُفِي عنه ثاني ربيع المولود سنة التسعين بعد الألف حامداً مصلياً مسلماً على محمد وآله الطاهرين ولا حول ولا قوة إلاّ باللّه العلي العظيم » .\r\nنا گفته نماند كه شيخ حسين مزبور را دو پسر دانشمند بوده به نام شيخ حسن و شيخ على ، كه نفر اول دانشمندى ذو فنون بوده و از برادر خود شيخ على كه جداگانه شرح حال او را در همين عنوان شاگردان صفحه 274 خواهيم نگاشت اجازه داشته و در 1130 درگذشته ، به طورى كه در اجازه كبيره مذكور است .\r\n10 - ملا محمد زمان فرزند ملا محمد رضا فرزند حاج فتح الدين\r\nصحاف شوشترى\r\nاز شاگردان سيد بوده ، كه در تذكره شوشتر و اجازه كبيره مذكور نيست . كتاب شرائع و صحيفه سجاديه را نزد او خوانده و استاد ، دو اجازه بر دو كتاب نامبرده براى او نوشته كه صورت آنها چنين است :\r\n« أنهاه الأخ الموفق المسدد العالم الكامل ذو الأخلاق الرضية والصفات المرضية المولى محمد زمان ، سماع تحقيق فأجزته في تدريسه كيف أراد وكتب العبد المذنب نعمة اللّه الحسيني الجزائري أوائل شهر صفر ختم بالخير والظفر سنة الخامسة والثمانين بعد الألف الهجرية حامداً مصلياً مسلماً » .\r\n« بسم اللّه الرحمن الرحيم سمع هذه الصحيفة الشريفة مع ملحقاتها بقراءة الغير سماعاً أفصح عن بيان معانيها على ما وصل إليه فكري الأخ الصالح الزكي التقي العالم العامل المولى محمد زمان الشوشتري أرقاه اللّه تعالى معارج الكمال وبلغه أقصى المطالب والآمال فأجزته روايتها وقراءتها آخذاً بطريقة الاحتياط\r\n","description":"","footnote":"","page_name":" 266 ","page_number":266},
  {"content":"\r\nالمشروط علينا في إجازاتنا وكتب المذنب الجاني نعمة اللّه الحسيني الجزائري عُفي عن جرائمه يوم الثلاثاء من شهر ذي الحجة سنة الثامنة والتسعين بعد الألف والحمد للّه وصلّى اللّه على محمد وآله الطاهرين » .\r\nدر الكواكب المنتثرة اين دو اجازه را براى دو نفر پنداشته و فرموده « ملا محمد زمان بن محمد رضا بن حاج فتح الدين صحاف شوشترى از سيد نعمت اللّه جزائرى اجازه داشته ، به اجازه‌اى كه ديدم آن را بر صحيفه سجاديه مورخ 1098 و آن در آغاز جوانى او بوده ، زيرا كه سيد عبد اللّه جزائرى او را در تذكره شوشتر نوشته ، اما نه در شاگردان سيد نعمت اللّه ، بلكه در شاگردان سيد نور الدين فرزند سيد نعمت اللّه و درباره او گفته « در كمال تقوى و تعفف و پرهيزكارى و زهد است سلمه اللّه تعالى » پس معلوم مىشود كه در وقت تأليف تذكره - 1164 - زنده بوده و از معمرين بوده است و برادر زاده او كه همنام او است ، از اساتيد طب و نجوم و غيره بوده و در وقت تأليف تذكره ، او هم در قيد حيات بوده و اما همنام او كه در 1085 از سيد نعمت اللّه اجازه دريافت كرده ، پس پيش از او بوده است » ( 1 ) .\r\nنگارنده گويد : اين مطلب سرا پا اشتباه است زيرا كه در تذكره شوشتر در شاگردان سيد نور الدين ، ملا محمد زمان را ننوشته بلكه پسر او ملا محمد على مذكور است و عبارت در كمال تقوى و تعفف تا سلمه اللّه تعالى درباره او است نه ملا محمد زمان ( 2 ) .\r\nو اينكه گفته‌اند برادر زاده اش محمد زمان ، در تذكره شوشتر جزء اساتيد\r\n\r\n","description":"","footnote":"\r\n( 1 ) الكواكب المنتثرة : 294 .\r\n( 2 ) تذكره شوشتر : 132 .\r\n","page_name":" 267 ","page_number":267},
  {"content":"\r\nطب و نجوم نامبرده شده ، و در تاريخ تأليف آن كتاب - 1164 - زنده بوده آن هم نادرست است زيرا كه آن شخص با آن مشخصات نوه ملا محمد زمان است ، نه برادر زاده اش و اين است عبارت آن كتاب « ملا محمد زمان بن ملا محمد على صحّاف در مضمار كمالات سابق و در فن طب و تنجيم ماهر و حاذق است » ( 1 ) .\r\n11 - سيد محمد شاه فرزند مير محمد حسين فرزند سيد محمد شاه\r\nفرزند مير صدر الدين مرعشى شوشترى ( 000 - 1125 )\r\nاز احفاد قاضى نور اللّه شهيد بوده و « مردى ظريف ، لطيف ، شيرين مقال بود ، و طباع را به صحبت او ميلى تمام و رغبتى ما لا كلام بود و در سال 25 درگذشت » ( 2 ) .\r\nنگارنده گويد : مقصود از بيست و پنج بعد از 1100 نه 1025 كه يكى از معاصران تصور كرده ( 3 ) .\r\nفرزند او مير محمد حسين ، در شاگردان سيد نور الدين فرزند سيد نعمت اللّه مذكور است .\r\n12 - شيخ شمس الدين فرزند صفر بصرى جزائرى\r\n( 000 - حدود 1140 )\r\nاز سيد اجازه داشته ، و معلوم نيست كه مراسم شاگردى را نزد او معمول داشته يا نه .\r\n\r\n","description":"","footnote":"\r\n( 1 ) تذكره شوشتر : 138 .\r\n( 2 ) تذكره شوشتر : 127 ، و گلستان پيغمبر : 25 .\r\n( 3 ) اللآلي المنتظمة : 113 .\r\n","page_name":" 268 ","page_number":268},
  {"content":"\r\nدر اجازه كبيره او را به اين مضمون ترجمه كرده « فاضلى اديب بود با پدرش به هند مسافرت نمود و داراى اخلاق نيكو و پسنديده گرديد ( 1 ) آنگاه مراجعت نمود و در دورق [ شادگان 
  ] متوطن شد در آنجا او را ديدم ، و بيشتر شرح مطالع را ، نزد او خواندم ، در منطق ماهر و شيرين سخن و خوش معاشرت بود روايت مىكند از جدّم رحمه اللّه ، كه حدود سال چهل ( 1140 ) درگذشت در حالى كه عمر او از نود گذشته بود » ( 2 ) .\r\nشيخ حر عاملى هم درباره او مى نويسد « فاضل عارف بالعربية شاعر اديب معاصر » ( 3 ) .\r\nدر الكواكب المنتثرة از روى اجازه كبيره ترجمه شده است .\r\n13 - ملا محمد طاهر فرزند كمال الدين لواف شوشترى\r\n( 000 - 1127 )\r\nمردى خوش خميره ، محبوب القلوب بود و حسن خطى داشت كه به اجرت\r\n\r\n","description":"","footnote":"\r\n( 1 ) عبارت اجازه « سافر إلى الهند مع أبيه وتهذّبت أخلاقه » است در چاپى صفحه 141 تهذيب آمده و در\r\nپاورقى نوشته « هكذا وردت العبارة في كِلا النسختين والظاهر أنّ الصحيح لتهذيب أخلاقه . . . » نگارنده\r\nگويد : اين استظهار بى مورد بوده و تاكنون شنيده نشده كسى جهت تهذيب اخلاق به هند سفر كند و\r\nكلتا النسختين درست است نه كلا النسختين .\r\n( 2 ) در يك نسخه تجاوز عمره السبعين و در نسخه ديگر التسعين است و ظاهراً همين درست باشد زيرا\r\nكه او از معمران بوده و در أمل الآمل كه در 1097 تأليف شده مذكور است . در الكواكب المنتثرة چاپى\r\nصفحه 351 عبارت را السبعين بدون اشاره به نسخه بدل التسعين نقل كرده و با استناد به آن ، تولد وى\r\nرا حدود 1070 نوشته كه مسامحه ، بلكه اشتباه است .\r\n( 3 ) أمل الآمل 2 : 132 . و در رياض العلماء 3 : 12 با همين عبارت مذكور است .\r\n","page_name":" 269 ","page_number":269},
  {"content":"\r\nكتابت قناعت مى نمود و از دريافت هدايا و صلات اهل دنيا مجتنب بود و در سال بيست و هفت وفات نمود ( 1 ) .\r\nنگارنده گويد : مقصود 1127 است نه 1027 كه بعضى گمان كرده‌اند ( 2 ) .\r\nاز كتابهائى كه به خط زيباى او به نظر نگارنده رسيده مقامات حريرى مورخ 1117 و نور الانوار و نور البراهين سيد نعمت اللّه مورخ 1103 و نهايه ابن اثير مورخ 1090 مى باشد . و جلد سوم بحار مورخ 1104 و نسخه‌اى از اختيارات بديعى در طب را كه ناقص بوده در 1092 تكميل نموده . و استبصار بى تاريخ .\r\n14 - حاج عبد الحسين فرزند خواجه كلبعلى گرگرى شوشترى\r\n( 000 - 1141 )\r\nمنسوب به گرگر بر وزن جعفر ، يكى از محلات شوشتر است .\r\nمردى عالم ، عامل و پارسا بود و مدتها در اصفهان و خراسان اقامت و از فضلا و علماى آن بلاد استفاده نموده بود و همواره ، بالطبع مايل به انزوا و خمول ، و از صحبت اهل دنيا منحرف و ملول بود و در علوم عقليه يد طولائى داشت ، در سال چهل و يك ( 1141 ) رخت از اين سراى عاريت برداشت ( 3 ) .\r\nو در اجازه كبيره مذكور است « كان عالماً صالحاً له اليد الطولى في المعقول يروي عن جدّي أكثر مؤلفاته وغيرها وعن الشيخ جعفر قاضي اصبهان وعن المولى\r\n\r\n","description":"","footnote":"\r\n( 1 ) تذكره شوشتر : 127 .\r\n( 2 ) اللآلي المنتظمة : 113 .\r\n( 3 ) تذكره شوشتر : 125 .\r\n","page_name":" 270 ","page_number":270},
  {"content":"\r\nعبد الرحيم ( 1 ) في مشهد الرضا ( عليه السلام ) ، تبرّكت بدعائه صغيراً واستفدت منه كبيراً ،\r\nتوفّي سنة إحدى و أربعين رحمة اللّه عليه » ( 2 ) .\r\nنگارنده گويد : وى از اعاظم شاگردان سيد نعمت اللّه بوده ( 3 ) و زبدة الاصول را نزد او خوانده و سيد اين اجازه را در 1105 براى او بر آن كتاب نوشته « بسم اللّه الرحمن الرحيم أنهاه سماعاً من أوّله إلى الخاتمة ، الأخ العالم الفاضل الصالح الورع التقي المرضي الحاج عبد الحسين الشوشتري سماع تحقيق دلّ على فضله وتحقيقه فأجزته رواية الكتب ( 4 ) لمن أراد بعد سلوك طريق الاحتياط والتمست منه الدعاء في مظانّ الإجابات وكتب بيمناه الجانية الفقير إلى ربّه الغني نعمة اللّه الموسوي الجزائري عُفِي عنه ، عام الخامس بعد المائة والألف ، حامداً مصلّياً مسلّماً » .\r\nصاحب اللآلي المنتظمة كه فهرستوار نام جمعى از علماء شوشتر را برده ، دو بار نام او را نوشته است ( 5 ) .\r\n15 - ملا عبد الغفار شوشترى\r\n( 000 - 1147 )\r\nفرزند خواجه تقى فرزند خواجه طالب فرزند خواجه اسماعيل فرزند خواجه افضل فرزند عبد اللّه .\r\n\r\n","description":"","footnote":"\r\n( 1 ) در حاشيه اجازه راجع به مولى عبد الرحيم مذكور نوشته « صاحب الحاشية على اللمعة ، حاشية\r\nحسنة يظهر منها كمال قدرته » .\r\n( 2 ) اجازه كبيره : 143 .\r\n( 3 ) تحفة العالم : 96 .\r\n( 4 ) رواية الكتاب انسب است .\r\n( 5 ) اللآلي المنتظمة : 113 و 114 .\r\n","page_name":" 271 ","page_number":271},
  {"content":"\r\nمردى خوش صحبت بود و از امراء و حكّام حظ تمام داشت و به اين سبب\r\nاكثر اوقات هنگام درس او معطل و سر رشته اشتغال او مختل بود و در سال چهل و هفت ( 1147 ) وفات نمود ( 1 ) و صاحب تذكره شوشتر شرح شمسيه را نزد او خوانده است .\r\nنياكان او اهل فضل بوده‌اند ، و خانواده افضل كه از خاندانهاى معروف شوشتر هستند ، گويا نسب آنان به خواجه افضل ، نياى او مى رسد كه از دانشمندان شوشتر بوده و به قول صاحب تذكره شوشتر ( 2 ) در جميع فنون كمال خصوصاً رياضى و احكام سرآمد اقران بود و باغ عبد اللّه زين را كه از اصل خالصه جات ( 3 ) ديوان بود باقطاع او داده بودند و هنوز در تصرف اولاد او باقى است .\r\nو او نخستين نفر از شهودى است كه در 1051 وقف نامه مسجد جامع دزفول را گواهى نموده‌اند و عبارت او چنين است « هو الواقف على السرائر والضمائر قد جرى ما ثبت في هذه الصحيفة واُسند إلى الواقف متناً وحاشية طراً كلا لدى الفقير إلى اللّه الداعي للدولة العامرة الصفوية أفضل بن عبد اللّه » و مهر او ( عبد شاه ولايت افضل ) است .\r\nو در بياض سيد محمد باقر حسينى كه در حدود 1045 ، دوستانش هر كدام مطلبى نوشته‌اند ، خواجه افضل فائده‌اى را از كشاف نقل كرده ، و اين عبارت را در\r\n\r\n","description":"","footnote":"\r\n( 1 ) تذكره شوشتر : 125 .\r\n( 2 ) تذكره شوشتر : 47 - 48 .\r\n( 3 ) ( جات ) را در آخر بعضى كلمات علامت جمع قرار مى دهند ، ولى در فرهنگهاى فارسى فقط ها\r\nعلامت جمع آنگونه كلمات است .\r\n","page_name":" 272 ","page_number":272},
  {"content":"\r\nآخر نوشته « كتبته تذكرة للأخ في اللّه والمؤاخي لوجه اللّه ذي الأخلاق الرضية\r\nوالآداب المرضية صاحب المجموعة . أقلّ الطلبة ابن عبد اللّه أفضل الشوشتري عفي عنهما بالنبي والوصي » ( 1 ) .\r\nفرزند او خواجه اسماعيل هم وقف نامه مزبور را گواهى نموده و دهمين شاهد است ، به اين عبارت « شهد بما في هذه الصحيفة العبد الأقلّ اسماعيل بن أفضل » و صورت وقف نامه گراور شده است ( 2 ) .\r\n\r\n","description":"","footnote":"\r\n( 1 ) از جمله محتويات بياض مزبور ، نان و حلواى شيخ بهائى است مورخ 1047 ، به خط نعيم الدين\r\nمحمد فرزند قوام الدين محمد شيرازى نصيرى . و اين بياض در 1241 به دست فتحعلى فرزند\r\nپرى خانم دختر كريم خان زند رسيده و او هم يادداشتها و فوائدى در آن نوشته ، كه دلالت بر فضل او\r\nمىكند و اين شخص از شاگردان ميرزا محمد اخبارى بوده و كتابى به نام الفوائد الشيرازية دارد كه بين\r\nسالهاى 1236 و 1241 در شيراز نوشته و در كتابخانه مجلس تهران به شماره 2047 موجود و در\r\nالذريعة 16 : 344 مذكور است . و سيد على بن اسماعيل بن زين العابدين حسينى سبحانى در كتاب\r\nحملات الليث كه در 1295 تاليف كرده از الفوائد الشيرازية نقل بسيار كرده است ، و در كتابخانه شيخ\r\nلؤلؤة البحرين و نبذ التاريخ به خط فتحعلى زند مذكور موجود است كه در 3 - رجب - 1249 براى پسر\r\nخود عبد الحسين نوشته است و تأليفى كشكول مانند به عربى به نام اللآلي البهية في الملتقطات\r\nالفتحية نيز دارد ، كه جلد اول آن را كه به اندازه زهر البديع است به خط وى ديدم و كتابى فارسى به نام\r\nذخائر النجفيّه نيز دارد كه بعد از سال 1240 تاليف كرده و آن را به خط وى ديدم و تا سال 1255 زنده\r\nبوده كه از نوشتن كتاب شافى سيد مرتضى ( رحمه الله ) فارغ گشته و حواشى بر آن نگاشته و در آن حواشى\r\nاشاره به اللآلى البهيه خود نموده و گفته ملقب است به درّ النضيد و مونس الفريد .\r\n( 2 ) تاريخچه مسجد جامع دزفول : 54 به قلم آقاى سيد محمد على فرزند مرحوم حاج سيد هبت اللّه\r\nامام معاصر متولد 1297 شمسى ، وى از فرهنگيان علم دوست و قابل تقدير است ، لغات محلى\r\nدزفول را جمع آورى كرده و كتاب كهن شعراى خوزستان را نوشته كه اخيراً چاپ شده است .\r\n","page_name":" 273 ","page_number":273},
  {"content":"\r\nفرزند او خواجه طالب بن اسماعيل شاعر بوده و در 1087 براى تجديد بناء\r\nمسجد جامع شوشتر ابياتى گفته كه بيت اول و آخر چنين است :\r\n\r\nشك نيست كه بانى مساجد * در هر دو جهان بود سر افراز\r\nبر خاست يكى از آن ميانه * گفتا مسجد شده خدا ساز ( 1 )\r\n\r\nصاحب تحفة العالم ( 2 ) فقط بيت اخير را ذكر كرده و آن را به اشتباه به خواجه افضل جدّ خواجه طالب نسبت داده است .\r\n16 - خواجه سيد على فرزند خواجه اسماعيل\r\nفرزند خواجه افضل صراف شوشترى\r\n( 000 - 1128 )\r\nعموى پدر ملا عبد الغفار سابق الذكر بوده و به قوّت شعور و مزيد ذكاء و حسن ادراك از اكثر اقران ممتاز بود و با وصف كثرت احتياج و فقر ، به تعفف و استغنا ، مدار مى گذرانيد و اكثر اوقات او نيز به مصاحبت و تعطيل مى گذشت و در فن منطق ، معلم بود و در سال بيست و هشت ( 1128 ) وفات نمود ( 3 ) .\r\n17 - شيخ على فرزند شيخ حسين فرزند شيخ محيى الدين جامعى عاملى\r\nدر صفحه 259 ترجمه پدر او نگارش يافت ، وى از شاگردان سيد نعمت اللّه قبل از سكونت در شوشتر بوده ( 4 ) .\r\n\r\n","description":"","footnote":"\r\n( 1 ) تذكره شوشتر : 14 .\r\n( 2 ) تحفة العالم : 58 .\r\n( 3 ) تذكره شوشتر : 125 .\r\n( 4 ) روضات الجنات : 728 .\r\n","page_name":" 274 ","page_number":274},
  {"content":"\r\nعالمى فاضل و اديبى شاعر و مفسرى جليل ، صاحب مصنفات و اشعار بوده و در خلف آباد سكونت داشته است ( 1 ) .\r\nتاريخ ولادت و وفات او معلوم نيست و اين تأليفات از او است :\r\n1 - اربعين حديث كه 21 حديث را شرح كرده و نسخه مورخ 1129 موجود است ، و معلوم نيست كه تمام شده يا نه ( 2 ) .\r\n2 - ارشاد المتعلم الى الطريق . متنى است در منطق مانند تهذيب تفتازانى ، در جوانى براى يكى از خويشان نوشته ( 3 ) .\r\n3 - الافادة السنية في مهم الصلوات اليومية . مرتب بر سه باب مورخ 1106 نسخه‌اى موجود است كه مؤلف اجازه‌اى براى كاتب آن نوشته ( 4 ) .\r\n4 - تحفة المبتدى ، منظومه‌اى است در منطق ، ضمن مجموعه‌اى موجود است .\r\n5 - توقيف السائل على المسائل . در طهارت و صلوة كه طهارت آن را در 1124 نوشته ( 5 ) .\r\n6 - رساله‌اى در نسبت . كه در الكواكب المنتثرة به وى نسبت داده .\r\n7 - شرح ارشاد المتعلم الى الطريق . در حيات پدر آن را نوشته و متن آن در\r\n\r\n","description":"","footnote":"\r\n( 1 ) اجازه كبيره : 131 ، ذيل ترجمه برادرش شيخ حسن بن حسين بن محيى الدين .\r\n( 2 ) الذريعة 1 : 422 .\r\n( 3 ) الذريعة 1 : 518 .\r\n( 4 ) الذريعة 2 : 254 - 255 .\r\n( 5 ) الذريعة 4 : 501 .\r\n","page_name":" 275 ","page_number":275},
  {"content":"\r\nمنطق و از خود او است . چنان كه گذشت يك نسخه مورخ 1083 كه محتمل است خط مؤلف باشد به نظر نگارنده رسيده ، آغاز « أفضل ما ينطق به اللسان حمد من قوله » در الذريعه مذكور نيست .\r\n8 - شرح تحفة المبتدى . يك نسخه به نظر نگارنده رسيده و در الذريعه مذكور است ( 1 ) .\r\n9 - 12 - منظومه‌هائى در اصول و منطق و نحو و هيأت و محتمل است منظومه منطق غير از تحفة المبتدى باشد .\r\n13 - الوجيز . تفسير مختصرى است كه نصف آن تا آخر سوره نحل چاپ شده و تمام آن در نسخه‌هاى متعدد موجود است اما اواخر نسخه‌هاى موجوده مقدارى سفيد و ننوشته دارد .\r\nدر الذريعة درباره او گفته « يروي هذا الشارح عن السيد المحدث الجزائري كما يروي عنه أخوه كما في إجازة السيد عبد اللّه الجزائري » ( 2 ) در عبارت الذريعة تعريفى شده و ما صحيح آن را نوشتيم و او را نوه‌اى به نام محمد حسين بوده كه در شعبان 1227 تملك خود را بر نسخه‌اى از دمامينى چنين نگاشته « ابن على بن حسن بن جعفر بن على » . در الكواكب المنتثره : 510 پس از ترجمه وى ، همنام او على بن حسين بن محيى الدين بن عبد اللطيف را نوشته است .\r\n\r\n","description":"","footnote":"\r\n( 1 ) الذريعة 13 : 143 .\r\n( 2 ) الذريعة 13 : 143 .\r\n","page_name":" 276 ","page_number":276},
  {"content":"\r\n18 - حاجى عنايت اللّه فرزند حاجى محمد زمان شوشترى\r\n( 000 - 6 / 1147 )\r\nبرادر حاج ابو الحسن سابق الذكر . تا اواخر عمر دست از اشتغال باز نداشت و در فنون كمالات خصوصاً علم طب بى نظير بود و در معالجات او كمتر خطا اتفاق مى افتاد و حدس صائب او به حدى بود كه به مجرد ملاحظه قاروره ( 1 ) يا نبض مريض يا اطلاع بر مجمل احوال او ، اخبار به غذاى سابق و مبدأ مرض و سبب آن و ساير خصوصيات مى نمود و آنچه از حذاق اطباء يونان و غيرهم به عنوان ندرت و غرابت در كتب متقدمين منقول است ، از مشار اليه ، مكرر به ظهور مى رسيد ، وفات او در سال چهل و هفت ( 1147 ) بود ( 2 ) .\r\nدر اجازه كبيره ، وفات او را در 46 نوشته ، و فرموده « كان عالماً ، ورعاً ، كثير الاشتغال ، من تلامذة جدّي ، ثم اشتغل بالطب وبرع فيه وبلغ المرتبة العالية من الحذاقة ، وكان كثيراً ما يفاوضني في المسائل . توفي سنة ست وأربعين ، رحمة اللّه عليه » ( 3 ) .\r\nنگارنده گويد : خطى زيبا داشته و معرفة التقويم عربى ( 4 ) خاتون آبادى را به\r\n\r\n","description":"","footnote":"\r\n( 1 ) قاروره در اصطلاح طب شيشه‌اى است كه ادرار بيمار را در آن مى كنند براى معاينه يا تجزيه . فرهنگ\r\nعميد : 782 .\r\n( 2 ) تذكره شوشتر : 126 .\r\n( 3 ) اجازه كبيره : 157 .\r\n( 4 ) تاليف آن در 1126 بوده و وجيزه نام دارد ، در 1319 چاپ شده و در أعيان الشيعة 10 : 83 نامش را\r\nالوجيزى نوشته كه تصحيف است .\r\n","page_name":" 277 ","page_number":277},
  {"content":"\r\nخط خود نوشته و در آخرش اين عبارت است « قد وقع الفراغ من تسويد هذه\r\nالرسالة الوجيزة ومقابلتها من خط المؤلف ، في بلدة تستر ، صانها اللّه تعالى من آفات الدهر ، في تأريخ عشرين شهر جمادى الاُولى سنة سبع وثلاثين ومائة بعد الألف ، من جملة كتب أقلّ خلق اللّه العلي ابن المرحوم الحاج محمد زمان عنايت اللّه التاجر الشوشتري الگرگري » و از آن معلوم مىشود كه مشغول تجارت و مشمول ( الكاسب حبيب اللّه ) هم بوده است .\r\nو خاتون آبادى مزبور ، ساكن شوشتر بوده و در 1138 حل المسائل لارى را براى علامه سيد عبد اللّه جزائرى نوشته ، و از او به « الاخ الاعز ، بل المولى الاكرم الامجد ، المستغنى عن الاوصاف ، اعنى سيدنا و مولانا السيد عبد اللّه » تعبير كرده و سيد عبد اللّه هم درباره او مى نويسد « مبدأ علم نجوم در اعصار لاحقه در شوشتر ، از آخوند مولانا احمد اصفهانى خاتون آبادى بود كه در سال 1136 وارد اين بلد گرديد و اين ضعيف به رفاقت ملا علينقى سابق الذكر كمر خدمتگذارى او را بر ميان جان بسته و آن حضرت با والد ماجد فقير در مبادى حال در اصفهان ، شريك درس و رفيق شفيق و با حقير باقصى الغاية مهربان و رؤوف بود رحمة اللّه و رضوانه عليه » ( 1 ) .\r\nو در اجازه كبيره فرمايد « المولى أحمد بن محمّد مهدي الشريف الخاتون آبادي كان فاضلا ، محققاً ، عابداً ، ورعاً ، متعفّفاً ، مهذّباً ، محمود الأخلاق ، من شركاء والدي في الدرس باصبهان ، ثم خرج بعياله إلى مشهد أمير المؤمنين ( عليه السلام ) وسكن به سنين ، وقدم علينا سنة سبع وثلاثين بعد المائة والألف وأقام عندنا سنتين ، وكان متقناً للرياضيات سيما الهيئة ، واشتغلت عليه من الزيج بالقدر المتعلق\r\n\r\n","description":"","footnote":"\r\n( 1 ) تذكره شوشتر : 139 .\r\n","page_name":" 278 ","page_number":278},
  {"content":"\r\nباستخراج التقويم ، وصار ذلك سبباً لانتشار هذا الفن في هذه البلاد . ثم سافر إلى\r\nاصبهان وحجّ منه مراراً وتوفّي أخيراً في الطريق ، رحمة اللّه عليه » ( 1 ) .\r\nو در الكواكب المنتثرة فرموده : وفات او بين 1154 و 1155 بوده زيرا كه سيد رضى الدين بن محمد بن على بن حيدر عاملى مكى در 1154 براى او اجازه نوشته و در 1155 كه براى سيد نصر اللّه مدرس حائرى اجازه نوشته مشايخ خود را به اجازه‌اى كه سال گذشته براى خاتون آبادى نگاشته حواله داده در حالى كه از او تعبير نموده به « المرحوم المقدس المولى احمد بن محمد مهدى الشريف الخاتون آبادى » و در اعيان الشيعه 10 : 83 و 341 فرموده سيد نصر اللّه حائرى شهيد در 1144 از وى اجازه داشته و خودش از امير محمد حسين خاتون آبادى در 1139 مجاز شده است .\r\n19 - قاضى عنايت اللّه فرزند قاضى محمد معصوم\r\nفرزند قاضى عبد الرضا شوشترى\r\nمردى خليق ، نيكو سيرت ، خوش محاوره بود . و از حكام و اهل دنيا قبول تمام داشت و مدت العمر به قضاى اين بلد مشغول بود و در حكومت اول عبد اللّه خان ، وفات يافت ( 2 ) .\r\nوى در 1128 جلد اول غاية المرام را نوشته و در فهرست كتابخانه مجلس مذكور است ( 3 ) .\r\n\r\n","description":"","footnote":"\r\n( 1 ) اجازه كبيره : 126 .\r\n( 2 ) تذكره شوشتر : 126 .\r\n( 3 ) فهرست كتابخانه مجلس 12 : 160 ولى در آنجا تاريخ نسخه را 1182 نوشته كه به طور قطع غلط\r\nاست زيرا كه وفات او قبل از اين تاريخ بوده است .\r\n","page_name":" 279 ","page_number":279},
  {"content":"\r\nو قاضى مجد الدين دزفولى نامه‌اى به او نوشته كه در شرح حال وى ،\r\nقسمتى از آن را نقل خواهم نمود .\r\nقاضى محمد معصوم پدر او در عصر فتحعلى خان بن واخشتو خان ، قاضى شوشتر بوده و اين رباعى از او است :\r\n\r\nبا اين همه ظلم نفس مظلومى تو * با يك دوزخ گناه ، معصومى تو\r\nدين رفت و نگشت حاصلت دنيائى * قاضى چه عجب يائس محرومى تو ( 1 )\r\n\r\nو در تذكره نصرآبادى گويد « قاضى محمد معصوم - اصلش از شوشتر است آباء او به قضاى شوشتر مشغول بودند - الحال او هم قاضى است ، فى الجمله تحصيل كرده خالى از صلاحيتى نيست ، طبع نظمى دارد . شعرش اينست :\r\n\r\nعاشق اگر ز سنگ ملامت هراس كرد * خود را به ننگ بوالهوسى روشناس كرد\r\nگيرم كه در لباس توان كرد عاشقى * ديوانگى چگونه توان در لباس كرد\r\nهر گز مباد كز پى دنيا دعا كنم * نتوان براى هر دو جهان التماس كرد\r\nنورى كه روشن است چراغ گليم از او * قاضى توان ز ايمن دل اقتباس كرد\r\n\r\n* * *\r\n\r\n","description":"","footnote":"\r\n( 1 ) تذكره شوشتر : 65 .\r\n","page_name":" 280 ","page_number":280},
  {"content":"\r\n\r\nغيرت معشوق عاشق را حمايت مىكند * بر سر خسرو ز غيرت گشت شيرين خويش را\r\nكس ز وا پس ماندگان رسم وفا هر گز نديد * ياد بايد كرد دائم دوستان پيش را\r\n\r\n* * *\r\n\r\nتا چشم بهم بر زده‌اى منزل ما است * سدّ ره ما ، هستى نا قابل ما است\r\nبا اين هستى چسان كمر راست كنم * زين بار امانت ، كه بدوش دل ما است » ( 1 )\r\n\r\nبه طورى كه از نصرآبادى و فرزند ديگرش قاضى نعمت اللّه كه خواهد آمد معلوم مىشود ، نام او محمد معصوم بوده نه معصوم كه در تذكره شوشتر مذكور است ، ولى در مهر او ( فرزند معصوم ) است .\r\nفرزندش محمد تقى نگارش يافته و برادر او قاضى نعمت اللّه مذكور خواهد شد .\r\nو محتمل است قاضى عبد الهادى فرزند قاضى شرف الدين شوشترى شاگرد صاحب مدارك كه مجموعه‌اى مشتمل بر چند رساله فقهى نوشته ، از اين خاندان باشد .\r\nحاشيه الفيه صاحب مدارك را در 1006 به خط خود استنساخ كرده و سال 1007 در نجف اشرف ، صاحب مدارك اين اجازه را براى او نوشته :\r\n\r\n","description":"","footnote":"\r\n( 1 ) تذكره نصرآبادى : 196 .\r\n","page_name":" 281 ","page_number":281},
  {"content":"\r\n« الحمد للّه و سلام على عباده الذين اصطفى و بعد ، فإنّ الأخ في اللّه الصالح الفاضل المقبل التقي ، القاضي عبد الهادي ابن المرحوم المبرور القاضي شرف الدين الشوشتري أدام اللّه تعالى توفيقه وتسديده وسهّل إلى كلّ خير طريقه وأجزل تأييده سمع عندي هذه الحاشية سماعاً لا يقصر عن القراءة وسمع أيضاً جملة نافعة ممّا خرج من شرح المختصر النافع من مؤلفات هذا الضعيف وسمع جملة من كتاب قواعد الأحكام وقد أذنت له في العمل بما أخذه من الفتاوي التي اعتمدت عليها واستقرّ نظري على القول بها ونقلها إلى غيره وأجزت له أحسن اللّه توفيقه رواية ما يجوز لي روايته خصوصاً كتب الحديث الأربعة التي هي دعائم الإسلام وأركان الإيمان بحقّ روايتي لها عن عدّة من مشايخنا منهم الوالد قدّس اللّه روحه عن جدّي العالم الرباني الشهيد الثاني بطرقه المقرّرة في إجازاته التي كتبها وهي مشهورة بين الطلبة ، وكتب الفقير إلى اللّه تعالى محمد بن علي بن أبي الحسن الحسيني في المشهد المقدس الغروي على مشرفه السلام من شهر رجب الحرام لسنة سبع بعد الألف من الهجرة النبوية على مشرفها أفضل الصلاة والتحية » .\r\nنگارنده گويد : صاحب مدارك از سادات موسوى بوده ، ولى حسينى امضاء كرده و همچنين جدّ اعلى كه در بسيارى از مواضع حسينى نوشته ، با اينكه موسوى است و علت آن را در اواخر كتاب بيان خواهيم نمود .\r\n20 - شيخ عوض بصرى حويزى\r\n( 000 - حدود 1160 )\r\nدر اجازه كبيره به اين مضمون ترجمه شده « عالمى پارسا و در تحصيل كوشا بود و كمتر تعطيل مى نمود ، در شوشتر نزد جدم ( سيد نعمت اللّه ) و در حويزه نزد علماى آن شهر درس خوانده بود او را ديدم در حالى كه بسيار پير و مسن شده بود و\r\n","description":"","footnote":"","page_name":" 282 ","page_number":282},
  {"content":"\r\nاز او استفاده كردم ، در حدود سال 1160 درگذشت رحمة اللّه عليه . و همين شرح حال در اعيان الشيعة 8 : 381 ، و الكواكب المنتثرة : 566 آمده است .\r\n21 - ملا عيدى محمد ، فرزند صالح ، فرزند درويش شمس ،\r\nمتولى مسجد جامع شوشتر\r\n( 000 - 1138 )\r\nمردى وضيع و خوش صحبت بود و از علم لغت و تجويد و ادبيات و شرعيات خصوصاً فقه مواريث ، بهره تام داشت و مدت الحيات محرر محكمه بود و در سال سى و هشت ( 1138 ) وفات نمود رحمة اللّه عليه ( 1 ) .\r\nقرآنى به خط او ديده‌ام و اجازه‌اى سيد نعمت اللّه بر شرح استبصار براى او نوشته كه در كتابخانه مدرسه آيت اللّه بروجردى در نجف اشرف موجود است .\r\nفرزند او ملا محمد قارى خليفه ، از خوبان زمان و به علوم متداوله بهتر از اماثل و اقران بود و به غايت پرهيزگار و مقدس ، محررى محكمه و الا و توليت مسجد جامع و معرفى ، اباً عن جد بخدمتش مرجوع بودند و همه را نيكو به تقديم مى رسانيد ، شوخ و ظريف بود ( 2 ) .\r\nپسر ديگر او ملا محمد تقى مترجم نهج الحق علامه حلى است ، كه مبلغ كمال او از آنجا معلوم مىشود و در سال 1157 وفات نمود ( 3 ) .\r\n\r\n","description":"","footnote":"\r\n( 1 ) تذكره شوشتر : 126 .\r\n( 2 ) تحفة العالم : 188 .\r\n( 3 ) تذكره شوشتر : 126 ، و الكواكب المنتثرة : 122 ، واللآلي المنتظمة : 30 بنقل از تذكره اما شماره\r\nصفحه را اشتباهاً 156 نوشته است .\r\n","page_name":" 283 ","page_number":283},
  {"content":"\r\n22 - شيخ فتح اللّه فرزند علوان كعبى دورقى\r\n( 1053 - 1130 )\r\nدانشمندى اديب صاحب مصنفاتى بوده از آن جمله زاد المسافر در تاريخ واقعه بصره ، در آغاز آن شرح حال خود را آورده كه در قبان به دنيا آمده و چون به سن رشد رسيده نزد پدرش مشغول تحصيل شده ، سپس به شيراز رفته و نزد سيد نعمت اللّه جزائرى و سيد عزيز اللّه جزائرى و شاه ابو الولى و غير آنان تكميل تحصيل نموده ، آنگاه به زادگاه خويش برگشته و موقعى كه بصره در تصرف عجم بوده قاضى بصره بوده و نكات ادبى بى شمارى در اين كتاب آورده است ( 1 ) .\r\nدر تذييل السلافة ( 2 ) او را چنين توصيف نموده « ذو باع في الأدب مديد ونظر في إدراك اللطائف حديد وفهم في مواقع النكات سديد وكدّ في اقتناص المكارم شديد ويد تلعب بالمعاني لعب الراح بالعقول وذهن انطبع فيه المنقول والمعقول رأيته في أواخر عمره وقد غيره الزمان وإنّ الثمانين وبلغتها قد أحوجت سمعه إلى ترجمان » .\r\nو بيت مزبور إنّ الثمانين . . . بر حسب تمثيل است و گر نه به هشتاد نرسيده . تولد او در 1053 و وفاتش در 1130 بوده است .\r\nدر اجازه كبيره تأليفات او را ستوده و گفته فقط الاجادة و زاد المسافر را ديده است ، و ما اينك آنها را مى نگاريم :\r\n\r\n","description":"","footnote":"\r\n( 1 ) اجازه كبيره : 158 ، و الذريعة 12 : 8 .\r\n( 2 ) كتابى است مسجع و مقفى ، از صاحب اجازه كبيره و تذكره شوشتر ، متأسفانه مفقود است جز آنچه\r\nاز آن در اجازه منقول است .\r\n","page_name":" 284 ","page_number":284},
  {"content":"\r\n1 - الاجاده . در شرح قلاده كه قصيده‌اى از سيد على بن باليل ( 1 ) معاصر او و\r\n\r\n","description":"","footnote":"\r\n( 1 ) دانشمندى پر مايه بوده و در فن ادب و شعر مقامى عالى داشته ، ولى ترجمه اش در جائى به نظر\r\nنرسيده است .\r\nبحر طويلى در مدح حضرت حجت ( عج ) دارد كه محدث بحرانى در كشكول خود 2 : 239\r\nچاپ بمبئى نقل كرده است .\r\nو هفت قصيده لاميه گفته و مقدمه‌اى منثور براى آنها نوشته و به صورت كتابى موسوم به ( قلائد\r\nالغيد ) در آورده است كه در 1399 به همّت سيّد هادى سيد ياسين دام توفيقه با بحر طويل مذكور ، به\r\nچاپ رسيد .\r\nآغاز « اللّه احمد ناظم عقد الكائنات على الوجه الأتم ومجري بحور رحمته الزاخرة على الأخصّ\r\nوالأعمّ . . .\r\nقصيده اولى در موعظه ، يكصد بيت :\r\nإلى متى أنت باللذات في شغل * أما سمعت بفعل الدهر بالاُول\r\nدوم درباره پادشاهان ، صد و سى بيت :\r\nسل الردى عن ملوك الفرس والاُول * لا سيما الفرقة الاُولى من الاُول\r\nسوم در خلفاء جور بعد از رسول اكرم ( صلى الله عليه وآله و سلم ) ، صد و پانزده بيت :\r\nإنّ الزمان لذو حول وذو حيل * وذو عناء وذو جدّ وذو هزل\r\nچهارم درباره صوفيه ، هشتاد و هفت بيت :\r\nهل للصروف و عذر الدهر والحول * ردّ عن المرء بالتدبير والحيل\r\nپنجم در عشاق مجاز ، هشتاد و سه بيت :\r\nهذي الليالي ذوات الحول والحول * كم حوّلت حال ذي حال و لم تحل\r\nششم در ياد جوانى و عشق از دست رفته و خانه‌هاى خراب شده يكصد و سه بيت :\r\nإنّ الشباب حليف الجدّ والجدل * ولّى بصفو زماني من ورا أملي\r\nهفتم در امر به معروف ، نود و هشت بيت :\r\nما في الزمان أمان من قضا عجل * فاصدم إلى الخير صدم الحادث الجلل\r\nدر آخر گفته :\r\nسميتها عندما نظمتها درراً * قلائد الغيد فاعرفها ولا تسل\r\nكأنّها الكوكب الدرّي منقسماً * لسبعة هزّات بالسرج والشعل\r\nزاد القريض بجود جاد بها * للمجتلين لها بالسمع فكر علي\r\nإنّي وإنّي ابن باليل برزت بها * كالرود لو برزت بالحجل من حجل\r\nو قلائد الغيد يعنى گردن بندهاى زنان خوشگل .\r\nو كتابى در نحو به نام المستطاب دارد كه در 1095 تأليف كرد . و در نجف موجود است .\r\nو او را فرزندى به نام سيد ابراهيم بوده كه نظير پدر ، اديبى شاعر و دانشمندى كامل بوده ، و به\r\nطورى كه در اجازه كبيره است كسب كمال از پدر خود و شيخ فتح اللّه كعبى نموده و در حدود 1150\r\nدرگذشته است .\r\n","page_name":" 285 ","page_number":285},
  {"content":"\r\nمطلعش اينست :\r\n\r\nردّي عليّ رقادي أ يّها الرود * علّي أراك به والبين مفقود\r\n\r\nدر اين شرح به روش صفدى در شرح لامية العجم سخن گفته است ( 1 ) :\r\n2 - تحفة الاخوان . در صلوة ، موضوع آن ، شرح حديث رجاء بن ضحاك منقول از امام هشتم ( عليه السلام ) است به نام مهديقلى خان فرزند محمد باقر سلطانى نوشته و اجازه روايت آن را به او داده و خود از ابو الحسن شريف غروى اجازه\r\n\r\n","description":"","footnote":"\r\n( 1 ) اجازه كبيره : 158 ، و الذريعة 1 : 121 .\r\n","page_name":" 286 ","page_number":286},
  {"content":"\r\nداشته است ( 1 ) .\r\n3 - زاد المسافر . كه نام آن برده شد در تاريخ واقعه بصره در 1078 و فرار حسين پاشا فرزند افراسياب ديزى حاكم بصره با خانواده اش به هند ، و فتح بنى عثمان بصره را ، و بر سر كار آمدن آنان ، و غيره ، در 56 صفحه در بصره چاپ شده .\r\n4 - شرح زاد المسافر . مذكور در 1095 نوشته ( 2 ) .\r\n5 - شرح فتوحات المنطقية خود ( 3 ) .\r\n6 - الفتوحات المنطقية ، مشتمل بر چهل فتح دو نسخه از آن موجود است ( 4 ) .\r\n7 - نظام الفصول . شرح نهج الاصول علامه حلى ( 5 ) .\r\nكتاب تنقيح فاضل مقداد را به خط خود نوشته و نصف دوم آن را كه مورخ 11 - ذ ق - 1082 بوده علامه تهرانى ديده است ( 6 ) .\r\nو كعبى كه لقب او است منسوب به كعب جدّ خاندان معروفى از خوزستان است ، كه جمعى از آنان مشايخ و حكّام خوزستان بوده‌اند .\r\nيكى از كعبيان تاريخچه مشايخ كعب را نوشته ، كه از مصادر تاريخ پانصد ساله خوزستان كسروى است ، و به نظر نگارنده رسيده . مختصر آن تاريخچه ، با حواشى و تعليقات در 1387 در نجف اشرف چاپ شده است .\r\n\r\n","description":"","footnote":"\r\n( 1 ) الكواكب المنتثرة : 579 .\r\n( 2 ) الذريعة 13 : 297 .\r\n( 3 ) الذريعة 13 : 378 .\r\n( 4 ) الذريعة 16 : 118 .\r\n( 5 ) و ( 6 ) الكواكب المنتثرة : 578 .\r\n","page_name":" 287 ","page_number":287},
  {"content":"\r\nو از مشاهير افراد اين فاميل حاج هاشم كعبى شاعر اديب متوفى 1231 بوده كه ديوان شعر بزرگى داشته و قسمت مراثى آن در نجف اشرف در 1385 چاپ شده است .\r\n23 - فتحعلى فرزند محمد فرزند اسد اللّه قزلباش\r\nاصلش از طائفه جغتاى قزلباش بود ، فطرتى بلند و طبعى ارجمند داشت و به وساطت جدّ بزرگوار ، آقا سيد نعمت اللّه دست از خدمت ديوان كشيده ، به تحصيل علوم اشتغال ورزيد ، و هميشه سالار قافله‌ها بود كه به زيارت مشاهد مشرفه مى رفتند و در سال سى و پنج ( 1135 ) وفات نمود ( 1 ) .\r\nدر الكواكب المنتثره هم به همين مضمون مذكور است ( 2 ) .\r\nجلد سوم كشف الاسرار مورخ 1123 به خط او موجود است ( 3 ) و جلد سوم و چهارم و ششم و هفتم و هشتم غاية المرام مورخ 1134 نيز به خط او هست .\r\nصاحب اللآلي المنتظمة ( 4 ) او را دو بار ياد كرده و نام پدرش را محمد حسين نوشته ، كه اشتباه است .\r\n24 - ملا فرج اللّه فرزند محمد حسين سيد محمد شاهى شوشترى\r\n( 000 - 1128 )\r\nبرادر ملا محمد باقر سابق الذكر ، طبعى دقيق و فكرى عميق داشت و به\r\n\r\n","description":"","footnote":"\r\n( 1 ) تذكره شوشتر : 126 .\r\n( 2 ) الكواكب المنتثرة : 578 .\r\n( 3 ) فهرست كتابخانه مجلس 16 : 413 .\r\n( 4 ) اللآلي المنتظمة : 113 .\r\n","page_name":" 288 ","page_number":288},
  {"content":"\r\nحدت شعور و به اشتعال ذهن ، از اكثر اقران ممتاز بود و تمام اوقات را مصروف اشتغال داشت ، كه لمحه‌اى به بطالت مصروف نمى نمود و اين فقير اكثر آليات ( 1 ) را نزد او خوانده‌ام و از انفاس شريفه او فيض برده رحمة اللّه و رضوانه عليه ، در سال بيست و هشت ( 1128 ) وفات يافت ( 2 ) .\r\n25 - قاضى مجد الدين فرزند قاضى شفيع الدين فرزند قاضى فصيح الدين\r\nفرزند قاضى مجد الدين دزفولى ( 000 - قبل از 1165 )\r\nاز خاندان قاضى دزفول است كه بنا به نوشته اجازه كبيره و آنچه مشهور است نسب آنان به قثم فرزند عباس عموى رسول اكرم ( صلى الله عليه وآله و سلم ) مى رسد .\r\nو قثم به طورى كه در ترجمه او است ، مردى خوش سيما و بلند قد و زيبا بوده و اتفاقاً بيشتر افراد خاندان قاضى هم به همين صفات متصفند ، مرحوم حاج سيد مجد الدين معاصر مقيم دزفول كه از روحانيان اين خانواده و امام جمعه دزفول بود ، منكر انتساب به قثم بلكه خود را حسينى از اولاد امام على بن الحسين ( عليهما السلام ) مى دانست .\r\nتصريح جزرى به بلا عقب بودن قثم مذكور ( 3 ) ; انتفاء انتساب مزبور را تأييد مىكند ; ولى اثبات حسينى بودن ، متوقف بر شواهد نسبى و تاريخى است .\r\n\r\n","description":"","footnote":"\r\n( 1 ) آليات جمع آلى با ياء مشدد منسوب به آلت ، و مقصود از آن مقدمات است ، كه آلت رسيدن به علوم\r\nعاليه است و در نوشته‌هاى بعضى از معاصران اوّليات ديده مىشود كه اشتباه است . رجوع شود به\r\nكشاف اصطلاحات الفنون 1 : 3 .\r\n( 2 ) تذكره شوشتر : 127 .\r\n( 3 ) اسد الغابة 4 : 198 .\r\n","page_name":" 289 ","page_number":289},
  {"content":"\r\nمهر و امضاء افراد اين خانواده ، يكى موسوى ديگرى حسينى و بعضى هاشمى ، و اخير را قدر متيقن و مسلم مى توان دانست .\r\nبهر حال قاضى مجد الدين يكى از افاضل اين خاندان در سده دوازدهم بوده .\r\nدر اجازه كبيره او را قثمى دانسته و به اين مضمون ترجمه كرده است « دانشمندى پارسا ، پاك ، اديب ، خوش انشاء ، بى نظير ، حاضر جواب ، مستقيم الفكر و كريم الطبع بود نزد جدم سيد نعمت اللّه و جدش قاضى فصيح الدين درس خوانده و از او كه از شيخ بهائى اجازه داشته اجازه دارد و من استفاده بسيار از او برده‌ام و او خالوى من و جد اولاد من از طرف مادرشان مى باشد ، به زيارت مشاهد مشرفه رفت و در آنجا اقامت نمود تا در سال هزار و صد و شصت و اندى درگذشت » ( 1 ) .\r\nحزين لاهيجى كه معاصر و از آشنايان قديم او بوده ، او را به فاضل و جامع الكمالات ، توصيف نموده ( 2 ) و گفته « القاضي الفاضل مجد الدين الدزفولي . دزفول بلده‌اى است از توابع شوشتر ، قاضى مجد الدين مذكور از بدايت تحصيل ، مطالب علميه را نزد علماى شوشتر طى نموده و فقه و حديث را از سيد نعمت اللّه جزائرى عليه الرحمه استفاده نموده و به مرتبه كمال رسيد ، مكرر به اصفهان آمده در صحبت علماء و ارباب هنر بسر برده ، درجه بلند يافت . بسى نيكو خصال و ستوده افعال و لطيف طبع بود و در انشاء به غايت ماهر و در شعر نيز سليقه داشت ، اگر چه\r\n\r\n","description":"","footnote":"\r\n( 1 ) اجازه كبيره : 172 .\r\n( 2 ) تاريخ حزين : 70 .\r\n","page_name":" 290 ","page_number":290},
  {"content":"\r\nكم مى گفت ليكن آنچه مى گفت خالى از لطف نبود ، مدتها با اين فقير ، انيس و جليس بود و در بعضى اسفار ، رفاقت نموده ; چند سال پيش از تحرير ، وفاتش مسموع شد اسكنه اللّه فى جواره مع الصديقين ، اين چند بيت از واردات او است :\r\n\r\nدر هم شكست رتبه ما را كمال ما * بر ما و بال گشت چو طاووس بال ما\r\n\r\nديگر :\r\n\r\nبفكر پرده پوشى نيستم ، چاك گريبان را * نمك پاشم چرا از بخيه اين زخم نمايان را\r\n\r\nو ديگر :\r\n\r\nگر چه فرش خانه زاهد به ظاهر بوريا است * نيست فارغ باطنش ، از خار خار سوزنى\r\n\r\nو ديگر :\r\n\r\nتكيه بر دوستى اهل زمان نتوان كرد * تا چو پشتى نكنى ، پر شكم انسان را » ( 1 )\r\n\r\nو در تاريخ درگذشت آخوند ملا محمد على بن ملا جاگير ابن حاجى خضر موگهى شوشترى ( 2 ) گفته :\r\n\r\nديگر ز قضيه وفات آخوند * رونق بمتاع تقوى و علم نماند\r\n\r\n\r\n","description":"","footnote":"\r\n( 1 ) تذكره حزين : 43 و صاحب نجوم السماء در صفحه 219 ترجمه او را از آنجا نقل كرده است .\r\n( 2 ) از معارف اهل فضل و از اهل زهد و ورع بود و در شيراز و اصفهان ، تحصيل فنون كمالات نموده بود\r\nو در مبادى حال به هندوستان رفته بود و چون اوضاع آنجا مستحسن طبع مشكل پسند آن حضرت\r\nنيفتاد به سرعت مراجعت نمود و مدفن او در جوار مسجد جامع است . تذكره شوشتر : 64 .\r\n","page_name":" 291 ","page_number":291},
  {"content":"\r\n\r\nتاريخ چو جستم ز خرد ، گفت افتاد * تاج از سر اسلام ز فوت آخوند\r\n\r\nظاهراً مقصود آن است كه از ( فوت آخوند ) يكى كم شود كه 1146 به دست آيد .\r\nدو رباعى هم در فوت سيد نور الدين فرزند سيد نعمت اللّه گفته كه در شرح حال او مذكور خواهد شد .\r\nو سيد نور الدين مزبور شوهر خواهر قاضى مجد الدين بوده و از عيال ديگر خود دخترى داشته كه همسر قاضى مجد الدين بوده است .\r\nدر فهرست نسخه‌هاى خطى فارسى ( 1 ) به نقل از فهرست كتابخانه دانشگاه رساله‌اى در شكار مورخ 1125 به مجد الدين فرزند محمد شفيع هاشمى عباسى نسبت داده ، كه مشتمل است بر مقدمه و دوازده باب و خاتمه‌اى ، و از رهگذر فقهى گفتگو كرده ، كه به نظر نگارنده همين قاضى مجد الدين است و معلوم مىشود كه عباسى بودن خود را قطعى مى دانسته . زيرا كتابى بزرگ در حالات امير المؤمنين ( عليه السلام ) از هنگام ولادت تا رحلت ، به نام شاه سلطان حسين صفوى نوشته و درّ النجف ناميده در آغاز ، نام و نسب خود را چنين آورده « ابن محمد شفيع العباسى الهاشمى المطّلبى مجد الدين » و در مدح شاه مردان گفته :\r\n\r\nآن شهنشاهى كه گاه رزم ز اقبال بلند * رشته جان مىشود در گردن خصمش كمند\r\nتا بدوش مصطفى شد سرفراز ، آن نامور * محضر فضلش شد از مهر نبوت معتبر\r\n\r\n\r\n","description":"","footnote":"\r\n( 1 ) فهرست نسخه‌هاى خطى فارسى 1 : 427 - 428 ، و فهرست كتابخانه مركزى دانشگاه 11 : 2137 .\r\n","page_name":" 292 ","page_number":292},
  {"content":"\r\n\r\nسكه از تأثير اسمش يافت نقد اعتبار * خطبه بر منبر ز نامش سربلند افتخار\r\nهست توصيف نبى در شأن آن سرور بجا * خود ستايى خوش نما باشد بشأن انبيا\r\n\r\nو در مدح شاه گفته :\r\n\r\nابر فياض سخا و بحر امواج كرم * قبله ارباب نعمت باسط مهد امان\r\nز آفرينش گر نبودى مدعا اجداد او * در ازل سورت نبشتى خلقت كان و مكان\r\nشد فروغ تيغ او ، ظلمت زداى زنگ كفر * آفتاب دولتش شد حاميان اسلاميان\r\n\r\nو به طورى كه از اين اثر معلوم شد ، نام پدر وى محمد شفيع است و شفيع الدين كه در اجازه كبيره است خالى از مسامحه نيست .\r\nعلامه تهرانى فرموده ترجمه قاضى مجد الدين در صبح گلشن : 362 موجود است كه از تذكره حزين نقل شده و فرموده كه ، نزد علماء دزفول چون سيد نعمت اللّه جزائرى ، درس خوانده است ( 1 ) .\r\nنگارنده گويد : سيد نعمت اللّه از شوشتر بوده نه دزفول .\r\nصاحب اللآلي المنتظمة ( 2 ) قاضى مجد الدين را از علماء شوشتر شمرده و\r\n\r\n","description":"","footnote":"\r\n( 1 ) الذريعة 9 : 960 .\r\n( 2 ) اللآلي المنتظمة : 114 .\r\n","page_name":" 293 ","page_number":293},
  {"content":"\r\nوفات او را در 1167 دانسته ولى او از دزفول بوده و تاريخ مذكور هم نادرست\r\nاست ; زيرا كه حزين كه از دوستان و معاصران او بوده و عبارت او را از تذكره اش نقل كرديم ، وفاتش را چند سال قبل از تأليف تذكره اش كه در 1165 بوده نوشته است .\r\nاز آثار نثر قاضى مجد الدين نامه‌اى است كه به قاضى عنايت اللّه شوشترى سابق الترجمه نوشته و در جُنگى خطى موجود است .\r\nدر اينجا قسمتى از آن نقل مى گردد :\r\n« چندانكه حاكم محكمه قضا ، در صدر بزم مصلحت بينى احوال موجودات ، حسب الامر لازم الامتثال قاضى الحاجات ، بفصل مراد مرافعات ، تمشيت دهنده امور جمهور كائنات است . مسند حقانيت مستند شريعت پناهى ، از كمال عنايت الهى بوجود شرافت نمود مزين ، و صورت شرع انور با رأى آن مفتى حقيقى مستحسن باد .\r\n\r\nسر سادات كه خيلى بدلم جا دارى * حيف باشد كه ز ما كمتركى ياد آرى\r\n\r\nحضرت قاضى بر قاليچه پيغمبر نشسته ، به داد دل بيچارگان وارسى ، همچه بدان به افسار توطن و پابند تعلق ، قنطر بر سر و زنجير بر پا كرده ، بمعاشرت قومى گرفتار و با جمعى چموش لگد انداز سرو كار دارم ، كه با وجود اتصاف آن حيوانات بلا اشتباهى ، حسب التوصيف جناب اقدس الهى به وصف الحال و ( وَالخَيْلَ وَالبِغالَ وَالحَمِيرَ لِتَرْكَبُوها ) ( 1 ) است ، هر گز ركاب سوارى نمى دهند ، اكثر بدوش آدميان پاى نهند ، حقاً ثم حقاً كه انسانيت تهمت عظيم است كه ظاهر بينان از باطن بى خبر بر اين قوم يال و دم ريخته ابتر بسته‌اند ، ورنه درشتى و خشونت دو گواه\r\n\r\n","description":"","footnote":"\r\n( 1 ) النحل : آيه 8 .\r\n","page_name":" 294 ","page_number":294},
  {"content":"\r\nحاضراند كه اين هر نه جماعت چون ناقه صالح از صلب سنگ خارا بيرون جسته‌اند .\r\n\r\nنى لر نه عرب نه ترك و نه انسانند * نقشِ عجبِ قلمروِ امكانند\r\nبد خوى و پليد و برده بازند همه * گويا كه شتر گاو پلنگ ايشانند\r\n\r\nاغنياى گدا طبيعت اين ديار ، ماهى وار فلسى چند را زينت بر دوش اعتبار خود ساخته‌اند . نقد ايمان را كه سرمايه حيات ابدى است به يك دينار رياء مى فروشند ، با وجود اينكه از مهر و وفا دم مى زنند همچه دندان بر سر يك لقمه بر هم مى زنند . . .\r\nكدخدايان اين ولايت ، حق النكاح را چون اجرت فحل خر و اسب مكروه مى دارند و هر گاه حق الطلاق از ايشان مى طلبم ( هذا فِراقُ بَيْنِي وَبَيْنِكَ ) ( 1 ) مى خوانند . سند نويسى مفت را بقباله فقير داده‌اند و بدين معنى كه مفت كارم دور از رؤيت ، مفتى ، نامم نهاده‌اند ، عزيز من اين طرفه حكايتى است بنگر . از ريش سفيدان و معمرين اين بلد شنيده‌ام ، كه در زمان سابق جميع خلايق ، قرضدار قاضى بودند ، و ريش از قرض قاضى در زمان ماضى خلاص ننموده‌اند ، الحال بر عكس شده هر كه را ديديم در عالم ، طلب دارد ز ما . . . بنابر اين مراتب ، چون كار بجان ، و كارد به استخوان رسيده ، بالضروره انديشه چاره جوئى عازم گرديده ، بمقتضاى البركات فى الحركات قوه طبعم در حركت آمده ، اراده چنانست كه در سمت ايلاق سر بالا كشم ، تا خود فلك از پرده چه آرد بيرون . در عالم برادريها متوقع چنانست كه عريضه اخلاص ، كه به خدمت بندگان ذى شأن ، نواب مستطابعالى مد ظله السامى قلمى و ارسال شده ، بوفقى كه شايسته به نظر كيميا اثر\r\n\r\n","description":"","footnote":"\r\n( 1 ) سوره كهف : 78 .\r\n","page_name":" 295 ","page_number":295},
  {"content":"\r\nرسانند ، و به تقريبى مرغوب داعى را از خدمت و الا همّت ايشان مرخص سازند ،\r\nكه قطع نظر از مراتبى ديگر وسيله نجات ذى حياتى از گرماى گرمسير شدن ، باعث خلاص از آتش دوزخ خواهد بود . . . . مسند قضاوت و كامرانى ، بى نزاع منازعانى كه ميدانى . مسلم وجود شريف باد . به حق قاضى الحاجات . والسلام » .\r\nو قاضى مجد الدين را پسرى بوده سيد محمد نام كه پسرى داشته به نام سيد اسد اللّه عباسى ; كه شاعرى عارف متخلص به قاضى بوده ، صاحب منظومه ( منّ و سلوى ) نظير نان و حلواى شيخ بهائى ، نسخه‌هاى متعددى به نظر رسيده كه در مقدمه منثور و عدد ابيات اختلاف دارند ، يك نسخه به خط نعمت اللّه بن محمد رضا بن حبيب اللّه بن محمد تقى مورخ 1298 موجود است كه براى ملا محمد مؤمن ايمن ( 1 ) نوشته .\r\n\r\n","description":"","footnote":"\r\n( 1 ) ملا محمد مؤمن فرزند ملا غلامحسين فرزند ملا حسن دبّاس ( دوشاب پز ) متخلص به ايمن متولد\r\n1260 و متوفى 1326 از علما و شعراء شوشتر بوده و اشعار شباب شوشترى را تصحيح مى كرده و\r\nبراى وفات او تاريخى گفته كه در مزار او در ( سيد محمد گلابى ) مسطور است .\r\nايمن ، حديث كساء را به فارسى ترجمه و نظم نموده و مستزادى در مرثيه قاسم بن الحسن ( عليهما السلام ) و\r\nرباعيات و اشعار متفرقه‌اى دارد از آن جمله :\r\nدر كوى تو با حال تباه آمده‌ام * رسوا و ذليل و رو سياه آمده ام\r\nبا اين همه رو سياهى و خجلت خويش * در سايه عفوت به پناه آمده ام\r\nو ديگر :\r\nچشمان تو اين گونه كه خونريز بود * در هر نگهش فتنه چنگيز بود\r\nاين سلسله زلف معنبر كه ترا است * در هر شكنش ، دو صد دل آويز بود\r\nو ديگر :\r\nبا موى سفيد و روئى از جرم سياه * آورده‌ام ايدوست بكوى تو پناه\r\nگر دست نگيريم به اين حال تباه * لا حول و لا قوة الا باللّه\r\n","page_name":" 296 ","page_number":296},
  {"content":"\r\nآغاز « الحمد للّه منزل المنّ والسلوى وكاشف الضرّ والبلوى ، والصلاة والسلام على سيد الأنام وآله الكرام أهل البرّ والتقوى و بعد ، فيقول العبد الخاطيء الناسي أسد اللّه الهاشمي العباسي . . .\r\n\r\nيا خليّ البال عن داء الوداد * يا بعيد السير عن سرّ الفؤاد\r\nخوش نما ، اين شيوه از احباب نيست * اين خوش از احباب در هر باب نيست\r\nليس هذا شغل أرباب الوفا * ليس هذا دأب إخوان الصفا\r\nهيچت از ياران نمى آيد به ياد * بى مروّت گو ، چه شد آن اتّحاد\r\n\r\n* * *\r\n\r\nايكه عمرت صرف لا يعني تمام * در نسلّم لا نسلّم شد مدام\r\nهيأت و طب و نجوم و هندسه * بى حساب افكنده ات در وسوسه\r\nتا نسازى پيشه خاموشى نخست * منطقت كى گردد از حكمت درست\r\nكن مطول مختصر در باب عشق * كز معانى شد بيان در باب عشق\r\nمطلب از فقه و تفاسير و حديث * نيستت جز اكل اموال خبيث\r\nنيست منظور تو از علم كلام * غير تشكيكات چيزى و السلام\r\n\r\n* * *\r\n\r\nهر گز از كشاف ، كشفت رو نداد * ظلمتت را كرد بيضاوى زياد\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nحاش كز تنقيح و تهذيب اصول * سوى جانان ممكنت گردد وصول\r\nدر شرائع نفس شد استاد تو * بى قواعد مىدهد ارشاد تو\r\nگاه خوش دارى ز اهل اجتهاد * گاه ز اخبارى طلب دارى مراد\r\n\r\nدرباره ( حب الوطن من الايمان ) گفته :\r\n\r\nاين وطن ، ايران و هند و روم نيست * مجملا تفصيل آن معلوم نيست\r\nاين وطن چون بصره و بغداد نيست * گاه در وى عجز گه بيداد نيست . . . »\r\n\r\nو قاضى اسد اللّه مزبور پسرى داشته به نام حاج سيد فرج اللّه كه پدر سيد محمد ، معروف به صلواتى ، است ، كه از شاگردان شيخ حسن كاشف الغطاء و شيخ انصارى بوده و از نفر اول اجازه داشته و تقريرات شيخ را در دراية و رجال نوشته و اساس المطالب ناميده و كتاب فاروق الحق كه فرقهاى اخبارى و اصولى را دارد و در حاشيه الحق المبين كاشف الغطاء در 1316 چاپ شده ، هم از اوست ، و در آنجا نام او سيد محمد دسفورى ( 1 ) نوشته شده است .\r\n\r\n","description":"","footnote":"\r\n( 1 ) دسفورى تصحيف دزفولى و دستوول ، مذكور در رستم التواريخ : 465 تصحيف دزفول است و\r\nدزفول به معنى قلعه باقلاچه ، دز قلعه و فول باقلا را نامند ، چون در آن شهر كشت و خوردن باقلا زياد\r\nبود آن را دزفول گفته‌اند ، يا معرب دزپل ، چون پل و دز نخستين بناهائى بوده كه در آنجا شده ، و آن را\r\nاندامشك هم گفته‌اند ، ولى در حال حاضر دزفول و اندامشك كه به انديمشك تبديل شده دو شهر\r\nجداگانه هستند . در اين شهر اهل كمال و با ذوق بسيار بوده‌اند و در قرن هشتم نسخه‌اى از سيفيه و\r\nقلميه عبد العزيز بن ابى الغنائم كاشانى در دزفول نوشته شده مورخ 10 - ع 1 - 756 و در قرن نهم\r\nشخصى به نام محمد بن ابى بكر بن كمال در اين شهر بر منظومه ( دراسة الايقاظ ) چنين نوشته\r\n\" سلام عليكم سادتى وأحبتي وملتمسي منكم قبول تحيتي بيست و هفتم شعبان سنه ثلاث و\r\nثمانمائه ، غريق بحر اشتياق و حريق نار فراق محمد بن ابى بكر بن كمال عفى اللّه عنهم از بلده دزفول\r\nخوزستان زيد ايمان ساكنيها عجالة الوقت بعرض تحيت صادقه و دعوات . . . » .\r\nو منظومه مزبور كه در كشف الظنون و فهارس ديگر غير مذكور و ناظم آن نا مشهور است در علم\r\nنحو ، به قافيه لا بوده . يك نسخه كه از آغاز ناقص است ، ابيات موجوده آن بيش از هزار و پانصد بيت\r\nاست\r\nدر اواخر آن چنين است :\r\n\r\nتقضّت به حمد اللّه موعدة بها * لباب أقاويل النحاة مفصلا\r\nوذلك في ختم المحرّم عام سبعة * عشر مع سبع مات فكملا\r\nبعشرين يوماً نظمها وفصالها * مفرقة فالشكر للّه مفضلا\r\nوأسال منه أن يفيد بها و أن * يقرب منها المجتنى ويسهلا\r\nو أن يختم الأعمال منّا بصالح * ويسكننا الفردوس أشرف منزلا\r\n\r\nتمت كتابة ( دراسة الإيقاظ في حراسة الألفاظ ) نظم أفقر عباد اللّه إلى عفوه محمد بن قيصر تجاوز\r\nاللّه عنه في غرّة شعبان المبارك شهر النبي صلى اللّه عليه وسلّم وبارك سنة ثلاث وثمانمائة الهجرية\r\nبمدينة دزفول بيد العبد الفقير إلى اللّه الغني عبد اللّه بن ابراهيم بن أبو سعيد بن تركانشاه الاصفهاني .\r\nدر كتاب الدرر الكائنة 4 : 409 ، گويد « محمد بن قيصر بن عبد اللّه البغدادي الأصل المارديني نجم\r\nالدين النحوي . . . له قصيدة على وزن الشاطبية . . . » ، در معجم المؤلفين 11 : 154 كه ترجمه او را از\r\nمصدر مذكور نقل كرده گفته « له تصانيف منها قصيدة على وزن الشاطبية في القراآت . . . » ، و معلوم\r\nاست كه مقصود از اين قصيده همين دراسة الايقاظ است ، كه ناياب بوده ، و كسى آن را نديده ، و\r\nصاحب معجم گمان كرده كه مانند شاطبيه در قراآت است و در اعلام زركلى چاپ اخير 7 : 11 كتابى\r\nخطى به نام الدر النضيد در تجويد به وى نسبت داده است .\r\n","page_name":" 298 ","page_number":298},
  {"content":"\r\nو مقتل فارسى به نام وسيلة الرشاد دارد ، كه در كوفه و نجف اشرف آن را\r\n","description":"","footnote":"","page_name":" 299 ","page_number":299},
  {"content":"\r\nنوشته مورخ 1281 .\r\nو از سيد محمد مذكور فرزندى دانشمند به وجود آمد كه سيد فاضل هاشمى نام داشته و از شاگردان ميرزاى شيرازى و مقيم همدان بوده و در 1347 درگذشته .\r\nو او پدر سيد عبد الحسين ، صاحب الشهاب الثاقب در رد بابيّه ، است كه در 1333 در همدان چاپ شده و كتابى فارسى درباره حديث شريف كساء دارد .\r\nعلامه تهرانى در هدية الرازى : 110 و نقباء البشر : 1068 ترجمه اش را آورده ، اما در كتاب اخير با اينكه نسب او را درست نوشته ، فرموده « پدر او از بزرگان علماء و معروف به سيد محمد قاضى بوده » و اين اشتباه است زيرا كه سيد محمد مزبور نياى او بوده .\r\nو از همين خاندان قاضى هستند سيد محمد جعفر طاهرى مقيم شيراز متوفى در 19 شعبان 1398 و حاج سيد عبد اللّه شيرازى مقيم نجف اشرف متوفى در مشهد مقدس شب پنجشنبه 1 محرم 1405 .\r\nفرزندان مرحوم سيد محمد طاهر كه از علماء و فقهاء معاصرند از شاگردان استاد المجتهدين آقا ضياء الدين اراكى ( 1 ) طاب ثراه هستند .\r\n\r\n","description":"","footnote":"\r\n( 1 ) نامش على بوده ولى بدان شناخته نشده و به شيخ ضياء الدين و آقا ضياء معروف است ، تولدش در\r\n1278 و وفاتش 1361 بوده .\r\nاز اعاظم مدرسان نجف اشرف است كه در تحقيق مطالب علمى شهرتى دارد . بسيارى از مجتهدان\r\nمشهور از شاگردان او بوده‌اند .\r\nاز آن جمله آيت الله حكيم ( سيد محسن بن سيد مهدى طباطبائى نجفى ) متوفى شب سه شنبه\r\n27 ربيع الاول 1390 ، و مرجع تقليد فقيد و جامع كمالات سيد نور الدين بن سيد ابيطالب شيرازى\r\nمتوفى 1376 ، و دانشمند انديشمند سيد نور الدين بن سيد محمد جعفر جزائرى مقيم و متوفى و\r\nمدفون در حائر متوفى 23 - ع 1 - 1384 عموى معظم نگارنده . و نابغه عجيب سيد نعمت اللّه جزائرى\r\nمتوفى 1 - ذ ح - 1362 والد ماجد نگارنده ، و عالم فاضل شيخ محمد تقى بن عبد الكريم بروجردى\r\nمتوفى ذ ق - 1391 ، و فقيه جليل سيد يحيى يزدى متوفى 1342 شمسى و مدرس وحيد ميرزا حسن\r\nيزدى ، و آيت اللّه خوئى ( حاج سيد ابو القاسم بن سيد على اكبر ) فقيه و زعيم عظيم حوزه علميه\r\nنجف اشرف ، صاحب تقريرات و تاليفات بزرگ و كوچك مطبوع و مخطوط ، چون اضاءة القلوب و\r\nلباس مشكوك و نفحات الاعجاز كه در جوانى نوشته و پنجاه و يكسال قبل در 1344 چاپ شده و\r\nمعجم رجال الحديث كه در سالخوردگى شروع به تاليف آن نموده است ، كه ساعت دو بعد از ظهر شنبه\r\n8 - صفر - 1413 با مرگ مشكوك ، اسلام را عزادار نمود و شبانه مدفون گرديد . و مجتهد بزرگوار حاج\r\nسيد احمد بن سيد محمد يوسف خوانسارى متولد 1309 متوفى در نيمه شب شنبه 27 - ع 2 -\r\n1405 ، و جامع المعقول و المنقول سيد ميرزا حسن بجنوردى متولد 1316 كه طبق نوشته روزنامه\r\nكيهان و اعلان مجلس ترحيم مرحوم آية اللّه بجنوردى ( قدس سره ) ، در اواخر ج 2 - 1395 درگذشت . و فقيه\r\nاصولى شيخ ميرزا هاشم آملى كه طبق اعلام راديو جمهورى اسلامى ايران در 4 رمضان 1413 به\r\nرحمت ايزدى پيوست ، و استاد علامه شيخ مجتبى لنكرانى متولد 1315 و متوفى 2 - شعبان -\r\n1406 ، رضى اللّه عنهم .\r\n","page_name":" 300 ","page_number":300},
  {"content":"\r\n26 - شيخ محمد نجار فرزند على فرزند حسين شوشترى\r\n( 000 - 40 يا 1141 )\r\nاز شاگردان بزرگ جدّ اعلى بوده كه او را به امامت جماعت معين نموده .\r\nدر تذكره شوشتر درباره اش چنين فرموده « عالمى عالى مقدار و مرشدى كامل عيار و فاضلى فرخنده آثار بود ، و در امور دين بغايت راسخ و متصلب و در امر\r\n","description":"","footnote":"","page_name":" 301 ","page_number":301},
  {"content":"\r\nبه معروف و نهى منكر مساهله و مداهنه روا نمى داشت ، و در علوم شرعيه\r\nخصوصاً تجويد و تفسير بى نظير بود و از آثار او است كتابى كبير موسوم به مجمع التفاسير و كتابى فارسى در سيرت ملوك و تدوين حواشى قرآن و جمع ما بين شرح و متن تهذيب و استبصار و وفات او در سال چهل و يك ( 1141 ) بود رحمة اللّه عليه » ( 1 ) .\r\nدر اجازه كبيره كه از همان مؤلف تذكره شوشتر است ، وفات او را در 1140 نوشته و چنين توصيف نموده « كان عالماً ، محدثاً ، مفسّراً ، إمام الجمعة والجماعة ، واعظاً ، خطيباً ، متقناً ، مركوناً إليه . يروي عن جدّه كثيراً ، ثمّ سافر إلى اصبهان ومشهد الرضا ( عليه السلام ) ، وقرأ على المولى عبد الرحيم الجامي وغيره . . . وكان شديد الاقتفاء لآثار اُستاذه حياً وميّتاً ، استفدت من بركاته كثيراً توفّي سنة الأربعين ، رحمة اللّه عليه » ( 2 ) .\r\nدر الكواكب المنتثرة : 706 ، و الذريعة : مجلدات عديده ، وأعيان الشيعة 46 : 112 ، و معجم المؤلفين 11 - 66 - 67 هم ، ترجمه اش از آن دو كتاب ، بلا واسطه و به واسطه نقل شده است .\r\nدر ريحانة الأدب 8 : 247 ترجمه مختصر او را از الذريعة نقل كرده و گفته « ابن النجّار محمد بن على نجار تسترى عالم محدث مفسر خطيب واعظ شيعى امامى . . . و گاهى او را ابن نجار متأخر گويند ، در قبال ابن النجار عيسى بن داود نجار كوفى از اصحاب حضرت امام موسى بن جعفر ( عليه السلام ) كه او نيز تفسيرى نوشته و به ابن نجار متقدم موصوفش دارند » .\r\n\r\n","description":"","footnote":"\r\n( 1 ) تذكره شوشتر : 127 .\r\n( 2 ) اجازه كبيره : 178 .\r\n","page_name":" 302 ","page_number":302},
  {"content":"\r\nبه بيشتر مؤلفات وى كه بعضى از آنها موجود است ، در صفحات 42 و 69 و\r\n72 و 92 و 95 به مناسبت اشاره نموديم ، و در اينجا توضيحاً گوئيم :\r\nكتابى را كه در سيرت ملوك نوشته ، ترجمه يك نور از انوار النعمانية و تحفة الملوك نام دارد و آن را به نام سيد عبد اللّه خان فرزند سيد فرج اللّه فرزند سيد عليخان والى حويزه در 12 - ج 1 - 1122 نوشته .\r\nآغاز « الحمد للّه . . . چنين گويد فقير حقير ، راقم اين كلمات محمد بن على الشوشترى كه چون كتاب موسوم به انوار النعمانيه كه از مصنفات . . . استادنا السيد نعمت اللّه . . . مشتمل بر فوائد عجيبه و فرائد غريبه بود . . . نورى است مشتمل بر كيفيت سلوك سلاطين نامدار و حكام ذوى الاقتدار با برايا و رعايا . چون كتاب مزبور به لغت عربى سمت تحرير يافته . . . به لغت فارسى كه فهمش اهم و نفعش اعم است ترجمه نموده . . . ارمغان بنده ذى شأن عبد اللّه خان وفقه اللّه لمزيد العدل و الاحسان نموده . . . و كتاب مزبور موسوم است به تحفة الملوك » .\r\nانجام « آخر ترجمه كه مأخوذ است از كتاب سيد علامه استاد فقير محمد بن على الشوشترى مگر قدرى از مواعظ و احاديث كه از عوالى اللآلى مأخوذ است و اشاره و تنبيهاتى كه از فقير است بتاريخ 12 - ج 1 - 1112 تمام شده ، شايد كه كفاره مترددين نزد حكام و سلاطين بشود و ما علينا الا البلاغ و الحمد للّه على كل حال » .\r\nنسخه‌اى كه به نظر رسيد خوش خط ، ولى نام كاتب را ندارد .\r\nعلامه تهرانى آن را نديده و اشتباهاً دو بار به عنوان سير الملوك و رسالة فى السير و السلوك نوشته‌اند ( 1 ) كه دوم تكرار و نا درست است .\r\n\r\n","description":"","footnote":"\r\n( 1 ) الذريعة 12 : 278 و 283 .\r\n","page_name":" 303 ","page_number":303},
  {"content":"\r\nاز مجمع التفاسير هم يك جلد كه نسخه اصل است مورخ 1137 و مؤلف در 5 رجب 1138 تصحيح و مقابله اش نموده به نظر رسيد ، كه تفسير سوره توبه از آيه سى و سوم تا آخر سوره هود و از اول ناقص است ، و آنچه موجود است در 583 صفحه مى باشد .\r\nدر اوائل سوره‌ها عدد آيات و محل نزول آنها و ثواب خواندن سوره را بيان كرده ، و پس از نقل چند آيه عبارت شش تفسير را نقل كرده ; تفسير قمى و الجوامع و مجمع البيان و صافى و المنتخب و النور كه گويا مقصود از دو تفسير اخير منتخب التفاسير سيد عليخان حويزى ( 1 ) و نور الثقلين شيخ عبد على حويزى ( 2 ) است .\r\nپايان « قد وقع الفراغ من هذا التأليف عصيرة التاسع عشر من شهر ذي الحجة الحرام عام السابع والثلاثين والمائة بعد الألف بيد المؤلف أقلّ الخليقة بل لا شيء في الحقيقة المذنب الفقير الراجي إلى رحمة ربّه الغني الولي محمد بن علي الشوشتري عفي عنهما بمحمد وعلي وآلهما الطيبين صلوات اللّه وسلامه عليهما وعلى آلهما المعصومين والحمد للّه ربّ العالمين » .\r\nكتابهاى بسيارى هم به خط شيخ محمد نجار موجود است ، از آن جمله دو نسخه احتجاج طبرسى مورخ 1111 و 1112 ، و مواعظ بحار و الفصول المهمه شيخ حر عاملى مورخ 1135 ، و الوافيه كه شرح كافيه نحو است مورخ 1104 .\r\nاحتجاج را نزد سيد خوانده و استاد به خط شريف بر نسخه مورخ 1111 اجازه‌اى نوشته بدين صورت :\r\n\r\n","description":"","footnote":"\r\n( 1 ) مذكور در صفحه 134 .\r\n( 2 ) مذكور در صفحه 188 .\r\n","page_name":" 304 ","page_number":304},
  {"content":"\r\n« بسم اللّه الرحمن الرحيم الحمد للّه في البداية والنهاية والصلاة على محمد وأهل بيته المانعين للضلالة والغواية ، و بعد فقد قرأ علي هذا الكتاب ، الولد السعيد الحميد العالم العامل الفاضل الكامل المحقق المدقق الصالح الورع التقي المولى محمد الشوشتري وكان غيره يسمع بقراءته وقد قرأ علي كثيراً من مؤلّفاتي مثل ( رياض الأبرار في مناقب الأئمة الأطهار ) و ( مدينة الحديث شرح عوالي اللآلي ) و ( شرح الصحيفة السجادية ) وغيرها ، فأجزته دام توفيقه أن يروي عنّي ما صحّ لي روايته مضافاً إلى مؤلفاتي ، شارطاً عليه ما أخذه عليّ الأساتيد العظام من سلوك جادة الاحتياط في كل باب وكذلك أجزته شرحي لهذا الكتاب الموسوم ب‍ ( قاطع اللجاج في شرح الاحتجاج ) وكتب هذه الكلمات فقير اللّه الغني نعمة اللّه الحسيني الموسوي الجزائري عصر يوم الجمعة أواخر جمادى الثانية من العام الحادي عشر بعد المائة والألف في محروسة شوشتر حامداً مصلياً مسلّماً » .\r\nدر الكواكب المنتثرة پس از ترجمه صاحب عنوان ، عنوانى ديگر به نام مولى محمد شوشترى قرار داده و فرموده ، مولى محمد صادق نيشابورى در 1110 در اجازه‌اى كه به او داده چنينش ستوده « المولى الفاضل الكامل المدقق الألمعي اليلمعي الأخ في اللّه والمحبوب لوجه اللّه مولانا محمد الشوشتري وفقه اللّه للارتقاء إلى أعلى مدارج الكمال في العلم والعمل » ولى به نظر نگارنده همان صاحب عنوان است .\r\nصاحب اللآلى المنتظمة : 113 ، وفات شيخ محمد نجار را در 1041 نوشته و پدرش را به علامه توصيف نموده و او را از اولاد صاحب تفسير سوره يوسف پنداشته است .\r\nو آن اشتباه در اشتباه است ; زيرا كه وفات او در 1141 بوده چنان كه گذشت\r\n","description":"","footnote":"","page_name":" 305 ","page_number":305},
  {"content":"\r\nو پدر او معلوم نيست كه اهل علم باشد ، و صاحب تفسير مذكور برادر او است ، علامه تهرانى فرموده نسب شيخ جعفر شوشترى متوفى 1303 به شيخ محمد نجار مى رسد ( 1 ) .\r\nنگارنده گويد : نسب شيخ مذكور به شيخ على نامبرده برادر شيخ محمد مى رسد ، چنان كه در ترجمه شيخ على بيايد ان شاء اللّه تعالى .\r\nو برادر ديگرى به نام ملا مقصود على داشته كه او هم از شاگردان سيد نور الدين بوده .\r\nو پسرانش دو نفر بوده‌اند ، ملا عبد اللّه و ملا احمد ، اوّلى امام جماعت و پيشواى اهل تعفف و قناعت بوده ( 2 ) .\r\nو دومى پدر دانشمند ملا محمد على محلاتى بوده كه در 1284 در شيراز درگذشته و در نجف اشرف مدفون است ، و در منتخب فصوص اليواقيت ماده تاريخ دارد و به طورى كه آقاى شيخ بهاء الدين اظهار داشته شاگرد سيد شفيع جابلقى بوده و در الروضة البهية او را مرجع آن عصر شيراز معرفى كرده است ، و كتابى در شرح حال محمد بن سنان دارد ( 3 ) .\r\nو در اعقاب او فضلاء و دانشمندانى بوده‌اند ، از آن جمله شيخ احمد ابن محمد صادق بن محمد على مذكور كه علامه سيد آقاى امام ، در اجازه مورخ 8 - محرم - 1346 توصيفش به « سلالة الشيوخ الأجلاّء الفضلاء النبلاء الشيخ أحمد\r\n\r\n","description":"","footnote":"\r\n( 1 ) الذريعة 12 : 283 .\r\n( 2 ) تذكره شوشتر : 135 .\r\n( 3 ) مصفى المقال : 335 ، و معجم المؤلفين 10 : 306 .\r\n","page_name":" 306 ","page_number":306},
  {"content":"\r\nابن العالم الحبر النحرير البارع في التقرير والتحرير الآخوند ملاّ محمد صادق » نموده .\r\nو عالم مشهور در شيراز ، معاصر محترم ، شيخ بهاء الدين ( 1 ) فرزند شيخ محمد جعفر فرزند شيخ محمد حسين فرزند ملا محمد على مزبور متولد 1314 و فرزندش شيخ مجد الدين .\r\n27 - شيخ محمد جزائرى\r\n( 000 - 1131 )\r\nوى فرزند حاج على فرزند امير محمود فرزند ابراهيم جزائرى مقيم شوشتر ، و خانه اش نزديك مسجد جامع آن شهر بوده ، به طورى كه در يكى از مستنسخات خود تصريح كرده . صاحب تذكره شوشتر در تذكره از او يادى نكرده اما در اجازه كبيره به اين مضمون ترجمه اش نموده « دانشمندى محدث پارسا بود و از جدم سيد نعمت اللّه اجازه داشت و همه مصنفات او را در علم حديث نزد او خوانده و در امر تحصيل بسيار جدى و در درس كوشا بود ، جميع مؤلفات سيد نعمت اللّه و كتاب هاى بسيار ديگرى را به خط خود استنساخ كرده بود ، من از او بهره بسيار برده‌ام ، اخيراً مسافرت به اصفهان كرد و به فاضل هندى ( 2 ) اختصاص يافت و در راه\r\n\r\n","description":"","footnote":"\r\n( 1 ) شيخ بهاء الدين محلاتى در ساعت 4 بامداد سه شنبه 17 - شوال - 1401 در شيراز درگذشت و با\r\nتشييعى كم نظير جنازه اش به خاك سپرده شد رحمة اللّه عليه .\r\n( 2 ) بهاء الدين محمد بن تاج الدين حسن بن محمد اصفهانى به علت اقامت مدتى در هند ، به فاضل هندى معروف شد ، از بزرگان علماء اواخر صفويه ، صاحب مؤلفات متعددى بوده كه مشهورتر از همه\r\nكشف اللثام ، شرح قواعد علامه است ( در كتابخانه‌هاى ايران : 105 در عنوان كتابخانه حاج ملا محمد\r\nباقر شوشترى گفته ، كشف اللثام شرح شرائع است ) كه در دو جلد بزرگ دو بار چاپ شد ، و در مقدمه\r\nآن تصريح كرده كه قبل از بلوغ ، از معقول و منقول فارغ شده و به تاليف پرداخته تولدش در 1062 و\r\nوفاتش در 1135 يا 1137 بوده ، نمونه خط وى در لمعة النور و الضيا : 142 و ترجمه اش در ريحانة\r\nالأدب 3 : 183 و غيره موجود است .\r\n","page_name":" 307 ","page_number":307},
  {"content":"\r\nحج در نجف در 1131 وفات نمود » ( 1 ) .\r\nدو اجازه از سيد براى او ديده شده ، يكى بر عدة الداعي كه آن را نزد او خوانده ( 2 ) ، و ديگرى بر ارشاد الاذهان مورخ 1086 كه در اثر صحافى ، بعضى از كلمات آن از بين رفته و آن چنين است « و بعد فقد قرأ علي أكثر هذا الكتاب وغيره من كتب فروع أصحابنا رضوان اللّه عليهم وكثيراً من مؤلفاتنا الشاب السعيد الحميد العالم العامل . . . والذكاء الشيخ محمد الجزائري . . . » .\r\nو فاضل هندى در ماه رمضان 1119 براى او اجازه‌اى نوشته كه به خط مجيز در اول كتاب حج كشف اللثام وى ، كه مورخ شعبان 1117 و به خط مجاز است ، و به نظر رسيد او را به « الشيخ الجليل النبيل المثيل العزيز المنيل الشيخ محمد بن على الجزائري ثم التستري » توصيف نموده .\r\nفاضل مزبور در اين اجازه در مشايخ پدر خود ، نام ملا حسنعلى شوشترى ( 3 ) را برده اما او را حسن ناميده .\r\n\r\n","description":"","footnote":"\r\n( 1 ) اجازه كبيره : 177 .\r\n( 2 ) الذريعة 1 : 259 .\r\n( 3 ) مذكور در صفحه 158 .\r\n","page_name":" 308 ","page_number":308},
  {"content":"\r\nو در اجازه‌اى كه براى سيد بهاء الدين محمد مختارى سبزوارى نوشته و با كتاب زواهر الجواهر او چاپ شده ، در صفحه 183 نيز به جاى حسنعلى ، حسن ديده مىشود و آن اشتباه است . و محتمل است كه منشأ توهم ، علامه مامقانى باشد كه در تنقيح المقال 1 : 296 حسن بن على بن عبد اللّه نوشته .\r\nدر هر حال شيخ محمد جزائرى كتب بسيارى به خط خود استنساخ كرده ، از آن جمله شرح استبصار و شرح تهذيب الحديث و شرح صحيفه سيد عليخان و تفسير صافى و الفوائد العليه فاضل جواد و مسائل سيد مهنّا و پاسخ علامه و اجازه وى براى سائل مذكور ، و الشواهد المكية و مسائل خلافيه كه شيخ ادعاى اجماع بر آنها كرده و خود مخالفت فرموده و جمع بين منتخب عوالى اللآلى و شرح سيد بر آن ، كه مىشود آن را تأليفى براى او شمرد ، كه تاريخ بعضى از آنها 1114 بوده و همه آنها به نظر نگارنده رسيده است و نسخه‌اى از نهج البلاغه با حواشى استادش را از روى نسخه قاضى نعمت اللّه شوشترى آتى در صفحه 317 نوشته ، و در اوائل آن ، فتن و ملاحم بحار مجلسى را مختصر كرده و از مجلسى به « استادى » تعبير كرده ، كه تصريح به شاگردى وى ، نزد او بوده است .\r\nمجموعه‌اى هم به خط او ديده شده ، مشتمل بر نقد الرجال تفريشى و نهاية الآمال قمى و مشيخه فقيه و حاشيه شيخ بهائى بر فقيه و ديباچه بحار الانوار تا اول احاديث و جز آنها ، مورخ 1093 .\r\nو صاحب تحفه فرموده « شيخ محمد جزائرى با سيد نعمت اللّه نسبت سببى داشت ، به شوشتر آمده و مسكن نمود ، وى نسبت به اماثل و اقران خود به صلاح و تقوى ، و به اطلاع اكثرى از علوم متداوله و مسائل متفرقه ممتاز ، و در تقدّس و ورع و سرعت كتابت بى انباز بود . كتب مطوله بسيارى از علوم متفرقه در\r\n","description":"","footnote":"","page_name":" 309 ","page_number":309},
  {"content":"\r\nكتابخانه جدّ اعلى به خط او ديده‌ام و در همانجا درگذشت ( 1 ) و از او پنج پسر مخلف شد حاجى مؤمن و حاجى على و حاجى ابراهيم و حاجى تقى و شيخ محمود . حاجى على و حاجى ابراهيم از اخيار روزگار و به مكنت و ثروت در زمره تجار فرخنده آثار در شمار بودند ، آثار خير بسيارى از آنها مانند حفر آبار و اجراى انهار در آن نواح به يادگار است . شيخ محمود فرزند كوچك او داماد و شاگرد سيد نور الدين فرزند سيد نعمت اللّه بوده و درباره او نوشته‌اند « ورع شعارى كه جميع صفات حميده در او موجود و صفات ذميمه مسلوب و مفقود و فى الحقيقه از اولياء اللّه معدود بود و در سلامتى نفس و پاكى طينت و نصيحت و خير خواهى و حفظ الغيب اصدقا و احباب و صدق قول و وفاى عهد و قضاى حوائج مؤمنين و ساير مكارم اخلاق نظير نداشت و در مراعات حقوق ايمان ، اصلا دقيقه‌اى فرو گذار نمى نمود و دو سال قبل از اين ( حدود 1164 ) وفات نمود » ( 2 ) .\r\n« مجملا شيخ محمود اگر چه كهين برادر بود ، اما از برادران مهين ، فهمش بيشتر و حظش از علم و تقوى اوفر بود ، بعلوم متداوله ، دستگاهى عالى داشت و به مصاهرت سيد نور الدين سر مباهات به همكنان مى افراشت و از تلامذه آن جناب محسوب بود » ( 3 ) .\r\nنگارنده گويد : دختر سيد نور الدين كه همسر شيخ محمود جزائرى بوده ، بى بى خجسته نام داشته و از او دخترى به نام ساره بيگم به وجود آمد ، كه زوجه\r\n\r\n","description":"","footnote":"\r\n( 1 ) به طورى كه از اجازه نقل كرديم وفات او در راه حج در نجف اشرف بوده .\r\n( 2 ) تذكره شوشتر : 133 .\r\n( 3 ) تحفة العالم : 94 .\r\n","page_name":" 310 ","page_number":310},
  {"content":"\r\nعبد الهادى نامى بوده ، به طورى كه فرزند او حسن بن عبد الهادى در يك صفحه كه\r\nنسب نامه خود را نوشته تصريح كرده .\r\nاما متأسفانه از اين شخص و پدرش اطلاعى نداريم ، همينقدر معلوم است كه در 1261 زنده بوده كه آن نسب نامه را نوشته است .\r\nديگر از احفاد شيخ محمد جزائرى است ، شيخ محمد على بن شيخ محمد ابن حاجى على بن شيخ محمد ، كه صاحب تحفة العالم او را برادر جانى و يار وفادار خوانده و در اواخر تحفه او را محمد عليخان ناميده ; زيرا كه در آن تاريخ به حكومت قسمتى از خاك هند منصوب گرديده است .\r\nو هم از اعقاب صاحب عنوان بود ، مرحوم حاج شيخ على اكبر كريمى بازرگان نيكوكار معمر ، كه مردى خير خواه و موجّه در اهواز بود و از ارادتمندان صميمى و قديمى خاندان ما محسوب مى شد ، و چند سال قبل درگذشت .\r\n28 - شيخ بهاء الدين محمد جزائرى\r\nنسخه‌اى از شرح استبصار در كتابخانه آيت اللّه حكيم در نجف اشرف موجود است ; كه در آخر صوم آن اجازه‌اى مورخ رجب 1093 به خط سيد ديده مىشود ، كه مجاز را چنين توصيف فرموده « الشيخ الجليل النبيل الصالح الفالح الألمعي اللوذعي الشيخ بهاء الدين محمد الجزائري » ظاهراً غير از شيخ محمد سابق الذكر است ، چه آنكه در امضاء او و جاهائى كه مذكور است لقب بهاء الدين وجود ندارد .\r\n29 - شيخ محمد علم الهدى كاشانى\r\n( 1039 - 1115 )\r\nفرزند برومند ملا محسن فيض ( 1 ) بوده و مانند پدر ، دانشمندى ارجمند و\r\n\r\n","description":"","footnote":"\r\n( 1 ) مذكور در صفحه 215 .\r\n","page_name":" 311 ","page_number":311},
  {"content":"\r\nصاحب اشعار و آثار علمى است .\r\nاز آن جمله قصيده‌اى درباره غدير ( 1 ) و دو رساله در اجماع و استخاره ( 2 ) و معادن الحكمة دو جلد ، كه نامه‌هاى امامان ( عليهم السلام ) را در بر دارد ، و در 1388 چاپ شده و نضد الايضاح در شرح ايضاح الاشتباه علامه حلى در ضبط اسامى رواة كه تأليف آن در 22 رمضان 1073 بوده ، و در 1271 با فهرست شيخ طوسى در كلكته چاپ شده ( 3 ) و نسخه‌اى از خصال صدوق به خط او در كتابخانه مجلس موجود است ، كه صفحه اخير آن در فهرست مجلس 13 / 378 گراور شده است .\r\nعالم معاصر آقاى نجفى مرعشى كتابى به نام هدية ذوي الفضل والنهى در شرح حال او نوشته كه با معادن الحكمه مذكور چاپ شده و در صفحه 64 فرموده كه از سيد نعمت اللّه اجازه روايت داشته است .\r\n30 - شيخ محمد ضبيرى نعيمى بلادى بحرانى\r\n( 000 - 1130 )\r\nوى فرزند يوسف فرزند على فرزند كنبار و شاگرد سيد نعمت اللّه قبل از توطن در شوشتر بوده ( 4 ) ، و از وى اجازه داشته ( 5 ) و فقيهى عابد ، صالح ، ملازم مصباح\r\n\r\n","description":"","footnote":"\r\n( 1 ) الغدير 11 : 362 .\r\n( 2 ) فهرست كتابخانه مجلس 10 / 4 / 1870 .\r\n( 3 ) بعضى آن را چاپ ليدن پنداشته‌اند و اشتباه است .\r\n( 4 ) روضات الجنات : 728 .\r\n( 5 ) اجازه شيخ حسين آل عصفور به شيخ احمد احسائى مطبوعه ضمن رساله شرح حال مجاز چاپ\r\nبمبئى 1310 صفحه 72 .\r\n","page_name":" 312 ","page_number":312},
  {"content":"\r\nشيخ طوسى ، و عمل به آن بوده و ديوان شعر خوبى در مرثيه اهل بيت ( عليهم السلام ) و مقتل امام حسين ( عليه السلام ) داشته و شعر او بليغ و نفيس است ( 1 ) و از علامه مجلسى اجازه داشته و محدث سماهيجى از او روايت مىكند ( 2 ) .\r\nمحدث سماهيجى در اجازه شيخ ناصر جارودى او را از اعاظم تلامذه شيخ سليمان بن عبد اللّه بحرانى شمرده ، و فرموده « برادر دينى من است كه در روز غدير در مسجد الحرام با او عقد اخوت بسته‌ام ، فقيه فاضل عالم عامل ، امام جماعت معتبر صالح ، كوشا در حوائج برادران و سخت گير بر فاسقان است . در امر علم خدمت بسيارى كرده و بيشتر فنون را خوانده و نزد شيخ فقيه شيخ محمد بن ماجد شاگردى نمود و پس از او ملازم شيخ ما گشت تا او هم درگذشت . . . و او مشغول درس است و از آن خسته نمى شود و عبادت زياد مىكند » ( 3 ) .\r\nهنگامى كه شيخ محمد بن يوسف در بحرين بود خوارج بر بحرين مسلط شدند ، لشكر ايرانيان را كشتند ، شيخ در آن فتنه زخمهاى فراوان برداشت ، او را بقطيف بردند ، پس از چند روز درگذشت ، و در مقبره حباكه به خاك سپرده شد و اين جريان در ماه ذى القعده 1130 بود ( 4 ) .\r\nدر الكواكب المنتثره : 710 وقوع اين قضيه را از الفيض القدسى در 1131\r\n\r\n","description":"","footnote":"\r\n( 1 ) لؤلؤة البحرين : 110 .\r\n( 2 ) اجازه شيخ حسين آل عصفور به شيخ احمد احسائى مطبوعه ضمن رساله شرح حال مجاز چاپ\r\nبمبئى 1310 صفحه 73 .\r\n( 3 ) أنوار البدرين : 180 ، و پاورقى لؤلؤة البحرين : 110 ، و الكواكب المنتثرة : 710 .\r\n( 4 ) لؤلؤة البحرين : 110 و غيره .\r\n","page_name":" 313 ","page_number":313},
  {"content":"\r\nنقل كرده ; كه تصحيف 1130 مى باشد .\r\n31 - حاج محمود فرزند مير على ميمندى\r\nاز شاگردان سيد قبل از توطن در شوشتر بوده و از او اجازه داشته است ( 1 ) .\r\nدر امل الآمل 2 : 317 چنين است « مولانا الحاج محمود بن مير علي الميمندي المشهدي ، فاضل عالم صالح عابد ثقة صدوق شاعر معاصر ، له رسائل في الدعاء . . . » .\r\nاز شيخ حر اجازه داشته و به مولى ابو الحسن شريف اجازه داده ، و از جمله اشخاصى است كه سئوالات فقهى از علاّمه مجلسى پرسيده‌اند و صاحب كتاب مسائل ايادى سبا آنها را جمع آورى كرده است به طورى كه در شرح حال مجلسى گذشت .\r\nمؤلفات او در امل الآمل و الذريعة عبارتند از :\r\n1 - اشرف العقائد در خداشناسى .\r\n2 - ترجمة الصلاة .\r\n3 - حدائق الاحباب .\r\n4 - حياة القلوب .\r\n5 - ديوان شعر به فارسى و عربى .\r\n6 - سلاح المؤمن . در چندين جلد كه چهارم آنها در كتابخانه علامه امين صاحب اعيان الشيعة بوده .\r\n7 - القول الثابت .\r\n\r\n","description":"","footnote":"\r\n( 1 ) روضات الجنات : 355 و 728 .\r\n","page_name":" 314 ","page_number":314},
  {"content":"\r\n8 - الكلم الطيب .\r\n9 - المقام الامين .\r\nو احتمالا منهاج العارفين فارسى در عقائد ، تأليف محمود بن على از او است ( 1 ) .\r\nو او ميمندى بوده به طورى كه زير اين عنوان در ريحانة الادب و جاهاى ديگر ترجمه شده ، پس ترديدى كه در الذريعه 1 : 249 و 2 : 106 نموده ، بين ميمندى و ميبدى بى مورد است . و در امل الآمل 2 : 317 نيز الميمندى است ، و صاحب رياض در تعليقه امل الآمل : 314 وى را ملقّب به الميمدى نموده و گفته او همان ميامى است ، كه اكنون زنده است .\r\n32 - سيد نجم الدين جزائرى شوشترى فرزند سيد محمد فرزند سيد عبد الرضا\r\nدانشمندى صاحب تأليف بوده و از استاد خود سيد نعمت اللّه اجازات متعددى داشته است .\r\nدر امل الآمل او را چنين ياد كرده « السيد نجم الدين بن محمد الحسيني الجزائري ، فاضل عالم صالح معاصر ، له رسالة في السهو وأحكامه ، سمّاها تحفة الملوك في أحكام الشكوك و شرح اُرجوزة في النحو للشيخ حسين العاملي ورسالة في الكلام و غير ذلك » ( 2 ) .\r\nنگارنده گويد : تحفة الملوك به خط مؤلف ضمن مجموعه‌اى است مشتمل بر حاشيه مدقق ، شيروانى بر شرح عضدى ، و اجازه‌اى از سيد نعمت اللّه براى\r\n\r\n","description":"","footnote":"\r\n( 1 ) الكواكب المنتثرة : 715 .\r\n( 2 ) امل الآمل 2 : 334 .\r\n","page_name":" 315 ","page_number":315},
  {"content":"\r\nسيد نجم الدين مذكور مورخ 1088 .\r\nجدّ اعلى مختصر تقريظى بر حاشيه صفحه 33 تحفه نوشته ، و در زير خط او سطورى به خط محمد ظهير بن محمد محسن آصف شوشترى ديده مىشود ، مشتمل بر نكوهش كتاب و تعجب از سيد كه با وجود اغلاط لفظى و معنوى آن كتاب ، چگونه تقريظ نوشته است !\r\nكتاب من لا يحضره الفقيه را هم نزد سيد نعمت اللّه خوانده و بر جلد آخر آن كتاب ، اجازه‌اى ديگر مورخ 1085 به خط استاد براى او نوشته شده كه كليشه اش موجود است ( 1 ) . و نسخه‌اى از شرح باب سوم منهج چهارم ( الحبل المتين ) شيخ بهائى در ارث مورخ 1083 به خط سيد نجم الدين موجود است ، كه آن را در شوشتر نوشته و احتمال دارد كه تأليف خود او باشد .\r\nو يك نسخه از تلخيص المقال را كه ناقص بوده به خط خود كامل كرده و فوائدى در پشت آن نوشته است .\r\n33 - ملا نظر على زجاجى شوشترى\r\n( 000 - 1146 )\r\nوى فرزند خواجه محمد امين و از شاگردان ملا فخر الدين شوشترى ( 2 ) و فيض كاشانى بوده . و در اجازه كبيره چنين است « كان عالماً ذكيّاً أديباً مهذباً ورعاً\r\n\r\n","description":"","footnote":"\r\n( 1 ) ريحانة الأدب 6 : 329 .\r\n( 2 ) از شاگردان فيض بوده به طورى كه از اجازه كبيره در عنوان ملا نظر على مذكور در فوق ، معلوم\r\nمىشود و نام پدر او را عبد بشران نوشته اما در نسخه‌اى از فهرست شيخ طوسى كه به خط زيباى او\r\nموجود است بشران است .\r\n","page_name":" 316 ","page_number":316},
  {"content":"\r\nمتعففاً . . . » .\r\nو در تذكره شوشتر او را چنين ستوده « حاوي صنوف كمالات و مفاخرات و مستجمع صفاى باطن و ظاهر بود ، طبعى بغايت لطيف و نفسى عفيف داشت و فقير ، كتاب مفاتيح را نزد او خوانده‌ام و در سال چهل و شش وفات نمود ، و يك پسر از او مخلف شد كه الحال در نهاوند است ، ملا عبد الكريم » ( 1 ) .\r\nنگارنده گويد : مقصود 1146 است نه 1046 كه صاحب اللآلى المنتظمة در صفحه 114 توهم فرموده ، زيرا كه گوينده اين كلام كه صاحب تذكره شوشتر است تولدش در 1112 بوده و نشايد كه وفات استاد او در ( 1046 ) باشد و نيز تاريخ تأليف آنكتاب بين 64 - 1169 بوده كه در آن تاريخ ملا عبد الكريم فرزند صاحب ترجمه زنده بوده و خود قرينه‌اى ديگر بر عدم صحت تاريخ مزبور است .\r\nو ملا عبد الكريم مذكور شاعرى اديب بوده و در اواخر عمر به موطن خود شوشتر برگشته است ( 2 ) .\r\nصاحب كتاب سابق الذكر توهمى ديگر داشته ، كه ملا نظر على را دو بار نوشته و اين بار وفات او را در 1146 نگاشته اما لقب او را ننوشته و او را غير از زجاجى پنداشته است .\r\n34 - قاضى نعمت اللّه شوشترى\r\n( 000 - 1112 )\r\nفرزند قاضى محمد معصوم و برادر قاضى عنايت اللّه مذكور در صفحه 279\r\n\r\n","description":"","footnote":"\r\n( 1 ) تذكره شوشتر : 128 .\r\n( 2 ) تذكره شوشتر : 175 .\r\n","page_name":" 317 ","page_number":317},
  {"content":"\r\nو خود عالمى عامل و دانشمندى كامل ، از اعاظم شاگردان آقا سيد نعمت اللّه بوده و در سال درگذشت استاد خود ( 1112 ) درگذشته است ( 1 ) .\r\nدر الكواكب المنتثره فرموده « حاشيه ملا عبد اللّه و كبرى و صغرى را در منطق مورخ 1096 به خط خود نوشته و امضاء او نعمت بن محمد معصوم القاضى است » ( 2 ) . و در نسخه چاپى : 789 حيات او را در 1096 نوشته و وفات او را ننوشته ، با اينكه عبارت تذكره را كه تصريح به تاريخ وفات او دارد ديده است .\r\nنگارنده گويد : معالم الاصول را نزد جدّ اعلى خوانده و حواشى از خود و ديگران بر آن نگاشته و استادش به خط شريف اجازه‌اى مورخ 1103 براى او نوشته و او را به « الولد الأعزّ الموفق العالم العامل المحقق المدقق الصالح الناسك ، ذو الطبعة الوقادة والقريحة النقادة » توصيف نموده است .\r\nمهر بيضى شكل او ( الواثق باللّه ابن القاضي معصوم نعمة اللّه ) است . و نسخه‌اى از نهج البلاغة با حواشى جدّ اعلى را هم به خط خود نوشته و نزد سيد خوانده ، آنگاه آن نسخه را وقف كرده و جدّ اعلى وقف نامه آن را نوشته در ذ ق / 1110 ، و اجازه‌اى مورخ ماه صفر 1103 براى او نوشته و شيخ محمد بن على جزائرى - مذكور در صفحه 307 - نسخه‌اى از روى آن استنساخ كرده ، كه متاسفانه موريانه قسمتى از آن را ضايع كرده و بعضى از كلمات آن اجازه و وقفنامه سالم مانده است .\r\nدر اعيان الشيعه 50 : 25 هم به طور اجمال ترجمه شده است .\r\n\r\n","description":"","footnote":"\r\n( 1 ) تذكره شوشتر : 128 ، و تحفة العالم : 96 .\r\n( 2 ) الكواكب المنتثره : 789 .\r\n","page_name":" 318 ","page_number":318},
  {"content":"\r\nسيد نور الدين فرزند سيد نعمت اللّه\r\nاو را در عنوان اولاد سيد نعمت اللّه مى نگاريم .\r\n35 - مير محمد هادى فرزند مير سيد محمد مرعشى شوشترى\r\n( 000 - 1137 )\r\nبرادر ميرزا ابو القاسم سابق الترجمه ( 1 ) .\r\nدر تذكره شوشتر گويد « مستجمع محامد صفات رضيه و مكارم اخلاق بهيّه بود و خطى ، بغايت نيكو داشت كه ارباب سليقه از بلاد بعيده طالب بودند و در سال سى و هفت وفات نمود » ( 2 ) .\r\nو در اجازه كبيره درباره اش فرمايد « كان من أعيان علماء بلادنا ، مرجوعاً إليه في القضايا ، أكثر القراءة على جدي وأجازه إجازة عامة وقرأ على المولى محمد علي ( 3 ) بن جاگير بن الحاج خضر التستري وهو من تلامذة آقا حسين الخوانساري وقرأ في اصبهان على الشيخ جعفر وحدّثني أنّه قرأ عنده شرح اللمعة من أوّله إلى كتاب الظهار توفّي سنة ثمان وثلاثين رحمة اللّه عليه » ( 4 ) .\r\nبه طورى كه ملاحظه مىشود وفات او را در تذكره سى و هفت و در اجازه سى و هشت قرار داده و مؤلف هر دو يكى است . و مقصود 1137 بوده نه 1037 كه در اللآلى المنتظمه : 113 توهم نموده ( 5 ) .\r\n\r\n","description":"","footnote":"\r\n( 1 ) در صفحه 253 .\r\n( 2 ) تذكره شوشتر : 128 .\r\n( 3 ) مذكور در صفحه 291 اين كتاب .\r\n( 4 ) اجازه كبيره : 189 .\r\n( 5 ) رجوع شود به صفحه 258 .\r\n","page_name":" 319 ","page_number":319},
  {"content":"\r\nجلد اول شرح لمعه موجود است كه در آخر آن اجازه‌اى مورخ 1087 به\r\nخط سيد براى او نوشته شده .\r\nو قرآنى به قطع نيم ورقى با خط درشت و زيباى او بى تاريخ به نظر رسيده كه در بين سطور و حواشى ، ترجمه و تفسير فارسى آقا محمد هادى بن محمد صالح مازندرانى به خط ديگرى نوشته شده . و او را پسرى به نام ميرزا عبد الكريم بوده كه در وقت تاليف تذكره شوشتر ( 1167 ) ساكن اصفهان بوده و معروف به دولت آبادى است ، كتابى به نام جامع الفوائد در ادعيه دارد و به طورى كه از تذكره انساب مجلسى : 266 مطبوع با جلد اوّل مرآة الاحوال معلوم شده ; داماد مير محمد صالح خاتون آبادى بوده و سه پسر به نام ميرزا ابو طالب و ميرزا محمد على و ميرزا احمد داشته كه داراى اعقابى بوده‌اند ، اما صاحب گلستان پيغمبر اطلاعى از تاليف و اولاد وى نداشته است .\r\nو اعقاب مير محمد هادى در گلستان پيغمبر : 30 مذكوراند . از آن جمله حاج سيد محمد هادى مرعشى متولد 1316 و متوفى 1393 كه از اخيار و نيكوكاران اهواز بود و مسجد مرعشى واقع در خيابان حافظ اين شهر از آثار او است .\r\nو به طورى كه در صفحه 258 گفتيم مير محمد هادى اجازه‌اى به قاضى محمد تقى داده كه بنا بر نقل يكى از معاصران ( 1 ) اجازه مزبور بر ملحقات صحيفه نوشته شده است .\r\n\r\n","description":"","footnote":"\r\n( 1 ) اللآلي المنتظمة : 112 .\r\n","page_name":" 320 ","page_number":320},
  {"content":"\r\n36 - شيخ يعقوب بختيارى حويزى\r\n( 000 - 1147 )\r\nفرزند ابراهيم فرزند جمال فرزند ابراهيم . از افاضل حويزه بود و در فنون ادبى و حديث و فقه و مغازى و سير و انساب ، مهارت و حفظى قوى داشت ( 1 ) .\r\nدر علوم عربيت از نحو و صرف و لغت و معانى و قراءت نظير نداشت و در فقه و حديث و اصول نيز مسلم و مرجوع اليه بود و مصنفات بسيار ، مبسوطه و مختصره و حواشى بر اكثر كتبى كه از نظر گذرانيده نوشته . نهايت چون در امر فتوى قدرى تعجيل و به روايات شاذه و اقاويل مجهوله متروكه ، بسيار تعويل مى نمود مصنفات فقهيه او مهجور و فوائد و تحقيقات او غير مشهور مانده و او از اجله معمرين بود و در سال چهل و هفت در حويزه وفات نمود ( 2 ) .\r\nو مقصود از چهل و هفت 1147 است نه 1047 كه صاحب اللآلي المنتظمة ( 3 ) پنداشته .\r\nعلامه تهرانى در بيشتر مواضع ، تاريخ وفات او را درست نوشته اما در بعضى از موارد 1150 يا 1148 نوشته كه اشتباه است ( 4 ) .\r\n\r\n","description":"","footnote":"\r\n( 1 ) تاريخ حزين : 70 .\r\n( 2 ) تذكره شوشتر : 128 .\r\n( 3 ) اللآلي المنتظمة : 114 .\r\n( 4 ) الذريعة 2 : 222 و 13 : 359 صاحب الاعلام به نقل از الذريعة : 1148 نوشته و گفته در جاى ديگر\r\nوفات او را عشر الخمسين از قول عبد اللّه جزائرى نقل كرده . نگارنده گويد اين شخص همان صاحب\r\nتذكره شوشتر و اجازه كبيره است كه در اول 1147 و در دوم عشر الخمسين نوشته كه با هم منافاتى\r\nندارند اما 1148 را كه او نقل كرده نادرست است .\r\n","page_name":" 321 ","page_number":321},
  {"content":"\r\nدر اعيان الشيعه 52 : 61 و فهرست كتابخانه مجلس 16 : 375 هم وفات او\r\nرا 1150 نوشته‌اند كه نا درست است .\r\nدر الكواكب المنتثرة : 821 ، و الاعلام 9 : 253 ، و معجم المؤلفين 13 : 240 هم به اختصار ترجمه شده .\r\nو در اجازه كبيره است « كان فاضلا متبحراً في العلوم العربية . . . » تا اينكه گفته « توفي عشر الخمسين رحمة اللّه عليه » .\r\nدر اعيان الشيعه صفحه مرقوم ، عبارت اجازه را نقل كرده اما جمله اخير را نياورده و از اينرو است كه وفات او را درست ننوشته .\r\nعلامه تهرانى ، حاشيه ملا عبد اللّه مورخ 1085 و رجال علامه مورخ 1095 را به خط وى ديده ، كه در آغاز عمر ، آنها را نوشته ، نگارنده هم مطول مورخ 1094 را به خط او ديده .\r\nتأليفات وى را هيچ يك از كتب تراجم و فهارس جمع آورى نكرده‌اند و اينك بيان مى شوند ، و همه به عربى هستند .\r\n1 - ادعيه و ادويه مجربه . رساله‌اى است از اول ناقص مورخ 11 - ع 2 - 1102 .\r\n2 - الاعتبار منتخب استبصار . در سه جلد كه سوم از ايلاء تا آخر مورخ 30 - ذ ح - 1118 بوده ( 1 ) .\r\n3 - رساله در تجويد . در اجازه كبيره آن را تحسين نموده .\r\n4 - حاشيه بر الفيه شهيد . در الكواكب المنتثره مذكور است .\r\n\r\n","description":"","footnote":"\r\n( 1 ) الذريعة 2 : 222 .\r\n","page_name":" 322 ","page_number":322},
  {"content":"\r\n5 - حاشيه بر تصريف زنجانى . به خط شيخ محمد جزائرى ديده شد .\r\n6 - حاشيه بر حاشيه ملا عبد اللّه . در 1085 در جوانى نوشته ، ضمن مجموعه‌اى رؤيت گرديد . و يك نسخه در الذريعه معرفى شده ( 1 ) .\r\n7 - حاشيه بر كنز العرفان فاضل مقداد . كه يك نسخه خطى با رمز ( ع ق ) به دست نگارنده رسيده ; و اينجانب در اول آن نسخه ، چند سطر در شناسائى محشى نوشتم و عين آن عبارت را در آغاز جلد اول آن كتاب كه در 1384 در تهران چاپ شد ، نقل كرده‌اند ، و رمز مذكور را بر بيشتر از حواشى خود نوشته است .\r\n8 - الخرائد در اخلاق . در كتابخانه كاشف الغطاء در نجف اشرف موجود است ( 2 ) .\r\n9 - الخمائل . كتابى است در 72 صفحه ناقص الاول و الآخر ، عناوين آن خميله خميله ( 3 ) است و از اينرو به نام مذكور آن را نوشتيم .\r\nخميله ششم در حرمت شرب تتن و اقامه سى و شش دليل بر آن ، در آنجا گفته ، از علماء ما شيخ حسين بن مطر ( 4 ) قائل به حرمت شده به واسطه خوابهائى كه در اين باره ديده شده ; زيرا كه پيغمبر و امام در خواب به صورت شيطان در نمى آيند . و نام جمعى از قائلين به حرمت را برده كه از آن جمله است شيخ محمد حر و شيخ صالح بحرانى شيرازى ( 5 ) ، و گفته اهل عمان هم آن را حرام مى دانند و حد\r\n\r\n","description":"","footnote":"\r\n( 1 ) الذريعة 6 : 63 .\r\n( 2 ) الكواكب المنتثرة : 822 ، و الذريعة 7 : 143 .\r\n( 3 ) خميله درخت پر برگ را گويند .\r\n( 4 ) مذكور در صفحه 219 .\r\n( 5 ) مذكور در صفحه 184 .\r\n","page_name":" 323 ","page_number":323},
  {"content":"\r\nرا بر شارب تتن واجب مى دانند ، و شيخ احمد بن شليش ( 1 ) ساكن حسكه عراق ، نهى مى كرد كسى را كه از راه تتن مالى به دست آورده و اراده حج داشته و بر او واجب مى كرد رد مال را به صاحبش ، و على بن سليمان بحرانى ( 2 ) شهادت شارب تتن را رد مى نمود و طلاق را در محضر او نافذ نمى دانست !\r\n10 - شرح ديباچه حاشيه ملا عبد اللّه . سيد احمد معلم در حاشيه اجازه كبيره به وى نسبت داده .\r\n11 - شرح زبدة الاصول . در اجازه كبيره و غيره مذكور است .\r\n12 - شرح شرائع . مذكور در اجازه كبيره و غيره .\r\n13 - شرح صحيفه سجاديه ( 3 ) .\r\n14 - شرح فروع كافى . جلد اول از زكات تا اواخر اطعمه و اشربه در كتابخانه آيت اللّه بروجردى قدّس اللّه سرّه در نجف موجود است ( 4 ) .\r\n15 - كتاب صرف . كه سيد احمد معلم در حاشيه اجازه كبيره به وى نسبت داده و آن را ستوده است .\r\n16 - رساله صلاتيه . نسخه اصل ناقص به نظر نگارنده رسيده .\r\n17 - صوافى الصافى . در تفسير ، يك جلد بزرگ است و در 1 - ذ ق - 1140 تأليف شده ( 5 ) .\r\n\r\n","description":"","footnote":"\r\n( 1 ) اين شخص را نشناختم .\r\n( 2 ) از علماء معروف بحرين است .\r\n( 3 ) الذريعة 13 : 359 .\r\n( 4 ) الكواكب المنتثرة : 823 .\r\n( 5 ) الذريعة 15 : 95 .\r\n","page_name":" 324 ","page_number":324},
  {"content":"\r\n18 - الفوائد . در موضوعات مختلف فقهى و ادبى و فلسفى ، مشتمل بر\r\nفوائد بسيار ، يك نسخه در كتابخانه كاشف الغطاء در نجف اشرف موجود است .\r\nنسخه اصل كه از آخر ناقص است در 347 صفحه به نظر رسيد .\r\nآغاز « الحمد للّه . . . و بعد فهذه فوائد جليلة نسأل اللّه أن ينفع بها المشتغلين . فائدة الأحكام ثمانية ، وجوب وندب وحرمة وكراهة وإباحة وسبب و مانع و شرط » ( 1 ) .\r\n19 - لطائف الافهام . يك نسخه مورخ 1103 به خط مؤلف در كتابخانه مجلس در تهران موجود است ( 2 ) .\r\n20 - كتاب نحو . نسخه اصل و نسخه‌اى به خط شيخ محمد جزائرى ديده‌ام ولى اكنون نام كتاب را به ياد ندارم .\r\n21 - نفل الصلاة . در نماز و مستحبات آن يك نسخه ناقص به خط مؤلف موجود است .\r\nالنور الساطع . يكى از افاضل در پشت كتاب حجة الخصام از آن نقل كرده ( 3 ) .\r\nتنبيه بر يك اشتباه :\r\nفاضل اديب معاصر سيد حسن امين در مستدركات اعيان الشيعه 2 : 167 به نقل از تاريخ بحرين خطى ، شخصى را به نام شيخ عبد اللّه بن حسن مقابى از شاگردان جدّ اعلى در شيراز نوشته و تاريخ ولادت او را در 1037 و وفاتش را در\r\n\r\n","description":"","footnote":"\r\n( 1 ) اين تقسيم بر خلاف مشهور است زيرا كه احكام تكليفى و وضعى از هم جدا هستند .\r\n( 2 ) فهرست كتابخانه مجلس 16 : 375 .\r\n( 3 ) الكواكب المنتثرة : 823 .\r\n","page_name":" 325 ","page_number":325},
  {"content":"\r\n1230 ياد كرده كه چنين كسى را نمى شناسيم و در دو تاريخ ياد شده هم سهو واضح ديده مىشود و حقيقت معلوم نيست .\r\n","description":"","footnote":"","page_name":" 326 ","page_number":326},
  {"content":"\r\nمسلك اصولى و اخبارى و مسلك سيد نعمت اللّه طاب ثراه\r\nفقهاء و دانشمندان دينى دو دسته‌اند :\r\nاصولى ( مجتهد ) .\r\nاخبارى ( محدث ) .\r\nاصوليان در استنباط احكام شرعيه به كتاب ( قرآن ) و سنت ( اخبار ) و عقل و اجماع ، استدلال نموده و در موارد شك ، به اصول عمليه چهار گانه اشتغال ( احتياط ) براءت ، استصحاب و تخيير عمل مى كنند .\r\nاخباريان ، تنها سنت ( اخبار ) را حجت مى دانند و قرآن را در مواردى كه با خبر تفسير شود . و گر نه ظواهر كتاب مجيد را هم حجت ندانسته و خود را از فهم آن عاجز مى دانند .\r\nو در موارد شك ، عمل به احتياط در نزد آنان واجب است ( 1 ) .\r\n\r\n","description":"","footnote":"\r\n( 1 ) شيخ انصارى ( قدس سره ) - مذكور در صفحه 82 - در كتاب معروف خود رسائل ، اصول عمليه را كه اخباريان\r\nمنكر آنها هستند ، از همان اخبار ثابت كرده و راه گريزى براى آنان باقى نگذاشته است .\r\nمثلا براءت را كه اصوليان از دليل عقلى ( قبح عقاب بلا بيان ) كه اخباريان آن را منكراند ثابت\r\nكرده‌اند او از اخبارى مانند حديث ( رفع ) و ( الناس في سعة ما لا يعلمون ) ثابت كرده ، همچنين\r\nاستصحاب را از اخبار ( لا تنقض اليقين بالشك ) و غيره .\r\n","page_name":" 327 ","page_number":327},
  {"content":"\r\nاختلاف اساسى ، بين اين دو گروه وجود ندارد ; زيرا كه هر مجتهدى ناچار است از اينكه به اخبار مراجعه و عمل كند و هر اخبارى بايد در مقدمات فهم اخبار اجتهاد نمايد ، پس هر مجتهد ، اخبارى و هر اخبارى مجتهد است ( 1 ) .\r\nولى در مواضعى ، اختلاف نظر و فروق بين آنان مشاهده مىشود ( 2 ) .\r\nاين اختلاف و دو دستگى در اوائل قرن يازدهم بوسيله ملا محمد امين بن محمد شريف ، معروف به محدث استر آبادى ( 3 ) آغاز گرديد .\r\n\r\n","description":"","footnote":"\r\n( 1 ) الحق المبين كاشف الغطاء : 2 و 3 و فاضل زاهد معاصر ، مرحوم شيخ فرج آل عمران قطيفى رحمه\r\nاللّه تعالى ، كتاب الاُصوليون والأخباريون فرقة واحدة نوشته و در 1376 چاپ شده است .\r\n( 2 ) محدث سماهيجى شيخ عبد اللّه بن صالح بحرانى متوفى 1135 مؤلف جواهر البحرين كه دو جلد\r\nآن موجود است و او را از اخباريان متعصب شمرده‌اند در كتاب ( منية الممارسين ) چهل فرق بين\r\nاصولى و اخبارى نوشته كه صاحب روضات ، آنها را به سى فرق بر گردانده و در صفحه 35 نقل كرده ،\r\nدر اعيان الشيعه 10 : 270 و جاهاى ديگر هم بعضى از فروق بيان شده .\r\nسيد محمد قاضى دزفولى - مذكور در صفحه 298 - در فاروق الحق ، فرقها را به 86 رسانده .\r\n( 3 ) در امل الآمل 2 : 246 به نقل از صاحب سلافة وفات محدث استر آبادى را در ( 1036 ) نوشته .\r\nصاحب روضات 1 : 138 ( 1026 ) را كه تصحيف آن تاريخ است به كتاب مزبور نسبت داده و خود ( 1033 ) را درست دانسته كه غلط است و در مؤلفين كتب چاپى 1 : 687 هم از او پيروى كرده ،\r\nدر الذريعة 16 : 358 فرموده 1030 يا 1033 بوده با اينكه تصريح نموده كه در 1031 ، فوائد المدنية را\r\nبه پايان رسانده .\r\nدر أعيان الشيعة 43 : 333 گفته در 1023 بوده ، در ريحانة الأدب 1 : 66 مردد بين 33 و 1036\r\nنوشته .\r\n","page_name":" 328 ","page_number":328},
  {"content":"\r\nوى در اثر شبهه‌اى كه براى او به وجود آمد منكر حجيت عقل در احكام دين گرديد ( 1 ) .\r\nبعضى از معاصران از قول آيت اللّه حاج آقا حسين بروجردى ( قدس سره ) ( 2 ) نقل كرده كه ظهور مكتب فلسفه حسى و انكار عقل در علوم ، در اروپا مقارن ظهور محدث استر آبادى بوده .\r\n\r\n","description":"","footnote":"\r\n( 1 ) شيخ انصارى در مبحث قطع رسائل ، كلام او را نقل كرده و ما در صفحه 82 اشاره به آن نموديم .\r\n( 2 ) متولد 1292 و متوفى پنجشنبه 13 شوال 1380 ، از نوابغ معاصر و مجدد مذهب در نيمه دوم قرن\r\nحاضر بوده .\r\nشرح حال آن فقيد سعيد در سالنامه نور دانش سال 1326 شمسى صفحه 448 و كتابهائى كه به\r\nوسيله آقايان شيخ على دوانى و سيد محمد حسين علوى داماد ارجمند آن مرحوم و سيد اسماعيل\r\nعلوى و مرحوم سيد مصلح الدين مهدوى نوشته شده و جاهاى ديگر موجود است .\r\nدر شرح حال ايشان آمده كه از سادات طباطبائى است و به سى واسطه ، نسب ايشان به امام دوم ،\r\nامام حسن مجتبى ( عليه السلام ) مى رسد .\r\nيكى از معاصران كلمه بسى را ( بى ) خوانده و منظور ايشان را كه آن مرحوم است ، سادات\r\nطباطبائى پنداشته ; و چنين نوشته « حاج آقا حسين طباطبائى بروجردى فرزند حاج على آقا طباطبائى\r\nبروجردى از سادات سلسله طباطبائى كه نسب آنان بى واسطه به حضرت امام حسن مجتبى ( عليه السلام )\r\nمىرسد ! ! » تاريخ مشاهير ايران و عرب : 47 .\r\n","page_name":" 329 ","page_number":329},
  {"content":"\r\nآيا پيدايش اين دو نظريه مشابه ، در يك زمان ، در شرق و غرب ، اتفاقى بوده يا از يك جا سرچشمه گرفته‌اند ؟ معلوم نيست .\r\nبه هر حال محدث مزبور خوش سليقه نبوده و در كتاب الفوائد المدنية ( 1 ) زبان طعن و جسارت به مجتهدان گشوده است .\r\nپس از او هم ، جمعى ديگر از اخباريان از او پيروى كرده و اجتهاد را تحريم ، و اهل آن را مورد حمله شديد و انتقاد غير سديد قرار داده‌اند ، مانند محدث فيض - مذكور در صفحه 215 - و ميرزا محمد اخبارى نيشابورى كه در آخر اين عنوان درباره او سخن خواهيم گفت .\r\nاما برخى از بزرگان را مى بينيم كه مسلكى متوسط و روشى مسالمت آميز بدون تعصب داشته‌اند مانند : علامه مجلسى صاحب بحار ( قدس سره ) - مذكور در صفحه 142 - .\r\nو جدّ اعلى شاگرد ارجمند او كه هميشه پيرو دليل و حقيقت بوده خواه مطابق اصوليها و خواه مساعد اخباريها باشد . و از اينرو است كه درباره او\r\n\r\n","description":"","footnote":"\r\n( 1 ) اين كتاب در 1321 چاپ شده ، در الذريعة 16 : 360 سال چاپ را 1312 نوشته كه غلط چاپى است\r\nكتاب الشواهد المكية به طورى كه در صفحه 265 گفتيم در 1052 در رد او نوشته شده و در حاشيه آن\r\nكتاب به طبع رسيده ( در نسخه چاپى ، تاريخ تأليف مذكور نيست ) بعضى آن را الفوائد المكية گفته‌اند .\r\nمحدث استر آبادى كتابى ديگر به نام الفوائد المكية داشته كه صاحب فهرست كتابخانه مجلس 9 /\r\n2 / 493 مدعى شده در هيچ يك از كتب تراجم و فهارس آن را نديده .\r\nبا اين كه در الذريعة 16 : 359 فرموده « در اول بحار مذكور است و علامه مجلسى از آن نقل نموده\r\nاست » .\r\n","page_name":" 330 ","page_number":330},
  {"content":"\r\nگفته‌اند « بسى يارى مجتهدان نموده » و آثار و مؤلفات وى شاهد و مؤيد اين گفتار است .\r\nو در بسيارى از موارد اختلاف ، او را هم عقيده با اصوليها ديده‌ايم .\r\nاز آن جمله در مقدمة غاية المرام قسمتى از كلمات محدث استر آبادى را در الفوائد المدنية نقل و رد كرده و ظواهر قرآن مجيد را كه اخباريها حجت نمى دانند او حجت دانسته و فرموده « أمّا قول بعض الأخباريين بعدم جواز الاحتجاج بظواهر القرآن كما قاله الفاضل الأسترآبادي وجماعة من المعاصرين فهو ممّا لا نوافقهم عليه وذلك أنّ القرآن ، منه محكم ومنه متشابه وقد أنزله اللّه سبحانه للإعجاز والتحدّي فلو لم يكن مفهوم المعنى لطال لسان التشنيع علينا من كفار قريش ولجاز لهم أن يقولوا كيف يصحّ التحدّي والإعجاز بما لا يفهم منه معنى أصلا » .\r\nو در مطلب ششم كه مسلك وسط بين اصولى و اخبارى را از اخبار استفاده كرده چنين فرموده :\r\n« و حاصل هذا أنّ الطريقة الواضحة هي أخذ الأحكام من الأخبار أو من ظواهر القرآن سوى أفاد العلم أو الطرف الراجح وسوى كانت الدلالة مطابقة أو تضمنّاً أو التزاماً فهذه طريقة وسطى ليست كطريقة من يعمل بقواعد الاستنباطات والأدلة العقلية ولا كطريقة صاحب الفوائد المدنية القائل باشتراط القطع في الأحكام وإلاّ يجب التوقف ولا يجوز عنده العمل بظواهر القرآن بل كلّه من باب المتشابه عنده وعند من ذهب إلى مذهبه . هذا ما ظهر لنا من كلام أهل البيت ( عليهم السلام ) ولا نقول في المجتهدين ما قاله صاحب الفوائد من أنّ الدين قد خرب مرّتين مرّة بعد وفاة النبي ( صلى الله عليه وآله ) ومرّة اُخرى عند ظهور الاجتهاد وقواعده ، بل نقول إنّ المجتهدين قدّس اللّه أرواحهم قد بذلوا الجهد وأوضحوا الطريق وقرّبوا البعيد فهم مثابون على ما\r\n","description":"","footnote":"","page_name":" 331 ","page_number":331},
  {"content":"\r\nفعلوا ولعل الحق هو ما ذهبوا إليه ( 1 ) بدلائل دلّتهم وبراهين قادتهم واللّه الهادي إلى سواء السبيل » .\r\nو در شبهات تحريميه مانند تتن و تنباكو ( 2 ) كه اخباريان اجتناب را لازم و احتياط را واجب مى دانند فتوى به اباحه و جواز داده و فرموده ، ادله اخباريان كه براى حرمت آن ذكر كرده‌اند ، كراهت را ثابت نمى كند چه رسد به حرمت ( 3 ) .\r\nو اين مورد را مى توان يكى از موارد اختلاف حساس بين اين دو فرقه دانست ; زيرا كه اخباريها آن را شديداً ممنوع دانسته و رساله‌اى جداگانه در حرمت تتن نوشته‌اند ، از آن جمله محدث ميرزا محمد اخبارى در 1208 در كربلا ،\r\n\r\n","description":"","footnote":"\r\n( 1 ) اين جمله شايان دقت است و گوينده آن را نمى توان از اخباريان متعصب نافى اجتهاد دانست ، پس\r\nاو موضوعاً از ( منية المرتاد في نفاة الاجتهاد ) خارج بوده ولى مؤلف آن كتاب جهت تأييد مسلك\r\nخويش و سياهى لشكر ، او را نوشته است .\r\n( 2 ) اين ماده بيهوده زيان بخش كه مكتشف آن را بايد دشمن بشر ناميد از سوغات وره آوردهاى فرنگ\r\nاست كه در سال 1000 هجرى به آسيا وارد گرديد به طورى كه يكى از ادباء عرب تاريخ آن را گفته :\r\nسألوني عن الدخان فقالوا * هل له في كتابكم إيماء\r\nقلت ما فرط الكتاب بشيء * ثمّ أرّخت يوم تأتي السماء\r\nبه يكى از فضلاء نجف اشرف گفتند چرا سيگار نمى كشى ؟ فرمود\r\nلأنّ ذلك أنقى لوجودي وأبقى لنقودي .\r\nاما در مقابل ، از زبان شاعر اين دو بيت را هم بشنويد\r\nوسيجارة نعم التسلّي بشربها * لمن كان في قيد الهموم مقيّدا\r\nحكت نظراً خدّ الحبيب وقدّه * اعتدالا وقلب المستهام توقّدا\r\n( 3 ) زهر الربيع : 300 چاپ نجف اشرف و 308 چاپ بمبئى .\r\n","page_name":" 332 ","page_number":332},
  {"content":"\r\nرساله‌اى در اين موضوع به دستور « المولى الولي الأخ الصفي الأمجد الأفضل محمد الملقّب بجعفر » نوشته و اخبار و احاديثى را كه در حرمت دخانيات و قهوه از شخص رسول گرامى ( صلى الله عليه وآله و سلم ) رسيده در آن آورده است . و محتمل است شخص مزبور ، مؤلف ارثيه مذكور در كشف الحجب والاستار : 37 باشد .\r\nو محدث مزبور كه در كتب تراجم از آن جمله روضات الجنات : 625 مذكور است ( 1 ) دانشمندى ذو فنون داراى علوم غريبه و داستانهاى عجيبه است كه از آن جمله آوردن سر ايشيخدر است .\r\nدر كتاب نامبرده نام و نسبت او را از كتاب صحيفة الصفاء ، وى چنين ياد كرده « محمد بن عبد النبي بن عبد الصانع ، أبو أحمد المعروف بالمحدث الأخباري الاسترآبادي جَدّاً ، النيسابوري والداً ، الهندي مولداً ، المشاهدي ( 2 ) منزلا » .\r\nو چون در مكارم الآثار 3 : 925 - 944 شرح حال جامع و دقيقى از او نوشته شده ، طالبان را به آنجا راهنمائى نموده و در اينجا استدراكاً بر آن ترجمه گوئيم :\r\nوى از اخباريان بسيار تند بوده كه در حدت و شدت طعن زدن بر فرقه مخالف كم نظير بوده ، تا جائى كه جان خود را در اين راه از دست داده و در كاظمين در 28 - ع 1 - 1232 به قتل رسيده است .\r\nكتاب تحفه درويش در ادعيه و أحراز كه مختصرى است به فارسى ، از او\r\n\r\n","description":"","footnote":"\r\n( 1 ) در فهرست چاپ دوم روضات نام او در موضع خود ذكر نشده و اشتباهاً بين محمد بن عبد الرحمن\r\nو محمد بن عبد الصمد به عنوان محمد بن عبد الصانع مذكور است .\r\n( 2 ) چون مقيم مشاهد مشرفه ( نجف و كربلا و كاظمين ) بوده چنين تعبير نموده ولى از نظر قاعده غلط و\r\nالمشهدى صحيح است زيرا كه در نسبت لازم است جمع تبديل بمفرد گردد .\r\n","page_name":" 333 ","page_number":333},
  {"content":"\r\nاست .\r\nدر آخر آن شرط تأثير ادعيه را چنين گفته « ترك الغليان ( قليان ) فإنّه من هواجس الشيطان » .\r\nديوان شعر وى ( گل بويا ) نام داشته و ( سيل ) تخلص او است .\r\nدر الذريعة 9 : 60 و 986 ديوان او را بدون ذكر نام و تخلص او ياد كرده ، يك نسخه ناقص در تهران ديده‌ام .\r\nو ميرزا فتح اللّه كيميائى - مذكور در صفحه 110 - يك نسخه را ديده كه به خط او بوده و آن را وقف بر حضرت صاحب الزمان ( عليه السلام ) نموده و در مجموعه خود مقدارى از آن نقل كرده ، از آن جمله قصيده‌اى به عربى كه ما چند بيت آن را نقل مى كنيم :\r\n\r\nسلا قلبي المضنى ببين أحبّتي * أم الدمع أطفى حرّ قلبي ولوعتي\r\nوإنّ لقلبي زفرة بعد زفرة * وإنّ لعيني دمعة بعد دمعتي\r\nوقفت بهاتيك الطلال منادياً * فما سمعت منها إجابة دعوتي\r\n\r\n* * *\r\n\r\nفإنّي لكم اليوم أكملت دينكم * و ما بعد تكميل إلى الظنّ حاجتي\r\nفيا ربّ أنجز ما وعدت لأحمد * وعترته الأطهار خير بريّتي\r\nوفرّج عن السيل الكريب كروبه * وأهلك عدوّ المصطفين ببطشتي\r\n\r\n* * *\r\nنگارنده گويد : ياء در آخر اين قافيه‌ها مخصوص رسم الخط شعر است و در كلماتى نظير آنها كه نثر باشد بدون ياء درست است . و اشعارى در تاريخ هجوم وهابيها در سال 1216 به كربلاى معلّى و فاجعه‌هائى كه به بار آورده‌اند به عربى\r\n","description":"","footnote":"","page_name":" 334 ","page_number":334},
  {"content":"\r\nگفته ; كه در يادداشتهاى شاگردش فتحعلى زند بر كتاب بياض - مذكور در صفحه 273 - ثبت شده .\r\nو از اشعار فارسى او است :\r\n\r\nساقى امشب مدت هجران بپايان مى رسد * ساغر پر مى مهيا كن كه جانان مى رسد\r\nدر بيابان بوى دل پيچيده است از هر طرف * محمل ليلى مگر از كشور جان مى رسد\r\nروز بازار وصال است و رواج نقد جان * مى پياپى ده كه پيمانه به پيمان مى رسد\r\nاز پى تسخير ملك دل كه نزهتگاه او است * لشكر ديوانگى با ساز و سامان مى رسد\r\nسوره الماس باشد زخم عاشق را دوا * مژده بادا درد ( سيل ) اكنون بپايان مى رسد\r\n\r\n* * *\r\nو بر وزن قصيده مير فندرسكى و تتبع وى گفته :\r\n\r\nديده دل در فراقش بحر طوفان زاستى * آن چنان بحرى كزان هر قطره‌اى درياستى\r\nروى آزادى نبيند در ميان بنديان * هر دلى كان در خم آن زلف عنبر ساستى\r\nچهره يا مهر جهان افروز يا ماه تمام * زلف يا مشك ختن يا عنبر ساراستى\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nزاهدا از من چه مى پرسى نشان آن پرى * مهر گل رخساره و ماه سمن سيماستى\r\nناصحا تنها نه اندر سر مرا سوداى او ست * عالمى از زلف او شوريده و شيداستى\r\nاين همه غوغاى عام و اين همه شور نشور * از قد رعناى آن سرو سُهى بالاستى\r\nشور عاشق ، ناله قمرى ، نداى عندليب * بانگ دل از غمزه آن نرگس شهلاستى\r\nگر به اول داد نقد دين و دل را ( سيل ) باخت * عيب او نتوان كه او ديوانه و رسواستى\r\n\r\n* * *\r\nو از او است :\r\n\r\nتهديد قتل اگر رسد از دشمنان چه باك * ما را است دامن از گنه اعتراض پاك\r\nگر گشت جيب جامه ز دست حسود چاك * سوزيم كشت و خرمنش از آه سوزناك\r\n\r\n* * *\r\nو از رباعيات او است :\r\n\r\nگر كشته شوم ز تن رهائيم خوش است * ور زنده بجسم آشنائيم خوش است\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nمائيم و رضاى دوست اندر همه حال * پيوسته از اين و آن جدائيم خوش است\r\n\r\n* * *\r\n\r\nمن مؤمن و عارفم خدا آگاه است * كاندر همه حال ، حق مرا همراه است\r\nگويند مرا غالى و من مى گويم * اللّه عليست نى على اللّه است\r\n\r\n* * *\r\nو نسخه‌اى از نجم الولاية تأليف محدث اخبارى موجود است كه عناوين آن نجم ، نجم ، است . در نجم 136 ، قصيده‌اى عربى از خود آورده در سى بيت و چنين گفته : نجم في نظم سنح لنا ، جعلناه خاتمة الرسالة وهو هذا :\r\n\r\nذكت نارى برنات المثاني * وزادت حرقتي نغم الغواني\r\nوأنسى ذكرها ذكرى سواها * فما أبقى لعيني من عيان\r\n\r\n* * *\r\nدر آخر كتاب مذكور سه دوبيتى آورده ، از آن جمله اين دوبيتى كه ماده تاريخ تأليف است :\r\nلمؤلفه\r\n\r\nمذ لاح نور الصدق من تدريس * وانزاح عنّي حندس التكبيس\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nأرّخت عام فراغه وتمامه * نجم الولاية كوكب التقديس ( 1 )\r\n\r\n* 1224\r\n* * *\r\nنگارنده گويد : حندس با كسر اول و سوم شب تاريك و حنادس سه شب آخر ماه را گويند كه در نهايت ظلمت است .\r\nو اين كلمه كه تا اندازه‌اى نا مأنوس است مرا به ياد ديباچه شرح شواهد الفيه عينى موسوم به فرائد القلائد انداخت كه معروف به ( الشواهد الصغرى ) است ( 2 ) و در 1297 در مصر چاپ شده آغازش چنين است\r\n« حمداً ناصعاً صافياً شرجعاً شعلعاً و شكراً هامياً سامياً مكمياً شبذعاً لمن أطمى رباع المحبرين رفعة وترفّعاً بكلّ كابع ليس ضعضاعاً ولا فعفعاً وبهج نديهم بسريهم ذي معمع لا وعوعاً ولا ضوكعاً وصلاة على من علا براقاً رحاقاً و آب حائزاً فنعاً وعلى آله وصحبه الذين تلوه ولا أتلوه فضعاً ولا قذعاً واقتدوا بهداه وهديه مراغمين عكنكعاً كعنكعاً ما قاض شعشان المعمعان أشهراً وجمعاً . . . » .\r\nدرباره امثال او گفته‌اند ( شيطانه يتكلم بالهندية ) .\r\n\r\n","description":"","footnote":"\r\n( 1 ) تاريخ فوق مبنى بر آن است كه ( هاء ) الولاية را مطابق تلفظ تاء منظور داريم و اين بر خلاف قاعده\r\nاست .\r\n( 2 ) در مقابل الشواهد الكبرى . در كشف الظنون 2 : 1066 به اين عنوان آنها را نوشته نه در حرف فاء ،\r\nولى حائرى معاصر در فهرست كتابخانه مجلس 9 / 1 / 174 گويد در كشف الظنون به عنوان فوائد\r\nالقلائد ياد شده !\r\n","page_name":" 338 ","page_number":338},
  {"content":"\r\nوفات و آرامگاه سيد نعمت اللّه طاب مضجعه\r\n« آن جناب در ليلة الجمعه ثالث و عشرين شوال سال هزار و صد و دوازده ( 1112 ) در منزل جايدر فيلى به رياض رضوان شتافت و بارگاه او در آنجا معروف است » ( 1 ) .\r\n« در سنه يكهزار و صد و دوازده كه شوق طواف مشهد مطهر رضوى عليه التحية و الثناء او را گريبانگير شد روانه گرديد ، بعد از حصول آن سعادت عظمى در مراجعت به منزل جايدر من اعمال فيلى از اين سراى عاريت به رياض رضوان شتافت » ( 2 ) .\r\nدر شجره طيبه فرموده « در سال هزار و صد و يازده سيد را شوق ملاقات دوست صميميش علامه مجلسى و زيارت مشهد رضوى به سر افتاده به اصفهان و خراسان سفر كرد در مراجعت به ورود خرم آباد لرستان مريض شد مع ذلك باصرار همراهان به حركت خويش ادامه داد و در اثر حل و ترحال سفر مرضش شدت نمود\r\n\r\n","description":"","footnote":"\r\n( 1 ) تذكره شوشتر : 58 ، ولى كلمه شوال از چاپ افتاده و همچنين اجازه كبيره .\r\n( 2 ) تحفة العالم : 97 .\r\n","page_name":" 339 ","page_number":339},
  {"content":"\r\nدر شب جمعه بيست و سوم شوال ( 1 ) هزار و يكصد و دوازده بجوار پروردگار ارتحال جست و بر حسب وصيت در منزل جايدر نزديك پل دختر نيمه راه خرم آباد به دزفول ، مدفون گرديد » ( 2 ) .\r\nبارگاه وى معروف مردم آن سامان و مزار كليه طوائف لرستان . و خدمه مخصوص دارد .\r\nدر اوائل قرن جارى ميرزا محسن خان مظفر الملك كه حاكم خوزستان و لرستان بود در اثر نذر فتح لرستان آن را تعمير كرد ( 3 ) .\r\nنگارنده گويد : مسافرت سيد در آن تاريخ صرفاً جهت زيارت مشهد بوده ، زيرا در 1111 علامه مجلسى در قيد حيات نبوده .\r\nمرحوم حاج سيد محمد جواد جزائرى متوفى 1344 شمسى كه از احفاد سيد نعمت اللّه و اول روحانى متنفذ مقيم خرم آباد بود ، در حدود 32 سال پيش ( 1343 شمسى ) سفرى به خوزستان كرده و از سادات جزائرى مقيم اهواز و شهرستانهاى ديگر خوزستان وجوهى براى تعمير آرامگاه سيد جمع آورى و از خود\r\n\r\n","description":"","footnote":"\r\n( 1 ) بعضى بنقل از فيض العلام فى عمل الشهور و وقائع الايام محدث قمى 22 شوال نقل كرده‌اند كه\r\nاشتباه است .\r\n( 2 ) اين عبارت خالى از مسامحه نيست چه آنكه به ظاهر مى رساند كه سيد در خصوص دفن در جايدر\r\nوصيت كرده با اينكه چنين نبوده و چون نقل ميت را جايز نمى دانسته وصيت او دفن در محل فوت\r\nبوده و در انوار النعمانيه : 387 تحقيقى در مسأله حرمت نقل ميت نموده است .\r\n( 3 ) در دائرة المعارف تشيّع 3 : 353 به نقل از آثار باستانى و تاريخى لرستان ، به نام بقعه سيد نعمت اللّه\r\nجزائرى مذكور است .\r\n","page_name":" 340 ","page_number":340},
  {"content":"\r\nهم مبلغى خرج كرد ، اما به جائى نرسيد .\r\nدر سال 1349 شمسى هم بعضى از سادات به منظور فوق ، و نصب ضريح و گنبد و تجديد بناى مرقد ، قبوضى چاپ كرده و مبلغى از مردم فراهم كردند ولى چون نا چيز بود كارى انجام ندادند .\r\nبسيار بجا خواهد بود كه آقايان در اين باره جديت بيشترى نموده و عمل مثبتى انجام دهند و با تعمير اساسى كه شايسته اين بارگاه است ، آن را مانند مراقد امامزادگان در آورند ، زيرا كه زائران آن كراماتى از آن ديده و اهالى آن سامان را عقيده مخصوص به زيارت او است ( 1 ) .\r\nبرخى از ترجمه نويسان تاريخ درگذشت سيد را درست ننوشته‌اند .\r\nافندى كه معاصر او بوده وفات او را در شوشتر در حدود هزار و صد و يك ( 1101 ) نوشته ( 2 ) منشأ اشتباه او آن است كه جدّ اعلى بر شرح حال برادر خود سيد نجم الدين جزائرى متوفى 1079 كه در امل الآمل خطى موجود است ، حاشيه‌اى زده و تاريخ آن حاشيه را سى سال پس از مرگ برادرش در 1111 نوشته به اين\r\n\r\n","description":"","footnote":"\r\n( 1 ) سيد لطف اللّه جزائرى معاصر صاحب تحفة العالم در حاشيه آن كتاب نوشته ( از كرامات آن بزرگوار\r\nاست كه هر يك از اهل آن ديار را درد شكم گرفته باشد به مجرد آن كه خود را در آن بقعه شريفه و آن\r\nبارگاه مقدس انداخت فوراً شفا يافته و از او رفع مىشود و اين نقل مكرر تجربه شده و خلافى در آن\r\nنيست ) و خدا را شكر كه با همت سلاله طيّب و پاك آن عالم ربانى مرقد مطهر وى به نحو شايسته‌اى\r\nتعمير و داراى قبه و بارگاه گرديد و از سال 1408 به بعد همه ساله سادات جزائرى در سالروز وفات آن\r\nبزرگوار در آن مكان مقدس اجتماع و مراسم يادبود و بزرگداشت وى را بجا مى آورند .\r\n( 2 ) رياض العلماء 5 : 255 .\r\n","page_name":" 341 ","page_number":341},
  {"content":"\r\nعبارت « كتبت هذه الكلمات بعد وفاته بثلاثين عاماً سنة إحدى عشرة بعد مائة وألف » .\r\nاما افندى ، كلمه عشره را نديده و آن را ( احدى بعد مائة وألف ) خوانده و چون بعد از آن تاريخ ، ديگر از سيد نعمت اللّه اطلاعى نداشته وفات او را در همان حدود در شوشتر پنداشته است .\r\nبعضى هم وفات او را مردد بين 1112 و 1114 دانسته كه ترديدى بى مورد است ( 1 ) .\r\nبرخى هم در 1130 نوشته‌اند ( 2 ) كه غلطى واضح است . و يكى از نويسندگان معاصر ، 1139 چهار سال پس از فتنه افغان گفته ( 3 ) ، كه آن هم واضح البطلان است .\r\nدر ذيل كشف الظنون علامه تهرانى 63 هم اشتباه چاپى روى داده و 1061 كه تاريخ كتابت نسخه‌اى به خط سيد نعمت اللّه است تاريخ وفات او نوشته شده .\r\n\r\n","description":"","footnote":"\r\n( 1 ) مصادر نهج البلاغه 1 : 289 تأليف سيد عبد الزهراء حسينى معاصر ، و منشأ او را بايد الذريعة 7 :\r\n111 دانست كه فرموده « سيد نعمت اللّه بعد از ولادت نوه اش سيد عبد اللّه در 1114 وفات كرده\r\nچنان كه از تحفة العالم معلوم مىشود » .\r\nنگارنده گويد : ولادت سيد عبد اللّه در تحفة العالم خطى 1112 نوشته شده و همان درست است\r\nو وفات سيد هم در همين سال بوده و در نسخه چاپى كه 1114 مذكور است اشتباه بوده و تفصيل آن را\r\nدر مقدمه تذكره شوشتر چاپ افست صفحه 4 تذكر داده‌ايم .\r\n( 2 ) كشف الحجب و الأستار در صفحات متعدد و فهرست دانشگاه تهران 1 : 160 و يكى از مصادر\r\nخارجى ( الأعلام 9 : 12 ) و احوال و اشعار فارسى شيخ بهائى تاليف سعيد نفيسى صفحه 161 .\r\n( 3 ) محمد حجازى در شرح حال جدّ اعلى در مجله باختر شماره 3 سال دوم ، به طورى كه در زندگينامه\r\nعلامه مجلسى 1 : 181 تاليف دوست متتبع ما مرحوم آقاى سيد مصلح الدين مهدوى مذكور است .\r\n","page_name":" 342 ","page_number":342},
  {"content":"\r\nنياكان سيد نعمت اللّه\r\nنسب عالى آن جناب به طورى كه در كتب تراجم و انساب مرقوم است به سيد عبد اللّه فرزند امام هفتم موسى بن جعفر ( عليهما السلام ) مى رسد ( 1 ) كه از اصحاب برادر معصومش امام هشتم امام رضا ( عليه السلام ) بوده و در كتب رجال و انساب مذكور است . و بنا به نقل شيخ مفيد ( قدس سره ) هر يك از فرزندان امام هفتم ( عليه السلام ) داراى فضيلت و منقبتى بوده‌اند ، و داستانى را از اختصاص ، منسوب به مفيد ( رحمه الله ) نقل كرده‌اند ، كه در مجلسى در حضور امام نهم ( عليه السلام ) شخصى از او مسأله‌اى پرسيده و او پاسخى داده و\r\n\r\n","description":"","footnote":"\r\n( 1 ) نگاه كنيد به الانوار النعمانيه : 128 و اجازه كبيره : 77 و تذكره شوشتر : 58 و شجره نوريه چاپ\r\nبمبئى در 1262 و روضات الجنات : 279 و خاتمه مستدرك الوسائل : 404 و كنز الأنساب : 126 و\r\nسفينة البحار 2 : 601 و الكنى والألقاب 2 : 298 و مناهل الضرب اعرجى و ظليله صاحب الذريعة و\r\nجُنگ سيد ابو الحسن شيخ الاسلام و غيره اما در جنگ نامبرده اختلاف زياد با مصادر ديگر ديده\r\nمىشود و وسائط را در حدود دو مقابل نسب معروف مذكور در آنها نوشته ، يكى از سادات معاصر كه\r\nشجره مخصوص به خانواده خود را كه از شعبه‌هاى سادات نوريه است در 1377 چاپ كرده نسب سيد\r\nنعمت اللّه را ، مطابق با آن جنگ نوشته كه نوعى از اجتهاد مقابل نص است و در آثار الحجة 2 : 288\r\nگويد نسب سادات جزائرى به ابراهيم المرتضى فرزند امام هفتم ( عليه السلام ) مى رسد كه اشتباه است .\r\n","page_name":" 343 ","page_number":343},
  {"content":"\r\nامام نهم ( عليه السلام ) از پاسخ او خشمناك شده و او را سرزنش كرده پس به امام ( عليه السلام ) عرض كرده « صدقت يا سيّدي وأنا أستغفر اللّه » از طرز برخورد با امام كه برادر زاده او بوده و او پيرى كهن سال بوده ، در حضور آن جمعيت ، معلوم مىشود كه اشتباهى كرده و پس از معلوم شدن حقيقت حال ، پشيمان شده و توبه كرده ، اين داستان قدحى نيست .\r\nقبر شريف او به طورى كه در كتاب نفيس النقض : 170 ( 1 ) و پاورقى عمدة الطالب : 212 چاپ نجف اشرف تصريح شده ( 2 ) در آبه يا آوه ( 3 ) ( يكى از روستاهاى ساوه ) است . اكنون جزء ساوه بشمار مى آيد ، و آنجا از قديم مركز تشيع و مردمان آن شيعه بوده‌اند و بنا به تعبير ياقوت حموى در معجم البلدان 1 : 53 ، آبه شهركى در مقابل ساوه و در بين عوام معروف به آوه بوده ، و بزرگانى از آنجا برخاسته‌اند از آن جمله دانشمند اديب ، شاعر كاتب عاليقدر ، ابو سعيد منصور بن حسين آبى ، وزير مجد الدوله بويهى و صاحب كتاب بسيار نفيس نثر الدر كه در هفت جلد بزرگ اخيراً در مصر چاپ شده ، ولى طبق عادت ديرينه برادران عامّه ، آن را تصحيف و\r\n\r\n","description":"","footnote":"\r\n( 1 ) مؤلف اين كتاب ارزنده ، علامه متكلم عظيم القدر ( عبد الجليل قزوينى ) ( رحمه الله ) است كه از بزرگان و\r\nمفاخر ما شيعيان در قرن ششم بوده و كتاب مزبور را كه از بهترين كتب امامت است در پاسخ مفتريان و\r\nبدانديشان از مخالفان ، با رعايت عفت قلم و كمال ادب نوشته و بسى مفيد و مطالعه آن براى اهل\r\nفضل لازم است .\r\n( 2 ) يكى از دانشمندان كه در قرن دهم زندگى مى كرده و حواشى بر عمده زده ، كه در پاورقيهاى چاپ\r\nنجف به چاپ رسيده ، در پاورقى صفحه مرقوم در فوق گفته « من در ماه رمضان 918 قبر امامزاده عبد\r\nاللّه فرزند امام هفتم ( عليه السلام ) را كه در يكى از روستاهاى ساوه است زيارت كردم » .\r\n( 3 ) تبديل باء به واو در بسيارى از كلمات فارسى شايع است .\r\n","page_name":" 344 ","page_number":344},
  {"content":"\r\nتحريف نموده ، پس از نام رسول اكرم صلى اللّه عليه وسلّم بدون وآله ، و پس از نام\r\nهر امام به جاى عليه السلام رضى اللّه عنه نوشته‌اند ، بلكه بعد از نام هر يك از خلفا جمله مذكور را آورده‌اند كه مغاير عمل مؤلف و هر شيعه ديگرى بوده . و كلمات ائمه ( عليهم السلام ) را تا امام نهم ( عليه السلام ) آورده ، و از سه امام ديگر ( عليهم السلام ) نامى نبرده‌اند ، و ما يقين داريم كه اين كار از مؤلف نبوده ، و او كلمات دوازده امام ( عليهم السلام ) را آورده است ، و به اصطلاح ، محققان چاپ ، حذف كرده‌اند و تاريخ فوت مؤلف را روى تمام مجلدات 421 دانسته‌اند ، در حالى كه او تا 432 زنده و از شاگردان شيخ طوسى ( قدس سره ) بوده و اصول موجوده از اصول اربعمائه كه به چاپ رسيده از روى خط او چاپ شده است .\r\nو بارگاهى در اين زمان در شهر گرگان به او منسوب و معمور است ، كه مدرك تاريخى براى صحت آن به نظر نرسيده ، بلكه تصريح آن دو كتاب معتبر به ويژه اول ، به وجود مرقد در آبه ، دليلى روشن و كافى در بطلان اين بارگاه مزعوم در گرگان است .\r\nو در مراقد المعارف 2 : 46 قبرى را در غمّاس نزديك ديوانيّه عراق ، به عبد اللّه ابن الكاظم نسبت داده كه مقصود امام هفتم نيست ، بلكه يكى از اعقاب او است كه نسبش مجهول است ، و كاظم نام داشته .\r\nاعقاب امامزاده عبد اللّه كه ، نياكان و خويشاوندان سيد نعمت اللّه‌اند ، گر چه به تفصيل شناخته نشده‌اند ولى اجمالا جلالت شأن و علو مقام آنان محرز بوده و همه از سادات عالى درجات و برخى ، صاحب كرامات بوده‌اند .\r\nدر تحفة العالم در ترجمه سيد نعمت اللّه فرموده « اجداد كرام آن و الا جناب ، از صدر اسلام همه امامى مذهب و در تشيع ، فرزانه و هر يك در عصر خود به علم و زهد و تقوى يگانه و مقتداى خلقى از اُولو الالباب آن زمانه بوده‌اند .\r\n","description":"","footnote":"","page_name":" 345 ","page_number":345},
  {"content":"\r\nالى الان بنى اعمام آن جناب در جزائر روزگارى بعزت و احتشام دارند .\r\nاعراب آن نواح كه بر دو طرف رود دجله و فرات ، سياه خيمه دارند ، از بنى خزعل كه همه امامى مذهب و منتفق و بنى لام ( 1 ) كه حنفى مذهب و محكوم حكم\r\n\r\n","description":"","footnote":"\r\n( 1 ) منتفق ( منتفج ) و بنى لام از طوائف اعراب مقيم خوزستان ، و افرادى از مشايخ آنان مانند شيخ\r\nفياض آل خليف از طائفه اوّل و شيخ عبد العالى از طائفه دوم به فرمان نادر شاه به حكومت حويزه و\r\nتوابع آن رسيده‌اند .\r\nميرزا مهدى استر آبادى صاحب جهانگشا و دره نادرى كه مورخ و واقعه نگار عصر نادرى بوده در\r\nكتاب انشاآت خود كه جلد پنجم آن را صاحب الذريعة ديده‌اند به طورى كه در 2 : 394 تصريح كرده‌اند\r\nدر يكى از مجلدات آن كتاب كه متضمن اسناد تاريخى گوناگون و اسامى جمعى از مشايخ عرب است\r\nچون امير سعد و سيد عبد الرضا مشعشعى و محمد بن مانع ( بن مغامس ؟ ) ، و شيخ محمد طاهر و\r\nشيخ ناصر و نجم بن هلال و جز آنان از افراد نا شناخته ، فرمانهائى به نام شيخ فياض آل خليف و شيخ\r\nعبد العالى نامبرده آورده كه ما براى نمونه نقل مى كنيم .\r\nفرمان به شيخ فياض\r\n\" صدر حكمنا الشريف إلى شيخ فياض آل خليف ، اعلم أنه قد وضح بنا خلاصك وعلى حضرتنا حسن اعتقادك واختصاصك ، و من قبل هذا فوضنا مشيخة المنتفج عليك . وأرسلنا حكمها إليك وفي هذا الآن مكتوب ارسله إلى الشيخ داود وصل إلى محضرنا . و ما حررت من ضعف حال ابن مانع ، واستكانة عشيرته ظهر على ضمير أنورنا ، وصدر منشور الأمان لأجل من يتبعك ويقنعك وهو كاف لك وعليك وفيك ، فطيب خاطرهم . وادع غائبهم وحاضرهم وحرضهم بالمؤالفة وحذر هم عن المخالفة ، و من اجتمع عندك وانتصر جندك ، ردهم معك ، ورح عند الوالي ، وقدوة المشايخ عبد العالي ، فكن معاديا للأعاددي ومواليا مع الموالي ، فبحول الله بعد ظهور خدمتك ، وشهود حسن نيتك ، لقد تفوز بآمالك و ترقى مراتب أحوالك ، فاقرأ هذا الحكم على كل أحد من الجمع * ( إن في ذلك لذكرى لمن كان لَهُ قَلْبٌ أوْ ألْقى السَّمْعَ . . . ) [ ق : 37 
  ] وإن أعرضوا عن مدلوله ( . . . تَرى أعْيُنَهُمْ تَفِيضُ مِنَ\r\nالدَّمْعِ . . . ) [ مائدة : 83 
  ] » .\r\nفرمان به شيخ عبد العالى\r\nگويا فرزند عبد الخان بن فريح مذكور در تذكره شوشتر : 68 است .\r\n« جرى الأمر العالي ، والحكم المتعالي ، من موقف أمرنا الجليل ، ومكمن قدرنا النبيل . إلى عمدة\r\nالمشايخ والأهالي الشيخ عبد العالي ، شيخ المشايخ بني لام ، اعلم إنّك قد تمسّكت بحبال دولتنا\r\nالعلية ، من خلوص الفؤاد ، وتشبّثت بأذيال ألطافنا البهيّة ، من حسن الاعتقاد ، وإنّا أعطيناك ما رجوت .\r\nوأتيناك ما دعوت ، وكنّا متوجّهين لحصول مرامك وداعين إلى نهج مهامك . وكان إشفاقنا إليك\r\nمتوافرة ، وأعطافنا إلى حالك متطافرة ، ولقد عيّنا في هذا الآن عاليجاه الغليظ المعظّم ، والأمير المكرم\r\nعلي مردان خان فيلى بالحويزة لأجل تنظيهما ، وفوّضنا إليه امورها لترميمها ، وأرسلنا الشيخ الجليل\r\nفارس معه وجعلناه تابعاً له ، و عرض الشيخ المذكور إلى حضرتنا أنّه قد ذهب جمّ غفير من قبائل آل\r\nكثير ، إلى بني لام وسكنوا بينهم شماطيط وشماليل ، وهذا مخالف لأمرنا النبيل ومناف لحكمنا الجليل ،\r\nفإذا وصل فرماننا إليك وورد حامله إليك . فاجمع أشتات العشيرة المنصورة وأرسلهم إلى الحويزة حتى\r\nيرفع عنك الملام . ( فَاسْتَقِمْ كَما اُمِرْتَ . . . ) [ هود : 112 
  ] لتختص بتكريمنا بين بني لام ، بل بين كل\r\nالأنام ، وقم بالمطاوعة ، لتجلب منا لطفاً موفوراً ، ولا تقم بالمخالفة ( فَتَقْعُدَ مَلُوماً مَحْسُوراً . . . )\r\n[ الاسراء : 29 
  ] » .\r\nو به طورى كه مشاهده مى گردد ، در اين عبارات اشتباهاتى موجود است ، كه محتمل است از\r\nنويسنده نسخه باشد نه از انشاء كننده آن . و على مردان خان مذكور نوه شاهورديخان است كه در تذكره\r\nشوشتر : 67 - 68 فرار او را در جنگ حويزه نوشته . و شاه وردى خان - مذكور در صفحه 128 كتاب\r\nحاضر - به طورى كه در تذكره شوشتر : 62 است در كشتى غرق شده .\r\n","page_name":" 346 ","page_number":346},
  {"content":"\r\nاحدى از سلاطين عجم يا روم نيند و با والى بغداد مماشاتى دارند . سادات جزائر را\r\n","description":"","footnote":"","page_name":" 347 ","page_number":347},
  {"content":"\r\nبه پيرو مريدى مطيع و منقاداند . و اعتقاد سكنه آن مرز و بوم ، از عرب و روم ، در حق سادات جزائر اينست كه اگر كسى نسبت به اين سلسله علِيّه بد رفتارى نمايد ، و يا سوء ادبى از او سر زند ، به بلاى صعب گرفتار خواهد شد كه علاج آن دشوار ، و انگشت نماى خلق روزگار باشد . و الحق ، بى شائبه خودستائى و خود نمائى ، هر كس از سلاطين و اعيان و اعاظم و اركان كه به اين سلسله مرتضوى بنيان ، اعم از سكنه جزائر يا متوطنين شوشتر ، يا هر يك از اينها در هر ديار كه باشند بر آمد ، به اندك مهلتى از پاى در آمد ، آرى با آل على هر كه در افتاد ور افتاد . صدق رسول اللّه ( صلى الله عليه وآله ) « نحن بنو عبد المطّلب ما عادانا بيت إلاّ وقد خرب ، و ما عادانا كلب إلاّ وقد جرب ، و من لم يُصَدِّق فليجرّب » ( 1 ) .\r\nدر يكى از سنوات كه حقير ، بصره بودم سيد على بن سيد جابر كه از معارف سادات جزائر بود جمعى زوار عجم را با خود گرفته از رود فرات به قصد عتبه بوسى عتبات عرش درجات روانه شدند ، يكى از اعاظم بنى خزعل ، شيخ فرج اللّه نام به طمع مال چشم از ننگ و نام پوشيده ، با جمعى از تبه روزگاران آن فرقه سر راه را به آن سيد ذى جاه گرفته ، آن بزرگوار بنصايح دلپذير به او پيغام داد كه اين مردم همه شيعى مذهب و زوارند ، سر راه را بر اينها گرفتن از شيوه مردمى و مروت دور است . سخن در نگرفت و كار به مخاصمه كشيد . آن از خدا بى خبر شمشيرى بر آن سيد و الا گهر انداخته ، بر صورت آن بزرگوار رسيد و بيهوش شد مردم او را به كشتى انداخته بجزائر آوردند ، در همان شب ، حال بر آن شقاوت مآل بر گشته ، ديوانه شد برهنه و عريان سر به صحرا نهاد ، همه كس را دشنام دادى و دست هاى خود را\r\n\r\n","description":"","footnote":"\r\n( 1 ) بحار الأنوار 110 : 31 .\r\n","page_name":" 348 ","page_number":348},
  {"content":"\r\nخاييدى ، و در همانحال بعد از دو روز بمرد ، اولياى او اموال منهوبه را بجزائر آورده تسليم سيد نمودند ، و از او معذرت خواستند و اين امر خارق عادت كه بتازگى روى نمود باعث زيادتى احتراز اكابر و اعاظم از ستيزه با سادات شد .\r\nديگر از معارف آنها بود سيد رحمه ولد سيد جابر و سيد محمد اطرش ( 1 ) ولد سيد ادريس كه قوه سامعه نداشت . و سيد ناصر بن سيد محمد . همه اين بزرگواران را در قريه صباغيه ديده‌ام .\r\nزهد و تقوى و ورع در آن خاندان ، از ذكور و اناث بقسمى كه مشاهده شد در هيچ سلسله‌اى نديده‌ام . علو همت و سخاوت و شجاعت ، همه را فطرى است .\r\nاز سلاطين روم ، ضياع و عقار بسيارى بر آنها مسلم است . و تمامى\r\n\r\n","description":"","footnote":"\r\n( 1 ) سيد لطف اللّه بن سيد بهاء الدين بن سيد عبد اللّه بن سيد نور الدين جزائرى معاصر ، صاحب تحفه\r\nدر حاشيه خطى تحفه نوشته « سيد محمد اطرش چند بار به شوشتر وارد ، در عالى محكمه جد امجد\r\nطاب ثراه نزول نموده ; فقير در مجالس عديده او را ملاقات ، و مؤمى اليه صاحب مناقب و كرامات : از\r\nآن جمله يكى از كرامات سيد معظم آنكه چون مشار اليه را بالمرّه قوت سامعه نبود . به اين سبب محاوره\r\nبا او ميسر نمى شد . طريقه مكالمه با او اين بود كه هر گاه سخنى را به خدمت او عرض مى كردند غالب\r\nاينكه آن شخص متكلم انگشت خود را بطريقه چيزى نوشتن بر روى زمين يا فرش مى گردانيد و\r\nبگرديدن انگشت ، سيد مى خواند و به مجرد برداشتن انگشت از زمين ، سيد بمطلب رسيده و جواب\r\nمىفرمود در سال فوت او در مشهد غروى در ميان روضه مقدسه به خدمت او رسيدم از جمله سئوالاتى\r\nكه بطريق مذكور از او نمودم يكى اينكه نسب جد و الا جاه ، نعيم آرامگاه سيد نعمت اللّه ( رحمه الله ) و نسب\r\nشما در كجا به يكديگر متصل مىشود . آن جناب بيان نسب جدّ اعلى و نسب خود فرمودند ، و موضع\r\nاتصال نسبين را نيز فرمودند كه الحال بخاطر نيست . و در همين سفر به آن ارض مقدسه برحمت ايزدى\r\nپيوست رحمة اللّه عليه » .\r\n","page_name":" 349 ","page_number":349},
  {"content":"\r\nفرماندهان آن ديار در توقير و احترام آنها باقصى الغايه كوشند . و خوارق عادات ايشان از متقدمين و اشخاصى كه در قيد حيات‌اند به نحوى كه مذكور شد ، بر السنه و افواه كبار و صغار مردم آن ديار دائر و سائر است » ( 1 ) .\r\nسيد حسين بن سيد احمد ملقب به شمس الدين جزائرى\r\nوى پدر سيد محمد پدر سيد عبد اللّه پدر سيد نعمت اللّه و سيدى جليل القدر و صاحب كرامات بوده است .\r\nاز كرامات او كه در مستدرك الوسائل ( 2 ) به نقل از مقامات النجاة مذكور است ، آن كه : سيد نامبرده گاوى داشته كه با آن ، زمين مزروعى خود را شخم مى زده اتفاقاً شيرى او را دريده اما از آن نخورده . سيد كه از جريان اطلاع حاصل كرده ، بندى را كه گاو را با آن مى بسته برداشته و در حالى كه مردم او را همراهى مى كردند به طرف شير رفته و آن بند را به گردن شير انداخته و آن حيوان درنده را كشان كشان به طرف منزل خود برده ، تا اينكه او را در شب حبس كرده به قصد آنكه او را نگهدارد و به جاى گاو از آن استفاده كند .\r\nمردم كه از اين كار او به وحشت و حيرت آمده بودند ، با اصرار زياد از او خواهش كردند كه آن حيوان خطرناك را رها كند ، پس او را رها نمود .\r\nيكى از شعرا به زبان محلى در مدح سيد و اولادش و اين داستان عجيب چنين گفته :\r\n\r\n","description":"","footnote":"\r\n( 1 ) تحفة العالم : 84 .\r\n( 2 ) مستدرك الوسائل 3 : 404 .\r\n","page_name":" 350 ","page_number":350},
  {"content":"\r\nسادة حسينين\r\nالثور يا ساده\r\nاهل التقى والدين\r\nالسبع ما رواه\r\nاولا دشمس الدين\r\nوالناس شهاده\r\nجاب السبع ثوره\r\nعيان وحضوره\r\nيعنى ساداتى حسينى اهل تقوى و دين فرزندان شمس الدين هستند كه شير را به جاى گاو خود قرار داد . اى آقايان ، شير گاو او را نخورد و همه مردم از غائب و حاضر گواهند .\r\nسيد عبد اللّه پدر سيد نعمت اللّه\r\nبزرگوارى عالى مقدار بوده كه بزرگانى او را با اوصاف و القابى چون : « الفاضل المنتجب الأصيل » و « السيد الأجلّ الأرفع » ستوده‌اند .\r\nدر امر تحصيل فرزندان كوشا بوده و جدّ اعلى در چهار سالگى به امر والد بزرگوارش شروع به تعلم نموده است .\r\nنسخه‌اى از قواعد علامه كه نسبتاً خوش خط است مورخ 1065 موجود است ، كاتب آن ( عبد اللّه الحسينى الجزائرى ) محتملا او خواهد بود .\r\nدر فهرست فهرست كتابخانه مجلس 6 : 311 ، نام سيد عبد اللّه بن محمد را به صفحه 20 حواله داده اما در آن صفحه نام فرزند او سيد نعمت اللّه بن عبد اللّه بن محمد را نوشته ، پس ذكر او در فهرست فهرست موردى نداشته و شماره 20 مربوط به سيد نعمت اللّه است .\r\nسيد نجم الدين جزائرى برادر سيد نعمت اللّه\r\nدانشمندى عالى قدر ، از پارسايان روزگار و شريك درس سيد نعمت اللّه و\r\n","description":"","footnote":"","page_name":" 351 ","page_number":351},
  {"content":"\r\nبرادر مهين ( 1 ) او بوده است .\r\nدر امل الآمل خطى درباره او نوشته « فاضل عالم محقق ورع زاهد ، ثقة وأي ثقة ، له تعليقات على تهذيب الحديث وله حواش على كتب النحو » ( 2 ) .\r\nاما اين ترجمه ، از نسخه‌هاى چاپى مختلف كتاب مذكور ، افتاده است .\r\nجدّ اعلى كه ترجمه اش بعد از ترجمه او در آن كتاب ذكر شده در حاشيه آن كتاب فرموده « آنكس را كه قبل از نام ما در امل الآمل نقل كرده برادر حقيقى ما بوده كه در تحصيل علم با هم شريك بوديم و او سناً از من بزرگتر بود خدا آرامگاه او را پاكيزه كند . در يك جا درس مى خوانديم ، در شهر خودمان جزائر و در حويزه و بصره و شيراز و اصفهان . پس خدا عاقبت كار او را نيك گردانيد . و من اين كلمات را پس از مرگ او به سى سال نوشته‌ام ، در تاريخ سال هزار و صد و يازده » .\r\nدر جاى ديگر تاريخ وفات و بيمارى او را چنين بيان نموده .\r\n« برادر مرحومم را تبى عارض گرديد و امتداد نمود تا منجر به اسهال گشت ، پس به رحمت خدا رفت ، در شب جمعه اول ماه شعبان و آن درد در دلم جايگزين گرديده تا امروز و تا هنگام مرگ ، و تسلى نمى يابم تا وقتى كه در زير خاك پنهان شوم .\r\n\r\n","description":"","footnote":"\r\n( 1 ) در شجره نامه سيد مهدى غريفى بحرانى نسابه ، متوفى 1343 كه در نزد فرزندش سيد عبد المطلب\r\nدر سال 1370 در نجف اشرف ديدم به نقل از يك مشجره قديمى ، براى سيد نعمت اللّه دو برادر به نام\r\nسيد نجم الدين و سيد فرج اللّه ثبت نموده بود ، كه از نفر دوم اطلاعى در دست نيست ، بلكه اصل\r\nوجود او غير معلوم است .\r\n( 2 ) صاحب رياض العلماء 5 : 239 عين اين عبارت را از امل الآمل نقل كرده .\r\n","page_name":" 352 ","page_number":352},
  {"content":"\r\nدرگذشت او در 1079 بود و امسال 1089 است و شبى نمى گذرد مگر اينكه او را در خواب مى بينم با بهترين هيأت و اما در روز ، كتابهاى او روبروى من است كه مطالعه مى كنم و هر وقت كتاب او را مى بينم مصائب من تازه مى گردد » ( 1 ) .\r\nاز آثار اين عالم جليل نسخه‌اى از مطول تفتازانى است كه در مدرسه منصوريه شيراز كه محل تحصيل او و برادرش سيد نعمت اللّه بوده آن را نوشته و تاريخ فراغ از آن 1068 مى باشد .\r\nدر همان تاريخ ، اربعين حديث شيخ بهائى را نزد شيخ صالح بحرانى ( 2 ) خوانده و استاد ، اين اجازه را براى او نوشته « أنهاه سلّمه اللّه تعالى ووفقه لرضائه سماعاً بقراءة غيره عليّ من أوّله إلى هنا ، السيد السند الكامل نجم الدنيا والدين سلّمه اللّه تعالى سماع تدبّر وتأمّل وكان الفراغ من ذلك حادي عشر شوال 1068 وكتب أقلّ خلق اللّه تعالى صالح بن عبد الكريم البحراني عفي عنهما ، مجيزاً له روايته بطريقي إلى مؤلفه رضي اللّه تعالى عنه ، مشرطاً عليه الاحتياط وسائلا منه الدعاء أوقات الخلوات سيما عقيب الصلوات والحمد وحده وصلّى اللّه على محمد وآله الطاهرين » ( 3 ) .\r\nاصول كافى و دو جلد از تهذيب هم به خط او موجود است كه جلد اول را در 1075 به پايان رسانده و با نسخه مجلسى اول ، مقابله و تصحيح كرده .\r\nو بر جلد دوم كه آن را قبلا در 1073 تصحيح نموده ، حواشى از خود و\r\n\r\n","description":"","footnote":"\r\n( 1 ) الأنوار النعمانية : 465 .\r\n( 2 ) مذكور در صفحه 184 .\r\n( 3 ) در آغاز اين اجازه اضمار قبل الذكر موجود و در پايان ، سقط لفظ جلاله بعد از والحمد مشهود است .\r\n","page_name":" 353 ","page_number":353},
  {"content":"\r\nديگران نوشته و نسخه‌اى از شرح كافيه رضى را به تملك خود در آورده و برادرش سيد نعمت اللّه در اول آن نسخه مالكيت او را گواهى فرموده ، بر اوائل آن هم حواشى از سيد نجم الدين ديده مىشود . و محتمل است كه مقصود صاحب امل الآمل از حاشيه تهذيب و حواشى كتب نحو همين دو نسخه باشد .\r\nدو مهر داشته بر يكى ( نجم الدين الحسينى ) و بر ديگرى كه شش گوشه بوده آيه ( وَعَلامات وَبِالنَّجْمِ هُمْ يَهْتَدُونَ ) ( 1 ) منقوش است .\r\n\r\n","description":"","footnote":"\r\n( 1 ) النحل : 16 .\r\n","page_name":" 354 ","page_number":354},
  {"content":"\r\nاولاد سيد نعمت اللّه\r\nجدّ اعلى چهار پسر داشته : سيد نور الدين ، سيد حبيب اللّه ، سيد شفيع ، سيد جمال الدين ( 1 ) .\r\nسيد نور الدين كه عموم سادات جزائرى به او مى رسند ، و از اين رو آنان را نوريه مى نامند ، بعداً ترجمه خواهد شد .\r\nسيد حبيب اللّه بن سيد نعمت اللّه در صغر سن ( 2 ) ، به تمييز نا رسيده ( 3 ) وفات نمود .\r\nدر شجره نوريه زير نام او نوشته « توفى شابّاً » كه درست نيست زيرا در كودكى قبل از جوانى ، بلكه قبل از تمييز ، چنان كه دانستى درگذشته .\r\n\r\n","description":"","footnote":"\r\n( 1 ) در مكارم الآثار 1 : 2 به نقل از لباب الألقاب : 38 نسخه خطى ، پسرى به نام سيد ولى اللّه نوشته كه\r\nاشتباه است و به نظر مى رسد از قصص العلماء : 436 گرفته باشد كه اشتباه او را در صفحه 23 تذكر\r\nداديم .\r\n( 2 ) تذكره شوشتر : 59 .\r\n( 3 ) تحفة العالم : 98 .\r\n","page_name":" 355 ","page_number":355},
  {"content":"\r\nو سيد شفيع قاضى ( 1 ) كه در تحفة العالم : 97 و 98 او را سيد محمد شفيع نوشته ، و در شجره نوريه شفيع الدين ناميده كه هر دو مسامحه است . سيدى فاضل و قاضى حويزه بوده ( 2 ) و عقب او از اناث ، و اولاد ذكورى نداشته است ( 3 ) .\r\nدر شجره نوريه يك دختر براى او ثبت كرده . اما ظاهر تذكره كه به اناث به صورت جمع تعبير كرده ، دختران متعدد را مى رساند .\r\nو سيد جمال الدين كه ظاهراً كوچكترين فرزند سيد نعمت اللّه بوده ; يك پسر از او مخلف شد به نام ( سيد مجد الدين ) كه هنگام تأليف تذكره شوشتر حدود 1167 در هندوستان بوده . و بعد از آن تاريخ مفقود الاثر شده چنان كه ذيلا مى نگاريم .\r\nدر شجره طيبه فرموده « سيد جمال الدين به هندوستان رفت . از او به عمل آمد سيد مجد الدين ، سيد محمد زكى ، سيد محمد باقر » ( 4 ) .\r\nنگارنده گويد : اين كلام از دو نظر اشتباه است يكى اينكه سيد جمال الدين به هند نرفته ، بلكه چنان كه گذشت فرزندش سيد مجد الدين بوده كه به هند رفته .\r\nديگر آنكه سيد جمال الدين به طورى كه از تذكره شوشتر و تحفة العالم بر آيد فقط يك پسر نامبرده را داشته و چون در وقت تأليف تحفه ( 1216 ) زنده نبوده احتمال تولد دو نفر ديگر پس از ( 1216 ) منتفى است .\r\nو مدرك شجره طيبه در ثبت اين دو نام ، شجره نوريه است كه ما اين را از اغلاط او مى دانيم .\r\n\r\n","description":"","footnote":"\r\n( 1 ) تذكره شوشتر : 59 .\r\n( 2 ) و ( 3 ) و ( 4 ) شجره طيبه ، نسخه خطى .\r\n","page_name":" 356 ","page_number":356},
  {"content":"\r\nهمانطور كه در توضيحى كه درباره سيد مجد الدين داده و او را بلا عقب معرفى كرده تأمل داريم ; زيرا كه مفقود الاثر غير از بلا عقب بودن است .\r\nاما در شجره طيبه و تتمة الشجرة ، بدون دقت با استناد به آن شجره ، اين دو را نوشته‌اند ، و گفته‌اند از اعقاب آنان اطلاعى نيست ، كه بايد گفت اين دو نفر ( سيد محمد زكى و سيد محمد باقر ) وجود خارجى نداشته‌اند ، چه رسد كه اعقابى براى آنان تصور شود .\r\nاما سيد مجد الدين فرزند سيد جمال الدين فرزند سيد نعمت اللّه چنان كه گذشت مفقود الاثر بوده و صاحب تحفة العالم كه به هند رفته در وقت تأليف آن كتاب ( 1216 ) خبرى از او نداشته ( 1 ) .\r\nاما از قرار معلوم مردى دانشمند بوده و به زبان انگليسى آشنائى كامل داشته و كتابى در لغت نوشته .\r\nعلامه تهرانى فرموده « كتاب فرهنگ فارسى به فارسى . در كتابخانه دهخدا به شماره 21 موجود است كه مخصوص كلمات شوشترى و تأليف برادر زاده سيد نور الدين فرزند سيد نعمت اللّه جزائرى است ، كه به هند رفته و زبان انگليسى را ياد گرفته و از شرح نخبه عمويش در آن كتاب نام برده ، و اهل قرن دوازدهم بوده و شايد مترجم فروق اللغات باشد ، و توضيح بيشتر درباره اين كتاب در جلد سوم ( درباره نسخه‌هاى خطى ) مذكور است » ( 2 ) .\r\nنگارنده گويد : متأسفانه جلد سوم كتاب مذكور اكنون حاضر نيست كه\r\n\r\n","description":"","footnote":"\r\n( 1 ) تحفة العالم : 98 .\r\n( 2 ) الذريعة 16 : 210 .\r\n","page_name":" 357 ","page_number":357},
  {"content":"\r\nمشخصات و اطلاعات بيشترى درباره فرهنگ نامبرده بدست آوريم .\r\nاما همين قدر مى دانيم كه مؤلف اين كتاب با مشخصات مذكور ، كسى غير از سيد مجد الدين جزائرى نخواهد بود .\r\nو در كتاب فرهنگنامه‌هاى عربى به فارسى صفحه 240 ترجمه فارسى براى فروق اللغات سيد نور الدين نوشته ، كه مترجم را نشناخته و احتمال داده كه از صاحب فرهنگ فارسى ، موجود در كتابخانه دهخدا ، باشد .\r\nاينك ما مى گوئيم كه اين احتمال بسيار نزديك و آن ترجمه هم از همين سيد مجد الدين است .\r\nسيد نور الدين جزائرى\r\n( 1088 - 1158 )\r\nبزرگترين فرزند سيد نعمت اللّه و جانشين وى در جميع مناصب و مناقب بوده .\r\nشرح حال او در كتب تراجم ، ذيل ترجمه والد ماجدش يا جداگانه و در مقدمه فروق اللغات چاپ نجف اشرف و تجليات 1 : 2 ( 1 ) و شجره طيبه موجود\r\n\r\n","description":"","footnote":"\r\n( 1 ) اين كتاب كه نام ديگر آن ( تاريخ عباس ) است در شرح حال امام اعظم مفتى مير محمد عباس\r\nشوشترى لكهنوى فرزند سيد على اكبر فرزند سيد محمد جعفر فرزند سيد طالب فرزند سيد نور الدين\r\nاست و تاليف عالم اديب مولوى ميرزا محمد هادى متخلص به عزيز متوفى 1354 فرزند مولوى ميرزا\r\nمحمد على كشميرى صاحب نجوم السماء به زبان اردو به طبع رسيده و تاريخ عباس مطابق سال\r\nتاليف كتاب ( 1344 ) مى باشد .\r\n","page_name":" 358 ","page_number":358},
  {"content":"\r\nاست . كه از تذكره شوشتر : 59 و اجازه كبيره و تحفة العالم : 98 تأليف فرزند و نوه نزديك او گرفته‌اند ; و ما قبل از آنكه به نقل عبارات آنان بپردازيم ، اين نكته را خاطر نشان مى سازيم ، كه نام او را كه در مؤلفات و متملكات او ديده‌ايم و همچنين در كتب نامبرده كه از نزديكترين خاندان او هستند ، نور الدين است .\r\nولى در شجره نوريه و تجليات 1 : 2 و بعضى از اعقاب سيد نور الدين كه نسب خود را به او پيوند داده‌اند او را ( نور الدين محمد ) ناميده و گوئى اجتهاد در مقابل نص نموده‌اند .\r\nو اما نور الدين على كه در الذريعه 22 : 371 و مكارم الآثار در صفحات متعدد از آن جمله 1 و 2 جلد اول و فرهنگ نامه‌هاى عربى به فارسى 240 و تذكرة القبور : 370 و غيره ديده مىشود غلط است . و مدرك آنان روضات الجنات : 365 بوده كه او را با سيد نور الدين على عاملى - مذكور در صفحه 264 - اشتباه نموده است . و در اثر همين اشتباه صاحب معجم المؤلفين در شرح حال سيد محمد شفيع جزائرى كه از نواده‌هاى سيد نور الدين است در 13 : 392 نسب او را به سيد نور الدين كه رسانيده ، او را على ناميده و كلمه نور الدين را لقب پنداشته و نياورده است و در المستدرك على معجم المؤلفين : 822 اشتباهى ديگر كرده و نام او را نور اللّه نوشته . و همچنين زركلى در الاعلام چاپ 8 جلدى 4 : 107 در ترجمه فرزندش سيد عبد اللّه او را على ناميده ، بنقل از معارف الرجال 2 : 8 .\r\nدر اجازه كبيره فرموده « والدي العلاّمة الإمام ، مقبول الخاص والعام ، نور الدنيا والدين تغمّده اللّه بالرحمة والرضوان ، وروّح روحه بالروح والريحان ، قد اشتغلت عليه من أوّل زمن التحصيل إلى أن انتقل إلى الدار الآخرة ، وممّا قرأت عليه ألفية الشهيد وصحيفة الرضا المنسوب إلى الشيخ الطبرسي والإثنا عشرية الصلاتية\r\n","description":"","footnote":"","page_name":" 359 ","page_number":359},
  {"content":"\r\nوالأربعين حديثاً والمختصر النافع وبضعة وافية من المغني و شرح العضدي من مباديء اللغة وإرشاد العلاّمة وإحقاق الحق و تفسير القاضي وأكثر الشرائع ونهج البلاغة وجملة من المفاتيح والاستبصار واُصول الكافي من أوّله إلى باب الدعاء وبضعة من فروعه وأكثر تفسير الصافي ، وقرأت عليه الصحيفة الكاملة مراراً متعددة ، وأجازني إجازة عامة ، وكان ( رضي الله عنه ) حافظاً ذكياً دقيق الفهم . متوقّد الذهن مستقيم السليقة حسن اللهجة فصيح الكلام حلو المنطق جيّد التعبير فطناً للنكات والدقائق عارفاً بأساليب الكلام شاعراً منشئاً أديباً خطيباً مجيداً مهذّب الأخلاق محمود السيرة كثير المروة متواضعاً هيّناً ليّناً سهل العريكة مع ما هو عليه من الوقار ، وكانت أوقاته مضبوطة موزّعة على مشاغله الدينية والدنيوية لا يدخل شغلا على شغل ، و من ثمّ كان فائزاً ببركة الأوقات ، وكان إذا توجّه لمطالعة درس أو التأمّل في عبارة مشكلة ، يقبل عليه بجميع حواسّه وهمّته ، لا يقطعه عنه قاطع حتّى ينهيه على وجهه ، ويستخرج من مكنونه ما لا يطيقه غيره ، وربما كان يدرّس دروساً متعدّدة فكان يراجع شروحها وحواشيها ومتعلّقاتها أجمع ويُلقي جميع ذلك وقت التدريس مع الردّ والقبول . لا يعزب عنه حرف واحد . وكان بعض الطلبة يضع عبارات لا معاني لها ويسألها الأذكياء امتحاناً لهم فربما كان يعرض عليه شيء منها فينظر فيها ويستخرج لها معاني معقولة مقبولة ، وكان مع غاية حدّة ذهنه وقوّة مادته ، كثيراً يتثبت ، لا ينطق إلاّ بعد التروّي وملاحظة الأطراف ، له من المصنّفات ( 1 ) . . . وكان موفقاً سعيداً من أوّل عمره إلى آخره ، عاش في سعة رزق ونعمة موفورة مستمرة\r\n\r\n","description":"","footnote":"\r\n( 1 ) در اينجا نام تاليفات او را برده ، كه چون بتفصيل آنها را خواهيم نگاشت ، در اينجا نيازى به آوردن آنها\r\nنديديم .\r\n","page_name":" 360 ","page_number":360},
  {"content":"\r\nوسافر إلى بلاد العجم مراراً ، مقبولا معظماً عند أرباب الدنيا والدين واجتمع في حجته وزيارته بفضلاء الحجاز والعراق وخراسان فعرفوا فضله وأذعنوا له .\r\nانتقل من هذه الدار إلى دار القرار وجوار أجداده الأطهار ، الليلة السادسة من شهر ذي الحجة الحرام سنة ثمان وخمسين بعد المائة والألف و دفن عند المسجد الجامع بوصية منه وقبته معروفة يتبرك بها ويزار ويخفف عن حامليها الأوزار .\r\nوكان في حالة احتضاره في غاية ما يكون من سكون النفس والأطراف وسلامة الحواسّ الظاهرة والباطنة وقوّة القلب وجودة الإدراك يقرأ دعاء العديلة ويأمرنا بتلاوة القرآن وينهانا عن الجزع ويتبسّم في وجوهنا إلى أن قضى نحبه و وصل ربّه . . . وذكرت جملة من مناقبه في تذليل السلامة ولا بأس بإيراد فقرات منها . نور الحق المتشعشع كنار على عَلَم ، المهتدي بسناه الحائرون في غياهب الظلم ، ونوره الذي يزهو على شقائقه في حدائقه . ويعطّر الأرواح بنشر حقائقه ، ومحتدّ العلم المؤسس على التقوى بنيانه ، المشيد بالمجد جدرانه ، المتوقّدة للوفود نيرانه . الممتنعة في حماه جيرانه ، المرصوصة بالعزّ حيطانه ، السامكة إلى السماك مقاصيره وإيوانه ، ومربع الفضل الزاهرة نجوم سمائه ، الماطرة مواقيت أنوائه ، و مرتع البذل المتدفّقة عيونه ، المتدلّية بالثمرات غصونه . وعصام الشرع وموئله . وسناده الذي عليه معوله ، إلى محاسن تخضع لها الرقاب . ومكارم تخفق إليها الأعقاب ، ومحامد هتفت بها العواتق في الخدور ، وهوت إليه أفئدة العظماء والصدور ، من نسب شاهقه إلى الملكوت راياته . متلوّة في الملأ الأعلى آياته ، وشرف درّ عليه في سرّ غلالته ، و ورثه عن عصبته وكلالته ، وحسب فرق بين التالد والطريف ، وانبسط في ذلّ عريشه الوريف ، ولهج معترفاً به كلّ وضيع وشريف . . . وها هو مدّ اللّه في سعادته ، وأدام أيام إفادته ، قد ذرف على السبعين ويعين ولا يستعين ، ويقوم بنفسه\r\n","description":"","footnote":"","page_name":" 361 ","page_number":361},
  {"content":"\r\nبالأعباء من حفظ النظام ، وفصل الخصام وتنفيذ الأحكام ، والأمر بالمعروف والنهي عن المنكر ، وإقامة الجماعات وإمامة الجمعات ، و قضاء الحقوق والتدريس ، والخطابة والنقابة ، والنظر في مصالح كثيرة للحق لا تنتظم بغيره ومراقبته الوفود ، وإصدارهم بالصلات والرفود . وأمّا الأدب فهو نادرة عصره ، ورواق قصره ، ونطاق حصره ، و أمير مصره بل سناد ظهره ووحيد دهره ، تنشأ المعاني على ذهنه وتنهار ، وتتوارد الأسجاع على لفظه توارد الفراش إلى النار ، إن خطب انقطع خطيب خوارزم ، وبان الفشل على وجه أبي الحزم ، أو كتب ماد الميداني ; والبديع الهمداني ، وطرب صاحب الأغاني ، ومسلم صريع الغواني ، أو أملى التقط الجوهري جواهر كلماته ، وحصر الحريري في مقاماته . . . » ( 1 ) .\r\nو در شجره طيبه فرموده « العلاّمة الامام السيد نور الدين نخستين فرزند سيد جزائرى است ، كه در سال هزار و هشتاد و هشت در شوشتر متولد گرديده است . پس از اتمام چهار سالگى به حكم والد بزرگوار شروع بتعلم نمود و والد ماجدش از فرط محبتى كه به وى داشت خود به تعليمش پرداخت ، در صغر سن به زيارت ارض اقدس رضوى ( عليه السلام ) موفق و بفيض ملاقات شيخ محمد حر عاملى كه از معاريف ( 2 ) علماء شيعه است نائل آمده ، شيخ بزرگوار چون آثار رشد و كمال در ناصيه اش آشكار ديد اجازه عامه به خط خويش به وى داد . آقا سيد نور الدين پس از تقبيل سده سنيه رضويه ( عليه السلام ) به شوشتر بازگشت و در خدمت والد ماجد بتكميل مشغول شد در اندك مدتى چنان به معارف عصر خويش احاطه پيدا كرد كه كمتر\r\n\r\n","description":"","footnote":"\r\n( 1 ) اجازه كبيره : 59 .\r\n( 2 ) معارف صحيح است .\r\n","page_name":" 362 ","page_number":362},
  {"content":"\r\nكسى را از محصلين اتفاق مى افتد ، و آن حضرت به زيارت ائمه عراق و حج بيت اللّه الحرام مسافرت نمود و در مراجعت رهسپار اصفهان كه پايتخت دولت و مهبط علم و معرفت بود گرديد . در اين اسفار از اكثر علماى عصر خويش استفاده بسيار نمود - در ورود اصفهان مورد احترام و توقير شاه سلطان حسين صفوى واقع گرديد و عموم علماى آن شهر مقامات علم و فضلش را تصديق نمودند - چون به شوشتر مراجعت نمود پس از اندك مهلتى والدش سيد جزائرى وفات كرد ( 1 ) و كليه وظائف شرعى خوزستان از شيخ الاسلامى و نيابت صدر و امامت جمعه و جماعت و غيرها به آن حضرت مفوض و مرجع انام و مقتداى خاص و عام گرديد . سيد بزرگوار در خوشى رفتار و نيكى كردار يگانه روزگار بود . و اخلاق متين و گفتار و رفتار شيرينش وى را از ديگران ممتاز مى نمود ، در نتيجه شهامت ذاتى و قوت قلب آن حضرت ، سكنه خوزستان در آن اوان از تعديات خودى و بيگانگان آسوده بودند . در ورود قهرمان زمان ( نادر شاه افشار ) به شوشتر بواسطه خرابيهائى كه در اثر لشگر كشى و خشونت سلوك نادرى بظهور رسيده بود ، سيد جليل با كمال جلادت روبرو ، ويرا بر مظالمش نكوهش كرد و بدون پاس حشمت سلطنت ، آن پادشاه را ملامت و نصيحت بسيار فرمود ، و به طورى با درشتى با او مكالمه كرد كه احدى را در آن زمان جرأت اين اقدام نبود و تا به حال حكايت اين ملاقات در السنه خوزستانيان دائر است . علو همت . صفاى نيت ، فراست و ذكاوت ، تواضع و استقامت ، جود و سخاوت ، شجاعت وعظمت را از اجداد كرام به ميراث داشت و\r\n\r\n","description":"","footnote":"\r\n( 1 ) در آن تاريخ 1112 سيد نور الدين جوانى بيست و چهار ساله اما در خرد و فهم و عقل و علم پيرى\r\nمسلم بوده .\r\n","page_name":" 363 ","page_number":363},
  {"content":"\r\nدر تمام عمر شريفش كه بخوشى و عظمت مى گذشت ، بجمع مال با آن كه كاملا برايش ميسر بود همت نگماشت ، در اواخر عمر انزوا بر مزاجش غلبه كرده از صحبت مردم دامن در كشيد . اوقات خود را بر مشاغل دينى و دنيوى تقسيم كرده بود و كارى را در كار ديگر داخل نمى فرمود ، و از اين باب به نعمت بركت در اوقات موفق بود ، در هنگام مطالعه و تأمل و تعمق در معضلات و مشكلات علمى تمام حواس و همت خود را صرف احاطه بمطلب مى كرد و هيچ مانعى او را از دقت در كار منصرف نمى نمود ، و هنگامى كه شروع بتدريس مى فرمود هر مبحثى را از كتاب با شروح و حواشى ، تعليقات بضميمه رد يا قبول خويش بيان مى فرمود بدون آنكه اندكى از اطراف موضوع فرو گذارى شده باشد ، و به اين ترتيب همه روزه چند درس در علوم مختلفه بر طلاب القاء مى فرمود ، بعضى از اذكياء طلبه گاهى محض امتحان سايرين ، عباراتى خالى از معنى درست نموده در حوزه درس منتشر مى كردند ، بسا چيزى از آنها به نظر كيميا اثر سيد مى رسيد و معانى معقوله مقبوله‌اى براى آن استخراج مى فرمود - با اين حدت ذهن و قوت فكر بدون تروى و تثبت زياد در مسائل علميه اظهار رأى نمى نمود و تا اطراف هر موضوعى را بدقت ملاحظه نمى كرد اظهاراتى در آن باب نمى فرمود - خط نسخ و شكسته را خيلى شيرين مى نوشت و اشعار عربى ( 1 ) را نيكو و سنجيده مى فرمود فصاحت و بلاغت آن نادره\r\nدهر ، در كتابت و گفتار مثل زد فضلاى عصر و سر مشق بلغاى آن زمان مى بود . اگر چه منشآت و خطب بليغه در جمعات و مناكحاتش غالباً از بين رفته ، اما تأليفات شيرينش بر قدرت بيان و بنان وى بينه باقى است » .\r\n\r\n","description":"","footnote":"\r\n( 1 ) اشعار فارسى نيكو نيز داشته .\r\n","page_name":" 364 ","page_number":364},
  {"content":"\r\nاساتيد و مشايخ سيد نور الدين\r\nچنان كه مذكور شد عمده تحصيلات وى ، نزد پدر بزرگوارش بوده و در سفر اصفهان مدتى از محضر علماى آن سامان استفاده كرده ، اما جز دو تن از آنان كه نامشان را در اجازه كبيره ديده‌ايم ، باقى نا شناخته و مجهولند .\r\nيكى از آن دو ، مير محمد باقر خاتون آبادى و ديگرى مير محمد صالح خاتون آبادى است ، كه ذيلا ترجمه شان را مى نگاريم .\r\nمشايخ وى هم دو نفراند .\r\nاول ، محدث بزرگوار شيخ محمد حر عاملى ( 1 ) كه در 1098 كه حدود ده سال از عمر سيد نور الدين گذشته و طبق نذر پدر و مادر باتفاق دايى مفضال خود ، سيد صالح بن سيد عطاء اللّه جزائرى به زيارت مشهد مقدس رضوى ( عليه السلام ) رفته بود ، شيخ مذكور به وى اجازه داد ( 2 ) .\r\nدوم ، پدر فرخنده آثارش كه بنفس نفيس ، همت به پرورش و آموزش او گماشت و به تربيت و تعليم او پرداخت و در 1099 كه سيد نور الدين يازده ساله بود و از خواندن اربعين حديث شيخ بهائى ( 3 ) فارغ گشت . اين اجازه را براى او نگاشت « بسم اللّه الرحمن الرحيم أنهاه سماعاً ولدي العزيز الموفق المسدد السيد\r\n\r\n","description":"","footnote":"\r\n( 1 ) مذكور در صفحه 202 .\r\n( 2 ) اجازه كبيره : 59 .\r\n( 3 ) مرحوم سيد نور الدين به اين كتاب اربعين علاقه‌اى شديد داشته و در سفر و حضر آن را همراه داشته\r\nو مكرر آن را درس گفته است .\r\n","page_name":" 365 ","page_number":365},
  {"content":"\r\nنور الدين الجزائري وفّقه اللّه تعالى لجمع مراتب الكمال بحقّ محمد صلّى اللّه عليه وآله ، فأجزته حرسه اللّه تعالى رواية هذا الكتاب وسائر مؤلفاتي ومروياتي ومسموعاتي و ما صحّ روايته عن أكابر المحدّثين والعلماء المجتهدين وكتب الأحرف بيمناه الجانية والده نعمة اللّه الحسيني الجزائري عفا اللّه تعالى عنه أواخر شهر شوال سنة التاسعة والتسعين والألف الهجرية حامداً مصلّياً مسلماً » .\r\nو نسخه‌اى از المختصر النافع ( 1 ) مورخ 1104 به خط سيد نور الدين موجود\r\n\r\n","description":"","footnote":"\r\n( 1 ) تأليف محقق حلى متوفى 676 ( قدس سره ) صاحب شرائع الأحكام ، اين كتاب كه گاهى به ( النافع ) از آن\r\nتعبير مى كنند ، از كتب درسى بوده و نسخه‌هاى فراوان خطى دارد و در بمبئى و مصر چاپ شده ،\r\nشرحهاى متعددى بر آن نوشته شده از آن جمله التنقيح الرائع فاضل مقداد متوفى 826 و رياض\r\nالمسائل فقيه جليل مير سيد على طباطبائى متوفى در محرم 1231 كه سال وفات او در كتب تراجم\r\nمذكور است . ولى ماه وفات را تنها در نجوم السماء : 340 تصريح كرده و از مرثيه اديب طبيب سيد\r\nحسين بن سيد سليمان حلى متوفى 1236 مذكور در ( بابليات يعقوبى 2 : 31 ، و الكرام البررة : 461 ،\r\nو معجم أدباء الأطباء 1 : 128 ، و مكارم الآثار 3 : 1025 ) كه براى او گفته مفهوم مى گردد .\r\nمطلع قصيده مذكور كه بيست و هشت بيت است چنين است .\r\nجلّ المصاب عن التعنيف والعذل * كيف التصبّر من بعد ( الأمير علي )\r\nدر اواخرش گفته :\r\nيا شهر عاشور ما هذا اللجاج على * خير الخلائق طرّاً صفوة الرسل\r\n* * *\r\nصبراً بني الوحي لا أمراً فرزؤكم * عمّ الخلائق من حاف ومنتعل\r\nحكم المنية جار في بريّته * فهل سمعتم بظلٍّ غير منتقل\r\nو ناسخ لكهنوى متوفى 1254 در تاريخ وفات وى مرثيه‌اى سروده ، كه بيت اوّل و آخر آن چنين\r\nاست :\r\nحيف بود آن كه خضر راه هدى * راهى كشور بقا گرديد\r\nگفت سال وفات او ناسخ * جسم وى خاك كربلا گرديد\r\nمختصر سير هندوستان : 56 .\r\n","page_name":" 366 ","page_number":366},
  {"content":"\r\nاست كه در آخرش اين عبارت است .\r\n« قد تمّ قراءة وكتابة ومباحثة عند مجتهد الزمان والدي السيد نعمة اللّه سلّمه اللّه تعالى بمحمد وآله وكتب هذه الأحرف المذنب الجاني تراب أقدام أهل العلم ، نور الدين بن نعمة اللّه الحسيني وفّقه اللّه سبحانه لمراضيه وجعل مستقبله خيراً من ماضيه في شهر رمضان المبارك سنة مائة وأربع وألف من الهجرة النبوية المصطفوية صلّى اللّه عليه وآله وسلّم حامداً مصلّياً مسلّماً » .\r\nمير محمد باقر خاتون آبادى\r\nفرزند امير اسماعيل فرزند امير محمد باقر خاتون آبادى كه ترجمه پدرش را در استادان سيد نعمت اللّه نگاشتيم .\r\nدر اجازه كبيره ، ضمن شرح حال سيد احمد علوى خاتون آبادى فرموده ، كه با سيد نور الدين نزد مير محمد باقر و مير محمد صالح خاتون آبادى درس خوانده و همدرس بوده‌اند و نزد عموها و دايى هاى ديگرش هم تلمذ نموده‌اند .\r\nو در ترجمه امير اسماعيل فرزند امير محمد باقر فرموده « پدرم سيد نور الدين از شاگردان پدرش بوده است » .\r\n","description":"","footnote":"","page_name":" 367 ","page_number":367},
  {"content":"\r\nملا محمد زمان تبريزى معاصر امير محمد باقر ، در فرائد الفوائد او را « علاّمه رئيس فضلاء زمان » خوانده و گفته « اكنون منزل من در حجره امير محمد باقر در مدرسه شيخ لطف اللّه است » ( 1 ) .\r\nدر مكارم الآثار فرموده « مير محمد باقر در زمان شاه سلطان حسين ملا باشى ، و از علماء معقول و منقول و فاضلى مقدم بر همه فحول بوده و اول كسى است كه در مدرسه چهار باغ اصفهان پس از اتمام ساختمان به سمت مدرّسى آن مدرسه برقرار ; و چندين كتاب تأليف نموده از آن جمله شرح كتاب عيون الحساب ملا محمد باقر يزدى ( رحمه الله ) . وفاتش ع 1 سنه 1127 قبرش در اطاق دويّم شرقى خاتون آباديها است » ( 2 ) .\r\nعلامه تهرانى شرح عيون الحساب را ننوشته ، و درگذشت مير محمد باقر را 1137 نوشته ( 3 ) كه تصحيف است و از مشجره خاتون آباديها نقل كرده كه او مدرّس شاه سلطان حسين صفوى بوده است ( 4 ) .\r\nدر شهداء الفضيلة : 223 ترجمه اش را آورده و فرموده « در 1127 مسموماً درگذشته و از تأليفات او ترجمه مكارم الاخلاق است » .\r\nو فرزندش كه در بعضى از مواضع ، محمد اسماعيل ناميده شده در اجازه كبيره معاصرش چنين مذكور است .\r\n\r\n","description":"","footnote":"\r\n( 1 ) روضات الجنات : 287 .\r\n( 2 ) مكارم الآثار 1 : 130 .\r\n( 3 ) الذريعة 16 : 142 .\r\n( 4 ) الذريعة 4 : 261 .\r\n","page_name":" 368 ","page_number":368},
  {"content":"\r\n« الأمير اسماعيل بن الأمير محمد باقر بن الأمير اسماعيل الخاتون آبادي كان عالماً ذكياً محمود السيرة صالحاً ورعاً رأيته بإصبهان وكان والدي من تلامذة أبيه وجدّي من تلامذة جدّه استفدت منه كثيراً توفّي عشر الستّين ( حدود 1160 ) هو وأخوه السيد محمد رحمة اللّه عليهما » .\r\nو در مكارم الآثار درباره او گويد « مير محمد اسماعيل مدرس در فقه و حديث و تفسير بى نظير بوده و در مسجد شاه ، امامت و در مدرسه چهار باغ تدريس مى نموده و در عشر 1160 وفات كرده و در نزد پدرش دفن شده . و حديث امام رضا ( عليه السلام ) به عمران صبايى را شرح كرده و التحفة الرضوية ناميده . نسخه اصل را كه در آخرش شرح حديث سليمان مروزى را به امر شيخ حسن ، خطيب خراسان به آن ملحق كرده و تملك فرزندش سيد ابو القاسم را دارد رؤيت كردم و اين شرح را در الذريعة ( 1 ) نوشته اما نام آن را كه التحفة الرضوية است ندانسته و محل آن جلد سوم آن كتاب است . و او پدر ميرزا ابو القاسم اصفهانى مذكور در الكرام البررة 1 : 50 بوده كه آنجا در نسب او اشتباهى چاپى رخ داده بدين صورت « السيد الميرزا أبو القاسم بن محمد اسماعيل بن محمد بن باقر . . . » ، كلمه ابن بين محمد و باقر زائد است و در غلطنامه آن كتاب تذكر داده نشده . و خاتون آباد نام قريه ايست در بلوك جى اصفهان كه در فتنه افغان خراب شده است » ( 2 ) . خاندان خاتون آبادى يكى از خانواده‌هاى علمى و روحانى اصفهان مى باشد ، كه مدت چهار قرن در اصفهان رياست علمى و روحانى داشته و عده‌اى كثير عالم و اديب و شاعر و مجتهد در بين\r\n\r\n","description":"","footnote":"\r\n( 1 ) الذريعة 13 : 203 .\r\n( 2 ) مكارم الآثار 1 : 131 .\r\n","page_name":" 369 ","page_number":369},
  {"content":"\r\nآنها بوده است ( 1 ) .\r\nمير محمد صالح خاتون آبادى\r\n( حدود 1058 - 1126 )\r\nفرزند مير عبد الواسع بن محمد صالح بن اسماعيل معروف به شاه مراد بن عماد الدين محمد بن حسن بن جلال الدين بن مرتضى بن حسن بن حسين بن شرف الدين على بن مجد الدين محمد بن تاج الدين حسن بن شرف الدين حسين ابن عماد الشرف بن عباد بن محمد بن حسين بن محمد بن ابى عبد اللّه حسين بن ابى الحسن على بن عمر الاكبر بن ابى محمد حسن الافطس بن ابى الحسن على الاصغر ابن امام زين العابدين ( عليه السلام ) ( 2 ) .\r\nاز بزرگان دانشمندان و اعاظم شاگردان علامه مجلسى و خواهر زاده و داماد او بوده است .\r\nشرح حال او را بعضى از كتب تراجم و فهارس ، جداگانه يا ذيل ترجمه فرزندش مير محمد حسين نوشته‌اند .\r\n\r\n","description":"","footnote":"\r\n( 1 ) دانشمندان و بزرگان اصفهان : 90 .\r\n( 2 ) نسب مذكور با مختصر توضيحى درباره برخى از صاحبان اسامى فوق ، در مكارم الآثار 1 : 129\r\nضبط شده در الفيض القدسي و مستدرك الوسائل 3 : 486 و الكواكب المنتثرة : 198 در شرح حال مير\r\nمحمد حسين فرزند صاحب ترجمه هم با اندك اختلافى منقول است ، به اين ترتيب كه سيد مرتضى\r\nمذكور در سلسله نسب را ، فرزند بلا واسطه حسين دانسته‌اند و حسن را ننوشته‌اند و در مستدرك ،\r\nعباد را عبادان نوشته ، ولى مرقومات مكارم در اين گونه موارد از سايرين دقيق تر و به واقع نزديكتر\r\nاست ، بنا بر اين او با 25 واسطه به امام چهارم ( عليه السلام ) مى رسد نه نوه اش مير عبد الباقى كه در ريحانة\r\nالأدب 3 : 366 گفته با 25 واسطه به امام عالى مقام موصول است .\r\n","page_name":" 370 ","page_number":370},
  {"content":"\r\nاما هيچكدام حق او را ادا نكرده و تاريخ تولد و نام همه تأليفات او را كه از سى كتاب بيشتر است ننوشته‌اند .\r\nولادت وى در حدود 1058 بوده ، به طورى كه از بيانات آينده ما معلوم خواهد شد .\r\nوفاتش در ماه صفر 1126 و مدفنش در نجف اشرف مى باشد ( 1 ) و از كتاب آداب سنيه ، در ماه رمضان 1120 فارغ گشته ( 2 ) .\r\nصاحب اجازه كبيره در حاشيه اجازه فرموده « توفّي عشر الثلاثين بعد المائة والألف » كه با تاريخ مذكور سازگار است .\r\nبرخى از تأليفات فارسى وى از اين قرار است :\r\n1 - آداب سنيه . مشار اليه كه تنها در فهرست سابق الذكر مذكور است .\r\n2 و 3 - دو رساله در اسباب حدوث باران و برف و تگرگ به نظر فلاسفه و برق و صاعقه ، هر كدام يازده صفحه ، ضمن مجموعه‌اى به خط مؤلف به نظر نگارنده رسيده و در هيچيك از كتب تراجم و فهارس به نظر نرسيده .\r\n\r\n","description":"","footnote":"\r\n( 1 ) الذريعة 4 : 397 به نقل از مشجره خاتون آباديها ، پس 1116 كه در بعضى از صفحات و مجلدات\r\nديگر آن كتاب و دانشمندان و بزرگان اصفهان : 386 و شهداء الفضيلة : 234 و بعضى از مواضع ديگر\r\nديده مىشود نا درست بوده . و ترديد بين التاريخين كه در ريحانة الأدب 3 : 368 مشاهده مى گردد\r\nبى مورد است . و منشأ اين اشتباه ، محدث نورى است كه در عبارت روضات الجنات : 198 دقت\r\nنكرده در آنجا كه گفته مير محمد صالح تا 1116 زنده بوده و آن را تاريخ وفات پنداشته ، مستدرك 3 :\r\n486 و ديگران هم از او بلا واسطه يا با واسطه پيروى كرده و از حقيقت ، دور افتاده‌اند .\r\n( 2 ) فهرست كتب خطى كتابخانه‌هاى اصفهان : 74 ، و اين هم دليلى ديگر بر غلط بودن 1116 مى باشد .\r\n","page_name":" 371 ","page_number":371},
  {"content":"\r\n4 - تقويم شرعى . در تعيين اوقات سعد و نحس ( خوب و بد ) مانند جنات الخلود در جدولها نوشته و از تقويم المؤمنين خود انتخاب كرده است .\r\n5 - حدائق المقربين . كه محدث نورى در حاشيه مستدرك الوسائل 3 : 386 فرموده « در كتاب الفيض القدسى آن را به فرزندش مير محمد حسين نسبت داديم و پس از چاپ به اشتباه خود پى برديم » .\r\nنسخه‌اى نزد صاحب روضات بوده و اكنون هم نزد احفادش در اصفهان مى باشد .\r\nتاريخ ولادت مير محمد صالح ، از اين كتاب معلوم مىشود در حدود 1058 بوده ، زيرا بنا بر نقل صاحب روضات ( 1 ) در آنجا گفته كه علامه مجلسى در 1085 براى من اجازه نوشت و من در آن تاريخ حدود بيست و هفت سال داشتم .\r\nو در شرح حال علامه مجلسى در آن كتاب وفات او را همانطور كه ما ترجيح داديم ، در 27 - ماه رمضان - 1110 نوشته ( 2 ) و با چنين مصدرى معتبر ، غلط بودن ( 1111 ) روشن و آشكار مى گردد .\r\n6 - حديقه سليمانى ( 3 ) در فضائل و آداب ازدواج بنام شاه سليمان صفوى نوشته .\r\n\r\n","description":"","footnote":"\r\n( 1 ) و ( 2 ) روضات الجنات : 121 .\r\n( 3 ) در الذريعة 6 : 385 ، و ريحانة الأدب 1 : 368 با الف و لام به صورت الحديقة السليمانية نوشته‌اند و\r\nآن اشتباهى است كه از روضات الجنات : 198 ناشى شده ; زيرا كه صاحب الذريعة آن را نديده و\r\nبواسطه كتاب مزبور نقل كرده و همان مدرك ريحانة الأدب بوده است .\r\n","page_name":" 372 ","page_number":372},
  {"content":"\r\nيك نسخه مورخ 1237 در 230 صفحه موجود است .\r\nآغاز « عقود لآلى فاخره آيينه يى بى انتها چهره آرائى . . . دست جواهر معانى محمد صالح حسينى اصفهانى بموقف عرض گوهر شناسان . . . آن را بنام نامى و اسم سامى آن سليمان زمان و سلطان سلاطين جهان منسوب و بحديقه سليمانى موسوم ساخت و مانند حدائق جنان و رياض خلد و رضوان اين حديقه رائقه و روضه بهيه را به هشت باب مبوب گردانيد » .\r\n7 - ذريعة النجاح . در اعمال سال ، يك نسخه مورخ 1089 به خط زيباى عبد الكريم بن محمد صادق جى اصفهانى ديده‌ام ، كه از تاريخ آن معلوم مىشود ، حدود بيست سال قبل از زاد المعاد علامه مجلسى آن را نوشته ; زيرا كه تاليف زاد المعاد در 1107 بوده .\r\nو در موضوع فوق ، كتب ديگرى در آن زمان نوشته شده ، از آن جمله منهاج الفلاح على بن شاه محمود بافقى ، مذكور در امل الامل 2 : 189 كه در 1040 تأليف شده و يك نسخه مجدول به خط زيباى نوروز على عصار اصفهانى مورخ 1054 را ديده‌ام . و اين شخص صحيفه سجاديه را هم در 1066 نوشته .\r\nو ديگر أعمال السنة ملا محمد حسين بن حيدر على شوشترى است كه از علامه مجلسى و ملا محمد صالح مازندرانى و ملا محمد صادق شريف اصفهانى اجازه داشته ، و محتمل است پدر ملا محمد باقر سيد محمد شاهى مذكور در صفحه 255 بوده باشد .\r\nاما كتاب او به عربى است و چنين آغاز شده « الحمد للّه الذي حثّنا على المسألة والدعاء » در آخر كتاب دعاء صباح و ترجمه آن را ملحق كرده و در آنجا تاريخ 1072 ديده مىشود .\r\n","description":"","footnote":"","page_name":" 373 ","page_number":373},
  {"content":"\r\n8 - رساله‌اى در اختلاجات ( 1 ) . براى اختلاج صد و شش عضو بدن ، دعاهائى از امام صادق ( عليه السلام ) آورده .\r\n9 - زينة المتّقين . منتخب حلية المتقين مجلسى ، ضمن مجموعه سابقه به خط مؤلف موجود است و در هيچيك از كتب تراجم و فهارس به نظر نرسيد .\r\n10 - شرح و ترجمه ادعيه سرّ . به نام شاه سليمان صفوى نوشته ، در اوائل آن فرموده « اين ادعيه شريفه در بعضى از نسخ حديث و دعا ، سى و دو دعا و در بعضى سى و سه دعا است . . . » . نسخه با خط زيبا و طلا كارى كه گويا نسخه ايست كه براى شاه سليمان نوشته شده و منحصر به فرد است به نظر نگارنده رسيده . در الذريعه 13 : 67 دو كتاب در اين موضوع ياد كرده ، اما نامى از كتاب خاتون آبادى نبرده ; زيرا از آن اطلاعى نداشته است .\r\nدر دانشمندان و بزرگان اصفهان : 386 ترجمه مير محمد صالح با بيست و شش عدد از مؤلفات او مذكور است ، اما برخى از آنها مكرر و اشتباه است ، از آن جمله ، الأنوار المشرقة را به صورت انوار المشرقه نوشته و آن را عدد 6 قرار داده با اينكه عدد 5 ( ايمان و كفر ) را نامبرده .\r\nو شماره 21 ( رساله در اختلافات ) ; كه صحيح آن اختلاجات است چنان كه گذشت .\r\nو مير محمد صالح را داماد مجلسى اول دانسته ، با اينكه داماد مجلسى دوم بوده و به نظر مى رسد كه به ملا محمد صالح مازندرانى داماد مجلسى اول اشتباه شده باشد .\r\n\r\n","description":"","footnote":"\r\n( 1 ) اختلاج ، جهيدن عضوى از بدن مثل پريدن پلك چشم يا جهيدن رگ است . فرهنگ عميد : 69 .\r\n","page_name":" 374 ","page_number":374},
  {"content":"\r\nتاريخ وفات او را در 1116 و قبرش را در ايوان العلماء نوشته ، و چنان كه گفتيم وفاتش در 1126 بوده و قبر نوه او مير عبد الباقى بن مير محمد حسين بن مير محمد صالح در ايوان العلماء بوده ، به طورى كه در ماضى النجف و حاضرها 1 : 63 چاپ صيدا نوشته ، اما قبر او در نجف اشرف بوده ولى معلوم نيست در آن ايوان بوده باشد .\r\nو ايوان مذكور كه در جهت شمال حرم مطهر امير المؤمنين ( عليه السلام ) در نجف اشرف واقع است ، چون جمعى كثير از علماء در آن مدفونند ، كه هر كدام سنگ قبر داشته‌اند ، بدين نام معروف شده . و در 1375 كه در آن مكان مقدس ، تعميراتى شد تمام آن سنگها را برداشته و به جاى آن سنگ مرمر سفيد گذاشته‌اند ، و اكنون نشانه و اثرى براى هيچيك از آن قبور نمانده است .\r\nنا گفته نماند كه صاحب ترجمه دو پسر دانشمند به نام مير محمد و مير محمد حسين ; و پسر سومى به نام مير زين العابدين داشته ، كه اوّلى را صاحب اجازه كبيره به « فاضل محقق متكلم عظيم الشأن صاحب تأليفات » توصيف نموده و فرموده « حاشيه‌اى بر شرح لمعه نوشته و متعرض حواشى ديگر شده و با استاد خود آقا جمال خوانسارى مناظره نموده ، در نيشابور او را ملاقات كردم و با وى به مباحثه پرداختم و او را مردى محقق ، با انصاف يافتم ، در 1148 در آذربايجان شهيد گرديد » .\r\nو در حاشيه اجازه فرموده « سيد قوام الدين قزوينى ماده تاريخ شهادت او را ( كان ثالثهما ) يعنى سوم شهيدين فرموده ، خدا رحمت كند و بيامرزد ماتن لمعه و شارح آن و محشى را كه فاضل مذكور است » .\r\nنفر دوم ، مير محمد حسين در 1151 وفات نموده و از مشايخ اجازه صاحب\r\n","description":"","footnote":"","page_name":" 375 ","page_number":375},
  {"content":"\r\nاجازه كبيره بوده و در اجازه با القاب و اوصاف خوبى او را ياد كرده و فرموده از پدرش مير محمد صالح و جد مادريش ملا محمد باقر مجلسى اجازه روايت داشته ، و به سبب روايت از مجلسى ، عالى ترين طريق را از او داشته و در حاشيه فرموده از آقا جمال خوانسارى هم روايت مىكند .\r\nنگارنده گويد : وى صاحب خزائن جواهر سلطانى در اعمال ماهها است ، مشتمل بر فوائد بسيار ، و صاحب « مناقب الفضلاء » نيز مى باشد كه اجازه‌اى مفصل است در 1138 و براى شيخ زين الدين خوانسارى نوشته ، و در 1373 شمسى بضميمه نفحات الروضات چاپ شده .\r\nو از اجازات كبار است ، اجازه كبيره عالم نابغه ، سيد عبد اللّه جزائرى كه تعريفش ضمن مصادر كتاب بيايد . و الدر الفريد في نبذ من الأسانيد كه عالم نسّابه نجفى مرعشى در 1375 براى اينجانب نوشته . و در الذريعة 12 : 115 ضمن السلسلات ، اشتباهاً ذكر شده و بايد در ميم ( المسلسلات ) باشد . ولؤلؤة البحرين محدث بحرانى و الروضة البهية سيد شفيع جابلقى كه از فقهاء بزرگ بوده و هر دو چاپ شده‌اند .\r\nو اجازه علامه مشهور سيد حسن صدر متوفى 1354 صاحب تأسيس الشيعة كه براى شاگردش استاد ما علامه تهرانى صاحب الذريعة در 1330 نوشته .\r\nو اجازه‌اى كه براى عالم فقيه بزرگوار سيد صدر الدين صدر و اديب شاعر شيخ محمد باقر الفت اصفهانى مشتركاً نگاشته ، و دوست فاضل معاصر ما كه نفحات الروضات را در 1373 شمسى چاپ كرده ، آن را طبقات الاجازات بالروايات ناميده و به آن ملحق نموده است .\r\nو اقرب المجازات الى مشايخ الاجازات كه سيد علينقى بن سيد ابى الحسن\r\n","description":"","footnote":"","page_name":" 376 ","page_number":376},
  {"content":"\r\nنقوى هندى متولد 1323 براى سيد محمد صادق بن سيد حسن بحر العلوم متولد 1315 در 1347 نوشته و آن نظير لؤلؤة البحرين و مشتمل بر شرح حال علماء متأخرين است و اين دو نفر از دانشمندان و نويسندگان با سابقه و اعاظم ادباء هستند ( 1 ) . مقالات متنوعه آنان در مجلات مشهور مانند العرفان و المرشد و الرضوان وغيره منتشر شده .\r\nو مجيز مذكور كه استاد دانشگاه عليگره بوده ، يكى از مراجع ادب و تاريخ و لغت عرب در هند ، بلكه اعظم علماء آن ديار بوده است كه در شوال 1408 درگذشته است .\r\nمرحوم آيت اللّه سيد عبد الحسين شرف الدين ( قدس سره ) در مقدمه تأسيس الشيعه : 25 نام او را برده و به « الشريف العلاّمة المتتبّع الثبت الحجة السيد علي النقي النقوي » توصيف نموده .\r\nدر احسن الوديعه و الذريعه و ماضى النجف و حاضرها 1 : 26 چاپ صيدا و غيره ، مطالبى از وى نقل كرده‌اند . قصائد عربى او كه به اعتراف ادباء عرب در نهايت فصاحت هستند ، برخى چاپ شده از آن جمله در الغدير 6 : 33 - 35 .\r\nو كشف النقاب را كه در رد وهابيه نوشته در 1348 چاپ شده است .\r\nاما در 1361 كتابى بنام شهيد انسانيت نوشت كه موجب شد وجهه خود را از دست بدهد و براى جبران آن در 1369 ، جزوه‌اى در 31 صفحه بنام حجج و معاذير منتشر نمود كه به زبان عربى و اردو است و تهمتهائى را كه به وى زده‌اند پاسخ داده و در مقام عذر خواهى بر آمده است .\r\n\r\n","description":"","footnote":"\r\n( 1 ) هر دو بزرگوار به اجداد طاهرين خود ملحق شده‌اند .\r\n","page_name":" 377 ","page_number":377},
  {"content":"\r\nو اما مجاز ، مرحوم سيد محمد صادق بحر العلوم كه مدتها قاضى عماره و بصره بوده و كتابى به نام دليل القضاء الشرعى در سه جلد نوشته كه به چاپ رسيده .\r\nدر مجله العرفان 42 : 735 عكس او و در نقباء البشر : 865 ترجمه اش موجود است . بر كتابهاى بسيارى كه در نجف اشرف چاپ شده‌اند تعليقات و پاورقيها دارد . مجموعه‌هائى در تاريخ و شعر و اخلاق نوشته كه صاحبان اعيان الشيعه و الذريعه و شهداء الفضيله از آنها نقل كرده‌اند . و در سال 1399 درگذشت ( 1 ) .\r\nشاگردان سيد نور الدين\r\nشاگردان آن جناب و كسانى كه از وى اجازه داشته‌اند ، در تذكره شوشتر و اجازه كبيره و الكواكب المنتثره و اعيان الشيعه مذكوراند ، در شجره طيبه نام آنها را بدون شرح حال آورده و هر هشت پسر سيد نور الدين را در آنان شمرده ، در حالى كه از تحفة العالم معلوم مىشود فقط چهار نفر از ايشان نزد پدر درس خوانده‌اند كه به آنها اشاره خواهيم نمود .\r\n\r\n","description":"","footnote":"\r\n( 1 ) در رجال الفكر و الأدب في النجف خلال ألف عام 1 : 216 تاريخ 1397 مذكور است . ولى علامه\r\nمرعشى در الاجازة الكبيره : 193 كه او را دويست و سى و نهمين نفر از مشايخ اجازه خود شمرده ،\r\nوفات او را در 1399 نوشته و در الاحاديث المقلوبة و جواباتها : 7 كه جزوه‌اى از آثار زعيم فقيد آيت\r\nاللّه بروجردى ( قدس سره ) و به وسيله فاضل معاصر سيد محمد رضا حسينى جلالى سلّمه اللّه اخيراً چاپ شده\r\nنيز 1399 قيد شده .\r\n","page_name":" 378 ","page_number":378},
  {"content":"\r\n1 - خواجه افضل صراف شوشترى\r\n( . . . - 1154 )\r\nوى فرزند خواجه على - مذكور در صفحه 274 - است . « در مبادى حال بعد از تحصيل مقدمات به اصفهان رفته و در مدرسه شاه ، حجره گرفته ، هشت سال در آنجا مقيم بود و در علم موسيقى و تأليف نغمات نظير نداشت و اهل اين فن در مشكلات خود به او رجوع مى نمودند و در ايام ماه رمضان كه در مسجد جامع تلاوت قرآن مى نمود ، خاص و عام جهت استماع صوت او مجتمع مى گرديدند و در سال پنجاه و چهار ( 1154 ) وفات نمود » ( 1 ) .\r\nنگارنده گويد : مشهور ميان فقهاء ما حرمت غنا بدون استثناء است ، ولى بعضى از علما ، غنا در كلام خدا و مرثيه حضرت سيد الشهداء ( عليه السلام ) را حلال دانسته ، و در آن رساله‌اى جداگانه نوشته‌اند .\r\nاز آن جمله محدث فيض و شيخ هادى تهرانى متوفى 1321 كه عالمى محقق صاحب تأليفات و نظريات خاصى بوده و به واسطه فتاوى غير مشهور به شرحى كه در محل خود مسطور است مورد بى احترامى و هتك حرمت گرديده .\r\nو ميرزا محمد قاسم بن محمد رضا تبريزى رساله‌اى در حرمت غنا نوشته و فتاواى جمعى از معاصران خود را كه گويا مقصود فيض و پيروانش باشند ، كه غنا را در قرآن حلال دانسته‌اند ، بدعت شمرده و براى جلوگيرى از آن بدعت ، آن رساله را كه به عربى و بيست صفحه است نوشته . و اين شخص ، ترجمه اش در دانشمندان آذربايجان : 305 موجود است و كتاب الصراط المستقيم و فضائل\r\n\r\n","description":"","footnote":"\r\n( 1 ) تذكره شوشتر : 129 .\r\n","page_name":" 379 ","page_number":379},
  {"content":"\r\nالائمة از او است ( 1 ) .\r\nعلامه تهرانى او را با ميرزا ابو جعفر محمد قاسم بن محمد رضا هزار جريبى اصفهانى يكى دانسته . ولى به نظر ما دو نفراند ، و اين هزار جريبى صاحب التحفة الأحمدية و شرح عينيه سيد اسماعيل حميرى به فارسى است ، كه در الذريعه ذكر نشده و فوائد ضروريه در منطق كه مقدارى از آن در اصفهان موجود است و المزار ( 2 ) كه در 1132 آن را وقف كرده ، و خودش و پدرش از علامه مجلسى اجازه داشته‌اند ( 3 ) و شيخ عبد اللّه سماهيجى از او روايت كرده ، به طورى كه در اجازه كبيره در شرح حال سماهيجى تصريح نموده است .\r\n2 - امير جعفر حسينى هروى مشهدى\r\nاين شخص از شاگردان سيد نور الدين نبوده و در تذكره شوشتر و شجره طيبه مذكور نيست . اما در 1136 بشوشتر رفته و از سيد نور الدين اجازه روايت گرفته است .\r\nدر اجازه كبيره ، او را چنين توصيف فرموده « عالم فاضل لغوي نحوي كثير الحفظ والتتبّع متوقّد الذهن . يروي عن الميرزا عبد اللّه الأفندي واستجاز والدي فأجازه وذلك لمّا قدم إلينا سنة 1136 وهو شاب حدث السنّ ولبث عندنا مدّة\r\n\r\n","description":"","footnote":"\r\n( 1 ) الذريعة 15 : 37 و 16 : 252 .\r\n( 2 ) در الذريعه 3 : 413 نام اين كتاب اشتباهاً ( المراء ) چاپ شده ولى در الذريعة 20 : 325 بعنوان\r\n« مزار الهزار جريبى » مفصلا بيان شده است .\r\n( 3 ) الذريعة 16 : 346 و عبارت چنين است « كما أنّ والد المولى محمد رضا أيضاً اُجيز من المجلسي في\r\n1089 » به طورى كه ملاحظه مىشود ضمير افتاده و بايد چنين باشد كما ان والده . . . .\r\n","page_name":" 380 ","page_number":380},
  {"content":"\r\nمديدة لا اُفارقه ليلا ولا نهاراً مع جماعة من أترابنا المشتغلين ، ثمّ اجتمعت به في\r\nقصبة بروجرد وكان مقيماً لها إلى سنتنا هذه . فحدثت فيها فتنة ، أجلت الناس من المساكن والمرابع وتركت الديار من أهلها بلاقع ، وخرجوا هاربين على وجوههم ومنهم الأمير جعفر ولا يدرى أين توجّه ، سلّمه اللّه أينما كان » .\r\nدر الكواكب المنتثره و اعيان الشيعه هم با همين عبارات اجازه كبيره ياد شده اما از نسخه چاپى الكواكب افتاده و در اعيان ، اشتباهى چاپى روى داده كه ظاهر آن مى رساند كه او اجازه به سيد نور الدين داده ، با اينكه گفتيم از او اجازه داشته ، زيرا عبارت چاپى چنين است « واستجازه والدي فأجازه » ( 1 ) كه ضمير زائد است .\r\n3 - سيد حسين فرزند سيد نور الدين\r\nمتوفى 1173 . شرح حال او را بتفصيل در شجره مباركه 1 : 362 نوشته‌ايم .\r\n4 - حاجى خضر موگهى شوشترى\r\nفرزند ملا محمد حسين فرزند ملا جاگير فرزند حاجى خضر .\r\nدر سلامتى ذات و محامد صفات و حسن سيرت و صفاى سريرت و ساير اخلاق فاضله و ملكات عادله ، يگانه زمان است .\r\nو برادر او ملا علينقى ( رحمه الله ) از مبدأ حال با اين فقير ، رفيق جانى و برادر رضاعى و ايمانى بود ، و در حسن فهم و ذكا و جودت ذهن و سرعت انتقال از مبادى بغايات و از مقدمات به نتايج ، نظير نداشت . و قبل از آنكه كمالات او از قوه بفعل بيايد و ابواب مراد در وجنات احوال آن رضى الخصال ، گشايد در عنفوان شباب شربت ( كُلُّ نَفْس ذائِقَةُ المَوْتِ ) ( 2 ) چشيد . و مستوفى اجل ، صحيفه وجود\r\n\r\n","description":"","footnote":"\r\n( 1 ) أعيان الشيعة 15 : 297 . و 4 : 96 چاپ يازده جلدى .\r\n( 2 ) آل عمران : 185 .\r\n","page_name":" 381 ","page_number":381},
  {"content":"\r\nآن فرد كامل را به خط بطلان كشيد ، و اين شكسته بال ، بر فقدان آن مجموعه كمال ،\r\nاشك حسرت از ديدگان مى باريد . . . ( 1 ) .\r\nنگارنده گويد : حاجى خضر صاحب ترجمه ، كافى را به خط خود نوشته و از كتاب عشرت در 9 / 9 / 1134 فارغ شده ، و آخوند ملا محمد على بن ملا جاگير - مذكور در صفحه 291 - عموى او بوده .\r\nو فرزندانش ملا محمد حسين و حاجى عبد الرزاق ، از شاگردان صاحب تذكره شوشتر بوده‌اند و در دانشوران شوشتر و شجره مباركه ، ايشان را نوشته‌ايم .\r\nو از احفاد او ، شخصى به نام كريم بن على بن محمد حسين بن حاجى خضر شرح الفيه معروف به سيوطى را در 17 - ماه رمضان - 1224 نوشته است .\r\nو ( موگهى ) نام يكى از محلات شوشتر است كه نگارنده هم از آنجا است . و در نسبت بايد ياء آن مشدد شود ، اما تخفيفاً با همان حالت اصلى تلفظ مى گردد .\r\n5 - سيد رضى الدين فرزند سيد نور الدين\r\nمتوفى شب دو شنبه 24 - ج 1 - 1194 در شجره مباركه مذكور است .\r\nچون قسمت مربوط به شرح حال وى هنوز چاپ نشده ، در اينجا مى گوئيم .\r\nوى جامع معقول و منقول و شاعرى متخلّص به اقدس بوده ، و ماده تاريخ فوت او را خواجه احسن اللّه خان جهان آبادى هندى متخلص به بيان ، چنين گفته :\r\n\r\nاقدس پاك زاد مير رضى * كه بنا زد به او زمين و زمان\r\nسال تاريخ بعد رفتن او * رضى اللّه عنه گفت بيان\r\n\r\nرفتن او اشاره به اسقاط عدد او كه هفت است از ماده تاريخ رضى اللّه عنه .\r\n\r\n","description":"","footnote":"\r\n( 1 ) تذكره شوشتر : 129 .\r\n","page_name":" 382 ","page_number":382},
  {"content":"\r\n6 - ميرزا محمد طاهر ولد حاج نعمت اللّه طيب ( 1 )\r\n7 - سيد عبد الرشيد فرزند سيد مقيم حسينى\r\n( . . . - 1143 )\r\nدر غايت زهد و صلاح و ورع و تقوى و فلاح بود و در سال چهل و سه ( 1143 ) وفات نمود .\r\n8 - ملا عبد الرشيد بن ملا نظر على شوشترى\r\nپدرش در صفحه 316 گذشت و خود در اوائل حال ، به تجارت مشغول بود . و بعد از آن ، همت به تحصيل علوم مصروف نمود ، و در اصفهان با فاضل هندى ( رحمه الله ) نهايت ارتباط و اختصاص داشت .\r\n« و اين سلسله ، همگى ايشان موصوف به صفات حميده و اخلاق پسنديده‌اند ، و حسن سيرت ايشان مثل زد ألسنه و افواه و زبان بد گويان از تناول اعراض ايشان كوتاه است . و از اين سلسله است حاجى نعمت اللّه بن ملا محمد زمان طبيب سلمه اللّه كه فى الحقيقه ملكى است به صورت انسان ، و آيه‌اى است از آيات رحمت حضرت رحمان ، نفس مباركش نمونه انفاس مسيح و حدس صائبش را بر حدس بقراط و جالينوس ، هزار ترجيح . و ميرزا محمد طاهر ولد او با حداثت سن ، در صفات مذكوره كامل و توفيقات الهى ، مجامع احوال او را شامل است ، و از همه جهت مقبول و مسلم ، و من يشابه أبه فما ظلم . و ساير متطببان عصر كه الحال مدار معالجات مرضى برايشان است ، همگى شاگردان بلا واسطه آن\r\n\r\n","description":"","footnote":"\r\n( 1 ) تذكره شوشتر : 130 .\r\n","page_name":" 383 ","page_number":383},
  {"content":"\r\nحضرت و خوشه چينان خرمن پر بركت اويند » ( 1 ) .\r\n9 - ملا عبد اللطيف صراف شوشترى\r\nبرادر ملا عبد الغفار - مذكور در صفحه 271 - در مبادى حال به اصفهان رفته تا آخر مدت حيات در آنجا متوقف بود و از آثار او كمال ذكا و فراست مستفاد ( 2 ) .\r\n10 - سيد عبد اللّه فرزند سيد نور الدين\r\nمتوفى 1173 در رساله جداگانه به زبان عربى و در ( شجره مباركه 1 : 28 - 55 ) او را مشروحاً نوشته‌ايم . در مقدمه تذكره شوشتر كه از تأليفات او است چاپ افست تهران نيز ترجمه اش بقلم نگارنده موجود است .\r\n11 - شيخ على نجار شوشترى\r\nبرادر شيخ محمد - مذكور در صفحه 301 - .\r\nدر تذكره شوشتر : 130 بعنوان « مولانا على النجار سلمه اللّه » او را ياد كرده و درباره اش فرموده « شمع انجمن هدايت و ارشاد ، و مركز دائره مكرمت و سداد مجموعه انواع مفاخر ، شيرازه اجزاى مناقب و مآثر نور حدقه بصيرت ، نور حديقه حسن سيرت و سريرت ، اختر اوج يقين بزم افروز حلقه متقين ، دانشمندى كه ببنان بيانش معاقد مشكلات حل پذير و به لمعات افاداتش اذهان مستفيدان از ظلمات جهل مستنير ، رشحات فيضش قلوب مستعدان را از مراحم ربانى نشانه و زواجر وعظش در تنبيه اهل غفلت بمنزله تازيانه و بالجمله ، اطناب در وصف آن جناب از مقوله مساحت ساحت غبرا نمودن و بحر محيط را به مكيال پيمودن است و چندى قبل از اين ، جمعى از تلامذه در خدمت مولانا به مباحثه نخبه محسنيه اشتغال\r\n\r\n","description":"","footnote":"\r\n( 1 ) و ( 2 ) تذكره شوشتر : 130 .\r\n","page_name":" 384 ","page_number":384},
  {"content":"\r\nداشتند و چون در عبارات آن كتاب ، صنعت ايجاز و اختصار زياده از حد لائق به كار رفته و در اكثر مواضع ، شاهد مدعا در تتق ( 1 ) اختفا از ناظران روى نهفته و جهت استيضاح مقصود رجوع بكتب مبسوطه ناگزير بوده و بعض اوقات بسبب فقدان كتب يا موانع ديگر ميسر نمى شد لا جرم اشاره از آن عاليجناب بشرح آن كتاب صدور يافت و به معونت و توفيق الهى و همت آن فضائل پناهى ، بر وفق مرام به اتمام رسيد و تا حالت تحرير ، به مباحثه همه روزه آن جناب و ساير اصحاب ، قريب نصف آن تصحيح و تنقيح يافته و اگر در اجل موعود مهلتى باشد ، عن قريب به اتمام خواهد رسيد ان شاء اللّه تعالى » ( 2 ) .\r\nدر اجازه كبيره هم با تجليل شايان مذكور و عبارت اجازه در اعيان الشيعه ( 3 ) منقول است .\r\nدر نسخه اصل الكواكب المنتثره فرموده « رساله صلاتيه شيخ يوسف بحرانى مورخ 1175 ضمن مجموعه‌اى از رسائل او به خط شيخ على بن على شوشترى موجود است كه از 1172 تا 1183 نوشته و شاگرد شيخ يوسف بوده و احتمال\r\n\r\n","description":"","footnote":"\r\n( 1 ) تتق با دو تاء مضموم و قاف مانند عنق خيمه را گويند .\r\n( 2 ) كتاب مذكور كه به التحفة السنية موسوم است در سال 1163 تاليف و مباحثه آن در 1170 به پايان\r\nرسيده و يك ثلث آن از اول تا آخر طهارت در تهران چاپ شده و در باب خود كم نظير و بسيار مفيد\r\nاست . تاريخ چاپ آن را ننوشته‌اند ، ولى در ايام وزارت مرحوم جناب « دكتر سيد شمس الدين\r\nجزائرى » وزير فرهنگ وقت بوده كه از نوادگان مؤلف است و اخيراً در لندن بسر مى برد و از رجال\r\nمشهور ايران محسوب و در شجره مباركه 1 : 284 مذكور است .\r\n( 3 ) أعيان الشيعة 41 : 355 ، و 8 : 291 ، چاپ يازده جلدى .\r\n","page_name":" 385 ","page_number":385},
  {"content":"\r\nنمى رود كه او شيخ على نجار باشد كه شاگرد سيد نور الدين جزائرى بوده ، پس اين شخص از او متأخرتر است » ( 1 ) .\r\nنگارنده گويد : استبعاد اتحاد به جهت علو مقدار شيخ على نجار است ، كه با آن جلالت و مقام اگر وى را مقدم بر شيخ يوسف ندانيم لا اقل در طبقه او است نه شاگردانش ، و گر نه از نظر زمان ، بقاء او تا 1183 كه بيست و پنج سال پس از استادش سيد نور الدين است امرى عادى و امكان پذير است .\r\nدر كتابخانه مجلس بعضى از منظومات شيخ حر عاملى موجود است كه شيخ على نجار در 1151 تملك خود را بر آنها نوشته و پس از او به فرزندش شيخ محمد على رسيده است ( 2 ) . و اينجانب صحيفه ثانيه سجاديه ، تاليف شيخ حر عاملى مورخ 1166 را به خط زيباى او در پشت مفتاح الصحبه استادش ديده‌ام .\r\nو تفسير سوره يوسف به فارسى نوشته ، كه در قم موجود است ( 3 ) .\r\nنگارنده نسخه آن را به خط نوه اش علامه معاصر شيخ محمد تقى رحمة اللّه تعالى عليه رؤيت نموده .\r\nآغاز « احسن القصص كه پيشگاه طاق ايوان حسن و جمال يوسف صفتان مصر معانى را زينتگرى تواند نمود » . در 1373 شمسى به چاپ رسيد ، اما اغاز آن : زيباترين صورتى . . . است .\r\nو او را فرزند ديگرى بوده بنام حسن بن على كه اثر علمى از او نديده‌ايم ;\r\n\r\n","description":"","footnote":"\r\n( 1 ) الكواكب المنتثرة ، خط مؤلف ، امّا متأسفانه در نسخه چاپى مذكور نيست .\r\n( 2 ) فهرست كتابخانه مجلس 7 : 278 .\r\n( 3 ) الذريعة 4 : 35 .\r\n","page_name":" 386 ","page_number":386},
  {"content":"\r\nولى دو پسر از او شناخته‌ايم بنام شيخ حسين و قاسم به طورى كه ذيلا مى نگاريم .\r\nدر الكرام البرره ، شيخ حسين را ترجمه كرده و فرموده « دو برادرش ملا محمد و ملا مقصود على هم ترجمه شان بيايد » ( 1 ) .\r\nاما نامى از قاسم ( 2 ) نبرده و ما همينقدر مى گوئيم كه شيخ على صاحب عنوان ، دو برادر داشته به آن دو نام ، كه عمويان پدر شيخ حسين بوده‌اند و محتمل است كه به برادران وى مشتبه شده باشند .\r\nاما شيخ حسين بن حسن بن على ( 3 ) مذكور ، عالمى جليل ، معروف به شيخ حسين واعظ و شاگرد سيد مجاهد بوده و به طورى كه از آثار او معلوم مى گردد تولدش در كربلا و مسكنش كربلا و نجف اشرف بوده و تا 1239 حيات داشته . كتاب هاى بسيارى را از آن جمله الانوار النعمانيه و صحيفة الرضا و مغنى اللبيب به خط او ديده‌ام و تأليفاتى بشرح زير داشته :\r\n\r\n","description":"","footnote":"\r\n( 1 ) الكرام البررة : 382 .\r\n( 2 ) پدر حسن بن قاسم بوده كه خطى زيبا داشته و مجمع البحرين مورخ 9 - ذ ق - 1244 را براى مرحوم\r\nحاج سيد محمد بن سيد طيب بن سيد محمد بن سيد نور الدين جزائرى ( جدّ چهارم نگارنده ) و دره\r\nبحر العلوم را مورخ 2 - رجب - 1246 براى فرزند برومندش حاج سيد احمد بن حاج سيد مذكور ( جدّ\r\nسوّم نگارنده ) نوشته . و نسخه‌اى از سيوطى مورخ 1238 ، به خط وى ديدم كه براى محمد حسين\r\nفرزند ملا موسى نوشته بود كه ظاهراً اهل شوشتر بوده و معلوم مىشود كه اين كاتب كارش كتابت بوده\r\nو از اين راه امرار معاش مى نموده .\r\n( 3 ) در مكارم الآثار 1 : 839 در عنوان ترجمه حاج شيخ جعفر فرزند شيخ حسين ، در جلو اين سه اسم\r\n« حاج ملا » را آورده كه جاى تامل است ، چه آنكه معلوم نيست هر سه نفر به حج رفته باشند و پدر\r\nشيخ حسين را بنام حسن نوشته‌اند و توصيف به ملا ، بى مورد است .\r\n","page_name":" 387 ","page_number":387},
  {"content":"\r\n1 - تحفة المقلدين ، مختصر ترجمه اصلاح العمل استاد نامبرده اش . در وزارت ارشاد در تهران موجود است و ميرزا محمد بن ابى الفتح خان مرعشى شوشترى متخلص به رونق ، به امر سيد مجاهد آن را نظم نموده ( 1 ) .\r\nو نا گفته نماند كه اصلاح العمل ، ترجمه‌هاى فارسى متعدد داشته از آن جمله ترجمه ملا حسن يزدى است ، كه تحفة المقلدين ، مختصر او است به طورى كه در اول آن تصريح شده .\r\nعلامه تهرانى شخصاً تحفه را نديده و از اينرو است كه آن را مختصر الإصلاح و از شيخ حسين بن محمد واعظ شوشترى دانسته و صريحاً از شيخ حسين مورد گفتگو ، آن را نفى كرده ( 2 ) با اينكه بدون شك از اوست . و شيخ حسين بن محمد وجود خارجى نداشته .\r\n2 - جامع المسائل . رساله‌اى عمليه كه از فتاوى استادش سيد مجاهد جمع آورى كرده .\r\n3 - رساله‌اى در صلوة . عربى ، از اول و آخر ناقص به خط وى موجود است .\r\n4 - مختصر الاصلاح . كه خود ، اصلاح العمل را كه عربى است مختصر كرده .\r\n5 و 6 - مختصر المناهل . و مختصر آن كه بزرگترين و مهم ترين آثار او است در 1238 شروع به اختصار مناهل نموده و در 27 رجب 1238 كتاب زكات را به پايان رسانده ، در حالى كه جنگ بين دو گروه از اهالى نجف برقرار بوده ، كه مقصود شمرت و زگرت است .\r\n\r\n","description":"","footnote":"\r\n( 1 ) الذريعة 3 : 470 ، و گلستان پيغمبر : 70 .\r\n( 2 ) الكرام البررة : 382 ، و الذريعة 3 : 470 .\r\n","page_name":" 388 ","page_number":388},
  {"content":"\r\nدر آخر خمس گفته « تمّ كتاب الخمس من مختصر المناهل في ليلة الثالث من\r\nشهر ربيع الأوّل 1239 بيد المذنب الجاني المفتقر إلى رحمة ربّه الحافظ حسين بن الحسن بن علي بن علي بن الحسين الواعظ ، الملقّب بالنجّار ، الكربلائي مولداً ومسكناً والتستري موطناً والنجفي مسكناً ومدفناً إن شاء اللّه تعالى » .\r\nدر آغاز رهن گفته « الحمد للّه . . . فيقول . . . هذا جزء آخر من مختصر المناهل اختصرته بأمر المصنّف والمؤلّف دام ظلّه العالي » .\r\nانجام « قد فرغ من اختصاره واختصار اختصاره ، مختصره الجاني حسين بن الحسن عفا اللّه عنهما في شهر ذي الحجّة الحرام 1238 » .\r\nدر الذريعة ، مختصر مناهل را از سيد مجاهد دانسته و فرموده « مختصر را شاگردش شيخ حسين ترجمه كرده و به خط مترجم نزد سيد محمد جزائرى موجود است » ( 1 ) .\r\nنگارنده گويد : اين مطلب اشتباه است ، زيرا كه مختصر مناهل از سيد مجاهد نيست ، بلكه از شيخ حسين است و آنچه نزد نگارنده موجود بوده است همان مختصر عربى است .\r\n7 - مصابيح الطريق . منتخب و ترجمه مصابيح از طهارت تا خمس .\r\n8 - منهاج الفلاح . ترجمه طهارت و صلوة اكمال الاصلاح .\r\n9 - هدية الحاجين . مختصر مناسك حج حجت الاسلام حاج سيد محمد باقر شفتى است ، كه ميرزا فتح اللّه كيميائى نيز در 1254 براى جناب حاجى سيد احمد جزائرى متوفى 1305 ( جدّ سوّم نگارنده ) مختصر نموده چنان كه گذشت ( 2 ) .\r\n\r\n","description":"","footnote":"\r\n( 1 ) الذريعة 20 : 212 .\r\n( 2 ) رجوع شود به صفحه 102 .\r\n","page_name":" 389 ","page_number":389},
  {"content":"\r\nو شيخ حسين واعظ را يازده پسر از همسران متعدد بوده ، كه معروف تر از\r\nهمه حاج شيخ جعفر شوشترى است و باقى عبارتند از شيخ محمد طاهر و حاج شيخ محمد على و شيخ حاجى محمد و شيخ اسد اللّه از يك مادر و ميرزا مهدى و ميرزا ابو القاسم و ميرزا رضا از يك مادر و شيخ محمد باقر و شيخ محمد حسن و شيخ على اكبر از يك مادر بوده‌اند و بعضى از آنان به دزفول مهاجرت كرده و اعقاب آنان كه به بنى نجار و حاجى شيخ معروفند در آن شهراند .\r\nو حاج شيخ جعفر مذكور ، كه عالمى عامل و واعظى متعظ بوده ، يكى از شاگردان صاحب جواهر و از مشايخ علامه اوحد حاجى سيد عبد الصمد جزائرى متوفى 1337 ( جدّ دوّم نگارنده ) بوده .\r\nترجمه اش در كتب تراجم متأخره با تجليل و تعظيم نوشته شده و به اتفاق اهل خبره در فن وعظ و خطابه ، مهارت و تخصصى داشته كه كمتر كسى به پايه او رسيده و در اين باره كراماتى براى او نقل شده است ( 1 ) .\r\nو او يكى از مراجع تقليد و اعاظم مجتهدان بوده ، اما جنبه وعظ و ارشاد وى\r\n\r\n","description":"","footnote":"\r\n( 1 ) در المآثر والآثار : 138 درباره اش گفته « مجتهدى جليل القدر و متفقهى عظيم الشان بود . . . در تقوى\r\nو قدس و ورع و زهد او از متاخرين معاصرين ، كسى ديده و شنيده نشده است . . . » و صاحب معارف\r\nالرجال 1 : 164 شرح حال او را نوشته اما اشتباهاً پدر او را محمد على ناميده و گفته « علماى بزرگ\r\nنجف اشرف زير منبر او نشستند از آن جمله ميرزا على و برادرش ميرزا حسين خليلى و هر دو نفر از\r\nمراجع بزرگ و فقهاء معروف عصر خود بوده‌اند و نيز گفته هنگامى كه در سفر مشهد مقدس به تهران\r\nرسيد جمعيتى زياد پشت سر او نماز جماعت مى خواندند كه جا براى نمازگذار نبود و مردم پول زياد\r\nمىدادند تا جائى براى نماز به دست آورند و اموال زيادى به وى داده شد كه همه آنها را رد كرد و اين\r\nكار وى كه ناشى از زهد و بى علاقه گى به دنيا بود موجب مزيد تعظيم وى و عزت براى اهل علم\r\nگرديد . . . » .\r\n","page_name":" 390 ","page_number":390},
  {"content":"\r\nبر مقام اجتهاد غلبه داشته و بدان مشهورتر است . و در نقباء البشر : 284 مذكور\r\nاست .\r\nدر مكارم الآثار 3 : 840 به نقل از ماهنامه وحيد ، تولدش را از قول نوه اش آقاى صدرى كيوان معاصر ، در 1227 نوشته ، ولى اشتباه است .\r\nو به طورى كه از غنيمة السفر : 36 تأليف شاگردش ميرزا محمد همدانى ملقب به امام الحرمين ، كه قديمى ترين مصدر ترجمه او است ( در الاجازة الكبيره آقاى نجفى مرعشى ص 406 جزو تأليفات شيخ جعفر نوشته كه اشتباه است ) معلوم مىشود ، همانا تولد شيخ در 1230 بوده زيرا كه در آن صفحه تصريح كرده كه عمر او هفتاد و سه سال بوده و چون وفات وى در ماه صفر 1303 واقع شده پس تولد او در سال مزبور بوده نه 1227 .\r\nمرحوم حاج شيخ جعفر تأليفاتى داشته كه از همه معروف تر همان ( خصائص الحسين ( عليه السلام ) ) است كه جلد اول آن مكرر چاپ شده و ترجمه‌هاى متعدد به فارسى دارد كه بعضى به چاپ رسيده ، يك نسخه از خصائص الحسين در فهرست كتابخانه ملك 1 : 52 به نام الانوار الحسينيه معرفى شده و آن را خط مولف دانسته كه اشتباه است و جلد دومى داشته كه يكى از اهل علم در كربلا نسخه آن را از شيخ گرفت و معلوم نشد به كجا برد و به شيخ بر نگردانيد . يكى از ترجمه‌هاى خصائص ، فيوضات المسعوديه است ; كه در 1303 به أمر ظل السلطان نوشته شده ، از سيد مهدى بن حسين دزفولى نياى سادات فارغ و صاحب تحفة المحبين ، مذكور در فهرست كتابخانه‌هاى عمومى اصفهان : 131 مى باشد . و ديگرى نفائس شرح خصائص دو جلد ، از ميرزا اسد اللّه بن مهدى كاشانى متخلص به شعرى ، كه در 1311 - 1315 ترجمه كرده و در فهرست كتابخانه مرعشى قم 20 : 28 مذكور است .\r\n( رساله فارسى در اصول دين ) هم دارد كه عناوين آن حديقه حديقه است و\r\n","description":"","footnote":"","page_name":" 391 ","page_number":391},
  {"content":"\r\nاز اينرو بعضى آن را ( حدائق ) ناميده . يك نسخه مورخ 1282 به خط ملا احمد\r\nصابون پز برادر ملا فتح اللّه وفائى شوشترى معروف ، نزد نگارنده موجود است .\r\n( چهارده مجلس ) و ( فوائد المشاهد ) مشتمل بر تقريرات منبرى و مواعظ وى هم چاپ شده .\r\nمنهج الرشاد كه رساله عمليه وى به فارسى است آن هم با حواشى برخى از مراجع گذشته ، مكرر چاپ شده است . يك نسخه بسيار تميز با خط زيبا و كاغذ و جلد اعلى مورخ 1303 به خط ابو القاسم بن على اكبر رشتى به نظر رسيد ، و شيخ محمد مهدى لاهيجانى در 1294 به امر شيخ جعفر ، آن را به عربى ترجمه نموده كه نسخه‌اى از آن در فهرست مخطوطات مكتبة الامام الحكيم : 118 معرفى شده و يك صفحه آن گراور شده است .\r\nمرحوم حاج شيخ جعفر سه پسر داشته بنام شيخ محمد على و شيخ اسماعيل ( 1 ) و شيخ ابراهيم ( 2 ) .\r\n\r\n","description":"","footnote":"\r\n( 1 ) شيخ اسماعيل پدر آقاى محمد باقر نيرومند معاصر است كه از فرهنگيان بازنشسته و صاحب طبع\r\nشعر و حسن خط است . واژه نامه‌اى از گويش شوشترى چاپ 1355 شمسى . و ( نصاب شوشتر ) يا\r\n( نصاب نيرومند ) كه در ( 1449 شمسى ) از روى خط وى افست شده اثر او است . در اواخر ، مدير\r\nيكى از دبيرستانهاى ملى اهواز بود و حدود نود سال از عمر وى گذشته بود كه در 28 / 7 / 1369\r\nشمسى درگذشت .\r\nتصوير و شرح حال وى بقلم دكتر بهنيا در روزنامه كيهان 6 / 11 / 1369 شمسى زير عنوان اداء\r\nدينى به پير فرهنگ خوزستان ، منتشر شد .\r\n( 2 ) شيخ ابراهيم پدر آقاى صدرى كيوان ، نماينده سابق مجلس است كه در ماهنامه وحيد نام او برده شده .\r\nدر مكارم الآثار 3 : 844 پسر چهارمى براى مرحوم حاج شيخ جعفر نوشته به نام ملا رضا ذاكر و\r\nگفته ، گاهى شعر مى گفته و به فياض متخلص بوده كه اشتباه است .\r\n","page_name":" 392 ","page_number":392},
  {"content":"\r\nشيخ محمد على جانشين پدر و مردى عارف مسلك بوده و در بيشتر مواضع\r\nبدنبال نام پدر نام او هم برده مىشود .\r\nملا عباس شوشترى متخلص به شباب متوفى 1324 ، در ديوان خود كه در بمبئى و اصفهان چاپ شده مدائح بسيارى درباره پدر و پسر گفته .\r\nميرزا محمد همدانى مذكور ، دو اجازه براى شيخ محمد على نوشته يكى ناقص و ضمن الشجرة المورقة و ديگرى كامل مورخ ج 2 - 1283 بوده .\r\nيادداشت هاى متفرقه بسيارى از مرحوم شيخ محمد على ، باقيمانده كه برخى به خط خود او است كه نا زيبا نبوده و برخى به خط كاتب وى اسد اللّه آصفى شوشترى كه خوش خط است .\r\nوفات شيخ محمد على در 1322 بوده و در مقام صاحب الزمان ( عليه السلام ) ( از بقاع الخير شوشتر ) مدفون است .\r\nاز آن مرحوم سه پسر مخلف گرديد .\r\n1 - شيخ محمد جواد متوفى 1326 صاحب تنبيه العباد و شرافة الاعمال كه مردى دانشمند و پارسا و پرهيز گار بوده ( 1 ) .\r\n2 - شيخ محمد كاظم متولد 1297 و متوفى 1371 كه در عصر او ، رياست علماء شوشتر به وى منتهى گرديد و رساله عمليه او بنام منتخب المنتخب چاپ شده و پدر حاج شيخ محمد تقى شيخ است كه ذيلا نگارش خواهد يافت .\r\n3 - شيخ مرتضى كه در 1334 مقتول گرديد ، و با اينكه جوان بوده آشنائى به علوم جديد و زبان انگليسى داشته و كتابى به نام محرق الجنان في حوادث آخر\r\n\r\n","description":"","footnote":"\r\n( 1 ) در نقباء البشر : 336 ، مختصراً ترجمه شده و وفاتش را 1325 نوشته .\r\n","page_name":" 393 ","page_number":393},
  {"content":"\r\nالزمان دارد . مخلص شوشترى اشعارى در مرثيه او گفته ، كه بيت اول و آخر آن كه ماده تاريخ است چنين است :\r\n\r\nشوشتر را گرفت بارش غم * زد شبيخون به اين بلد ماتم\r\nگفت تاريخ اين شهيد قتيل * قد عالم از اين الم شده خم\r\n\r\n* = 1334\r\nو در قرن حاضر ، بزرگ اين خانواده و زعيم علمى اين دودمان بلكه بقية السلف علماء عاملين شيعه بود ، مجتهد عاليقدر ، فقيه نبيه ، متكلّم ، مفسّر ، مورّخ ، رجالى ، اديب ، محقق نو آور مرحوم حاج شيخ محمد تقى فرزند شيخ محمد كاظم مذكور ، كه تولدش در 1320 و تحصيلاتش نزد پدر بزرگوار و علماء ديگر شوشتر بوده و در جمعه 19 - ذ ح - 1415 درگذشت و در شوشتر مقبره وى مزار اهل دل است و مردى الهى ، وارسته و جامع بين علم و عمل و از مفاخر اين عصر و نمونه‌اى از بزرگانى چون صدوق و مفيد بود .\r\nاوقات شريف آن جناب به تأليف و كتابت و ارشاد و هدايت و اقامه جماعت مى گذشت تأليفاتى ارزنده و آثارى گرانمايه دارد كه در اول ( الاخبار الدخيلة ) كه يكى از مؤلفات او است نام آنها نوشته شده و بر جميع مؤلفات برترى دارد ، بلكه عصاره كتابهاى علماء اسلام گذشته ، و حاوى نكات و تحقيقات ابتكارى است كه طى دهها قرن به فكر احدى از گذشتگان و معاصران نرسيده ، و بعضى از آنها به قرار ذيل است :\r\n1 - نوادر الاخبار و جواهر الآثار . در بعضى از فروع فقهيه ، در بيست و چهار سالگى نوشته و دليل بر اجتهاد وى در آن تاريخ است ، و ظاهراً اوّلين تاليف ايشان است در 1344 تاليف شده .\r\n","description":"","footnote":"","page_name":" 394 ","page_number":394},
  {"content":"\r\n2 - شرح وجيزه بهائى . كه در 1348 نوشته ، نام اين كتاب در ( الاخبار الدخيله ) و جاهاى ديگر مذكور نيست .\r\n3 - آيات بينات . درباره بعضى از منامات صادقه ، چاپ شده .\r\n4 - الاخبار الدخيله . مشار اليه ، در چهار جلد . اخبار مجعول و محرف و مصحف را جمع كرده كه در اين موضوع ميان علماء ما شيعيان بى سابقه بوده ولى اهل سنت و جماعت ، كتابهاى متعدد در موضوع مذكور نوشته‌اند ، در تهران چاپ شده .\r\nو ترجمه مؤلف در اول آن به قلم فرزندش موجود است .\r\n5 - تصحيح تنقيح المقال يا ( قاموس الرجال ) چهارده جلد ، به عنوان حاشيه بر تنقيح المقال علامه شيخ عبد اللّه مامقانى متوفى 1351 ، نوشته و در ديباچه نام اول را براى آن انتخاب كرده اما معروف به نام دوم است كه روى جلد نوشته شده و آن كتابى است علمى و تاريخى كه بسيار محققانه نوشته شده و بر جميع كتب رجال گذشته و حال ، ترجيح دارد ، و مى توان آن را يكى از كتب كلام شمرد كه در مقام اثبات امامت و حقانيت مذهب ، حق مطلب را ادا كرده و اهل نفاق از اصحاب رسول گرامى ( صلى الله عليه وآله ) را ، كه مخالفان پيشوايان خود قرار داده و اغراق و مبالغه و فضيلت تراشى براى آنان كرده‌اند ، معرفى كرده و براى شناسائى روات و اصحاب ائمه ( عليهم السلام ) بهترين مصدر است .\r\n6 - شرح نهج البلاغه . چهارده جلد ، موسوم به ( بهج الصباغة ) است سه جلد آن از چاپ دوّم تاكنون منتشر شده و پر است از مطالب سودمند و مفيد و با سبكى جديد آن را نوشته به ترتيب مواضيع ، كه بر شروح ديگر اين كتاب شريف امتياز دارد و فوائد و تحقيقات نو و تازه و ارزنده‌اى را در بر دارد ، كه هيچ يك از\r\n","description":"","footnote":"","page_name":" 395 ","page_number":395},
  {"content":"\r\nشارحان پيشين اين كتاب شريف ، كه برادر قرآن است ، به آنها نرسيده ، و در حقيقت از عهده شرح آن بر نيامده‌اند ; تنها اين بزرگوار بود كه براى حقانيت مذهب و عزت اسلام ، خداى بزرگ وى را توفيق شرح اين كتاب ارزانى فرمود ; و سزاوار است بزرگانى كه در رأس كارند توجهى خاص به اين كتاب عظيم نموده و آن را به لغات مختلف ترجمه كرده و به نشر آن همت گمارند ، كه اين كار از بزرگترين عبادات بلكه وظائف آنان به شمار مى آيد .\r\n7 - قضاء امير المؤمنين . كه مكرر چاپ شده و در موضوع خود بسيار عالى و نفيس است . وبهترين ومعتبرترين كتابى است كه در اين موضوع نوشته شده ، و مرحوم شيخ ذبيح الله محلاتى و عرفات قصبى سنّى معاصر ، از آن نقل كرده‌اند ، نفر دوّم در كتاب فتاوى وأقضية وأحكام الإمام علي : 65 چاپ مصر ( 1411 ) گويد « من أقضيته كرّم الله وجهه ما يرويه العلاّمة التستري . . . » .\r\n8 - النجعة . كه شرح لمعه و يازده جلد و حاوى آراء و اقوال علماء اهل سنّت نيز بوده و اشتباهات شهيد ثانى شارح لمعه و صاحبان بحار و وسائل و وافى و جواهر را متعرّض مى باشد .\r\n12 - 13 ملا عليرضا و ملا علينقى سيد محمد شاهى شوشترى\r\nفرزندان ملا محمد باقر سابق الترجمه و ايشان در علوم عربيت فائق بودند ، نهايت ، ملا عليرضا را در اواخر حال ، مرض ماليخوليا عارض شده از حيّز انتفاع افتاد و از اعقاب ايشان الحال كسى باقى نيست ( 1 ) .\r\nو ملا علينقى ، تملك خود را نوشته بر نسخه‌اى از نهج البلاغة كه اجازه سيد\r\n\r\n","description":"","footnote":"\r\n( 1 ) تذكره شوشتر : 131 .\r\n","page_name":" 396 ","page_number":396},
  {"content":"\r\nنعمت اللّه براى ملا محمد باقر بر آن نوشته شده ( 1 ) .\r\nو نسخه‌اى از احتجاج طبرسى را مورخ 12 - ع 2 - 1123 به خط او ديده‌ام .\r\n14 - ملا علينقى موگهى شوشترى\r\nدر ذيل ترجمه برادرش حاجى خضر - مذكور در صفحه 381 - نگارش يافت .\r\n15 - ملا فرج اللّه گرگرى شوشترى\r\n( 000 - 1146 )\r\nفرزند خداداد ، ذهنى وقاد و فكرى نقاد و طبعى سليم و سليقه‌اى بسيار مستقيم داشت ، و علوم عقليه را از حاجى عبد الحسين سابق الذكر ( 2 ) استفاده نموده بود و در اواخر سال چهل و شش ( 1146 ) وفات نمود ( 3 ) .\r\nدر شجره طيبه او را با لقب مستوفى نوشته .\r\nو البته واضح است كه اين شخص غير از ملا فرج اللّه شوشترى ، شاعر اديب مذكور در تذكره نصر آبادى : 334 و سلافة العصر : 484 است ، كه اشعار فصيح به زبان عربى و فارسى سروده كه در آن دو كتاب ، نمونه‌اى از آنها منقول است . و او را صاحب تذكره شوشتر : 48 نامبرده اما دزفولى دانسته است .\r\n\r\n","description":"","footnote":"\r\n( 1 ) الكواكب المنتثرة : 562 .\r\n( 2 ) مذكور در صفحه 270 .\r\n( 3 ) تذكره شوشتر : 131 .\r\n","page_name":" 397 ","page_number":397},
  {"content":"\r\n16 - ميرزا فضل اللّه مرعشى\r\n( 000 - 1146 )\r\nپسر ميرزا ابو القاسم سابق الذكر ( 1 ) ، در كمال صلاح و تقوى و قناعت بود و در چهل و شش ( 1146 ) ايضاً وفات نمود ( 2 ) .\r\n17 - ملا كاظم گرگرى شوشترى\r\nفرزند استاد قاسم ، فرزند بخشى ، مردى صالح و ديندار بود ( 3 ) .\r\n18 - سيد محمد شوشترى\r\nفرزند سيد طاهر ، فرزند سيد عبد اللّه ، فرزند سيد غياث .\r\nجميع اوقات را ، مشغول و مصروف اشتغال داشت و در اواخر حال به بعض بلوكات بختيارى انتقال و در آنجا وفات نمود ( 4 ) .\r\n19 - سيد محمد حيدر عاملى مكى\r\n( 1071 - 1139 )\r\nفرزند سيد على ، فرزند سيد حيدر مقيم مكه معظمه بوده و بر زبانها « سيد محمد حيدر » دائر است ( 5 ) .\r\nدر اجازه كبيره ، سيد رضى الدين عاملى فرزند او را از مشايخ خود شمرده\r\n\r\n","description":"","footnote":"\r\n( 1 ) مذكور در صفحه 253 .\r\n( 2 ) تذكره شوشتر : 131 .\r\n( 3 ) تذكره شوشتر : 132 .\r\n( 4 ) تذكره شوشتر : 132 .\r\n( 5 ) لؤلؤة البحرين : 103 .\r\n","page_name":" 398 ","page_number":398},
  {"content":"\r\nو در حاشيه ، نوشته « پدرش در مكه معظمه از پدرم سيد نور الدين اجازه خواست » .\r\nو در ذيل ترجمه سيد رضى الدين فرموده « شنيدم از پدرم طاب ثراه ( 1 ) كه پدرش سيد محمد را تعريف و تمجيد مى نمود و به خوش ذهنى و تتبع در كتب خاصه و عامه مى ستود . و از مؤلفات او در فقه و كلام را ديده‌ام ، كه دلالت بر علم كثير و فضل عزيز او دارد » در فهرست كتابخانه مركزى دانشگاه 10 : 1993 حاشيه وى را بر مناسك حج فاضل هندى ، بنام ( اظهار ما عندى بمنسك الفاضل الهندى ) ياد كرده ، و گفته ، آن را در حيات فاضل هندى نوشته و اشاره به ( الحسام المطبوع من المعقول و المسموع ) خود كرده است .\r\nدر نزهة الجليس 1 : 140 كه تأليف سيد عباس ، نوه سيد نور الدين عاملى ( 2 ) است او را ستوده و عموى خود خوانده و مقدارى از اشعارش را آورده و گفته وفاتش در روز دوشنبه 2 - ذ ح - 1139 بوده و مؤلفاتش را نامبرده كه از آن جمله است : تنبيه وسن العين .\r\nاين كتاب را در الذريعة 4 : 449 نوشته و آن را از سيد محمد بن حيدر ، نوه سيد نجم الدين و پدر سيد رضى الدين دانسته و فرموده نسب او تا امام ( عليه السلام ) در آن\r\n\r\n","description":"","footnote":"\r\n( 1 ) عبارت اجازه « وسمعت والدي طاب ثراه » تا آخر را در الكنى والألقاب 2 : 299 نقل كرده . در لؤلؤة\r\nالبحرين : 106 و أعيان الشيعة 44 : 318 هم نقل كرده‌اند ، اما بجاى ( طاب ثراه ) ( اطال اللّه بقاءه )\r\nنوشته‌اند كه غلط است ، زيرا هنگام تاليف اجازه ( 1168 ) سيد نور الدين پدر صاحب اجازه در قيد\r\nحيات نبوده و وفاتش در 1158 بوده است .\r\n( 2 ) مذكور در صفحه 264 .\r\n","page_name":" 399 ","page_number":399},
  {"content":"\r\nنوشته شده ، و در جاى ديگر ، ولادت او را 1071 نوشته است ( 1 ) .\r\nحال ما از اين موضوع در حيرتيم ; زيرا كه دو سيد محمد بن حيدر در امل الآمل 1 : 160 عنوان شده ، اولى كه نوه سيد نجم الدين است ، با اين عبارت « فاضل صالح أديب شاعر معاصر سكن مكة » دومى كه نوه سيد نور الدين است ، بدين نحو « فاضل عالم مدقق ، من المعاصرين ماهر في أكثر العلوم ، العقليات والنقليات » .\r\nاگر سيد محمد حيدر مورد گفتگو ، از نوه‌هاى سيد نجم الدين است چنان كه صريح الذريعة است ، پس چرا صاحب نزهة الجليس كه از احفاد سيد نور الدين بوده و با سيد نجم الدين نسبتى نداشته ، او را عموى خود خوانده در صفحه مذكور و صفحات ديگر از آن جمله 1 / 7 .\r\nو اگر نوه سيد نور الدين و خويشاوند صاحب نزهة الجليس است ، پس نسب او را كه صاحب الذريعه ديده چيست ؟\r\nدر أعيان الشيعة 44 : 318 او را نوه سيد نور الدين دانسته و عبارت امل الآمل را « فاضل عالم مدقق . . . » درباره او نقل كرده .\r\nدر پاورقى لؤلؤة البحرين : 103 بر عكس ، او را نوه سيد نجم الدين تشخيص داده و عبارت امل الآمل « فاضل صالح اديب . . . » را برايش آورده است .\r\n20 - آقا محمد فرزند فتحعلى قزلباش\r\n( 000 - حدود 1163 )\r\nعالمى نحرير و فاضلى بى نظير بود . سالك طريق رشاد ، و ناهج مناهج\r\n\r\n","description":"","footnote":"\r\n( 1 ) الذريعة 2 : 517 .\r\n","page_name":" 400 ","page_number":400},
  {"content":"\r\nاجتهاد و ذهنى دقيق و فكرى بغايت عميق و دستى در فنون منقول و معقول دراز و سليقه مستقيم نكته پرداز ، داشت . و بعض فنون رياضى مانند هيأت و اسطرلاب و حساب ، از افادات او در اين بلد منتشر گشت ، و سه سال قبل از اين ، وفات نمود ( 1 ) . در اجازه كبيره هم او را نوشته و فرموده از او استفاده زياد كرده‌ام ، و پدرش در شاگردان سيد نعمت اللّه نگارش يافت ( 2 ) .\r\n21 - ملا محمد فرزند خواجه معز الدين گرگرى شوشترى\r\nعالمى خجسته نهاد و صالحى موصوف بغايت سداد بود . و او را با ملا فرج اللّه و ملا كاظم مذكورين ، مدت الحيات عهد موافقت استوار و عقد مرافقت برقرار بود و در هيچ وقت ، جدائى از يكديگر روا نمى داشتند و همواره در اكتساب آداب مستحسنه و اجتناب احوال مستهجنه طريق همراهى مى نمودند ( 3 ) .\r\n22 - آقا محمد فرزند قاضى نعمت اللّه شوشترى\r\nاوقات خود را صرف اشتغال و در حداثت سن ، تهذيب اخلاق بر وجه كمال نموده بود ، نهايت آن كه مهلت نيافت و در عهد جوانى روى از اين جهان فانى بر تافت ( 4 ) ، پدرش هم مذكور شد ( 5 ) .\r\n\r\n","description":"","footnote":"\r\n( 1 ) تذكره شوشتر : 132 .\r\n( 2 ) صفحه : 288 .\r\n( 3 ) تذكره شوشتر : 211 .\r\n( 4 ) تذكره شوشتر : 132 .\r\n( 5 ) صفحه 317 .\r\n","page_name":" 401 ","page_number":401},
  {"content":"\r\n23 - مير محمد حسين مرعشى شوشترى\r\nفرزند سيد محمد شاه سابق الذكر ( 1 ) ، ذهنى ثاقب و فكرى صائب و شعورى بلند و فطرتى ارجمند داشت ، و در اواسط حال ، به اصفهان انتقال و مدتى مديد در مدرسه شاه ساكن ، و بعد از آن به محل جعفر آباد ، اختيار سكنى و در آنجا وفات نمود ( 2 ) .\r\nنوه او مير سيد على فرزند سيد محمد طاهر فرزند سيد محمد شاه فرزند سيد محمد حسين مذكور ، از شاگردان حجت الاسلام شفتى بوده و در 1299 درگذشته .\r\nتأليفاتى در فقه و اصول و كراماتى داشته ، كه سبط او سيد محمد بن اسماعيل بن اسد اللّه اصفهانى آنها را براى علامه تهرانى نقل كرده است ( 3 ) .\r\n24 - ملا محمد صالح فرزند درويش جلال شوشترى\r\n( 000 - 1155 )\r\nدر غايت معرفت و شناسائى و اعلى مراتب ورع و پارسائى ، اسمى با مسمى و لفظى با معنى بود و در پنجاه و پنج ( 1155 ) وفات نمود ( 4 ) .\r\n25 - ملا محمد على صحاف شوشترى\r\nذيل ترجمه پدرش ملاّ زمان بن ملا محمد رضا - صفحه 267 - مذكور شد .\r\n\r\n","description":"","footnote":"\r\n( 1 ) صفحه : 268 .\r\n( 2 ) تذكره شوشتر : 132 .\r\n( 3 ) گلستان پيغمبر : 25 .\r\n( 4 ) تذكره شوشتر : 132 .\r\n","page_name":" 402 ","page_number":402},
  {"content":"\r\n26 - شيخ محمود فرزند شيخ محمد جزائرى\r\nپدرش در صفحه 307 نگارش يافت و شيخ محمود را در صفحه 310 در پى او نوشته‌ايم .\r\n27 - سيد مرتضى جزائرى\r\nفرزند سيد نور الدين كه در شجره مباركه ترجمه اش را نوشته‌ايم .\r\n28 - ملا مقصود على فرزند على نجار شوشترى\r\nبرادر شيخ محمد - مذكور در صفحه 301 - به مؤداى ( ذُرِّيَّةً بَعْضُها مِنْ بَعْض . . . ) ( 1 ) برازنده محراب سداد و فرازنده منبر وعظ و ارشاد بود و در سال سى و شش ( 1136 ) وفات نمود ( 2 ) .\r\nو محدث سماهيجى شيخ عبد اللّه ، در پاسخ مسائل او ، كتاب التحفة العنبرية في جوابات المسائل التفسيرية را نوشته .\r\n29 - مير مؤمن نقيب\r\nفرزند مير على نقى فرزند مير رضى الدين ، كه در شجره طيّبه او را از شاگردان سيد نور الدين نوشته ولى توضيحى درباره او نداده است .\r\nو احتمال نمى رود او ، ميرزا مؤمن بن ميرزا على نقى بن ميرزا اسد اللّه مرعشى باشد كه عالمى مقدس ، ساكن كربلا بوده و در گلستان پيغمبر : 89 - 90 مذكور است .\r\n30 - ميرزا مهدى فرزند ابو القاسم مرعشى\r\nدر كتاب نامبرده ، او را هم از شاگردان سيد نور الدين دانسته ، ولى ما او را\r\n\r\n","description":"","footnote":"\r\n( 1 ) آل عمران : 34 .\r\n( 2 ) تذكره شوشتر : 132 .\r\n","page_name":" 403 ","page_number":403},
  {"content":"\r\nنمى شناسيم و نبايد فرزند مير ابو القاسم مرعشى سابق الذكر ( 1 ) باشد چه آنكه او ،\r\nفقط يك پسر به نام سيد فضل اللّه داشته ، چنان كه گذشت و محتمل است كه اشتباه شده باشد به ميرزا مهدى آتى .\r\n31 - ميرزا مهدى مرعشى شوشترى\r\nوى ، فرزند ميرزا حبيب اللّه فرزند ميرزا هاشم فرزند ميرزا جعفر فرزند مير محمد باقر فرزند مير سيّد على فرزند سيد اسد اللّه صدر است .\r\nپدرش از اعاظم سادات زمان فتحعلى خان بوده ( 2 ) و خودش در غايت ذكا و شعور و علو ادراك بود ، نهايت در اواخر حال ، ترك اشتغال نمود و سه سال قبل وفات يافت ( 3 ) .\r\nدر گلستان پيغمبر : 108 ، وفات او را در 1166 نوشته و اعقابش را آورده است .\r\nنياى اعلاى او سيد اسد اللّه صدر ، معروف به شاهمير ، فرزند زين الدين مرعشى در زمان شاه طهماسب اول ، صدارت داشته و در احسن التواريخ : 398 و گلستان پيغمبر : 33 و جاهاى ديگر مذكور است ، و عبيدلى سبزوارى رساله اسديه را به نام او نوشته و شاگرد محقق كركى بوده ، و آثار علمى داشته و از محقق مذكور\r\n\r\n","description":"","footnote":"\r\n( 1 ) صفحه 253 .\r\n( 2 ) تذكره شوشتر : 64 . و درباره فتحعلى خان گفته شده :\r\nتا فتحعلى وزير ايران گرديد * نوگشت بر آل مصطفى حكم يزيد\r\nاو آب به روى آل پيغمبر بست * وين نان ز خوان شيخ و سادات بريد\r\nفرقى كه بود ميان اين هر دو پليد * او روى سيه دارد و اين كو . . . سفيد\r\n( 3 ) تذكره شوشتر : 133 .\r\n","page_name":" 404 ","page_number":404},
  {"content":"\r\nسئوالاتى فقهى پرسيده ، كه با جوابها ضمن مجموعه‌اى مورخ 984 به خط احمد\r\nبن رفيع طريحى موجود است .\r\n32 - سيد نصر اللّه حائرى شهيد\r\nوى فرزند سيد حسين فرزند سيد اسماعيل موسوى فائزى ، مدرس كربلا و از اعيان علما بوده در اجازه كبيره با تجليل و تعظيم و تبجيل و تفخيم ، و به نقل از آنجا ، در روضات الجنات : 727 و الكواكب المنتثرة : 775 و شهداء الفضيلة : 215 و أعيان الشيعة 49 : 147 و مقدمه ديوان وى و جاهاى ديگر ياد شده . بعضى از اهل سنت هم او را با عظمت ياد كرده‌اند .\r\nصاحب اجازه كه معاصر او بوده ضمن ستايش وى فرموده « آيتى بود در فهم و خوش ذهنى و سليقه نيكو و حسن تقرير و فصاحت تعبير ، مورد پسند دشمن و دوست . . . در سال 1142 به شهر ما ( شوشتر ) آمد . . . و بعد از آن او را در قم ديدم كه استبصار را درس مى گفت و عده زيادى از طلاب و ديگران در درس او حاضر مى شدند كه شيفته بيان او بودند . . . و علاقه به جمع آورى كتاب داشت . و هنگامى كه به مشهد امام رضا ( عليه السلام ) رفت بين او و ملا رفيع گيلانى ( 1 ) اختلاف و كدورت افتاد . . .\r\n\r\n","description":"","footnote":"\r\n( 1 ) ملا رفيع يا محمد رفيع فرزند فرج ( با جيم ) مشهور به ملا رفيعا گيلانى مقيم مشهد مقدس ، دانشمندى عظيم الشأن بوده كه در ميان انشمندان ، كمتر كسى به خوشگذرانى وتوفيق و ثروت و عزت او ديده شده . حدود صد سال عمر كرد وتقيه شديد مى نمود ، تا جائى كه بعضى از عوام وحتى خواص ، او را متهم به تسنن كردند ، ولى در اجازه كبيره او را با احترام ياد كرده وفرموده از تهمتها برى بوده است ، در فوائد الرضوية 2 : 535 به عنوان رفيع بن فرج و محمد رفيع بن فرج ترجمه اش نموده اما در اواخر ترجمه ، او را به محمد رفيع بن مؤمن جيلى مذكور در بحار اشتباه كرده است . در لؤلؤة\r\nالبحرين : 90 هم مذكور است و در پاورقى شرح حالش را نوشته ، اما دچار اشتباهاتى شده ، زيرا او را\r\nبا ميرزا رفيعاى نائينى مذكور در سلافة العصر اشتباه كرده و نام پدرش را ( فرّخ ) نوشته و گفته با تشديد\r\nراء و خاء است . گويا از خاتمه مستدرك : 395 برداشته كه غلط چاپى است . زيرا در برخى از اشعارش\r\nتصريح به نام پدر خود كرده از آن جمله در تخميسى كه در منقبت چهارده معصوم ( عليهم السلام ) دارد چنين\r\nگفته :\r\nخوشا حال كسى كو چاكر صاحب زمان باشد * ز لطف شاه مردان در دو عالم در امان باشد\r\n( رفيعاى فرج ) چون مادح شاه جهان باشدچه * غم دارد به عقبى چون يكى از چاكران باشد\r\nو غزلى دارد كه مطلعش :\r\nروح مقدس همه در سوى تو * خاك نشينان سر كوى تو\r\nو آخرش چنين است :\r\nبنده تو هست ( رفيع فرج ) * ورد زبان حمد و ثنا گوى تو\r\nو مخمسى دارد در مدح امير مؤمنان ( عليه السلام ) :\r\nدلا از خود چه مى ترسى امام رهبرى دارى * ز خاك پاى قنبر بر سر خود افسرى دارى\r\nز مهر خواجه اش بر دل تو نور انورى دارى * مترس از اژدر سر كش كه همچون حيدرى دارى\r\nكه چون شير خدا اى دل امام سرورى دارى\r\nدر آخرش فرموده :\r\n( رفيعاى فرج ) را گر چه از عصيان ، گران بار است * ز خوف معصيت ، دائم به درد و غم گرفتار است\r\nنمى ترسد ز دوزخ ليك خوف او ز جبار است * خطاب آيد ورا از حق حسابت نزد كرّار است\r\nكه چون از خاك درگاه على تاج سرى دارى\r\n","page_name":" 405 ","page_number":405},
  {"content":"\r\nدر قسطنطنيّه در حالى كه عمر او از پنجاه سال گذشته بود شهيد\r\n","description":"","footnote":"","page_name":" 406 ","page_number":406},
  {"content":"\r\nگرديد » ( 1 ) .\r\nصاحب نزهة الجليس در 1130 در مكه معظمه نزد او درس خوانده ، ولى در مصادر مذكور ، او را در شاگردان وى نام نبرده‌اند . سيد صدر الدين رضوى قمى معاصر وى ، در شرح وافيه تونى كه در علم اصول فقه است ، مطلبى از او نقل كرده و به « اخونا السيد نصر اللّه » از وى تعبير نموده است .\r\nتاريخ شهادت او بين 1166 و 1168 بوده ، زيرا در 1166 قصيده كرّاريه را جمعى از ادباء تقريظ نوشته‌اند ، از آن جمله سيد نصر اللّه صاحب ترجمه ، به طورى كه در الذريعة 17 : 126 فرموده و در 1168 كه تاريخ تأليف اجازه است زنده نبوده .\r\nصاحب روضات : 727 به آقا سيد عبد اللّه جزائرى نسبت داده كه او فرموده « استشهد فيما بين الخمسين والستّين » .\r\n\r\n","description":"","footnote":"\r\n( 1 ) در چهارشنبه 24 - شوال - 1156 نادر شاه ، علماى شيعه و سنى را در رواق حرم مطهر امير\r\nالمؤمنين ( عليه السلام ) در نجف جمع نمود ، كه جهت اتحاد ميان دو مذهب تبادل نظر كنند و فردى به نام عبد\r\nاللّه سويدى از علماى اهل سنّت بغداد حاضر بود ، كه تفصيل آن واقعه و نام علماى حاضر را نوشته ، و\r\nسيد نصر اللّه شهيد ، خطيب آن مجلس بود كه در خطبه پس از درود به پيغمبر ( صلى الله عليه وآله و سلم ) نام چهار خليفه\r\nرا برده و نام عمر را كه ممنوع از صرف به سبب معرفه بودن و عدل است ، و در حالت جرّ مفتوح\r\nاست ، با كسره آورده بود ، پس عبد اللّه سويدى مذكور ، كه دشمن شيعه و خواهان تفرقه و مخالف با\r\nاتحاد بود ، كسره راء را عمدى دانسته و آن را اشاره به نبودن معرفه و عدل در عمر قلمداد كرد ، و همان\r\nرا بهانه براى قتل آن شهيد دانست و به سلطان اسلامبول از او سعايت كرد ، و او را كافر و خارج از\r\nاسلام معرفى نمود ، كه او را شهيد كردند .\r\n","page_name":" 407 ","page_number":407},
  {"content":"\r\nآنگاه مقصود او را چنين بيان داشته « يعني بعد المائة والألف من هجرة سيد النبيّين » .\r\nنگارنده گويد : اين نسبت به سيد مزبور درست نيست ; زيرا كه در اجازه كبيره چنين چيزى وجود ندارد .\r\nدر شهداء الفضيلة شهادتش را از بعضى در 1154 نقل كرده با اينكه در صفحه بعد فرموده سيد رضى الدين به وى اجازه داده و تاريخ آن اجازه سال 1155 بوده .\r\nدر اعيان الشيعه آن را مردد بين 1153 و 1155 نوشته با اينكه در صفحه 152 اشعارى از او آورده كه در 1155 گفته است .\r\nاز جمله مشايخ سيد نصر اللّه يكى آقا سيد عبد اللّه مذكور بوده كه به او اجازه داده و از او اجازه داشته . و ديگرى سيد نور الدين است كه در شهداء الفضيلة و أعيان الشيعة نام او را ننوشته‌اند و اينك صورت اجازه او نقل مى گردد .\r\n« بسم اللّه الرحمن الرحيم ( 1 ) الحمد للّه الذي جعل الروايات عن الأئمة السادات ، ذريعة لنيل السعادات ، وصان طرقها بالأحاديث من تطرّق الشكوك والشبهات ، والصلاة على أشرف البريّات محمد المنتهى إليه سلسلة العلوم من كلّ الجهات وأهل بيته المتقدّسين من النقائص والسيئات ، الذين عاداتهم سادات العادات صلوات اللّه عليه وعليهم ما سكنت الأرضون ودارت السماوات ،\r\n\r\n","description":"","footnote":"\r\n( 1 ) آغاز اين اجازه شبيه اجازه علامه مجلسى ( رحمه الله ) است ، كه در صفحه 157 گذشت ، و خود علامه\r\nمذكور ، در اجازه مبسوطى كه براى ميرزا ابو طالب بن جلال الدين بن مير فندرسكى نوشته ، مشابه\r\nهمين عبارات را آورده است .\r\n","page_name":" 408 ","page_number":408},
  {"content":"\r\nو بعد فيقول المفتقر إلى عفو ربّه الغني ، نور الدين بن نعمة اللّه الحسيني الجزائري أنّه قد استجازني مراسلة ، جناب السيد الجيّد الأيّد الأديب اللبيب العالم العامل والمحقق الكامل ، جامع فنون العلوم وأصناف السعادات ، حائز قصبات السبق في مضامير الكمالات ، الأخ الوفي والصاحب الرضي المرضي السيد نصر اللّه الحسيني ، أحسن اللّه أحواله وحقّق آماله وكثر في الأفاضل أمثاله ، رواية كتب الحديث والأخبار المنتهية إلى السادة الأطهار ، صلوات اللّه عليهم آناء الليل وأطراف النهار ، التي صنّفها علماؤنا الماضون وسلفنا الصالحون ، رضوان اللّه عليهم أجمعين مع أنّي معترف بأنّي لست أهلا لهذا المسؤول ، بل لو انعكس الحال لكان غاية المأمول وأقرب إلى الصواب والقبول . ولولا لزوم امتثال أمر ذلك الجناب وحثّه الأكيد في مطاوي الكتاب ، لما ساغ لي الدخول في هذا الباب ، و لكن المأمور معذور ، والميسور لا يسقط بالمعسور ، واللّه وليّ التوفيق وبيده أزمّة التحقيق ، فأقول : إنّي أروي كتب الأخبار بأسانيد متكثّرة قد فصلها علماؤنا الأخيار رضوان اللّه عليهم في كتب الإجازات إلاّ أنّي أذكر منها بعضاً رَوماً للاختصار بذكر السند إلى المشايخ المشهورين بالإجازة والرواية ثمّ يكون العمل على طرقهم ، وهو أنّي أروي كتب الأخبار والاُصول الأربعة للمحمدين الثلاثة عطّر اللّه مراقدهم وغيرها من كتب الحديث عن والدي المحقّق العلاّمة أعلى اللّه تعالى في الخلد مقامه ، عن شيخه أمين الإسلام وفقيه أهل البيت ( عليهم السلام ) رئيس المحدّثين وقدوة الناسكين والسالكين باقر العلوم مولانا محمد باقر المجلسي الاصفهاني قدّس اللّه روحه ونوّر ضريحه ، عن والده مروّج الأخبار وناقل الآثار الورع النّقي مولانا محمد تقي قدّس اللّه سرّه ، عن شيخه الأجلّ الأعلم العلاّمة بهاء الملّة والدين محمد العاملي قدّس اللّه سرّه ، عن والده الأمجد الشيخ حسين بن عبد الصمد\r\n","description":"","footnote":"","page_name":" 409 ","page_number":409},
  {"content":"\r\nالحارثي الهمداني طيّب اللّه ثراه ، عن شيخه مفتي الطائفة المحقّة في هذه الأعصار ، العالم الرباني زين الملّة والدين الشهيد الثاني أعلى اللّه درجته كما شرّف خاتمته ، وعنه عن إمام المفسّرين الشيخ عبد علي الحويزي صاحب التفسير الموسوم بنور الثقلين ، عن شيخه الجليل قاضي القضاة المولى علينقي ، عن شيخه بهاء الملّة والدين طاب ثراه . وعنه عن المحدّث القاري الرجالي النحوي جعفر بن كمال الدين البحراني ( قدس سره ) ، عن الشيخ الفقيه العالم علي بن نصر اللّه الجزائري ، عن الشيخ الصالح الإمام يونس الجزائري ، عن المحقّق الثاني علي بن عبد العالي صاحب الشرح المشهور على القواعد وعنه عن السعيد الجليل المحدّث لرواية أخبار أهل البيت ( عليهم السلام ) السيد ميرزا الجزائري ، عن والده الفقيه شرف الدين الحسيني ، عن الشيخ العلاّمة الزاهد الشيخ عبد النبي الجزائري ، عن شيخه إمام المحققين صاحب المدارك السيد محمد بن علي عن أبيه ، عن الشهيد الثاني ( قدس سره ) . وعنه عن الشيخ المحقق جامع المعقول والمنقول ، المجتهد في الفروع والاُصول آقا حسين بن جمال الدين الخوانساري عطّر اللّه ضريحه ، عن شيخه المحدّث العلاّمة المولى محمد تقى المجلسي ، عن الشيخ بهاء الملّة والدين ، عن والده الفقيه الشيخ حسين بن عبد الصمد ، عن شيخه الأجلّ الشهيد الثاني ، عن شيخه الأعلم نور الدين علي بن عبد العالي الميسي نوّر اللّه مرقده ، عن الشيخ شمس الدين محمد بن المؤذن الجزيني ( رحمه الله ) ، عن الشيخ الجليل ضياء الدين علي ، عن والده العلاّمة السعيد الشهيد محمد بن مكي رضي اللّه عنهما ، عن الشيخ الأجلّ فخر الدين أبيطالب محمد ، عن والده المشتهِر في المشارق والمغارب جمال الملّة والدين الحسن بن يوسف بن المطهّر الحلي قدّس اللّه لطيفه وأجزل تشريفه ، عن شيخه المحقق السعيد نجم الملّة والدين أبي القاسم جعفر بن الحسن بن يحيى\r\n","description":"","footnote":"","page_name":" 410 ","page_number":410},
  {"content":"\r\nابن سعيد طهّر اللّه نفسه ، عن السيد الجليل فخار بن معد الموسوي قدّس اللّه نفسه ، عن الشيخ الجليل أبي الفضل شاذان بن جبرئيل القمي رحمه اللّه تعالى ، عن الشيخ الفقيه العماد ، أبي جعفر محمد بن أبي القاسم الطبري ، عن الشيخ الجليل النبيل أبي علي الحسن طاب ثراه ، عن والده شيخ الطائفة المحقّة في الأعصار وملاذها في جميع الأمصار محمد بن الحسن الطوسي جزاه اللّه عن الإسلام وأهله خير الجزاء إلى آخر الأسانيد المعلومة في الكتب المدوّنة المرقومة . هذا ما تيسّر لي إيراده في هذا الوقت ; فأجزت له أسعد اللّه باله و رفع إقباله وأصلح شأنه وصانه عمّا شانه ومدّ له في العمر السعيد والعيش الرغيد ، أن يروي عنّي جميع ما صحّ لي روايته من الكتب الأربعة وغيرها من كتب الأخبار و ما صنّفه علماؤنا الأبرار في جميع الأعصار ، واُوصيه دام تأييده بما اُوصيت به من ملازمة التقوى والإحتياط في النقل والفتوى فإنّه الطريق الذي لا يضلّ سالكه ولا يظلم مسالكه وألتمس منه أن لا ينساني من الدعاء الصالح في أعقاب الصلوات ومظانّ الإجابات وكان ذلك في شهر شوال المبارك سنة 1154 » .\r\n33 - حاجى نعمت اللّه طبيب شوشترى\r\n« حاجى نعمت اللّه بن ملا محمد زمان طبيب سلمه اللّه كه فى الحقيقه ملكى است به صورت انسان و آيه‌اى است از آيات رحمت حضرت رحمان ، نفس مباركش نمونه انفاس مسيح و حدس صائبش را بر حدس بقراط و جالينوس هزار ترجيح » ( 1 ) .\r\n\r\n","description":"","footnote":"\r\n( 1 ) تذكره شوشتر : 130 .\r\n","page_name":" 411 ","page_number":411},
  {"content":"\r\nتأليفات سيد نور الدين\r\n1 - اخلاق سلطانى . ترجمه مفتاح الصحبه خودش .\r\nآغاز « تهذيب عنوان ديباچه مكارم اخلاق انسانى . . . اين فقير نيز كتابى . . . به سمت تحرير كشيده . . . بشرف بساط . . . شاه سلطان حسين الموسوى الحسينى الصفوى . . . بفرمان لازم الاذعان . . . مأمور گرديد كه الفاظ آن كتاب را تغيير لباس نموده نقاب احتجاب از چهره زيباى . . . به لغت فارسى تقريباً للأفهام . . . به اخلاق سلطانى آن را موسوم ساخت » .\r\nيك نسخه مورخ 1125 در 296 صفحه در كتابخانه مجلس ( 1 ) و نسخه ديگرى در كتابخانه مرحوم شرف الدين به طور مسموع موجود است . يك نفر نا شناس آن را منتخب و الأخلاق السلطانية المحمدية ناميده و به ترتيب جدولها ، مرتب بر بيست باب نموده . يك نسخه از آن در كتابخانه موزه بريطانيا در 247 صفحه موجود است ( 2 ) .\r\n2 - اقتباس آيه نور يا انشاء الصلوات . در صلوات بر چهارده معصوم ( عليهم السلام ) در تحفة العالم : 102 چاپ شده و يكى از منشآت كثيره او است .\r\n3 - تحفة الأولياء . ترجمه قصص الأنبياء والد ماجدش . اضافاتى بر آن افزوده و مرتب بر يك مقدمه و سى و دو باب ( 3 ) و خاتمه نموده است .\r\n\r\n","description":"","footnote":"\r\n( 1 ) فهرست كتابخانه مجلس 6 : 77 .\r\n( 2 ) الذريعة 22 : 371 .\r\n( 3 ) در الذريعة 3 : 422 فرموده ، مرتب بر سى باب است و يك نسخه نزد مرحوم شيخ محمد على\r\nسنقرى همدانى مقيم كربلا ديده‌اند ، كه مرحوم سيد آقاى امام از روى آن نسخه‌اى نوشته ، در فهرست\r\nكتابخانه آقاى مرعشى قم 17 : 83 هم گفته مرتب بر سى باب است و نسخه به خط محمد على\r\nجعفرى مورخ 1247 است . و شيخ سنقرى مذكور ، از علماء كربلا و تولدش 1293 و وفاتش 1378\r\nبوده ، مردى پرهيزگار و داراى آثار علمى بود ، كه از آن جمله است الإلهام في علم الإمام كه چاپ شده و\r\nيك نسخه به اينجانب اهداء فرمود ، و ديگر جدول رضاع كه آن هم چاپ شده ، ترجمه اش در نقباء\r\nالبشر : 1394 موجود است .\r\n","page_name":" 412 ","page_number":412},
  {"content":"\r\nيك نسخه مورخ رجب 1246 در ششصد صفحه موجود است و يك برگ از\r\nاول آن افتاده در اوائل آن فرموده « بر الواح ارواح عقول سليمه و دفاتر خواطر اصحاب اذهان مستقيمه مى نگارد ، فقير نور الدين بن نعمت اللّه الحسينى الجزائرى الموسوى . . . عاليجناب مغفرت مآب والد علامه‌ام اعلى اللّه قدره و رفع فى الملأ الاعلى ذكره كتابى در اين باب . . . تأليف نموده و بقدم اجتهاد طريق تتبع احوال خجسته مآل ايشان را از كتب معتبر پيموده . . . و جمعى . . . التماس نمودند كه آن كتاب مستطاب را به لغت فارسى ترجمه و نقل . به تحفة الاولياء در قصص انبياء موسوم ساخت » .\r\nترجمه شرح نخبه . همان اخلاق سلطانى سابق الذكر است .\r\n4 - ترجمه وصيت هشام ، يا ترجمه حديث وصيت هشام . در شرح حال او مذكور است ( 1 ) اما آن را نديده‌ام .\r\n5 - حل الأخبار . عربى در شرح اخبار مشكل كه به عنوان « حل بعض\r\n\r\n","description":"","footnote":"\r\n( 1 ) اجازه كبيره : 61 ، و تذكره شوشتر : 59 ، و تحفة العالم : 101 ، و شجره طيبه ، و الذريعة 4 : 146 ،\r\nو مقدمه چاپى فروق اللغات .\r\n","page_name":" 413 ","page_number":413},
  {"content":"\r\nالأحاديث المشكلة » و « رسالة في حل بعض الأحاديث المشكلة » از آن تعبير\r\nشده ( 1 ) .\r\nيك نسخه ناقص در بيست برگ به نظر رسيده .\r\n6 - حواشى كتابها يا حواشى و تعليقات مدوّنه . كه هر يك به موقع خود بى نظيراند ( 2 ) و بعضيها را ديده‌ام .\r\nخطبه‌هاى نماز جمعه و عيد . در الذريعة 7 : 186 به نقل از تحفة العالم مذكور است . و ما آن را تأليفى مستقل نمى دانيم بلكه جزو فروق اللغات است كه بيايد .\r\n7 - رسائل مختلف . كه در اجازه كبيره و شجره طيّبه مذكوراند .\r\n8 - رساله در شكّيات نماز ( 3 ) . و در شجره طيبه فرموده ، فارسى است .\r\n9 - رساله طهوريّه يا رسالة في أحكام الطهارات . به امر شاه سليمان نوشته ، در شجره طيبه اين رساله را ننوشته .\r\nشرح قسم طهارت باطن نخبه ، يا شرح مقصد اول نخبه فيض . اين كتاب ترجمه مفتاح الصحبة مى باشد .\r\n10 - فروق اللغات ، يا فروق اللغة . به عربى كه معروفترين كتاب او است . در بيان فرقهاى موجود بين الفاظ مترادف و فوائد بسيار مرتب بر ابواب و خاتمه‌اى است مشتمل بر اضداد و مؤنثات سماعيه و امثال و بعضى از منشآت خود ، مانند سيفيّه و خطبه جهاد كه به مناسبت حمله افغان انشاء نموده و جز آن .\r\n\r\n","description":"","footnote":"\r\n( 1 ) اجازه كبيره : 61 ، و الذريعة 7 : 66 .\r\n( 2 ) تحفة العالم : 101 .\r\n( 3 ) اجازه و تذكره : 59 ، و تحفه : 101 ، و الذريعة 13 : 219 به عنوان شكيّات الصلاة .\r\n","page_name":" 414 ","page_number":414},
  {"content":"\r\nتاريخ خطبه نامبرده جمادى الاولى 1142 و تاريخ تاليف كتاب 20 - ج 2 -\r\n1142 بوده ، كه در چاپهاى قديم ايران و نجف نيامده و در الذريعه مذكور است ( 1 ) . مؤلف فاضل فهرست نسخ خطى كتابخانه ملى 10 / 33 تاريخ تاليف آن را قرن يازدهم نوشته كه اشتباه است .\r\nبعضى اين كتاب را به سيد نعمت اللّه پدر سيد نور الدين و بعضى به سيد عبد اللّه فرزند او و بعضى به سيد نور الدين دوم نوه او نسبت داده‌اند ، كه نا درست است ( 2 ) .\r\nبعضى هم نام آن را فروغ با غين نوشته‌اند كه غلطى آشكار است ( 3 ) .\r\nاين كتاب نفيس با « السامي في الأسامي » و كتب ديگر در 1265 و 1274 به چاپ رسيده ( 4 ) .\r\nدر 1380 هم در نجف اشرف چاپ حروفى ، و بعدها نيز با تحقيقات و مقدمه‌اى از دكتر محمد رضوان دايه دمشقى استاد دانشگاه دمشق به وسيله رايزنى فرهنگى ايران در دمشق به چاپ رسيد و در 1408 در ايران افست گرديد ، و در آن مقدمه صفحه 5 آمده كه ، هنريكوس لاتنس يسوعى ، فروق اللغه خود را كه فرائد اللغة نام دارد و در 1889 م چاپ كرده ، از همين فروق اللغات گرفته و سرقت علمى كرده .\r\n\r\n","description":"","footnote":"\r\n( 1 ) الذريعة 16 : 187 .\r\n( 2 ) رجوع شود به صفحه 95 كتاب حاضر . و فهرست كتابخانه وزيرى يزد 3 / 1052 .\r\n( 3 ) فهرست كتابهاى چاپى عربى : 664 ، و مؤلفين كتب چاپى 6 : 629 .\r\n( 4 ) در معجم المطبوعات : 696 چاپ 1294 مذكور است .\r\n","page_name":" 415 ","page_number":415},
  {"content":"\r\nنگارنده گويد : لاتنس نامبرده در 1356 درگذشته ، وى يكى از مستشرقان بلژيكى است كه تابع فرانسه بوده و از صوفيان مسيحى است ، و تأليفاتى به عربى و فرانسه دارد و ترجمه اش در اعلام زركلى چاپ 8 جلدى 8 : 99 موجود است .\r\nنا گفته نماند كه سيفيه مذكور لغزى به عربى است به نام سيف در مقابل قوسيه ، و فرزندش سيد عبد اللّه ، رمحيّه را در مقابل سيفيه نوشته .\r\n10 - مفتاح الصحبة . در شرح نخبه فيض ( 1 ) كه مشتمل بر دو مقصد است در طهارت باطن و ظاهر ، و شرح مقصد اول در طهارت باطن از اخلاق نكوهيده و صفات ذميمه در يك جلد انجام گرفته كه به خط مؤلف نزد يكى از علماء احفادش موجود است .\r\nاين كتاب را به دستور شاه سلطان حسين صفوى نوشته و همچنين حسب الامر او به فارسى ترجمه كرده ، چنان كه گذشت ( 2 ) .\r\nآغاز « الحمد للّه الذي اختار شريعة الدين القويم نخبة للمحسنين . . . فيقول المفتقر إلى رحمة ربّه الغني ، نور الدين بن نعمة اللّه الحسيني ، أنّ من أمتن أسباب النجاة . . . هو التخلّق بمنجيات الصفات . . . وأنّ كتاب النخبة . . . أنّ جماعة من الخلاّن والأحباب التمسوا منّي شرح ذلك الكتاب المستطاب بجدٍّ لم يجد عنه الدفاع وجهد لم يغنِ عنه الاعتذار والامتناع . . . وسميّته مفتاح الصحبة في شرح النخبة » .\r\nانجام « تمّ ما أردناه من المجلّد الأوّل من كتاب مفتاح الصحبة من الحكمة العملية » .\r\n\r\n","description":"","footnote":"\r\n( 1 ) با شرح آقا سيد عبد اللّه موسوم به التحفة السنية اشتباه نشود .\r\n( 2 ) رجوع شود به صفحه 411 .\r\n","page_name":" 416 ","page_number":416},
  {"content":"\r\nتاريخ تأليف ندارد ولى مؤلف محترم در آخر نسخه ، تاريخ تصحيح و مرور و تجديد نظر را 18 - شوال - 1121 نوشته .\r\n11 - منشآت . قسمتى از آنها در فروق اللغات موجود است .\r\nمؤنّثات سماعيه . جزئى از فروق اللغات است كه دكتر اوغست هفنر و اب لويس شيخوى مسيحى متوفى 1927 م مدير مجله المشرق ضمن البلغة في شذور اللغة در 1914 م در بيروت آن را چاپ كرده و سيد نور الدين را از نويسندگان اهل اسلام شمرده‌اند .\r\n12 - كتاب نحو . تا آخر مبحث تميز به طور تفصيل نوشته ، اما پاكنويس نشده ( 1 ) . در كتاب اختران تابناك : 531 تاليف فاضل معاصر شيخ ذبيح اللّه محلاتى و تحرير حاج محمد جواد نجفى ضمن شرح حال سيد نعمت اللّه گفته « سيد نور الدين و پسرش سيد عبد اللّه از بزرگان علماء عصر خود محسوب مى شدند و در كتاب ريحانة الأدب تعداد شانزده كتاب از كتابهاى سيد نور الدين را نام مى برد وى در 1301 ق از دنيا رفت » .\r\nاين عبارت ناقص و داراى اشتباه است ، زيرا كه هيچ اشاره به نسبت اين سيد نور الدين با سيد نعمت اللّه ندارد و كتب مذكوره از سيد عبد اللّه است و در ريحانه به سيد نور الدين منسوب نيست . و تاريخ مذكور نا درست است و چگونه ممكن است كسى را كه وفاتش را در اوائل قرن دوازدهم ( 1112 ) نوشته فرزند ، يا نوه اش تا اوائل قرن چهاردهم مانده باشد .\r\n\r\n","description":"","footnote":"\r\n( 1 ) اجازه كبيره : 60 .\r\n","page_name":" 417 ","page_number":417},
  {"content":"\r\nاشعار\r\nمرحوم سيد نور الدين علاوه بر مهارت و تسلطى كه در نثر عربى و فارسى داشته ، طبع شعر هم داشته و اشعار فارسى و عربى سروده كه بيشتر آنها متأسفانه از بين رفته است .\r\nقصيده‌اى به عربى در چهل بيت گفته كه در فروق اللغات : 309 - 314 چاپ نجف موجود است .\r\nاين رباعى هم از او است :\r\n\r\nخاض الأعادي في حديث معايبي * ثمّ انثنوا نحوي يبثّون الأسف\r\nفصفحت عنهم قائلا مذ أقبلوا * ( . . . إنْ يَنْتَهُوا يُغْفَرْ لَهُمْ ما قَدْ سَلَفَ . . . ) ( 1 )\r\n\r\nو مصرع اخير كه آيه قرآن مجيد است در بيت فارسى يكى از شعراء چنين اقتباس شده :\r\n\r\nتوبه كن از معصيت اى آنكه عمرت شد تلف * گفته حق ( . . . إنْ يَنْتَهُوا يُغْفَرْ لَهُمْ ما قَدْ سَلَفَ . . . ) ( 2 )\r\n\r\nو از سيد نور الدين است :\r\n\r\nبسكه بر هم خورده حال مردمان از اختلال * خوش نيايد هيچكس را گر كسى به شد ز حال\r\n\r\n\r\n","description":"","footnote":"\r\n( 1 ) و ( 2 ) الأنفال : 38 .\r\n","page_name":" 418 ","page_number":418},
  {"content":"\r\n\r\nذره پرور هر كه مى گردد بسان آفتاب * تا ابد هر گز نمى گردد زوالش را زوال\r\nداردم دنياى دون پيوسته از مقصود ، دور * ديده از عين غلط گويا مرا صاحب كمال\r\n\r\n* * *\r\nو همچنين از او است :\r\n\r\nشد عروس دهر روزى جلوه گر * با همه آرايشى كورا روا است\r\nگفتم اى دنياى زيبا تا به كى * كار تو با ما همه ، جور و جفا است\r\nگفت اى سيد ، نمى دانى بدان * چون على مرتضى جد شما است\r\nاو طلاقم داد و از من درگذشت * دل از اين معنى به دردش مبتلا است\r\nمحنت من بر سر اين سلسله * زين سبب پيوسته تا روز جزا است\r\nپس به او گفتم جوابى مختصر * هر چه خواهى كن ، جزايت با خدا است\r\n\r\nو ابيات مذكور ترجمه رباعى منسوب به سيد رضى صاحب نهج البلاغه متوفى 406 ( قدس سره ) است .\r\nو مضمون آنها طلاق دادن امير المؤمنين ( عليه السلام ) دنيا را ، در نامه ايكه امام ششم\r\n","description":"","footnote":"","page_name":" 419 ","page_number":419},
  {"content":"\r\nحضرت جعفر صادق ( عليه السلام ) در جواب عبد اللّه نجاشى مرقوم فرموده ، مذكور ، و\r\nصورت آن نامه شريف در كشف الريبة شهيد ثانى و مكاسب شيخ انصارى عليهما الرحمة در اواخر بحث ولايت از طرف جائر ، منقول است .\r\nوفات سيد نور الدين\r\nآن مرحوم در سن هفتاد سالگى ، 6 ذى الحجه 1158 به رحمت حق و اصل و طبق وصيت در جوار مسجد جامع شوشتر مدفون گرديد .\r\nدر مقبره متبركه اش جمعى از فرزندان و نوادگانش به خاك سپرده شده‌اند .\r\nدر سالهاى اخير صندوقى در آن نصب شده و ضريحى آبرومند دارد و مزار خاص و عام است .\r\nماده تاريخ و مرثيه‌هائى براى او گفته شده از آن جمله دو رباعى ذيل از قاضى مجد الدين دزفولى ( 1 ) :\r\n\r\n","description":"","footnote":"\r\n( 1 ) مذكور در صفحه 289 ، و ملا محمد سميع بن مجد الدين شوشترى متخلص به سميعا هم مرثيه و\r\nتاريخى براى سيد نور الدين گفته كه سيد زين الدين بن سيد اسماعيل بن سيد صالح بن سيد عطار اللّه\r\nجزائرى بر آن تاريخ ايرادى گرفته و او پاسخ به شعر داده .\r\nو ملا محمد سميع اهل دستواى شوشتر بوده و در 1171 به محله گرگر منتقل و به امامت جماعت\r\nمنصوب گرديد .\r\nدو كتاب به نام بيان الاركان در اصول و فروع دين و رياض الامامه در آداب و فضيلت نماز جماعت\r\nدارد كه اوّلى را در 1169 به نام ميرزا محمد شاهمير و دوم را در 9 - شوال - 1175 تأليف كرده ، به\r\nطورى كه در الكواكب المنتثرة : 327 نوشته . و برادرش ملا محمد رفيع هم شاعر و فاضل بوده و\r\nحواشى بر مدارك و شرح تجريد لاهيجى كه متن آنها به خط او است نوشته و امضاء او شيخ رفيع\r\nشوشترى است .\r\n","page_name":" 420 ","page_number":420},
  {"content":"\r\n\r\nدرفوت مقرّب خداوند غفور * شيخ الاسلام ، فخر سادات و صدور\r\nبا غايت حزن سال تاريخ آمد * شد محكمه و مسجد و مدرس بى نور\r\n\r\n* * *\r\n\r\nاز واقعه سيد فردوس مقام * بر اهل بقاع ارض ، شد ماتم عام\r\nروداد چه فوت بهر تاريخش شد * با آل عبا رفيق شيخ الاسلام\r\n\r\n* * *\r\nدر رباعى اول ( شد محكمه و مسجد و مدرس بى نور ) مطابق 1108 بوده و با افزودن 50 كه از غايت حزن ( نون ) به دست آيد تاريخ 1158 حاصل گردد ، پس مقصود از غايت حزن ، لفظ و معناى آنست ، همانطور كه مقصود از نور در آخر مصرع ، روشنائى و سيد نور الدين است .\r\nو به همين دو مطلب در تحفة العالم : 104 اشاره كرده و گفته ، در اين رباعى دو تعميه است .\r\nاما رباعى دوم بسيار پيچيده و دقيق و مشكل است و سزاوارتر به تذكر دقت و تعميه بوده ، در حالى كه صاحب تحفه اشاره‌اى به دقت آن نكرده . و حل آن به اين نحو است كه بگوئيم مقصود از ( آل ) دوازده است كه عدد دوازده امام ( عليهم السلام ) است و از عبا لفظ آن اراده شده كه مطابق 73 است پس مجموع كه 85 است به ضميمه شيخ الاسلام كه 1073 است 1158 خواهد شد كه تاريخ مطلوب است .\r\nاولاد سيد نور الدين\r\nآن جناب داراى پنج دختر و هشت پسر بوده به شرح زير .\r\n1 - بى بى خجسته همسر شيخ محمود جزائرى سابق الذكر .\r\n","description":"","footnote":"","page_name":" 421 ","page_number":421},
  {"content":"\r\n2 - عيال ميرزا سيد على سوم فرزند ميرزا اسحاق مرعشى ، مذكور در\r\nگلستان پيغمبر : 44 .\r\n3 - مادر مير عبد الباقى قاضى دزفولى .\r\n4 - همسر آقا حسن آصف .\r\n5 - همسر قاضى مجد الدين دزفولى ، مذكور در صفحه 289 .\r\n6 - علامه سيد عبد اللّه ( 1 ) .\r\n7 - سيد نعمت اللّه معروف به سيد آغائى .\r\n8 - سيد حسين .\r\n9 - سيد محمد ( 2 ) .\r\n10 - سيد فرج اللّه .\r\n11 - سيد مرتضى ( 3 ) .\r\n\r\n","description":"","footnote":"\r\n( 1 ) صاحب تذكره شوشتر كه در 1349 شمسى در تهران چاپ افست شده و ترجمه مؤلف در مقدمه اش\r\nبه قلم نگارنده موجود است .\r\n( 2 ) جد امجد نگارنده است بدين ترتيب : كمترين عباد مساوى با جماد ، صاحب مساوى و جرائر ،\r\nمحمد موسوى جزائرى عفى اللّه عنه فرزند علامه بى نظير سيد نعمت اللّه بن سيد محمد جعفر بن\r\nسيد عبد الصمد بن سيد احمد بن سيد محمد بن سيد طيّب بن سيد محمد مذكور ( قدّس اللّه\r\nاسرارهم ) و معلوم باد كه همه اين افراد از برجستگان علماء اسلام و داراى نام و نشان بوده و با عظمت\r\nو احترام ، در كتب تراجم مانند اعيان الشيعه و الذريعه مذكوراند .\r\n( 3 ) جد سيد على ملقب به سلطان العلماء ، استاد پادشاه حيدرآباد دكن بوده . عده‌اى از سادات جزائرى\r\nمقيم شيراز و تهران هم از احفاد اويند از آن جمله سيد محمود نريمان وزير دارائى وقت متوفى 1340\r\nشمسى . و سيد غلامرضا خان عون جزائرى استاندار سابق گيلان و سيد حسن جزائرى فرزند سيد\r\nمرتضى كه در شهربانى كل كشور سمتى مهم داشت .\r\n","page_name":" 422 ","page_number":422},
  {"content":"\r\n12 - سيد طالب .\r\n13 - سيد رضى الدين .\r\nكه شرح احوال و اعقاب آنان را بطور تفصيل در شجره مباركه نوشته‌ايم .\r\nتنبيه بر دو اشتباه از دو نويسنده معاصر\r\n1 - سيد جعفر غضبان در كتاب ترجمه فلاسفة الشيعة ، سيد نعمت اللّه جزائرى را بعنوان صاحب زيج الغ بيك معرفى كرده و آن اشتباه است .\r\nزيرا كه اين نام منصرف به جدّ اعلى است كه اين كتاب در ترجمه او است و او صاحب زيج نبوده .\r\nو صاحب زيج ، نوه او سيد نعمت اللّه بن سيد نور الدين بن سيد نعمت اللّه متوفى 1151 معروف به سيد آغائى است ، كه صاحب زيج محمد شاهى بوده نه زيج الغ بيك . كه يك نسخه از زيج او مورخ 1227 به شماره 1615 در كتابخانه امير المؤمنين ( عليه السلام ) در نجف اشرف موجود است .\r\nدر اعيان الشيعه 1 / 2 / 124 ، چاپ قديم و 1 : 159 چاپ جديد يازده جلدى ، وى را جزء مؤلفان شيعه در علوم منطق ، و رياضيات شمرده و نام زيج را درست نوشته و اگر چه او را به نام سيد نعمت اللّه جزائرى معرفى كرده نه سيد آغائى كه بدان شهرت داشته ، اما چون نسب او را آورده با جدّ اعلى مشتبه نمى شود .\r\n2 - آقاى مدرس چهاردهى رحمة اللّه عليه در تاريخ روابط ايران و عراق : 143 كه از كتب سودمند وى است ، به نقل از تحفة العالم آورده كه در واقعه بصره كه در قرن سيزدهم اتفاق افتاده ، برادر صاحب تحفه كه سيد نعمت اللّه جزائرى نام\r\n","description":"","footnote":"","page_name":" 423 ","page_number":423},
  {"content":"\r\nداشته واسطه صلح شده .\r\nاين مطلب نا درست است ; زيرا كه برادر صاحب تحفه ، سيد شفيع نام داشته نه سيد نعمت اللّه و داستان مذكور از صفحه 140 به بعد در تحفة العالم مى باشد .\r\n","description":"","footnote":"","page_name":" 424 ","page_number":424},
  {"content":"\r\nفوائدى گوناگون\r\n1 - از بيانات گذشته ما معلوم شد ، كه مرحوم سيد نعمت اللّه يكى از مردان بزرگ تاريخ و از مفاخر مسلمانان است ، كه در راه خدمت به دين و دانش علاقه بيش از حد از خود نشان داده و از زمان كودكى تا آخرين ايام حيات ، دست از اشتغالات علمى نكشيده و پيوسته مشغول تأليف و تصنيف و مقابله و تصحيح و كتابت و تعليق بر كتب علميه بوده . و به طورى كه گذشت ، بيست روز پس از ازدواج به خاطر تحصيل علم ، زن و زندگى را رها كرده و به شيراز رفته است و قبل از بلوغ ، از طلاب فاضل محسوب بوده ( 1 ) .\r\nو در 1060 كه ده ساله بوده نسخه‌اى از ارشاد الهادى تفتازانى در نحو ، به خط خود نوشته ، كه اينك در كتابخانه رضويه موجود است ( 2 ) .\r\nقبل از پانزده سالگى كتب عديده‌اى در علم نحو تأليف كرده و در آن حدود از سن ، مفتاح اللبيب را نوشته است . در 1112 كه سال درگذشت او است كتابهائى را\r\n\r\n","description":"","footnote":"\r\n( 1 ) رجوع شود به داستان مذكور در صفحه 21 .\r\n( 2 ) ذيل كشف الظنون علامه تهرانى صفحه 28 .\r\n","page_name":" 425 ","page_number":425},
  {"content":"\r\nتصحيح كرده از آن جمله جلد هشتم غاية المرام كه در ماه جمادى الاولى سال\r\nمذكور به خط خود در آخر نسخه‌اى كه موجود است ، گواهى مقابله و تصحيح آن را نوشته ; و اين آخرين اثرى است كه از او ديده‌ام .\r\n2 - دو مهر داشته كه بر يكى ( وَإنْ تَعُدُّوا نِعْمَةَ اللّهِ لا تُحْصُوها . . . ) ( 1 ) و بر ديگرى ( الواثق باللّه نعمة اللّه ) منقوش بوده .\r\nبر نسخه‌اى از مفتاح الفلاح كه به خط خود نوشته ، مهر اول ديده مىشود .\r\n3 - علاوه بر مسافرتهاى حويزه و شيراز و اصفهان در 1071 براى تحصيل و همچنين مسافرت به شوشتر به قصد سكونت چندين بار به زيارت خانه خدا و مشاهد مشرّفه ائمه هدى ( عليهم السلام ) رفته و در سامرا ناراحتيهائى يافته كه در خاتمه انوار النعمانية آنها را ياد كرده .\r\nسفر اول حج او به همراهى شيخ حر عاملى بين 1088 و 1095 بوده ( 2 ) .\r\nسفر دوم در 1095 بوده ، و در اين سفر معجزه‌اى از ائمه بقيع ( عليهم السلام ) مشاهده كرده كه در جلد پنجم غاية المرام و لوامع الانوار و مقامات النجاة ، ذيل اسم شهيد آن را ياد كرده ، و محدث نهاوندى از مصدر دوم آن را نقل نموده است ( 3 ) .\r\nدر 1078 و 1112 هم بارگاه امام هشتم ( عليه السلام ) را زيارت كرده .\r\n4 - در خانه خدا پاسبانان مخالف ، تازيانه به دست مزاحم حاجيان و زوار و مانع انجام فرائض و مستحبات مى شدند ، و آنان را به قطع عبادت و ترك مسجد وامى داشتند و در حالى كه سيد مشغول نماز بود به طرف او رفته و مزاحم وى\r\n\r\n","description":"","footnote":"\r\n( 1 ) ابراهيم : 34 .\r\n( 2 ) رجوع شود به صفحه 205 .\r\n( 3 ) جنتان مدهامتان 1 : 80 .\r\n","page_name":" 426 ","page_number":426},
  {"content":"\r\nگرديدند ، پس سيد در آن حال اين آيه را خواند ( أرَأيْتَ الذي يَنْهى * عَبْداً إذا\r\nصَلّى ) ( 1 ) پس او را به حال خود گذاشته و دور شدند .\r\n5 - حاكمى ظالم به حكومت شيراز منصوب گرديد كه مردم از ستم او به ستوه آمده و براى عزل او تلاشها كرده ، ولى به نتيجه‌اى نرسيده بودند ، پس ; از سيد خواهش نمودند كه اين كار را انجام دهد .\r\nسيد محترم بدين منظور عازم اصفهان كه در آن تاريخ پايتخت ايران و مقر پادشاهان صفوى بود گرديد . اتفاقاً مقارن ورود وى به اصفهان ، به مناسبتى تمام علما و طلاب علوم دينى از طرف شاه دعوت به صرف شام شدند سيد معظّم هم جزء دعوت شدگان بود . خواست از اين فرصت استفاده كرده ، منظور خود را عملى سازد ، از تناول شام خوددارى فرمود ، وقتى علت را جويا شدند اظهار داشت من براى كارى از شيراز به اصفهان آمده‌ام و تا صورت نگيرد دست به طعام دراز نخواهم كرد . اظهارات او را به شاه رساندند به فراست خواسته او را دريافت و فرمود حاجت وى روا است حتى اگر عزل حاكم شيراز باشد و در همانجا عزل نامه را نوشته و به سيد داد .\r\n6 - هفت ناراحتى در زندگى داشته كه آنها را شرح داده .\r\nاول فراق دوستان و ياران ( 2 ) . دوم مرگ برادرش سيد نجم الدين ( 3 ) كه دل او را\r\n\r\n","description":"","footnote":"\r\n( 1 ) علق : 9 - 10 .\r\n( 2 ) درباره فراق اشعارى گفته شده از آن جمله .\r\nلولا مفارقة الأحباب ما وجدت * لهى المنايا إلى أرواحنا سبلا\r\nچوب را بشكنى طراق كند * اين طراق از پى فراق كند\r\n( 3 ) ترجمه اش بيايد .\r\n","page_name":" 427 ","page_number":427},
  {"content":"\r\nمجروح ساخت . سوم مرگ بعضى از اولاد . چهارم حسد همكاران و اهل صنف او\r\nكه در هر شهرى رفته از آن خلاصى نداشته . پنجم معاشرت با مردم و سلوك با ايشان كه عقائد و طبائع مختلف داشته‌اند . ششم نبودن مجتهدى كه با وى انس گيرد در شهرى كه مى زيسته . هفتم مهيّا نبودن اسباب تأليف و تصنيف براى وى اگر چه كتاب هاى زيادى كه عمده اين كار است داشته ، اما اسباب ديگر را به زحمت و دشوارى فراهم نموده است ( 1 ) .\r\n7 - نقل ميّت را حتى به اماكن مشرّفه حرام مى دانسته ( 2 ) و در الانوار النعمانية : 387 فرموده خبر وحى فرستادن خدا به موسى بن عمران ( عليه السلام ) كه استخوانهاى يوسف صديق ( عليه السلام ) را نقل كند از مصر ، دلالت بر جواز ندارد و در اين باره پس از سخنانى فرموده : شيخ طوسى نقل به مشاهد مشرفه را با وصيت ميت\r\n\r\n","description":"","footnote":"\r\n( 1 ) الأنوار النعمانية : 387 .\r\n( 2 ) مرحوم سيد هبة الدين شهرستانى متوفى شوال 1386 كتابى بنام تحريم نقل الجنائز المتغيرة نوشته\r\nكه در 1329 چاپ شده و موضوع مزبور را ثابت كرده و دليلى روشن بر اجتهاد و تبحر او ، در آن تاريخ\r\nاست كه جوانى 28 ساله بوده : سيد مزبور در جامعيت و كثرت تصانيف كم نظير بود . صاحب معجم\r\nالمطبوعات كه يك مسيحى است در اين كتاب قطور - كه دو جلد بزرگ است و مؤلفان كتب چاپى را\r\nكه بيشتر آنان را دانشمندان اسلامى تشكيل مى دهند آورده - لقب ( حجت الاسلام ) را شايسته دو نفر\r\nدانسته غزالى و شهرستانى ، نامبرده در صفحه 1154 و 1409 از كتاب نابغة العراق ( چاپ 1348 ) در\r\nشرح حالات هبة الدين ذكر شده است . در فهرست كتابهاى چاپى عربى ستون 1000 ، سال چاپ آن را\r\n1328 نوشته كه غلط چاپى است . عكس از مرحوم هبة الدين در صفحه 40 تاريخ الصحافة العربية\r\nتأليف فيكونت فيليب دى طرازى - چاپ بيروت 1913 م - چاپ شده و در صفحه 41 او را با لقب\r\nالعالم الكبير نامبرده است .\r\n","page_name":" 428 ","page_number":428},
  {"content":"\r\nجائز دانسته والبته قول قول او است « القول ما قالت حذام » ولى اگر او خبرى در اين خصوص ديده و به ما مى رسيد شايد معناى ديگر از آن مفهوم ما مى شد ; زيرا كه انظار دانشمندان در فهم اخبار متفاوت است .\r\n8 - شنيدم از مرحوم عالم جليل سيد آقاى امام ، كه وقتى علامه مجلسى و جدّ اعلى در يك مهمانى بودند ، ميزبان مرغ بريان شده‌اى را كه براى آن دو تهيه ديده بود آورد و چون مرحوم مجلسى بزرگتر و استاد سيد بوده ، جلو او قرار داد ، موقع صرف طعام ، سيد خواست كه از مرغ استفاده كند آن را نزديك خود آورد ، علامه مجلسى به شوخى فرمود ، سيدنا : چگونه مى خواهيد نقل ميت كنيد با اين كه آن را حرام مى دانيد ؟ سيد فورى جواب داد نقل به اماكن مشرفه اشكالى ندارد .\r\nو باز هم از سيد مرحوم مرقوم شنيدم ، كه جدّ اعلى سه حاجت داشت دلش مى خواست امير المؤمنين ( عليه السلام ) را در خواب زيارت كند و سيادت خود را كه از طريق ظاهر ثابت است ، و همچنين اباحه دخانيات را ، از راه غير معمولى كشف كند . پس شبى در عالم رؤيا امير المؤمنين ( عليه السلام ) را ديد كه به غلام خود قنبر فرمود قليانى بياور براى سيد نعمت اللّه ، از خواب كه بيدار شد هر سه حاجت را روا شده يافت .\r\n9 - در روضات الجنات : 123 و منتخب التواريخ : 711 مذكور است كه يكى از فضلاء اهل نجف از يكى از اجازات سيد نعمت اللّه نقل كرده كه سيد در آن اجازه فرموده : علامه مجلسى نسبت به ظاهر خود و منسوبان ، از نظر پوشيدن لباسهاى فاخر و حفظ زيبائى و شكوه ظاهر ، مقيد بود و اين معنى مرا متأثر ساخته بود ، چه آنكه دنيا در نظر ائمه هدى ( عليهم السلام ) قدر و قيمت نداشته و آن بزرگواران علاقه‌اى به آن نشان نداده‌اند و روش علامه مجلسى با رفتار آنان سازگار نبود .\r\n","description":"","footnote":"","page_name":" 429 ","page_number":429},
  {"content":"\r\nپس يك روز كه او را تنها يافتم موضوع را با وى در ميان گذاشته و در اين باره سخنانى بين ما رد و بدل شد ، كه جواب قانع كننده‌اى در ميان آنها نبود ، پس به او گفتم اجازه دهيد كه بحث و مجادله را خاتمه دهيم و با خداى خود پيمان بنديم كه هر كدام ما زودتر از دنيا رفت ، در خواب ديگرى بيايد و او را خبر دهد از آنچه بر وى گذشته ، پس قبول نمود .\r\nاتفاقاً پس از چند روز از آن پيمان ، بيمار شد و آن بيمارى منجر به مرگ او گشت پس قلوب مسلمانان در مصيبت او جريحه دار و همه دوستان خصوصاً همشهريان او داغدار شدند ، و مساجد و بازارها را تعطيل كرده ، تا يك هفته به سوگوارى و فاتحه خوانى مشغول بودند .\r\nمن هم مشغول سوگوارى شده و موضوع پيمان بستن را فراموش كردم .\r\nتا اينكه پس از گذشت هفته اش ، بر سر مزار او رفته و شروع به گريه و فاتحه خوانى نمودم ، پس از انجام اين مراسم خواب بر من غالب شد ، پس در خواب ديدم كه علامه مجلسى با بهترين لباس و صورت نيكو پهلوى قبر ايستاده ، يادم آمد كه فوت شده ، پس نزديك او رفته و سلام كردم و دو انگشت شست او را گرفتم و به او گفتم كه‌اى سرور من وقت وفاى به عهد رسيده ، خبر ده مرا از آنچه به وسيله مرگ بر سرت آمد و آنچه را وقت مردن و بعد از آن ديدى ، تا اينكه خبر داد يك چيز باعث نجات وى گشته و آن اينكه شخصى در اصفهان ، بدهكار بوده و طلبكاران او را گرفته و مطالبه حق خود نموده و او نداشته ، او را شكنجه داده و كتك زده‌اند ، پس علامه مجلسى قربة الى اللّه او را از شرّ آن عدّه نجات داده و همين كار را خدا از او قبول و به وسيله آن ، مشمول الطاف ربانى شده و دخول در بهشت براى وى ميسر گشته است .\r\n","description":"","footnote":"","page_name":" 430 ","page_number":430},
  {"content":"\r\nنگارنده گويد : آثار و نشانه‌هاى جعل ، از اين داستان آشكار است .\r\nزيرا كه ناقل معين نكرده كه سيد در كدام اجازه اين مطلب را نوشته ، و نقل چنين داستانهائى در اجازات معهود نبوده و خواب ، حجيّت شرعى نداشته تا آن پيمان را ببندند ، و پيمان بستن بر امرى كه خارج از اختيار و قدرت بشرى است ، از دو نفر دانشمند واقع نمى شود .\r\nو مضمون اين داستان ، كذب آن را ظاهر ساخته زيرا كه سيد نعمت اللّه هنگام مرگ علامه مجلسى ( 27 ماه رمضان 1110 ) مقيم شوشتر بوده نه اصفهان و گرفتن شست ميت در خواب جهت شنيدن حقائق و اسرار از او ، معلوم نيست كه در روايات صحيحه تأييد شده باشد .\r\nو مستفاد از اين خواب موهوم آنست كه : تمام خدمات ارزنده علامه مجلسى بى نتيجه بوده و فقط كمك به آن بدهكار ، كه ممكن بود به دست غير مسلمانى هم واقع شود او را نجات داده !\r\nاز همه اينها گذشته با صراحت آيه شريفه ( قُلْ مَنْ حَرَّمَ زينَةَ اللّهِ التي أخْرَجَ لِعِبادِهِ وَالطَّيِّباتِ مِنَ الرِّزْق ) ( 1 ) شبهه‌اى در جواز بهزيستى و استفاده از لباسهاى فاخر و خوراكهاى لذيذ و طاهر و ساير مواهب الهى و نعمتهاى پروردگار نيست و حكم آن بسى روشن و ظاهر است ، و از سيد بزرگوار بسيار بعيد و ناگوار است كه در چنين موضوعى بر علامه مجلسى زبان انتقاد گشوده باشد .\r\nو اما رفتار امير المؤمنين ( عليه السلام ) كه به نان جو قناعت نموده و نعلين را وصله مى كرده تا جائى كه از پينه دوز شرم داشته ، پس آن در حال خلافت ظاهرى ، جهت\r\n\r\n","description":"","footnote":"\r\n( 1 ) سوره اعراف : 32 .\r\n","page_name":" 431 ","page_number":431},
  {"content":"\r\nمواسات با فقرا و رعايت حال مستمندان بوده ، به طورى كه خود بدان تصريح\r\nفرموده است .\r\nتوضيح كلماتى كه در نام و نسب سيد نعمت اللّه مذكوراند\r\nحاجّ : با جيم مشدد در آخر ، اسم فاعل از حج يحج از باب نصر . يا از باب ضرب اگر چه به آن تصريحى نشده ، ولى محتمل بلكه مظنون است ، مفرد مذكر ثلاثى مجرد مضاعف متعدى است .\r\nو مصدر آن حَِجَّ بفتح و كسر حاء و تشديد جيم است ، اگر چه از بعضى ظاهر مىشود اختصاص فتح به مصدر و كسر به اسم مصدر ، و براى اين ماده چند معنى ذكر كرده‌اند ولى منصرف از كلمه حاج ; كسى است كه قصد زيارت مكه معظمه جهت انجام مناسك مقرره را داشته باشد .\r\nگاهى جهت ضرورت ، به فك ادغام استعمال شده مانند ( بكل شيخ عامر او حاجج ) و جمع آن حَجيج و حُجّ وحُجاج با ضم حاء و تشديد جيم است ، و اما بفتح حاء ، صيغه مبالغه و معنى آن بسيار حج كننده يا بسيار حجت آورنده است . و نام ظالم مشهور حرامزاده يوسف ثقفى از امراى عبد الملك بن مروان است كه از ستمگران ، و به خونريزى معروف بوده .\r\nگاهى هم حاج در اسم جمع استعمال شده مانند ( قدم الحاجّ حتّى المشاة ) يعنى جماعت حاجيها آمدند حتى پياده‌ها .\r\nدر فارسى جيم دوم را قلب به ياء و حاجى ( 1 ) گويند . و از بعض اهل لغت\r\n\r\n","description":"","footnote":"\r\n( 1 ) در بعضى از كتب عربى هم به صورت ( الحاجى ) ديده شده مانند امل الآمل 2 : 317 و روضات\r\nالجنات : 355 و غيره .\r\n","page_name":" 432 ","page_number":432},
  {"content":"\r\nمنقول است كه حاجى مفرد و حاج جمع آن است مانند يهودى و يهود . و محتمل\r\nاست كه از باب قاعده ، قلب حرف دوم از متماثلين به ياء است ، مانند تظنى و املاء ( 1 ) كه در اصل تظنن و املال بوده‌اند .\r\nيا خصوص ابدال جيم به ياء چون عكس آن ديده شده مانند اين مصرع :\r\n( لاهمّ ان كنت قبلت حجتج ) يعنى قبلت حجتى . و ( لاهم ) مخفف اللهم است كه در اصل يا اللّه بوده . و مصرع مزبور بنحو مذكور در شرح نظام صفحه 175 مسطور است . اما در تشريح الحروف ( 2 ) بجاى لاهُمّ يا ربّ ضبط شده و معنى هر دو يكى است .\r\nسَيِّد : به فتح سين و تشديد ياء مكسور بر وزن فَيْعِلْ ( 3 ) صفت مشبهه از ( ساد ) اجوف واوى از باب نصر است . واو تبديل به ياء و دو ياء درهم ادغام شده‌اند . نظر به قاعده مذكوره در كتب صرف كه هر گاه واو و ياء در كلمه‌اى پهلوى هم واقع شوند و اوّلى ساكن باشد واو قلب بياء و ادغام مذكور عملى مى گردد .\r\nمثال تقديم ياء بر واو غير از سيد ( ميت ) است كه به طورى كه در شرح\r\n\r\n","description":"","footnote":"\r\n( 1 ) كه در اصل املاى بوده و ياء بعد از الف قلب به همزه شده همچون بائع .\r\n( 2 ) در ضمن البلغة في شذور اللغة : 162 و شماره سوم از سال دوم مجله مباركه العلم : 130 چاپ\r\nنجف به چاپ رسيده و منسوب است به نضر بن شميل متولد 122 و متوفى 203 كه از بزرگان اهل\r\nلغت و تاريخ عرب بوده ، تولدش در مرو بوده و به بصره رفته و به مرو بازگشته و در نزد مامون عباسى\r\nمحترم و مقرب بوده است .\r\n( 3 ) در كتب صرف از آن جمله شرح نظام : 153 و 187 تصريح نموده كه سيد و جيد بر وزن فيعل در اصل\r\nسيود و جيود بفتح اول و سكون ثانى و كسر ثالث بوده‌اند . پس احتمال وزن فعيل كه در جامع\r\nالانساب : 32 ديده مىشود وجهى ندارد .\r\n","page_name":" 433 ","page_number":433},
  {"content":"\r\nنظام : 158 تصريح كرده ، گاهى عين الفعل آنها حذف مىشود و سيد و ميت با تخفيف گفته مىشود مانند قول شاعر :\r\n\r\nليس من مات فاستراح به ميت * إنّما الميت ميت الأحياء\r\n\r\nكه دو كلمه اول با تخفيف است .\r\nومثال تقديم واو بر ياء ، اسم مفعول ناقص يائى است . مانند مرمى كه مرموى بوده ، و معنى سيد : بزرگ ، مهتر ، آقا و سرور است و بر رئيس نيز اطلاق مى گردد ; زيرا كه بر عده‌اى آقائى دارد اگر چه شرافت ذاتى نداشته باشد .\r\nو از امثال عرب است ( كن عصامياً لا عظامياً ) يعنى مانند عصام به خود بناز نه به نياكان . و عصام كسى بوده كه در اثر سعى و كوشش به آقائى و رياست رسيده و درباره اش گفته‌اند :\r\n\r\n* نفس عصام سوّدت عصاماً\r\n* وعلّمته الكرّ والإقداما\r\n* وصيّرته ملكاً هماماً\r\n\r\nسيد در عرف نصارى لقب حضرت مسيح ( عليه السلام ) و نزد ما مسلمانان لقب اولاد حضرت رسول اكرم ( صلى الله عليه وآله و سلم ) است و سيدان حسن و حسين فرزندان على ( عليه السلام ) هستند ( 1 ) .\r\nنعمت اللّه : نعمت به كسر نون به معنى عطا است ( 2 ) . « نعمة اللّه ما أعطاه اللّه\r\n\r\n","description":"","footnote":"\r\n( 1 ) فرهنگ عميد : 638 ، و المنجد : 361 چاپ نوزدهم .\r\n( 2 ) منتخب اللغات : 465 .\r\n","page_name":" 434 ","page_number":434},
  {"content":"\r\nللعبد ممّا لا يتمنّى غيره أن يعطيه إيّاه » ( 1 ) يعنى نعمت خدا چيزى است كه خدا به بنده داده كه بنده از ديگرى اميد آن را نداشته باشد ، و چون به مضمون بلاغت مشحون ( . . . يَهَبُ لِمَنْ يَشاءُ إناثاً وَيَهَبُ لِمَنْ يَشاءُ الذُّكُور ) ( 2 ) اولاد از عطايا و مواهب پروردگار است پس نعمت اللّه را علم قرار دادن و نام كسى گذاشتن ، مناسب بلكه از اصدق الاسماء است .\r\nو چون در آيات متعدد از سوره نحل و جز آن از سوره‌هاى قرآن مجيد آمده مانند ( . . . وَإنْ تَعُدُّوا نِعْمَةَ اللّهِ لا تُحْصوها . . . ) ( 3 ) و از كلام خدا اقتباس شده ، جزء دوم آن كه لفظ جلاله است مسّ آن بدون طهارت شرعى به اتفاق مجتهدان ، ممنوع و غير جائز بوده ، و مسّ جزء اول كه نعمت است بعد از علم شدن و نام مخصوص گشتن جائز و قبل از علم شدن در آن اختلاف است .\r\nو كيفيت نوشتن اين كلمه و نظائر آن مانند حكمت و قدرت ، در فارسى با تاء كشيده است همانطور كه نوشتيم ، اما در عربى چون در حال وقف ، تاء اين كلمات تبديل به‌هاء مىشود بايد با هاء به صورت نعمة و حكمة و قدرة نوشته شوند .\r\nاما كلماتى كه تاء آنها در حال وقف ثابت است مثل آنكه اصلى باشد چون ميت و بيت يا علامت جمع چون مسلمات و ساعات ، بايد با تاء كشيده نوشته شود و اگر به صورت هاء باشد غلط است .\r\nو كلمه مورد گفتگو ( نعمت اللّه ) وقتى كه علم و نام كسى گردد چون\r\n\r\n","description":"","footnote":"\r\n( 1 ) أقرب الموارد 2 : 1322 .\r\n( 2 ) سوره شورى ، آيه 49 .\r\n( 3 ) سوره ابراهيم ، آيه 34 .\r\n","page_name":" 435 ","page_number":435},
  {"content":"\r\nدو كلمه مضاف و مضاف اليه در حكم يك كلمه قرار خواهد گرفت و وقف بر جزء اول آن متصور نيست ، بدين سبب مى توان آن را با تاء كشيده نوشت ، همانطور كه نوشتن آن به صورت هاء به منظور اصل قبل از علميت هم صحيح است .\r\nاما در غير صورت علميت نبايد با تاء نوشته شود ، و اينكه در بعضى از آيات شريفه قرآن مجيد چاپ مصر با تاء ديده مىشود مانند ( يَعْرِفُونَ نِعْمَتَ اللّهِ ثُمَّ يُنْكِرُونَها ) ( 1 ) پس مخصوص رسم الخط مصحف شريف است . مانند ( ما لِ هذا الرَّسُولِ يَأكُلُ الطَّعامَ ) ( 2 ) ، و ( ما لِ هذا الكِتابِ لا يُغادِرُ . . . ) ( 3 ) .\r\nحسينى : با ياء مشدد منسوب است به امام سوم حضرت حسين بن على بن ابيطالب ( عليهم السلام ) .\r\nموسوى : با تشديد ياء منسوب به موسى است . چون الف مقصوره در حال نسبت به اصل خود بر مى گردد و در اينجا واو است . و اطلاق اين كلمه بر سادات حسينى كه از نسل امام هفتم ، حضرت امام موسى كاظم ( عليه السلام ) هستند شايع و مشهور و در اينجا منظور است .\r\nاما اطلاق ديگران ، بر سادات حسنى است كه از نسل موسى الجون بن عبد اللّه بن حسن مثنى فرزند امام دوم حضرت امام حسن مجتبى ( عليه السلام ) هستند ، يا موسى دوّم فرزند عبد اللّه فرزند موسى الجون مذكور باشند . و اين معناى دوم كه از\r\n\r\n","description":"","footnote":"\r\n( 1 ) النحل : 82 .\r\n( 2 ) الفرقان : 8 .\r\n( 3 ) الكهف : 49 .\r\n","page_name":" 436 ","page_number":436},
  {"content":"\r\nكتب نسب معتبر ( 1 ) فهميده مىشود ، غير مشهور و بر بسيارى پنهان است .\r\nو اينكه بسيارى از سادات موسوى كه از اعقاب امام هفتم ( عليه السلام ) هستند و حسينى معرفى شده‌اند به همين دليل بوده ( 2 ) .\r\nو به همين سبب هم جدّ اعلى ، گاهى موسوى و گاهى حسينى و زمانى هر دو را با هم پس از نام خود نوشته و امضاء فرموده ، و در مواردى كه جمع بين هر دو كرده غالباً حسينى را پس از موسوى آورده كه قرينه معينه براى موسوى مشترك بين حسنى و حسينى باشد ، بنابر اين وجه ، موسوى عام و حسينى خاص است ، بر عكس آنچه در اذهان متبادر شده .\r\nو در اينجا مناسب مى دانم مخمسى را كه علامه دل آگاه ، بهشت آرامگاه سيد نعمت اللّه جزائرى طاب ثراه والد ماجد نگارنده ( 3 ) بالبداهة در مدح امام هفتم ( عليه السلام ) سروده‌اند ، زينت بخش اين اوراق و وسيله مغفرت و مسرت روح آن شادروان و ادراك شفاعت آن امام همام ( عليه السلام ) براى خود و آن مرحوم در روز قيام\r\n\r\n","description":"","footnote":"\r\n( 1 ) از آن جمله عمدة الطالب : 126 چاپ نجف اشرف و غاية الاختصار في البيوتات العلوية المحفوظة\r\nمن الغبار : 136 چاپ نجف اشرف و اين كتاب در مصر هم چاپ شده ، و مؤلفش مجهول است و در\r\nچاپ به غير مؤلف واقعى نسبت داده شده .\r\n( 2 ) در صفحه 261 گذشت ، صاحب مدارك سيد محمد عاملى ( رحمه الله ) حسينى امضاء كرده با اينكه موسوى\r\nاست .\r\n( 3 ) در اثر حافظه قوى و نبوغ فوق العاده‌اى كه آن مرحوم داشت ، در عين جوانى جامع معقول و منقول و\r\nمتبحر در ادبيات فارسى و عربى و انگليسى و صاحب تاليفات فقهى و اصولى و منطقى و ادبى باقى\r\nدر مسودّه و ناتمام بودند ; حضرت آيت اللّه خوئى قدّس سرّه در محافل و مجالس ، مكرر زبان به\r\nستايش آن مرحوم مى گشودند و از فقدان وى اظهار تأسف مى نمودند .\r\n","page_name":" 437 ","page_number":437},
  {"content":"\r\nقرار دهم .\r\n* * *\r\n\r\nساقى كرمى كن ز ره لطف مكرر * از بهر خدايم مى گلرنك بياور\r\nافتاده مرا در دل و در جان ، همه آذر * وينرا نبود چاره بجز با لب و ساغر\r\n* يا ناله عود و دف و آواز نى و تار *\r\nهنگام بهار آمد و بگذشت زمستان * گرديد ز نو رشك جنان ساحت بستان\r\nدر باغ خراميد ببين بلبل دستان * شد موسم وجد و طرب باده پرستان\r\n* بر خيز نگارا كه خراميم به گلزار *\r\nباران بهار آمد و باريد به صحرا * و ندر پى آن ، باد صبا چون دم عيسى\r\nبخشيده روان ، او به تن مرده غبرا * آن ساخت زمين را پر از لاله حمرا\r\n* پاشيد بر اوراق ز شبنم دُر بسيار *\r\nگرديد سراسر زمن از سبزه قبا پوش * افكنده درى در چمن از خنده خود جوش\r\nبر خيز نگارا ز وفا ده تو به من گوش * يك دم بكن از آنچه گذشته است فراموش\r\n* تا روى نمائيم پى ديدن اشجار *\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nدر طرف گلستان ، بگذر بهر تماشا * بين هر طرفى ، دلبركى خرم و زيبا\r\nبنشسته به رويى چو مه و زلف چليبا * با باده پرستى تر و هم بى خود و شيدا\r\n* غافل ز غم دهر ، نه همچون من افكار *\r\nاز رنج زمانه چو مرا نيست تحمل * نارم كه كنم از غم ايام تغافل\r\nيا آنكه كنم با كشش دهر تساهل * به زان نبود ، آنكه زنم دست توسل\r\n* بر دامن لطف و كرم سيد ابرار *\r\nمير عرب و ماه عجم ، حجت يزدان * فرزند شه ارض و سما ، خسرو خوبان\r\nكش واجب و پوشيده به خود صورت امكان * سبط نبى و مظهر حق ، باطن ايمان\r\n* حلاّل بهر مشكل و هم كاشف اسرار *\r\nشاهى كه چو جبريل ، به آن شأن و كمالش * گرديده كمين ، چا كر درگاه جلالش\r\nصد يوسف كنعانى ، شيداى جمالش * كس نيست ، كه آرد به زبان ذكر خصالش\r\n* مدحش نتوان كرد به جز حضرت دادار *\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nشاهيكه زيزدان ، همه كس را شده حاكم * طومار ولايش را ، حق آمده راقم\r\nفردوس و جهنم را ، هم او شده قاسم * خورشيد حقيقت ، شه دين ( موسى كاظم )\r\n* سبط و وصى مؤتمن ، احمد مختار ( صلى الله عليه وآله ) *\r\nشاهى كه ز خورشيد جمالش ، شده پر نور * اندر نظر موسى عمران جبل طور\r\nو ز نور رخش سوره نور آمده منظور * مسرور محبّش به جزا خصمش مقهور\r\n* خوش آنكه بجز شور ويش نامده در كار *\r\nشاهيكه جهان ديد بگرداب جهالت * خلقى همه افتاده به ميدان بطالت\r\nبگذشته ز دين ، روى نموده به ضلالت * مى خواست كند تا به ره راست دلالت\r\n* بنمود عيان ، دست خدا از پس أستار *\r\nگرديد شفا بخش ، به امراض عديده * مانند كر و أعرج و هم فاقد ديده\r\nآيا كه از اين خارق عادات بديده * ظاهر ز بشر يا كه ز اسلاف شنيده\r\n* اين گونه كرامات به اعصار و به امصار *\r\n\r\nجزائرى : با ياء مشدد منسوب به جزائر بصره ، است كه از چندين جزيره به\r\n","description":"","footnote":"","page_name":" 440 ","page_number":440},
  {"content":"\r\nنامهاى قريه بنى منصور ، بنى حميد ، نهر عنتر ، نهر صالح ، ديار بنى اسد ، و صباغيه تشكيل گرديده و قريه اخير زادگاه جدّ اعلى بوده ( 1 ) ! و بعضى از آن جزائر اكنون در آب فرو رفته و ديگر وجود خارجى ندارند .\r\nمركز آن جزائر ( قرنه ) بضم قاف واقع در شمال غربى بصره است كه تا بصره چهل و پنج ميل فاصله دارد . و چون قرنه محل اقتران و التقاى رودخانه فرات و دجله است ، از لفظ اقتران گرفته شده ، نظير فرقه كه از افتراق مأخوذ است ( 2 ) .\r\nبعضى از ترجمه نويسان توهم كرده‌اند كه جدّ اعلى ، از جزائر خوزستان كه وجود خارجى ندارد بوده ، و بعضى او را از جزائر آفريقا پنداشته‌اند ( 3 ) .\r\nحموى ، جزائر را به عنوان بطائح نوشته ( 4 ) .\r\nو در اينجا مناسب است ، دو نكته ادبى مربوط به كلمه جزائرى تذكر داده شود .\r\nاول اينكه چون ( جزائر ) جمعى است كه به علميت نقل شده ، پس در حال نسبت ، نيازى به بر گرداندن آن به مفرد نيست و جزائرى صحيح است . و بر فرض رد به مفرد چون وزن فعيله است جزرى گفته مىشود چون مدنى و حنفى .\r\nابن مالك در الفيّه گفته :\r\n\r\nوالواحد اذكر ناسباً للجمع * إن لم يشابه واحداً بالوضع\r\n\r\n\r\n","description":"","footnote":"\r\n( 1 ) الأنوار النعمانية : 469 .\r\n( 2 ) موجز تأريخ البلدان العراقية : 115 ، چاپ دوم .\r\n( 3 ) أحسن الوديعة 2 : 162 ، و ريحانة الأدب 1 : 268 .\r\n( 4 ) معجم البلدان 2 : 222 ، چاپ اول ، مصر .\r\n","page_name":" 441 ","page_number":441},
  {"content":"\r\nدر شرح اين بيت مذكور است « أي بوضعه علماً ، فقل في فرائض فرضي بخلاف ما إذا شابهه بأن وضع علماً فيقال في أنمار أنماري وفي الأنصار أنصاري » ( 1 ) .\r\nو مير داماد فرموده « إذا نسب إلى الجمع ردّ إلى واحده فيقال فرضي وصحفي ومسجدي ، للعالم بمسائل الفرائض وللذي يقرأ من الصحف ويلازم المساجد وإنّما يردّ لأنّ الغرض الدلالة على الجنس والواحد يكفي في ذلك ، وأمّا ما كان علماً كأنماري وكلابي ومدائني فإنّه لا يردّ و كذا ما يكون جارياً مجرى العلم كأنصاري وأعرابي » ( 2 ) .\r\nهمچنين كلماتى نظير جزائرى ، همچون روضاتى و قوانينى ، درست و مطابق قاعده است .\r\nاما در جمع غير منقول به علميت ، نسبت دادن غلط است ، بنابر اين ، احتمالى كه در أعيان الشيعة 9 : 11 و مكارم الآثار : 395 در ترجمه شيخ كاظم ازرى داده‌اند كه منسوب به أزر با دو ضم جمع ازار باشد صحيح نيست .\r\nنكته ديگر اينكه جزائر با همزه درست است نه با ياء ، نظر بقاعده ابدال مذكور در كتب صرف از آن جمله شرح نظام : 151 ، و سيوطى : 252 در شرح اين بيت الفيه :\r\n\r\nوالمدّ زيد ثالثاً في الواحد * همزاً يُرى في مثل كالقلائد\r\n\r\nيعنى واو و ياء و الف زائد كه در مرتبه سوم كلمه واقع شوند ، در جمع منتهى\r\n\r\n","description":"","footnote":"\r\n( 1 ) سيوطى : 239 ، چاپ محمد كاظم .\r\n( 2 ) الروائح السماوية : 92 ، كه از مغرب مطرّزى با اندك تغييرى در الفاظ گرفته به طورى كه از البدائع :\r\n531 تأليف علامه كبير ، فقيه اديب ، ورجالى مورخ حاج شيخ محمد تقى شيخ ( رحمه الله ) معلوم مىشود .\r\n","page_name":" 442 ","page_number":442},
  {"content":"\r\nالجموع قلب به همزه مى گردند مانند عجائز و صحائف و قلائد جمع عجوز و صحيفه و قلاده . و جزائر مثل صحائف است . اما اگر اين حروف ، اصلى باشند در جمع به حال خود باقى مى مانند . مانند مثاوب و مساير و مفاوز جمع مثوبه و مسيره و مفازه .\r\nو از اينجا است كه ميرزا محمد خان قزوينى ، دانشمند معروف ، صاحب بيست مقاله و يادداشتها ، بر صاحب أعيان الشيعة - كه مشايخ را با همزه نوشته - ايراد گرفته و ايراد او به مورد است ، زيرا كه ياء آن اصلى و مثل معايش است . و مفرد آن دو ، مشيخه و معيشه است .\r\nپس جزايرى با ياء كه بعضى مى نويسند يا تلفظ مى كنند ، مسامحه و نظير تعبير فقهاء در كتب فقهيه به ( متبايعين ) است كه آن هم با همزه بايد باشد ، زيرا كه واو و ياء بعد از الف زائده تبديل به همزه مى شوند و بائع و قائل گفته مىشود كه در اصل بايع و قاول بوده‌اند .\r\nشوشترى : با ياء مشدد منسوب به شوشتر ، كه در قديم مركز خوزستان بوده و دومين شهرى است كه پس از طوفان نوح ( عليه السلام ) بنا شده ، شهر اول شوش بوده كه در زبان فرس قديم بمعنى خوب است و شوشتر يعنى خوبتر ، چون اين دو محل را براى سكونت و ساختمان ، خوب و مناسب ديدند به اين دو نام ناميدند . عربها شوشتر را تستر گويند ، و بعضى گفته‌اند كه تستر نام شخصى بوده كه اين شهر را فتح كرده است ( 1 ) .\r\nبراى اطلاع از احوال و تاريخچه اين شهرستان به كتاب تذكره شوشتر مراجعه\r\n\r\n","description":"","footnote":"\r\n( 1 ) تذكره شوشتر : 3 ، و تحفة العالم : 6 .\r\n","page_name":" 443 ","page_number":443},
  {"content":"\r\nشود .\r\nچون جدّ اعلى پس از خاتمه تحصيلات ، از وطن خود جزائر به شوشتر مهاجرت ، و در اين شهر توطّن فرمود ; پس او را شوشترى گفته‌اند ، و چون شوشتر وطن دوم او بوده اول كلمه جزائرى آنگاه شوشترى بايد ذكر شود ، چنان كه صاحب رياض العلماء در نسبت او فرموده « الجزائري ثمّ التستري » وعطف آن با ثمّ كه دلالت بر تراخى دارد مناسب است ، بر عكس بعضى كه مسامحه كرده و شوشترى را قبل از جزائرى نوشته‌اند ( 1 ) .\r\nو در اينجا لازم است به اشتباه يكى از معاصران كه ندانسته ، سادات جزائرى را از هند دانسته اشاره‌اى نمائيم .\r\nدر زير عنوان خانواده شوشترى گفته « يكى از خانواده‌هاى مشكوك ، كه از هندوستان به ايران مهاجرت كرده . . . خانواده شوشترى بود . اين خانواده كه بازماندگان آن در يك قرن اخير در ايران ، مصادر امور مختلف مملكتى و اجتماعى بودند به نامهاى شوشترى ، جزائرى ، عون ، عون جزائرى و غيره ناميده شده‌اند در بين افراد اين خانواده عالم ، روحانى ، دانشمند ، وزير ، نماينده مجلس ، وابستگان مؤسسات دولتى ، معلم ، و بازرگان وجود داشته و دارند » ( 2 ) .\r\nنگارنده گويد : در اينكه اجداد اين خانواده قبل از سيد نعمت اللّه ، همه در جزائر بوده‌اند و او نخستين نفر است كه به شوشتر منتقل شده هيچ شك و شبهه‌اى نيست .\r\n\r\n","description":"","footnote":"\r\n( 1 ) كشف الحجب والأستار : 222 و 304 و 342 و صفحات ديگر .\r\n( 2 ) حقوق بگيران انگليس در ايران : 406 .\r\n","page_name":" 444 ","page_number":444},
  {"content":"\r\nو اگر كسى در اين موضوع شك داشته ، در اثر بى اطلاعى از تاريخ اين خانواده است . ولى بعضى از نوادگان سيد به هندوستان رفته و منشأ آثار و مشهور گرديده‌اند .\r\nاز آن جمله سيد مصطفى بن سيد اسماعيل بن سيد مرتضى بن سيد نور الدين ابن سيد نعمت اللّه جزائرى ، كه مدتى در حيدرآباد مى زيسته و موجب اشتباه و شك اين نويسنده شده ، ولى به طورى كه خود اين معاصر اعتراف كرده در زمان محمد شاه قاجار او به ايران بازگشته .\r\nآيا توقف او چند صباحى در حيدرآباد ، دليل بر هندى بودن او و خانواده اش مى باشد ؟ !\r\nپدران وى تا سيد نور الدين - كه همه اهل فضل و روحانى بوده‌اند - در شوشتر به خاك سپرده شده‌اند .\r\nخود سيد مصطفى هم از اعاظم رجال علمى عصر خود بوده و مدتى در كاظمين ساكن ، تا اينكه در 1272 درگذشته و در نجف اشرف به خاك سپرده شده است .\r\nاكنون نواده گان وى در تهران هستند . و ما شرح حال آنان را مفصلا در شجره مباركه نوشته‌ايم و مطالبى دور از حقيقت را كه اين نويسنده معاصر درباره او و سه تن ديگر از خانواده اش گفته متذكر شده‌ايم .\r\n","description":"","footnote":"","page_name":" 445 ","page_number":445},
  {"content":"\r\n\r\n","description":"","footnote":"","page_name":" 446 ","page_number":446},
  {"content":"\r\nبعضى از مصادر و مدارك كتاب حاضر\r\nاجازات المشايخ و مجازات الشوامخ : عربى ، از عالم زاهد مقدس سيد آقا امام ( 1 ) نام اصلى او احمد است . در أعيان الشيعة در عنوان جداگانه او را ياد كرده و فرموده « السيد أحمد بن الحسين . . . له كتاب في الإجازات » ( 2 ) كه منظور همين اجازات المشايخ است .\r\nبا اينكه او از موضوع اعيان بيرون بوده ، زيرا كه در آن تاريخ زنده بوده و آن كتاب احياء را ترجمه نكرده ، اما چون نام او را از الذريعة 1 : 123 بر داشته و در آنجا كلمه معاصر را ننوشته صاحب اعيان او را از گذشتگان پنداشته ، نسخه اينجانب از روى نسخه اصل به خط نگارنده است ، كه در ايام تحصيل در مواقع تعطيل آن را نوشته‌ام ، و اكنون نزد من موجود است . و نسخه اصل همراه باقى كتب آن مرحوم در نجف از بين رفته است .\r\nاجازه كبيره : عربى ، از نابغه عصر خود سيد عبد اللّه بن سيد نور الدين بن\r\n\r\n","description":"","footnote":"\r\n( 1 ) مذكور در صفحه 62 .\r\n( 2 ) اعيان الشيعة 3 : 126 .\r\n","page_name":" 447 ","page_number":447},
  {"content":"\r\nسيد نعمت اللّه جزائرى متولد 1112 و متوفى 1173 . براى چهار تن از علماء مشتركاً نوشته ، دو نفر را در اول و دو نفر را در آخر نام برده . به منزله تكمله امل الآمل است ، چنان كه در شرح حال شيخ حر عاملى در صفحه 309 گذشت . علماء آن دوره را ترجمه كرده . بسيار نفيس و ارزنده است ، حواشى مختصرى از مؤلف دارد چون بسيار مفصل است آن را به كبيره توصيف نموديم ، بعضى از آن تعبير به اجازات به صورت جمع كرده‌اند كه اشتباه است ( 1 ) . صاحب أعيان الشيعة آن را به عنوان ذيل اجازه نوشته ، و ترجمه هر كس را از آن نقل كرده ، فرموده در ذيل اجازه سيد عبد اللّه چنين مذكور است . بديهى است چنين تعبيرى اشتباه و اشتباه آور است . نسخه به خط اينجانب است كه سالها پيش آن را استنساخ كرده‌ام ، و به حمد اللّه در 1409 به كوشش شيخ محمد سمامى حائرى دام تأييده ، مؤلف كتاب بزرگان رامسر به چاپ رسيد .\r\nأحسن الوديعة : عربى ، دو جلد ، تأليف عالم كثير التأليف سيد محمد مهدى خوانسارى اصفهانى كاظمى ( 2 ) متولد 1319 و متوفى يكشنبه 16 محرم 1391 ، به منزله تتميم روضات الجنات و متضمن شرح حال علماء شيعه قرن سيزدهم و چهاردهم است و دو بار چاپ شده در بغداد 1348 و در نجف اشرف 1388 .\r\n\r\n","description":"","footnote":"\r\n( 1 ) تاريخ جغرافيائى خوزستان : 8 ، و زندگانى و شخصيت شيخ انصارى : 5 .\r\n( 2 ) در بيشتر تاليفات او و در كتب تراجم ، شرح حال او نوشته شده از آن جمله در مجلة العرفان شماره\r\nچهارم از مجلد 62 صفحه 438 به قلم مرحوم سيد صالح شهرستانى كه از نويسندگان با سابقه معاصر\r\nبود و در شعبان 1395 طبق نوشته روزنامه كيهان درگذشت و نويسنده مجلة المرشد چاپ بغداد بود كه\r\nدر تهران سكونت داشت .\r\n","page_name":" 448 ","page_number":448},
  {"content":"\r\nنسخه اينجانب چاپ دوم است .\r\nجمعى كثير از وى اجازه روايت داشته‌اند كه در مقدمه چاپ دوم احسن الوديعة ذكر شده‌اند ، از آن جمله نگارنده نا چيز .\r\nالأعلام : عربى ، در تراجم مردان و زنان مشهور قبل از اسلام و بعد از آن و مستشرقان ، تأليف خير الدين زركلى معاصر متولد 1310 و متوفى در 3 - ذ ح - 1396 ، چاپ اول آن در سه جلد ، سالها پيش منتشر شد و چاپ سوم كه مورد استفاده نگارنده است با استدراكات و ملحقات در 1389 - 90 ، در 13 جلد به چاپ رسيده و تواريخ آن هجرى قمرى و ميلادى است . و به طورى كه از مطاوى كتاب بر مى آيد ، مؤلف از سنّيان وهابى است و از اين مذهب باطل طرفدارى و دفاع مىكند ، بعدها در هشت جلد بزرگ و هر صفحه در سه ستون چاپ شده و استدراكات و تصاوير خطوط و اشخاص را در جاى مناسب خود گنجانده‌اند ; چاپ ششم كه در 1984 م صورت گرفته ، در جلد هشتم صفحه 271 عكس مؤلف و نمونه‌اى از خط او را در صفحه 272 دارد . علامه امينى ( قدس سره ) در الغدير از آن نقل كرده و در 3 : 406 اشتباهاً آن را قاموس الاعلام ناميده ، در زندگانى آية اللّه چهارسوقى : 90 تاليف دوست دانشمند ما حاج سيد محمد على روضاتى سلّمه اللّه - كه در 1372 بيست و چهار سال قبل از فوت زركلى چاپ شده - فوت وى را اعلام نموده است ! !\r\nأعيان الشيعة : عربى ، 56 جلدى در شرح احوال بزرگان ما كه در موضوع خود بى نظير است . بعضى از مجلدات اين كتاب پس از درگذشت مؤلف ، به همت فرزند ارجمندش سيد حسن امين دام توفيقه منتشر شده .\r\nمؤلف : علامه عظيم الشأن سيد محسن امين حسينى عاملى مقيم دمشق\r\n","description":"","footnote":"","page_name":" 449 ","page_number":449},
  {"content":"\r\nمتولد حدود 1283 و متوفى 1371 و مدفون در دالان مقبره زينبيه شام و « صاحب آثار خيرية وعلم واسع » ( 1 ) و « امام مجتهدين شيعه » ( 2 ) و « يكى از مفاخر اين فرقه در قرن حاضر » ( 3 ) و « آخرين مجتهد اماميه در شام » ( 4 ) و « فقيه اصولى مجتهد متكلم مؤرخ أديب شاعر جامع علوم » ( 5 ) بوده است .\r\nعلامه امين از مفاخر علماء ما است ( 6 ) ، در دفاع از مذهب حق هماره مؤيد و موفق بوده و آثار ارزنده بسيار از خود ، يادگار گذاشته ، از آن جمله المدرسة المحسنية براى پسران و المدرسة اليوسفية براى دختران ، آن مرحوم عضو مجمع علمى دمشق بوده ، و در حقيقت مجمع مزبور را افتخار بخشيده است .\r\nتأليفات متنوعه بزرگ و كوچك به نظم و نثر دارد ، كه از همه مفيدتر معادن الجواهر و بزرگتر همين اعيان و كوچكتر الدرة البهية في تطبيق الموازين الشرعية على العرفية و مناظره با قاديانى است ، كه همه به چاپ رسيده‌اند .\r\nشيخ قاسم محى الدين - مذكور در صفحه 259 - نام بعضى از مؤلفات علامه امين را نظم كرده .\r\n\r\n","description":"","footnote":"\r\n( 1 ) المنجد في العلوم والأدب : 37 ، و عكس او را دارد .\r\n( 2 ) الوشيعه موسى جار اللّه ، كه از دشمنان شيعه بوده و افتراء و تهمت ها به آنان زده .\r\n( 3 ) تقريظ ( الغدير 11 : ر ، ك ) به قلم يوسف اسعد داغر مسيحى .\r\n( 4 ) الأعلام 6 : 174 .\r\n( 5 ) معجم المؤلفين 8 : 183 .\r\n( 6 ) دكتر محمد عبد القادر احمد ، معاصر - كه كتاب النوادر ابى زيد انصارى لغوى قرن سوم را در بيروت\r\nسال 1401 با تحقيقات و حواشى چاپ كرده - ضمن مصادر تحقيق خود در صفحه 618 ، كتاب اعيان\r\nالشيعه را نام برده ، و گفته تاليف سيد محسن حسينى عاملى شافعى ! ! است در 5 جلد ! !\r\n","page_name":" 450 ","page_number":450},
  {"content":"\r\nعلامه امينى در الغدير ، از أعيان الشيعة نقل كرده و مؤلف را سيد الاعيان خوانده و تهمتهائى را كه عبد اللّه قصيمى ، وهابى دروغگو در كتاب الصراع بين الإسلام والوثنية به آن بزرگوار زده پاسخ داده است .\r\nيكى از مؤلفات علامه امين ، التنزيه لأعمال الشبيه است كه در آن ، فتوى به حرمت شبيه در آوردن در ايام عاشورا داده ، در صورتى كه رعايت مقررات شرع انور در شبيه نشود .\r\nاين كتاب كوچك ، جنجالى به راه انداخت و موجب سوء تفاهم گرديد و بعضى از علماء آن زمان كه گمان كردند مقصود سيد ، حرمت شبيه در هر حال است ، در مقام پاسخگوئى برآمدند و چندين جزوه از اشخاص متعدد در رد آن رساله منتشر گرديد كه بعضى جسارت به مقام معظم آن مرد بزرگوار نموده و حمله شديد كرده‌اند .\r\nشيخ محمد گنجى در 1347 كتاب كشف التمويه عن رسالة التنزيه را نوشت و چاپ نمود و آن عده را جواب داد .\r\nولى خود علامه امين تنها به يكى از آن رد كنندگان - كه از اعاظم بود - در جزوه‌اى مختصر جواب داده و گله كرده ، زيرا آن شخص درباره علامه امين و علامه سيد محمد مهدى قزوينى بصرى متوفى 1358 - كه هم عقيده با مرحوم امين بوده - اين عبارت را نوشته « كلّ عين بكت على الحسين ( عليه السلام ) إلاّ عين البصري والشامي » كه بصرى و شامى را به اين دو بزرگوار تفسير و تطبيق نموده ! !\r\nگفتيم : وفات علامه امين در 1371 بوده ، اما از اشتباهات عجيب ، اينكه صاحب معجم المطبوعات : 775 ، ترجمه او را بعنوان « الحسيني العاملي » نوشته و گفته : وفات او در 1322 بوده ! و معجم مزبور در 1346 يعنى بيست و پنج سال ،\r\n","description":"","footnote":"","page_name":" 451 ","page_number":451},
  {"content":"\r\nقبل از وفات علامه امين چاپ شده است . و در ستون 1622 نيز به عنوان « محسن العاملى » او را نوشته و گفته نزيل دمشق كه ظاهراً به اشتباه خود پى برده است .\r\nو نظير اين اشتباه ، از آقاى برقعى معاصر متوفى در 13 - ذ ح - 1407 سر زده . در كتاب شيعه يا ( پديد آورندگان علوم اسلامى ) كه ترجمه الشيعة وفنون الإسلام تأليف علامه كبير متتبع سيد حسن صدر متوفى 1354 مى باشد .\r\nترجمه مرحوم صدر را در اول كتاب آورده و چون عالم كاتب اديب فقيه معاصر ، مرحوم شيخ مرتضى آل يس كاظمى ، متوفى در 1398 - كه خواهر زاده علامه صدر بوده - در مقدمه اصل آن كتاب - كه در 1331 چاپ شده - شرح حال مؤلف را نوشته . آقاى برقعى از ايشان نامى برده ولى به « فقيد دانشمند مرحوم مرتضى آل يس » تعبير نموده . با اينكه اين شخص بزرگوار تا سال 1398 در قيد حيات و از علماء عاليقدر كاظمين و نجف اشرف بوده - رحمة اللّه تعالى عليه - و برادرانش مرحوم شيخ محمد رضا پدر شيخ محمد حسن معاصر و مرحوم شيخ راضى از فقها و علماء جليل القدر بوده‌اند . و شيخ محمد حسن آل يس سلّمه اللّه ، از دوستان قديمى نگارنده ، كه در مقدمه نسيم السحر ثعالبى - كه در بغداد در 1377 چاپ كرده - نام اين حقير را چنين نوشته « صديقي العلاّمة السيد محمد الجزائري » و بسيارى از متون قديمى را در مجموعه نفائس المخطوطات چاپ و منتشر نموده و تاليفاتى دارد ، از آن جمله كتاب الصاحب بن عباد كه در 1376 در بغداد چاپ شده و يك نسخه به ما اهداء نموده و اكنون ساكن كاظمين و بقية السلف و يادگار پدر و عموهاى خود مى باشد - حفظه اللّه تعالى - و نظير ديگر اين اشتباه ، درباره زركلى مؤلف الاعلام گذشت .\r\nمرحوم خطيب جليل و دوست قديم ديگر ما ، شيخ على محمد دزفولى\r\n","description":"","footnote":"","page_name":" 452 ","page_number":452},
  {"content":"\r\nمعروف به ابن العلم متوفى در 1370 شمسى در كشكول ابن العلم 2 : 256 شعرى از مرحوم ابو القاسم حالت شاعر توانا و طنزنويس معاصر آورده و از وى تعبير به « مرحوم حالت » نموده و گفته متوفاى 1333 شمسى در حالى كه وى تا اين اواخر زنده بوده و در شب دوشنبه چهارم آبانماه 1371 شمسى يكسال پس از ابن العلم درگذشت .\r\nأمل الآمل : عربى دو جلد تأليف شيخ محمد حر عاملى - مذكور در صفحه 202 - اين كتاب با حواشى سيد احمد حسينى اشكورى در نجف اشرف چاپ شده ، ولى آقاى حائرى نويسنده فهرست كتابخانه مجلس هر جا از اين كتاب نقل كرده آن را چاپ بغداد پنداشته است از آن جمله در 10 / 4 / 1828 ذيل كتاب الروضة .\r\nإيجاز المقال : عربى تأليف شيخ فرج اللّه حويزى معاصر سيد نعمت اللّه و مذكور در أمل الآمل 2 : 215 صاحب تذكرة العنوان و غيره .\r\nاين كتاب كه بر خلاف نامش دو جلد بزرگ در رجال و شرح حال علماء است نزد صاحب روضات الجنات بوده و از آن نقل كرده .\r\nجلد دوم كه از حرف ميم تا آخر كتاب است نزد فاضل محترم مرحوم مير سيد جلال الدين محدث ارموى در تهران به نظر نگارنده رسيده است .\r\nإيضاح المكنون : عربى ، دو جلد ، در استدراك و تذييل كشف الظنون . در 1324 تأليف و در 1364 در استانبول چاپ شده و همين چاپ افست گرديده . مؤلف ، اسماعيل پاشا بن محمد امين بابانى بغدادى سنى ، متوفى در 1339 مذكور در الاعلام زركلى 1 : 325 و غيره است .\r\nدر مؤلفين كتب چاپى 1 : 619 كه مؤلف ، آن را در تهران چهل سال بعد از\r\n","description":"","footnote":"","page_name":" 453 ","page_number":453},
  {"content":"\r\nوفات اسماعيل پاشا تأليف كرده ، تاريخ وفات او را ننوشته و در مقابل نام وى ، كلمه معاصر گذاشته كه موهم عدم وفات او است ! اين ذيل ، اشتباهات فراوان دارد .\r\nتاريخ حزين : فارسى ، از دانشمند ذو فنون شيخ محمد على بن ابيطالب لاهيجى ، متخلص به حزين ( 1 ) متوفى و مدفون در بنارس هند در 1180 . اين كتاب كم حجم ، سفرنامه مؤلف است و وقايعى را كه به رأى العين ديده در آن ياد كرده و از اين رو داراى اهميت است و در هند چاپ شده . چاپ سوم در 1332 شمسى در اصفهان با مقدمه مرحوم محمد باقر الفت ، مورد استفاده نگارنده بوده .\r\nمؤلف اين كتاب از نوادر روزگار بوده ولى ترجمه نويسان ، حق او را اداء نكرده‌اند . در أعيان الشيعة 46 : 102 و 135 دو بار اشتباهاً و مختصراً ترجمه شده است . صاحب ارمغان آصفى كه در لغت است ، در موارد عديده به كلمات حزين استشهاد نموده است .\r\nتأريخ الشيعة : عربى ، از عالم مقدس جليل شيخ محمد حسين بن محمد مظفر نجفى متولد 1312 و متوفى 1381 صاحب تاليفات عديده . اين كتاب درباره اثبات پيدايش مذهب تشيع همزمان با ظهور اسلام و به دست حضرت رسول اكرم ( صلى الله عليه وآله و سلم ) و شهرهاى شيعه نشين است . در 1371 در نجف چاپ شده ، اخيراً هم تجديد چاپ گرديده . نسخه نگارنده ، از چاپ اول و اهدائى مؤلف محترم است .\r\n\r\n","description":"","footnote":"\r\n( 1 ) يكى از شوشتريان مقيم هند ، هم نام و هم تخلص او بوده . محمد على ابن حاج عليرضا متخلص به\r\nحزين متوفى 1339 صاحب ناله حزين در رثاء سبط سيد المرسلين كه در 1938 م چاپ شده . و\r\nترجمه وى در مقدمه كتاب بقلم فرزندش مرحوم پرفسور عباس شوشترى كه از دانشمندان معاصر و\r\nپدر مهرداد مهرين بوده كه نويسنده‌اى كثير الترجمه و سريع القلم است موجود است .\r\n","page_name":" 454 ","page_number":454},
  {"content":"\r\nكتاب مذكور در 1352 تأليف شده ، و در 1361 علامه تهرانى بر آن تقريظى نوشته و سالها بعد چاپ شده به طورى كه در بالاى تقريظ مذكور تصريح به آن گرديده .\r\nولى صاحب فهرست كتابهاى چاپى عربى : 150 سال چاپ را همان سال تقريظ 1361 پنداشته و در مؤلفين هم در شرح حال وى اشتباهاتى دارد .\r\nتأريخ المشعشعيين : عربى تأليف سيد جاسم بن حسن شبّر نجفى معاصر . ( از خاندان علامه كبير سيد عبد اللّه شبّر صاحب تأليفات ، متوفى 1242 ، نيست . بلكه از خانواده ديگرى است ) .\r\nدر شرح حال و دفاع از مشعشعيان است كه زمانى در خوزستان حكومت داشته‌اند . جلد اول آن در 1385 در نجف چاپ شده و مؤلف ، نسخه‌اى به ما اهداء كرده ، و شنيده‌ام جلد دومى نيز دارد كه چاپ شده است .\r\nتحفة العالم : با فتح لام منسوب به مير عالم ، از دانشمند جهانگرد مير سيد عبد اللطيف خان فرزند سيد ابى طالب فرزند سيد نور الدين فرزند سيد نعمت اللّه جزائرى متولد 1172 و متوفى بلا عقب در 1220 كه شفيق اورنگ آبادى در ماده تاريخش گفته :\r\n\r\nسال آن با دو آه گفت شفيق * مير عبد اللطيف خان اسود\r\n\r\nمقصود از دو آه اضافه 12 بر مصرع اخير است . مردى بزرگ منش ، كريم ، حامى ضعفاء و فقراء بوده . به طورى كه معاصران وى چون ابو طالب اصفهانى لندنى در مسير طالبى ، و آقا احمد كرمانشاهى در مرآة الاحوال ، و شرف شوشترى در وادى ايمن نوشته‌اند و ميرزا رضا اصفهانى متخلص به عيشى ، كه معاصر او بوده قصيده‌اى در مدح او سروده كه در شرح حال عيشى ، در وادى ايمن مذكور است و\r\n","description":"","footnote":"","page_name":" 455 ","page_number":455},
  {"content":"\r\nآن را در جواب نامه مير عبد اللطيف ، به حيدر آباد دكن فرستاده .\r\nمتن سروده چنين است :\r\n\r\nاى سرورى كه قدر تو از آسمان گذشت * نام تو همچو مهر ، به دور جهان گذشت\r\nپاى جلال تو به سر آسمان رسيد * دست گهر نشان تو ، از بحر و كان گذشت\r\nبار گران علم تو از كوه بر فزود * بوى نسيم خُلق تو از بوستان گذشت\r\nهم دانش تو به روز مشائيان گرو * هم نكته دانى تو ، ز اشراقيان گذشت\r\nتو آن بلند قدر ، چنانى كه جد تو * در قدر و رتبه ، از همه پيغمبران گذشت\r\nبدخواه تو ، فراغتى از آسمان نديد * هر كس كه دشمن تو شد ، از خانمان گذشت\r\nمدح تو را چگونه توانم بيان نمود * از بهر آنكه مدحت تو ، از بيان گذشت\r\nگويم ز حال زار دل خويش ، يك زمان * بتوانى ار به حال دل دوستان گذشت\r\nباشد به سر هواى دكن ، بار ديگرم * از بس جفا به دل ز هندوستان گذشت\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nدورى شده است از ستم آسمان كه نيست * يك كس كه پيش آن به تو آن يك زمان گذشت\r\nشاخ و برى نماند دگر نو بهار را * از بس در اين چمن ز پى هم خزان گذشت\r\nشد آنچنان بلند خس و خار گلستان * كه از فرق لاله و سمن و ارغوان گذشت\r\nبر هر كسى كه مى نگرم ، خون حسرتش * از حلقه‌هاى چشم ، چو ابر روان گذشت\r\nنتوانم از مكاره دنياى دون ، دمى * از صحن خانه تا در آستان گذشت\r\nگيتى اگر چنان بود و آسمان چنين * دل شادان كسى كه از اين خاكدان گذشت\r\nيكباره گى ز گردش ايام گشت تلخ * آن شهد عشرتى كه مرا به آبتان گذشت\r\nپيرى مرا به وقت جوانى چنان نمود * كز جان برفت طاقت و از تن توان گذشت\r\nدردا كه گل نچيده هنوز از جفاى چرخ * بايد به درد و حسرت از اين گلستان گذشت\r\nبر نام من چو نامه اجلال تو رسيد * از افتخار فرق من از فرقدان گذشت\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nاز نكته‌هاى عيش و مضامين عشرتش * آن شب مرا به عشرت مه طلعتان گذشت\r\nاز شوق روى دلكش مجلس فروز تو * چشمم همين بر جام مى ارغوان گذشت\r\nگيرم كه قصر عيش تو و روشنى آن * اين از سپهر برشد و آن ز اختران گذشت\r\nدر حيرتم كه عيش تو بى عيشى حزين * با ديگران به بزم تعيش چه سان گذشت\r\n\r\n* * *\r\nو عيشى مذكور ، در حدود 1235 درگذشته ، به طورى كه از وادى ايمن معلوم مىشود و در هند تجارت داشته و چون مردى بشّاش و خوشگذران بوده و در بند بعضى چيزها نبوده ، عيشى تخلص مى نموده ; در سفينة المحمود 2 : 405 يك بيت از او نقل كرده و در تحفة العالم مرثيه او را براى سيد عبد المهدى فرزند سيد عبد اللّه جزائرى متوفاى 1206 آورده كه در نجوم السماء عيناً نقل شده و در فرهنگ سخنوران : 413 وفات او را 1206 نوشته ، كه اشتباه است .\r\nتحفة العالم كتابى است نفيس و پر فائده ، مشتمل بر تاريخ شوشتر و مشاهدات مؤلف در سفر هند و حالات فرنگيان و تراجم سادات جزائرى و فوائد ديگر و در 1219 يعنى سه سال پس از تأليف ، آن ذيلى براى آن نگاشته كه ملحق به آن چاپ شده .\r\nاين كتاب با اينكه چهار بار در هند و بمبئى به چاپ رسيده كمياب است . و در 1363 شمسى به وسيله كتابخانه طهورى در تهران چاپ شده با مقدمه صمد\r\n","description":"","footnote":"","page_name":" 458 ","page_number":458},
  {"content":"\r\nموحد كه در صفحه 23 نوشته ، مؤلف از تذكره حزين لاهيجى استفاده كرده ، بى آنكه نامى از آن ببرد و سپس مقايسه‌اى بين دو كتاب نموده تا گفته خود را تاييد كند ، غافل از اينكه تذكره حزين در شرح حال شعراى معاصر اوست ، و آنچه را او تذكره پنداشته ، تاريخ حزين بوده ، و در هفت مورد به غلط ، تذكره حزين نوشته و آن مطالب را كه آورده از باب توارد خاطر و تشابه وقائع بوده . شرح حال مؤلف در خود كتاب مذكور است و ديگران هم از آنجا و جاهاى ديگر نقل كرده‌اند از آن جمله مكارم الآثار 3 : 679 - 687 و ما هم در شجره مباركه به تفصيل او را نوشته‌ايم .\r\nدر منتخب التواريخ : 801 گفته « تحفة العالم سبط قاضى نور اللّه شوشترى » كه اين اشتباه ، و سبط سيد نعمت اللّه جزائرى درست است .\r\nدر أعيان الشيعة 38 : 87 فرموده « تحفة العالم بكسر لام ( 1 ) تأليف سيد عبد اللطيف كه بنام عمه زاده خود سيد ابو القاسم نوشته » به طورى كه گفتيم به فتح لام است و سيد مزبور عمو زاده او بوده نه عمه زاده اش ; زيرا كه او فرزند سيد رضى الدين فرزند سيد نور الدين مذكور بوده و كتابى به نام حديقة العالم دارد كه چاپ شده ، در مقدمه مرآت الاحوال در سال 1370 ش = 1411 ه‍ چاپ و منتشر شده ، آقاى دوانى مير عالم را عموى مير عبد اللطيف دانسته كه اشتباه است و دانستى كه عمو زاده او بوده .\r\nتذكره حزين : فارسى ، در شرح حال شعراء معاصر مؤلف . تأليف شيخ\r\n\r\n","description":"","footnote":"\r\n( 1 ) تحفة العالم با كسر لام در شرح خطبه معالم ، از علامه بزرگ سيد جعفر آل بحر العلوم متوفى 1377\r\nصاحب شرح دعاء كميل و غيره . كتابى است نفيس به عربى ، مطالب تاريخى و فوائد گوناگون دارد .\r\nيك نسخه مرحمتى مؤلف مرحوم ، نزد نگارنده است .\r\n","page_name":" 459 ","page_number":459},
  {"content":"\r\nمحمد على صاحب تاريخ حزين سابق الذكر . به طورى كه در صفحه 4 تصريح كرده در 1165 آن را نوشته . چاپ دوم اين كتاب كه با مقدمه مرحوم الفت در 1334 شمسى در اصفهان چاپ شده ، مورد استفاده نگارنده بوده .\r\nتذكره شوشتر : فارسى ، در تاريخ اين شهر كهن است ، كه روزگارى مركز خوزستان و مقر پادشاهان هخامنشى بوده . تأليف صاحب اجازه كبيره مذكور است .\r\nآغاز تأليف آن در 1164 بوده و مؤلف ارجمند وقايع را تا 1169 به تدريج در آن آورده و در موضوع خود بى نظير است . در 1324 با مقدمه انگليسى در شرح حال مؤلف در كلكته به چاپ رسيده و نسخ آن ناياب شده بود . تا اينكه در 1348 شمسى با مقدمه اينجانب در شرح حال مؤلف در تهران افست گرديد و در 1356 با ملحقاتي از عالم مرحوم حاجى سيد محمد حسن جزائرى متوفاى 1392 به وسيله كتابفروشى صافى اهواز چاپ شد .\r\nنا گفته نماند كه كتاب فردوس تأليف فاضل اديب سيد علاء الملك فرزند قاضى نور اللّه مرعشى شوشترى عليهما الرحمة در شرح حال عده‌اى از شعراء شوشتر در 1352 شمسى چاپ شده ، همانطور كه در 1353 شمسى كتاب ديار شهرياران تأليف آقاى احمد اقتدارى معاصر به چاپ رسيد كه جلد اول آن متضمن قسمتى از تاريخ شوشتر و آثار باستانى و بقاع الخير آن شهر با تصاوير زيبا و جالبى است ، كه مفيد به حال علاقه مندان به تاريخ خوزستان است .\r\nتذكرة القبور : فارسى ، تأليف مرحوم شيخ عبد الكريم گزى ، از علماء بزرگ اصفهان كه در حيات وى چاپ شده ، و معاصر محترم مرحوم سيد مصلح الدين مهدوى متوفاى 3 - صفر - 1416 ، در 1328 شمسى با حواشى خود و ديگران\r\n","description":"","footnote":"","page_name":" 460 ","page_number":460},
  {"content":"\r\nبعنوان رجال اصفهان ، آن را منتشر نموده سپس اضافاتى بر آن افزوده و چون حجم كتاب زياد شد و بيشتر مطالب از او بود اگر چه مايه اش از مرحوم گزى است ، در 1348 شمسى بعنوان دانشمندان و بزرگان اصفهان تأليف سيد مصلح الدين مهدوى مجدداً به چاپ رسيد و همين چاپ اخير نزد نگارنده موجود است . و دكتر عبد الغفور بلوشى سنى معاصر ، در مقدمه كتاب طبقات المحدثين به اصفهان تاليف ابى الشيخ انصارى متوفاى 369 چاپ بيروت در 1412 در 1 : 51 از اين كتاب نقل كرده و از آن مرحوم به « السيد المفكر مصلح الدين المهدوي » تعبير نموده .\r\nتذكرة المحدثين : عربى ، مذكور در پاورقى صفحه 14 و به طورى كه مالك نسخه مذكور در آن پاورقى نوشته ( 1 ) مؤلف اين كتاب ، شيخ محمد ابراهيم بن محمد على بن محمد بن مقصود على طبسى خراسانى ، كتاب منية المرتاد را به دستور مؤلف آن كتاب كه استاد او بوده ، مختصر و مرتب نموده و به اين نام ناميده است .\r\nو اين كار را در 1235 در مدرسه باب قاسم اصفهان انجام داده و تأليفاتى ديگر داشته كه نام آنها را چنين برده : تعليقات بر مشاعر ملا صدرا و مرآت آگاهى در شرح مجالى المجالى و ميزان السداد وقسطاس الغيّ والرشاد و سماء الهداية و مظاهر الأنوار .\r\n\r\n","description":"","footnote":"\r\n( 1 ) پاورقى مناهج المعارف : 706 و اين كتاب كه در عقائد و فارسى است تاليف عالم فاضل مير سيد\r\nابو القاسم جعفر خوانسارى متوفى 1157 جد صاحب روضات الجنات ، اخيراً با حواشى و مقدمه\r\nمبسوطى در شرح حال خاندان خوانسارى و روضاتى نوه‌هاى مؤلف ، به قلم آقاى روضاتى مذكور در\r\nپاورقى صفحه 7 ، به جاپ رسيده است .\r\n","page_name":" 461 ","page_number":461},
  {"content":"\r\nنگارنده گويد : الصيحة بالحق نيز تاليف او است كه در 1224 به دستور استاد خود ، حواشى استادش ميرزا محمد اخبارى را كه بر كشف الغطاء در ردّ مؤلف آن كتاب نوشته شده جمع آورى كرده و به نام مذكور ناميده است . الوافى را هم انتخاب كرده و به نام منتخب وافى در فهرست كتابخانه مجلس 10 / 4 / 1820 ياد شده . همانطور كه مرآت آگاهى در الذريعة 20 : 260 ياد شده و نام ديگر آن ( آيينه شاهى ) است و در مكارم الآثار 3 : 941 ميزان السداد را بعنوان قسطاس الغيّ والرشاد نوشته كه مسامحه است و هيچ كدام از آنها به چاپ نرسيده .\r\nتذكره نصرآبادى : فارسى ، در ترجمه هزار تن از شعراء عهد صفوى با تصحيح وحيد دستگردى در 1317 شمسى چاپ شده اما خالى از غلط نيست .\r\nخاتمة مستدرك الوسائل : بعنوان مستدرك الوسائل بيايد .\r\nالذريعة : عربى ، فهرست كتب طائفه حقه مذهب شيعه از صدر اسلام تا زمان تأليف . از بزرگترين بحّاثه قرن حاضر عالم ربانى حاج شيخ محمد محسن معروف به آقا بزرگ تهرانى ( 1 ) متولد 11 - ع 1 - 1293 و متوفى در ساعت 2 بعد از\r\n\r\n","description":"","footnote":"\r\n( 1 ) نام پدر وى حاج على بوده ، به طورى كه در آخر شرح ايساغوجى كه به خط خود نوشته و در مقدمه\r\nنوابغ الرواة صفحه يح كليشه خط وى آمده و همچنين در پاورقى صفحه بى آن مقدمه مذكور است ، امّا\r\nدر جزوه‌اى كه تأليف شيخ مفيد درباره ايمان ابيطالب از طرف كنگره شيخ مفيد چاپ شده ، در صفحه\r\n44 نام پدر وى را محمد رضا نوشته‌اند كه اشتباه است ، و در كتاب خدمت گذاران عالم كتاب : 50\r\nتولد وى 1290 قيد شده كه آن هم اشتباه است .\r\n","page_name":" 462 ","page_number":462},
  {"content":"\r\nظهر جمعه 13 - ذ ح - 1389 و مدفون در خانه خود در نجف اشرف ( 1 ) و اين بيت ماده تاريخ وفات او است :\r\nكان اسمه تاريخه « آغا بزرگ محسن » 1389 .\r\nاز تلامذه محدث نورى و آخوند خراسانى و شيخ الشريعه اصفهانى و ديگران بوده . و تقريرات فقهى و اصولى استادان نامبرده را نوشته ، در اواخر عمر ، وى بزرگترين شيخ اجازه بوده كه بيش از هزار تن از دانشمندان ، از وى روايت مى كنند از آن جمله مرحوم آيت اللّه بروجردى مذكور در صفحه 329 و مرحوم علامه ذو فنون ، معروف به سردار كابلى ( قدس سرهما ) . نگارنده نا چيز هم از وى اجازه داشته .\r\nكتاب الذريعة دوره بزرگى است كه مؤلف معظّم در تهيه و تأليف آن رنجهاى فراوان ديده .\r\nآن مرحوم در 1329 شروع به تأليف كرده و تا آخرين ايام حيات ، مشغول تكميل آن كتاب و تأليف مستدركى براى مجلدات چاپ شده اش بود .\r\nبا اينكه سن آن بزرگوار از نود گذشته و در اثر ترك شام در چهل سال ، داراى\r\n\r\n","description":"","footnote":"\r\n( 1 ) در كتاب وفيات العلماء يا دانشمندان اسلامى : 273 گويد « در سال 1395 وفات كرد عالم متتبع و\r\nفقيه متبحر حضرت آقاى محمد محسن آقا شيخ آقا بزرگ طهرانى و در جوار حضرت معصومه ( عليها السلام )\r\nدفن شد در سن صد سالگى . سه كتاب از تاليفات خود به يادگار گذاشت :\r\n1 - كتاب نقباء البشر .\r\n2 - كتاب كرام البررة .\r\n3 - كتاب الذريعة . . . » .\r\n","page_name":" 463 ","page_number":463},
  {"content":"\r\nجثه‌اى ضعيف مانند يك مشت استخوان بود ، با جديت و علاقه مخصوص به خدمت به مذهب حق و احياء آثار بزرگان و گذشتگان ، در سن پيرى كه انسان از حركت مختصرى عاجز است ، آن مرحوم شبانه روز مشغول نوشتن بود و با نداشتن معاون و مددكار هر كتابى را از كتابخانه اش ( 1 ) نياز داشت ، شخصاً نردبان را به دست گرفته و از اين طرف به آن طرف كتابخانه برده و كتاب مورد احتياج را از قفسه اعلى و رف بالا پائين آورده و دوباره به جاى خود قرار مى داد . اين كار سبب اعجاب و تحسين همه به ويژه چند نفر از استادان جامعه الازهر مصر ، كه به ديدن وى رفته بودند شده بود .\r\nيوسف اسعد داغر مسيحى بيروتى در تقريظى كه بر الغدير علامه امينى نوشته و در صفحه ( ط ) جلد يازدهم آن كتاب چاپ شده ، علامه تهرانى را از مفاخر شيعه در قرن چهاردهم دانسته و به « العلامة الكبير » توصيف نموده . هدف و منظور از تأليف الذريعة ، اثبات حقانيت مذهب تشيع و اينكه حقيقت اسلام و معارف و علوم اين آيين پاك ، در اين مذهب جلوه گر است و سابقه آن به صدر اسلام مى رسد و از آن تاريخ تا زمان حاضر ، دانشمندان و بزرگان اين مذهب در زمينه‌هاى مختلف كتابها نوشته و آثارى از خود به يادگار گذاشته‌اند . گو اينكه بيشتر زحمات اين طائفه در اثر تعديات دشمنان و ستمهائى كه روا داشته‌اند به هدر رفته . و بيشتر اين آثار گرانبها از صفحه روزگار برداشته شده . ولى بزرگان اين مذهب از هيچگونه خدمت\r\n\r\n","description":"","footnote":"\r\n( 1 ) كتابخانه خود را وقف عام نموده و صورت وقف نامه در موسوعة العتبات المقدسة 2 : 317 تاليف\r\nكاتب اديب شهير معاصر مرحوم جعفر خليلى ، مذكور است .\r\n","page_name":" 464 ","page_number":464},
  {"content":"\r\nبه اسلام و ترويج و تأليف كتب مختلف مضايقه‌اى نداشته‌اند ( 1 ) .\r\nدر حقيقت ، آثار ارزنده علماء اماميه قدس اللّه اسرارهم الزكيه كه مى رفت به دست فراموشى سپرده شود ، با تأليف الذريعة حياتى جديد به آنها بخشيده شد و در صف اول تمدن و معارف اسلامى نمايان و درخشان گرديد .\r\nصاحب آثار الشيعة الإمامية و أعيان الشيعة و الأعلام و معجم المؤلفين و بروكلمان آلمانى ، و ديگران از اديان و مذاهب مختلف ، صاحب الذريعه را مى شناسند و از كتاب او بهره برده و نقل كرده‌اند .\r\nشرح حال آن مرحوم در كتب مربوطه و از آن جمله معارف الرجال 2 : 186 و مجله راهنماى كتاب و در كتابهاى جداگانه كه پس از فوت او نوشته شده موجود است ، از آن جمله شيخ الباحثين آغا بزرگ الطهرانى چاپ 1390 تاليف شهيد عبد الرحيم محمد على نجفى متولد 1352 كه به وسيله بعثيان كافر در 1395 زندانى شد و پس از مدتى به شهادت رسيد و عكس وى در حال عيادت استاد در بيمارستان جمهورى نجف در صفحه 77 كتاب ديده مىشود و يك نسخه در 11 / 7 / 1977 م به نگارنده اهداء كرده و چنين نوشته « هدية تقدير وإكبار للصديق العزيز العلاّمة الجليل السيّد محمد الجزائري من محبّه مؤلّف الكتاب » و همچنين كتاب شيخ آقا بزرگ تهرانى تأليف نويسنده توانا محمد رضا حكيمى .\r\n\r\n","description":"","footnote":"\r\n( 1 ) بلكه جميع علوم اسلامى را علماء شيعه رضوان اللّه عليهم اجمعين تاسيس و پايه گذارى كرده ، و\r\nفرقه‌هاى ديگر ، عيال آنان‌اند . به طورى كه مرحوم علامه كبير سيد حسن صدر ، مذكور در صفحه 376\r\nدر كتاب تأسيس الشيعة لفنون الإسلام كه در 1372 در بغداد و مختصر آن الشيعة وفنون الإسلام كه در\r\n1331 در صيدا چاپ شده ، با مدارك معتبر تاريخى مطلب مزبور را ثابت فرموده است .\r\n","page_name":" 465 ","page_number":465},
  {"content":"\r\nآن مرحوم در 1364 به مكه معظمه مشرف گرديد ، هنگامى كه مراجعت نمود ، علامه كبير ، فقيد ، متبحّر در لغت و تاريخ و ادب ، مرحوم شيخ محمد سماوى متوفى 1370 كه از دوستان قديم او بود اين نامه را كه متضمن تاريخ حج است براى وى نوشت :\r\n« بسم اللّه الرحمن الرحيم يا خير الحجاج والمعتمرين والزائرين ، أهلا بك من قادم غانم بالظفر والمغفرة بالحج و زيارات الرياض المطهرة ، واعتذاراً إليك من عدم تشرّفي بالحضرة الواجبة الزيارة ، للبرد والضعف ونهي الاستخارة ، و لكن أرسلت إليك تأريخ الحجّ ، فهل يقوم مقام زيارتي لا ، وعسى اللّه أن يوفّق مخلصك محمد السماوي إنّه الموفّق .\r\n\r\nجدّ بك السير فنلت المنى * بالحجّ والفوز بما يؤمن\r\nوعدت في مغفرة ظافراً * فقرّت الأنفس والأعين\r\nفلنحمد اللّه تعالى اسمه * حمداً تواليه له الألسن\r\nولتذكر الأيّام تأريخه * جدّ وحجّ ظافراً محسن »\r\n\r\nمرحوم شيخ قاسم محيي الدين ، مذكور در صفحه 259 نام مؤلفات علامه تهرانى را نظم كرده و چنين فرموده :\r\n\r\nظليلة الحبر الجليل الثبت * تبُتّ في التحقيق أيّ بتّ\r\nتشجّر العوائل الجليلة * لذاك قد كان اسمها الظليلة\r\nبذكرهم سلسلة فسلسلة * وقلّ منهم ، من تراه أغفله\r\nتريك من مشيخة الأسناد * من كلّ داع لهدى الرشاد\r\nتزيح عنك كلّ ليل دامس * تشرق في القرن المضيء الخامس\r\nأنوارها ساطعة المآثر * تبُتّ في إحياء كلّ داثر\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nتنير كالكواكب المنتثرة * تبحث في شأن الكرام البررة\r\nتبثّك الحقائق المعروفة * كالروضة النضرة الموصوفة\r\nفهي مصفّى نقباء البشر * ودرّة النفيس خير أثر\r\nأبدع في نوابغ الرواة * يريك أعياناً من الثقات\r\nوالفضل كلّ الفضل في الذريعة * لو لم تكن لضاع فضل الشيعة ( 1 )\r\n\r\nيكى از تأليفات آن مرحوم ، مختصرى است به نام توضيح الرشاد في تأريخ حصر الإجتهاد كه آن را به نام سيد جعفر موصلى نوشته ، يك نسخه مورخ 1359 نزد نگارنده موجود است ، و در 1401 به كوشش آقاى محمد على بن محمد تقى انصارى شوشترى - كه يكى از افاضل مشتغلان قم است - به چاپ رسيد .\r\nديگر ، رساله‌اى است درباره اينكه مرحوم ثقة الاسلام كلينى ( قدس سره ) كه در غيبت صغرى كتاب شريف كافى را نوشته چرا آن را بوسيله نائب خاص امام زمان عجّل اللّه فرجه عرض بر آنحضرت ننموده ؟ و چرا در اين كتاب اخبار ضعيفى آورده ؟\r\nاين رساله ضمن مجلة المعارف ( 2 ) چاپ شده است . ديگر شرح حال ميرزا\r\n\r\n","description":"","footnote":"\r\n( 1 ) العلويات العشر : 63 و 264 ، چاپ 1368 يك نسخه به نگارنده اهداء نموده وچنين نوشته « إلى\r\nفضيلة الفاضل اللامع السيّد محمد الجزائري المحترم اُقدّم هذا الوجيز من ديواني ، القاسم بن الحسن\r\nمحيي الدين » .\r\n( 2 ) سال دوم شماره دوم صفحه 22 - 29 . ابن مجله همزمان با تغيير رزيم سلطنتى وجمهورى شدن عراق بوسيله عبد الكريم قاسم ، شماره اول آن ج 1 - 1378 منتشر و دو سال ادامه داشت ، مدير آن فاضل كاتب اديب معاصر سيد محمد حسن آل طالقانى سمله الله تعالى متولد 1350 مقيم نجف اشرف است ، كه از ارادتمندان ومستفيدان از محضر استاد واخيرا كاتب وى بود وديوان سيد موسى\r\nطالقانى با حواشى وى در 1376 به چاپ رسيد و دو جلد مجله المعارف و ديوان مذكور را در 9 - ع 2 -\r\n1377 به ما اهدا كرده و بر پشت ديوان چنين نوشته « هدية للأخ الفاضل العالم الأديب السيّد محمّد\r\nالجزائري الموسوي ، مع تحيات مخلصه الناشر محمد حسن آل الطالقاني » .\r\n","page_name":" 467 ","page_number":467},
  {"content":"\r\nشيرازى است ، به نام هدية الرازى كه به فارسى ترجمه شده و اصل و ترجمه ، هر دو چاپ شده . مرحوم استاد داراى طبع شعر هم بوده ولى از ايشان شعرى ديده نشد جز دو بيت فارسى كه در 1343 در مرثيه فرزند خود گفته و در نقباء البشر 4 : 1492 ذيل ترجمه شيخ على قزوينى آورده است .\r\nعلامه تهرانى از آغاز جوانى شروع به تعلّم و استنساخ كتب علمى كرده و قديمى ترين اثرى كه به خط خود نوشته مجموعه‌اى است مشتمل بر ايساغوچى و شرح آن و تركيب تهذيب المنطق كه در 1308 تا 1311 نوشته .\r\nو تركيب مذكور ، تأليف مرحوم سيد حسن استر آبادى بوده كه در علم جفر و ساير علوم غريبه تخصص داشته ، و به طورى كه علامه تهرانى شفاهاً فرمود ، نزد او درس خوانده . اما اين كتاب را در الذريعة ننوشته ، زيرا كه در وقت تأليف آن كتاب آن مجموعه را از دست داده بوده و در اثر فراموشى از قلم وى افتاده بود ; بعدها آن مجموعه به دست نگارنده رسيد كه الذريعة مجلد محل ذكر آن به چاپ رسيده بود و آن را به نظر آن مرحوم رساندم . و كليشه صفحه آخر آن در مقدمه نوابغ الرواة صفحه يح چاپ شده .\r\nروضات الجنات : عربى ، در شرح حال علماء و سادات ، تأليف عالم متتبع اديب ميرزا محمد باقر بن زين العابدين خوانسارى اصفهانى متولد 1226 و متوفى\r\n","description":"","footnote":"","page_name":" 468 ","page_number":468},
  {"content":"\r\n1313 كه در المآثر والآثار : 161 و جاهاى ديگر مذكور است .\r\nاين كتاب ، كه در ترجمه علماء اسلام از فريقين است در 1307 و 1367 چاپ سنگى و بعدها چاپ حروفى شده و در خارج ايران هم مشهور ، و مصدر مورّخان و ترجمه نويسان عالم است .\r\nچون تراجم بسيارى از دانشمندان كه در آن مذكوراند در ضمن تراجم ديگران نوشته شده و پيدا كردن نام و شرح حال علمائى كه در آن آمده كارى دشوار بود ، جمعى از فضلا ، براى سهولت امر ، براى آن فهرست درست كرده‌اند كه بعضى چاپ شده ، مانند ابواب الروضات كه مرحوم الفت متوفى 1384 در 1324 نوشته و در 1354 چاپ شده . اما با زحمت فراوانى كه كشيده بعضى از نامها از نظر او پنهان مانده و كامل نيست .\r\nعالم مقدس مرحوم شيخ جعفر محبوبه نجفى متوفى 1378 صاحب ماضي النجف وحاضرها هم فهرستى نوشته كه چاپ نشده .\r\nدوست محترم ما حاج سيد محمد على روضاتى دام علاه كه از فضلا خاندان روضاتى و اهل بحث و مصحح چاپ دوم روضات بوده ، نيز فهرستى براى آن چاپ تهيه كرده كه چاپ شده است . اما بعضى نامها در غير محل مناسب نوشته شده ، مانند سيد عبد اللّه فرزند سيد نور الدين جزائرى و ميرزا محمد فرزند عبد النبى اخبارى كه نام پدر اول را على و دوم را عبد الصانع نوشته ، چنان كه در صفحه 333 تذكر داديم .\r\nبه طورى كه گفتيم اين كتاب يكى از مصادر مشهور است و از آغاز انتشار مورد استفاده بوده و معاصران مؤلف از آن نقل كرده‌اند از آن جمله محدث نورى در خاتمه مستدرك و مؤلفان نامه دانشوران ناصرى .\r\n","description":"","footnote":"","page_name":" 469 ","page_number":469},
  {"content":"\r\nولى اشتباهاتى دارد كه محدث مذكور به پاره‌اى از آنها اشاره كرده همانطور كه اشتباهات ميرزا محمد هاشم ، برادر صاحب روضات را كه از اعاظم بوده هم تذكر داده و صاحب أحسن الوديعه سابق الذكر ، كه نوه سيد محمد صادق برادر ديگر صاحب روضات است ، در مقام دفاع از آن دو بر آمده و در جواب محدث نورى كتاب مطلع السعدين في الدفاع عن السيدين نوشته . شيخ على اكبر اردبيلى متوفى 1346 رساله كشف خطأ الخوانسارى فى ترجمة الاحسائى را در 1333 ق در رد او تاليف كرده و مدح او را درباره شيخ احمد احسائى رئيس شيخيه ، قدح و گناه او دانسته .\r\nنويسنده دانشمند معاصر شيخ محمد كرمى مقيم اهواز متولد 1340 سلّمه اللّه تعالى در كتاب خود الحياة الروحية ج 1 چاپ سال 1366 صفحه 288 و ج 2 همان سال صفحه 239 به بعد زير عنوان نحن و صاحب الروضات ، ردّى بر او آورده و او را قومى ، و طرفدار عجم خوانده .\r\nعلامه اديب كبير شيخ ابو المجد محمد رضا اصفهانى متوفى 1362 هم اشتباهات و اغلاطى از آن گرفته ، كه يكى از تلامذه اش كه در سلك دراويش و معاصر است ، در جزوه‌اى بعنوان اعلاط الروضات ( با عين بى نقطه ) آنها را منتشر ساخته ولى غرضش اغلاط با عين نقطه دار است ، يكى از احفاد صاحب روضات پاسخ هائى آميخته به تعصب ، مشتمل بر غثّ و سمين ، به اين عده داده است .\r\nنقطه مقابل اين افراد ، صاحب مكارم الآثار است كه در آن كتاب 3 : 798 - 820 با شرح و بسط و ستايش ويژه‌اى از روضات و مؤلفش ياد كرده .\r\nالروضة النضرة : از مجلدات طبقات أعلام الشيعة آتى است .\r\nاين كتاب ، شرح حال علمايى است كه در قرن يازدهم درگذشته‌اند . ما از\r\n","description":"","footnote":"","page_name":" 470 ","page_number":470},
  {"content":"\r\nنسخه خط مؤلف استفاده كرده‌ايم ، در 1411 با مقدمه و تصرفات و تغييرات در عبارات به وسيله فرزند مؤلف ، دكتر علينقى منزوى معاصر ، متولّد 1338 مقيم تهران به چاپ رسيد .\r\nرياض العلماء وحياض الفضلاء : عربى ، در تراجم علماء اسلام تأليف دانشمند متتبع خبير و كتاب شناس بصير كم نظير ميرزا عبد اللّه بن عيسى بيك بن محمد صالح تبريزى اصفهانى شاگرد علامه مجلسى ، كه از طرف سلطان روم به افندى ملقب گرديد .\r\nاين كتاب ده جلد بوده ، براى هر يك از فريقين شيعه و سنى ، پنج جلد اختصاص داده ، كه متأسفانه پنج جلد آن طعمه موريانه گشته و فقط سه جلد از علماى شيعه و دو جلد از عامه مانده به تفصيلى كه در الذريعة 11 : 331 مذكور است .\r\nنسخه‌هايى خطى از آن هست ، از آن جمله ، نسخه اصل كه در كتابخانه مركزى دانشگاه تهران موجود است و يك دوره از آن گراور شده كه مورد استفاده مراجعه كنندگان قرار مى گيرد .\r\nاينجانب در تاريخ 31 / 3 / 51 شمسى به زيارت آن نائل گرديده ، اما به زحمت مى توان از آن بهره برد ، زيرا كه پاكنويس نشده و خط خوردگى و حاشيه نويسى زياد دارد .\r\nيك نسخه در يك جلد بزرگ هم در كتابخانه صاحب الذريعه در نجف اشرف موجود است ، كه فاضل با ذوق معاصر سيد مرتضى نجومى كرمانشاهى سلّمه اللّه تعالى نسخه‌اى از روى آن باخط زيباى خود نوشت و آن را به كتابخانه مرحوم آيت اللّه حكيم طاب ثراه در نجف اشرف منتقل كرد .\r\n","description":"","footnote":"","page_name":" 471 ","page_number":471},
  {"content":"\r\nدر اصفهان و قم و دمشق در كتابخانه مرحوم سيد الطائفه سيد محسن امين صاحب أعيان الشيعه هم موجود است .\r\nشرح حال جدّ اعلى در نسخه دانشگاه 2 / 156 به شماره 5744 نوشته شده . وبحمد اللّه آنچه مربوط به علماى شيعه بود از 1401 ببعد ، در هفت جلد بوسيله دوست متتبع ما سيد احمد حسينى اشكورى به چاپ رسيد و قسمتى را كه مفقود بود مانند حرف ميم از امل الآمل و حواشى افندى بر امل الآمل تكميل نموده و در آغاز ، رساله‌اى از مرحوم علاّمه مرعشى ( قدس سره ) بانى چاپ ، در ترجمه افندى با آن چاپ شده اما در اين رساله ، نام رساله فيروزيه افندى كه در 1122 در شرح حال فيروز بابا شجاع الدين تاليف كرده ، و تحفة الصفية فى علماء الدولة الصفويه وى ، كه در اين رساله از آن ياد كرده و مدت سياحت افندى كه چهل سال بوده بطوريكه خود تصريح كرده ، مذكور نيست .\r\nريحانة الادب : فارسى ، در تراجم صاحبان كنيه و لقب ، از عالم مطلع مقدس ، ميرزا محمد على بن محمد طاهر مدرس تبريزى صاحب مؤلفات ارزنده متوفى در ساعت 8 صبح روز دوشنبه 16 - 1 - 33 ش مطابق 1 - شعبان - 1373 ، به طورى كه در مقدمه جلد چهارم ريحانة الادب : 4 فرزند آن مرحوم نوشته ، در مؤلفين كتب چاپى 4 : 395 بجاى اول شعبان ششم و در نقباء البشر 4 : 1458 عيد فطر 1373 آمده كه هر دو اشتباه است . و منشأ اشتباه دوم آنكه اول شعبان را اول شوال خوانده است .\r\nسه بار چاپ شده ، نسخه نگارنده چاپ 1335 شمسى در شش جلد است . و بعدها در هشت جلد با حروف زيباتر به چاپ رسيده .\r\nسلافة العصر : عربى ، در شرح حال شعرا و معدودى از علماء سده يازدهم\r\n","description":"","footnote":"","page_name":" 472 ","page_number":472},
  {"content":"\r\nكه بيشتر آن شاعران ، از عامه‌اند و از اين رو اگر كسى مؤلف را نشناسد او را سنى مى پندارد ، اما او از دانشمندان ما و متخصص در علم ادب بوده و چون مقيم مدينه منوره بوده شرح حال مخالفان را نوشته ، در هر حال وى مرحوم سيد عليخان فرزند سيد نظام الدين احمد فرزند سيد معصوم شيرازى معروف به مدنى و مكنّى به ( ابن معصوم ) است .\r\nكتابهاى ارزنده‌اى نوشته ، مانند أنوار الربيع . و الدرجات الرفيعة ، وسلوة الغريب ، و شرح صحيفه و شروح صمديه ، و الكلم الطيب و جز آنها ، كه همه اين كتابهاى نامبرده به جز ( سلوة الغريب ) ( 1 ) چاپ شده و گواهى بر تبحر و عظمت او است . اشعار و رساله‌هاى مختصر خطى چاپ نشده دارد ، از آن جمله مشكاة الأدب .\r\nسيد معصوم نياى وى ، به طورى كه در سبحة المرجان : 87 مذكور است ، از طرف شاه عباس صفوى مأمور شد كه به همراهى بيگم خواهر شاه به سفر مكه برود و او را به مناسك حج و وظائف مقرره آشنا سازد ، پس در بين راه براى اينكه مانعى شرعى براى تعلّم و تكلم بيگم با او نباشد او را عقد كرد و به همسرى خود در آورد و به خاطر اين كار پس از انجام مراسم حج ، از ترس شاه عباس به ايران مراجعت نكرده و در همان مكه معظمه اقامت نمود .\r\nتولد سيد عليخان به طورى كه در آن كتاب است در 1052 بوده ، ولى\r\n\r\n","description":"","footnote":"\r\n( 1 ) اين كتاب را در الذريعة 12 : 224 ياد كرده و فرموده در ( 1306 ) چاپ شده ولى قطعاً اشتباه است و\r\nدر آن تاريخ به چاپ نرسيده . ولى خوشبختانه اخيراً در بيروت در 1408 به عنوان رحله ابن معصوم\r\nچاپ و منتشر گرديد .\r\n","page_name":" 473 ","page_number":473},
  {"content":"\r\nوفاتش را در 1117 نوشته كه اشتباه است و درست آن 1120 بوده ، به طورى كه در حاشيه اجازه كبيره مذكور است . و در نزهة الجليس 1 : 322 چاپ نجف اشرف مردد بين 1119 و 1120 نوشته .\r\nو محمد امين خاتجى كه سلافة العصر را در مصر چاپ كرده ، در شرح حال مختصرى كه از مؤلف كتاب نوشته چون ، از مدارك مزبور اطلاعى نداشته وفات او را بعد از 1100 نوشته است . بعدها چاپ افست هم شده است .\r\nسلافه نظير يتيمة الدهر ثعالبى با سجع و قافيه‌هاى جالب نوشته شده و از كتب مرغوب بوده و شيخ حر عاملى ( قدس سره ) معاصر مؤلف ، از آن كتاب در امل الآمل نقل كرده است .\r\nچندين ذيل و تكمله داشته ، كه يكى از مؤلف بوده و صاحب أعيان الشيعة 1 : 217 چاپ قطع بزرگ بعنوان ملحق السلافة آن را ياد كرده است .\r\nديگر ، تذييل السلافة مرحوم علامه بزرگ سيد عبد اللّه جزائرى است كه در صفحه 384 اشاره‌اى به آن نموديم .\r\nذيل ديگر بنام نشوة السلافة ومحلّ الإضافة از اديب فاضل نجفى ، شيخ محمد على بن بشارة بن عبد الرحمن بن بشارة آل موجى خيقانى متوفى حدود 1160 بوده كه در ماضي النجف وحاضرها 3 : 413 مذكور است . و بطورى كه شنيده شده اخيراً چاپ شده .\r\nشجره طيبه : فارسى ، در شرح حالات سادات جزائرى ، تأليف مرحوم سيد نور الدين امام ، كه از فضلاء اهل بحث و تحقيق بوده متوفى 1324 شمسى و ترجمه اش در مقدمه كتاب ديگرش ( تاريخ جغرافيائى خوزستان ) به قلم برادرش مرحوم سيد محمد على امام شوشترى موجود است .\r\n","description":"","footnote":"","page_name":" 474 ","page_number":474},
  {"content":"\r\nاما اشتباهاتى در آن هست كه ما در شجره مباركه 1 : 157 - 158 آنها را تذكر داده‌ايم .\r\nشجره نوريّه : مشجره‌اى است شامل نام سادات جزائرى در يك صفحه بزرگ در 1262 در بمبئى چاپ شده .\r\nگردآورنده آن ، يكى از سادات جزائرى مقيم هندوستان بوده ، ولى اشتباهاتى در آن موجود است كه در شجره مباركه به آنها اشاره شده است .\r\nطبقات أعلام الشيعة : عربى ، تأليف صاحب الذريعة در شرح حال علماء شيعه يازده جلد ( 1 ) است ، براى هر يك از قرون هجرى از چهارم تا چهاردهم ، مجلدى جداگانه با نامى مخصوص ، اما بطور قهقرى از قرن چهاردهم كه نقباء البشر نام دارد شروع و به چهارم كه نوابغ الرواة نام دارد ختم شده .\r\nآنچه از اين كتاب در حيات مؤلف و بعد از وفات او چاپ شده عبارت است از نقباء البشر در چهار بخش 1677 صفحه مربوط به قرن چهاردهم و دو بخش از الكرام البررة در 852 صفحه كه مربوط به قرن سيزدهم است و نوابغ الرواة و النابس و الثقات العيون و الأنوار الساطعة و الحقائق الراهنة و الضياء اللامع وإحياء الداثر والروضة النضرة و الكواكب المنتثره كه به ترتيب از قرن چهارم تا چهاردهم است ،\r\n\r\n","description":"","footnote":"\r\n( 1 ) صاحب أعيان الشيعة طاب مضجعه كه از اين كتاب بسيار نقل كرده در ( 1 / 2 / 95 ) نام آن را برده\r\nولى اشتباهاً فرموده سيزده جلد است . مرحوم آيت اللّه شيخ محمد حسين كاشف الغطاء طاب ثراه هم\r\nدر تقريظ نقباء البشر فرموده سه يا چهار جلد براى سه يا چهار قرن است ، كه آن هم اشتباه بوده و خود\r\nعلامه تهرانى در پاورقى آن تقريظ ، توضيح داده كه براى يازده قرن است .\r\nزركلى معاصر در الأعلام 10 : 321 آن را طبقات أعيان الشيعة ناميده كه آن هم اشتباه است .\r\n","page_name":" 475 ","page_number":475},
  {"content":"\r\nولى تتمة الكرام و نقباء هنوز به چاپ نرسيده .\r\nو نگارنده از نسخه‌هاى اصل آنها استفاده كرده است .\r\nو معلوم باشد كه اين دوره قبلا وفيات الأعلام نام داشته و مرحوم علامه امينى ( قدس سره ) با اين نام در شهداء الفضيلة از آن نقل كرده .\r\nاما در 1374 كه شروع به چاپ جلد اول آن شد ، آن نام را كه در ظاهر اختصاص به مردگان دارد تبديل به نام جديد نموده ، زيرا كه در آن جلد كه مربوط به قرن چهاردهم است جمعى از احياء ترجمه شده‌اند .\r\nاگر چه روى عللى ، پس از انتشار دو جزء از آن ، از ترجمه احياء در باقى اجزاء منصرف گرديد .\r\nو لذا در دو جزء اول ، اشاره به ترجمه افرادى در اجزاء آتيه شده در حالى كه ترجمه نشده‌اند .\r\nفوائد الرضويه : فارسى ، دو جلد در شرح حال علماء اماميه رضوان اللّه عليهم ، با مقدمه آقاى محمود شهابى معاصر ، استاد فاضل دانشگاه تهران رحمة اللّه عليه ، در 1367 به چاپ رسيده .\r\nاز تأليفات محدث قرن حاضر ، عالم زاهد شيخ عباس بن محمد رضا بن ابى القاسم قمى مشهدى نجفى ، متوفى در ساعت پنج از صبح سه شنبه ( 23 - ذ ح - 1359 ) .\r\nتاريخ تولد او معلوم نيست خودش در همين كتاب 1 : 220 فرموده ظاهراً 1294 بوده اما صاحب اجازات المشايخ كه از او اجازه داشته او را نهمين شيخ خود قرار داده و نام نياى او را به جاى ابو القاسم رمضان و ولادت او را 12 - ج 2 - 1295 نوشته است !\r\n","description":"","footnote":"","page_name":" 476 ","page_number":476},
  {"content":"\r\nمحدث قمى در كتب تراجم از آن جمله نقباء البشر 3 : 998 مذكور است . تأليفات زيادى با قلم پر بركت خود نوشته ، نخستين آنها فوائد الرجبيّه است كه در 1315 از روى خط او چاپ شده ، بعد از آن الدرة اليتيمة تتميم الدرّة الثمينة شرح نصاب الصبيان ، در 1316 به چاپ رسيده كه علامه تهرانى نام آن را نصاب الصبيان نوشته ، و گمان كرده‌اند كه آن اولين تأليف او است . آخرين كتاب او هم الكنى والألقاب به عربى در سه جلد ، شرح حال علماء اسلام است كه با كنيه و لقب مشهوراند و آن كتابى است ارزنده با قلمى شيوا در صيدا چاپ شده ، بعدها دو بار در نجف به چاپ رسيده ، ما از چاپ صيداى اين كتاب و هدية الأحباب چاپ نجف كه آن هم در همين موضوع و تأليف محدث قمى است نقل كرده‌ايم . صاحب اعيان الشيعه كه از اين كتاب نقل كرده در 1 : 215 ضمن مصادر كتاب ، نام آن را درست نوشته ، اما در 1 : 217 آن را با هدية الاحباب اشتباه نموده است .\r\nعلامه اديب مرحوم شيخ محمد سماوى در عنوان الشرف كه تاريخ منظوم نجف اشرف است و مقارن وفات محدث قمى آن را نظم كرده و با تواريخ ديگر وى در 1360 چاپ شده و علماء مدفونين در آن سرزمين شرافت قرين را به ترتيب تاريخ وفات نامبرده محدث قمى را كه آخرين نفر مذكور در آن منظومه است چنين ياد كرده :\r\n\r\nوالشيخ عباس الرضي القمي * قد جاور النوري بين الجمّ\r\nألّف والتأليف درّ منتظم * فأرّخوا بفقد عبّاس ختم\r\n\r\nمقصود از ( جاور النوري ) شاگردى و تعلم او نزد محدث نورى و يا اشاره به مدفن او نزديك مدفن او است ، كه در يكى از حجره‌هاى صحن مطهر نجف اشرف به خاك سپرده شده‌اند رحمة اللّه عليهما .\r\n","description":"","footnote":"","page_name":" 477 ","page_number":477},
  {"content":"\r\nفهرست كتابخانه آستانه قدس رضوى : فارسى ، تأليف شاهزاده اوكتائى ، تنها جلد چهارم و پنجم اين فهرست در اختيار نگارنده بوده و متأسفانه باقى مجلدات در دسترس اينجانب نبود ، و معلوم باشد كه كتابخانه مباركه امام رضا عليه آلاف التحية والثناء از قديمى ترين و بزرگترين كتابخانه‌هاى خاورميانه از نظر اهميت و كيفيت است .\r\nفهرست كتابخانه دانشگاه تهران : فارسى است ، و آنچه نزد نگارنده موجود بوده سه جلد اول آن به قلم آقايان علينقى منزوى و محمد تقى دانش پژوه شاگردان آقاى سيد محمد مشكاة استاد دانشگاه و اهداء كننده كتب خود به دانشگاه است .\r\nفهرست كتابخانه مجلس شوراى ملى ( اسلامى ) در تهران : تاكنون 21 جلد چاپ شده كه بيشتر آنها مربوط به كتب خطى است و مجلدات مزبور را افراد متعددى نوشته‌اند كه از آن جمله است آقاى عبد الحسين حائرى معاصر ، فرزند شيخ احمد متولد 1348 ، كه اينك به نوشتن بقيه فهرست اين كتابخانه بزرگ كه روز به روز ، رو به ازدياد است ادامه مىدهد . اما صدها غلط آشكار و واضح داشته ، كه مصداق يضحك الثكلى بوده ، و خواننده را به ياد داستان مردى مى آورد كه گواهى بر كفر كسى داده و مى گفت : على بن خطاب و عمر بن ابى قحافه و عثمان بن ابى طالب و ابو بكر بن عفان را دشنام مىدهد ، و با حسين بن معاويه جنگ كرده ! !\r\nو ما در اينجا به بعضى از اوهام وى كه در جلد هفتم و دهم آمده اشاره مى كنيم :\r\nاغلاطى كه در جلد هفتم آمده چنين است :\r\nدر صفحه 44 ذيل تدارك المدارك ، مؤلف مدارك را كه سيد محمد موسوى حسينى عاملى است ، سيد محمد طباطبائى نوشته .\r\n","description":"","footnote":"","page_name":" 478 ","page_number":478},
  {"content":"\r\nو در صفحه 291 گفته : اين نام در اين عصر ، معرف سيد مجاهد صاحب مناهل است .\r\nدر صفحه 113 در عنوان خرقه و در صفحه 114 عنوان خزان و بهار اشاره به چاپ آنها نكرده ، با اينكه اولى با زاد المسافرين و دومى جداگانه ، بارها چاپ شده .\r\nدر صفحه 133 و 182 شهيد ثانى را زين الدين على نوشته ، و صحيح آن زين الدين بن على است .\r\nدر صفحه 145 شرح اربعون حديثاً غلط ، و شرح اربعين حديثاً درست است .\r\nدر صفحه 201 وفات شيخ انصارى را كه در 1281 بوده 1284 نوشته .\r\nدر صفحه 207 خراجيه كركى را به عبد العالى نسبت داده و صحيح آن على بن حسين بن عبد العالى است .\r\nدر صفحه 209 وفات صاحب قاموس را از قول زركلى 1316 و از حاجى خليفه 1317 نقل كرده ، كه مقصود سال مسيحى است . اما زركلى در 7 : 146 در 1415 م نوشته ، و حاجى خليفه تاريخ ميلادى را نمى نويسد .\r\nدر صفحه 267 صاحب معالم را شيخ حسن سبط شهيد ثانى گفته .\r\nدر صفحه 375 عنوان الشرف الوافى را كه در پنج علم است ، و چهار بار چاپ شده ، از آن جمله در 1348 شمسى با مقدمه اينجانب ، الموشحات ناميده و گفته سه موشحه است در پنج علم ، و عروض آن الافتنه نام دارد ! ! نام كتاب را كه گفتم ، و در عروض گفته « فهذا كتاب ألّفته في العروض . . . » و او آن را نام پنداشته و آن گونه تصحيف كرده ، و چون نام درست كتاب را ندانسته ، با اينكه در متن مذكور است اشاره به چاپ آن ننموده .\r\n","description":"","footnote":"","page_name":" 479 ","page_number":479},
  {"content":"\r\nدر صفحه 628 ، كشف الحق غلط و كاشف الحق صحيح است . در صفحه\r\n633 مشاهير غلط و شاهمير صحيح است .\r\nدر صفحه 517 منتقى الجمان را در درايه و رجال ، و در صفحه 508 يتيمة الدهر ثعالبى را در آداب و اخلاق ، و در صفحه 520 ترجمه اختصاص مفيد را در رياضيات آورده ، و در صفحه 642 ابراهيم بن على بن صالح لويزانى كاتب ايضاح الفوائد را مورخ 845 كفعمى صاحب البلد الأمين تشخيص داده ، با اينكه كفعمى متولد 840 و در اين تاريخ پنج ساله بوده .\r\nو در جلد دهم نيز چنين اغلاطى به چشم مى خورد ، كه با عدم رعايت ترتيب در صفحات ، اندكى را ياد آور مى شويم :\r\nدر صفحه 1911 وفات شيخ صدوق را كه در 381 بوده 354 ، و در صفحه 1833 و 1940 وفات شيخ حر عاملى را كه در 1104 بوده 1124 ، و در صفحه 1777 و 1780 وفات ميرزا محمد اخبارى را كه در 1232 مقتول شده 1228 ، و وفات علامه حلى را كه در 726 بوده در صفحه 1879 در 826 دانسته ، و گفته ، نهاية الوصول وى در ايران در دو مجلد به چاپ رسيده ، در حالى كه چاپ نشده است .\r\nامل الآمل شيخ حر عاملى ( قدس سره ) را كه در نجف با تحقيق دوست معاصر ما آقاى سيد احمد حسينى اشكورى سلّمه اللّه تعالى چاپ شده ، در صفحات 1756 و 1834 چاپ بغداد پنداشته و حسينى را حسنى نگاشته و در صفحه 1692 بيت آغاز جذوات ميرداماد رحمه اللّه تعالى را كه\r\n\r\nعينان عينان لم يكتبهما قلم * في كلّ عين من العينين نونان\r\n\r\nمىباشد به صورت في كلّ عين من العينين عينان نقل كرده كه مقصود از عينان دو چشمه و از نونان دو ماهى است .\r\n","description":"","footnote":"","page_name":" 480 ","page_number":480},
  {"content":"\r\nدر صفحه 1928 نام نزهة الجليس سيد عباس عاملى را كه در مصر و نجف\r\nچاپ شده ، نزهة المجالس نوشته .\r\nدر 2007 نوشته رجوع كنيد به فهرست 19 : 412 ظاهريه ( علم الهيئه ) 216 عزاوى تاريخ فى العراق : 161 كه گويا با رمز و اختصار بيان داشته اما كتاب عباس عزاوى تاريخ العراق بين احتلالين نام دارد ، و هشت جلد است ، و صفحه مذكور از كدام مجلد است معلوم نيست . عصمنا اللّه من الخطأ والزلل فى القول و العمل .\r\nفهرست كتاب هاى چاپى عربى : تأليف معاصر متتبع محترم آقاى خان باباى مشار متولد 1319 مقيم تهران ( 1 ) .\r\nدر اين كتاب كه به فارسى است ، نام كتابهاى عربى را كه از آغاز پيدايش صنعت چاپ در ايران چاپ شده‌اند و مطبوعات خارج را كه از 1339 قمرى تا 1342 شمسى چاپ شده‌اند آورده ; زيرا مطبوعات خارج قبل از 1339 ق در معجم المطبوعات العربية بيان شده‌اند .\r\nدر اينكه مؤلف ، در تأليف اين كتاب و دو كتاب ديگر خود فهرست كتابهاى چاپى فارسى كه پنج جلد است و مؤلفين كتب چاپى فارسى و عربى كه شش جلد است ، رنج زيادى متحمل شده و ابتكار به خرج داده ترديدى نيست ، ولى در اين فهرست مورد گفتگو چون نام كتابها عربى بوده و برخى از كتابها اشتباهاً در غير\r\n\r\n","description":"","footnote":"\r\n( 1 ) يك نسخه از اين كتاب را ، مؤلف در 3 / 6 / 1345 شمسى به ما اهداء كرد و كم و زيادى را كه به نظر\r\nما رسيده و تصوير و شرح حال ما را براى درج در چاپهاى بعد گرفت ، اما متأسفانه در نيمه اول\r\nذى القعده 1400 درگذشت ، جزاه اللّه عنّا خيراً و رحمه .\r\n","page_name":" 481 ","page_number":481},
  {"content":"\r\nمحل مناسب خود ، و در جاى نا شناخته‌اى قيد گرديده ، تا اندازه‌اى از حيّز انتفاع افتاده است .\r\nفهرست كتابهاى چاپى فارسى : در ذيل فهرست كتابهاى چاپى عربى مذكور شد .\r\nفهرست كتب خطى كتابخانه‌هاى اصفهان : فارسى ، يك جلد چاپ سال 1341 شمسى از فاضل معاصر سيد محمد على روضاتى صاحب جامع الأنساب و زندگانى آيت اللّه چهارسوقى ، كه در ذيل روضات الجنات مذكور شد .\r\nاين فهرست از فهارس ديگر مفصل تر و مفيدتر است .\r\nقصص العلماء : فارسى در شرح حال علماء ما ، تأليف ميرزا محمد تنكابنى متولد 1230 و متوفى 28 - ج 2 - 1302 كه به قول صاحب المآثر والآثار : 157 « فقيه مقدس صادق سليم الصدر ساده لوح بود و به تأليف قصص العلماء ، علم تراجم رجال را قرين انفعال نمود » .\r\nمؤلف اين كتاب مردى فاضل و صاحب تأليفات بسيار بوده و رساله عمليه او بنام محمديه با چند رساله فقهى ديگر وى چاپ شده .\r\nاما در نهايت سادگى و زود باورى بوده ، و بقول هر كسى اعتماد داشته ، و افسانه‌ها را حقايق پنداشته ، و در اين كتاب كه شرح حال علماء ما است ، داستانهاى غير مقبول و خرافاتى را كه به نظر او كرامات بوده نقل كرده و با اينكه در مقام بيان فضيلت دانشمندان بوده ، موجب فضيحت شده و نسبتهائى به آنان داده كه از آن منزّه بوده‌اند .\r\nروى جهات مذكوره ، اين كتاب از اعتبار ساقط و قابل اعتماد نيست و هيچ مورخ محققى نبايد به آن استناد نمايد و يا اينكه آن را معرف علماء شيعه بداند .\r\n","description":"","footnote":"","page_name":" 482 ","page_number":482},
  {"content":"\r\nقصص العلماء مكرر چاپ شده از آن جمله در 1296 از روى خط محمد حسين طالقانى ، كه رسائل فقهى مشار اليها هم به خط او بوده است .\r\nيكى از نويسندگان معاصر كه سالها است در كشور غير اسلامى توطن اختيار كرده و با اسلام و مسلمانان فاصله زياد گرفته ، براى توهين بزرگان دين و مذهب يا به قول او براى استفاده و تفريح خاطر خوانندگان ، افسانه‌هاى اين كتاب را در جزوه‌اى بنام قصه قصه‌ها جمع آورى كرده كه در 1320 شمسى به چاپ رسيده است .\r\nكتابخانه‌هاى ايران : فارسى ، مختصرى است مفيد كه فهرست كتابخانه‌هاى ايران را از قديم تا سال چاپ آن ( 1311 شمسى ) با ذكر بعضى از كتابهاى نفيس هر كتابخانه در بر دارد .\r\nتأليف فاضل اديب نويسنده معاصر شيخ عبد العزيز جواهرى ( جواهر الكلام ) مترجم مثنوى به عربى منظوم ، متولد 1310 مقيم تهران و متوفى در 26 ذق 1406 .\r\nاز خاندان جواهرى كه اعقاب فقيه نامدار عالى مقدار ، مرحوم شيخ محمد حسن اصفهانى نجفى متوفى 1266 مى باشند و در ايران و عراق سكونت دارند و تاكنون ، علم و ادب از آنان بريده نشده و فضلاء و ادبائى در آنان موجوداند .\r\nمؤلف اين كتاب جوانى خود را در نجف اشرف گذرانيده و مقالات و اشعارى به عربى در مجلات ، از آن جمله مجلة العلم در 67 سال قبل ( 1 ) ، از وى چاپ و منتشر شده است .\r\n\r\n","description":"","footnote":"\r\n( 1 ) و تا 1406 كه درگذشت ، 79 سال از چاپ آنها گذشته بود .\r\n","page_name":" 483 ","page_number":483},
  {"content":"\r\nشرح حال وى در شعراء الغري 5 : 447 - 466 و جاهاى ديگر موجود است از آن جمله در اطلاعات هفتگى كه چند سال قبل عكس او را گراور نموده و او را دهخداى عصر ناميده است . و از اين خاندان است امير الشعراء محمد مهدى جواهرى متولد 1317 كه برادر مرحوم شيخ عبد العزيز و اكنون زنده و مقيم دمشق است . او هم در جوانى در لباس روحانيت و در نجف اشرف بوده و در شعراء الغرى 10 : 139 - 216 ياد شده اما ولادت او را 1320 نوشته .\r\nركن الدين همايون فرّخ معاصر كه فهرست كتابخانه‌هاى جهان را نوشته ، تمام مطالب اين كتاب مورد گفتگو را نقل كرده ولى مأخذ را نام نبرده و شايد مكافات عمل بوده ; زيرا آقاى جواهرى در كتاب خود آثار الشيعة الإمامية ، از يكى از معاصران خود استفاده بسيار كرده و نام او را نبرده است .\r\nو كتاب مذكور ، مطابق اعلان مؤلف در بيست جلد است ، اما آنچه از آن منتشر شده يك جلد از اصل عربى و يك جلد فارسى است كه بوسيله نويسنده معاصر مرحوم آقاى على جواهرى از خويشاوندان مؤلف ، ترجمه شده .\r\nو از جمله آثار وى مسودّه‌هاى جواهرى است ، كه احمد كسروى از آن نقل كرده و گفته داراى سهوهاى بسيار است ( 1 ) .\r\nالكرام البررة : از مجلدات طبقات أعلام الشيعة سابق الذكر است .\r\nكشف الحجب والأستار عن أسماء الكتب والأسفار : عربى ، تأليف مفهرس فاضل سيد اعجاز حسين فرزند مفتى سيد محمد قلى نيشابورى الاصل كنتورى هندى متولد 1240 و متوفى 1286 در 606 صفحه با كاغذ نا مرغوب در 1330 در\r\n\r\n","description":"","footnote":"\r\n( 1 ) تاريخ پانصد ساله خوزستان : 6 .\r\n","page_name":" 484 ","page_number":484},
  {"content":"\r\nكلكته چاپ شده و ملحقى بنام معجم الأمكنة لكشف الحجب دارد ، كه آن هم چاپ شده و درباره شهرهاى مذكور در آن كتاب گفتگو مىكند .\r\nمؤلف از يكى از چهار خاندان علمى شيعه ( 1 ) در هند بوده كه به مذهب حق خدمات ارزنده‌اى نموده‌اند ، كه براى پيروان اين مذهب فراموش نشدنى است ; زيرا پدرش كتاب الأجناد الإثنا عشرية المحمدية و برادرش متكلم شيعه در اوائل قرن چهاردهم مير حامد حسين كتاب شريف عبقات الأنوار را نوشته‌اند .\r\nكشف الحجب ، فهرست مؤلفات فرقه ناجيه و طائفه حقه شيعه ( 2 ) نصرهم اللّه تعالى مى باشد ، ولى يكى از هزار و اندكى از بسيار را نوشته ، چه آنكه اين كار از عهده يك فرد بيرون و نيازمند هيأتى از علماء خبير و كتاب شناسان بصير است كه سالهاى متمادى ، با حوصله و دقت به جستجو و تفحص بپردازند و كتب اين طائفه را كه مؤسس علوم اسلامى بوده‌اند و در كتابخانه‌هاى عمومى و خصوصى دنيا پراكنده شده بدست آورند و باز هم نتوانند استقصاء كنند ، زيرا بسيارى از آثار\r\n\r\n","description":"","footnote":"\r\n( 1 ) و از جمله آن چهار خاندان است ، خاندان جزائرى كه بوسيله مفتى عظيم مير محمد عباس صاحب\r\nروائح القرآن و فرزندان ارجمندش ، خدمت هاى شايان به دين و دانش نموده‌اند .\r\n( 2 ) در حديثى كه مورد اتفاق امت اسلام است حضرت رسول اكرم ( صلى الله عليه وآله و سلم ) فرمودند ( ستفترق اُمّتي بعدي\r\nعلى ثلاث وسبعين فرقة . واحدة منها ناجية والباقون في النار ) از حسن تصادف آنكه : فرقه به حساب\r\nجمل با شيعه موافق است ، زيرا عدد هر دو 385 است ، و جمعى از علماء ما كتابهاى جداگانه در اين\r\nموضوع نوشته و اثبات كرده‌اند كه فرقه ناجيه همان شيعه اثنا عشريه است و در زهر الربيع : 276 چاپ\r\nنجف هم مذكور است . اهل سنت هم در كتب خود فرقه ناجيه را بر خود تطبيق نموده ; غافل از اينكه\r\nآنان چهار فرقه را حق و ناجى دانسته كه بر خلاف متن حديث شريف است ، اما شيعه اثنا عشريه فقط\r\nخود را كه يك فرقه است ، ناجى مى دانند نه تمام فرق شيعه چون زيديه و اسماعيليه را .\r\n","page_name":" 485 ","page_number":485},
  {"content":"\r\nارزنده ما در اثر ستمها و ظلمهائى كه مخالفان مسلمان نما - كه در حقيقت دشمنان اسلام بوده‌اند - به ما وارد آورده‌اند ، از بين رفته و احدى از آنها اطلاعى نداشته كه نام آنها را ثبت كند ، و آنچه از دستبرد حوادث سالم مانده بواسطه عدم اشتهار مكتوم مانده و شاهد اين مدعى آنكه ، علامه تهرانى كه حدود نيم قرن پس از مؤلف اين كتاب شروع به نوشتن الذريعه سابق الذكر نموده و كتاب او در حدود سى برابر كشف الحجب شده ، مدعى استقصاء نگرديده بلكه اعتراف نموده كه قليلى از كثير را ياد كرده و بيشتر مؤلفات شيعه را - كه در خفايا و زوايا و گوشه‌هاى اطاقها يا بالاى رفها و زير خروارها خاك است - نديده است .\r\nالكنى والألقاب : در ذيل فوائد الرضويه مذكور شد .\r\nالكواكب المنتثرة : از مجلدات طبقات أعلام الشيعه سابق الذكر است .\r\nگلستان پيغمبر : فارسى ، در حالات سادات مرعشى شوشتر ، از عالم فرزانه مرحوم حاج سيد مصطفى امامزاده ، متولد 14 - محرم - 1321 و متوفى ج 1 - 1383 ترجمه او را در شجره مباركه آورده‌ام . اين كتاب در 1373 تأليف و چاپ شده ، آقاى نجفى مرعشى اشتباهاً نام آن را گلزار پيغمبر و تاريخ تأليف را 1374 و درگذشت مؤلف را 1384 نوشته‌اند ( 1 ) .\r\nاللآليء المنتظمة ( 2 ) : عربى ، در ترجمه علامه حلى و شاه خدا بنده و قاضى نور اللّه مرعشى شوشترى قدّس اللّه أسرارهم و فضل بن روزبهان ناصبى . تأليف عالم نسابه متتبع معاصر مرحوم سيد شهاب الدين تبريزى معروف به آقا نجفى\r\n\r\n","description":"","footnote":"\r\n( 1 ) ترجمه المنن والمواهب الأحدية : 27 ، ضميمه رساله اسديه .\r\n( 2 ) در اجازه كبيره : 524 كه آن را « الطريق والمحجّة » ناميده نام آن را اللآلى الثمينه گذاشته .\r\n","page_name":" 486 ","page_number":486},
  {"content":"\r\nمرعشى متوفى 7 صفر 1411 از مشاهير مدرسان و اعلام قم كه از جماعت بسيارى از علماء شيعه و اهل جماعت اجازه روايت داشته . و از جمله مشايخ اماميه وى حاج شيخ آقا بزرگ تهرانى و ميرزا محمد تهرانى و سيد محمد مهدى خوانسارى و سيد آقاى امام و برادرش سيد محمد على امام رحمهم اللّه تعالى و سيد علينقى تقوى معاصر سابق الذكراند ، كه سه نفر اول از مشايخ اجازه نگارنده نيز مى باشند .\r\nايشان احقاق الحق قاضى نور اللّه ، نوّر اللّه مرقده را ، كه يكى از بهترين كتب امامت است و اخيراً كمياب شده بود ، تجديد چاپ نموده و چون با كمك جمعى از اهل فضل ، پاورقى هاى مفصل براى آن نوشته ، مجلدات عديده‌اى شده و كتاب مزبور در مقدمه جلد اول است .\r\nاما اشتباهات تاريخى و غيره دارد كه از اهميت آن كاسته و با ارزش معنوى آن حواشى و پاورقى ها تناسب معكوس پيدا كرده است . و ما در صفحات گذشته به مناسبت برخى از آنها را يادآور شده‌ايم و در اينجا به دو اشتباه ديگر اشاره مى كنيم .\r\nدر صفحه 48 ، شيخ نجيب الدين محمد بن نما را كه از مشايخ پدر علامه بوده و در 685 درگذشته از مشايخ علامه پنداشته ، با اينكه ولادت علامه ، سه سال پس از وفات او يعنى در 648 بوده چنان كه خود ايشان هم در صفحه 35 بدان تصريح كرده .\r\nو در صفحه 82 به نقل از مشجره مرعشيه آورده كه مادر قاضى نور اللّه دختر عموى او بوده ، شايد دختر عموى پدر او بوده ، زيرا واضح است كه دختر عموى هر كس برادر زاده پدر او است كه ازدواج با وى ممتنع و بديهى البطلان است .\r\nلؤلؤة البحرين : يا ( لؤلؤتي البحرين ) عربى ، تأليف محدث بحرانى ، شيخ يوسف متوفى 1186 صاحب مؤلفات بسيار كه از همه مشهورتر الحدائق الناضرة\r\n","description":"","footnote":"","page_name":" 487 ","page_number":487},
  {"content":"\r\nوكشكول او است و همين لؤلؤة كه در حدود 1386 با پاورقى هاى مرحوم عالم ، متتبّع ، اديب ، فاضل معاصر ، سيد محمد صادق بحر العلوم در نجف اشرف و قبلا در بمبئى و تهران چاپ شده .\r\nلؤلؤه ، اجازه‌اى است مفصل كه براى دو برادر زاده فاضل خود نوشته و شرح حال بسيارى از مشايخ حديث و دانشمندان ما را در آن گنجانده و در آخرش مؤلفات خود را نامبرده . ولى چون تاريخ اين اجازه ، 1182 بوده مؤلفاتى را كه بعد از آن نوشته در آن مذكور نيست ، مانند جواب مسائل سيد حسنى بن سيد على دزفولى كه در 1183 نوشته و بيشتر آنها كه به خط سائل موجود است مسائل فقهى و به عربى مى باشد . از جمله راجع به صحت و سقم مزار معروف دزفول ( سبز قبا ) كه آيا او فرزند امام هفتم ( عليه السلام ) بوده و سند تاريخى دارد يا نه ؟ در جواب ، اين جمله را نوشته « اللّه سبحانه أعلم » .\r\nو سيد مزبور جد سادات سيّد حسنى دزفولى است و خود و پدر و فرزندش سيد محمد صادق - كه با مرحوم شيخ جعفر كاشف الغطاء ( قدس سره ) در سفر شيخ به دزفول داستانى داشته - نماز جمعه مى خوانده‌اند .\r\nمستدرك الوسائل : عربى ( 1 ) ، سه جلد در اخبار و احاديث و جلد سوم داراى خاتمه ايست در فوائد رجالى و تاريخى ، كه مورد استفاده ما در اين كتاب بوده و به خاتمه مستدرك معروف است .\r\n\r\n","description":"","footnote":"\r\n( 1 ) صاحب أعيان الشيعة آن را به صورت جمع ( مستدركات الوسائل ) ناميده و نيز مرحوم هبة الدين در\r\nپاورقى منهاج الحاج : 3 به صورت مستدركات ، تعبير از آن نموده و اين اشتباه ، و بر خلاف تصريح\r\nخود مؤلف در مقدمه كتاب است .\r\n","page_name":" 488 ","page_number":488},
  {"content":"\r\nاين كتاب معروف ترين و مفيدترين تأليفات عالم محدث ، خبير ، اديب ، ميرزا حسين نورى متوفى در 1320 مى باشد ، كه از بزرگان و متتبعان علماى حديث و رجال بوده و اشعارى به فارسى سروده ، اما به اخبار شاذه و ضعيف و خوابها اعتماد كرده و بعضى از مؤلفات خود را مانند فصل الخطاب بر مبناى اين اعتقاد تأليف و از اعتبار انداخته و به اين سبب بعضى از معاصران آثار قابل تقدير او را گويا نا ديده گرفته و به او جسارت و اهانت كرده و در مقابل عده‌اى از شاگردان او در مقام مدح وى دچار نوعى اغراق شده‌اند ، همچون محدث قمى در الكنى والألقاب 2 : 404 و علامه تهرانى در نقباء البشر : 543 .\r\nمحدث نورى كتابخانه‌اى مهم مشتمل بر كتب نادر و كمياب داشته ، كه پس از او متفرق و بقيه‌اى از آن به كتابخانه مدرسه آيت اللّه بروجردى در نجف منتقل شده است .\r\nمصفى المقال : عربى ، در شرح حال كسانى كه در علم رجال يا تراجم يا انساب ، تأليفى دارند . از تأليفات صاحب الذريعة است . در 1378 در تهران چاپ شده ولى مغلوط است .\r\nالإسناد المصفى يا المشيخة ، مطبوع در 1356 در نجف اشرف مختصر اين كتاب است .\r\nمعجم المطبوعات العربية والمعربة : عربى ، در دو جلد ، فهرست كتابهاى عربى چاپى است كه قبل از 1340 چاپ شده‌اند .\r\nتأليف يوسف اليان سركيس مسيحى متولد 1272 و متوفى 1351 .\r\nاين كتاب در 1347 در مصر چاپ و 1388 در تهران افست گرديده .\r\nمطبوعات ايران را كمتر نوشته ، و مستدركى بنام جامع التصانيف الحديثة\r\n","description":"","footnote":"","page_name":" 489 ","page_number":489},
  {"content":"\r\nدارد كه مطبوعات بعد از 1339 تا 1346 را هم دارد و آن هم چاپ شده است .\r\nمعجم المؤلفين : عربى ، شرح حال كسانى كه تأليفاتى به زبان عربى دارند ، در سيزده جلد به اضافه دو جلد فهرست آن و يك مستدرك .\r\nتأليف عمر رضا كحّاله شامى سنى معاصر كه فوت كرده .\r\nاين كتاب مخصوص علمائى است كه درگذشته‌اند ، و اختصاص به اهل تسنن ندارد . جماعتى از دانشمندان ما را هم نوشته ولى بناى آن بر اختصار و بيان تنها پنج تأليف از كسانى است كه تأليفات زياد دارند .\r\nبعضى را اشتباهاً دو بار ترجمه كرده است .\r\nمشعشعييان : فارسى ، در تاريخ و سر گذشت سادات مشعشعى كه در خوزستان حكومت كرده‌اند ، تأليف احمد كسروى نويسنده بد عاقبت ، چاپ دوم اين كتاب كه در 1324 شمسى بوده مورد استفاده نگارنده بوده است .\r\nمكارم الآثار : فارسى ، در شرح حال علماء و بزرگان دوره قاجار ، تأليف مورخ ماهر ، اديب معاصر شيخ محمد على حبيب آبادى اصفهانى معروف به معلم متولد 1308 و متوفى سه شنبه 22 رجب 1396 .\r\nاين كتاب كه يك دوره تاريخ مبنى بر تحقيق و بر تفصيل است به ترتيب سالها وقائع را نوشته و شش جلد آن از 1193 تا 1279 چاپ شده و تواريخ آن قمرى و شمسى هجرى است .\r\nجلد اول و دوم ، سالها پيش زير نظر خود مؤلف محترم منتشر گرديده اما چهار جلد اخير با نظارت و پاورقيهاى آقاى روضاتى كه بانى چاپ جلد اول و دوم بوده ، و از دوستان مؤلف است ، به چاپ رسيده ، زيرا كه مؤلف در اثر ضعف و پيرى عاجز گرديده است .\r\n","description":"","footnote":"","page_name":" 490 ","page_number":490},
  {"content":"\r\nپس از چاپ نصف كتاب حاضر ، چهار جلد كتاب مذكور بدست نگارنده رسيد و از آن استفاده گرديد ، در 3 : 844 فرزندى بنام ملا رضا براى مرحوم حاج شيخ جعفر شوشترى نوشته كه اشتباه است و ما در صفحه 392 به آن اشاره كرديم .\r\nمنتخب فصوص اليواقيت : عربى ، مشتمل بر يكصد ماده تاريخ براى وفات بزرگان و وقائع ديگر - كه بعضى به فارسى هستند بقطع جيبى 72 صفحه ، كه چهار صفحه اخير اجازه‌اى است از سيد زين العابدين طباطبائى كه در 1281 براى مؤلف نوشته - در 1300 در بمبئى چاپ شده ( 1 ) اما به علتى كه اينجا جاى ذكر آن نيست ، اغلب نسخه‌ها از صفحه 34 تا 39 ناقص است و كمتر نسخه‌اى يافت مىشود كه كامل باشد .\r\nاين كتاب را در الذريعة در محل مناسب خود كه جلد بيست و دوم است ننوشته ، ولى در 1 : 130 و 16 : 236 بعنوان ملتقطات فصوص اليواقيت - كه مسامحه است - به آن اشاره فرموده است .\r\n\r\n","description":"","footnote":"\r\n( 1 ) در مؤلفين كتب چاپى 5 : 589 دو بار او را نوشته يك بار بعنوان « مولوى محمد بن عبد الوهاب » و او\r\nرا از علماء هند پنداشته و كتاب انيس الموحدين او را نامبرده ، بار ديگر كه خالى از اين اشتباه بوده ،\r\nوفاتش را در 1303 و اين منتخب را بعنوان فصوص اليواقيت ( كه اصل آن است و چاپ نشده ) به وى\r\nنسبت داده و گمان كرده دو بار چاپ شده كه يك بار در 1281 به خط زين العابدين طباطبائى بوده ، ولى\r\nچنانچه در بالا گفتيم اين تاريخ اجازه بوده ، و شخص مزبور يكى از مشايخ او است و سال چاپ 1300\r\nبوده كه در صفحه 68 مذكور است .\r\nدر أعيان الشيعة 45 : 295 و بيشتر صفحات الذريعة هم وفات او را در 1303 نوشته‌اند كه اشتباه\r\nاست و صحيح كه 1305 است در الذريعة 22 : 403 ذيل عنوان « منتخب الدمعة الساكبة » مذكور\r\nاست .\r\n","page_name":" 491 ","page_number":491},
  {"content":"\r\nمؤلف اين منتخب و اصل آن ، دانشمند اديب امام الحرمين ابو المحاسن ميرزا محمد بن عبدالوهاب بن داود همدانى مقيم كاظمين متوفى اواخر 1305 بوده ، كه يكى از ستارگان درخشان آسمان ادبيات و صاحب مؤلفات و اجازات بسيار از علماء عراق و ايران بويژه اصفهان بوده .\r\nوى براى بيشتر علماء معاصر خود ، نامه مشتمل بر استجازه و يك يا چند برگ سفيد فرستاده ، كه اجازه را در آن برگ ها نوشته‌اند ، آنگاه اجازات را كه در كاغذهاى يك نواخت و متحد الشكل بوده و بعضى مفصل و چندين برگ است ، در يك جا جمع آورى كرده و مقدمه‌اى براى آنها نوشته و به صورت كتابى بنام الشجرة المورقة والمشيخة المونقة درآورده ، كه نسخه اصل مشتمل بر خطوط علماء مجيز نزد مرحوم شيخ محمد سماوى بود ، و بعد از وفات او به كتابخانه عباس عزاوى به بغداد منتقل گرديد .\r\nو شنيده‌ام يك نسخه ديگر به خط مؤلف كه از روى آن اجازه‌ها نوشته موجود است ، و همچنين يك نسخه در كتابخانه مرعشى قم ( 1 ) .\r\nدر أعيان الشيعة 45 : 295 - 296 ترجمه مؤلف و بعضى از مؤلفات او را آورده كه چنين است « يروي عنه بالإجازة ، الشيخ راضي . . . » و نام عده‌اى از مشايخ او را نوشته كه طبق عبارت مزبور همه از وى مجاز بوده‌اند ، در حالى كه اينها را كه نام برده همه از مشايخ و مجيزان وى بوده‌اند و عبارت مزبور غلط چاپى است كه در غلطنامه استدراك نشده و صحيح آن چنين است « يروي بالإجازة عن الشيخ راضي . . . » اصل كتاب مورد گفتگو ( فصوص اليواقيت ) هم در كتابخانه مرحوم\r\n\r\n","description":"","footnote":"\r\n( 1 ) فهرست نسخه‌هاى خطى كتابخانه عمومى آية اللّه مرعشى 14 : 223 .\r\n","page_name":" 492 ","page_number":492},
  {"content":"\r\nسماوى بوده ، ولى معلوم نيست بعد از آن به كجا منتقل شده .\r\nگفتيم كه در الذريعة اين منتخب را ننوشته و نظير آن است منتخب ديوان خاكى خراسانى كه به مباشرت ايوانف روسى در ( 1352 = 1933 ) به چاپ رسيده كه در حرف ميم الذريعة مذكور نيست و در 9 : 281 بعنوان ديوان خاكى و سال چاپ آن 1359 ياد شده كه اشتباه است .\r\nنجوم السماء : فارسى ، در تراجم علماء شيعه در سه قرن بعد از هزار هجرى ، مرتب بر سه نجم هر نجمى براى يك قرن .\r\nاز اول تا مقدارى از نجم سوم كه جلد اول را تشكيل مىدهد در 1286 تأليف و در حيات مؤلف چاپ شده و نسخه آن نا ياب گرديد ، و در 1394 چاپ دوم كه از روى چاپ اول افست شده منتشر گرديد ، تاريخ چاپ اول در نسخه افست مشهود نيست ولى عموماً آن را 1303 نوشته‌اند .\r\nمؤلف : عالم اديب جليل ميرزا محمد على بن صادق بن مهدى كشميرى متولد 13 - رجب - 1260 و متوفى در غره - ذ ق - 1309 بوده ، كه ترجمه اش در تجليات فرزندش مولوى محمد هادى و نقباء البشر : 1453 و أعيان الشيعة 46 : 82 و جاهاى ديگر موجود است .\r\nدر مقدمه چاپ دوم رساله‌اى مختصر از مرحوم علامه مرعشى صاحب اللآليء المنتظمة در شرح حال مؤلف چاپ شده كه تاريخ وفات مؤلف را فقط به سال نوشته و روز و ماه آن را ننوشته و گفته فرزند مؤلف تكمله‌اى براى آن نوشته كه در هند موجود است .\r\nنگارنده گويد : مؤلف تكمله ميرزا محمد مهدى نام داشته و تكمله در دو جلد در 1397 چاپ شده ، و مرحوم مرعشى مذكور ، درباره او هم رساله‌اى بنام التبصره نوشته و وى را محمد مهدى بن محمد على بن صادق على و از اولاد مالك\r\n","description":"","footnote":"","page_name":" 493 ","page_number":493},
  {"content":"\r\nاشتر دانسته و فرموده اين نسبت در اثناء كتاب معلوم مىشود .\r\nدر مؤلفين كتب چاپى 4 : 291 مؤلف را به مير غلام رسول مشهور به محمد على كشميرى متخلص به آزاد ، مذكور در رياض العارفين اشتباه كرده و توجه نداشته كه مؤلف نجوم السماء در وقت تأليف رياض العارفين در ( 1260 ) طفل يك ساله بوده است .\r\nمؤلف در اوائل كتاب ( صفحه 3 ) نام خود را محمد بن صادق بن مهدى نوشته ، نه محمد على كه ديگران نوشته‌اند و اين روى قاعده‌اى است كه در صفحه 143 در اسماء مركبه نوشتيم و احتمال غلط چاپى در آن بعيد است و آقاى مرعشى ، محمد على بن صادقعلى نوشته كه براى نام پدر وجهى صحيح به نظر نمى رسد .\r\nصاحب إيضاح المكنون و هدية العارفين 2 : 393 نام او را مطابق آن صفحه محمد نوشته ولى وفات او را به غلط در 1311 دانسته است .\r\nهدية العارفين : عربى ، درباره مصنفات و مصنفين دو جلد ، تأليف صاحب ايضاح المكنون در استانبول 1951 م چاپ شده و در ( 1387 = 1967 ) افست گرديده .\r\nاشتباهات تاريخى و ادبى زيادى دارد كه در صفحات گذشته به پاره‌اى از آنها اشاره نموديم .\r\nدر روز سه شنبه بيست و دوم شوال 1416 مطابق 22 / 12 / 1374 شمسى ، از تجديد نظر در كتاب و اضافه ملحقات و استدراكات فراغ حاصل گرديد . فالحمد للّه الذى وفّقنا لذلك ونسأله العفو والمغفرة عمّا وقع فيه من الخطأ و الزلل وصلّى اللّه على سيدنا محمد وآله الطاهرين .\r\nپايان\r\n","description":"","footnote":"","page_name":" 494 ","page_number":494},
  {"content":"\r\nنمونه خط نابغه فقه وحديث سيد نعمت الله جزائري قدس سرّه\r\n","description":"","footnote":"","page_name":" 495 ","page_number":495},
  {"content":"\r\nنمونه خط نور الدين بن سيد نعمت الله جزائري قدس سرّه\r\n","description":"","footnote":"","page_name":" 496 ","page_number":496},
  {"content":"\r\nنمونه خط نابغه دهر شيخ بهائي قدس سرّه ( اجازه به جلال الدين محمد )\r\n","description":"","footnote":"","page_name":" 497 ","page_number":497},
  {"content":"\r\nقسمتي از اجازه علاّمه مجلسي به ميرزا ابو طالب نوه ميرفندرسكي رحمه الله\r\n","description":"","footnote":"","page_name":" 498 ","page_number":498},
  {"content":"\r\nنمونه خط واعظ شهير شيخ جعفر شوشتري قدّس سرّه\r\n","description":"","footnote":"","page_name":" 499 ","page_number":499},
  {"content":"\r\nنمونه خط سيد احمد معلّم ( مشفق ) رحمه الله\r\nنمونه خط ملاّ عوض بن حيدر شوشتري رحمه الله\r\n\r\n","description":"","footnote":"","page_name":" 500 ","page_number":500}
  ]