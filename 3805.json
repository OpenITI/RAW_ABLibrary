[
  {"content":"\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\n\r\n[ جلد بيست و چهارم 
  ]\r\n\r\n‹ 60 › سوره ممتحنه اين سوره در مدينه نازل شده و داراى 13 آيه است\r\n","description":"","footnote":"","page_name":" 3 ","page_number":3},
  {"content":"\r\n","description":"","footnote":"","page_name":" 4 ","page_number":4},
  {"content":"\r\n\r\nمحتواى سوره ممتحنه\r\nاين سوره در حقيقت از دو بخش تشكيل مىگردد :\r\nبخش اول : از مساله « حب فى اللَّه » و « بغض فى اللَّه » و نهى از طرح دوستى با مشركان سخن مىگويد ، و مسلمانان را به الهام گرفتن از پيامبر بزرگ خدا ابراهيم ع دعوت مىكند ، و خصوصيات ديگرى را در اين زمينه بر مىشمرد .\r\nاين معنى همانگونه كه در آغاز سوره آمده است در پايان سوره نيز تكرار و تاكيد شده .\r\nبخش دوم : پيرامون زنان مهاجر و آزمايش امتحان آنها و احكام ديگرى در اين رابطه بحث مىكند ، و انتخاب نام « ممتحنه » براى اين سوره نيز به خاطر همين مساله امتحان است كه در آيه 10 آمده است ( 1 ) .\r\nنام ديگرى براى سوره ذكر شده و آن سوره مودت است به خاطر نهى از مودت مشركان در نخستين آيه سوره .\r\n\r\nفضيلت تلاوت سوره ممتحنه\r\nدر حديثى از رسول خدا ص مىخوانيم : « من قرء سورة الممتحنة كان المؤمنون و المؤمنات له شفعاء يوم القيامة » : « هر كس سوره ممتحنه را\r\n\r\n","description":"","footnote":"\r\n( 1 ) بعضى آن را « ممتحنه » ( به فتح حاء ) خوانده‌اند ، به اعتبار زنان مهاجرى كه مورد امتحان قرار مىگرفتند ، و بعضى ممتحنه ( به كسر حاء ) خوانده‌اند به خاطر اين كه خود سوره كه وسيله امتحان است .\r\n","page_name":" 5 ","page_number":5},
  {"content":"\r\nقرائت كند تمام مؤمنين و مؤمنات ، شفيعان او در روز قيامت خواهند بود » ( 1 ) .\r\nدر حديث ديگرى از امام على بن الحسين ع آمده است : « من قرء سورة الممتحنة فى فرائضه و نوافله امتحن اللَّه قلبه للايمان ، و نور له بصره ، و لا يصيبه فقر ابدا ، و لا جنون فى بدنه ، و لا فى ولده :\r\n« كسى كه سوره ممتحنه را در نمازهاى واجب و نافله بخواند ، خداوند قلبش را براى ايمان ، خالص و آماده مىكند ، نور بصيرت به او مىبخشد ، و هرگز فقر دامان او را نمىگيرد ، و خود و فرزندانش به جنون گرفتار نمىشوند » ( 2 ) .\r\nناگفته پيدا است اينهمه فضيلت و افتخار از آن كسانى است كه آيات اين سوره را در زمينه « حب فى اللَّه » و « بغض فى اللَّه » و « جهاد در راه خدا » و به كار بستن محتواى آن ، مورد توجه قرار مىدهند ، و تنها به تلاوت بىروح و فاقد علم و عمل قناعت نكنند .\r\n\r\n","description":"","footnote":"\r\n( 1 ) « مجمع البيان » جلد 9 صفحه 267 .\r\n( 2 ) « نور الثقلين » جلد 5 صفحه 299 .\r\n","page_name":" 6 ","page_number":6},
  {"content":"\r\n\r\n[ سوره الممتحنة ‹ 60 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا الَّذِينَ آمَنُوا لا تَتَّخِذُوا عَدُوِّي وَعَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ وَقَدْ كَفَرُوا بِما جاءَكُمْ مِنَ الْحَقِّ يُخْرِجُونَ الرَّسُولَ وَإِيَّاكُمْ أَنْ تُؤْمِنُوا بِاللَّه رَبِّكُمْ إِنْ كُنْتُمْ خَرَجْتُمْ جِهاداً فِي سَبِيلِي وَابْتِغاءَ مَرْضاتِي تُسِرُّونَ إِلَيْهِمْ بِالْمَوَدَّةِ وَأَنَا أَعْلَمُ بِما أَخْفَيْتُمْ وَما أَعْلَنْتُمْ وَمَنْ يَفْعَلْه مِنْكُمْ فَقَدْ ضَلَّ سَواءَ السَّبِيلِ ‹ 1 › إِنْ يَثْقَفُوكُمْ يَكُونُوا لَكُمْ أَعْداءً وَيَبْسُطُوا إِلَيْكُمْ أَيْدِيَهُمْ وَأَلْسِنَتَهُمْ بِالسُّوءِ وَوَدُّوا لَوْ تَكْفُرُونَ ‹ 2 › لَنْ تَنْفَعَكُمْ أَرْحامُكُمْ وَلا أَوْلادُكُمْ يَوْمَ الْقِيامَةِ يَفْصِلُ بَيْنَكُمْ وَاللَّه بِما تَعْمَلُونَ بَصِيرٌ ‹ 3 ›\r\n","description":"","footnote":"","page_name":" 7 ","page_number":7},
  {"content":"\r\n\r\nترجمه :\r\nبنام خداوند بخشنده بخشايشگر 1 - اى كسانى كه ايمان آورده‌ايد دشمن من و دشمن خويش را دوست خود قرار ندهيد ، شما نسبت به آنها اظهار محبت مىكنيد ، در حالى كه به آنچه از حق براى شما آمده كافر شده‌اند ، و رسول خدا و شما را به خاطر ايمان به خداوندى كه پروردگار همه شما است از شهر و ديارتان بيرون مىرانند ، اگر شما براى جهاد در راه من و جلب خشنوديم هجرت كرده‌ايد پيوند دوستى با آنها برقرار نسازيد ، شما مخفيانه با آنها رابطه دوستى برقرار مىكنيد در حالى كه من آنچه را پنهان يا آشكار مىكنيد از همه بهتر مىدانم ، و هر كس از شما چنين كارى كند از راه راست گمراه شده .\r\n2 - اگر آنها بر شما مسلط شوند دشمنتان خواهند بود ، و دست و زبان خود را به بدى بر شما مىگشايند و دوست دارند شما به كفر باز گرديد .\r\n3 - هرگز بستگان و اولاد شما سودى به حالتان نخواهند داشت ، و در قيامت ميان شما جدايى مىافكند ، و خداوند به آنچه انجام مىدهيد بينا است .\r\n\r\nشان نزول :\r\nغالب مفسران تصريح كرده‌اند كه اين آيات ( يا آيه اول ) در باره « حاطب ابن ابى بلتعه » ، نازل شده است ( البته با تفاوتهاى مختصرى ) و ما ذيلا آنچه را مرحوم طبرسى در مجمع البيان آورده است ، ذكر مىكنيم : جريان چنين بود كه زنى بنام « ساره » كه وابسته به يكى از قبائل مكه بود از مكه به مدينه\r\n","description":"","footnote":"","page_name":" 8 ","page_number":8},
  {"content":"\r\nخدمت رسول خدا ص آمد ، پيامبر ص به او فرمود : آيا مسلمان شده اى و به اينجا آمده اى ؟ عرض كرد نه ، فرمود : به عنوان مهاجرت آمده اى ؟\r\nگفت : نه .\r\nفرمود : پس چرا آمدى ؟ عرض كرد : شما اصل و عشيره ما بوديد ، و سرپرستان من همه رفتند ، و من شديدا ، محتاج شدم نزد شما آمده‌ام تا عطائى به من كنيد و لباس و مركبى ببخشيد .\r\nفرمود : پس جوانان مكه چه شدند ؟ ( اشاره به اينكه آن زن خواننده بود و براى جوانان خوانندگى مىكرد ) .\r\nگفت : بعد از واقعه بدر ، هيچكس از من تقاضاى خوانندگى نكرد ، ( و اين نشان مىدهد ضربه جنگ بدر تا چه حد در مشركان مكه سنگين بود ) .\r\nحضرت ص به فرزندان عبد المطلب ، دستور داد ، لباس و مركب و خرج راهى به او دادند ، و اين در حالى بود كه پيامبر ص آماده فتح مكه مىشد .\r\nدر اين موقع « حاطب بن ابى بلتعه » ( يكى از مسلمانان معروف كه در جنگ بدر و بيعت رضوان شركت كرده بود ) نزد « ساره » آمد و نامه اى نوشت و گفت : آن را به اهل مكه بده و ده دينار و بقولى ده درهم نيز به او داد ، و پارچه بردى نيز به او بخشيد .\r\n« حاطب » در نامه به اهل مكه چنين نوشته بود رسول خدا ص قصد دارد به سوى شما آيد ، آماده دفاع از خويش باشيد ! « ساره » نامه را برداشت و از مدينه به سوى مكه حركت كرد .\r\nجبرئيل اين ماجرا را به اطلاع پيامبر ص رسانيد ، رسول خدا ، على ع و عمار و عمر و زبير و طلحه و مقداد و ابو مرثد را دستور داد كه سوار بر مركب شوند و به سوى مكه حركت كنند و فرمود در يكى از منزلگاههاى وسط راه به زنى مىرسيد كه حامل نامه اى از « حاطب » به مشركين مكه است ، نامه\r\n","description":"","footnote":"","page_name":" 9 ","page_number":9},
  {"content":"\r\nرا از او بگيريد .\r\nآنها حركت كردند و در همان مكان كه رسول خدا ص فرموده بود به او رسيدند ، او سوگند ياد كرد كه هيچ نامه اى نزد او نيست ، اثاث سفر او را تفتيش كردند و چيزى نيافتند ، همگى تصميم بر بازگشت گرفتند ، ولى على ع فرمود : نه پيامبر ص به ما دروغ گفته ، و نه ما دروغ مىگوئيم ، شمشير را كشيد و فرمود نامه را بيرون بياور ، و الا به خدا سوگند گردنت را مىزنم ! « ساره » هنگامى كه مساله را جدى يافت نامه را كه در ميان گيسوانش پنهان كرده بود بيرون آورد ، آنها نامه را خدمت پيامبر ص آوردند .\r\nحضرت ص به سراغ « حاطب » فرستاد ، فرمود اين نامه را مىشناسى ؟ ! عرض كرد : بلى ، فرمود : چه چيز موجب شد به اين كار اقدام كنى ؟ ! عرض كرد اى رسول خدا ! به خدا سوگند از آن روز كه اسلام را پذيرفته‌ام لحظه اى كافر نشده‌ام ، و هرگز به تو خيانت ننموده‌ام ، و هيچگاه دعوت مشركان را از آن زمان كه از آنها جدا شدم اجابت نكردم ، ولى مساله اين است كه تمام مهاجران كسانى را در مكه دارند كه از خانواده آنها در برابر مشركان حمايت مىكند ، ولى من در ميان آنها غريبم و خانواده من در چنگال آنها گرفتارند ، خواستم از اين طريق حقى به گردن آنها داشته باشم تا مزاحم خانواده من نشوند ، در حالى كه مىدانستم خداوند سرانجام آنها را گرفتار شكست مىكند ، و نامه من براى آنها سودى ندارد .\r\nپيامبر ص عذرش را پذيرفت ، ولى عمر برخاست و گفت : اى رسول خدا ! اجازه بده گردن اين منافق را بزنم ! پيامبر ص فرمود : از جنگجويان بدر است ، و خداوند نظر لطف خاصى به آنها دارد ( اينجا بود كه آيات فوق نازل شد و درسهاى مهمى در زمينه\r\n","description":"","footnote":"","page_name":" 10 ","page_number":10},
  {"content":"\r\nترك هر گونه دوستى نسبت به مشركان و دشمنان خدا به مسلمانان داد ) ( 1 ) .\r\n\r\nتفسير سرانجام طرح دوستى با دشمن خدا\r\nچنان كه در شان نزول دانستيم حركتى از ناحيه يكى از مسلمانان صادر شد كه هر چند به قصد جاسوسى نبود ولى اظهار محبتى به دشمنان اسلام محسوب مىشد ، لذا آيات فوق نازل شد و به مسلمانان هشدار داد كه از تكرار اين گونه كارها در آينده بپرهيزند .\r\nنخست مىفرمايد : اى كسانى كه ايمان آورده‌ايد ! دشمن من و خود را دوست خويش قرار ندهيد « ( * ( يا أَيُّهَا الَّذِينَ آمَنُوا لا تَتَّخِذُوا عَدُوِّي وَعَدُوَّكُمْ أَوْلِياءَ ) * ) يعنى آنها فقط دشمنان خدا هستند كه با شما نيز عداوت و دشمنى دارند ، با اين حال چگونه دست دوستى به سوى آنها دراز مىكنيد ؟ ! سپس مىافزايد : « شما نسبت به آنها اظهار محبت مىكنيد در حالى كه آنها نسبت به آنچه از حق براى شما آمده ( اسلام و قرآن ) كافر شده‌اند ، و رسول خدا و شما را به خاطر ايمان به خداوندى كه پروردگار همه شما است از شهر و ديارتان بيرون مىرانند » ( * ( تُلْقُونَ إِلَيْهِمْ بِالْمَوَدَّةِ وَقَدْ كَفَرُوا بِما جاءَكُمْ مِنَ الْحَقِّ يُخْرِجُونَ الرَّسُولَ وَإِيَّاكُمْ أَنْ تُؤْمِنُوا بِاللَّه رَبِّكُمْ ) * ) ( 2 ) .\r\n\r\n","description":"","footnote":"\r\n( 1 ) « مجمع البيان » جلد 9 صفحه 269 ( با كمى تلخيص ) اين شان نزول را بخارى در صحيح خود ( جلد 6 صفحه 185 و 186 ) و « فخر رازى » در تفسير خود ، و همچنين در تفسير « روح المعانى » و « روح البيان » و « فى ظلال » و « قرطبى » و « مراغى » و غير اينها با تفاوتهايى نقل كرده‌اند .\r\n( 2 ) جمله « * ( تُلْقُونَ إِلَيْهِمْ بِالْمَوَدَّةِ ) * » را حال از ضمير « * ( لا تَتَّخِذُوا ) * » يا جمله استينافيه دانسته‌اند ( كشاف جلد 4 صفحه 512 ) و « باء » در « * ( بِالْمَوَدَّةِ ) * » يا زائده و براى تاكيد است ، مانند « * ( وَلا تُلْقُوا بِأَيْدِيكُمْ إِلَى التَّهْلُكَةِ ) * » يا « سببيه » است با حذف مفعول ، و در تقدير چنين است « تلقوا اليهم اخبار رسول اللَّه بسبب المودة التي بينكم و بينهم » ( همان مدرك ) .\r\n","page_name":" 11 ","page_number":11},
  {"content":"\r\nآنها هم در عقيده با شما مخالفند ، و هم عملا به مبارزه برخاسته‌اند ، و كارى را كه بزرگترين افتخار شما است ، يعنى ايمان به پروردگار ، براى شما بزرگترين جرم و گناه شمرده‌اند ، و به خاطر همين شما را از شهر و ديارتان آواره كردند ، با اين حال آيا جاى اين است كه شما نسبت به آنها اظهار محبت كنيد ، و براى نجاتشان از چنگال مجازات الهى به دست توانمند رزمندگان سپاه اسلام تلاش كنيد ؟ ! سپس براى توضيح بيشتر مىافزايد : « اگر شما براى جهاد در راه من و جلب خشنوديم هجرت كرده‌ايد پيوند دوستى با آنها برقرار نسازيد » ( * ( إِنْ كُنْتُمْ خَرَجْتُمْ جِهاداً فِي سَبِيلِي وَابْتِغاءَ مَرْضاتِي ) * ) ( 1 ) .\r\nاگر به راستى دم از دوستى خدا مىزنيد و به خاطر او از شهر و ديار خود هجرت كرده‌ايد ، و طالب جهاد فِي سَبِيلِ اللَّه و جلب رضاى او هستيد اين مطلب با دوستى دشمنان خدا سازگار نيست .\r\nسپس براى توضيح بيشتر مىافزايد : « شما مخفيانه با آنها رابطه دوستى برقرار مىسازيد ، در حالى كه من آنچه را پنهان يا آشكار مىكنيد از همه بهتر مىدانم » ! ( * ( تُسِرُّونَ إِلَيْهِمْ بِالْمَوَدَّةِ وَأَنَا أَعْلَمُ بِما أَخْفَيْتُمْ وَما أَعْلَنْتُمْ ) * ) ( 2 ) ( 3 ) .\r\n\r\n","description":"","footnote":"\r\n( 1 ) جمعى از مفسران معتقدند كه اين جمله شرطيه جزاى محذوفى دارد كه از جمله قبل استفاده مىشود و در تقدير چنين است « ان كنتم خرجتم جهادا فى سبيلى و ابتغاء مرضاتى لا تتولوا اعدائى » .\r\n( 2 ) جمله فوق يك جمله استينافيه است .\r\n( 3 ) تعبير به « * ( بِما أَخْفَيْتُمْ ) * » بجاى « ما اسررتم » از اين نظر است كه مبالغه بيشترى را مىرساند ، زيرا اخفاء مرحله عميقترى از پنهانكارى است ( تفسير فخر رازى ذيل آيات مورد بحث ) .\r\n","page_name":" 12 ","page_number":12},
  {"content":"\r\nبنا بر اين مخفىكارى چه فايده اى دارد با علم خداوند به غيب و شهود .\r\nو در پايان آيه به عنوان يك تهديد قاطع مىفرمايد : « هر كس از شما چنين كارى كند از راه راست منحرف و گمراه شده است » ( * ( وَمَنْ يَفْعَلْه مِنْكُمْ فَقَدْ ضَلَّ سَواءَ السَّبِيلِ ) * ) .\r\nهم از راه معرفت خدا منحرف گشته كه گمان كرده چيزى بر خدا مخفى مىماند ، و هم از راه ايمان و اخلاص و تقوى كه طرح دوستى با دشمنان خدا ريخته ، و هم تيشه به ريشه زندگانى خود زده است كه دشمنش را از اسرارش با خبر ساخته و اين بدترين انحرافى است كه ممكن است به شخص مؤمن بعد از وصول به سرچشمه ايمان دست دهد .\r\nدر آيه بعد براى تاكيد و توضيح بيشتر مىافزايد : شما براى چه طرح دوستى با آنها مىريزيد ؟ با اين كه « اگر آنها بر شما مسلط شوند دشمن شما خواهند بود ، و دست و زبان خود را به هر گونه بدى بر شما مىگشايند » ( * ( إِنْ يَثْقَفُوكُمْ يَكُونُوا لَكُمْ أَعْداءً وَيَبْسُطُوا إِلَيْكُمْ أَيْدِيَهُمْ وَأَلْسِنَتَهُمْ بِالسُّوءِ ) * ) ( 1 ) .\r\nشما براى آنها دلسوزى مىكنيد در حالى كه عداوتشان با شما آن چنان ريشه دار است كه اگر بر شما دست يابند از هيچ كارى فروگذارى نمىكنند ، و شما را با دست و زبان خود مورد هر گونه آزار قرار مىدهند ، آيا دلسوزى براى چنين جمعيتى سزاوار است .\r\nو از همه بدتر اين است كه « آنها دوست دارند شما از اسلام به سوى كفر باز گرديد » و بزرگترين افتخار خود يعنى گوهر ايمان را از دست دهيد * ( وَوَدُّوا لَوْ تَكْفُرُونَ ) * ) .\r\n\r\n","description":"","footnote":"\r\n( 1 ) « * ( يَثْقَفُوكُمْ ) * » از ماده « ثقف و ثقافة » به معنى مهارت در تشخيص يا انجام چيزى است ، به همين جهت به معنى فرهنگ و يا تسلط ماهرانه بر چيزى نيز به كار مىرود .\r\n","page_name":" 13 ","page_number":13},
  {"content":"\r\nو اين درست دردناكترين ضربه اى است كه مىخواهند بر شما وارد كنند .\r\nدر آخرين آيه مورد بحث به پاسخگويى افرادى مانند « حاطب بن ابى بلتعه » پرداخته كه در جواب پيامبر ص كه فرمود چرا اسرار مسلمانان را در اختيار مشركان مكه قرار دادى ؟ گفت : خويشاوندان و بستگانى در مكه دارم كه در دست كفار گرفتارند ، مىترسم آسيبى به آنها برسانند ، خواستم از اين طريق آنها را حفظ كنم ، مىفرمايد : « هرگز بستگان و اولاد شما سودى به حالتان نخواهند داشت » ( * ( لَنْ تَنْفَعَكُمْ أَرْحامُكُمْ وَلا أَوْلادُكُمْ ) * ) .\r\nچرا كه اگر اولاد و بستگان بىايمان باشند نه آبرو و سرمايه اى براى اين دنيا خواهند بود و نه وسيله نجاتى در آخرت ، پس چرا افراد مؤمن به خاطر آنها كارى كنند كه موجب خشم خدا و بريدن از اولياء او گردد ؟ ! سپس مىافزايد : « خداوند روز قيامت ميان شما و آنها جدايى مىافكند » ( * ( يَوْمَ الْقِيامَةِ يَفْصِلُ بَيْنَكُمْ ) * ) ( 1 ) اهل ايمان به سوى بهشت مىروند ، و اهل كفر به سوى دوزخ ، و اين در حقيقت دليلى است براى آنچه قبلا گفته شد ، يعنى آنجا كه از يكديگر جدا مىشويد و پيوندها به كلى بريده مىشود آنها چه سودى براى شما خواهند داشت ؟ ! اين آيه در حقيقت شبيه چيزى است كه در آيه 36 - 34 سوره عبس آمده است\r\n\r\n","description":"","footnote":"\r\n( 1 ) بسيارى از مفسران « * ( يَوْمَ الْقِيامَةِ ) * » را متعلق به « يفصل » دانسته‌اند ، ولى بعضى آن را متعلق به « * ( لَنْ تَنْفَعَكُمْ ) * » مىدانند و نتيجه هر دو نزديك بهم است . هر چند معنى اول مناسبتر به نظر مىرسد ، اين نكته نيز قابل توجه است كه بعضى « يفصل » را به معنى جدايى انداختن تفسير نكرده‌اند ، بلكه از « فصل » به معنى قضاوت و داورى مىدانند ولى معنى اول در اينجا صحيحتر است .\r\n","page_name":" 14 ","page_number":14},
  {"content":"\r\nكه مىفرمايد : يَوْمَ يَفِرُّ الْمَرْءُ مِنْ أَخِيه وَأُمِّه وَأَبِيه وَصاحِبَتِه وَبَنِيه :\r\n« روزى كه انسان از برادر و مادر و پدر و همسر و فرزندانش فرار مىكند » ! و در پايان آيه بار ديگر به همگان هشدار مىدهد كه « خداوند به آنچه انجام مىدهيد بينا است » ( * ( وَاللَّه بِما تَعْمَلُونَ بَصِيرٌ ) * ) .\r\nهم از نيات شما آگاه است ، و هم از اعمالى كه به طور سرى انجام مىدهيد ، و اگر در مواردى اسرار شما را مانند « حاطب بن ابى بلتعه » فاش نمىكند روى مصالحى است ، نه اينكه نداند و آگاه نباشد .\r\nدر حقيقت علم خدا به غيب و شهود و سر و علن وسيله مؤثرى براى تربيت انسان است كه در همه حال خود را در پيشگاه او ببيند و سراسر جهان را محضر حق بشمرد ، و مراقب گفتار و رفتار و حتى نيات خود باشد ، و اين است كه مىگوئيم معرفت كامل خدا سرچشمه زاينده تقوى است .\r\n","description":"","footnote":"","page_name":" 15 ","page_number":15},
  {"content":"\r\n\r\n[ سوره الممتحنة ‹ 60 › : آيات 4 تا 6 
  ]\r\nقَدْ كانَتْ لَكُمْ أُسْوَةٌ حَسَنَةٌ فِي إِبْراهِيمَ وَالَّذِينَ مَعَه إِذْ قالُوا لِقَوْمِهِمْ إِنَّا بُرَآؤُا مِنْكُمْ وَمِمَّا تَعْبُدُونَ مِنْ دُونِ اللَّه كَفَرْنا بِكُمْ وَبَدا بَيْنَنا وَبَيْنَكُمُ الْعَداوَةُ وَالْبَغْضاءُ أَبَداً حَتَّى تُؤْمِنُوا بِاللَّه وَحْدَه إِلَّا قَوْلَ إِبْراهِيمَ لأَبِيه لأَسْتَغْفِرَنَّ لَكَ وَما أَمْلِكُ لَكَ مِنَ اللَّه مِنْ شَيْءٍ رَبَّنا عَلَيْكَ تَوَكَّلْنا وَإِلَيْكَ أَنَبْنا وَإِلَيْكَ الْمَصِيرُ ‹ 4 › رَبَّنا لا تَجْعَلْنا فِتْنَةً لِلَّذِينَ كَفَرُوا وَاغْفِرْ لَنا رَبَّنا إِنَّكَ أَنْتَ الْعَزِيزُ الْحَكِيمُ ‹ 5 › لَقَدْ كانَ لَكُمْ فِيهِمْ أُسْوَةٌ حَسَنَةٌ لِمَنْ كانَ يَرْجُوا اللَّه وَالْيَوْمَ الآخِرَ وَمَنْ يَتَوَلَّ فَإِنَّ اللَّه هُوَ الْغَنِيُّ الْحَمِيدُ ‹ 6 ›\r\n","description":"","footnote":"","page_name":" 16 ","page_number":16},
  {"content":"\r\n\r\nترجمه :\r\n4 - براى شما تاسى نيكى در زندگى ابراهيم و كسانى كه با او بودند وجود داشت ، هنگامى كه به قوم مشرك خود گفتند : ما از شما و آنچه غير از خدا مىپرستيد بيزاريم ، ما نسبت به شما كافريم ، و ميان ما و شما عداوت و دشمنى هميشگى آشكار شده است ، و اين وضع هم چنان ادامه دارد تا به خداى يگانه ايمان بياوريد ، جز آن سخن ابراهيم كه به پدرش ( عمويش آزر ) وعده داد كه براى تو طلب آمرزش مىكنم ، و در عين حال در برابر خداوند براى تو مالك چيزى نيستم .\r\nپروردگارا ! ما بر تو توكل كرده‌ايم ، و به سوى تو بازگشتيم ، و سرانجام همه به سوى تو است .\r\n5 - پروردگارا ! ما را مايه گمراهى كافران قرار مده ، و ما را ببخش اى پروردگار ما كه تو عزيز و حكيمى .\r\n6 - براى شما در برنامه زندگى آنها اسوه حسنه اى بود براى كسانى كه اميد به خدا و روز قيامت دارند ، و هر كس سرپيچى كند به خويشتن ضرر زده است ، زيرا خداوند بىنياز و شايسته هر گونه ستايش است .\r\n\r\nتفسير : ابراهيم براى همه شما اسوه بود\r\nاز آنجا كه قرآن مجيد ، در بسيارى از موارد . براى تكميل تعليمات خود از الگوهاى مهمى كه در جهان انسانيت وجود داشته شاهد مىآورد ، در آيات مورد بحث نيز به دنبال نهى شديدى كه از دوستى با دشمنان خدا در آيات قبل شده سخن از ابراهيم ع و برنامه او به عنوان پيشواى بزرگى كه مورد احترام همه اقوام ، مخصوصا قوم عرب ، بوده به ميان مىآورد و مىفرمايد :\r\n« براى شما در زندگى ابراهيم و كسانى كه با او بودند اسوه خوبى وجود داشت »\r\n","description":"","footnote":"","page_name":" 17 ","page_number":17},
  {"content":"\r\n( * ( قَدْ كانَتْ لَكُمْ أُسْوَةٌ حَسَنَةٌ فِي إِبْراهِيمَ وَالَّذِينَ مَعَه ) * ) ( 1 ) .\r\nابراهيم ع بزرگ پيامبران كه زندگيش سرتاسر ، درس بندگى و عبوديت خدا ، جهاد فى سبيل اللَّه ، و عشق به ذات پاك او بود ، ابراهيم كه امت اسلامى از بركت دعاى او ، و مفتخر به نامگذارى او مىباشد ، مىتواند براى شما سرمشق خوبى در اين زمينه گردد .\r\nمنظور از تعبير « * ( وَالَّذِينَ مَعَه ) * » ( آنها كه با ابراهيم بودند ) مؤمنانى است كه او را در اين راه همراهى مىكردند ، هر چند قليل و اندك بودند ، و اين احتمال كه منظور پيامبرانى است كه با او همصدا شدند ، يا انبياء معاصر او - چنان كه بعضى احتمال داده‌اند - بعيد به نظر مىرسد ، به خصوص كه مناسب اين است كه قرآن در اينجا پيامبر اسلام ص را به « ابراهيم » ، و مسلمانان را به اصحاب و ياران او ، تشبيه كند ، در تواريخ نيز آمده است كه گروهى در بابل بعد از مشاهده معجزات ابراهيم به او ايمان آوردند ، و در هجرت به سوى شام او را همراهى كردند ، و اين نشان مىدهد كه او ياران وفادارى داشته است ( 2 ) .\r\nسپس در توضيح اين معنى مىافزايد : « آن روز كه به قوم مشرك و بتپرستشان گفتند : ما از شما و آنچه غير از خدا مىپرستيد بيزاريم » ! ( * ( إِذْ قالُوا لِقَوْمِهِمْ إِنَّا بُرَآؤُا مِنْكُمْ وَمِمَّا تَعْبُدُونَ مِنْ دُونِ اللَّه ) * ) .\r\nما نه شما را قبول داريم ، و نه آئين و مذهبتان را ، ما هم از خودتان و هم\r\n\r\n","description":"","footnote":"\r\n( 1 ) مفسران در تركيب اين جمله ، احتمالاتى داده‌اند ، ولى ظاهر اين است كه « * ( أُسْوَةٌ حَسَنَةٌ ) * » ، اسم « كان » ، و « لكم » خبر آن ، و « * ( فِي إِبْراهِيمَ ) * » متعلق به « * ( أُسْوَةٌ حَسَنَةٌ ) * » مىباشد ، ضمنا بايد توجه داشت كه « اسوه » به معنى « تاسى » و پيروى كردن گاه در كارهاى خوب است و گاه در كارهاى بد ، و لذا در آيه فوق ، مقيد به « حسنة » شده است .\r\n( 2 ) « كامل ابن اثير » جلد 1 صفحه 100 .\r\n","page_name":" 18 ","page_number":18},
  {"content":"\r\nاز بتهاى بىارزشتان متنفريم .\r\nو باز براى تاكيد افزودند : « ما نسبت به شما كافريم » ( * ( كَفَرْنا بِكُمْ ) * ) .\r\nالبته اين كفر همان كفر برائت و بيزارى است كه در بعضى از روايات ضمن برشمردن اقسام پنجگانه كفر به آن اشاره شده است ( 1 ) .\r\nو سومين بار براى تاكيد بيشتر افزودند : « در ميان ما و شما عداوت و دشمنى هميشگى آشكار شده است » ( * ( وَبَدا بَيْنَنا وَبَيْنَكُمُ الْعَداوَةُ وَالْبَغْضاءُ أَبَداً ) * ) .\r\nو اين وضع هم چنان ادامه دارد تا به خداى يگانه ايمان بياوريد ( * ( حَتَّى تُؤْمِنُوا بِاللَّه وَحْدَه ) * ) .\r\nو به اين ترتيب با نهايت قاطعيت و بدون هيچگونه پرده پوشى اعلام جدايى و بيزارى از دشمنان خدا كردند ، و تصريح نمودند كه اين جدايى به هيچ قيمت قابل برگشت و تجديد نظر نيست ، و تا ابد ادامه دارد ، مگر اين كه آنها مسير خود را تغيير دهند و از خط كفر به خط ايمان روى آورند .\r\nولى از آنجا كه اين قانون كلى و عمومى در زندگى ابراهيم استثنايى داشته كه آن هم به خاطر هدايت بعضى از مشركان صورت گرفته ، به دنبال آن مىفرمايد : آنها هر گونه ارتباطشان را با قوم كافر قطع كردند و هيچ سخن محبت آميزى به آنها نگفتند : « جز اين سخن ابراهيم كه به پدرش ( عمويش آزر ) وعده داد كه براى تو از خداوند طلب آمرزش مىكنم ، ولى در عين حال من در برابر خداوند براى تو مالك چيزى نيستم و آمرزش تنها به دست او است » ( * ( إِلَّا قَوْلَ إِبْراهِيمَ لأَبِيه لأَسْتَغْفِرَنَّ لَكَ وَما أَمْلِكُ لَكَ مِنَ اللَّه مِنْ شَيْءٍ ) * ) ( 2 ) .\r\nاين در حقيقت استثنايى است از مساله قطع هر گونه ارتباط ابراهيم\r\n\r\n","description":"","footnote":"\r\n( 1 ) « براء » جمع « برى » مانند « ظرفاء » و « ظريف » .\r\n( 2 ) « اصول كافى » طبق نقل تفسير « نور الثقلين » جلد 5 صفحه 302 .\r\n","page_name":" 19 ","page_number":19},
  {"content":"\r\nو يارانش از بتپرستان كه آن هم داراى شرائط و مصلحت خاصى بود ، زيرا قرائن نشان مىدهد كه ابراهيم احتمالا آمادگى براى ايمان را در عمويش آزر مشاهده كرده بود ولى آزر از اين مساله نگران بود كه اگر راه توحيد را پيش گيرد دوران بتپرستى او چه خواهد شد ؟ ابراهيم به او وعده داد كه در پيشگاه خدا براى تو استغفار مىكنم ، و به اين وعده خود نيز عمل كرد ، ولى آزر ايمان نياورد ، و هنگامى كه بر ابراهيم روشن شد كه او دشمن خدا است و هرگز ايمان نمىآورد ديگر براى او استغفار نكرد و با او قطع رابطه نمود .\r\nو از آنجا كه مسلمانان از اين برنامه ابراهيم و آزر اجمالا با خبر بودند و ممكن بود همين مطلب بهانه اى شود براى افرادى همچون « حاطب ابن ابى بلتعه » كه با كفار سر و سرى برقرار نمايند ، قرآن مىگويد اين استثنا در شرائط خاصى صورت گرفته ، و وسيله اى براى جلب آزر به ايمان بوده ، نه براى اهداف دنيوى ، و لذا در « آيه 114 سوره توبه » مىفرمايد : وَما كانَ اسْتِغْفارُ إِبْراهِيمَ لأَبِيه إِلَّا عَنْ مَوْعِدَةٍ وَعَدَها إِيَّاه فَلَمَّا تَبَيَّنَ لَه أَنَّه عَدُوٌّ لِلَّه تَبَرَّأَ مِنْه إِنَّ إِبْراهِيمَ لأَوَّاه حَلِيمٌ : « استغفار ابراهيم براى پدرش ( عمويش آزر ) فقط بخاطر وعده اى بود كه به او داده بود ( تا وى را به سوى ايمان جذب كند ) اما هنگامى كه براى او مسلم شد كه وى دشمن خدا است از او بيزارى جست ، چرا كه ابراهيم مهربان و بردبار بود » .\r\nولى جمعى از مفسران آن را استثناء از « اسوه بودن ابراهيم » دانسته‌اند ، و گفته‌اند بايد در همه چيز به او اقتدا كرد جز استغفارش براى عمويش آزر .\r\nاين معنى گرچه در كلام عده اى از مفسران آمده ، ولى بسيار بعيد به نظر مىرسد ، زيرا « اولا » او در همه چيز « اسوه » بود ، حتى در اين برنامه ، چرا كه اگر همان شرائط « آزر » در بعضى از مشركان پيدا مىشد اظهار محبت نسبت به او براى جلب و جذب وى به سوى ايمان كار خوبى بود ، « ثانيا » ابراهيم ع\r\n","description":"","footnote":"","page_name":" 20 ","page_number":20},
  {"content":"\r\nيك پيامبر معصوم ، و از انبياى بزرگ و مجاهد بود ، و همه افعالش سرمشق است ، معنى ندارد كه اين مساله را استثنا كنيم .\r\nكوتاه سخن اين كه ابراهيم و پيروانش قويا با بتپرستان مخالف بودند و بايد اين درس را از آنها سرمشق گرفت ، و داستان آزر شرائط خاصى داشته كه اگر براى ما هم پيدا شود قابل تاسى است ( 1 ) .\r\nو از آنجا كه مبارزه با دشمنان خدا با اين صراحت و قاطعيت مخصوصا در زمانى كه آنها از قدرت ظاهرى برخوردارند جز با توكل بر ذات خدا ممكن نيست ، در پايان آيه مىافزايد : آنها گفتند : پروردگارا ! ما بر تو توكل كرديم و به سوى تو بازگشت نموديم و رجوع نهايى همه سرانجام به سوى تو است « ( * ( رَبَّنا عَلَيْكَ تَوَكَّلْنا وَإِلَيْكَ أَنَبْنا وَإِلَيْكَ الْمَصِيرُ ) * ) .\r\nدر حقيقت آنها سه مطلب را در اين عبارت به پيشگاه الهى عرضه داشتند :\r\nنخست توكل بر ذات او ، و ديگر توبه و بازگشت به سوى او ، و سپس توجه به اين حقيقت كه رجوع نهايى همه چيز به سوى او است كه علت و معلول يكديگرند ، ايمان به معاد و بازگشت نهايى سبب توبه مىگردد و توبه روح توكل را در انسان زنده مىكند ( 2 ) .\r\n\r\n","description":"","footnote":"\r\n( 1 ) از آنچه گفته شد روشن مىشود كه « استثناء » در اينجا متصل است ، و « مستثنى منه » جمله محذوفى است كه صدر آيه بر آن دلالت دارد ، و در تقدير چنين است : ان ابراهيم و قومه تبرؤا منهم و لم يكن لهم قول يدل على المحبة الا قول ابراهيم . . .\r\nولى طبق تفسير دوم استثناء منقطع خواهد بود و اين خود اشكال ديگرى بر آن است .\r\n( 2 ) از آنچه گفتيم روشن شد كه اين جمله گفتار ابراهيم و ياران او است ، هر چند بعضى از مفسران احتمال داده‌اند كه جمله مستقلى است به عنوان تعليم به مسلمانان كه در لابلاى اين آيات نازل شده ، ولى اين احتمال بعيد به نظر مىرسد .\r\n","page_name":" 21 ","page_number":21},
  {"content":"\r\nدر آيه بعد به يكى ديگر از درخواستهاى ابراهيم و يارانش را كه در اين زمينه ، حساس و چشمگير است اشاره كرده ، مىگويد : پروردگارا ! ما را مايه گمراهى كافران قرار مده « ( * ( رَبَّنا لا تَجْعَلْنا فِتْنَةً لِلَّذِينَ كَفَرُوا ) * ) .\r\nاين تعبير ممكن است اشاره به اعمالى مانند اعمال « حاطب ابن ابى بلتعه » باشد كه گاهى از افراد بى خبر سر مىزند و كارى مىكنند كه سبب تقويت گمراهان مىگردد در حالى كه گمان مىكنند كار خلافى نكرده‌اند .\r\nو يا اشاره به اين است ما را در چنگال آنها گرفتار مكن ، و در برابر آنها مغلوب مساز ، مبادا بگويند : اگر اينها بر حق بودند هرگز گرفتار شكست نمىشدند ، و اين مايه گمراهى آنها مىگردد .\r\nيعنى اگر آنها از شكست و تسلط كفار مىترسند نه به خاطر خودشان است ، بلكه به خاطر اين است كه آئين حق زير سؤال نرود ، و پيروزى ظاهرى مشركان دليل بر حقانيت آنها تلقى نشود ، و اين است راه و رسم يك مؤمن واقعى كه هر چه مىخواهد براى خدا مىخواهد ، از همه بريده و به خدا پيوسته است و همه چيز را براى رضاى او مىطلبد .\r\n\r\nسوى تو كرديم روى و دل به تو بستيم\r\nاز همه باز آمديم با تو نشستيم\r\n\r\n\r\nهر چه نه پيوند يار بود بريديم\r\nهر چه نه پيمان دوست بود گسستيم\r\n\r\nو در پايان آيه مىافزايد : « پروردگارا ! اگر لغزشى از ما سر زد ما را ببخش » ( * ( وَاغْفِرْ لَنا رَبَّنا ) * ) .\r\n« تو عزيز و حكيمى » ( * ( إِنَّكَ أَنْتَ الْعَزِيزُ الْحَكِيمُ ) * ) .\r\nقدرتت شكست ناپذير است و حكمتت نافذ در همه چيز .\r\nاين جمله ممكن است اشاره به آن باشد كه اگر در خلال زندگى ما نشانه اى از تمايل و محبت و دوستى به دشمنان تو وجود داشته اين لغزش را بر ما ببخش ، و اين درسى است براى مسلمانان كه آنها نيز سرمشق گيرند و اگر\r\n","description":"","footnote":"","page_name":" 22 ","page_number":22},
  {"content":"\r\nحاطبى در ميان آنها پيدا شد استغفار كنند و به سوى خدا بازگردند .\r\nدر آخرين آيه مورد بحث بار ديگر روى همان مطلبى تكيه مىكند كه در نخستين آيه تكيه شده بود ، مىفرمايد : « براى شما مسلمانان در برنامه زندگى آنها اسوه و الگوى نيكويى بود ، براى آنها كه اميد به خدا و روز قيامت دارند » ( * ( لَقَدْ كانَ لَكُمْ فِيهِمْ أُسْوَةٌ حَسَنَةٌ لِمَنْ كانَ يَرْجُوا اللَّه وَالْيَوْمَ الآخِرَ ) * ) ( 1 ) .\r\nنه تنها برائت و بيزاريشان از بتپرستان و خط كفر ، بلكه دعاهاى آنها و تقاضاهايشان در پيشگاه خدا كه نمونه هايى از آن در آيات قبل گذشت نيز براى همه مسلمانان سرمشق است .\r\nاين سرمشق را تنها كسانى مىگيرند كه دل به خدا بسته‌اند ، و ايمان به مبدء و معاد قلبشان را روشن ساخته ، و در طريق حق به حركت در آمده‌اند .\r\nبدون شك اين تاسى و پيروى نفعش قبل از هر كس به خود مسلمانان باز مىگردد لذا در پايان مىافزايد : « هر كس سرپيچى كند و طرح دوستى با دشمنان خدا بريزد ، به خودش ضرر زده ، و خداوند نيازى به او ندارد ، چرا كه او از همگان بىنياز و شايسته هر گونه حمد و ستايش است » ( * ( وَمَنْ يَتَوَلَّ فَإِنَّ اللَّه هُوَ الْغَنِيُّ الْحَمِيدُ ) * ) .\r\nزيرا طرح دوستى با دشمنان خدا آنها را تقويت مىكند ، و قوت آنها باعث شكست خود شما است ، و اگر آنها بر شما مسلط گردند بر صغير و كبير رحم نخواهند كرد ( 2 ) .\r\n\r\n","description":"","footnote":"\r\n( 1 ) بعضى از مفسران گفته‌اند كه « لمن » در آيه فوق بدل از « لكم » است ( تفسير فخر رازى و روح المعانى ذيل آيات مورد بحث ) .\r\n( 2 ) بنا بر اين جمله « * ( مَنْ يَتَوَلَّ ) * » جمله شرطيه است و جزاى آن محذوف و در تقدير چنين است من يتول فقد اخطا حظ نفسه و ذهب عما يعود نفعه اليه ( مجمع البيان جلد 9 صفحه 272 ) .\r\n","page_name":" 23 ","page_number":23},
  {"content":"\r\n\r\nنكته‌ها :\r\n\r\n1 - الگوهاى جاويدان\r\nبرنامه‌هاى عملى ، هميشه مؤثرترين برنامه‌ها است ، چون عمل حكايت از ايمان عميق انسان به گفتارش مىكند ، و سخنى كه از دل برآيد لا جرم بر دل نشيند .\r\nهميشه وجود الگوها و سرمشقهاى بزرگ در زندگى انسانها ، وسيله مؤثرى براى تربيت آنها بوده است ، به همين دليل ، پيامبر و پيشوايان معصوم مهمترين شاخه هدايت را با عمل خود نشان مىدادند ، و لذا هنگامى كه سخن از « سنت » به ميان مىآيد ، گفته مىشود سنت عبارت است از « قول » و « فعل » و « تقرير » معصوم ، يعنى پيشوايان معصوم سخن و عمل و سكوتشان همه حجت و راهنما است ، و نيز به همين دليل است كه عصمت در تمام پيامبران و امامان ، شرط است تا الگوهايى در همه زمينه‌ها باشند .\r\nقرآن نيز بر اين مساله مهم ، صحه گذارده ، الگوها و سرمشقهايى در همه زمينه‌ها براى مؤمنان معرفى مىكند ، از جمله در آيات مورد بحث ، دو بار از ابراهيم و يارانش سخن مىگويد ، و در سوره احزاب ، شخص پيامبر ص به عنوان الگو و اسوه ، به مسلمانان معرفى مىنمايد .\r\n( بايد توجه داشت ، « اسوه » معنى مصدرى دارد ، و به معنى تاسى كردن و پيروى عملى است ، هر چند در استعمالات روزمره فارسى به معنى كسى است كه مورد تاسى قرار مىگيرد ) .\r\nدر جنگ پر مخاطره احزاب ، در ايامى كه مسلمانان ، سخت در بوته آزمايش قرار گرفته بودند ، و حوادث كوبنده نيرومندترين افراد را به لرزه در مىآورد ، خداوند پيامبر ص را به عنوان الگو و اسوه اى از استقامت و پايمردى و ايمان\r\n","description":"","footnote":"","page_name":" 24 ","page_number":24},
  {"content":"\r\nو اخلاص ، و آرامش در ميان طوفان ، معرفى مىكند ، و البته اين امر منحصر به ميدان « احزاب » نبود كه در همه جا پيامبر ص سرمشق عظيمى براى مسلمانان محسوب مىشد .\r\nشعار « كونوا دعاة الناس باعمالكم و لا تكونوا دعاة بالسنتكم » :\r\n« مردم را به اعمال خويش دعوت به سوى خدا كنيد نه به زبان خود » كه از حديث امام صادق ع گرفته شده ( 1 ) ، دليل بر اين است كه همه مسلمانان راستين نيز به نوبه خود بايد الگو و اسوه براى دگران باشند ، و با زبان عمل ، اسلام را به دنيا معرفى كنند كه اگر اين كار مىشد ، اسلام دنياگير شده بود !\r\n\r\n2 - خداوند از همگان بىنياز است .\r\nدر قرآن مجيد كرارا روى اين نكته تكيه شده كه اگر خداوند دستورهايى به شما مىدهد ، و گاه مشكل و شاق به نظر مىرسد ، فراموش نكنيد تمام منافع آن به خود شما بازمىگردد ، چرا كه درياى بيكران هستى خدا كمبودى ندارد تا از شما كمك بگيرد ، بعلاوه شما چيزى نداريد كه به او بدهيد بلكه هر چه داريد از او است .\r\nدر احاديث قدسى آمده است : « بندگان من ! شما هرگز نمىتوانيد به من زيانى برسانيد و يا نفعى بدهيد ، بندگانم ! اگر اولين و آخرين و جن و انس پاكترين قلب را داشته باشند ، ذره‌اى بر ملك من نمىافزايد ، و اگر اولين و آخرين و انس و جن ، ناپاكترين قلب را داشته باشند ، از ملك من چيزى نمىكاهد » .\r\n« بندگانم ! اگر اولين و آخرين و انس و جن در ميدانى جمع شوند و هر چه\r\n\r\n","description":"","footnote":"\r\n( 1 ) سفينة البحار جلد 2 ص 278 ( ماده عمل ) .\r\n","page_name":" 25 ","page_number":25},
  {"content":"\r\nمىخواهند از من بخواهند و همه آن را به آنها بدهم چيزى از خزائن من كاسته نمىشود ، و درست مانند رطوبتى است كه يك ريسمان از دريا برمىگيرد » .\r\n« بندگانم ! من اعمال شما را احصا مىكنم ، سپس به شما باز مىگردانم ، كسى كه نيكى بيابد خدا را شكر كند ، و كسى كه غير آن را ببيند جز خويشتن را ملامت ننمايد ( 1 ) .\r\n\r\n3 - اصل اساسى « حب فى اللَّه و بغض فى اللَّه »\r\nپيوند مكتبى مهمترين پيوندى است كه انسانها را با يكديگر مربوط مىسازد كه هر پيوندى تحت الشعاع آن است .\r\nاين سخنى است كه قرآن بارها روى آن تاكيد كرده است ، و اگر اين پيوند تحت تاثير روابط دوستى و خويشاوندى و منافع شخصى قرار گيرد اركان مذهب متزلزل خواهد شد .\r\nبعلاوه ارزش نهايى در ايمان و تقوا است ، چگونه ممكن است با كسانى كه فاقد اين دو هستند ارتباط برقرار سازيم ؟\r\nلذا در حديثى از امام صادق ع مىخوانيم :\r\nمن احب للَّه و ابغض للَّه ، و اعطى للَّه جل و عز فهو ممن كمل ايمانه\r\n: « كسى كه براى خدا دوست دارد ، و براى خدا دشمن دارد ، و براى خدا ببخشد ، از كسانى است كه ايمانش كامل شده » ( 2 ) .\r\nدر حديث ديگرى از همان حضرت ع مىخوانيم :\r\nمن اوثق عرى الايمان ان تحب فى اللَّه ، و تبغض فى اللَّه ، و تعطى فى اللَّه ، و تمنع فى اللَّه :\r\n« از محكمترين دستگيره‌هاى ايمان اين است كه براى خدا دوست دارى ،\r\n\r\n","description":"","footnote":"\r\n( 1 ) « روح البيان » جلد 9 صفحه 479 .\r\n( 2 ) « اصول كافى » جلد 2 باب الحب فى اللَّه حديث 1 و 2 .\r\n","page_name":" 26 ","page_number":26},
  {"content":"\r\nو براى خدا دشمن دارى ، و براى خدا ببخشى ، و براى خدا منع كنى ( 1 ) .\r\nاحاديث در اين زمينه بسيار فراوان است ، براى آگاهى بيشتر به جلد دوم اصول كافى « باب الحب فى اللَّه » مراجعه شود ، مرحوم كلينى در اين باب 16 حديث در اين زمينه نقل كرده است .\r\nو نيز براى توضيح بيشتر در زمينه « حب فى اللَّه و بغض فى اللَّه » به جلد 23 تفسير نمونه ذيل آيه 22 سوره مجادله مراجعه شود .\r\n\r\n","description":"","footnote":"\r\n( 1 ) « اصول كافى » جلد 2 باب الحب فى اللَّه حديث 1 و 2 .\r\n","page_name":" 27 ","page_number":27},
  {"content":"\r\n\r\n[ سوره الممتحنة ‹ 60 › : آيات 7 تا 9 
  ]\r\nعَسَى اللَّه أَنْ يَجْعَلَ بَيْنَكُمْ وَبَيْنَ الَّذِينَ عادَيْتُمْ مِنْهُمْ مَوَدَّةً وَاللَّه قَدِيرٌ وَاللَّه غَفُورٌ رَحِيمٌ ‹ 7 › لا يَنْهاكُمُ اللَّه عَنِ الَّذِينَ لَمْ يُقاتِلُوكُمْ فِي الدِّينِ وَلَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَتُقْسِطُوا إِلَيْهِمْ إِنَّ اللَّه يُحِبُّ الْمُقْسِطِينَ ‹ 8 › إِنَّما يَنْهاكُمُ اللَّه عَنِ الَّذِينَ قاتَلُوكُمْ فِي الدِّينِ وَأَخْرَجُوكُمْ مِنْ دِيارِكُمْ وَظاهَرُوا عَلى إِخْراجِكُمْ أَنْ تَوَلَّوْهُمْ وَمَنْ يَتَوَلَّهُمْ فَأُولئِكَ هُمُ الظَّالِمُونَ ‹ 9 ›\r\n\r\nترجمه :\r\n7 - اميد است خدا ميان شما و دشمنانتان ( از طريق اسلام ) پيوند محبت برقرار كند ، و خداوند قادر و آمرزنده و مهربان است .\r\n8 - خدا شما را از نيكى كردن و رعايت عدالت نسبت به كسانى كه در امر دين با شما پيكار نكردند و از خانه و ديارتان بيرون نراندند نهى نمىكند ، چرا كه خداوند عدالتپيشگان را دوست دارد .\r\n9 - تنها شما را از دوستى كسانى نهى مىكند كه در امر دين با شما پيكار كردند ، و شما را\r\n","description":"","footnote":"","page_name":" 28 ","page_number":28},
  {"content":"\r\nاز خانه هايتان بيرون راندند ، يا به بيرون راندن شما كمك كردند از اينكه با آنها دوستى كنيد ، و هر كس آنها را دوست دارد ظالم و ستمگر است .\r\n\r\nتفسير : محبت به كفارى كه سر جنگ ندارند\r\nدر اين آيات بحثهايى كه در آيات گذشته پيرامون « حب فى اللَّه و بغض فى اللَّه » و قطع رابطه با مشركان آمده ادامه مىيابد ، و از آنجا كه اين قطع رابطه يك نوع خلا عاطفى براى جمعى از مسلمانان ايجاد مىكرد ، و با اين حال مؤمنان راستين و ياران رسول خدا ص در اين مسير ثبات قدم نشان دادند خداوند براى پاداش آنها و رفع اين كمبود به آنها بشارت مىدهد كه غم مخوريد وضع چنين نخواهد ماند مىفرمايد :\r\n« اميد است خدا ميان شما و دشمنانتان پيوند محبت و دوستى ( از طريق پذيرش اسلام ) برقرار سازد » ( * ( عَسَى اللَّه أَنْ يَجْعَلَ بَيْنَكُمْ وَبَيْنَ الَّذِينَ عادَيْتُمْ مِنْهُمْ مَوَدَّةً ) * ) .\r\nو اين امر سرانجام تحقق يافت ، سال هشتم هجرى فرا رسيد و مكه فتح شد و اهل مكه به مصداق يَدْخُلُونَ فِي دِينِ اللَّه أَفْواجاً گروه گروه مسلمان شدند ، ابرهاى تيره و تار دشمنى و عناد از آسمان زندگى آنها كنار رفت و آفتاب ايمان با گرمى محبت و دوستى تابيدن گرفت .\r\nبعضى از مفسران اين جمله را اشاره به ازدواج پيامبر اسلام ص با « ام حبيبه » دختر ابو سفيان مىدانند كه اسلام اختيار كرده بود ، و همراه شوهرش عبيد اللَّه بن جحش ( 1 ) به اتفاق مهاجران حبشه ، به حبشه رفته بود ، همسرش\r\n\r\n","description":"","footnote":"\r\n( 1 ) « عبيد اللَّه بن جحش » برادر « عبد اللَّه بن جحش » است ، عبيد اللَّه متاسفانه بر اسلام باقى نماند ، و در حبشه آئين مسيحيت اختيار كرد ، و به همين دليل « ام حبيبه » از او جدا شد ، اما برادرش « عبد اللَّه » بر اسلام باقى ماند و از مجاهدان احد بود و هم در آن ميدان شربت شهادت نوشيد .\r\n","page_name":" 29 ","page_number":29},
  {"content":"\r\nدر آنجا از دنيا رفت ، پيغمبر اسلام ص كسى را نزد نجاشى فرستاد و او را به همسرى خود در آورد ، و از آنجا كه رابطه دامادى در ميان عرب سبب كاهش عداوتها مىشد اين مساله در ابو سفيان و اهل مكه اثر گذاشت .\r\nولى اين احتمال بعيد به نظر مىرسد ، چرا كه آيات مورد بحث در آستانه فتح مكه نازل شده ، زيرا « حاطب بن ابى بلتعه » هدفش از نامه نگارى به مشركان مكه اين بود كه آنها را از اين ماجرا آگاه كند ، در حالى كه مىدانيم جعفر بن ابى طالب و يارانش مدتى قبل از اين ماجرا ( مقارن فتح خيبر ) به مدينه بازگشتند ( 1 ) .\r\nبه هر حال اگر كسانى كه مورد علاقه مسلمانان هستند از خط مكتبى آنان جدا شوند نبايد از بازگشت آنها مايوس شد ، چرا كه خداوند بر همه چيز قادر است ، او است كه مىتواند دلها را دگرگون سازد ، و او است كه گناهان و خطاهاى بندگانش را مىبخشد ، لذا در پايان آيه مىافزايد : « و خدا قادر و توانا ، و غفور و رحيم است » ( * ( وَاللَّه قَدِيرٌ وَاللَّه غَفُورٌ رَحِيمٌ ) * ) .\r\nكلمه « عسى » در لغت عرب در مواردى گفته مىشود كه اميد به تحقق چيزى مىرود و از آنجا كه اين معنى احيانا توأم با « جهل » يا « عجز » است بسيارى از مفسران آن را در قرآن مجيد به معنى اميد ديگران از خدا تفسير كرده‌اند ، ولى چنان كه سابقا نيز گفته‌ايم هيچ مانعى ندارد كه اين واژه در كلام خداوند همان معنى اصليش را داشته باشد ، زيرا گاه براى وصول به يك هدف شرائطى لازم است ، هر گاه بعضى از شرائط حاصل نباشد اين تعبير به كار مىرود ( دقت كنيد ) .\r\n\r\n","description":"","footnote":"\r\n( 1 ) خلاصه اين ماجرا را بسيارى از مفسران نقل كرده‌اند ، ولى مشروح آن را در « اسد الغابة فى معرفة الصحابه » جلد 5 صفحه 573 مطالعه فرمائيد .\r\n","page_name":" 30 ","page_number":30},
  {"content":"\r\nآيات بعد شرح و توضيحى است بر مساله ترك رابطه دوستى با مشركان ، مىفرمايد : « خداوند از نيكى كردن و رعايت عدالت نسبت به كسانى كه با شما در امر دين پيكار نكردند و شما را از خانه و ديارتان بيرون نراندند نهى نمىكند » ( * ( لا يَنْهاكُمُ اللَّه عَنِ الَّذِينَ لَمْ يُقاتِلُوكُمْ فِي الدِّينِ وَلَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَتُقْسِطُوا إِلَيْهِمْ ) * ) .\r\n« چرا كه خداوند عدالتپيشگان را دوست دارد » ( * ( إِنَّ اللَّه يُحِبُّ الْمُقْسِطِينَ ) * ) .\r\n« خدا شما را تنها از دوستى كسانى نهى مىكند كه در امر دين با شما پيكار كردند و شما را از خانه و ديارتان آواره نمودند ، يا كمك به بيرون راندن شما كردند آرى خدا شما را از هر گونه پيوند دوستى با اينها نهى مىكند » ( * ( إِنَّما يَنْهاكُمُ اللَّه عَنِ الَّذِينَ قاتَلُوكُمْ فِي الدِّينِ وَأَخْرَجُوكُمْ مِنْ دِيارِكُمْ وَظاهَرُوا عَلى إِخْراجِكُمْ أَنْ تَوَلَّوْهُمْ ) * ) .\r\n« و هر كس آنها را دوست دارد ظالم و ستمگر است » ( * ( وَمَنْ يَتَوَلَّهُمْ فَأُولئِكَ هُمُ الظَّالِمُونَ ) * ) .\r\nبه اين ترتيب افراد غير مسلمان به دو گروه تقسيم مىشوند : گروهى كه در مقابل مسلمين ايستادند و شمشير به روى آنها كشيدند ، و آنها را از خانه و كاشانه شان به اجبار بيرون كردند ، و خلاصه عداوت و دشمنى خود را با اسلام و مسلمين در گفتار و عمل آشكارا نشان دادند ، تكليف مسلمانان اين است كه هر گونه مراوده با اين گروه را قطع كنند ، و از هر گونه پيوند محبت و دوستى خوددارى نمايند كه مصداق روشن آن مشركان مكه مخصوصا سران قريش بودند ، گروهى رسما دست به اين كار زدند و گروهى ديگر نيز آنها را يارى كردند .\r\nاما دسته ديگرى بودند كه در عين كفر و شرك كارى به مسلمانان نداشتند ، نه عداوت مىورزيدند ، نه با آنها پيكار مىكردند ، و نه اقدام به بيرون راندنشان\r\n","description":"","footnote":"","page_name":" 31 ","page_number":31},
  {"content":"\r\nاز شهر و ديارشان نمودند ، حتى گروهى از آنها پيمان ترك مخاصمه با مسلمانان بسته بودند ، نيكى كردن با اين دسته اظهار محبت با آنها بىمانع بود ، و اگر معاهده اى با آنها بسته بودند بايد به آن وفا كنند و در اجراى عدالت بكوشند .\r\nمصداق اين گروه طائفه « خزاعه » بودند كه با مسلمين پيمان ترك مخاصمه داشتند .\r\nبنا بر اين جايى براى گفتار جمعى از مفسران باقى نماند كه اين دستور را منسوخ دانسته ، و ناسخ آن را آيه 5 سوره توبه ذكر كرده‌اند كه مىگويد :\r\nفَإِذَا انْسَلَخَ الأَشْهُرُ الْحُرُمُ فَاقْتُلُوا الْمُشْرِكِينَ حَيْثُ وَجَدْتُمُوهُمْ : « هنگامى كه ماه‌هاى حرام پايان گيرد بتپرستان را هر كجا ديديد به قتل برسانيد » چرا كه اين آيه سوره توبه فقط از مشركانى سخن مىگويد كه پيمانشكنى كرده ، و به مخالفت علنى در برابر اسلام و مسلمين برخاسته بودند به گواهى آيات بعد از آن ( 1 ) .\r\nبعضى از مفسران در مورد اين آيه روايت كرده‌اند كه همسر مطلقه ابو بكر براى دخترش « اسماء » هدايايى از مكه آورد « اسماء » از پذيرش آن امتناع كرد ، و حتى اجازه ورود به مادرش نداد ، آيه فوق نازل شد و پيامبر ص به او دستور داد مادرش را بپذيرد و هديه اش را قبول كند و او را مورد اكرام و احسان قرار دهد ( 2 ) .\r\nاين روايت نشان مىدهد كه تمام مردم مكه نيز مشمول اين حكم نبودند ،\r\n\r\n","description":"","footnote":"\r\n( 1 ) بعضى از مفسران احتمال داده‌اند كه اجازه دوستى در باره مؤمنان باشد كه اسلام را پذيرفته بودند ، ولى در مكه باقى مانده ، و اقدام به هجرت ننموده بودند ، اما لحن آيات كاملا نشان مىدهد كه تمام اين گفتگوها در باره غير مسلمين است .\r\n( 2 ) روح البيان جلد 9 صفحه 481 - اين روايت در صحيح بخارى و بسيارى از كتب تفسير نيز با تفاوتهايى آمده است .\r\n","page_name":" 32 ","page_number":32},
  {"content":"\r\nبلكه در ميان آنها اقليتى بودند كه موضع خصمانه اى در برابر مسلمانان نداشتند .\r\nبه هر حال از اين آيات « يك اصل كلى و اساسى » در چگونگى رابطه مسلمانان با غير مسلمين استفاده مىشود ، نه تنها براى آن زمان كه براى امروز و فردا نيز ثابت است ، و آن اينكه مسلمانان موظفند در برابر هر گروه و جمعيت و هر كشورى كه موضع خصمانه با آنها داشته باشند و بر ضد اسلام و مسلمين قيام كنند ، يا دشمنان اسلام را يارى دهند سرسختانه بايستند ، و هر گونه پيوند محبت و دوستى را با آنها قطع كنند .\r\nاما اگر آنها در عين كافر بودن نسبت به اسلام و مسلمين بىطرف بمانند و يا تمايل داشته باشند ، مسلمين مىتوانند با آنها رابطه دوستانه برقرار سازند البته نه در آن حد كه با برادران مسلمان دارند ، و نه در آن حد كه موجب نفوذ آنها در ميان مسلمين گردد .\r\nو اگر جمعيت يا دولتى جزو گروه اول باشند و تغيير موضع دهند و يا به عكس در گروه دوم باشند و مسير خود را تغيير دهند بايد وضع فعلى آنها را معيار قرار داد و طبق آيات فوق با آنها عمل كرد .\r\n","description":"","footnote":"","page_name":" 33 ","page_number":33},
  {"content":"\r\n\r\n[ سوره الممتحنة ‹ 60 › : آيات 10 تا 11 
  ]\r\nيا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ مُهاجِراتٍ فَامْتَحِنُوهُنَّ اللَّه أَعْلَمُ بِإِيمانِهِنَّ فَإِنْ عَلِمْتُمُوهُنَّ مُؤْمِناتٍ فَلا تَرْجِعُوهُنَّ إِلَى الْكُفَّارِ لا هُنَّ حِلٌّ لَهُمْ وَلا هُمْ يَحِلُّونَ لَهُنَّ وَآتُوهُمْ ما أَنْفَقُوا وَلا جُناحَ عَلَيْكُمْ أَنْ تَنْكِحُوهُنَّ إِذا آتَيْتُمُوهُنَّ أُجُورَهُنَّ وَلا تُمْسِكُوا بِعِصَمِ الْكَوافِرِ وَسْئَلُوا ما أَنْفَقْتُمْ وَلْيَسْئَلُوا ما أَنْفَقُوا ذلِكُمْ حُكْمُ اللَّه يَحْكُمُ بَيْنَكُمْ وَاللَّه عَلِيمٌ حَكِيمٌ ‹ 10 › وَإِنْ فاتَكُمْ شَيْءٌ مِنْ أَزْواجِكُمْ إِلَى الْكُفَّارِ فَعاقَبْتُمْ فَآتُوا الَّذِينَ ذَهَبَتْ أَزْواجُهُمْ مِثْلَ ما أَنْفَقُوا وَاتَّقُوا اللَّه الَّذِي أَنْتُمْ بِه مُؤْمِنُونَ ‹ 11 ›\r\n","description":"","footnote":"","page_name":" 34 ","page_number":34},
  {"content":"\r\n\r\nترجمه :\r\n10 - اى كسانى كه ايمان آورده‌ايد هنگامى كه زنان با ايمان به عنوان هجرت نزد شما آيند آنها را آزمايش كنيد - خداوند از ايمان آنها آگاهتر است - هر گاه آنان را مؤمن يافتيد آنها را به سوى كفار بازنگردانيد ، نه آنها براى كفار حلالند ، و نه كفار براى آنها حلال ، و آنچه را همسران آنها ( براى ازدواج با اين زنان ) پرداخته‌اند به آنها بپردازيد ، و گناهى بر شما نيست كه با آنها ازدواج كنيد هر گاه مهرشان را به آنها بدهيد ، و هرگز همسران كافره را در همسرى خود نگه نداريد ( و اگر كسى از زنان شما كافر شد به بلاد كفر فرار كرد ) حق داريد مهرى را كه پرداخته‌ايد مطالبه كنيد ، همانگونه كه آنها حق دارند مهر زنانشان را كه از آنان جدا شده‌اند از شما مطالبه كنند ، اين حكم خداوند است كه در ميان شما حكم مىكند و خداوند دانا و حكيم است .\r\n11 - و اگر بعضى از همسران شما از دستتان بروند ( و به سوى كفار بازگردند ) و شما در جنگى به آنان پيروز شديد و غنائمى گرفتيد به كسانى كه همسرانشان رفته‌اند همانند مهرى را كه پرداخته‌اند بدهيد ، و از مخالفت خداوندى كه همه به او ايمان داريد بپرهيزيد .\r\n\r\nشان نزول :\r\nجمعى از مفسران در شان نزول اين آيات چنين آورده‌اند كه : رسول خدا ص در حديبيه با مشركان مكه پيمانى امضاء كرد كه يكى از مواد پيمان اين بود كه هر كس از اهل مكه به مسلمانان بپيوندد او را بازگردانند ، اما اگر كسى از مسلمانان اسلام را رها كرده به مكه بازگردد مىتوانند او را برنگردانند .\r\nدر اين هنگام زنى به نام « سبيعه » اسلام را پذيرفت ، و در همان سرزمين حديبيه به مسلمانان پيوست ، همسرش خدمت پيامبر ص آمد و گفت : اى محمد ! همسرم را به من بازگردان ، چرا كه اين يكى از مواد پيمان ما است ، و هنوز مركب آن خشك نشده ، آيه فوق نازل شد و دستور داد زنان مهاجر را امتحان كنند ( ابن عباس مىگويد امتحانشان به اين بود كه بايد سوگند ياد\r\n","description":"","footnote":"","page_name":" 35 ","page_number":35},
  {"content":"\r\nكنند هجرت آنها به خاطر كينه با شوهر ، يا علاقه به سرزمين جديد ، و يا هدف دنيوى نبوده بلكه تنها به خاطر اسلام بوده است ) .\r\nآن زن سوگند ياد كرد كه چنين است . در اينجا رسول خدا ص مهريه اى را كه شوهرش پرداخته بود و هزينه هايى را كه متحمل شده بود به او پرداخت و فرمود : طبق اين ماده قرارداد تنها مردان را باز مىگرداند نه زنان را ( 1 ) .\r\n\r\nتفسير : جبران زيانهاى مسلمين و كفار\r\nدر آيات گذشته سخن از « بغض فى اللَّه » و قطع پيوند با دشمنان خدا بود ، اما در آيات مورد بحث سخن از « حب فى اللَّه » و برقرار ساختن پيوند با كسانى است كه از كفر جدا مىشوند و به ايمان مىپيوندند .\r\nدر نخستين آيه از زنان مهاجر ، سخن مىگويد ، و جمعا هفت دستور در اين آيه وارد شده كه عمدتا در باره زنان مهاجر ، و قسمتى نيز در باره زنان كافر است .\r\n1 - نخستين دستور در باره آزمايش « زنان مهاجرات » است ، روى سخن را به مؤمنان كرده ، مىفرمايد : اى كسانى كه ايمان آورده‌ايد ! هنگامى كه زنان با ايمان به عنوان هجرت نزد شما آيند ، آنها را از خود نرانيد ، بلكه آزمايش كنيد « ( * ( يا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ مُهاجِراتٍ فَامْتَحِنُوهُنَّ ) * ) .\r\nدستور به امتحان ، با اينكه آنها را مؤمنان ناميده به خاطر آن است كه\r\n\r\n","description":"","footnote":"\r\n( 1 ) شان نزول فوق در بسيارى از كتب تفسير آمده ، و ما از مجمع البيان با كمى تلخيص و اقتباس در بالا آورديم « طبرسى » اين حديث را از « ابن عباس » نقل كرده است .\r\n","page_name":" 36 ","page_number":36},
  {"content":"\r\nآنها ظاهرا شهادتين را بر زبان ، جارى مىكردند و در سلك اهل ايمان بودند ، اما امتحان براى اين بود كه اطمينان حاصل شود كه اين ظاهر با باطن هماهنگ است .\r\nاما نحوه اين امتحان چنان كه گفتيم به اين ترتيب بود كه آنها را سوگند به خدا مىدادند كه مهاجرتشان جز براى قبول اسلام نبوده ، و آنها بايد سوگند ياد كنند كه به خاطر دشمنى با همسر و يا علاقه به مرد ديگرى ، يا علاقه به سرزمين مدينه و مانند آن هجرت ننموده‌اند .\r\nاين احتمال نيز وجود دارد كه آيه دوازدهم همين سوره تفسيرى باشد بر كيفيت امتحان زنان مهاجر كه ( طبق آن بايد ) با پيغمبر اسلام ص بيعت كنند كه راه شرك نپويند ، و گرد سرقت و اعمال منافى عفت ، و كشتن فرزندان ، و مانند آن نروند ، و سر تا پا تسليم فرمان رسول خدا ص باشند .\r\nالبته ممكن است كسانى در آن سوگند و اين بيعت نيز خلاف بگويند اما مقيد بودن بسيارى از مردم حتى مشركان در آن زمان به مساله بيعت و سوگند به خدا سبب مىشد كه افراد كمتر دروغ بگويند ، و به اين ترتيب امتحان مزبور ، گرچه هميشه دليل قاطعى بر ايمان واقعى آنها نبود اما غالبا مىتوانست بيانگر اين واقعيت باشد .\r\nلذا در جمله بعد مىافزايد : « خداوند از درون دل آنها و ايمانشان آگاهتر است » ( * ( اللَّه أَعْلَمُ بِإِيمانِهِنَّ ) * ) .\r\n2 - در دستور بعد مىفرمايد : « هر گاه از عهده اين امتحان برآمدند و آنها را مؤمن واقعى دانستيد ، آنها را به سوى كفار بازنگردانيد » ( * ( فَإِنْ عَلِمْتُمُوهُنَّ مُؤْمِناتٍ فَلا تَرْجِعُوهُنَّ إِلَى الْكُفَّارِ ) * ) .\r\nدرست است كه يكى از مواد تحميلى پيمان حديبيه اين بود كه افرادى را كه به عنوان مسلمان از مكه به مدينه هجرت مىكنند به مكه بازگردانند ،\r\n","description":"","footnote":"","page_name":" 37 ","page_number":37},
  {"content":"\r\nولى اين ماده شامل زنان نمىشد ، و لذا پيامبر ص هرگز آنها را به كفار باز نگرداند ، كارى كه اگر انجام مىشد با توجه به ضعف فوق العاده زنان در آن جامعه سخت خطرناك بود .\r\n3 - در سومين مرحله كه در حقيقت دليلى است براى حكم قبل اضافه مىكند : « نه اين زنان بر آنها حلالند ، و نه آن مردان كافر بر اين زنان با ايمان » ( * ( لا هُنَّ حِلٌّ لَهُمْ وَلا هُمْ يَحِلُّونَ لَهُنَّ ) * ) .\r\nبايد همچنين باشد چرا كه ايمان و كفر در يك جا جمع نمىشود ، و پيمان مقدس ازدواج نمىتواند رابطه در ميان مؤمن و كافر برقرار سازد ، چرا كه اينها در دو خط متضاد قرار دارند ، در حالى كه پيمان ازدواج بايد نوعى وحدت در ميان دو زوج برقرار سازد و اين دو با هم سازگار نيست .\r\nالبته در آغاز اسلام كه هنوز جامعه اسلامى استقرار نيافته بود زوجهايى بودند كه يكى كافر و ديگرى مسلمان بود ، و پيامبر از آن نهى نمىكرد تا اسلام ريشه دوانيد ، ولى ظاهرا بعد از صلح حديبيه دستور جدايى كامل داده شد و آيه مورد بحث يكى از دلائل اين موضوع است .\r\n4 - از آنجا كه معمول عرب بود كه مهريه زنان خود را قبلا مىپرداختند در چهارمين دستور مىافزايد : « به همسران كافر آنها آنچه را در طريق اين ازدواج انفاق كرده‌اند بپردازيد » ( * ( وَآتُوهُمْ ما أَنْفَقُوا ) * ) .\r\nدرست است كه شوهرشان كافر است اما چون اقدام بر جدايى به وسيله ايمان از طرف زن شروع شده ، عدالت اسلامى ايجاب مىكند كه خسارات همسرش پرداخته شود .\r\nآيا منظور از انفاق در اينجا تنها مهر است ، و يا ساير هزينه هايى را كه در اين راه متحمل شده نيز شامل مىشود ؟ غالب مفسران معنى اول را برگزيده‌اند ، و\r\n","description":"","footnote":"","page_name":" 38 ","page_number":38},
  {"content":"\r\nقدر مسلم از آيه نيز همين است ، هر چند بعضى مانند « ابو الفتوح رازى » در تفسيرش نفقات ديگر نيز گفته است ( 1 ) .\r\nالبته اين پرداخت مهر در مورد مشركانى بود كه با مسلمانان پيمان ترك مخاصمه در حديبيه يا غير آن امضاء كرده بودند .\r\nاما چه كسى بايد اين مهر را بپردازد ؟ ظاهر اين است كه اين كار بر عهده حكومت اسلامى و بيت المال است ، چرا كه تمام امورى كه مسئول خاصى در جامعه اسلامى ندارد بر عهده حكومت است و خطاب جمع در آيه مورد بحث گواه اين معنى است ( همانگونه كه در آيات حد سارق و زانى ديده مىشود ) .\r\n5 - حكم ديگر كه به دنبال احكام فوق آمده اين است كه مىفرمايد :\r\n« گناهى بر شما نيست كه با آنها ازدواج كنيد هر گاه مهر آنها را بپردازيد » ( * ( وَلا جُناحَ عَلَيْكُمْ أَنْ تَنْكِحُوهُنَّ إِذا آتَيْتُمُوهُنَّ أُجُورَهُنَّ ) * ) .\r\nمبادا تصور كنيد كه چون قبلا مهرى از شوهر سابق گرفته‌اند و معادل آن از بيت المال به شوهرشان پرداخته شده اكنون كه با آنها ازدواج مىكنيد ديگر مهرى در كار نيست و براى شما مجانى تمام مىشود ! نه ، حرمت زن ايجاب مىكند كه در ازدواج جديد نيز مهر مناسبى براى او در نظر گرفته شود .\r\nبايد توجه داشت كه در اينجا زن بدون طلاق از شوهر كافر جدا مىشود ، ولى بايد عده نگهدارد .\r\nفقيه معروف « صاحب جواهر » در شرح كلام محقق در شرايع كه گفته است « در غير زن و مردى كه اهل كتاب هستند هر گاه يكى از دو همسر اسلام را پذيرا شود اگر قبل از دخول باشد عقد بلافاصله فسخ مىشود و اگر بعد از دخول باشد منوط به گذشتن عده است » مىفرمايد : « هيچگونه اختلافى در اين احكام\r\n\r\n","description":"","footnote":"\r\n( 1 ) « تفسير ابو الفتوح رازى » جلد 11 صفحه 126 .\r\n","page_name":" 39 ","page_number":39},
  {"content":"\r\nنيست و روايات و فتاواى فقها در اين باره هماهنگ است » ( 1 ) .\r\n6 - اما هر گاه قضيه بر عكس باشد يعنى شوهر اسلام را بپذيرد و زن بر كفر باقى بماند ، در اينجا نيز رابطه زوجيت به هم مىخورد و نكاح فسخ مىشود ، چنان كه در ادامه همين آيه مىفرمايد : « همسران كافره را در همسرى خود نگه نداريد » ( * ( وَلا تُمْسِكُوا بِعِصَمِ الْكَوافِرِ ) * ) .\r\n« عصم » جمع « عصمت » در اصل به معنى منع و در اينجا - چنان كه گفته‌اند و قرائن گواهى مىدهد - به معنى نكاح و زوجيت است ( البته بعضى تصريح كرده‌اند كه منظور نكاح دائم است ، و تعبير به عصمت نيز مناسب همين معنى است چرا كه زن را از ازدواج با هر شخص ديگرى براى هميشه منع مىكند ) .\r\n« كوافر » جمع « كافرة » به معنى زنان كافر است .\r\nدر اين كه آيا اين حكم مخصوص زنان مشرك است ، و يا اهل كتاب ، مانند زنان مسيحى و يهودى را نيز شامل مىشود ، در ميان فقهاء محل بحث است ، و روايات در اين زمينه مختلف است كه شرح آن را بايد در كتب فقه بررسى كرد ولى ظاهر آيه مطلق است و همه زنان كافر را شامل مىشود و شان نزول آن را محدود نمىكند اما مساله عده در اينجا به طريق اولى برقرار است ، چرا كه اگر فرزندى از آن زن متولد شود فرزندى است مسلمان زيرا پدرش مسلمان بوده .\r\n7 - در آخرين حكم كه در آيه ذكر شده سخن از مهر زنانى است كه از اسلام جدا شوند و به اهل كفر بپيوندند ، مىفرمايد : « هر گاه كسى از زنان شما از اسلام جدا گشت شما حق داريد مهرى را كه پرداخته‌ايد مطالبه كنيد ،\r\n\r\n","description":"","footnote":"\r\n( 1 ) « جواهر الكلام » جلد 30 صفحه 54 .\r\n","page_name":" 40 ","page_number":40},
  {"content":"\r\nهمانگونه كه آنها حق دارند مهر زنانشان را كه از آنها جدا شده و به اسلام پيوسته‌اند مطالبه كنند « ( * ( وَسْئَلُوا ما أَنْفَقْتُمْ وَلْيَسْئَلُوا ما أَنْفَقُوا ) * ) .\r\nو اين مقتضاى عدالت و احترام به حقوق متقابل است .\r\nو در پايان آيه به عنوان تاكيد بر آنچه گذشت مىفرمايد : « اينها حكم الهى است كه در ميان شما حكم مىكند و خداوند دانا و حكيم است » ( * ( ذلِكُمْ حُكْمُ اللَّه يَحْكُمُ بَيْنَكُمْ وَاللَّه عَلِيمٌ حَكِيمٌ ) * ) .\r\nاحكامى است كه همه از علم الهى سرچشمه گرفته ، و آميخته با حكمت است و حقوق همه افراد در آن در نظر گرفته شده ، و با اصل عدالت و قسط اسلامى كاملا هماهنگ است ، و توجه به اين حقيقت كه همه از سوى خدا است بزرگترين ضمانت اجرايى براى اين احكام محسوب مىشود .\r\nدر دومين و آخرين آيه مورد بحث در ادامه همين سخن مىفرمايد : « اگر بعضى از همسران شما از دست شما رفتند ، اسلام را رها كرده به كفار پيوستند سپس شما در جنگى بر آنها پيروز شديد و غنائمى به دست آورديد ، به كسانى كه همسران خود را از دست داده‌اند همانند مهرى را كه پرداخته‌اند از غنائم بپردازيد » ( * ( وَإِنْ فاتَكُمْ شَيْءٌ مِنْ أَزْواجِكُمْ إِلَى الْكُفَّارِ فَعاقَبْتُمْ فَآتُوا الَّذِينَ ذَهَبَتْ أَزْواجُهُمْ مِثْلَ ما أَنْفَقُوا ) * ) .\r\nطبق آيه گذشته مسلمانان مىتوانستند مهر اين گونه زنان را از كفار بگيرند همانگونه كه آنها حق داشتند مهر همسرانشان را كه به اسلام پيوسته و به مدينه هجرت كرده‌اند از مسلمانان دريافت دارند .\r\nولى طبق بعضى از روايات در عين اينكه مسلمانان به اين حكم عادلانه عمل كردند مشركان مكه سر باز زدند ، لذا دستور داده شد براى عدم تضييع حق اين\r\n","description":"","footnote":"","page_name":" 41 ","page_number":41},
  {"content":"\r\nافراد هر گاه غنائمى به دست آمد اول حق آنها را بپردازند سپس غنائم را تقسيم كنند .\r\nاين احتمال نيز وجود دارد كه حكم فوق مربوط به اقوامى باشد كه مسلمانان با آنها پيمان نداشتند ، و طبعا حاضر نبودند مهر اين گونه زنان را به مسلمانان باز پس دهند ، جمع ميان هر دو معنى نيز ممكن است « عاقبتم » از ماده « معاقبة » در اصل از « عقب » ( بر وزن كدر ) به معنى « پاشنه پا » است ، و به همين مناسبت كلمه « عقبى » به معنى « جزا » و « عقوبت » به معنى كيفر كار خلاف آمده است ، و روى همين جهت « معاقبة » به معنى كيفر دادن و قصاص كردن به كار مىرود ، و گاه اين واژه ( معاقبة ) به معنى « تناوب » در امرى نيز استعمال شده ، زيرا افرادى كه متناوبا كارى را انجام مىدهند هر يك عقب سر ديگرى فرا مىرسند .\r\nلذا « * ( فَعاقَبْتُمْ ) * » در آيه فوق به معنى پيروز شدن مسلمانان بر كفار و كيفر و مجازات آنها و ضمنا گرفتن غنائم تفسير شده است و هم به معنى « تناوب » چرا كه يك روز نوبت كفار است و روز ديگرى نوبت به مسلمانان مىرسد و بر آنها غالب مىشوند .\r\nاين احتمال نيز داده شده كه منظور از اين جمله رسيدن به عاقبت و پايان كار است ، و منظور از پايان كار در اينجا گرفتن غنائم جنگى است .\r\nهر كدام از اين معانى كه باشد نتيجه يكى است ، فقط راههاى وصول به اين نتيجه متفاوت ذكر شده است ( دقت كنيد ) .\r\nو در پايان آيه ، همه مسلمانان را به تقوى دعوت كرده ، مىفرمايد : « از خدايى كه همه به او ايمان آورده‌ايد بپرهيزيد و راه مخالفت او را نپوئيد » ( * ( وَاتَّقُوا اللَّه الَّذِي أَنْتُمْ بِه مُؤْمِنُونَ ) * ) .\r\nدستور به تقوى در اينجا ممكن است به خاطر اين باشد كه معمولا در تشخيص\r\n","description":"","footnote":"","page_name":" 42 ","page_number":42},
  {"content":"\r\nمقدار مهريه به گفته همسران اعتماد مىشود ، چون راهى براى اثبات آن جز گفته خود آنها وجود ندارد ، و امكان دارد وسوسه‌هاى شيطانى سبب شود كه بيش از مقدار واقعى ادعا كنند ، لذا آنها را توصيه به تقوى مىنمايد .\r\nدر تواريخ و روايات آمده است كه اين حكم اسلامى تنها شامل شش زن شد كه از همسران مسلمان خود بريدند و به كفار پيوستند و پيامبر ص مهر همه آنها را از غنائم جنگى به شوهرانشان بازگرداند .\r\n\r\nنكته : عدالت حتى در باره دشمنان\r\nدقت در آيات فوق و لطافت و ظرافت و نكته سخن خاصى كه در احكام مزبور به كار رفته نشان مىدهد كه اصل عدالت و قسط تا چه حد در تشريع احكام اسلامى مورد توجه بوده است كه حتى در مواقع بحرانى و طوفانى نيز تلاش مىشود ضرر و زيان به كسى حتى به كفار نرسد .\r\nاين در حالى است كه معمول دنيا اين است كه در بحرانها همه مىگويند شرائط فوق العاده است و بايد به آن تن درداد ، و جاى احقاق حق نيست و هر گونه نابسامانى را بايد تحمل كرد ، قرآن مىگويد حتى در سختترين شرايط بايد تلاش كرد كه حقى بر باد نرود ، نه تنها از دوستان كه اگر دشمنان هم حقى داشته باشند بايد رعايت گردد .\r\nاين گونه احكام اسلامى نوعى اعجاز ، و نشانه حقانيت دعوت پيامبر ص است كه در چنان محيطى كه نه مال احترامى داشت و نه جان ارزشى ، تا اين حد در احقاق حقوق كوششى به خرج مىدهد .\r\n","description":"","footnote":"","page_name":" 43 ","page_number":43},
  {"content":"\r\n\r\n[ سوره الممتحنة ‹ 60 › : آيه 12 
  ]\r\nيا أَيُّهَا النَّبِيُّ إِذا جاءَكَ الْمُؤْمِناتُ يُبايِعْنَكَ عَلى أَنْ لا يُشْرِكْنَ بِاللَّه شَيْئاً وَلا يَسْرِقْنَ وَلا يَزْنِينَ وَلا يَقْتُلْنَ أَوْلادَهُنَّ وَلا يَأْتِينَ بِبُهْتانٍ يَفْتَرِينَه بَيْنَ أَيْدِيهِنَّ وَأَرْجُلِهِنَّ وَلا يَعْصِينَكَ فِي مَعْرُوفٍ فَبايِعْهُنَّ وَاسْتَغْفِرْ لَهُنَّ اللَّه إِنَّ اللَّه غَفُورٌ رَحِيمٌ ‹ 12 ›\r\n\r\nترجمه :\r\n12 - اى پيامبر هنگامى كه زنان مؤمن نزد تو آيند و با تو بيعت كنند كه چيزى را شريك قرار خدا ندهند دزدى نكنند ، آلوده زنا نشوند ، فرزندان خود را نكشند ، تهمت و افترايى پيش دست و پاى خود نياورند ، و در هيچ كار شايسته اى مخالفت فرمان تو نكنند ، با آنها بيعت كن ، و براى آنها از درگاه خداوند طلب آمرزش نما كه خدا آمرزنده و مهربان است .\r\n\r\nتفسير : شرايط بيعت زنان\r\nدر تعقيب آيات گذشته كه احكام زنان مهاجر را بيان مىكرد در نخستين آيه مورد بحث حكم بيعت زنان را با پيامبر ص شرح مىدهد .\r\nبه طورى كه مفسران نوشته‌اند اين آيه روز فتح مكه نازل شد ، هنگامى\r\n","description":"","footnote":"","page_name":" 44 ","page_number":44},
  {"content":"\r\nكه پيامبر ص بر كوه صفا قرار گرفته بود از مردان بيعت گرفت ، زنان مكه كه ايمان آورده بودند براى بيعت خدمتش آمدند ، آيه فوق نازل شد و كيفيت بيعت با آنان را شرح داد .\r\nروى سخن را به پيامبر ص كرده ، مىفرمايد : « اى پيامبر ! هنگامى كه زنان مؤمن نزد تو آيند و با اين شرائط با تو بيعت كنند كه چيزى را شريك خدا قرار ندهند ، دزدى نكنند ، آلوده زنا نشوند ، فرزندان خود را به قتل نرسانند ، و تهمت و افترايى پيش دست و پاى خود نياورند ، و در هيچ دستور شايسته اى نافرمانى تو نكنند ، با آنها بيعت كن و طلب آمرزش نما ، كه خداوند آمرزنده و مهربان است » ( * ( يا أَيُّهَا النَّبِيُّ إِذا جاءَكَ الْمُؤْمِناتُ يُبايِعْنَكَ عَلى أَنْ لا يُشْرِكْنَ بِاللَّه شَيْئاً وَلا يَسْرِقْنَ وَلا يَزْنِينَ وَلا يَقْتُلْنَ أَوْلادَهُنَّ وَلا يَأْتِينَ بِبُهْتانٍ يَفْتَرِينَه بَيْنَ أَيْدِيهِنَّ وَأَرْجُلِهِنَّ وَلا يَعْصِينَكَ فِي مَعْرُوفٍ فَبايِعْهُنَّ وَاسْتَغْفِرْ لَهُنَّ اللَّه إِنَّ اللَّه غَفُورٌ رَحِيمٌ ) * ) .\r\nو به دنبال اين ماجرا پيامبر ص از آنها بيعت گرفت .\r\nدر مورد چگونگى بيعت بعضى نوشته‌اند كه پيامبر ص دستور داد ظرف آبى آوردند ، و دست خود را در آن ظرف آب گذارد و زنان هم دست خود را در طرف ديگر ظرف مىگذاردند ، و بعضى گفته‌اند پيامبر ص از روى لباس با آنها بيعت مىكرد .\r\nقابل توجه اين كه در آيه فوق شش شرط براى بيعت زنان ذكر شده كه آنها بايد همه را پذيرا شوند :\r\n1 - ترك هر گونه شرك و بتپرستى - اين شرط اساس اسلام و ايمان است .\r\n2 - ترك سرقت و شايد بيشتر ناظر به اموال شوهر باشد ، چرا كه وضع بد مالى آن زمان ، و سختگيرى مردان ، و پائين بودن سطح فرهنگ ، سبب مىشد كه زنان از اموال همسران خود سرقت كنند ، و احتمالا به بستگان خود دهند ،\r\n","description":"","footnote":"","page_name":" 45 ","page_number":45},
  {"content":"\r\nداستان هند كه بعدا خواهد آمد ، نيز شاهد اين معنى است ، ولى به هر حال مفهوم آيه ، وسيع و گسترده است .\r\n3 - ترك آلودگى به زنا ، چرا كه تاريخ مىگويد : در عصر جاهليت انحراف از جاده عفت بسيار زياد بود .\r\n4 - عدم قتل اولاد كه به دو صورت انجام مىشد ، گاه به صورت « سقط جنين » بود و گاه به صورت « وئاد » ( زنده به گور كردن دختران و پسران ) ! 5 - ترك بهتان و افترا - بعضى آن را چنين تفسير كرده‌اند كه فرزندان مشكوكى را از سر راه برمىداشتند ، و مدعى مىشدند كه اين فرزند از همسرشان است ( اين امر در غيبتهاى طولانى شوهر بيشتر امكان پذير بود ) .\r\nبعضى نيز آن را اشاره به عمل شرمآورى دانسته‌اند كه باز از بقاياى عصر جاهلى بود كه يك زن خود را در اختيار چند مرد قرار مىداد ، و هنگامى كه فرزندى از او متولد مىشد ، به هر يك از آنها كه مايل بود ، فرزند را به او نسبت مىداد .\r\nولى با توجه به اينكه مساله زنا قبلا ذكر شده و ادامه چنين امرى در اسلام امكان پذير نبود ، اين تفسير بعيد به نظر مىرسد ، و تفسير اول مناسبتر است هر چند گستردگى مفهوم آيه هر گونه افتراء و بهتان را شامل مىشود .\r\nتعبير « * ( بَيْنَ أَيْدِيهِنَّ وَأَرْجُلِهِنَّ ) * » ( پيش دست و پاهايشان ) ممكن است اشاره به همان فرزندان سرراهى باشد كه به هنگام شير دادن در دامان آنها قرار مىگرفت و طبعا پيش پا و دست آنها بود .\r\n6 - نافرمانى نكردن در برابر دستورات سازنده پيامبر ص اين حكم نيز گسترده است ، و تمام فرمانهاى پيامبر را شامل مىشود هر چند بعضى آن را اشاره به بعضى از اعمال زنان در جاهليت مانند نوحه گرى با صداى بلند بر مردگان و پاره كردن گريبان و خراشيدن صورت و مانند آن دانسته‌اند ولى منحصر به اينها نيست .\r\n","description":"","footnote":"","page_name":" 46 ","page_number":46},
  {"content":"\r\nدر اينجا اين سؤال پيش مىآيد كه چرا بيعت با زنان مشروط به اين شرائط بود ، در حالى كه بيعت با مردان ، تنها بر اسلام و جهاد بود .\r\nدر پاسخ مىتوان گفت : آنچه در مورد مردان در آن محيط از همه مهمتر بوده ، همان ايمان و جهاد بوده است ، و در مورد زنان ، چون جهاد ، مشروع نبود ، شرائط ديگرى ذكر شده كه مهمتر از همه بعد از توحيد امورى بوده كه زنان در آن جامعه گرفتار انحراف ، از آن بودند .\r\n\r\nنكته‌ها :\r\n\r\n1 - رابطه بيعت زنان با شخصيت اسلامى آنها\r\nدر تفسير سوره فتح ( ذيل آيه 18 ) بحث مشروحى پيرامون بيعت و شرائط و خصوصيات آن در اسلام داشتيم كه نياز به تكرار آن نمىبينيم ( 1 ) ، آنچه يادآورى آن در اينجا لازم است ، مساله بيعت پيامبر ص با زنان است ، آن هم با شرائطى مفيد و سازنده كه در آيه فوق آمد .\r\nاين مساله نشان مىدهد كه بر خلاف گفته بيخبران يا مغرضانى كه مىگويند اسلام براى نيمى از جامعه انسانى يعنى زنان ، ارزشى قائل نشده و آنها را به حساب نياورده است ، دقيقا آنها را در مهمترين مسائل به حساب آورده است ، از جمله مساله « بيعت » است كه يك بار در حديبيه ( در سال ششم هجرت ) و يك بار در فتح مكه انجام گرفت ، و آنها نيز دوشبدوش مردان در اين پيمان الهى وارد شدند ، و حتى شرائط بيشترى را نسبت به مردان پذيرا گشتند ، شرائطى كه هويت انسانى زن را زنده مىكرد ، و او را از اينكه تبديل به متاع بىارزش يا وسيله اى\r\n\r\n","description":"","footnote":"\r\n( 1 ) به جلد 22 تفسير نمونه صفحه 69 تا 78 ( ذيل آيه 18 سوره فتح ) مراجعه فرمائيد\r\n","page_name":" 47 ","page_number":47},
  {"content":"\r\nبراى كامجويى مردان بو الهوس گردد نجات مىداد .\r\n\r\n2 - ماجراى بيعت هند همسر ابو سفيان\r\nدر جريان فتح مكه از جمله زنانى كه آمدند و با پيامبر ص بيعت كردند « هند » همسر ابو سفيان بود ، زنى كه تاريخ اسلام ماجراهاى دردناكى از او به خاطر دارد ، از جمله ماجراى شهادت حمزه سيد الشهداء در ميدان احد با آن وضع غمانگيز است .\r\nگرچه او سرانجام ناچار شد در برابر اسلام و پيامبر ص زانو بزند و ظاهرا مسلمان شود ، ولى ماجراى بيعتش نشان مىدهد كه در واقع هم چنان به عقائد سابقش وفادار بود ، و لذا جاى تعجب نيست كه دودمان بنى اميه و فرزندان او بعد از پيامبر ص چنان جناياتى را مرتكب شوند كه سابقه نداشت .\r\nبه هر حال مفسران چنين نوشته‌اند كه هند نقابى بر صورت پوشيده بود ، و خدمت پيامبر ص آمد در حالى كه حضرت بر كوه صفا قرار داشت ، جمعى از زنان نيز با او بودند ، هنگامى كه پيامبر ص فرمود من با شما زنان بيعت مىكنم كه چيزى را شريك خدا قرار ندهيد ، هند اعتراض كرد و گفت :\r\n« تعهدى از ما مىگيرى كه از مردان نگرفتى » ( زيرا در آن روز بيعت مردان تنها بر ايمان و جهاد بود ) .\r\nپيغمبر ص بىآنكه اعتنايى به گفته او كند ادامه داد ، فرمود و سرقت هم نكنيد :\r\nهند گفت : ابو سفيان مرد ممسكى است و من از اموال او چيزهايى برداشته‌ام ، نمىدانم مرا حلال مىكند يا نه ، ابو سفيان حاضر بود و گفت آنچه را از اموال من در گذشته برداشته اى همه را حلال كردم ( اما در آينده مواظب باش ) !\r\n","description":"","footnote":"","page_name":" 48 ","page_number":48},
  {"content":"\r\nاينجا بود كه پيامبر ص خنديد و هند را شناخت فرمود تويى هند ؟\r\nعرض كرد : آرى اى پيامبر خدا ! گذشته را ببخش خدا تو را ببخشد ! .\r\nپيامبر ص ادامه داد : « و آلوده زنا نشويد » .\r\nهند از روى تعجب گفت : « مگر زن آزاده هرگز چنين عملى انجام مىدهد » ؟ ! بعضى از حاضران كه در جاهليت وضع او را مىدانستند از اين سخن خنديدند ، زيرا سابقه هند بر كسى مخفى نبود .\r\nباز پيامبر ص ادامه داد و فرمود : و فرزندان خود را به قتل نرسانيد » .\r\nهند گفت : « ما در كودكى آنها را تربيت كرديم ، ولى هنگامى كه بزرگ شدند شما آنها را كشتيد ! و شما و آنها خود بهتر مىدانيد » ( منظورش فرزندش « حنظله » بود كه روز بدر به دست على ع كشته شده بود ) .\r\nپيامبر ص از اين سخن تبسم كرد ، و هنگامى كه به اين جمله رسيد كه فرمود : « بهتان و تهمت روا مداريد » هند افزود بهتان قبيح است ، و تو ما را جز به صلاح و خير و مكارم اخلاق دعوت نمىكنى » .\r\nو هنگامى كه فرمود : « بايد در تمام كارهاى نيك فرمان مرا اطاعت كنيد » هند افزود « ما در اينجا ننشسته‌ايم كه در دل قصد نافرمانى تو داشته باشيم » ( در حالى كه مسلما مطلب چنين نبود ولى طبق تعليمات اسلام پيامبر ص موظف بود اين اظهارات را بپذيرد ) ( 1 ) .\r\n\r\n3 - اطاعت در معروف\r\nاز نكته‌هاى جالبى كه از آيه فوق استفاده مىشود اين است كه اطاعت از\r\n\r\n","description":"","footnote":"\r\n( 1 ) « مجمع البيان » جلد 9 صفحه 276 « قرطبى » نيز در تفسيرش همين داستان را با تفاوت مختصرى آورده است ، و همچنين « سيوطى » در « در المنثور » و « ابو الفتوح » در تفسير « روح الجنان » ( ذيل آيات مورد بحث ) .\r\n","page_name":" 49 ","page_number":49},
  {"content":"\r\nپيامبر ص را مقيد به معروف كرده ، با اينكه پيامبر معصوم است و هرگز امر به منكر نمىكند ، ولى اين تعبير ممكن است به عنوان الگويى براى تمام اوامرى باشد كه از زمامداران اسلامى صادر مىشود اين اوامر در صورتى محترم و قابل اجرا است كه با تعليمات قرآن و اصول شريعت اسلام سازگار باشد و مصداق * ( لا يَعْصِينَكَ فِي مَعْرُوفٍ ) * گردد .\r\nو چه دورند كسانى كه اوامر زمامداران را واجب الاطاعه مىدانند هر چه باشد و از هر كس كه باشد ، چيزى كه نه با عقل سازگار است و نه با حكم شرع و قرآن .\r\nامير مؤمنان على ع در نامه معروفى كه به مردم مصر در باره فرمانروايى مالك اشتر نوشت با تمام توصيفهاى والايى كه در مورد مالك فرمود ، در پايان چنين گفت :\r\nفاسمعوا له و اطيعوا امره فيما طابق الحق ، فانه سيف من سيوف اللَّه :\r\n« سخنش را بشنويد و فرمانش را اطاعت كنيد ، در آنچه مطابق حق است ، كه او شمشيرى از شمشيرهاى خدا است » ( 1 ) .\r\n\r\n","description":"","footnote":"\r\n( 1 ) نهج البلاغه نامه 38 ( اين نامه كوتاهى است كه امام به مردم مصر نوشته غير از فرمان معروف مالك اشتر است ) .\r\n","page_name":" 50 ","page_number":50},
  {"content":"\r\n\r\n[ سوره الممتحنة ‹ 60 › : آيه 13 
  ]\r\nيا أَيُّهَا الَّذِينَ آمَنُوا لا تَتَوَلَّوْا قَوْماً غَضِبَ اللَّه عَلَيْهِمْ قَدْ يَئِسُوا مِنَ الآخِرَةِ كَما يَئِسَ الْكُفَّارُ مِنْ أَصْحابِ الْقُبُورِ ‹ 13 ›\r\n\r\nترجمه :\r\n13 - اى كسانى كه ايمان آورده‌ايد با قومى كه خداوند آنها را مورد غضب قرار داده دوستى نكنيد ، آنها از آخرت مايوسند همانگونه كه كفار مدفون در قبرها مايوس مىباشند .\r\n\r\nتفسير : با اين قوم مغضوب عليم طرح دوستى نريزيد .\r\nچنان كه ديديم اين سوره با مساله قطع رابطه از دشمنان خدا آغاز شد و با همين امر نيز پايان مىگيرد ، و به تعبير ديگر پايان سوره بازگشتى است به آغاز آن ، مىفرمايد : « اى كسانى كه ايمان آورده‌ايد با قومى كه خداوند آنها را مورد غضب قرار داده دوستى نكنيد » ( * ( يا أَيُّهَا الَّذِينَ آمَنُوا لا تَتَوَلَّوْا قَوْماً غَضِبَ اللَّه عَلَيْهِمْ ) * ) .\r\nشما نبايد آنها را به دوستى برگزينيد و اسرار خود را در اختيار آنها بگذاريد .\r\nدر اينكه « قوم مغضوب عليهم » چه اشخاصى هستند بعضى صريحا آن را ناظر به يهود مىدانند چرا كه در آيات ديگر قرآن از آنها به اين عنوان ياد شده است ( چنان كه در آيه 90 بقره در مورد يهود مىخوانيم : فَباؤُ بِغَضَبٍ عَلى غَضَبٍ ) .\r\nاين تفسير با شان نزولى كه براى آيه ذكر كرده‌اند نيز سازگار است چه اينكه گفته‌اند جمعى از فقراء مسلمين بودند كه اخبار مسلمانان را براى يهود\r\n","description":"","footnote":"","page_name":" 51 ","page_number":51},
  {"content":"\r\nمىبردند و در مقابل آنها از ميوه‌هاى درختان خود به آنان هديه مىكردند ، آيه فوق نازل شد و آنها را نهى كرد ( 1 ) .\r\nولى با اينهمه تعبيرات آيه مفهوم وسيع و گسترده اى دارد كه همه كفار و مشركين را شامل مىشود ، و تعبير به غضب در قرآن مجيد منحصر به « يهود » نيست ، بلكه در مورد منافقان نيز آمده است ( فتح - 6 ) و شان نزول نيز مفهوم آيه را محدود نمىكند .\r\nبنا بر اين آنچه در آيه آمده هماهنگ با مطلب گسترده اى است كه در نخستين آيه سوره تحت عنوان دوستى با دشمنان خدا آمده است .\r\nسپس به ذكر مطلبى مىپردازد كه در حكم دليل بر اين نهى است ، مىفرمايد :\r\n« آنها به كلى از نجات در آخرت مايوسند همانگونه كه كافران مدفون در قبرها مايوس مىباشند » ( * ( قَدْ يَئِسُوا مِنَ الآخِرَةِ كَما يَئِسَ الْكُفَّارُ مِنْ أَصْحابِ الْقُبُورِ ) * ) ( 2 ) .\r\nزيرا مردگان كفار در جهان برزخ نتائج كار خود را مىبينند و راه بازگشت براى جبران ندارند لذا به كلى مايوسند ، اين گروه از زندگان نيز به قدرى آلوده گناهند كه هرگز اميدى به نجات خويش ندارند ، درست همانند مردگان از كفار .\r\nچنين افرادى مسلما افرادى خطرناك و غير قابل اعتمادند ، نه به قول آنها اعتمادى است ، و نه براى صداقت و صميميتشان اعتبارى ، آنها مايوس از رحمت\r\n\r\n","description":"","footnote":"\r\n( 1 ) « مجمع البيان » جلد 9 صفحه 276 .\r\n( 2 ) بعضى احتمالات ديگرى در تفسير اين آيه داده‌اند از جمله اينكه : آنها از ثواب آخرت مايوسند همانگونه كه مشركان از زنده شدن اصحاب قبور مايوسند ، ولى تفسيرى كه در بالا ذكر كرديم مناسبتر است ( توجه داشته باشيد طبق تفسير اول « * ( مِنْ أَصْحابِ الْقُبُورِ ) * » وصف براى كفار است و طبق تفسير اخير متعلق به « يئس » مىباشد ) .\r\n","page_name":" 52 ","page_number":52},
  {"content":"\r\nحقند و به همين دليل دست به هر جنايتى مىزنند ، با اين حال چگونه بر آنها اعتماد مىكنيد ، و طرح دوستى با آنان مىريزيد ؟ ! خداوندا ! هرگز ما را از لطف بىپايانت محروم و مايوس مگردان .\r\nپروردگارا ! چنان توفيقى رحمت فرما كه هميشه با دوستانت دوست و با دشمنانت دشمن و در طريق دوستيت ثابت قدم باشيم .\r\nبارالها ! ما را به تاسى كردن به اولياء و انبياء گرامت موفق دار .\r\nآمين يا رب العالمين 5 رمضان المبارك 1406 25 : 2 : 65\r\n","description":"","footnote":"","page_name":" 53 ","page_number":53},
  {"content":"\r\n","description":"","footnote":"","page_name":" 54 ","page_number":54},
  {"content":"\r\n\r\n‹ 61 › سوره صف اين سوره در مدينه نازل شده و داراى 14 آيه است\r\n","description":"","footnote":"","page_name":" 55 ","page_number":55},
  {"content":"\r\n","description":"","footnote":"","page_name":" 56 ","page_number":56},
  {"content":"\r\n\r\nمحتواى سوره صف\r\nاين سوره در حقيقت بر دو محور اساسى دور مىزند : يكى برترى اسلام بر تمام آئينهاى آسمانى ، و تضمين بقاء و جاودانگى آن از سوى خداوند ، و ديگر لزوم جهاد در طريق حفظ و پيشرفت اين آئين .\r\nاما در يك نظر تفصيلى مىتوان آن را به هفت بخش تقسيم كرد .\r\n1 - آغاز سوره كه از تسبيح خداوند عزيز و حكيم شروع مىشود و آمادگى پذيرش حقايق بعد را در قلوب ايجاد مىكند .\r\n2 - دعوت به هماهنگى گفتار و كردار و پرهيز از سخنان بىعمل .\r\n3 - دعوت به جهاد با عزم راسخ و اتحاد كامل .\r\n4 - يادآورى از پيمانشكنى بنى اسرائيل و بشارت مسيح به ظهور اسلام .\r\n5 - تضمين پيروزى اسلام بر همه اديان .\r\n6 - دعوت مؤثر به سوى جهاد و ذكر پاداشهاى دنيوى و اخروى مجاهدان راه حق .\r\n7 - اشاره فشرده اى به زندگى حواريين مسيح و الهام از آنها .\r\nولى محور اصلى همانطور كه گفتيم اسلام و جهاد است .\r\nو انتخاب نام « صف » براى سوره به خاطر تعبيرى است در آيه چهارم اين سوره آمده است ، گاهى نيز به عنوان سوره « عيسى » و يا سوره « حواريين » ناميده شده است .\r\nمشهور و معروف اين است كه اين سوره كلا در مدينه نازل شده ، وجود آيات جهاد در اين سوره نيز مؤيد همين معنى است ، زيرا مىدانيم جهاد هرگز\r\n","description":"","footnote":"","page_name":" 57 ","page_number":57},
  {"content":"\r\nدر مكه تشريع نشده بود .\r\n\r\nفضيلت تلاوت سوره صف\r\nدر حديثى از پيغمبر گرامى اسلام ص مىخوانيم :\r\nمن قرأ سورة عيسى كان عيسى مصليا عليه مستغفرا له ما دام فى الدنيا و هو يوم القيمة رفيقه :\r\n« هر كس سوره عيسى ( سوره صف ) را بخواند حضرت مسيح بر او درود مىفرستد و تا در دنيا زنده است براى او استغفار مىكند و در قيامت رفيق او است » ( 1 ) .\r\nدر حديث ديگرى از امام باقر ع مىخوانيم :\r\nمن قرأ سورة الصف و اد من قراءتها فى فرائضه و نوافله صفه اللَّه مع ملائكته و انبيائه المرسلين\r\n« هر كس سوره صف را بخواند ، و در نمازهاى واجب و مستحبّ به آن ادامه دهد ، خداوند او را در صف فرشتگان و پيامبران مرسل قرار مىدهد » ( 2 ) .\r\n\r\n","description":"","footnote":"\r\n( 1 و 2 ) « مجمع البيان » جلد 9 صفحه 277 - « نور الثقلين » جلد 5 صفحه 309 .\r\n","page_name":" 58 ","page_number":58},
  {"content":"\r\n\r\n[ سوره الصف ‹ 61 › : آيات 1 تا 4 
  ]\r\nبِسْمِ اللَّه الرَّحْمنِ الرَّحِيمِ\r\nسَبَّحَ لِلَّه ما فِي السَّماواتِ وَما فِي الأَرْضِ وَهُوَ الْعَزِيزُ الْحَكِيمُ ‹ 1 › يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ ‹ 2 › كَبُرَ مَقْتاً عِنْدَ اللَّه أَنْ تَقُولُوا ما لا تَفْعَلُونَ ‹ 3 › إِنَّ اللَّه يُحِبُّ الَّذِينَ يُقاتِلُونَ فِي سَبِيلِه صَفًّا كَأَنَّهُمْ بُنْيانٌ مَرْصُوصٌ ‹ 4 ›\r\n\r\nترجمه :\r\n1 - آنچه در آسمانها و زمين است همه تسبيح خدا مىگويند و او قدرتمند و آگاه است .\r\n2 - اى كسانى كه ايمان آورده‌ايد ! چرا سخنى مىگوئيد كه عمل نمىكنيد ؟\r\n3 - نزد خدا بسيار موجب خشم است كه سخنى بگوئيد كه عمل نمىكنيد ؟\r\n4 - خداوند كسانى را دوست مىدارد كه در راه او پيكار مىكنند همچون بنائى آهنين .\r\n","description":"","footnote":"","page_name":" 59 ","page_number":59},
  {"content":"\r\n\r\nشان نزول :\r\nمفسران براى آيه * ( لِمَ تَقُولُونَ ما لا تَفْعَلُونَ ) * ، شان نزولهاى متعددى ذكر كرده‌اند كه تفاوت زيادى با هم ندارد از جمله اينكه :\r\n1 - جمعى از مؤمنان بودند كه مىگفتند : بعد از اين هر وقت با دشمن روبرو شويم پشت نخواهيم كرد ، و فرار نمىكنيم ، ولى به گفته خود وفا نكردند ، و در روز احد فرار نمودند ، تا آنجا كه پيشانى پيامبر ص و دندان مبارك او شكسته شد .\r\n2 - هنگامى كه خداوند ثواب شهداى بدر را بيان كرد ، جمعى از صحابه گفتند : حال كه چنين است ما در جنگهاى آينده ، تمام نيروى خود را به كار خواهيم گرفت ، ولى در احد فرار كردند ، آيه فوق نازل شد و آنها را سرزنش نمود .\r\n3 - جمعى از مؤمنان پيش از آنكه حكم جهاد نازل شود مىگفتند : اى كاش خداوند بهترين اعمال را به ما نشان مىداد تا عمل كنيم ، چيزى نگذشت كه خداوند به آنها خبر داد كه « افضل اعمال ايمان خالص و جهاد است » ، اما اين خبر آنها را خوش نيامد ، و تعلل ورزيدند ، آيه نازل شد و آنها را ملامت كرد ( 1 ) .\r\n\r\nتفسير : پيكارگرانى همچون سد فولادين !\r\nآغاز اين سوره نيز از تسبيح خداوند است و به همين جهت آن را جزء سوره‌هاى « مسبحات » ( سوره هايى كه با تسبيح خدا شروع مىشود ) شمرده‌اند .\r\n\r\n","description":"","footnote":"\r\n( 1 ) « مجمع البيان » جلد 9 صفحه 278 - ساير مفسران نيز اين شان نزولها را با تفاوتهايى ذكر كرده‌اند .\r\n","page_name":" 60 ","page_number":60},
  {"content":"\r\nمىفرمايد : « آنچه در آسمانها و آنچه در زمين است ، همه تسبيح خدا مىگويند » ( * ( سَبَّحَ لِلَّه ما فِي السَّماواتِ وَما فِي الأَرْضِ ) * ) ( 1 ) .\r\nچرا تسبيح او نگويند و از هر عيب و نقصى منزهش نشمرند با اينكه « او قادرى است شكستناپذير ، و حكيمى است آگاه از همه چيز » ( * ( وَهُوَ الْعَزِيزُ الْحَكِيمُ ) * ) .\r\nچنان كه قبلا نيز گفتيم اين سوره ، سوره ايمان و توحيد و معرفت است ، توجه به مساله تسبيح عمومى موجودات كه با زبان حال و قال صورت مىگيرد ، و نظام شگفتانگيز حاكم بر آنها كه بهترين دليل بر وجود خالق عزيز و حكيم است پايه‌هاى ايمان را در قلوب مستحكم مىسازد ، و راه را براى فرمان جهاد استوار مىكند .\r\nسپس به عنوان ملامت و سرزنش از كسانى كه به گفته‌هاى خود عمل نمىكنند ، مىفرمايد « اى كسانى كه ايمان آورده‌ايد ! چرا سخنى مىگوئيد كه عمل نمىكنيد » ؟ ! ( * ( يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ ) * ) ( 2 ) .\r\nگرچه مطابق شان نزول ، اين آيات در مورد گفتگوهاى جهاد ، و سپس فرار در روز جنگ احد نازل شده ، ولى مىدانيم هيچگاه شان نزولها مفهوم گسترده آيات را محدود نمىكند ، بنا بر اين هر گونه گفتار بىعمل درخور سرزنش و ملامت است ، خواه در رابطه با پايمردى در ميدان جهاد باشد ، و يا\r\n\r\n","description":"","footnote":"\r\n( 1 ) در باره كيفيت تسبيح عمومى موجودات جهان ، بارها در اين تفسير سخن گفته‌ايم ، از جمله ذيل آيه 44 اسراء ( تفسير نمونه 12 صفحه 133 ) و ذيل آيه 41 نور ( جلد 14 صفحه 497 ) .\r\n( 2 ) « لم » در اصل « لما » بوده ( مركب از لام جاره و ماء استفهاميه ) سپس الف آن به خاطر كثرت استعمال و يا تفاوت ميان « اخبار » و « استفهام » افتاده است .\r\n","page_name":" 61 ","page_number":61},
  {"content":"\r\nدر هر عمل مثبت و سازنده ديگر .\r\nبعضى از مفسران ، مخاطب را در اين آيات مؤمنان ظاهرى و منافقان واقعى دانسته‌اند ، در حالى كه خطاب « * ( يا أَيُّهَا الَّذِينَ آمَنُوا ) * » و تعبيرات آيات بعد همگى نشان مىدهد كه مخاطب مؤمنان واقعى هستند اما مؤمنانى كه هنوز به سر حد كمال ايمان نرسيده و گفتار و كردارشان هماهنگ نشده است .\r\nسپس در ادامه همين سخن مىافزايد : « اين كار موجب خشم عظيم نزد خدا است كه سخنانى بگوئيد كه عمل نمىكنيد » ( * ( كَبُرَ مَقْتاً عِنْدَ اللَّه أَنْ تَقُولُوا ما لا تَفْعَلُونَ ) * ) ( 1 ) .\r\nدر مجالس انس مىنشينيد و داد سخن مىدهيد ، اما هنگامى كه ميدان عمل فرا مىرسد هر كس به گوشه اى فرار كند .\r\nاز نشانه‌هاى مهم مؤمنان راستين اين است كه گفتار و كردارشان صد در صد هماهنگ باشد ، و هر قدر انسان از اين اصل دور شود از حقيقت ايمان دور شده است .\r\n« مقت » در اصل به معنى « بغض شديد است نسبت به كسى كه كار قبيحى انجام داده است » و لذا در ميان عرب جاهلى كسى كه همسر پدرش را به نكاح خود در مىآورد « نكاح مقت » مىگفتند ، در جمله « * ( كَبُرَ مَقْتاً ) * » واژه « مقت » با « كبر » كه آن نيز دليل بر شدت و عظمت است توام شده و دليل بر خشم عظيم خدا است نسبت به گفتار خالى از عمل .\r\n« علامه طباطبائى » در « الميزان » مىگويد : « فرق است بين اينكه انسان سخنى را بگويد كه انجام نخواهد داد ، و بين اينكه انجام ندهد كارى كه\r\n\r\n","description":"","footnote":"\r\n( 1 ) بعضى از مفسران « كبر » را جزء « افعال مدح و ذم » دانسته‌اند ( تفسير روح البيان ذيل آيات مورد بحث ) و بعضى از آن معنى تعجب فهميده‌اند ( تفسير كشاف ) .\r\n","page_name":" 62 ","page_number":62},
  {"content":"\r\nمىگويد ، اولى دليل بر نفاق است و دومى دليل بر ضعف اراده » ( 1 ) .\r\nظاهرا منظور اين است كه گاه انسان سخنى مىگويد كه از اول تصميم دارد انجام ندهد اين يك نوع نفاق است ، اما گاه از اول تصميم بر عمل دارد ولى بعدا پشيمان مىشود ، اين دليل ضعف اراده است .\r\nبه هر حال آيه فوق هر گونه تخلف از عهد و پيمان و وعده ، و حتى به گفته بعضى نذر را نيز شامل مىشود ، و لذا در فرمان مالك اشتر مىخوانيم كه على ع به او فرمود :\r\nاياك . . . ان تعدهم فتتبع موعدك بخلفك . . . و الخلف يوجب المقت عند اللَّه و الناس ، قال اللَّه تعالى : « * ( كَبُرَ مَقْتاً عِنْدَ اللَّه أَنْ تَقُولُوا ما لا تَفْعَلُونَ ) * » : « از اينكه به مردم وعده بدهى و تخلف كنى سخت بپرهيز ، زيرا اين موجب خشم عظيم در نزد خدا و مردم خواهد شد ، چنان كه قرآن مىگويد : * ( كَبُرَ مَقْتاً عِنْدَ اللَّه أَنْ تَقُولُوا ما لا تَفْعَلُونَ ) * » ( 2 ) .\r\nو در حديثى از امام صادق ع مىخوانيم :\r\nعدة المؤمن اخاه نذر لا كفارة فيه ، فمن اخلف فبخلف اللَّه بدأ و لمقته تعرض ، و ذلك قوله ، « * ( يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ كَبُرَ مَقْتاً عِنْدَ اللَّه أَنْ تَقُولُوا ما لا تَفْعَلُونَ ) * » : « وعده مؤمن به برادرش نوعى نذر است ، هر چند كفاره ندارد ، و هر كس خلف وعده كند با خدا مخالفت كرده ، و خويش را در معرض خشم او قرار داده ، و اين همان است كه قرآن مىگويد : « * ( يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ ) * » ( 3 ) .\r\nدر آيه بعد مساله اصلى را كه مساله « جهاد است پيش كشيده ، مىفرمايد :\r\n\r\n","description":"","footnote":"\r\n( 1 ) « الميزان » جلد 19 صفحه 287 .\r\n( 2 ) « نهج البلاغه » نامه 53 ( صفحه 444 صبحى صالح ) .\r\n( 3 ) « اصول كافى » جلد 2 باب خلف الوعد .\r\n","page_name":" 63 ","page_number":63},
  {"content":"\r\n« خداوند كسانى را دوست مىدارد كه در راه او پيكار مىكنند همچون بنائى آهنين و سدى فولادين » ( * ( إِنَّ اللَّه يُحِبُّ الَّذِينَ يُقاتِلُونَ فِي سَبِيلِه صَفًّا كَأَنَّهُمْ بُنْيانٌ مَرْصُوصٌ ) * ) ( 1 ) .\r\nبنا بر اين نفس پيكار مطرح نيست ، آنچه مهم است اينكه پيكار « فِي سَبِيلِ اللَّه » باشد ، و آن هم با اتحاد و انسجام كامل همانند سدى فولادين .\r\n« صف » در اصل معنى مصدرى دارد ، و به معنى قرار دادن چيزى در خط صاف است ، ولى در اينجا معنى اسم فاعل را دارد .\r\n« مرصوص » از ماده « رصاص » به معنى سرب است ، و از آنجا كه گاه براى استحكام و يكپارچگى بناها سرب را آب مىكردند و در لابلاى قطعات آن مىريختند به طورى كه فوق العاده محكم و يكپارچه مىشد به هر بناى محكمى « مرصوص » اطلاق مىشود .\r\nو در اينجا منظور اين است كه مجاهدان راه حق در برابر دشمن يك دل و يك جان و مستحكم و استوار بايستند ، گويى همه يك واحد بهم پيوسته‌اند كه هيچ شكافى در ميان آن نيست . لذا در تفسير على بن ابراهيم مىخوانيم كه در توضيح اين آيه فرمود : يصطفون كالبنيان الذى لا يزول : « مجاهدان راه خدا صف مىكشند همانند بنائى كه هرگز ويران نمىگردد » ( 2 ) .\r\nدر حديثى آمده است كه أمير مؤمنان على ع در ميدان « صفين » هنگامى كه مىخواست ياران خود را آماده پيكار كند فرمود :\r\n« خداوند عز و جل شما را به اين وظيفه راهنمايى كرده است . . . و فرموده * ( إِنَّ اللَّه يُحِبُّ الَّذِينَ يُقاتِلُونَ فِي سَبِيلِه صَفًّا كَأَنَّهُمْ بُنْيانٌ مَرْصُوصٌ ) * ، بنا بر اين صفوف خود را همچون يك بناى آهنين محكم كنيد ، آنها كه زره\r\n\r\n","description":"","footnote":"\r\n( 1 ) « صفا » در اينجا منصوب است به عنوان حال .\r\n( 2 ) « نور الثقلين » جلد 5 صفحه 311 .\r\n","page_name":" 64 ","page_number":64},
  {"content":"\r\nپوشند مقدم شوند ، و آنها كه بىزره‌اند پشت سر آنان قرار گيرند ، دندانها را محكم به هم بفشاريد كه . . . و در برابر نيزه‌ها در پيچ و خم باشيد كه براى رد كردن نيزه دشمن مؤثرتر است ، به انبوه دشمن خيره نگاه نكنيد تا قلبتان قوىتر و روحتان آرامتر باشد ، سخن كمتر بگوئيد كه سستى را دور مىكند ، و با وقار شما مناسبتر است ، پرچمهاى خود را كج نكنيد و آنها را از جا تكان ندهيد ، و جز به دست دليران مسپاريد » ( 1 ) !\r\n\r\nنكته‌ها :\r\n\r\n1 - ضرورت وحدت صفوف\r\nاز مهمترين عوامل پيروزى در برابر دشمنان انسجام و به هم پيوستگى صفوف در ميدان نبرد است ، نه تنها در نبردهاى نظامى كه در نبرد سياسى و اقتصادى نيز جز از طريق وحدت كارى ساخته نيست .\r\nدر حقيقت قرآن دشمنان را به سيلاب ويرانگرى تشبيه مىكند كه تنها با سد فولادين آنها را مىتوان مهار كرد ، تعبير به « * ( بُنْيانٌ مَرْصُوصٌ ) * » جالبترين تعبيرى است كه در اين زمينه وجود دارد ، در يك بنا يا سد عظيم هر كدام از اجزاء نقشى دارند ، ولى اين نقش در صورتى مؤثر مىشود كه هيچگونه فاصله و شكاف در ميان آنها نباشد ، و چنان متحد گردند كه گويى يك واحد بيش نيستند ، همگى تبديل به يك دست و يك مشت عظيم و محكم شوند كه فرق دشمن را درهم مىكوبد و متلاشى مىكند ! افسوس كه اين تعليم بزرگ اسلام امروز فراموش شده ، و جامعه بزرگ\r\n\r\n","description":"","footnote":"\r\n( 1 ) « نور الثقلين » جلد 5 صفحه 301 - شبيه همين معنى در « نهج البلاغه » خطبه 124 نيز آمده است .\r\n","page_name":" 65 ","page_number":65},
  {"content":"\r\nاسلامى نه تنها شكل « * ( بُنْيانٌ مَرْصُوصٌ ) * » ندارد ، بلكه به صفوف پراكنده اى تبديل گشته كه در مقابل هم ايستاده‌اند ، و هر كدام هوايى در سر ، و هوسى در دل دارند .\r\nبايد توجه داشت كه وحدت صفوف با گفتار و شعار به دست نمىآيد ، نياز به « وحدت هدف » و « وحدت عقيده » دارد ، و اين چيزى است كه بدون خلوص نيت و معرفت واقعى و تربيت صحيح اسلامى و احياى فرهنگ قرآن ممكن نيست .\r\nاگر خدا مجاهدينى را دوست دارد كه همچون بنيان مرصوصند ، پس اين جمعيتهاى پراكنده را دشمن مىدارد ، و هم اكنون آثار خشم خدا و غضب الهى را در اين جامعه چند صد مليونى ، با چشم خود مىبينيم كه يك نمونه آن تسلط گروه كوچك « صهيونيستها » بر سرزمينهاى اسلامى است ، خدايا ! به ما آگاهى و بيدارى و آشنايى به قرآن و تعليمات حياتبخش آن مرحمت فرما .\r\n\r\n2 - گفتار بىعمل\r\nزبان ترجمان دل است ، و اگر راه اين دو از يكديگر جدا شود نشانه نفاق است ، و مىدانيم يك انسان منافق از سلامت فكر و روح برخوردار نيست .\r\nاز بدترين بلاهايى كه ممكن است بر يك جامعه مسلط شود بلاى سلب اطمينان است ، و عامل اصلى آن جدايى گفتار از كردار است ، مردمى كه مىگويند و عمل نمىكنند هرگز نمىتوانند به يكديگر اعتماد كنند و در برابر مشكلات هماهنگ باشند ، هرگز برادرى و صميميت در ميان آنها حاكم نخواهد شد ، هرگز ارزش و قيمتى نخواهند داشت ، و هيچ دشمنى از آنها حساب نمىبرد .\r\n","description":"","footnote":"","page_name":" 66 ","page_number":66},
  {"content":"\r\nهنگامى كه غارتگران لشكر شام مرزهاى عراق را مورد تاخت و تاز خود قرار دادند و خبر به گوش على ع رسيد سخت ناراحت شد ، خطبه اى خواند و چنين فرمود :\r\nايها الناس المجتمعة ابدانهم المختلفة اهواؤهم ، كلامكم يوهى الصم الصلاب ، و فعلكم يطمع فيكم الاعداء ، تقولون فى المجالس كيت و كيت ، فاذا جاء القتال قلتم حيدى حياد ! :\r\nعلى ع در اين گفتار كه از سوز دل مباركش حكايت مىكند به مردم عراق مىگويد : « اى مردمى كه بدنهايتان جمع و دلها و افكارتان پراكنده است ، سخنان داغ شما سنگهاى سخت را درهم مىشكند ، ولى اعمال سست شما دشمنانتان را به طمع وا مىدارد ، در مجالس و محافل چنين و چنان مىگوئيد و اما به هنگام پيكار فرياد مىزنيد كه اى جنگ از ما دور شو » ( 1 ) .\r\nدر حديثى از امام صادق ع مىخوانيم كه فرمود :\r\nيعنى بالعلماء من صدق فعله قوله ، و من لم يصدق فعله قوله فليس بعالم :\r\n« عالم كسى است كه عملش ، گفتارش را تصديق كند ، و هر كس عملش گفتارش را تصديق نكند ، عالم نيست » ( 2 ) .\r\nيكى از شعراى معاصر سرنوشت ملتهايى را كه اهل سخنند و نه اهل عمل ، و به همين دليل هميشه اسير چنگال دشمنانند در داستان زيبايى كه از زبان بلبل و باز شكارى مطرح كرده مجسم ساخته است :\r\n\r\nدوش مىگفت بلبلى با باز\r\nكز چه حال تو خوشتر است از من !\r\n\r\n\r\nتو كه زشتى و بد عبوس و مهيب\r\nتو كه لالى و گنگ و بسته دهن !\r\n\r\n\r\nمست و آزاد روى دست شهان\r\nبا دو صد ناز مىكنى مسكن !\r\n\r\n\r\n","description":"","footnote":"\r\n( 1 ) « نهج البلاغه » خطبه 29 .\r\n( 2 ) اصول كافى جلد اول ( باب صفة العلماء حديث 2 ) .\r\n","page_name":" 67 ","page_number":67},
  {"content":"\r\n\r\nمن بدين ناطقى و خوشخوانى\r\nبا خوش اندامى و ظريفى تن\r\n\r\n\r\nقفسم مسكن است و روزم شب\r\nبهره‌ام غصه است و رنج و محن !\r\n\r\n\r\nباز گفتا كه راست مىگويى\r\nليك سرش بود بسى روشن :\r\n\r\n\r\nدأب تو گفتن است و ناكردن\r\nخوى من كردن است و ناگفتن !\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n[ سوره الصف ‹ 61 › : آيات 5 تا 6 
  ]\r\nوَ إِذْ قالَ مُوسى لِقَوْمِه يا قَوْمِ لِمَ تُؤْذُونَنِي وَقَدْ تَعْلَمُونَ أَنِّي رَسُولُ اللَّه إِلَيْكُمْ فَلَمَّا زاغُوا أَزاغَ اللَّه قُلُوبَهُمْ وَاللَّه لا يَهْدِي الْقَوْمَ الْفاسِقِينَ ‹ 5 › وَإِذْ قالَ عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ اللَّه إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ وَمُبَشِّراً بِرَسُولٍ يَأْتِي مِنْ بَعْدِي اسْمُه أَحْمَدُ فَلَمَّا جاءَهُمْ بِالْبَيِّناتِ قالُوا هذا سِحْرٌ مُبِينٌ ‹ 6 ›\r\n\r\nترجمه :\r\n5 - به ياد آوريد هنگامى را كه موسى به قومش گفت اى قوم من ! چرا مرا آزار مىدهيد با اينكه مىدانيد من فرستاده خدا به سوى شما هستم ؟ هنگامى كه آنها از حق منحرف شدند خداوند قلوبشان را منحرف ساخت ، و خدا فاسقان را هدايت نمىكند .\r\n6 - و به ياد آوريد هنگامى را كه عيسى پسر مريم گفت : اى بنى اسرائيل ! من فرستاده خدا به سوى شما هستم در حالى كه تصديق كننده كتابى كه قبل از من فرستاده شده يعنى تورات مىباشم ، و بشارت دهنده به رسولى هستم كه بعد از من مىآيد ،\r\n","description":"","footnote":"","page_name":" 69 ","page_number":69},
  {"content":"\r\nو نام او احمد است ، هنگامى كه او ( احمد ) با معجزات و دلائل روشن به سراغ آنها آمد گفتند اين سحرى است آشكار !\r\n\r\nتفسير : من بشارت ظهور احمد را آورده‌ام !\r\nدر تعقيب دو دستورى كه در آيات قبل در باره « هماهنگى گفتار و كردار » و « وحدت صفوف » آمده بود در اين آيات براى تكميل اين معنى به گوشه اى از زندگى دو پيامبر موسى ع و مسيح ع اشاره مىكند كه متاسفانه نمونه‌هاى روشنى از « جدايى گفتار و عمل » و « عدم انسجام صفوف » در زندگى پيروان آن دو ديده مىشود ، با سرنوشت شومى كه به دنبال آن پيدا كردند .\r\nنخست مىفرمايد : « به ياد آوريد هنگامى را كه موسى به قومش گفت :\r\nاى قوم من ! چرا مرا آزار مىدهيد با اينكه مىدانيد من فرستاده خدا به سوى شما هستم « ؟ ! ( * ( وَإِذْ قالَ مُوسى لِقَوْمِه يا قَوْمِ لِمَ تُؤْذُونَنِي وَقَدْ تَعْلَمُونَ أَنِّي رَسُولُ اللَّه إِلَيْكُمْ ) * ) .\r\nاين آزار ممكن است اشاره به تمام مخالفتها و بهانه جويىهايى باشد كه بنى اسرائيل در طول حيات موسى ع با اين پيامبر بزرگ داشتند ، و يا اشاره به ماجرايى همچون ماجراى « بيت المقدس » كه به موسى گفتند ما حاضر نيستيم وارد اين شهر شويم و با « عمالقه » كه جمعى نيرومند و جبارند بجنگيم ، تو و پروردگارت برويد و آنجا را فتح كنيد تا ما وارد شويم ! ( مائده - 24 ) :\r\nو همين امر سبب شد كه ساليان دراز در وادى « تيه » بمانند ، و طعم تلخ ادعاهاى واهى و سستى در امر جهاد را بچشند .\r\nولى با توجه به آنچه در آيه 69 سوره احزاب وارد شده به نظر مىرسد كه اين ايذا ، و آزار اشاره به نسبتهاى ناروايى است كه به موسى مىدادند و خداوند\r\n","description":"","footnote":"","page_name":" 70 ","page_number":70},
  {"content":"\r\nموسى را از آن مبرا ساخت ، در اين آيه مىخوانيم يا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى فَبَرَّأَه اللَّه مِمَّا قالُوا وَكانَ عِنْدَ اللَّه وَجِيهاً :\r\n« اى كسانى كه ايمان آورده‌ايد همانند كسانى نباشيد كه موسى را آزار دادند و خداوند او را ( از آنچه در حق او مىگفتند ) مبرا ساخت » .\r\nاين نسبتها بسيار بود ، گاه او را متهم به قتل برادرش هارون كردند ! و گاه ( العياذ باللَّه ) به روابط نامشروع با يك زن بدكار ( توطئه اى كه توسط قارون حيله گر چيده شده بود تا زير بار فرمان زكات نرود ! ) و گاه او را متهم به سحر و جنون ، و يا پاره اى از عيوب جسمانى كه شرح آن ذيل آيه فوق در سوره احزاب آمده است كردند ( 1 ) .\r\nچگونه ممكن است كسى مدعى ايمان به پيامبرى باشد ، و چنين نسبتهايى را به او بدهند ؟ آيا اين روشنترين نمونه جدايى گفتار از كردار نيست ؟ و لذا موسى مىگويد : با اينكه شما يقين داريد من رسول خدا هستم اين سخنان ناروا چيست ؟ ! ولى اين عمل بدون مجازات نماند چنان كه در پايان آيه مورد بحث مىخوانيم : « هنگامى كه آنها از حق منحرف شدند خداوند قلوبشان را منحرف ساخت ، و خدا فاسقان را هدايت نمىكند ( * ( فَلَمَّا زاغُوا أَزاغَ اللَّه قُلُوبَهُمْ وَاللَّه لا يَهْدِي الْقَوْمَ الْفاسِقِينَ ) * ) .\r\nچه مصيبتى از اين بزرگتر ؟ كه انسان از هدايت الهى محروم گردد و قلبش از حق منحرف شود ( 2 ) ؟\r\nاز اين تعبير استفاده مىشود كه هدايت و ضلالت ، هر چند از ناحيه خداوند است اما زمينه‌ها و مقدمات و عوامل آن ، از ناحيه خود انسان است ، زيرا از يك سو\r\n\r\n","description":"","footnote":"\r\n( 1 ) « تفسير نمونه » جلد 17 صفحه 444 - 446 .\r\n( 2 ) « زاغوا » از ماده « زيغ » به معنى انحراف از طريق مستقيم است .\r\n","page_name":" 71 ","page_number":71},
  {"content":"\r\nمىفرمايد : « هنگامى كه آنها از حق منحرف شدند ، خداوند قلوب آنها را منحرف ساخت » يعنى گام اول را آنها برداشتند ، و از سوى ديگر مىگويد :\r\n« خداوند قوم فاسق را هدايت نمىكند » نخست فسق و گناهى سرمىزند كه انسان مستحق سلب توفيق و هدايت الهى مىگردد و سپس گرفتار اين محروميت بزرگ مىشود .\r\nبحث مشروحى در اين زمينه در ذيل آيه 36 سوره زمر آمده است ( به جلد 19 تفسير نمونه از صفحه 461 تا 468 مراجعه فرمائيد ) .\r\nدر آيه بعد به مساله رسالت حضرت عيسى ع و كارشكنى و تكذيب بنى اسرائيل در مقابل او اشاره كرده ، مىافزايد : « و به ياد آوريد هنگامى را كه عيسى بن مريم گفت : اى بنى اسرائيل ! من فرستاده خدا به سوى شما هستم ، اين در حالى است كه تصديق كننده كتابى كه قبل از من فرستاده شده ( تورات ) ، مىباشم » ( * ( وَإِذْ قالَ عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ اللَّه إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ ) * ) .\r\n« و نيز بشارت دهنده به رسولى هستم كه بعد از من مىآيد و نام او » احمد « است » ( * ( وَمُبَشِّراً بِرَسُولٍ يَأْتِي مِنْ بَعْدِي اسْمُه أَحْمَدُ ) * ) .\r\nبنا بر اين من حلقه اتصالى هستم كه امت موسى و كتاب او را ، به امت پيامبر آينده ( پيامبر اسلام ) و كتاب او ، پيوند مىدهم .\r\nبه اين ترتيب ، حضرت مسيح ع ادعايى جز رسالت الهى ، آن هم در مقطع خاصى از زمان نداشت ، و آنچه به او در باره الوهيت يا فرزند خدا بودن بسته‌اند ، همه كذب و دروغ است .\r\nگرچه جمعى از بنى اسرائيل به اين پيامبر موعود ايمان آوردند ، اما گروه عظيمى سرسختانه در برابر او ايستادند ، و حتى معجزات آشكار او را انكار\r\n","description":"","footnote":"","page_name":" 72 ","page_number":72},
  {"content":"\r\nكردند و لذا در پايان آيه مىافزايد : « هنگامى كه او ( احمد ) با معجزات و دلائل روشن به سراغ آنها آمد گفتند : اين سحرى است آشكار » ! ( * ( فَلَمَّا جاءَهُمْ بِالْبَيِّناتِ قالُوا هذا سِحْرٌ مُبِينٌ ) * ) .\r\nعجب اينكه : طايفه يهود ، قبل از مشركان عرب ، اين پيامبر ص را شناخته بودند و حتى براى شوق ديدار او ترك وطن نموده ، و طوائفى از آنها در سرزمين مدينه ساكن شدند ، اما با اينهمه بسيارى از بتپرستان ، سرانجام اين پيامبر موعود را شناخته و ايمان آوردند ولى بسيارى از يهود بر لجاج و عناد و انكار باقى ماندند .\r\nگروهى از مفسران ضمير در * ( فَلَمَّا جاءَهُمْ ) * را به پيامبر اسلام ( احمد ) همانگونه كه در بالا آورديم ، برگردانده‌اند ، ولى بعضى معتقدند كه ضمير به حضرت عيسى ع برمىگردد ، يعنى هنگامى كه عيسى ع معجزات روشن را براى بنى اسرائيل آورد آن را انكار كرده ، سحرش خواندند .\r\nولى آيات بعد نشان مىدهد كه تفسير اول صحيحتر است ، چرا كه در اين آيات تكيه روى اسلام و پيامبر اسلام ص شده است .\r\n\r\nنكته‌ها :\r\n\r\n1 - رابطه بشارت و تكامل دين\r\nتعبير « بشارت » در مورد خبر دادن مسيح ع از ظهور اسلام اشاره لطيفى به تكامل اين آئين نسبت به آئينهاى پيشين است ، بررسى آيات قرآن و مقايسه معارف و تعليمات اسلام در زمينه عقائد ، احكام ، قوانين و مسائل اخلاقى و اجتماعى با آنچه در كتب عهدين ( تورات و انجيل ) آمده است اين برترى را به وضوح نشان مىدهد .\r\nگرچه در آيه فوق ذكرى از اين سخن به ميان نيامده كه اين بشارت\r\n","description":"","footnote":"","page_name":" 73 ","page_number":73},
  {"content":"\r\nدر متن كتاب آسمانى مسيح بوده يا نه ، ولى آيات ديگر قرآن گواه بر ذكر آن در خود انجيل است در آيه 156 اعراف مىخوانيم : الَّذِينَ يَتَّبِعُونَ الرَّسُولَ النَّبِيَّ الأُمِّيَّ الَّذِي يَجِدُونَه مَكْتُوباً عِنْدَهُمْ فِي التَّوْراةِ وَالإِنْجِيلِ . . . : « آنها كه از فرستاده خدا ، پيامبر امى پيروى مىكنند ، همان كس كه صفاتش را در تورات و انجيلى كه نزدشان است مكتوب مىبينند . . . » و بعضى آيات ديگر ( 1 ) .\r\n\r\n2 - بشارات عهدين و تعبير « فارقليطا »\r\nبدون شك آنچه امروز در دست يهود و نصارى به نام تورات و انجيل است كتابهاى نازل شده بر پيامبران بزرگ خدا يعنى موسى و مسيح نيست ، بلكه مجموعه اى است از كتبى كه به وسيله ياران آنها يا افرادى كه بعد از آنها پا به عرصه وجود گذاشتند تاليف يافته ، يك مطالعه اجمالى در اين كتابها گواه زنده اين مدعا است ، خود مسيحيان و يهود نيز ادعايى جز اين ندارند .\r\nولى با اين حال شك نيست كه قسمتى از تعليمات موسى و عيسى و محتواى كتب آسمانى آنها در ضمن گفته‌هاى پيروانشان به اين كتابها انتقال يافته است ، به همين دليل نمىتوان همه آنچه را در عهد قديم ( تورات و كتابهاى وابسته به آن ) و عهد جديد ( انجيل و كتب وابسته به آن ) آمده است پذيرفت ، و نه همه آن قابل انكار است ، بلكه مخلوطى است از تعليمات اين دو پيامبر بزرگ ، با افكار و انديشه‌هاى ديگران .\r\nبه هر حال در كتابهاى موجود تعبيرات فراوانى كه بشارت به ظهور بزرگى كه نشانه‌هاى آن جز بر اسلام و آورنده آن تطبيق نمىكند ديده مىشود .\r\nقابل توجه اينكه : غير از پيشگوييهايى كه در اين كتب ديده مىشود ، و بر شخص پيامبر اسلام ص صدق مىكند ، در سه مورد از انجيل « يوحنا »\r\n\r\n","description":"","footnote":"\r\n( 1 ) « الميزان » جلد 19 صفحه 290 .\r\n","page_name":" 74 ","page_number":74},
  {"content":"\r\nروى كلمه « فارقليط » تكيه شده است ( 1 ) كه در ترجمه‌هاى فارسى ، به « تسلى دهنده » ترجمه شده است ، اكنون به متن انجيل يوحنا توجه كنيد :\r\n« و من از پدر خواهم خواست و او » تسلى دهنده « ديگر به شما خواهد داد كه تا به ابد با شما خواهد ماند » ( 2 ) .\r\nو در باب بعد آمده : « و چون آن » تسلى دهنده « بيايد كه من از جانب پدر به شما خواهم فرستاد ، يعنى روح راستى كه از طرف پدر مىآيد او در باره من شهادت خواهد داد » ( 3 ) .\r\nو در باب بعد نيز مىخوانيم : « ليكن به شما راست مىگويم كه شما را مفيد است كه من بروم كه اگر من نروم ، آن » تسلى دهنده « به نزد شما نخواهد آمد ، اما اگر بروم او را به نزد شما خواهم فرستاد » ( 4 ) ! مهم اين است كه در متن سريانى اناجيل كه از اصل يونانى گرفته شده بجاى تسلى دهنده « پارقليطا » آمده ، و در متن يونانى « پيركلتوس » آمده كه از نظر فرهنگ يونانى به معنى « شخص مورد ستايش » است معادل « محمد ، احمد » .\r\nولى هنگامى كه ارباب كليسا ديدند انتشار چنين ترجمه اى به تشكيلات آنها ضربه شديدى وارد مىكند ، بجاى « پيركلتوس » ، « پاراكلتوس » نوشتند ! ، كه به معنى « تسلى دهنده » است ، و با اين تحريف آشكار ، اين سند زنده را دگرگون ساختند ، هر چند با وجود اين تحريف ، نيز بشارت روشنى از يك ظهور بزرگ در آينده است ( 5 ) .\r\n\r\n","description":"","footnote":"\r\n( 1 ) اين تعبير در انجيل عربى چاپ لندن مطبعه ويليام وطس سال 1857 آمده است .\r\n( 2 ) انجيل يوحنا باب 14 جمله 16 .\r\n( 3 ) انجيل يوحنا باب 15 جمله 26 .\r\n( 4 ) انجيل يوحنا باب 16 جمله 7 .\r\n( 5 ) « الفرقان فى تفسير القرآن » جلد 27 و 28 صفحه 306 ذيل آيه مورد بحث - در آنجا متن سريانى جمله‌هاى فوق نيز دقيقا آمده است .\r\n","page_name":" 75 ","page_number":75},
  {"content":"\r\nدر جلد اول تفسير نمونه ، شهادت گوياى يكى از كشيشان معروف مسيحى را كه بعد از مدتى اسلام را پذيرا شده ( فخر الاسلام نويسنده كتاب معروف انيس الاعلام ) به نقل از استاد بزرگش در تفسير « فارقليطا » ، نقل كرديم ، كه روشن مىسازد ، اين بشارتها در باره شخصى به نام « احمد » و « محمد » ص بوده است ( 1 ) .\r\nدر اينجا شما را به ترجمه مطلبى كه در دائرة المعارف بزرگ فرانسه ، در اين باره آمده است جلب مىكنيم :\r\n« محمد مؤسس دين اسلام و فرستاده خدا و خاتم پيامبران است ، كلمه » محمد « به معنى بسيار حمد شده است ، و از ريشه » حمد « كه به معنى تجليل و تمجيد است مشتق گرديده ، و بر اثر تصادف عجيب ، نام ديگرى كه آن هم از ريشه » حمد « است و مرادف لفظ محمد مىباشد ، يعنى » احمد « ذكر شده كه احتمال قوى مىرود ، مسيحيان عربستان ، آن لفظ را بجاى » فارقليط « به كار مىبردند ، احمد يعنى بسيار ستوده شده و بسيار مجلل ، ترجمه لفظ » پيركلتوس « است كه اشتباها لفظ » پاراكلتوس « را جاى آن گذاردند ، به اين ترتيب نويسندگان مذهبى مسلمان مكرر گوشزد كرده‌اند كه مراد از اين لفظ بشارت ظهور پيامبر اسلام است ، قرآن مجيد نيز آشكار در آيه شگفتانگيز سوره صف به اين موضوع اشاره مىكند » ( 2 ) .\r\nكوتاه سخن اينكه معنى « فارقليطا » روح القدس يا تسلى دهنده نيست ، بلكه مفهومى معادل « احمد » دارد ( دقت كنيد ) .\r\n\r\n","description":"","footnote":"\r\n( 1 ) « تفسير نمونه » جلد اول سوره بقره ذيل آيه 41 .\r\n( 2 ) « دائرة المعارف بزرگ فرانسه » جلد 23 صفحه 4176 .\r\n","page_name":" 76 ","page_number":76},
  {"content":"\r\n\r\n3 - مگر نام پيامبر اسلام « احمد » است ؟\r\nسؤال مهمى كه در اينجا مطرح مىشود اين است كه نام معروف پيامبر اسلام « محمد » مىباشد ، در حالى كه در آيه مورد بحث به عنوان « احمد » ذكر شده ، اين دو چگونه با هم سازگار است ؟\r\nدر پاسخ اين سؤال لازم است به نكات زير توجه شود :\r\nالف - در تواريخ آمده است كه پيامبر اسلام ص از كودكى دو نام داشت ، و حتى مردم او را با هر دو نام خطاب مىكردند ، يكى « محمد » و ديگرى « احمد » اولى را جدش عبد المطلب براى او برگزيده بود و دومى را مادرش آمنه .\r\nاين مطلب در سيره حلبى مشروحا ذكر شده است .\r\nب - از كسانى كه مكرر پيامبر اسلام ص را با اين نام ياد كردند عمويش ابو طالب بود ، هم امروز در كتابى كه به نام « ديوان ابو طالب » در دست ما است اشعار زيادى ديده مىشود كه در آن از پيغمبر گرامى اسلام به عنوان « احمد » ياد شده مانند :\r\n\r\nارادوا قتل احمد ظالموهم\r\nو ليس بقتلهم فيهم زعيم\r\n\r\n« ستمگران آنها تصميم قتل او را داشتند ولى براى اين كار رهبرى نيافتند » .\r\n\r\nو ان كان احمد قد جاءهم\r\nبه حق و لم ياتهم بالكذب\r\n\r\n« قطعا احمد آئين حقى براى آنها آورد و هرگز آئين دروغ نياورد » ( 1 ) .\r\nدر غير ديوان ابو طالب نيز اشعارى از ابو طالب در اين زمينه نقل شده مانند :\r\n\r\nلقد اكرم اللَّه النبى محمدا\r\nفاكرم خلق اللَّه فى الناس احمد\r\n\r\nخداوند پيامبر خود محمد را گرامى داشت و لذا گرامىترين خلق خدا در ميان مردم احمد است ( 2 ) .\r\n\r\n","description":"","footnote":"\r\n( 1 ) ديوان ابو طالب صفحه 25 - 29 .\r\n( 2 ) تاريخ ابن عساكر جلد 1 صفحه 275 .\r\n","page_name":" 77 ","page_number":77},
  {"content":"\r\nج - در اشعار « حسان بن ثابت » شاعر معروف عصر پيامبر نيز اين تعبير ديده مىشود :\r\n\r\nمفجعة قد شفها فقد احمد\r\nفظلت لالاء الرسول تعدد\r\n\r\n« مصيبت زده اى كه فقدان احمد او را لاغر كرده بود و پيوسته عطايا و مواهب رسول خدا را برمىشمرد » ( 1 ) .\r\nاشعارى كه از ابو طالب يا غير او نام احمد ( به جاى محمد ) در آن آمده آن قدر فراوان است كه مجال نقل همه آنها در اينجا نيست ، اين بحث را با شعر جالب ديگرى از فرزند ابو طالب يعنى على ع پايان مىدهيم :\r\n\r\nا تامرنى بالصبر فى نصر « احمد »\r\nو و اللَّه ما قلت الذى قلت جازعا\r\n\r\n\r\nساسعى لوجه اللَّه فى نصر « احمد »\r\nنبى الهدى المحمود طفلا و يافعا\r\n\r\n« آيا به من مىگويى در يارى احمد شكيبايى كنم ؟ به خدا سوگند من آنچه را گفتم از روى جزع و بىصبرى نگفتم » .\r\n« من براى خاطر خدا در يارى » احمد « مىكوشم همان پيامبر هدايت كه در طفوليت و جوانى پيوسته محمود و ستوده بود » ( 2 ) .\r\nد - در رواياتى كه در مساله معراج وارد شده بسيار مىخوانيم كه خداوند پيامبر اسلام ص را در شب معراج بارها به عنوان « احمد » خطاب كرد ، و شايد از اينجا است كه مشهور شده نام آن حضرت در آسمانها « احمد » و در زمين « محمد » ص است .\r\nدر حديثى از امام « باقر » ع نيز آمده است كه پيامبر اسلام ص ده نام داشت كه پنج نام آن در قرآن آمده « محمد » و « احمد » و « عَبْدُ اللَّه » و « يس » و « ن » ( 3 ) .\r\n\r\n","description":"","footnote":"\r\n( 1 ) ديوان حسان بن ثابت صفحه 59 تحقيق محمد عزت نصر اللَّه .\r\n( 2 ) « الغدير » جلد 7 صفحه 358 .\r\n( 3 ) « نور الثقلين » جلد 5 صفحه 313 - در تفسير در المنثور نيز رواياتى در اين زمينه آمده كه نقل همه آنها به طول مىانجامد . جلد 6 صفحه 214 .\r\n","page_name":" 78 ","page_number":78},
  {"content":"\r\nه - هنگامى كه پيامبر آيات فوق ( آيات سوره صف را ) براى مردم مدينه و مكه خواند و قطعا به گوش اهل كتاب نيز رسيد هيچكس از مشركان و اهل كتاب ايراد نكردند كه انجيل بشارت از آمدن « احمد » داده نام تو « محمد » است ، اين سكوت خود دليل بر شهرت اين اسم در آن محيط است ، زيرا اگر اعتراضى شده بود براى ما نقل مىشد ، چه اينكه اعتراضهاى دشمنان ، حتى در مواردى كه بسيار زننده بوده ، نيز در تاريخ ثبت است .\r\nاز مجموع اين بحث نتيجه مىگيريم كه نام احمد از نامهاى معروف پيامبر اسلام ص بوده است » ( 1 ) .\r\n\r\n","description":"","footnote":"\r\n( 1 ) در اين بحث و بحث گذشته از كتاب « احمد موعود انجيل » و « تفسير فرقان » نيز استفاده شده است .\r\n","page_name":" 79 ","page_number":79},
  {"content":"\r\n\r\n[ سوره الصف ‹ 61 › : آيات 7 تا 9 
  ]\r\nوَ مَنْ أَظْلَمُ مِمَّنِ افْتَرى عَلَى اللَّه الْكَذِبَ وَهُوَ يُدْعى إِلَى الإِسْلامِ وَاللَّه لا يَهْدِي الْقَوْمَ الظَّالِمِينَ ‹ 7 › يُرِيدُونَ لِيُطْفِؤُا نُورَ اللَّه بِأَفْواهِهِمْ وَاللَّه مُتِمُّ نُورِه وَلَوْ كَرِه الْكافِرُونَ ‹ 8 › هُوَ الَّذِي أَرْسَلَ رَسُولَه بِالْهُدى وَدِينِ الْحَقِّ لِيُظْهِرَه عَلَى الدِّينِ كُلِّه وَلَوْ كَرِه الْمُشْرِكُونَ ‹ 9 ›\r\n\r\nترجمه :\r\n7 - چه كسى ظالمتر است از آن كس كه بر خدا دروغ مىبندد ( و تكذيب كند ) در حالى كه دعوت به اسلام مىشود ، خداوند قوم ظالم را هدايت نمىكند .\r\n8 - آنها مىخواهند نور خدا را با دهان خود خاموش سازند ، ولى خدا نور خود را كامل مىكند هر چند كافران خوش نداشته باشند ! 9 - او كسى است كه رسول خود را با هدايت و دين حق فرستاد تا او را بر همه اديان غالب سازد ، هر چند مشركان كراهت داشته باشند .\r\n\r\nتفسير : مىخواهند نور خدا را با دهان خود خاموش كنند ؟ !\r\nدر آيات گذشته خوانديم كه چگونه گروهى معاند و لجوج على رغم بشارت پيامبر پيشين حضرت مسيح ع در باره ظهور پيامبر اسلام ص ، و على رغم\r\n","description":"","footnote":"","page_name":" 80 ","page_number":80},
  {"content":"\r\nتوام بودن دعوت پيامبر اسلام ص با « بينات » و دلائل روشن و معجزات ، چگونه به مقابله و انكار برخاستند ، در آيات مورد بحث عاقبت كار اين افراد ، و سرنوشت آنها را تشريح مىكند .\r\nنخست مىفرمايد : « چه كسى ظالمتر است از آن كس كه بر خدا دروغ بندد در حالى كه دعوت به سوى اسلام مىشود » ( * ( وَمَنْ أَظْلَمُ مِمَّنِ افْتَرى عَلَى اللَّه الْكَذِبَ وَهُوَ يُدْعى إِلَى الإِسْلامِ ) * ) .\r\nآرى چنين كسى كه دعوت پيامبر الهى را دروغ ، و معجزه او را سحر ، آئين او را باطل ، مىشمرد ستمكارترين مردم است ، چرا كه راه هدايت و نجات را به روى خود و ساير بندگان خدا مىبندد ، و آنها را از اين سرچشمه فيض الهى كه ضامن سعادت ابدى آنها است محروم مىسازد .\r\nو در پايان آيه مىافزايد : « خداوند قوم ستمگر را هدايت نمىكند » ( * ( وَاللَّه لا يَهْدِي الْقَوْمَ الظَّالِمِينَ ) * ) .\r\nكار خدا هدايت است ، و ذات پاكش نور و روشنايى معنوى است « اللَّه نُورُ السَّماواتِ وَالأَرْضِ » ولى هدايت زمينه مىخواهد ، و اين زمينه در كسانى كه دشمن حقيقتاند وجود ندارد .\r\nاين آيه بار ديگر تاكيدى است بر اين حقيقت كه هدايت و ضلالت هر چند از ناحيه خدا است ولى مقدمات آن از ناحيه خود انسان شروع مىشود ، و به همين دليل هرگز جبر لازم نمىآيد .\r\nجمله « و * ( هُوَ يُدْعى إِلَى الإِسْلامِ ) * » اشاره به اين است كه دعوت پيامبر ص متضمن سلامت دنيا و آخرت و نجات انسانها است ، با اينحال چگونه انسان تيشه بر ريشه سعادت خويش مىزند ؟\r\nتعبير به * ( مَنْ أَظْلَمُ ) * ( چه كسى ستمكارتر است . . . ) پانزده بار در قرآن مجيد تكرار شده كه آيه مورد بحث آخرين آنها است ، گرچه موارد آنها ظاهرا\r\n","description":"","footnote":"","page_name":" 81 ","page_number":81},
  {"content":"\r\nمتفاوت است ، و همين امر ممكن است منشا اين سؤال شود كه مگر « ظالمترين مردم » بيش از يك گروه مىتواند باشد ؟ اما دقت در اين آيات نشان مىدهد كه همه بازگشت به تكذيب آيات الهى و مانع شدن مردم از راه حق است و در واقع ستمى بالاتر از اين نيست كه مردم را از رسيدن به چنين برنامه اى كه راه خوشبختى در همه زمينه‌ها است بازدارند .\r\nسپس براى اين كه نشان دهد دشمنان حق قادر نيستند آئين او را برچينند ضمن تشبيه جالبى مىفرمايد : « آنها مىخواهند نور خدا را با دهان خود خاموش سازند ، ولى خداوند نور خود را كامل مىكند هر چند كافران خوش نداشته باشند » ! ( * ( يُرِيدُونَ لِيُطْفِؤُا نُورَ اللَّه بِأَفْواهِهِمْ وَاللَّه مُتِمُّ نُورِه وَلَوْ كَرِه الْكافِرُونَ ) * ) .\r\nآنها به كسى مىمانند كه مىخواهد نور آفتاب عالمتاب را با پف كردن خاموش سازد ، آنها خفاشانى هستند كه گمان مىكنند اگر چشم از آفتاب فرو پوشند و خود را در پرده‌هاى ظلمت شب فرو برند مىتوانند به مقابله با اين چشمه نور برخيزند .\r\nتاريخ اسلام سند زنده اى است بر تحقق عينى اين پيشگويى بزرگ قرآن ، چرا كه از نخستين روز ظهور اسلام توطئه‌هاى گوناگون براى نابودى آن چيده شد :\r\nگاه از طريق سخريه و ايذاء و آزار دشمنان .\r\nگاه از طريق محاصره اقتصادى و اجتماعى .\r\nگاه از طريق تحميل جنگهاى گوناگون در ميدانهاى احد و احزاب و حنين و . . .\r\nگاه از طريق توطئه‌هاى داخلى منافقان .\r\n","description":"","footnote":"","page_name":" 82 ","page_number":82},
  {"content":"\r\nگاه از طريق ايجاد اختلاف در ميان صفوف مسلمين .\r\nگاه از طريق جنگهاى صليبى .\r\nگاه از طريق اشغال سرزمين قدس و قبله اول مسلمين .\r\nگاه از طريق تقسيم كشور عظيم اسلامى به بيش از چهل كشور ! گاه از طريق برنامه تغيير خط و بريدن جوانان اسلام از فرهنگ كهن خويش .\r\nگاه از طريق نشر فحشاء و وسائل فساد اخلاق و انحراف عقيده در ميان قشرهاى جوان .\r\nگاه از طريق استعمار نظامى و سياسى و اقتصادى .\r\nو گاه از طرق ديگر . . .\r\nولى همانگونه كه خداوند اراده كرده بود اين نور الهى روزبه روز در گسترش است و دامنه اسلام هر زمان به گذشته وسيعتر مىشود ، و آمارها نشان مىدهد كه جمعيت مسلمانان جهان على رغم تلاشهاى مشترك « صهيونيستها » و « صليبيها » و « ماترياليستهاى شرق » رو به افزايش است ، آرى آنها پيوسته مىخواهند كه نور خدا را خاموش سازند ولى خداوند اراده ديگرى دارد .\r\nو اين يك معجزه جاودانى قرآن است .\r\nقابل توجه اينكه اين مضمون دو بار در آيات قرآن مجيد ذكر شده با اين تفاوت كه در يك مورد « يُرِيدُونَ أَنْ يُطْفِؤُا » آمده است ( توبه 32 ) ولى در اينجا « * ( يُرِيدُونَ لِيُطْفِؤُا ) * » مىباشد .\r\n« راغب » در « مفردات » در توضيح اين تفاوت مىگويد : آيه نخست اشاره به خاموش كردن بدون مقدمه است ، ولى دومى اشاره به خاموش كردن با توسل به مقدمات است .\r\n","description":"","footnote":"","page_name":" 83 ","page_number":83},
  {"content":"\r\nيعنى خواه آنها مقدمه چينى كنند يا نكنند قادر به خاموش كردن نور الهى نيستند ! در آخرين آيه مورد بحث براى تاكيد بيشتر با صراحت مىگويد : « او كسى است كه فرستاده خود را با هدايت و دين حق فرستاده تا او را بر همه اديان غالب كند ، هر چند مشركان كراهت داشته باشند » ( * ( هُوَ الَّذِي أَرْسَلَ رَسُولَه بِالْهُدى وَدِينِ الْحَقِّ لِيُظْهِرَه عَلَى الدِّينِ كُلِّه وَلَوْ كَرِه الْمُشْرِكُونَ ) * ) .\r\nتعبير به « * ( أَرْسَلَ رَسُولَه بِالْهُدى وَدِينِ الْحَقِّ ) * » به منزله بيان رمز پيروزى و غلبه اسلام است ، زيرا در طبيعت « هدايت » و « دين حق » اين پيروزى نهفته است ، اسلام و قرآن نور الهى است و نور هر جا باشد آثار خود را نشان مىدهد و مايه پيروزى است ، و كراهت مشركان و كافران نمىتواند سدى در اين راه ايجاد كند .\r\nجالب اينكه اين آيه نيز با مختصر تفاوتى سه بار در قرآن مجيد آمده :\r\nيك بار در سوره توبه ( آيه 33 ) و يك بار در سوره فتح ( آيه 38 ) و يك بار در همين سوره صف .\r\nولى نبايد فراموش كرد كه اين تكرار و تاكيد در زمانى بود كه هنوز اسلام در جزيره عربستان جا نيفتاده بود ، تا چه رسد به نقاط ديگر جهان ، اما قرآن در همان وقت مؤكدا روى اين مساله تكيه كرد و حوادث آينده صدق اين پيشگويى بزرگ را ثابت نمود و سرانجام اسلام هم از نظر منطق ، و هم از نظر پيشرفت عملى بر مذاهب ديگر غالب شد ، و دشمنان را از قسمتهاى وسيعى از جهان عقب زد و جاى آنها را گرفت و هم اكنون نيز در حال پيشروى است .\r\nالبته مرحله نهايى اين پيشروى به عقيده ما با ظهور حضرت مهدى\r\n","description":"","footnote":"","page_name":" 84 ","page_number":84},
  {"content":"\r\nارواحنا فداه تحقق مىيابد كه اين آيات خود دليلى بر آن ظهور عظيم است .\r\nدر باره محتواى اين آيه و اينكه منظور غلبه منطقى يا غلبه قدرت است ؟\r\nو ارتباط آن با ظهور حضرت مهدى ع چگونه است ؟ بحثهاى بيشترى ذيل آيه 23 سوره توبه آورده‌ايم ( 1 ) .\r\n\r\n","description":"","footnote":"\r\n( 1 ) به تفسير نمونه جلد 7 صفحه 368 تا 389 مراجعه شود .\r\n","page_name":" 85 ","page_number":85},
  {"content":"\r\n\r\n[ سوره الصف ‹ 61 › : آيات 10 تا 13 
  ]\r\nيا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ ‹ 10 › تُؤْمِنُونَ بِاللَّه وَرَسُولِه وَتُجاهِدُونَ فِي سَبِيلِ اللَّه بِأَمْوالِكُمْ وَأَنْفُسِكُمْ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ‹ 11 › يَغْفِرْ لَكُمْ ذُنُوبَكُمْ وَيُدْخِلْكُمْ جَنَّاتٍ تَجْرِي مِنْ تَحْتِهَا الأَنْهارُ وَمَساكِنَ طَيِّبَةً فِي جَنَّاتِ عَدْنٍ ذلِكَ الْفَوْزُ الْعَظِيمُ ‹ 12 › وَأُخْرى تُحِبُّونَها نَصْرٌ مِنَ اللَّه وَفَتْحٌ قَرِيبٌ وَبَشِّرِ الْمُؤْمِنِينَ ‹ 13 ›\r\n\r\nترجمه :\r\n10 - اى كسانى كه ايمان آورده‌ايد آيا شما را به تجارتى كنم كه از عذاب از عذاب دردناك شما را رهايى مىبخشد ؟ ! 11 - به خدا و رسول او ايمان بياوريد ، و در راه خداوند با اموال و جانهايتان جهاد كنيد ، اين براى شما از هر چيز بهتر است بدانيد .\r\n12 - اگر اين كار كنيد گناهانتان را مىبخشد و شما را در باغهايى از بهشت داخل مىكند\r\n","description":"","footnote":"","page_name":" 86 ","page_number":86},
  {"content":"\r\nكه نهرها از زير درختانش جارى است ، و در مسكنهاى پاكيزه در بهشت جاويدان جاى مىدهد و اين پيروزى عظيمى است .\r\n13 - و نعمت ديگرى كه آن را دوست داريد به شما مىبخشد و آن يارى خداوند و پيروزى نزديك است و مؤمنان را بشارت ده !\r\n\r\nتفسير : تجارتى پر سود و بىنظير !\r\nهمانگونه كه در آغاز سوره گفتيم ، يكى از اهداف مهم اين سوره ، دعوت به ايمان و جهاد است ، آيات مورد بحث نيز تاكيدى است به اين دو اصل ، بامثال لطيفى كه انگيزه حركت الهى را در جان انسان به وجود مىآورد ، انگيزه اى كه شرط پيروزى اسلام بر تمام اديان است كه در آيات قبل به آن اشاره شده بود .\r\nنخست مىفرمايد : « اى كسانى كه ايمان آورده‌ايد ! آيا شما را به تجارتى دلالت كنم كه از عذاب اليم ، نجاتتان مىدهد » ؟ ( * ( يا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ ) * ) .\r\nبا اينكه « ايمان » و « جهاد » از واجبات قطعيه‌اند ، ولى در اينجا آن را نه به صورت امر ، بلكه به صورت پيشنهاد تجارت ، مطرح مىكند ، آن هم آميخته با تعبيراتى كه از لطف بىپايان خدا حكايت دارد .\r\nبدون شك « نجات از عذاب اليم » ، از مهمترين خواسته‌هاى هر انسانى است ، و لذا اين سؤال كه آيا مىخواهيد شما را به تجارتى رهنمون شوم كه شما را از عذاب اليم رهايى مىبخشد ؟ براى همه ، جالب توجه است .\r\nهنگامى كه با اين سؤال دلها را به سوى خود جذب كرد ، بىآنكه منتظر پاسخ آنها باشد ، به شرح آن تجارت پرسود پرداخته ، مىافزايد : « و آن اينكه\r\n","description":"","footnote":"","page_name":" 87 ","page_number":87},
  {"content":"\r\nبه خدا و رسول او ايمان بياوريد و در راه خداوند با اموال و جانهايتان جهاد كنيد « ( * ( تُؤْمِنُونَ بِاللَّه وَرَسُولِه وَتُجاهِدُونَ فِي سَبِيلِ اللَّه بِأَمْوالِكُمْ وَأَنْفُسِكُمْ ) * ) ( 1 ) .\r\nبدون شك خدا نيازى به اين تجارت پرسود ندارد ، بلكه تمام منافع آن دربست به مؤمنان تعلق مىگيرد ، لذا در پايان آيه مىفرمايد : « اين براى شما از هر چيز بهتر است اگر بدانيد » ( * ( ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ) * ) .\r\nقابل توجه اينكه مخاطب ، مؤمنانند ، به قرينه * ( يا أَيُّهَا الَّذِينَ آمَنُوا ) * و در عين حال آنها را به دو اصل « ايمان » و « جهاد » دعوت مىكند ، ممكن است اين تعبير اشاره به اين باشد كه ايمان اسمى و سطحى كافى نيست ، ايمان عميق و خالص لازم است كه بتواند سرچشمه ايثار و فداكارى و جهاد گردد ، و نيز ممكن است ذكر ايمان به خدا و رسول در اينجا شرحى باشد بر ايمان كه به طور اجمال در آغاز آيه گذشته آمده بود .\r\nبه هر حال ، ايمان به پيامبر ص از ايمان به خدا جدا نيست ، همانگونه كه جهاد با جان ، از جهاد با مال نمىتواند جدا باشد ، زيرا تمام نبردها نياز به وسائل و امكاناتى دارد كه از طريق كمكهاى مالى بايد تامين شود ، بعضى قادر بر هر دو نوع جهادند ، و بعضى تنها قادر بر جهاد با مال و در پشت جبهه‌اند ، و گاه تنها جان دارند و آماده بذل جان .\r\nاما به هر صورت بايد اين دو نوع جهاد با يكديگر توأم گردد تا پيروزى فراهم شود و اگر مىبينيم جهاد با مال مقدم داشته شده نه به خاطر آن است كه از جهاد با جان مهمتر مىباشد ، بلكه به خاطر اين است كه مقدمه آن محسوب مىشود چرا كه ابزار جهاد از طريق كمكهاى مالى فراهم مىگردد .\r\n\r\n","description":"","footnote":"\r\n( 1 ) جمله * ( تُؤْمِنُونَ بِاللَّه . . . ) * « جمله استينافيه » اى است كه تجارت را تفسير مىكند ، و بعضى آن را عطف بيان دانسته‌اند ، و در هر حال اين « جمله خبريه » معنى « امر » دارد .\r\n","page_name":" 88 ","page_number":88},
  {"content":"\r\nتا اينجا سه ركن اساسى از اركان اين تجارت بزرگ و بىنظير مشخص شد : « خريدار » خدا است ، و « فروشنده » انسانهاى با ايمان ، « و متاع » جانها و اموالشان ، اكنون نوبت به ركن چهارم مىرسد كه بهاى اين معامله عظيم است .\r\nمىفرمايد : « هر گاه چنين كنيد خداوند گناهانتان را مىبخشد و شما را در باغهايى از بهشت كه نهرها از زير درختانش جارى است و در مسكنهاى پاكيزه در بهشت جاويدان جاى مىدهد ، و اين پيروزى عظيمى است » ( * ( يَغْفِرْ لَكُمْ ذُنُوبَكُمْ وَيُدْخِلْكُمْ جَنَّاتٍ تَجْرِي مِنْ تَحْتِهَا الأَنْهارُ وَمَساكِنَ طَيِّبَةً فِي جَنَّاتِ عَدْنٍ ذلِكَ الْفَوْزُ الْعَظِيمُ ) * ) ( 1 ) .\r\nدر مرحله پاداش اخروى نخست به سراغ آمرزش گناهان مىرود چرا كه بيشترين ناراحتى فكر انسان از گناهان او است ، وقتى آمرزش و غفران مسلم شد غصه اى ندارد ، اين تعبير نشان مىدهد كه نخستين هديه الهى به شهيدان راهش اين است كه تمام گناهانشان را مىبخشد .\r\nاما آيا اين تنها ناظر به « حق اللَّه » است ، و يا « حق الناس » را نيز شامل مىشود ؟ مطلق بودن آيه دليل بر عموميت است ، ولى با توجه به اينكه خداوند حق الناس را به خود آنها واگذار كرده بعضى در عموميت آيه ترديد كرده‌اند .\r\nبه اين ترتيب در آيات فوق دو شاخه از ايمان ( ايمان به خدا و رسول ) و دو شاخه از جهاد ( جهاد با مال و جان ) و دو شاخه از پاداشهاى اخروى\r\n\r\n","description":"","footnote":"\r\n( 1 ) جمله * ( يَغْفِرْ لَكُمْ . . . ) * به منزله « جزاء » براى « شرط » محذوفى است كه از آيه سابق استفاده مىشود ، و در تقدير چنين است « ان تؤمنوا باللَّه و رسوله و تجاهدوا فى سبيله . . . * ( يَغْفِرْ لَكُمْ ذُنُوبَكُمْ . . . ) * » اين احتمال نيز داده شده كه جواب « امر » باشد ، همان امرى كه از جمله خبريه « تؤمنون » و « تجاهدون » استفاده مىشود .\r\n","page_name":" 89 ","page_number":89},
  {"content":"\r\n( آمرزش گناهان و دخول در بهشت جاودان ) و چنان كه خواهيم ديد دو شاخه از مواهب الهى در دنيا نيز در آيه بعد آمده است .\r\nآنجا كه مىفرمايد : « و نعمت ديگرى كه آن را دوست داريد و مورد علاقه است به شما مىبخشد ، و آن يارى خداوند ، و پيروزى نزديك است » ( * ( وَأُخْرى تُحِبُّونَها نَصْرٌ مِنَ اللَّه وَفَتْحٌ قَرِيبٌ ) * ) ( 1 ) .\r\nچه تجارت پرسود و پربركتى ؟ كه سراسرش فتح و پيروزى و نعمت و رحمت است ، و به همين دليل از آن به عنوان « فوز عظيم » و پيروزى بزرگ ياد كرده .\r\nسپس به همين دليل به مؤمنان در مورد اين تجارت بزرگ تبريك مىگويد و بشارت مىدهد و مىافزايد : « و مؤمنان را بشارت ده » ( * ( وَبَشِّرِ الْمُؤْمِنِينَ ) * ) .\r\nدر حديثى آمده است هنگامى كه در « ليله عقبة » ( شبى كه پيامبر در نزديكى مكه مخفيانه با جمعى از مردم مدينه ملاقات كرد و از آنان بيعت گرفت ) ميان رسول خدا ص و مسلمانان مدينه پيمان بسته شد « عبد اللَّه بن رواحه » عرض كرد هر شرطى مىخواهى در ضمن اين پيمان براى پروردگارت و براى خودت بكن .\r\nپيامبر ص فرمود : « اما براى پروردگارم شرط اين است كه به هيچوجه چيزى را شريك او قرار ندهيد ، اما براى خودم همانگونه كه از خود و اموالتان دفاع مىكنيد از من نيز دفاع كنيد » .\r\n« عبد اللَّه » گفت : در مقابل آن به ما چه داده خواهد شد ؟\r\nپيامبر ص فرمود : بهشت !\r\n\r\n","description":"","footnote":"\r\n( 1 ) « اخرى » صفت است براى موصوف محذوفى مانند نعمت يا خصلت ، بعضى نيز گفته‌اند موصوف « تجارت » است ولى بعيد به نظر مىرسد .\r\n","page_name":" 90 ","page_number":90},
  {"content":"\r\nعبد اللَّه گفت : ربح البيع لا نقيل و لا نستقيل : « چه معامله پرسودى ؟\r\nنه ما از اين معامله بازمىگرديم و نه اگر بازگشتى از ما بخواهند مىپذيريم « ! ( نه فسخ مىكنيم و نه فسخ را پذيرا مىشويم ) ( 1 )\r\n\r\nنكته‌ها :\r\n\r\n1 - « * ( فَتْحٌ قَرِيبٌ ) * » كدام است ؟\r\nپيروزى موعود در اين آيات هم در جنبه‌هاى منطقى ، و هم در ميدانهاى نبرد به طور مكرر عائد مسلمانان شد .\r\nو در اينكه منظور از « فتح قريب » كدام فتح است مفسران احتمالات متعددى داده‌اند بسيارى آن را به « فتح مكه » تفسير كرده‌اند ، و بعضى به « فتح بلاد ايران و روم » و بعضى به كل فتوحات اسلامى كه به فاصله نزديكى به دنبال ايمان و جهاد مسلمين به دست آمد .\r\nو از آنجا كه مخاطب تنها اصحاب و ياران پيامبر ص نيستند ، بلكه همه مؤمنان در طول تاريخ مخاطب به اين خطاب مىباشند ، جمله « * ( نَصْرٌ مِنَ اللَّه وَفَتْحٌ قَرِيبٌ ) * » معنى وسيع و گسترده اى دارد ، و بشارتى است به همه آنها هر چند در عصر پيامبر ص و به هنگام نزول اين آيات مصداق روشن آن فتح مكه بود .\r\n\r\n2 - * ( مَساكِنَ طَيِّبَةً ) * چيست ؟\r\nدر ميان نعمتهاى بهشتى در اينجا به خصوص روى مساله مسكن پاكيزه و مرفه ، آن هم مسكنى در باغهاى بهشت جاويدان تكيه شده ، و اين به خاطر آن\r\n\r\n","description":"","footnote":"\r\n( 1 ) « فى ظلال » جلد 8 صفحه 87 .\r\n","page_name":" 91 ","page_number":91},
  {"content":"\r\nاست كه يكى از شروط اساسى آسايش و آرامش انسان همان مساله مسكن است ، آن هم مسكنى پاك و پاكيزه از هر گونه آلودگى ظاهرى و باطنى كه انسان با خيال راحت در آن بيارامد .\r\n« راغب » در « مفردات » مىگويد : معنى « طيب » در اصل چيزى است كه حواس ظاهر و باطن از آن لذت برد ، و اين معنى جامعى است كه همه شرائط مناسب يك مسكن را در بر مىگيرد .\r\nقابل توجه اينكه در قرآن سه چيز مايه آرامش شمرده شده است : تاريكى شب وَجَعَلَ اللَّيْلَ سَكَناً ( انعام - 96 ) .\r\nخانه‌هاى مسكونى وَاللَّه جَعَلَ لَكُمْ مِنْ بُيُوتِكُمْ سَكَناً ( نحل - 80 ) .\r\nو همسران يكدل ، وَمِنْ آياتِه أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها ( روم - 21 ) .\r\n\r\n3 - دنيا تجارتخانه اولياء خدا است\r\nدر نهج البلاغه مىخوانيم على ع در مقابل شخص پر ادعايى كه به اصطلاح « جا نماز آب مىكشيد » و پشت سر هم مذمت دنيا مىكرد ، فرمود : اشتباه كردى دنيا براى آنها كه بيدار و آگاهند سرمايه بزرگى است ، و سپس شرحى در اين زمينه بيان فرمود از جمله اينكه : دنيا « متجر اولياء اللَّه » و تجارتخانه دوستان خدا است ( 1 ) .\r\nبنا بر اين اگر در يك جا دنيا به « مزرعه » آخرت تشبيه شده ، در اينجا به تجارتخانه تشبيه گرديده است كه انسان سرمايه هايى را كه از خدا گرفته به گرانترين قيمت به خود او مىفروشد ، و در برابر متاع ناچيزى بزرگترين نعمت را از او دريافت مىدارد .\r\n\r\n","description":"","footnote":"\r\n( 1 ) نهج البلاغه كلمات قصار جمله 131 ( با تلخيص ) .\r\n","page_name":" 92 ","page_number":92},
  {"content":"\r\nاصولا تعبير به تجارت آن هم تجارتى پرسود براى تحريك مهمترين انگيزه‌هاى انسان است ، انگيزه جلب منفعت و دفع ضرر ، زيرا اين تجارت الهى تنها سودآور نيست بلكه « * ( عَذابٍ أَلِيمٍ ) * » را نيز دفع مىكند .\r\nنظير همين معنى در آيه 111 سوره توبه نيز آمده است إِنَّ اللَّه اشْتَرى مِنَ الْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الْجَنَّةَ : « خداوند از مؤمنان جانها و اموالشان را خريدارى مىكند و در برابر آن بهشت به آنها مىدهد » .\r\nشرح ديگرى در اين زمينه در تفسير سوره توبه داده‌ايم ( 1 ) .\r\n\r\n","description":"","footnote":"\r\n( 1 ) جلد 8 صفحه 147 ( ذيل آيه 111 توبه ) .\r\n","page_name":" 93 ","page_number":93},
  {"content":"\r\n\r\n[ سوره الصف ‹ 61 › : آيه 14 
  ]\r\nيا أَيُّهَا الَّذِينَ آمَنُوا كُونُوا أَنْصارَ اللَّه كَما قالَ عِيسَى ابْنُ مَرْيَمَ لِلْحَوارِيِّينَ مَنْ أَنْصارِي إِلَى اللَّه قالَ الْحَوارِيُّونَ نَحْنُ أَنْصارُ اللَّه فَآمَنَتْ طائِفَةٌ مِنْ بَنِي إِسْرائِيلَ وَكَفَرَتْ طائِفَةٌ فَأَيَّدْنَا الَّذِينَ آمَنُوا عَلى عَدُوِّهِمْ فَأَصْبَحُوا ظاهِرِينَ ‹ 14 ›\r\n\r\nترجمه :\r\n14 - اى كسانى كه ايمان آورده‌ايد ياوران خدا باشيد همانگونه كه عيسى بن مريم به حواريون گفت : چه كسانى در راه خدا ياوران من هستند ؟ حواريون گفتند : ما ياوران خدا هستيم ، و در اين هنگام گروهى از بنى اسرائيل ايمان آوردند و گروهى كافر شدند ، ما كسانى را كه ايمان آورده بودند در برابر دشمنانشان تاييد كرديم و سرانجام بر آنها پيروز شدند .\r\n\r\nتفسير : همچون حواريون باشيد\r\nدر اين آيه كه آخرين آيه سوره صف مىباشد باز تكيه و تاكيد روى امر « جهاد » است كه محور اصلى سوره را تشكيل مىدهد ، منتهى از طريقى ديگر اين مساله را تعقيب مىكند ، و مطلبى مهمتر از عنوان بهشت و نعمتهاى بهشتى\r\n","description":"","footnote":"","page_name":" 94 ","page_number":94},
  {"content":"\r\nارائه داده ، مىفرمايد : « اى كسانى كه ايمان آورده‌ايد ! ياوران خدا باشيد » ( * ( يا أَيُّهَا الَّذِينَ آمَنُوا كُونُوا أَنْصارَ اللَّه ) * ) .\r\nآرى ياوران خدا ، خدايى كه تمام قدرتها از او سرچشمه مىگيرد و به او بازمىگردد ، خداوندى كه قدرتش بىپايان و شكستناپذير است ، و عجب اينكه در اينجا بندگان را به يارى خود طلبيده است ، و اين افتخارى است بىمانند ، هر چند معنى و مفهومش همان يارى پيامبر و آئين او است ولى لطف و رحمت شگرفى در آن نهفته است .\r\nسپس به يك نمونه تاريخى اشاره مىكند تا بدانند اين راه بدون رهرو نبوده و نيست ، مىافزايد : « همانگونه كه عيسى بن مريم بر حواريين گفت :\r\nچه كسانى ياوران من به سوى خدا هستند « ؟ ! ( * ( كَما قالَ عِيسَى ابْنُ مَرْيَمَ لِلْحَوارِيِّينَ مَنْ أَنْصارِي إِلَى اللَّه ) * ) .\r\nو « حواريون » در پاسخ با نهايت افتخار عرض كردند : ما ياوران خدا هستيم « ( * ( قالَ الْحَوارِيُّونَ نَحْنُ أَنْصارُ اللَّه ) * ) .\r\nو در همين مسير با دشمنان حق به مبارزه برخاستند « گروهى از بنى اسرائيل ايمان آوردند ( و به حواريين پيوستند ) و گروهى كافر شدند » ( * ( فَآمَنَتْ طائِفَةٌ مِنْ بَنِي إِسْرائِيلَ وَكَفَرَتْ طائِفَةٌ ) * ) .\r\nاينجا بود كه نصرت و يارى ما به كمك آنها شتافت « ما كسانى را كه ايمان آورده بودند در برابر دشمنان تقويت كرديم ، و سرانجام بر آنها غالب شدند » ( * ( فَأَيَّدْنَا الَّذِينَ آمَنُوا عَلى عَدُوِّهِمْ فَأَصْبَحُوا ظاهِرِينَ ) * ) .\r\nشما نيز حواريون محمد ص هستيد ، و به اين افتخار مفتخريد كه ياوران اللَّه مىباشيد ، و همانگونه كه حواريون بر دشمنان غلبه كردند شما نيز پيروز خواهيد شد ، و سربلندى و افتخار در اين جهان و جهان ديگر از آن شما خواهد بود .\r\n","description":"","footnote":"","page_name":" 95 ","page_number":95},
  {"content":"\r\nاين موضوع منحصر به ياران و اصحاب رسول اللَّه ص نبود و هميشه طرفداران حق كه در يك درگيرى مستمر در برابر اهل باطل قرار دارند از ياوران خدايند و سرانجام پيروزى نصيب آنها خواهد بود .\r\n\r\nرگ رگ است اين آب شيرين و آب شور\r\nبر خلائق مىرود تا نفخ صور !\r\n\r\n\r\nنكته : حواريون كيانند ؟\r\nدر قرآن مجيد پنج بار از حواريون مسيح ع ياد شده كه دو بار در همين سوره است ، اين تعبير اشاره به دوازده نفر از ياران خاص حضرت مسيح ع است كه نام آنها در انجيلهاى كنونى ( انجيل متى و لوقا باب 6 ) ذكر شده است .\r\nو به طورى كه قبلا نيز اشاره كرده‌ايم ، اين واژه از ماده « حور » به معنى شستن و سفيد كردن است ، و چون آنها قلبى پاك و روحى باصفا داشتند و در شستشوى روح و جان خود و ديگران تلاش و كوشش مىكردند ، اين واژه بر آنها اطلاق شده .\r\nدر بعضى از روايات آمده است كه حضرت مسيح ع هر يك از آنها را به عنوان نمايندگى خود به يكى از مناطق مختلف جهان فرستاد ، آنها افرادى مخلص ، ايثارگر و مجاهد و مبارز بودند ، و سخت به مسيح ع عشق مىورزيدند .\r\nولى در روايات مسيحيان آمده است كه يكى از آنها بنام « يهوداى اسخريوطى » سرانجام به مسيح ع خيانت كرد و مطرود شد .\r\nدر اين زمينه توضيحات بيشترى ذيل آيه 52 سوره آل عمران داده شده\r\n","description":"","footnote":"","page_name":" 96 ","page_number":96},
  {"content":"\r\nاست ( 1 ) .\r\nدر حديثى آمده است كه پيغمبر گرامى اسلام ص هنگامى كه در عقبه با جمعى از اهل مدينه كه براى بيعت آمده بودند روبرو شد فرمود : دوازده نفر از خودتان را انتخاب و به من معرفى كنيد كه اينها نماينده قوم خود باشند ، همانگونه كه حواريون نسبت به عيسى بن مريم بوده‌اند ( 2 ) و اين نيز اهميت مقام آن بزرگواران را نشان مىدهد .\r\nخداوندا ! ما را توفيق ده ، كه در اين تجارت پرسود كه براى اوليايت فراهم كرده اى ، شركت جوييم و از بركات عظيم آن بهره مند شويم .\r\nپروردگارا ! اختلاف و پراكندگى صفوف مسلمين جهان را در برابر دشمنان ، متزلزل ساخته ، آن چنان آگاهى و بيدارى مرحمت فرما كه همه مسلمين دنيا در صف واحدى چون « بنيان مرصوص » در برابر دشمنان خونخوار گرد آيند .\r\nبارالها ! آئين تو بىيار و ياور نمىماند ، اين افتخار را نصيب ما كن كه در زمره آن يار و ياوران باشيم .\r\nآمين يا رب العالمين پايان سوره صف دهم رمضان المبارك 1406 .\r\n30 : 2 : 1365\r\n\r\n","description":"","footnote":"\r\n( 1 ) تفسير نمونه جلد 2 صفحه 426 .\r\n( 2 ) الدر المنثور جلد 6 صفحه 214 .\r\n","page_name":" 97 ","page_number":97},
  {"content":"\r\n","description":"","footnote":"","page_name":" 98 ","page_number":98},
  {"content":"\r\n\r\n‹ 62 › سوره جمعه اين سوره در مدينه نازل شده و 11 آيه است\r\n","description":"","footnote":"","page_name":" 99 ","page_number":99},
  {"content":"\r\n","description":"","footnote":"","page_name":" 100 ","page_number":100},
  {"content":"\r\n\r\nمحتواى سوره جمعه\r\nاين سوره در حقيقت بر دو محور اصلى اساسى دور مىزند : نخست توجه به توحيد و صفات خدا و هدف از بعثت پيامبر اسلام ص و مساله معاد ، و ديگرى برنامه سازنده نماز جمعه و بعضى از خصوصيات اين عبادت بزرگ .\r\nولى با نظر ديگر محتواى اين سوره را در چند بخش مىتوان خلاصه كرد .\r\n1 - تسبيح عمومى موجودات .\r\n2 - هدف بعثت پيامبر اسلام ص از نظر بعد تعليم و تربيت .\r\n3 - هشدار به مؤمنان كه از اصول آئين حق منحرف نشوند آن گونه كه يهود منحرف شدند .\r\n4 - اشاره اى به قانون عمومى مرگ كه دريچه اى است به سوى عالم بقاء .\r\n5 - دستور مؤكد براى انجام فريضه نماز جمعه و تعطيل كسب و كار براى شركت در آن .\r\n\r\nفضيلت تلاوت سوره جمعه\r\nدر فضيلت تلاوت اين سوره روايات بسيارى وارد شده ، چه مستقلا و يا در ضمن نمازهاى يوميه .\r\nدر حديثى از پيغمبر اكرم ص مىخوانيم :\r\nو من قرء سورة الجمعة اعطى عشر حسنات بعدد من اتى الجمعة ، و بعدد من لم ياتها فى امصار المسلمين :\r\n« هر كس سوره جمعه را بخواند خداوند به تعداد كسانى كه در نماز جمعه شركت مىكنند و كسانى كه شركت نمىكنند در تمام بلاد مسلمين به او ده حسنه\r\n","description":"","footnote":"","page_name":" 101 ","page_number":101},
  {"content":"\r\nمىبخشد » ( 1 ) .\r\nدر حديث ديگرى از امام صادق ع آمده است كه بر هر مؤمنى از شيعيان ما لازم است در شب جمعه ، سوره « جمعه » و « سَبِّحِ اسْمَ رَبِّكَ الأَعْلَى » را بخواند ، و در ظهر جمعه ، سوره جمعه و منافقين را ، و هر گاه چنين كند گويى عمل رسول اللَّه ص را انجام داده ، و پاداش و ثوابش بر خدا بهشت است ( 2 ) .\r\nمخصوصا تاكيد زيادى روى اين مطلب شده كه سوره « جمعه » و « منافقين » را در نماز جمعه بخوانند و در بعضى از اين روايات آمده كه حتى الامكان آن را ترك نكنند ( 3 ) و با اين كه عدول از سوره توحيد و « قُلْ يا أَيُّهَا الْكافِرُونَ » به سوره‌هاى ديگر در قرائت نماز جائز نيست اين مساله در خصوص نماز جمعه استثنا شده است و عدول از آنها به سوره « جمعه » و « منافقين » جايز بلكه مستحبّ شمرده است .\r\nو اينها همه نشانه اهميت فوق العاده اين سوره قرآن مجيد است .\r\n\r\n","description":"","footnote":"\r\n( 1 و 2 ) « مجمع البيان » آغاز سوره جمعه - نور الثقلين جلد 5 صفحه 320 .\r\n( 3 ) « نور الثقلين » جلد 5 صفحه 321 .\r\n","page_name":" 102 ","page_number":102},
  {"content":"\r\n\r\n[ سوره الجمعة ‹ 62 › : آيات 1 تا 4 
  ]\r\nبِسْمِ اللَّه الرَّحْمنِ الرَّحِيمِ\r\nيُسَبِّحُ لِلَّه ما فِي السَّماواتِ وَما فِي الأَرْضِ الْمَلِكِ الْقُدُّوسِ الْعَزِيزِ الْحَكِيمِ ‹ 1 › هُوَ الَّذِي بَعَثَ فِي الأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ وَإِنْ كانُوا مِنْ قَبْلُ لَفِي ضَلالٍ مُبِينٍ ‹ 2 › وَآخَرِينَ مِنْهُمْ لَمَّا يَلْحَقُوا بِهِمْ وَهُوَ الْعَزِيزُ الْحَكِيمُ ‹ 3 › ذلِكَ فَضْلُ اللَّه يُؤْتِيه مَنْ يَشاءُ وَاللَّه ذُو الْفَضْلِ الْعَظِيمِ ‹ 4 ›\r\n","description":"","footnote":"","page_name":" 103 ","page_number":103},
  {"content":"\r\n\r\nترجمه :\r\nبه نام خداوند بخشنده بخشايشگر 1 - آنچه در آسمانها و زمين است همواره تسبيح خدا مىگويند ، خداوندى كه مالك و حاكم است ، و از هر عيب و نقصى مبرا و عزيز و حكيم است .\r\n2 - او كسى است كه در ميان جمعيت درس نخوانده رسولى از خودشان برانگيخت تا آياتش را بر آنها بخواند ، و آنها را پاكيزه كند ، و كتاب و حكمت بياموزد ، هر چند پيش از آن در گمراهى آشكارى بودند .\r\n3 - و رسول بر گروه ديگرى كه هنوز به آنها ملحق نشده‌اند ، و او عزيز و حكيم است .\r\n4 - اين فضل خدا است كه به هر كس بخواهد ( و شايسته بداند ) مىبخشد و خداوند صاحب فضل عظيم است .\r\n\r\nتفسير :\r\n\r\nهدف بعثت پيامبر :\r\nاين سوره نيز با تسبيح و تقديس پروردگار شروع مىشود ، و به قسمتى از صفات جمال و جلال و اسماء حسناى او اشاره مىكند كه در حقيقت مقدمه اى است براى بحثهاى آينده .\r\nمىفرمايد : « آنچه در آسمانها و آنچه در زمين است پيوسته تسبيح خدا مىگويند و با زبان حال و قال او را از تمام نقايص و عيوب پاك مىشمرند » ( * ( يُسَبِّحُ لِلَّه ما فِي السَّماواتِ وَما فِي الأَرْضِ ) * ) .\r\n« همان خداوندى كه مالك و حاكم است ، و از هر عيب و نقصى مبرا است » ( * ( الْمَلِكِ الْقُدُّوسِ ) * ) .\r\n« خداوندى كه عزيز و حكيم است » ( * ( الْعَزِيزِ الْحَكِيمِ ) * ) .\r\nو به اين ترتيب نخست بر « مالكيت و حاكميت » و سپس « منزه بودن او\r\n","description":"","footnote":"","page_name":" 104 ","page_number":104},
  {"content":"\r\nاز هر گونه ظلم و ستم و نقص « تاكيد مىكند ، زيرا با توجه به مظالم بيحساب ملوك و شاهان واژه » ملك « تداعى معانى نامقدسى مىكند كه با كلمه » قدوس « همه شستشو مىشود .\r\nو از طرفى روى « قدرت » و « علم » كه دو ركن اصلى حكومت است تكيه نموده ، و چنان كه خواهيم ديد اين صفات ارتباط نزديكى به بحثهاى آينده اين سوره دارد ، و نشان مىدهد كه انتخاب اوصاف حق در آيات مختلف قرآن روى حساب و نظم و رابطه خاصى است .\r\nدر باره تسبيح عمومى موجودات جهان قبلا بحثهاى مشروحى داشته‌ايم ( 1 ) .\r\nبعد از اين اشاره كوتاه و پرمعنى به مساله توحيد و صفات خدا به مساله بعثت پيامبر اسلام ص و هدف از اين رسالت بزرگ كه در ارتباط با عزيز و حكيم و قدوس بودن خداوند است پرداخته چنين مىگويد : « او كسى است كه در ميان درس نخوانده‌ها رسولى از خودشان برانگيخت تا آياتش را بر آنها بخواند » ( * ( هُوَ الَّذِي بَعَثَ فِي الأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِه ) * ) .\r\nو در پرتو اين تلاوت « آنها را از هر گونه شرك و كفر و انحراف و فساد پاك و پاكيزه كند ، و كتاب و حكمت بياموزد » ( * ( وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ ) * ) .\r\n« هر چند پيش از آن در ضلال مبين و گمراهى آشكارى بودند » ( * ( وَإِنْ كانُوا مِنْ قَبْلُ لَفِي ضَلالٍ مُبِينٍ ) * ) .\r\nجالب اينكه بعثت پيامبر اسلام ص را با آن ويژگيهايى كه جز از طريق اعجاز نمىتوان تفسير كرد نشانه عظمت خدا و دليل بر وجود او گرفته ، مىگويد :\r\n\r\n","description":"","footnote":"\r\n( 1 ) تفسير نمونه جلد 12 ذيل آيه 44 سوره اسراء و ذيل آيه 41 نور ( جلد 14 صفحه 497 ) .\r\n","page_name":" 105 ","page_number":105},
  {"content":"\r\nخداوند همان كسى است كه چنين پيامبرى را مبعوث كرد ، و چنين شاهكارى را در آفرينش به وجود آورد ! « اميين » جمع « امى » به معنى درس نخوانده است ( منسوب به « ام » ( مادر ) يعنى مكتبى جز مكتب دامان مادرش را نديده است ) و بعضى آن را به معنى « اهل مكه » دانسته‌اند ، زيرا « مكه » را « أُمَّ الْقُرى » ( مادر آباديها ) مىناميدند ولى اين احتمال بعيد به نظر مىرسد ، چرا كه نه پيامبر اسلام ص تنها مبعوث به اهل مكه بود ، و نه سوره جمعه در مكه نازل شده است .\r\nبعضى از مفسران نيز آن را به معنى « امت عرب » در مقابل يهود و ديگران تفسير كرده‌اند ، و آيه 75 سوره « آل عمران » را شاهد بر اين معنى مىدانند كه مىگويد : قالُوا لَيْسَ عَلَيْنا فِي الأُمِّيِّينَ سَبِيلٌ : « يهود گفتند ما در برابر اميين ( غير يهود ) مسئول نيستيم » .\r\nاگر اين تفسير را هم بپذيريم به خاطر آن است كه يهود خود را اهل كتاب و با سواد مىدانستند و امت عرب را بيسواد و درس نخوانده .\r\nبنا بر اين تفسير اول از همه مناسبتر است ( 1 ) .\r\nقابل توجه اينكه مىگويد : پيامبر اسلام از ميان همين گروه و همين قشر درس نخوانده برخاسته تا عظمت رسالت او را روشن سازد ، و دليلى باشد بر حقانيت او ، چرا كه كتابى مثل قرآن با اين محتواى عميق و عظيم ، و فرهنگى چون فرهنگ اسلام ، محال است زائيده فكر بشر باشد آن هم بشرى كه نه خود درس خوانده ، و نه در محيط علم و دانش پرورش يافته است ، اين نورى است كه از ظلمت برخاسته ، و باغ سرسبزى است كه از دل كوير سر برآورده ، و اين خود معجزه اى است آشكار و سندى است روشن بر حقانيت او .\r\n\r\n","description":"","footnote":"\r\n( 1 ) در باره معنى « امى » شرح بيشترى ذيل آيه 157 سوره اعراف آورده‌ايم ( به جلد ششم تفسير نمونه صفحه 400 مراجعه فرمائيد ) .\r\n","page_name":" 106 ","page_number":106},
  {"content":"\r\nدر آيه فوق هدف اين بعثت را در سه امر خلاصه كرده كه يكى جنبه مقدماتى دارد و آن تلاوت آيات الهى است ، و دو قسمت ديگر يعنى « تهذيب و تزكيه نفوس » و « تعليم كتاب و حكمت » دو هدف بزرگ نهايى را تشكيل مىدهد .\r\nآرى پيامبر ص آمده است كه انسانها را هم در زمينه علم و دانش ، و هم اخلاق و عمل ، پرورش دهد ، تا به وسيله اين دو بال بر اوج آسمان سعادت پرواز كنند ، و مسير الى اللَّه را پيش گيرند ، و به مقام قرب او نائل شوند .\r\nاين نكته نيز شايان توجه است كه در بعضى از آيات قرآن « تزكيه » مقدم بر « تعليم » و در بعضى « تعليم » مقدم بر « تزكيه » شمرده شده ، يعنى از چهار مورد در سه مورد تربيت بر تعليم مقدم است ، و در يك مورد تعليم بر تربيت مقدم .\r\nاين تعبير ضمن اينكه نشان مىدهد اين دو امر در يكديگر تاثير متقابل دارند ( اخلاق زائيده علم است همانگونه كه علم زائيده اخلاق است ) اصالت تربيت را مشخص مىسازد ، البته منظور علوم حقيقى است نه اصطلاحى در لباس علم .\r\nفرق ميان « كتاب » و « حكمت » ممكن است اين باشد كه اول اشاره به قرآن و دومى به سخنان پيامبر ص و تعليمات اوست كه « سنت » نام دارد .\r\nو نيز ممكن است « كتاب » اشاره به اصل دستورات اسلام باشد ، و « حكمت » اشاره به فلسفه و اسرار آن .\r\nاين نكته نيز قابل توجه است كه « حكمت » در اصل به معنى منع كردن به قصد اصلاح است ، و لجام مركب را از اين جهت « حكمت » گويند كه او را منع و مهار كرده ، و در مسير صحيح قرار مىدهد ، بنا بر اين مفهوم آن دلائل عقلى است ، و از اينجا روشن مىشود كه ذكر كتاب و حكمت پشت سر يكديگر مىتواند اشاره به دو سرچشمه بزرگ شناخت يعنى « وحى » و « عقل » بوده باشد ،\r\n","description":"","footnote":"","page_name":" 107 ","page_number":107},
  {"content":"\r\nيا به تعبير ديگر احكام آسمانى و تعليمات اسلام در عين اينكه از وحى الهى سرچشمه مىگيرد با ترازوى عقل قابل سنجش و درك مىباشد ( منظور كليات احكام است ) .\r\nو اما « * ( ضَلالٍ مُبِينٍ ) * » ( گمراهى آشكار ) كه در ذيل آيه به عنوان سابقه قوم عرب بيان شده ، اشاره سربسته و پرمعنايى است به عصر جاهليت كه گمراهى بر سراسر جامعه آنها حكمفرما بود ، چه گمراهى از اين بدتر و آشكارتر كه :\r\nبتهايى را كه از سنگ و چوب با دست خود مىتراشيدند پرستش مىكردند و در مشكلات خود به اين موجودات بىشعور پناه مىبردند .\r\nدختران خود را با دست خويش زنده به گور مىكردند ، سهل است به اين عمل فخر و مباهات نيز مىكردند كه نگذارديم ناموسمان دست بيگانگان بيفتد ! .\r\nمراسم نماز و نيايش آنها كف زدن و سوت كشيدن در كنار خانه كعبه بود ، و حتى زنان به صورت برهنه مادرزاد بر گرد خانه خدا طواف مىكردند و آن را عبادت مىشمردند ! انواع خرافات و موهومات بر افكار آنها حاكم بود ، و جنگ و خونريزى و غارتگرى مايه مباهاتشان زن در ميان آنها متاع بىارزشى بود كه حتى روى آن قمار مىزدند ! و از ساده ترين حقوق انسانى محروم بود ، كينه‌ها و عداوتها را پدران به ارث به فرزندانشان منتقل مىكردند ، و به همين دليل خونريزى و كشت و كشتار يك امر عادى محسوب مىشد .\r\nآرى پيامبر ص آمد و آنها را از اين ضلال مبين به بركت كتاب و حكمت نجات داد ، و تعليم و تربيت نمود ، و به راستى نفوذ در چنين جامعه گمراهى خود يكى از دلائل عظمت اسلام و معجزه آشكار پيامبر بزرگ ما است .\r\n","description":"","footnote":"","page_name":" 108 ","page_number":108},
  {"content":"\r\nولى از آنجا كه پيامبر اسلام تنها مبعوث به اين قوم « امى » نبود ، بلكه دعوتش همه جهانيان را دربر مىگرفت در آيه بعد مىافزايد : « او مبعوث به گروه ديگرى از مؤمنان نيز هست كه هنوز ملحق به اينها نشده‌اند » ، ( * ( وَآخَرِينَ مِنْهُمْ لَمَّا يَلْحَقُوا بِهِمْ ) * ) ( 1 ) .\r\nاقوام ديگرى كه بعد از ياران پيامبر اسلام ص پا به عرصه وجود گذاردند ، در مكتب تعليم و تربيت پيامبر ص پرورش يافتند ، و از سرچشمه زلال قرآن و سنت محمدى ص سيراب گشتند ، آرى آنها نيز مشمول اين دعوت بزرگ بودند .\r\nبه اين ترتيب آيه فوق تمام اقوامى را كه بعد از صحابه پيامبر ص به وجود آمدند از عرب و عجم شامل مىشود ، در حديثى مىخوانيم هنگامى كه پيغمبر اكرم ص اين آيه را تلاوت فرمود سؤال كردند : اينها كيانند ؟\r\nپيامبر ص دست خود را بر شانه سلمان گذارد ، و فرمود\r\nلو كان الايمان فى الثريا لنالته رجال من هؤلاء\r\n: « اگر ايمان در ثريا ( ستاره دوردستى كه در اين زمينه ضرب المثل است ) . باشد مردانى از اين گروه ( ايرانيان ) به آن دست مىيابند » ( 2 ) .\r\nو از آنجا كه همه اين امور از قدرت و حكمت خداوند سرچشمه مىگيرد\r\n\r\n","description":"","footnote":"\r\n( 1 ) « آخرين » عطف بر « اميين » است و ضمير « منهم » به « مؤمنين » برمىگردد كه از لابلاى كلام استفاده مىشود . بعضى نيز احتمال داده‌اند كه عطف بر ضمير « يعلمهم » بوده باشد ، ولى معنى اول مناسبتر است .\r\n( 2 ) اين حديث را طبرسى در « مجمع البيان » علامه طباطبائى در « الميزان » و سيوطى در « در المنثور » زمخشرى در « كشاف » قرطبى در تفسيرش ، و مراغى در تفسير خود ، و سيد قطب در « فى ظلال » ذيل آيه مورد بحث نقل كرده‌اند و در اصل از « صحيح بخارى » گرفته شده .\r\n","page_name":" 109 ","page_number":109},
  {"content":"\r\nدر پايان آيه مىفرمايد : « او عزيز و حكيم است » ( * ( وَهُوَ الْعَزِيزُ الْحَكِيمُ ) * ) .\r\nسپس به اين نعمت بزرگ يعنى بعثت پيامبر گرامى اسلام ص و برنامه تعليم و تربيت او اشاره كرده . مىافزايد : « اين فضل خدا است كه به هر كس بخواهد و لايق ببيند مىبخشد ، و خداوند صاحب فضل عظيم است » ( * ( ذلِكَ فَضْلُ اللَّه يُؤْتِيه مَنْ يَشاءُ وَاللَّه ذُو الْفَضْلِ الْعَظِيمِ ) * ) .\r\nدر حقيقت اين آيه همانند آيه 164 سوره آل عمران است كه مىگويد :\r\nلَقَدْ مَنَّ اللَّه عَلَى الْمُؤْمِنِينَ إِذْ بَعَثَ فِيهِمْ رَسُولًا مِنْ أَنْفُسِهِمْ يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ وَإِنْ كانُوا مِنْ قَبْلُ لَفِي ضَلالٍ مُبِينٍ و همه چيز آن تقريبا شبيه آيات مورد بحث است .\r\nبعضى نيز احتمال داده‌اند كه « * ( ذلِكَ فَضْلُ اللَّه ) * » ( اين فضل الهى است ) اشاره به اصل مقام نبوت باشد كه خداوند اين مقام را به هر كس كه شايسته بداند مىدهد .\r\nولى تفسير اول ، مناسبتر است ، هر چند جمع ميان هر دو نيز ممكن است ، كه هم رهبرى پيامبر ص براى امت فضل الهى است و هم مقام نبوت براى شخص پيامبر ص .\r\nناگفته پيدا است كه تعبير « من يشاء » ( هر كس را بخواهد ) مفهومش اين نيست كه خدا بىحساب ، فضل و مرحمت خود را به كسى مىدهد ، بلكه مشيت در اينجا توأم با حكمت است ، همانگونه كه توصيف خداوند را به عزيز و حكيم در نخستين آيه سوره اين مطلب را روشن ساخته .\r\nامير مؤمنان على ع نيز در تشريح اين فضل بزرگ الهى در نهج البلاغه مىفرمايد :\r\nفانظروا الهى مواقع نعم اللَّه عليهم ، حين بعث اليهم رسولا ، فعقد بملته طاعتهم ، و جمع على دعوته الفتهم ، كيف نشرت النعمة عليهم جناح\r\n","description":"","footnote":"","page_name":" 110 ","page_number":110},
  {"content":"\r\nكرامتها ، و اسالت لهم جداول نعيمها ، و التفت الملة بهم فى عوائد بركتها فاصبحوا فى نعمتها غرقين ، و فى خضرة عيشها فكهين\r\n: « به نعمتهاى خداوند بر اين امت بنگريد ! در آن زمان كه رسولش را به سوى آنها مبعوث كرد ، اطاعت آنها را به آئينش جلب كرد ، و با دعوتش آنها را متحد ساخت ، بنگريد چگونه اين نعمت بزرگ پر و بال كرامت خود را بر آنها گسترد ، و نهرهاى مواهب خويش را به سوى آنان جارى ساخت ، و آئين حق با تمام بركاتش آنها را در برگرفت ، آنها در ميان نعمتهايش غرقند ، و در زندگانى خرمش شادمانند » ( 1 )\r\n\r\nنكته : فضل الهى روى حساب است\r\nدر حديثى آمده است كه جمعى از فقراى امت خدمت رسول خدا ص رسيدند و عرض كردند : اى رسول خدا ! ثروتمندان اموالى براى انفاق دارند و ما چيزى نداريم ، وسيله براى حج دارند و ما نداريم ، و امكانات براى آزاد كردن بردگان دارند و ما نداريم .\r\nپيامبر ص فرمود : هر كسى صد بار « تكبير » بگويد افضل است از آزاد كردن يك برده ، و كسى كه صد بار « تسبيح خدا » بگويد افضل است از اينكه يكصد اسب را براى جهاد زين و لجام كند ، و كسى كه صد بار « لا إِله إِلَّا اللَّه » بگويد ، عملش از تمام مردم در آن روز برتر است ، مگر اينكه كسى بيشتر بگويد .\r\nاين سخن به گوش اغنياء رسيد ، آنها نيز به سراغ اين اذكار رفتند ، فقراى امت خدمت پيامبر ص رسيدند و عرض كردند : سخن شما به گوش\r\n\r\n","description":"","footnote":"\r\n( 1 ) « نهج البلاغه » خطبه 192 ( خطبه قاصعه ) .\r\n","page_name":" 111 ","page_number":111},
  {"content":"\r\nاينها رسيده و آنها نيز مشغول ذكر شده‌اند ! پيامبر ص فرمود :\r\n* ( ذلِكَ فَضْلُ اللَّه يُؤْتِيه مَنْ يَشاءُ ) *\r\n: « اين فضل الهى است به هر كس بخواهد مىدهد » ( اشاره به اينكه اين براى امثال شما است كه اشتياق انفاق داريد و وسيله آن در اختيار نداريد ، و اما براى آنها كه ثروتمندند راه وصول به فضل الهى از طريق انفاق از ثروتهايشان است ) ( 1 ) .\r\nاين حديث نيز شاهد سخنى است كه در بالا گفتيم كه فضل الهى روى حساب حكيمانه است .\r\n\r\n","description":"","footnote":"\r\n( 1 ) « مجمع البيان » جلد 10 صفحه 284 .\r\n","page_name":" 112 ","page_number":112},
  {"content":"\r\n\r\n[ سوره الجمعة ‹ 62 › : آيات 5 تا 8 
  ]\r\nمَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً بِئْسَ مَثَلُ الْقَوْمِ الَّذِينَ كَذَّبُوا بِآياتِ اللَّه وَاللَّه لا يَهْدِي الْقَوْمَ الظَّالِمِينَ ‹ 5 › قُلْ يا أَيُّهَا الَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّه مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ ‹ 6 › وَلا يَتَمَنَّوْنَه أَبَداً بِما قَدَّمَتْ أَيْدِيهِمْ وَاللَّه عَلِيمٌ بِالظَّالِمِينَ ‹ 7 › قُلْ إِنَّ الْمَوْتَ الَّذِي تَفِرُّونَ مِنْه فَإِنَّه مُلاقِيكُمْ ثُمَّ تُرَدُّونَ إِلى عالِمِ الْغَيْبِ وَالشَّهادَةِ فَيُنَبِّئُكُمْ بِما كُنْتُمْ تَعْمَلُونَ ‹ 8 ›\r\n\r\nترجمه :\r\n5 - كسانى كه مكلف به تورات شدند ولى حق آن را ادا ننمودند مانند درازگوشى هستند كه كتابهايى را حمل مىكند ، قومى كه آيات الهى را تكذيب كردند مثال بدى دارند ، و خداوند جمعيت ظالمان را هدايت نمىكند .\r\n6 - بگو اى يهوديان ! اگر گمان مىكنيد كه شما دوستان خدا غير از مردم هستيد آرزوى مرگ كنيد اگر راست مىگوئيد ! ( تا به لقاى محبوبتان برسيد ) .\r\n","description":"","footnote":"","page_name":" 113 ","page_number":113},
  {"content":"\r\n7 - ولى آنها هرگز تمناى مرگ نمىكنند به خاطر اعمالى كه از پيش فرستاده‌اند ، و خداوند ظالمان را به خوبى مىشناسد .\r\n8 - بگو اين مرگى كه از آن فرار مىكنيد سرانجام با شما ملاقات خواهد كرد ، سپس به سوى كسى كه از پنهان و آشكار با خبر است برده مىشويد و شما را از آنچه انجام مىداديد خبر مىدهد .\r\n\r\nتفسير : چارپايى بر او كتابى چند !\r\nدر بعضى از روايات آمده است كه يهود مىگفتند : اگر محمد به رسالت مبعوث شده رسالتش شامل حال ما نيست ، لذا نخستين آيه مورد بحث به آنها گوشزد مىكند كه اگر كتاب آسمانى خود را دقيقا خوانده و عمل مىكرديد اين سخن را نمىگفتيد ، چرا كه بشارت ظهور پيامبر اسلام ص در آن آمده است .\r\nمىفرمايد : « كسانى كه تورات بر آنها نازل شد و مكلف به آن گشتند ولى حق آن را اداء ننمودند و به آياتش عمل نكردند همانند درازگوشى هستند كه كتابهايى بر پشت خود حمل مىكند » ( * ( مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً ) * ) .\r\nاو از كتاب چيزى جز سنگينى احساس نمىكند ، و برايش تفاوت ندارد كه سنگ و چوب بر پشت دارد يا كتابهايى كه دقيقترين اسرار آفرينش و مفيدترين برنامه‌هاى زندگى در آن است .\r\nاين قوم از خود راضى كه تنها به نام تورات يا تلاوت آن قناعت كردند ، بىآنكه انديشه در محتواى آن داشته باشند و عمل كنند همانند همين حيوانى هستند كه در حماقت و نادانى ضرب المثل و مشهور خاص و عام است .\r\nاين گوياترين مثالى است كه براى عالم بىعمل مىتوان بيان كرد كه\r\n","description":"","footnote":"","page_name":" 114 ","page_number":114},
  {"content":"\r\nسنگينى مسئوليت علم را بر دوش دارد بىآنكه از بركات آن بهره گيرد ، و افرادى كه با الفاظ قرآن سر و كار دارند ولى از محتوا و برنامه عملى آن بيخبرند ( و چه بسيارند اين افراد در بين صفوف مسلمين ) مشمول همين آيه‌اند .\r\nاين احتمال نيز وجود دارد كه يهود با شنيدن آيات نخستين اين سوره و مانند آن كه از موهبت بعثت پيامبر ص سخن مىگويد گفته باشند كه ما نيز اهل كتابيم ، و مفتخر به بعثت حضرت موسى كليم هستيم ، قرآن در پاسخ آنها مىگويد : چه فائده ؟ كه دستورهاى تورات را زير پا نهاديد و آن را در زندگى خود هرگز پياده نكرديد .\r\nولى به هر حال هشدارى است به همه مسلمانان كه مراقب باشند سرنوشتى همچون يهود پيدا نكنند ، اين فضل عظيم الهى كه شامل حال آنها شده ، و اين قرآن مجيد كه بر آنها نازل گرديده ، براى اين نيست كه تنها در خانه‌ها خاك بخورد ، يا به عنوان « تعويذ چشم زخم » حمايل كنند ، يا براى حفظ از حوادث به هنگام سفر از زير آن رد شوند ، يا براى ميمنت و شگون خانه جديد همراه « آئينه » و « جاروب » ! به خانه تازه بفرستند ، و تا اين حد آن را تنزل دهند ، و يا آخرين همت آنها تلاش و كوشش براى تجويد و تلاوت زيبا و ترتيل و حفظ آن باشد ، ولى در زندگى فردى و اجتماعى كمترين انعكاسى نداشته باشد و در عقيده و عمل از آن اثرى به چشم نخورد .\r\nسپس در ادامه اين مثل مىافزايد : « قومى كه آيات الهى را تكذيب كردند مسلما مثال بدى دارند » ( * ( بِئْسَ مَثَلُ الْقَوْمِ الَّذِينَ كَذَّبُوا بِآياتِ اللَّه ) * ) .\r\nچگونه آنها تشبيه به « حمار حامل اسفار » نشوند ؟ در حالى كه نه تنها با عمل كه با زبان هم آيات الهى را انكار كردند ، چنان كه در آيه 87 سوره بقره در باره همين قوم يهود مىخوانيم : أَ فَكُلَّما جاءَكُمْ رَسُولٌ بِما لا تَهْوى أَنْفُسُكُمُ اسْتَكْبَرْتُمْ فَفَرِيقاً كَذَّبْتُمْ وَفَرِيقاً تَقْتُلُونَ : « آيا هر زمان پيامبرى بر خلاف\r\n","description":"","footnote":"","page_name":" 115 ","page_number":115},
  {"content":"\r\nهواى نفس شما آمد در برابر او تكبر كرديد ، گروهى را تكذيب نموديد ، و گروهى را به قتل رسانديد » ؟ ! و در پايان آيه در يك جمله كوتاه و پرمعنى مىفرمايد : « خداوند قوم ستمگر را هدايت نمىكند » ؟ ( * ( وَاللَّه لا يَهْدِي الْقَوْمَ الظَّالِمِينَ ) * ) .\r\nدرست است كه هدايت كار خدا است ، اما زمينه لازم دارد ، و زمينه آن كه روح حقطلبى و حقجويى است بايد از ناحيه خود انسانها فراهم شود ، و ستمگران از اين مرحله دورند .\r\nگفتيم يهود خود را امتى برگزيده ، و به اصطلاح تافته اى جدا بافته مىدانستند ، حتى گاهى ادعا مىكردند كه پسران خدا هستند ! و گاه خود را دوستان خاص خداوند قلمداد مىكردند ، چنان كه در آيه 18 سوره مائده آمده است ، وَقالَتِ الْيَهُودُ وَالنَّصارى نَحْنُ أَبْناءُ اللَّه وَأَحِبَّاؤُه : « يهود و نصارا گفتند ما پسران خدا و دوستان خاص او هستيم » . ( هر چند منظورشان فرزندان مجازى باشد ) .\r\nقرآن در مقابل اين بلندپروازيهاى بىدليل ، آن هم از ناحيه گروهى كه حامل كتاب الهى بودند اما عامل به آن نبودند ، مىگويد : « به آنها بگو اى يهوديان اگر گمان مىكنيد كه شما دوستان خدا غير از مردم هستيد پس آرزوى مرگ كنيد اگر راست مىگوئيد » ( * ( قُلْ يا أَيُّهَا الَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّه مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ ) * ) ( 1 ) .\r\nچرا كه دوست هميشه مشتاق لقاى دوست است ، و مىدانيم كه لقاى\r\n\r\n","description":"","footnote":"\r\n( 1 ) * ( مِنْ دُونِ النَّاسِ ) * به گفته بعضى از مفسران حال براى اسم « ان » است ، و به گفته بعضى ديگر صفت است براى « اولياء » .\r\n","page_name":" 116 ","page_number":116},
  {"content":"\r\nمعنوى پروردگار در قيامت رخ مىدهد هنگامى كه حجابهاى عالم دنيا كنار رفت ، و غبارهاى شهوات و هوسها فرو نشست ، پرده‌ها برداشته مىشود ، و انسان با چشم دل جمال دلآراى محبوب را مىبيند ، و بر بساط قربش گام مىنهد ، و به مصداق « فِي مَقْعَدِ صِدْقٍ عِنْدَ مَلِيكٍ مُقْتَدِرٍ » به حريم دوست راه مىيابد .\r\nاگر شما راست مىگوئيد و دوست خاص او هستيد پس چرا اين قدر به زندگى دنيا چسبيده‌ايد ؟ ! چرا اين قدر از مرگ وحشت داريد ؟ اين دليل بر اين است كه شما در اين ادعاى خود صادق نيستيد .\r\nقرآن همين معنى را به تعبير ديگرى در سوره بقره آيه 96 بازگو كرده است مىگويد : وَلَتَجِدَنَّهُمْ أَحْرَصَ النَّاسِ عَلى حَياةٍ وَمِنَ الَّذِينَ أَشْرَكُوا يَوَدُّ أَحَدُهُمْ لَوْ يُعَمَّرُ أَلْفَ سَنَةٍ وَما هُوَ بِمُزَحْزِحِه مِنَ الْعَذابِ أَنْ يُعَمَّرَ وَاللَّه بَصِيرٌ بِما يَعْمَلُونَ : « آنها را حريصترين مردم بر زندگى اين دنيا مىيابى ، حتى حريصتر از مشركان ، تا آنجا كه هر يك از آنها دوست دارد هزار سال عمر كند ، در حالى كه اين عمر طولانى او را از عذاب الهى باز نخواهد داشت و خداوند به اعمال آنها بينا است » ! سپس به دليل اصلى وحشت آنها از مرگ اشاره كرده مىافزايد : « آنها هرگز آرزوى مرگ نمىكنند به خاطر اعمالى كه از پيش فرستاده‌اند » ( * ( وَلا يَتَمَنَّوْنَه أَبَداً بِما قَدَّمَتْ أَيْدِيهِمْ ) * ) .\r\nولى « خداوند ظالمان را به خوبى مىشناسد » ( * ( وَاللَّه عَلِيمٌ بِالظَّالِمِينَ ) * ) .\r\nدر حقيقت ترس انسان از مرگ به خاطر يكى از دو عامل است : يا به زندگى بعد از مرگ ايمان ندارد ، و مرگ را هيولاى فنا و نيستى و ظلمتكده عدم مىپندارد ، و طبيعى است كه انسان از نيستى و عدم بگريزد .\r\n","description":"","footnote":"","page_name":" 117 ","page_number":117},
  {"content":"\r\nو يا اينكه به جهان پس از مرگ معتقد است اما پرونده اعمال خود را چنان تاريك و سياه مىبيند كه از حضور در آن دادگاه بزرگ سخت بيمناك است .\r\nو از آنجا كه يهود معتقد به معاد و جهان پس از مرگ بودند طبعا علت وحشت آنها از مرگ عامل دوم بود .\r\nتعبير به « ظالمين » مفهوم وسيعى دارد كه تمام اعمال نارواى يهود از كشتن پيامبران بزرگ الهى گرفته ، تا نسبتهاى ناروا به آنها و غصب حقوق و چپاول اموال و غارت سرمايه‌هاى مردم ، و آلوده بودن به انواع مفاسد اخلاقى .\r\nولى مسلما اين وحشت و اضطراب مشكلى را حل نمىكند ، مرگ شترى است كه بر در خانه همه خوابيده است لذا قرآن مىگويد : « اى پيامبر ! به آنها بگو اين مرگى را كه از آن فرار مىكنيد سرانجام با شما ملاقات خواهد كرد » ( * ( قُلْ إِنَّ الْمَوْتَ الَّذِي تَفِرُّونَ مِنْه فَإِنَّه مُلاقِيكُمْ ) * ) .\r\nسپس به سوى كسى كه از پنهان و آشكار با خبر است برده مىشويد و شما را از آنچه انجام مىداديد خبر مىدهد « ( * ( ثُمَّ تُرَدُّونَ إِلى عالِمِ الْغَيْبِ وَالشَّهادَةِ فَيُنَبِّئُكُمْ بِما كُنْتُمْ تَعْمَلُونَ ) * ) .\r\nقانون مرگ از عمومىترين و گسترده ترين قوانين اين عالم است ، انبياء بزرگ الهى و فرشتگان مقربين همه مىميرند ، و جز ذات پاك خداوند در اين جهان باقى نمىماند ، « كُلُّ مَنْ عَلَيْها فانٍ وَيَبْقى وَجْه رَبِّكَ ذُو الْجَلالِ وَالإِكْرامِ » ( سوره رحمان آيه 26 و 27 ) .\r\nهم مرگ از قوانين مسلم اين عالم است ، و هم حضور در دادگاه عدل خدا و حسابرسى اعمال و هم خداوند از تمام اعمال بندگان دقيقا آگاه است .\r\nبنا بر اين تنها راه براى پايان دادن به اين وحشت ، پاكسازى اعمال ، و\r\n","description":"","footnote":"","page_name":" 118 ","page_number":118},
  {"content":"\r\nشستشوى دل از آلودگى گناه مىباشد كه هر كس حسابش پاك است از محاسبه اش چه باك است ؟ و تنها در اين صورت است كه علىوار مىتوان گفت :\r\nهيهات بعد اللتيا و اللتى و اللَّه لابن ابى طالب آنس بالموت من الطفل بثدى امه :\r\n« هيهات بعد از آن همه جنگها و حوادث به خدا سوگند علاقه فرزند ابو طالب به مرگ از علاقه طفل به پستان مادرش بيشتر است » ! ( 1 ) و به هنگامى كه فرق مباركش با ضربه « اشقى الآخرين » از هم شكافته شد خروشى برآورد و فرمود ،\r\nفزت و رب الكعبه\r\n: « به پروردگار كعبه پيروز شدم و نجات يافتم » .\r\n\r\nنكته‌ها :\r\n\r\n1 - عالم بىعمل ؟\r\nبدون شك تحصيل علم ، مشكلات فراوانى دارد ، ولى اين مشكلات هر قدر باشد در برابر بركات حاصل از علم ناچيز است ، بيچارگى انسان روزى خواهد بود كه زحمت تحصيل علم را بر خود هموار كند ، اما چيزى از بركاتش عائد او نشود ، درست بسان چهارپايى است كه سنگينى يك بار كتاب را به پشت خود احساس مىكند . بىآنكه از محتواى آن بهره گيرد .\r\nدر بعضى از تعبيرات عالم بىعمل به « شجر بلا ثمر » ( درخت بىميوه ) يا « سحاب بلا مطر » ( ابر بىباران ) يا شمعى كه مىسوزد و اطراف خود را روشن مىكند ولى خودش از بين مىرود ، يا چهارپايى كه به « طاحونه » ( آسياب ) مىبندند و دائما زحمت مىكشد و طى طريق مىكند ، اما چون به دور خود مىگردد ، هرگز راهى را طى نمىكند و به جايى نمىرسد و مانند اين\r\n\r\n","description":"","footnote":"\r\n( 1 ) « نهج البلاغه » خطبه 5 .\r\n","page_name":" 119 ","page_number":119},
  {"content":"\r\nتشبيهات كه هر كدام بيانگر گوشه اى از سرنوشت شوم عالم بىعمل است .\r\nدر روايات اسلامى نيز در نكوهش اين گونه عالمان ، تعبيرات تكان دهنده اى آمده است :\r\nاز جمله : از رسول خدا ص نقل شده كه فرمود : « هر كس علمش افزوده شود ولى بر هدايتش نيفزايد ، اين علم ، جز دورى از خدا ، براى او ، حاصلى ندارد » « من ازداد علما و لم يزدد هدى لم يزدد من اللَّه الا بعدا » ( 1 ) در جاى ديگر از امير مؤمنان على ع مىخوانيم : « علم با عمل توأم است ، هر كس چيزى را مىداند بايد به آن عمل كند و علم فرياد مىزند و عمل را دعوت مىكند ، اگر به او پاسخ مثبت نداد ، از آنجا كوچ مىكند » ! :\r\n« العلم مقرون بالعمل ، فمن علم عمل ، و العلم يهتف بالعمل فان اجابه و الا ارتحل عنه » ( 2 ) .\r\nاصولا از بعضى از روايات استفاده مىشود كه عالم بىعمل ، شايسته نام « عالم » نيست ، رسول خدا ص مىفرمايد : « لا يكون المرء عالما حتى يكون بعلمه عاملا » ( 3 ) .\r\nو از اين بالاتر آنكه : او تمام مسئوليت عالم را بر دوش مىكشد ، بىآنكه از مزاياى علم بهره مند باشد ، لذا در حديثى از امير مؤمنان على ع مىخوانيم كه ضمن خطبه اى بر فراز منبر فرمود :\r\nايها الناس ! اذا علمتم فاعملوا بما علمتم لعلكم تهتدون ، ان العالم العامل بغيره كالجاهل الحائر الذى لا يستفيق عن جهله بل قد رأيت ان الحجة عليه اعظم و الحسرة ادوم :\r\n« اى مردم ! هنگامى كه چيزى را دانستيد عمل كنيد تا هدايت يابيد ،\r\n\r\n","description":"","footnote":"\r\n( 1 ، 3 ) « محجة البيضاء » جلد 1 صفحه 126 و 125 .\r\n( 2 ) « نهج البلاغه » كلمات قصار جمله 366 .\r\n","page_name":" 120 ","page_number":120},
  {"content":"\r\nزيرا عالمى كه بر خلاف علمش عمل مىكند ، مانند جاهل سرگردانى است كه هرگز از جهلش هشيار نمىشود ، بلكه من حجت را بر چنين عالمى بزرگتر ، و حسرت را پايدارتر مىبينم » ( 1 ) .\r\nو بدون شك وجود چنين علما و دانشمندانى ، بزرگترين بلا براى يك جامعه ، محسوب مىشود ، و سرنوشت مردمى كه عالمشان چنين باشد ، سرنوشت خطرناكى است كه به گفته شاعر :\r\n\r\nو راعى الشاة يحمى الذئب عنها\r\nفكيف اذا الرعاة لها ذئاب !\r\n\r\n: شبان ، گوسفندان را از چنگال گرگ نجات مىدهد اما واى به حال گوسفندانى كه شبانشان گرگان باشند .\r\n\r\n2 - چرا از مرگ بترسم ؟\r\nمعمولا غالب مردم از مرگ مىترسند ، تنها گروه اندكى هستند كه بر چهره مرگ لبخند مىزنند ، و آن را تنگتنگ در آغوش مىفشارند ، دلقى رنگرنگ را مىدهند و جانى جاودان مىگيرند .\r\nاما ببينيم چرا مرگ و مظاهر آن ، و حتى نام آن ، براى گروهى ، دردآور است ؟ دليل عمده اش ، اين است كه به زندگى بعد از مرگ ، ايمان ندارند ، و يا اگر ايمان دارند ، اين ايمان به صورت يك باور عميق در نيامده و بر افكار و عواطف آنها حاكم نشده است .\r\nوحشت انسان از فناء و نيستى ، طبيعى است ، انسان حتى از تاريكى شب مىترسد ، چرا كه ظلمت نيستى نور است ، و گاه از مرده نيز مىترسد ، چرا\r\n\r\n","description":"","footnote":"\r\n( 1 ) « اصول كافى » جلد 1 ( باب استعمال العلم حديث 6 ) .\r\n","page_name":" 121 ","page_number":121},
  {"content":"\r\nكه آن هم در مسير فنا قرار گرفته .\r\nاما اگر انسان با تمام وجودش باور كند كه دنيا ، زندان مؤمن ، و بهشت كافر است « الدنيا سجن المؤمن و جنة الكافر » ( 1 ) .\r\nاگر باور كند كه اين جسم خاكى ، قفسى است براى مرغ روح او كه وقتى اين قفس شكست آزاد مىشود ، و به هواى كوى دوست پر و بال مىزند .\r\nاگر باور كند « حجاب چهره جان مىشود غبار تنش » مسلما در آرزوى آن دم است كه از اين چهره ، پرده برفكند .\r\nاگر باور كند مرغ باغ ملكوت است و از عالم خاك نيست ، و تنها « دو سه روزى قفسى ساخته‌اند از بدنش » ؟\r\nآرى اگر ديدگاه انسان در باره مرگ چنين باشد هرگز از مرگ وحشت نمىكند ، در عين اينكه زندگى را براى پيمودن مسير تكامل خواهان است .\r\nلذا در حديث عاشورا مىخوانيم : هر قدر حلقه محاصره دشمن تنگتر و فشار دشمن بر حسين ع و يارانش بيشتر مىشد چهره‌هاى آنها برافروخته تر و شكوفاتر مىگشت ، و حتى پير مردان اصحابش صبح عاشورا خندان بودند وقتى از آنها سؤال مىشد چرا ؟ مىگفتند : براى اينكه ساعاتى ديگر شربت شهادت مىنوشيم و حور العين را در آغوش مىگيريم ! ( 2 ) .\r\nعلت ديگر براى ترس از مرگ دلبستگى بيش از حد به دنيا است ، چرا كه مرگ ميان او و محبوبش جدايى مىافكند ، و دل كندن از آن همه امكاناتى كه براى زندگى مرفه و پر عيش و نوش فراهم ساخته براى او طاقتفرسا است .\r\nعامل سوم خالى بودن ستون حسنات و پر بودن ستون سيئات نامه عمل است .\r\n\r\n","description":"","footnote":"\r\n( 1 ) « سفينة البحار » ج 1 صفحه 603 .\r\n( 2 ) « مقتل الحسين » مقرم صفحه 263 .\r\n","page_name":" 122 ","page_number":122},
  {"content":"\r\nدر حديثى مىخوانيم كسى خدمت پيامبر آمد عرض كرد يا رسول اللَّه ص من چرا مرگ را دوست نمىدارم ؟\r\nفرمود : آيا ثروتى دارى ؟\r\nعرض كرد : آرى .\r\nفرمود : چيزى از آن را پيش از خود فرستاده اى ؟\r\nعرض كرد : نه .\r\nفرمود : به همين دليل است كه مرگ را دوست ندارى ( چون نامه اعمالت از حسنات خالى است ) ( 1 ) .\r\nديگرى نزد ابو ذر آمد و همين سؤال را كرد كه ما چرا از مرگ متنفريم ؟ ! فرمود : لانكم عمرتم الدنيا ، و خربتم الآخرة فتكرهون ان تنتقلوا من عمران الى خراب ! :\r\n« براى اينكه شما دنيا را آباد كرده‌ايد ، و آخرتتان را ويران ، طبيعى است كه دوست نداريد از نقطه آبادى به نقطه ويرانى منتقل شويد » ( 2 ) .\r\n\r\n","description":"","footnote":"\r\n( 1 و 2 ) محجة البيضاء جلد 8 صفحه 258 .\r\n","page_name":" 123 ","page_number":123},
  {"content":"\r\n\r\n[ سوره الجمعة ‹ 62 › : آيات 9 تا 11 
  ]\r\nيا أَيُّهَا الَّذِينَ آمَنُوا إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّه وَذَرُوا الْبَيْعَ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ‹ 9 › فَإِذا قُضِيَتِ الصَّلاةُ فَانْتَشِرُوا فِي الأَرْضِ وَابْتَغُوا مِنْ فَضْلِ اللَّه وَاذْكُرُوا اللَّه كَثِيراً لَعَلَّكُمْ تُفْلِحُونَ ‹ 10 › وَإِذا رَأَوْا تِجارَةً أَوْ لَهْواً انْفَضُّوا إِلَيْها وَتَرَكُوكَ قائِماً قُلْ ما عِنْدَ اللَّه خَيْرٌ مِنَ اللَّهْوِ وَمِنَ التِّجارَةِ وَاللَّه خَيْرُ الرَّازِقِينَ ‹ 11 ›\r\n\r\nترجمه :\r\n9 - اى كسانى كه ايمان آورده‌ايد ! هنگامى كه براى نماز روز جمعه اذان گفته مىشود به سوى ذكر خدا بشتابيد ، و خريد و فروش را رها كنيد كه اين براى شما بهتر است اگر مىدانستيد .\r\n10 - و هنگامى كه نماز پايان گرفت شما آزاديد در زمين پراكنده شويد و از فضل الهى طلب كنيد ، و خدا را بسيار ياد نمائيد تا رستگار شويد .\r\n","description":"","footnote":"","page_name":" 124 ","page_number":124},
  {"content":"\r\n11 - هنگامى كه تجارت يا سرگرمى و لهوى را ببينند پراكنده مىشوند و به سوى آن مىروند ، و تو را ايستاده به حال خود رها مىكنند ، بگو آنچه نزد خدا است بهتر از لهو و تجارت است و خداوند بهترين روزى دهندگان است .\r\n\r\nشان نزول :\r\nدر شان نزول اين آيات يا خصوص آيه « * ( وَإِذا رَأَوْا تِجارَةً ) * » روايات مختلفى نقل شده كه همه آنها از اين معنى خبر مىدهد كه در يكى از سالها كه مردم مدينه گرفتار خشكسالى و گرسنگى و افزايش نرخ اجناس شده بودند « دحيه » با كاروانى از شام فرا رسيد و با خود مواد غذايى آورده بود ، در حالى كه روز جمعه بود و پيامبر ص مشغول خطبه نماز جمعه بود ، طبق معمول براى اعلام ورود كاروان طبل زدند و حتى بعضى ديگر آلات موسيقى را نواختند ، مردم با سرعت خود را به بازار رساندند ، در اين هنگام مسلمانانى كه در مسجد براى نماز اجتماع كرده بودند خطبه را رها كرده و براى تامين نيازهاى خود به سوى بازار شتافتند ، تنها دوازده مرد و يك زن در مسجد باقى ماندند ( آيه نازل شد و آنها را سخت مذمت كرد ) پيامبر ص فرمود : اگر اين گروه اندك هم مىرفتند از آسمان سنگ بر آنها مىباريد ( 1 ) .\r\n\r\nتفسير : بزرگترين اجتماع عبادى سياسى هفته\r\nدر آيات گذشته بحثهاى فشرده اى پيرامون توحيد و نبوت و معاد ، و نيز مذمت يهود دنياپرست آمده بود ، آيات مورد بحث به گفتگو پيرامون يكى از\r\n\r\n","description":"","footnote":"\r\n( 1 ) « مجمع البيان » ج 9 صفحه 287 و غالب تفاسير ديگر .\r\n","page_name":" 125 ","page_number":125},
  {"content":"\r\nمهمترين وظائف اسلامى كه در تقويت پايه‌هاى ايمان تاثير فوق العاده دارد ، و از يك نظر هدف اصلى سوره را تشكيل مىدهد ، يعنى نماز جمعه و بعضى از احكام آن مىپردازد .\r\nنخست همه مسلمانان را مخاطب قرار داده مىفرمايد : « اى كسانى كه ايمان آورده‌ايد ! هنگامى كه براى نماز روز جمعه اذان گفته مىشود به سوى ذكر خدا ( خطبه و نماز ) بشتابيد و خريد و فروش را رها كنيد ، اين براى شما بهتر است اگر مىدانستيد » ( * ( يا أَيُّهَا الَّذِينَ آمَنُوا إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّه وَذَرُوا الْبَيْعَ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ) * ) .\r\n« نودى » از ماده « نداء » به معنى بانگ برآوردن است ، و در اينجا به معنى اذان است ، زيرا در اسلام ندايى براى نماز جز اذان نداريم ، چنان كه در آيه 58 سوره مائده نيز مىخوانيم : وَإِذا نادَيْتُمْ إِلَى الصَّلاةِ اتَّخَذُوها هُزُواً وَلَعِباً ذلِكَ بِأَنَّهُمْ قَوْمٌ لا يَعْقِلُونَ : « هنگامى كه مردم را به سوى نماز مىخوانيد ( و اذان مىگوئيد ) آن را به مسخره و بازى مىگيرند ، اين بخاطر آن است كه آنها قومى هستند بىعقل » .\r\nبه اين ترتيب هنگامى كه صداى اذان نماز جمعه بلند مىشود مردم موظفند كسب و كار را رها كرده به سوى نماز كه مهمترين ياد خدا است بشتابند .\r\nجمله * ( ذلِكُمْ خَيْرٌ لَكُمْ . . . ) * اشاره به اين است كه اقامه نماز جمعه و ترك كسب و كار در اين موقع منافع مهمى براى مسلمانان دربر دارد اگر درست پيرامون آن بينديشند ، و گرنه خداوند از همگان بىنياز و بر همه مشفق است .\r\nاين جمله يك اشاره اجمالى به فلسفه و منافع نماز جمعه است كه به خواست خدا در بحث نكات از آن بحث خواهيم كرد .\r\nالبته ترك خريد و فروش مفهوم وسيعى دارد كه هر كار مزاحمى را شامل مىشود .\r\n","description":"","footnote":"","page_name":" 126 ","page_number":126},
  {"content":"\r\nاما اينكه چرا روز « جمعه » را به اين نام ناميده‌اند ؟ به خاطر اجتماع مردم در اين روز براى نماز است ، و اين مساله تاريخچه اى دارد كه در بحث نكات خواهد آمد .\r\nقابل توجه اينكه در بعضى از روايات اسلامى در مورد نمازهاى روزانه آمده است\r\nاذا اقيمت الصلاة فلا تاتوها و انتم تسعون و أتوها و انتم تمشون و عليكم السكينة\r\n: « هنگامى كه نماز ( نمازهاى يوميه ) برپا شود براى شركت در نماز ندويد ، و با آرامش گام برداريد » ( 1 ) ولى در مورد نماز جمعه آيه فوق مىگويد : فاسعوا ( بشتابيد ) و اين دليل بر اهميت فوق العاده نماز جمعه است .\r\nمنظور از « * ( ذِكْرِ اللَّه ) * » در درجه اول « نماز » است ، ولى مىدانيم كه خطبه‌هاى نماز جمعه هم كه آميخته با ذكر خدا است ، در حقيقت بخشى از نماز جمعه است ، بنا بر اين بايد براى شركت در آن نيز تسريع كرد .\r\nدر آيه بعد مىافزايد : « هنگامى كه نماز پايان گيرد شما آزاديد در زمين پراكنده شويد و از فضل الهى طلب كنيد ، و خدا را بسيار ياد نمائيد تا رستگار شويد » ( * ( فَإِذا قُضِيَتِ الصَّلاةُ فَانْتَشِرُوا فِي الأَرْضِ وَابْتَغُوا مِنْ فَضْلِ اللَّه وَاذْكُرُوا اللَّه كَثِيراً لَعَلَّكُمْ تُفْلِحُونَ ) * ) .\r\nگرچه جمله « * ( ابْتَغُوا مِنْ فَضْلِ اللَّه ) * » ( فضل خدا را طلب كنيد ) يا تعبيرات مشابه آن در قرآن مجيد شايد غالبا به معنى طلب روزى و كسب و تجارت آمده است ، ولى روشن است كه مفهوم اين جمله گسترده است و كسب و كار يكى از مصاديق آن است ، لذا بعضى آن را به معنى عيادت مريض ، و زيارت مؤمن ، يا تحصيل علم و دانش تفسير كرده‌اند ، هر چند منحصر به اينها نيز نمىباشد .\r\n\r\n","description":"","footnote":"\r\n( 1 ) « روح المعانى » جلد 28 صفحه 90 .\r\n","page_name":" 127 ","page_number":127},
  {"content":"\r\nناگفته پيدا است كه امر به « انتشار در زمين » و « طلب روزى » امر وجوبى نيست ، بلكه به اصطلاح « امر بعد از حظر » و نهى است ، و دليل بر جواز مىباشد ، ولى بعضى از اين تعبير چنين استفاده كرده‌اند كه تحصيل روزى بعد از نماز جمعه مطلوبيت و بركتى دارد ، و در حديثى آمده است كه پيامبر بعد از نماز جمعه سرى به بازار مىزد .\r\nجمله « * ( وَاذْكُرُوا اللَّه كَثِيراً ) * » اشاره به ياد خدا است در برابر آن همه نعمتهايى كه به انسان ارزانى داشته ، و بعضى « ذكر » را در اينجا به معنى « فكر » تفسير كرده‌اند ، آن چنان كه در حديث آمده\r\nتفكر ساعة خير من عبادة سنة :\r\n« يك ساعت انديشيدن از يك سال عبادت بهتر است » ( 1 ) .\r\nبعضى نيز آن را به مساله توجه به خدا در بازارها و به هنگام معاملات و عدم انحراف از اصول حق و عدالت تفسير كرده‌اند .\r\nولى روشن است كه آيه مفهوم گسترده اى دارد كه همه اينها را در بر مىگيرد ، اين نيز مسلم است كه روح « ذكر » « فكر » است ، و ذكر بىفكر لقلقه زبانى بيش نيست ، و آنچه مايه فلاح و رستگارى است همان ذكر آميخته با تفكر در جميع حالات است .\r\nاصولا ادامه « ذكر » سبب مىشود كه ياد خدا در اعماق جان انسان رسوخ كند و ريشه‌هاى غفلت و بيخبرى را كه عامل اصلى هر گونه گناه است بسوزاند ، و انسان را در مسير فلاح و رستگارى قرار دهد و حقيقت « * ( لَعَلَّكُمْ تُفْلِحُونَ ) * » حاصل گردد .\r\nدر آخرين آيه مورد بحث كسانى كه پيغمبر اكرم ص را به هنگام نماز جمعه رها كردند و براى خريد از قافله تازه وارد به بازار شتافتند شديدا مورد\r\n\r\n","description":"","footnote":"\r\n( 1 ) « مجمع البيان » جلد 10 صفحه 289 .\r\n","page_name":" 128 ","page_number":128},
  {"content":"\r\nملامت قرار داده مىگويد : « هنگامى كه تجارت يا لهوى را به بينند پراكنده مىشوند و به سوى آن مىروند ، و تو را ايستاده ( در حالى كه خطبه نماز جمعه مىخوانى ) رها مىكنند » ( * ( وَإِذا رَأَوْا تِجارَةً أَوْ لَهْواً انْفَضُّوا إِلَيْها وَتَرَكُوكَ قائِماً ) * ) .\r\nولى « به آنها بگو آنچه نزد خدا است از لهو و تجارت بهتر است و خداوند بهترين روزى دهندگان است » ( * ( قُلْ ما عِنْدَ اللَّه خَيْرٌ مِنَ اللَّهْوِ وَمِنَ التِّجارَةِ وَاللَّه خَيْرُ الرَّازِقِينَ ) * ) .\r\nثواب و پاداش الهى و بركاتى كه از حضور در نماز جمعه و شنيدن مواعظ و اندرزهاى پيامبر ص و تربيت معنوى و روحانى عائد شما مىشود قابل مقايسه با هيچ چيز ديگر نيست ، و اگر از اين مىترسيد كه روزى شما بريده شود اشتباه مىكنيد ، خداوند بهترين روزى دهندگان است .\r\nتعبير به لهو اشاره به طبل و ساير آلات لهوى است كه به هنگام ورود قافله تازه اى به مدينه مىزدند كه هم نوعى اخبار و اعلام بود و هم وسيله اى براى سرگرمى و تبليغ كالا ، همانگونه كه در دنياى امروز نيز در فروشگاههايى كه به سبك غرب است نيز نمونه آن ديده مىشود .\r\nتعبير به « انفضوا » به معنى پراكنده شدن و انصراف از نماز جماعت ، و روى آوردن به كاروان است كه در شان نزول گفته شد هنگامى كه كاروان « دحيه » وارد مدينه شد ( و او هنوز اسلام را اختيار نكرده بود ) با صداى طبل و ساير آلات لهو مردم را به بازار فراخواند ، مردم مدينه حتى مسلمانانى كه در مسجد مشغول استماع خطبه نماز جمعه پيامبر ص بودند ، به سوى او شتافتند ، و تنها سيزده نفر ، و به روايتى كمتر ، در مسجد باقى ماندند .\r\nضمير در « اليها » به تجارت بازمىگردد ، يعنى به سوى مال التجارة شتافتند ، اين به خاطر آن است كه لهو ، هدف اصلى آنها نبود ، بلكه مقدمه اى\r\n","description":"","footnote":"","page_name":" 129 ","page_number":129},
  {"content":"\r\nبود براى اعلام ورود كاروان و يا سرگرمى و تبليغ كالا در كنار آن .\r\nتعبير به « قائما » نشان مىدهد كه پيامبر ص ايستاده ، خطبه نماز جمعه مىخواند ، چنان كه در حديثى از « جابر بن سمره » نقل شده كه مىگويد :\r\n« هرگز رسول خدا ص را در حال خطبه نشسته نديدم و هر كس بگويد نشسته خطبه مىخواند ، تكذيبش كنيد » ( 1 ) .\r\nو نيز روايت شده كه از « عبد اللَّه بن مسعود » پرسيدند : « آيا پيامبر ص ايستاده خطبه مىخواند » ؟ گفت : مگر نشنيده اى كه خداوند مىگويد :\r\n* ( وَتَرَكُوكَ قائِماً ) * : « تو را در حالى كه ايستاده بودى رها كردند » ( 2 ) ؟\r\nدر تفسير « در المنثور » آمده است كه اولين كسى كه نشسته ، خطبه نماز جمعه خواند ، معاويه بود ( 3 ) !\r\n\r\nنكته‌ها :\r\n\r\n1 - نخستين نماز جمعه در اسلام\r\nدر بعضى از روايات اسلامى آمده است كه مسلمانان مدينه ، پيش از آنكه پيامبر ص هجرت كند ، با يكديگر صحبت كردند و گفتند : يهود در يك روز هفته اجتماع مىكنند ( روز شنبه ) و نصارى نيز روزى براى اجتماع دارند ( يكشنبه ) خوبست ما هم روزى قرار دهيم و در آن روز جمع شويم و ذكر خدا گوئيم و شكر او را بجا آوريم ، آنها روز قبل از شنبه را كه در آن زمان « يوم العروبه » ناميده مىشد ، براى اين هدف برگزيدند ، و به سراغ\r\n\r\n","description":"","footnote":"\r\n( 1 و 2 ) مجمع البيان جلد 10 صفحه 286 .\r\n( 3 ) تفسير « در المنثور » جلد 6 صفحه 222 - اين روايت را مفسران ديگر مانند « آلوسى » در « روح المعانى » و « قرطبى » در تفسيرش نقل كرده‌اند .\r\n","page_name":" 130 ","page_number":130},
  {"content":"\r\n« اسعد بن زراره » ( يكى از بزرگان مدينه ) رفتند ، او نماز را به صورت جماعت با آنها بجا آورد و به آنها اندرز داد و آن روز ، « روز جمعه » ناميده شد ، زيرا روز اجتماع مسلمين بود .\r\n« اسعد » دستور داد گوسفندى را ذبح كردند و نهار و شام همگى از همان يك گوسفند بود ، چرا كه تعداد مسلمانان در آن روز ، بسيار كم بود . . .\r\nو اين نخستين جمعه اى بود كه در اسلام تشكيل شد .\r\nاما اولين جمعه اى كه رسول خدا ص با اصحابش تشكيل دادند ، هنگامى بود كه به مدينه هجرت كرد ، وارد مدينه شد ، و آن روز روز دوشنبه دوازدهم ربيع الاول هنگام ظهر بود ، حضرت ، چهار روز در « قبا » ماندند و مسجد قبا را بنيان نهادند ، سپس روز جمعه به سوى مدينه حركت كرد ( فاصله ميان قبا و مدينه بسيار كم است و امروز قبا يكى از محله‌هاى داخل مدينه است ) و به هنگام نماز جمعه به محله « بنى سالم » رسيد ، و مراسم نماز جمعه را در آنجا برپا داشت ، و اين اولين جمعه اى بود كه رسول خدا ص در اسلام بجا آورد ، خطبه اى هم در اين نماز جمعه خواند كه اولين خطبه حضرت در مدينه بود ( 1 ) .\r\nيكى از محدثان از « عبد الرحمن بن كعب » نقل كرده كه پدرم هر وقت صداى اذان جمعه را مىشنيد بر « اسعد بن زرارة » رحمت مىفرستاد ، هنگامى كه دليل اين مطلب را جويا شدم گفت به خاطر آن است كه او نخستين كسى بود كه نماز جمعه را با ما بجا آورد گفتم آن روز چند نفر بوديد گفت فقط چهل نفر ( 2 ) !\r\n\r\n","description":"","footnote":"\r\n( 1 ) « مجمع البيان » جلد 10 صفحه 286 .\r\n( 2 ) « روح المعانى » جلد 28 صفحه 88 .\r\n","page_name":" 131 ","page_number":131},
  {"content":"\r\n\r\n2 - اهميت نماز جمعه\r\nبهترين دليل بر اهميت اين فريضه بزرگ اسلامى قبل از هر چيز آيات همين سوره است ، كه به همه مسلمانان و اهل ايمان دستور مىدهد به محض شنيدن اذان جمعه به سوى آن بشتابند ، و هر گونه كسب و كار برنامه مزاحم را ترك گويند ، تا آنجا كه اگر در سالى كه مردم گرفتار كمبود مواد غذايى هستند كاروانى بيايد و نيازهاى آنها را با خود داشته باشد به سراغ آن نروند ، و برنامه نماز جمعه را ادامه دهند .\r\nدر احاديث اسلامى نيز تاكيدهاى فراوانى در اين زمينه وارد شده است از جمله : در خطبه اى كه موافق و مخالف آن را از پيامبر گرامى اسلام ص نقل كرده‌اند آمده :\r\nان اللَّه تعالى فرض عليكم الجمعة فمن تركها فى حياتى او بعد موتى استخفافا بها او جحودا لها فلا جمع اللَّه شمله ، و لا بارك له فى امره ، الا و لا صلاة له ، الا و لا زكات له ، الا و لا حج له ، الا و لا صوم له ، الا و لا بر له حتى يتوب :\r\n« خداوند نماز جمعه را بر شما واجب كرده هر كس آن را در حيات من يا بعد از وفات من از روى استخفاف يا انكار ترك كند خداوند او را پريشان مىكند ، و به كار او بركت نمىدهد ، بدانيد نماز او قبول نمىشود ، بدانيد زكات او قبول نمىشود ، بدانيد حج او قبول نمىشود ، بدانيد اعمال نيك او قبول نخواهد شد تا از اين كار توبه كند » ( 1 ) ! در حديث ديگرى از امام باقر ع مىخوانيم :\r\nصلاة الجمعة فريضة ، و الاجتماع اليها فريضة مع الامام ، فان ترك رجل من غير علة ثلاث جمع فقد ترك ثلاث فرائض ، و لا يدع ثلاث فرائض من غير علة الا منافق\r\n: « نماز جمعه فريضه است و اجتماع براى آن با امام ( معصوم ) فريضه است ، هر گاه مردى بدون عذر سه جمعه را ترك گويد فريضه را ترك گفته و كسى\r\n\r\n","description":"","footnote":"\r\n( 1 ) وسائل الشيعه جلد 5 صفحه 7 باب وجوب صلاة الجمعة حديث 28 .\r\n","page_name":" 132 ","page_number":132},
  {"content":"\r\nسه فريضه را بدون علت ترك نمىگويد مگر منافق ( 1 ) .\r\nو در حديث ديگرى از رسول خدا مىخوانيم :\r\nمن اتى الجمعة ايمانا و احتسابا استانف العمل :\r\n« كسى كه از روى ايمان و براى خدا در نماز جمعه شركت كند گناهان او بخشوده خواهد شد و برنامه عملش را از نو آغاز مىكند » ( 2 ) .\r\nروايات در اين زمينه بسيار است كه ذكر همه آنها به طول مىانجامد در اينجا با اشاره به يك حديث ديگر اين بحث را پايان مىدهيم .\r\nكسى خدمت رسول خدا ص آمد ، عرض كرد يا رسول اللَّه ! من بارها آماده حج شده‌ام اما توفيق نصيبم نشده فرمود :\r\nعليك بالجمعة فانها حج المساكين :\r\n« بر تو باد به نماز جمعه كه حج مستمندان است » ( اشاره به اينكه بسيارى از بركات كنگره عظيم اسلامى حج در اجتماع نماز جمعه وجود دارد ) ( 3 ) .\r\nالبته بايد توجه داشت كه مذمتهاى شديدى كه در مورد ترك نماز جمعه آمده است و تاركان جمعه در رديف منافقان شمرده شده‌اند در صورتى است كه نماز جمعه واجب عينى باشد يعنى در زمان حضور امام معصوم و مبسوط اليد و اما در زمان غيبت بنا بر اينكه واجب مخير باشد ( تخيير ميان نماز جمعه و نماز ظهر ) و از روى استخفاف و انكار انجام نگيرد مشمول اين مذمتها نخواهد شد ، هر چند عظمت نماز جمعه و اهميت فوق العاده آن در اين حال نيز محفوظ است ( توضيح بيشتر در باره اين مساله را در كتب فقهى بايد مطالعه كرد ) .\r\n\r\n3 - فلسفه نماز عبادى سياسى جمعه\r\nنماز جمعه ، قبل از هر چيز يك عبادت بزرگ دستجمعى است ، و اثر عمومى\r\n\r\n","description":"","footnote":"\r\n( 1 ) وسائل الشيعه جلد 5 صفحه 4 حديث 8 .\r\n( 2 ) همان مدرك حديث 10 .\r\n( 3 ) همان مدرك صفحه 5 حديث 17 .\r\n","page_name":" 133 ","page_number":133},
  {"content":"\r\nعبادات را كه تلطيف روح و جان ، و شستن دل از آلودگيهاى گناه و زدودن زنگار معصيت از قلب مىباشد در بردارد ، بخصوص اينكه مقدمتا دو خطبه دارد كه مشتمل بر انواع مواعظ و اندرزها و امر به تقوى و پرهيزگارى است .\r\nو اما از نظر اجتماعى و سياسى ، يك كنگره عظيم هفتگى است كه بعد از كنگره سالانه حج ، بزرگترين كنگره اسلامى مىباشد ، و به همين دليل در روايتى كه قبلا از پيغمبر اكرم ص نقل كرديم آمده بود كه جمعه حج كسانى است كه قادر به شركت در مراسم حج نيستند .\r\nدر حقيقت اسلام ، به سه اجتماع بزرگ اهميت مىدهد :\r\nاجتماعات روزانه كه در نماز جماعت حاصل مىشود .\r\nاجتماع هفتگى كه در مراسم نماز جمعه است .\r\nو اجتماع حج كه در كنار خانه خدا هر سال يك بار انجام مىگيرد نقش نماز جمعه در اين ميان بسيار مهم است بخصوص اينكه يكى از برنامه‌هاى خطيب در خطبه نماز جمعه ، ذكر مسائل مهم سياسى و اجتماعى و اقتصادى است و به اين ترتيب اين اجتماع عظيم و پرشكوه مىتواند منشا بركات زير شود :\r\nالف : آگاهى بخشيدن به مردم در زمينه معارف اسلامى و رويدادهاى مهم اجتماعى و سياسى .\r\nب : ايجاد همبستگى و انسجام هر چه بيشتر در ميان صفوف مسلمين به گونه اى كه دشمنان را به وحشت افكند و پشت آنها را بلرزاند .\r\nج : تجديد روح دينى و نشاط معنوى براى توده مردم مسلمان .\r\nد : جلب همكارى براى حل مشكلات عمومى .\r\nبه همين دليل هميشه دشمنان اسلام ، از يك نماز جمعه جامع الشرائط كه دستورهاى اسلامى دقيقا در آن رعايت شود بيم داشته‌اند .\r\nو نيز به همين دليل نماز جمعه هميشه به عنوان يك اهرم نيرومند سياسى\r\n","description":"","footnote":"","page_name":" 134 ","page_number":134},
  {"content":"\r\nدر دست حكومتها بوده است ، منتها حكومتهاى عدل همچون حكومت پيغمبر اكرم ص از آن بهترين بهره برداريها را به نفع اسلام ، و حكومتهاى جور همانند بنى اميه از آن سوء استفاده براى تحكيم پايه‌هاى قدرت خود مىكردند .\r\nدر طول تاريخ مواردى را مشاهده مىكنيم كه هر كس مىخواست ، بر ضد حكومتى قيام كند ، نخست از شركت در نماز جمعه او خوددارى مىكرد ، چنان كه در داستان عاشورا مىخوانيم كه گروهى از شيعيان در خانه « سليمان بن صرد خزاعى » جمع شدند ، و نامه اى خدمت امام حسين ع از كوفه فرستادند ، كه در نامه آمده بود « نعمان بن بشير » والى بنى اميه بر كوفه ، منزوى شده و ما در نماز جمعه او شركت نمىكنيم ، و چنانچه بدانيم شما به سوى ما حركت كرده‌ايد او را از كوفه بيرون خواهيم كرد ( 1 ) .\r\nدر صحيفه سجاديه از امام سجاد على بن الحسين ع مىخوانيم :\r\nاللهم ان هذا المقام لخلفائك و اصفيائك و مواضع امنائك فى الدرجة الرفيعة التي اختصصتهم بها قد ابتزوها\r\n: « خداوندا ! اين ( اشاره به نماز جمعه و عيد قربان ) مقامى است كه مخصوص خلفاء و برگزيدگان و امناء بلندپايه تو است كه ويژه آنها نمودى ، و ( خلفاى جور بنى اميه ) آن را به زور از اولياى حق گرفته و غصب كرده‌اند » ( 2 ) .\r\nگاه مىشود كه دشمنان اسلام يك هفته تمام شبانه روز تبليغات مسموم مىكنند ولى با يك خطبه نماز جمعه و مراسم پرشكوه و حياتبخش آن همه خنثى مىشود ، روح تازه اى در كالبدها دميده ، و خون تازه اى در عروق به حركت درمىآيد .\r\nتوجه به اين نكته كه طبق فقه شيعه در محدوده يك فرسخ در يك فرسخ\r\n\r\n","description":"","footnote":"\r\n( 1 ) بحار الانوار جلد 44 صفحه 333 .\r\n( 2 ) صحيفه سجاديه دعاى 48 .\r\n","page_name":" 135 ","page_number":135},
  {"content":"\r\nبيش از يك نماز جمعه جائز نيست و حتى كسانى كه در دو فرسخى ( تقريبا 11 كيلومترى ) از محل انعقاد جمعه قرار دارند در آن نماز شركت مىكنند ، روشن مىشود كه عملا در هر شهر كوچك يا بزرگ و حومه آن يك نماز جمعه بيشتر منعقد نخواهد شد ، بنا بر اين اجتماعى چنين عظيمترين اجتماع آن منطقه را تشكيل مىدهد .\r\nاما با نهايت تاسف اين مراسم عبادى سياسى كه مىتواند مبدأ حركت عظيمى در جوامع اسلامى گردد به خاطر نفوذ حكومتهاى فاسد در آن در بعضى كشورهاى اسلامى چنان بىروح و بىرمق شده است كه عملا هيچ اثر مثبتى از آن گرفته نمىشود و شكل يك برنامه تشريفاتى به خود گرفته ، و به راستى اين از سرمايه‌هاى عظيمى است كه براى از دست رفتن آن بايد گريه كرد .\r\nمهمترين نماز جمعه سال نماز جمعه اى است كه قبل از رفتن به عرفات در مكه انجام مىگيرد كه تمام حجاج خانه خدا از سراسر جهان در آن شركت دارند كه نماينده واقعى تمام قشرهاى مسلمين در كره زمين هستند ، سزاوار است كه براى تهيه خطبه چنين نماز حساسى عده زيادى از دانشمندان هفته‌ها و ماهها مطالعه كنند و محصول آن را در آن روز حساس و خطبه تاريخى بر مسلمانان عرضه نمايند و مسلما مىتوانند به بركت آن آگاهى زيادى به جامعه اسلامى داده و مشكلات مهمى را حل كنند .\r\nاما با نهايت تاسف در اين ايام ديده مىشود كه مسائل بسيار پيش پا افتاده و مطالبى كه تقريبا همه از آن آگاهى دارند مطرح مىشود ، و از مسائل اصولى ابدا خبرى نيست ؟ آيا براى از دست رفتن چنين فرصتهاى بزرگ و سرمايه‌هاى عظيم نبايد گريست ؟ ! و براى دگرگون ساختن آن نبايد به پا خاست ؟ !\r\n","description":"","footnote":"","page_name":" 136 ","page_number":136},
  {"content":"\r\n\r\n4 - آداب نماز جمعه و محتواى خطبه‌ها\r\nنماز جمعه ( با وجود شرائط لازم ) بر مردان بالغ و سالم كه قدرت بر شركت در نماز را دارند واجب است ، و بر مسافران و پير مردان واجب نيست هر چند حضور در نماز جمعه براى مسافر جائز است ، همچنين زنها نيز مىتوانند در نماز جمعه شركت كنند ، هر چند بر آنها واجب نيست .\r\nكمترين عددى كه نماز جمعه با آن منعقد مىشود پنج نفر از مردان است .\r\nنماز جمعه دو ركعت است و جاى نماز ظهر را مىگيرد ، و دو خطبه اى كه قبل از نماز جمعه خوانده مىشود در حقيقت به جاى دو ركعت ديگر محسوب مىشود .\r\nنماز جمعه همانند نماز صبح است و مستحبّ است حمد و سوره را در آن بلند بخوانند و نيز مستحبّ است سوره « جمعه » را در ركعت اول و سوره « منافقين » را در ركعت دوم قرائت كنند .\r\nدر نماز جمعه دو قنوت مستحبّ است يكى قبل از ركوع ركعت اول و ديگر بعد از ركوع ركعت دوم .\r\nخواندن دو خطبه قبل از نماز جمعه واجب است همانگونه كه ايستادن خطيب به هنگام ايراد خطبه نيز واجب مىباشد ، شخصى كه خطبه مىخواند حتما بايد همان امام نماز جمعه باشد .\r\nخطيب بايد صداى خود را چنان بلند كند كه مردم صداى او را بشنوند تا محتواى خطبه به گوش همگان برسد .\r\nبه هنگام ايراد خطبه بايد خاموش بود ، و به سخنان خطيب گوش داد ، و رو به روى خطيب نشست .\r\nشايسته است خطيب مردى فصيح و بليغ و آگاه به اوضاع و احوال مسلمين و با خبر از مصالح جامعه اسلامى ، و شجاع ، و صريح اللهجه ، و قاطع در اظهار\r\n","description":"","footnote":"","page_name":" 137 ","page_number":137},
  {"content":"\r\nحق باشد . اعمال و رفتار او سبب تاثير و نفوذ كلامش گردد ، و زندگى او مردم را به ياد خدا بياندازد .\r\nشايسته است پاكيزه ترين لباس در تن بپوشد ، و خود را خوشبو كند ، و با وقار و سكينه گام بردارد ، و هنگامى كه بر فراز منبر جاى گرفت بر مردم سلام كند ، و رو به روى آنان بايستد ، و بر شمشير يا كمان يا عصا تكيه كند ، نخست بر منبر بنشيند ، تا اذان تمام شود ، و بعد از فراغت از اذان شروع به خطبه كند .\r\nمحتواى خطبه نخست حمد خدا و درود بر پيامبر است ( احتياط اين است كه اين قسمت به زبان عربى باشد ولى بقيه به زبان مستمعين خوانده مىشود ) سپس مردم را به تقواى الهى توصيه كند ، و يكى از سور كوتاه قرآن را بخواند ، و اين امر را در هر دو خطبه رعايت كند ، و در خطبه دوم بعد از درود بر پيامبر ص دعا بر ائمه مسلمين كند ، و براى مؤمنين و مؤمنات استغفار نمايد .\r\nو شايسته است در ضمن خطبه مسائل مهمى كه با دين و دنياى مسلمين ارتباط دارد مطرح كند ، و آنچه مورد نياز مسلمين در داخل و خارج كشورهاى اسلامى و در داخل و خارج آن منطقه مىباشد مورد بحث قرار دهد ، و مسائل سياسى و اجتماعى و اقتصادى و دينى را با در نظر گرفتن اولويتها مطرح نمايد ، به مردم آگاهى بخشد و آنها را از توطئه‌هاى دشمنان با خبر بسازد ، برنامه‌هاى كوتاه مدت و دراز مدت براى حفظ جامعه اسلامى و خنثى كردن نقشه‌هاى مخالفان به آنها گوشزد كند .\r\nخلاصه خطيب بايد بسيار هوشيار و بيدار و اهل فكر و مطالعه در مسائل اسلامى باشد ، و از موقعيت اين مراسم بزرگ حد اكثر استفاده را براى پيشبرد اهداف اسلام و مسلمين بنمايد ( 1 ) .\r\n\r\n","description":"","footnote":"\r\n( 1 ) البته در خصوصيات و جزئيات احكام نماز جمعه و خطبه‌ها اختلافات جزئى در فتاواى فقهاء مىباشد و آنچه در بالا ذكر شد عصاره اى از فتاواى مختلف است .\r\n","page_name":" 138 ","page_number":138},
  {"content":"\r\nدر حديثى از امام على بن موسى الرضا ع مىخوانيم :\r\nانما جعلت الخطبة يوم الجمعة لان الجمعة مشهد عام ، فاراد ان يكون للامير سبب الى موعظتهم ، و ترغيبهم فى الطاعة ، و ترهيبهم من المعصية ، و توقيفهم على ما اراد من مصلحة دينهم و دنياهم ، و يخبرهم بما ورد عليهم من الافاق من الاهوال التي لهم فيها المضرة و المنفعة . . . و انما جعلت خطبتين ليكون واحدة للثناء على اللَّه و التمجيد و التقديس للَّه عز و جل و الأخرى للحوائج و الاعذار و الانذار و الدعاء و لما يريد ان يعلمهم من امره و نهيه ما فيه الصلاح و الفساد :\r\n« خطبه ، براى اين در روز جمعه تشريع شده است كه نماز جمعه يك برنامه عمومى است ، خداوند مىخواهد به امير مسلمين امكان دهد تا مردم را موعظه كند به اطاعت ترغيب نمايد ، و از معصيت الهى بترساند و آنها از آنچه مصلحت دين و دنيايشان است آگاه سازد ، و اخبار و حوادث مهمى كه از نقاط مختلف به او مىرسد و در سود و زيان و سرنوشت آنها مؤثر است به اطلاعشان برساند . . .\r\nو دو خطبه قرار داده شده تا در يكى حمد و ثنا و تمجيد و تقديس الهى كنند ، و در ديگرى نيازها و هشدارها و دعاها را قرار دهند ، و اوامر و نواهى و دستوراتى كه باصلاح و فساد جامعه اسلامى در ارتباط است به آنها اعلام دارند » ( 1 ) .\r\n\r\n5 - شرائط وجوب نماز جمعه\r\nدر اينكه امام جمعه مانند هر امام جماعت ديگر بايد عادل باشد ترديدى نيست ، ولى سخن در اين است كه شرائطى افزون بر اين دارد يا نه ؟\r\nجمعى معتقدند اين نماز از وظائف امام معصوم يا نماينده خاص او است ، و به تعبير ديگر مربوط به زمان حضور امام معصوم ع است .\r\n\r\n","description":"","footnote":"\r\n( 1 ) « وسائل الشيعه » جلد 5 صفحه 39 .\r\n","page_name":" 139 ","page_number":139},
  {"content":"\r\nدر حالى كه بسيارى از محققين معتقدند كه اين شرط وجوب عينى نماز جمعه است ، ولى براى وجوب تخييرى اين شرط لازم نيست و در زمان غيبت نيز مىتوان نماز جمعه را برپا داشت و جانشين نماز ظهر مىشود ، و حق همين است ، بلكه هر گاه حكومت اسلامى با شرايط آن از طرف نايب عام امام ع تشكيل گردد احتياط اين است كه امام جمعه منصوب از طرف او باشد ، و مسلمانان در نماز جمعه شركت كنند .\r\nدر اين زمينه و در مسائل ديگر مربوط به نماز جمعه سخن بسيار است كه ذكر همه آنها از حوصله يك بحث تفسيرى خارج و بايد آنها را در كتب فقه و حديث جستجو كرد . ( 1 )\r\nخداوندا ! بما توفيقى مرحمت فرما كه از اين شعائر بزرگ اسلامى براى تربيت نفوس و نجات مسلمين از چنگال دشمنان حد اكثر بهره بردارى را بنمائيم .\r\nپروردگارا ! ما را از كسانى قرار ده كه مشتاق لقاى تو باشيم و از مرگ نهراسيم .\r\nبارالها ! نعمت ايمان و تعليم و تربيت انبياء را هرگز از ما سلب نفرما .\r\nآمين يا رب العالمين پايان سوره جمعه 14 : رمضان : 1406\r\n\r\n","description":"","footnote":"\r\n( 1 ) مرحوم علامه مجلسى در بحار الانوار جلد 89 و 90 را به اين مساله مهم و ساير ويژگيهاى جمعه پرداخته است .\r\n","page_name":" 140 ","page_number":140},
  {"content":"\r\n\r\n‹ 63 › سوره منافقين اين سوره در مدينه نازل شده و داراى 11 آيه است\r\n","description":"","footnote":"","page_name":" 141 ","page_number":141},
  {"content":"\r\n","description":"","footnote":"","page_name":" 142 ","page_number":142},
  {"content":"\r\n\r\nمحتواى سوره منافقين\r\nسوره منافقين از سوره‌هاى پر محتوا است كه محور اصلى بحثهاى آن را مسائل حساس مربوط به « منافقان » تشكيل مىدهد ، ولى در ذيل سوره آياتى به عنوان اندرز به مسلمانان در زمينه‌هاى مختلف نيز آمده است .\r\nروى هم رفته مىتوان محتواى آن را در چهار بخش خلاصه كرد :\r\n1 - نشانه‌هاى منافقان كه خود شامل چندين قسمت حساس است .\r\n2 - بر حذر داشتن مؤمنان از توطئه‌هاى منافقان ، و لزوم مراقبت دائم در اين زمينه .\r\n3 - هشدار به مؤمنان كه مواهب مادى دنيا آنها را از ذكر خداوند غافل نكند .\r\n4 - توصيه به انفاق در راه خدا ، و بهره گيرى از اموال پيش از آنكه مرگ فرا رسد و آتش حسرت به جان انسان بيفتد .\r\nدليل نامگذارى اين سوره به « منافقين » نيز ناگفته پيدا است .\r\nقابل توجه اينكه طبق آنچه در تفسير سوره جمعه گفتيم يكى از آداب نماز جمعه اين است كه در ركعت اول سوره جمعه ، و در ركعت دوم سوره منافقين خوانده شود ، تا مسلمانان همه هفته در اين مراسم بزرگ عبادى سياسى توطئه‌هاى منافقان را مجددا به خاطر بياورند و دائما مراقب تحريكها ، تخريبها و نقشه‌هاى شوم آنها باشند .\r\n","description":"","footnote":"","page_name":" 143 ","page_number":143},
  {"content":"\r\n\r\nفضيلت تلاوت سوره منافقين .\r\nدر حديثى از پيغمبر گرامى اسلام ص آمده است : « من قرأ سورة المنافقين برء من النفاق » : « كسى كه سوره منافقين را بخواند از هر گونه نفاق پاك مىشود » ( 1 ) .\r\nو در حديثى از امام صادق ع مىخوانيم : « بر هر مؤمنى از شيعيان ما لازم است كه در شب جمعه سوره « جمعه » و « سَبِّحِ اسْمَ رَبِّكَ الأَعْلَى » بخواند ، و در نماز ظهر جمعه سوره « جمعه » و « منافقين » را ، سپس افزود\r\nفاذا فعل ذلك فكانما يعمل به عمل رسول اللَّه ( ص ) و كان جزاؤه و ثوابه على اللَّه الجنة : « هنگامى كه چنين كند گويى عمل رسول خدا را انجام داده و جزا و پاداشش بر خدا بهشت است » ( 2 ) .\r\nكرارا بعد از ذكر فضائل سوره گفته‌ايم كه اين فضائل و آثار مهم نمىتواند تنها نتيجه تلاوت خالى از انديشه و عمل باشد ، روايات فوق نيز شاهد اين سخن است ، چرا كه هرگز خواندن اين سوره بىآنكه برنامه زندگى بر آن تطبيق شود روح نفاق را از انسان بيرون نمىبرد .\r\n\r\n","description":"","footnote":"\r\n( 1 ) « مجمع البيان » آغاز سوره منافقين .\r\n( 2 ) « ثواب الاعمال » مطابق نقل نور الثقلين جلد 5 صفحه 331 .\r\n","page_name":" 144 ","page_number":144},
  {"content":"\r\n\r\n[ سوره المنافقون ‹ 63 › : آيات 1 تا 4 
  ]\r\nبِسْمِ اللَّه الرَّحْمنِ الرَّحِيمِ\r\nإِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ اللَّه وَاللَّه يَعْلَمُ إِنَّكَ لَرَسُولُه وَاللَّه يَشْهَدُ إِنَّ الْمُنافِقِينَ لَكاذِبُونَ ‹ 1 › اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ اللَّه إِنَّهُمْ ساءَ ما كانُوا يَعْمَلُونَ ‹ 2 › ذلِكَ بِأَنَّهُمْ آمَنُوا ثُمَّ كَفَرُوا فَطُبِعَ عَلى قُلُوبِهِمْ فَهُمْ لا يَفْقَهُونَ ‹ 3 › وَإِذا رَأَيْتَهُمْ تُعْجِبُكَ أَجْسامُهُمْ وَإِنْ يَقُولُوا تَسْمَعْ لِقَوْلِهِمْ كَأَنَّهُمْ خُشُبٌ مُسَنَّدَةٌ يَحْسَبُونَ كُلَّ صَيْحَةٍ عَلَيْهِمْ هُمُ الْعَدُوُّ فَاحْذَرْهُمْ قاتَلَهُمُ اللَّه أَنَّى يُؤْفَكُونَ ‹ 4 ›\r\n\r\nترجمه :\r\n","description":"","footnote":"","page_name":" 145 ","page_number":145},
  {"content":"\r\n1 - هنگامى كه منافقان نزد تو مىآيند مىگويند ما شهادت مىدهيم كه حتما تو رسول خدايى - خداوند مىداند كه تو قطعا رسول او هستى - ولى خداوند شهادت مىدهد كه منافقان دروغگو هستند .\r\n2 - آنها سوگندهايشان را سپر ساخته‌اند تا مردم را از راه خدا بازدارند ، آنها كارهاى بسيار بدى انجام مىدهند .\r\n3 - اين به خاطر آن است كه آنها نخست ايمان آوردند سپس كافر شدند ، لذا بر دلهاى آنها مهر نهاده شده ، و حقيقت را درك نمىكنند .\r\n4 - هنگامى كه آنها را مىبينى جسم و قيافه آنان تو را در شگفتى فرو مىبرد ، و اگر سخن بگويند به سخنانشان گوش فرا مىدهى ، اما گويى چوبهاى خشكى هستند كه بر ديوار تكيه داده شده ، هر فريادى از هر جا بلند شود بر ضد خود مىپندارند ، آنها دشمنان واقعى تو هستند از آنان بر حذر باش ، خداوند آنها را بكشد چگونه از حق منحرف مىشوند ؟\r\n\r\nتفسير : سرچشمه نفاق و نشانه‌هاى منافقان !\r\nقبل از ورود در تفسير اين آيات ذكر مقدمه اى لازم به نظر مىرسد و آن اينكه مساله نفاق و منافقان در اسلام از زمانى مطرح شد كه پيامبر ص به مدينه هجرت فرمود و پايه‌هاى اسلام قوى ، و پيروزى آن آشكار شد ، و گرنه در مكه تقريبا منافقى وجود نداشت ، زيرا مخالفان قدرتمند هر چه مىخواستند آشكارا بر ضد اسلام مىگفتند ، و انجام مىدادند ، و از كسى پروا نداشتند و نيازى به كارهاى منافقانه نبود .\r\nاما هنگامى كه نفوذ و گسترش اسلام در مدينه دشمنان را در ضعف و ناتوانى قرار داد ديگر اظهار مخالفت به طور آشكار مشكل ، و گاه غير ممكن بود ،\r\n","description":"","footnote":"","page_name":" 146 ","page_number":146},
  {"content":"\r\nو لذا دشمنان شكست خورده براى ادامه برنامه‌هاى تخريبى خود تغيير چهره داده ، ظاهرا به صفوف مسلمانان پيوستند ، ولى در خفا به اعمال خود ادامه مىدادند .\r\nاصولا طبيعت هر انقلابى چنين است كه بعد از پيروزى چشمگير با صفوف منافقان روبرو خواهد شد ، و دشمنان سرسخت ديروز به صورت عوامل نفوذى امروز در لباس دوستان ظاهرى جلوه گر مىشوند ، و از اينجا است كه مىتوان فهميد چرا اينهمه آيات مربوط به منافقين در مدينه نازل شده نه در مكه .\r\nاين نكته نيز قابل توجه است كه مساله نفاق و منافقان مخصوص به عصر پيامبر ص نبود ، بلكه هر جامعه اى - مخصوصا جوامع انقلابى - با آن روبرو هستند ، به همين دليل بايد تحليلها و موشكافيهاى قرآن را روى اين مساله نه به عنوان يك مساله تاريخى ، بلكه به عنوان يك مساله مورد نياز فعلى ، مورد بررسى دقيق قرار داد ، و از آن براى مبارزه با روح نفاق و خطوط منافقين در جوامع اسلامى امروز الهام گرفت .\r\nو نيز بايد نشانه‌هاى آنها را كه قرآن به طور گسترده بازگو كرده است دقيقا شناخت ، و از طريق اين نشانه‌ها به خطوط و نقشه‌هاى آنها پىبرد .\r\nنكته مهم ديگر اينكه خطر منافقان براى هر جامعه از خطر هر دشمنى بيشتر است ، چرا كه از يك سو شناخت آنها غالبا آسان نيست ، و از سوى ديگر دشمنان داخلى هستند ، و گاه چنان در تار و پود جامعه نفوذ مىكنند كه جدا ساختن آنها كار بسيار مشكلى است و از سوى سوم روابط مختلف آنها با ساير اعضاء جامعه كار مبارزه را با آنها دشوار مىسازد .\r\nبه همين دليل اسلام در طول تاريخ خود بيشترين ضربه را از منافقان خورده ، و نيز به همين دليل قرآن سختترين حملات خود را متوجه منافقان ساخته و آن قدر كه آنها را كوبيده هيچ دشمنى را نكوبيده است .\r\n","description":"","footnote":"","page_name":" 147 ","page_number":147},
  {"content":"\r\nبا توجه به اين مقدمه به تفسير آيات باز مىگرديم :\r\nنخستين سخنى را كه قرآن در اينجا در باره منافقان مطرح مىكند همان اظهار ايمان دروغين آنها است كه پايه اصلى نفاق را تشكيل مىدهد ، مىفرمايد :\r\n« هنگامى كه منافقان نزد تو مىآيند مىگويند ما شهادت مىدهيم كه حتما تو رسول خدايى » ! ( * ( إِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ اللَّه ) * ) ( 1 ) .\r\nسپس قرآن مىافزايد « خداوند مىداند كه تو فرستاده او هستى ، ولى خداوند گواهى مىدهد كه منافقان دروغگو هستند » ( * ( وَاللَّه يَعْلَمُ إِنَّكَ لَرَسُولُه وَاللَّه يَشْهَدُ إِنَّ الْمُنافِقِينَ لَكاذِبُونَ ) * ) .\r\nو از اينجا نخستين نشانه نفاق ، روشن مىشود و آن دوگانگى ظاهر و باطن است كه با زبان مؤكدا اظهار ايمان مىكنند ، ولى در دل آنها مطلقا خبرى از ايمان نيست ، اين دروغگويى و كذب ، اين دوگانگى درون و برون محور اصلى نفاق را تشكيل مىدهد .\r\nقابل توجه اينكه : صدق و كذب بر دو گونه است ، صدق و كذب خبرى ، صدق و كذب « مخبرى » ، در قسم اول ، معيار ، موافق و مخالف واقع بودن است در حالى كه در قسم دوم ، موافقت و مخالفت با اعتقاد ، مطرح مىباشد ، به اين معنى كه اگر انسان ، خبرى مىدهد كه مطابق با واقع است ، ولى بر خلاف عقيده او ، آن را كذب ( مخبرى ) مىناميم ، و اگر موافق عقيده او است ، صدق .\r\nروى اين حساب ، شهادت منافقان به رسالت پيامبر اسلام ص از نظر\r\n\r\n","description":"","footnote":"\r\n( 1 ) در اينجا « ان » به صورت مكسور ذكر شده ، اين به خاطر آن است كه لام تاكيد بر سر خبر آمده و در چنين صورتى در تقدير ، مقدم است ( البيان فى غريب اعراب القرآن ) .\r\n","page_name":" 148 ","page_number":148},
  {"content":"\r\nاخبار ، هرگز كذب نبود ، يك واقعيت بود . ولى از نظر گوينده و مخبر چون بر خلاف عقيده آنها بود كذب محسوب مىشد ، لذا قرآن مىگويد ، تو پيغمبر خدا هستى اما اينها دروغ مىگويند ! به تعبير ديگر : منافقان نمىخواستند ، خبر از رسالت پيامبر ص بدهند ، بلكه مىخواستند از اعتقاد خود به نبوت او خبر دهند ، و مسلما در اين خبر دروغگو بودند .\r\nاين نكته نيز قابل توجه است كه آنها در شهادت خود انواع تاكيدها را به كار بردند ( 1 ) و خداوند نيز با قاطعيت با همان لحن ، آنها را تكذيب مىكند ، اشاره به اينكه در برابر آن قاطعيت ، چنين قاطعيتى لازم است .\r\nذكر اين نكته نيز در اينجا لازم است كه « منافق » در اصل از ماده « نفق » ( بر وزن نفخ ) به معنى نفوذ و پيشروى است ، و « نفق » ( بر وزن شفق ) به معنى كانالها و نقبهايى است كه زير زمين مىزنند تا براى استتار يا فرار از آن استفاده كنند .\r\nبعضى از مفسران گفته‌اند بسيارى از حيوانات مانند موش صحرايى و روباه و سوسمار براى لانه خود دو سوراخ قرار مىدهند : يكى آشكار كه از آن وارد و خارج مىشوند ، و ديگرى پنهانى كه اگر احساس خطرى كنند از آن مىگريزند ، اين سوراخ پنهانى را « نافقاء » گويند ( 2 ) و به اين ترتيب « منافق » كسى است كه طريقى مرموز و مخفيانه براى خود برگزيده ، تا با مخفىكارى و پنهانكارى در جامعه نفوذ كند ، و به هنگام خطر از طريق ديگر فرار نمايد .\r\n\r\n","description":"","footnote":"\r\n( 1 ) استفاده از « جمله اسميه » و همچنين « ان » و « لام تاكيد » .\r\n( 2 ) روح البيان « جلد 9 صفحه 529 .\r\n","page_name":" 149 ","page_number":149},
  {"content":"\r\nآيه بعد به دومين نشانه آنها پرداخته چنين مىگويند : « آنها سوگندهايشان را سپر ساخته‌اند ، تا مردم را از راه خدا بازدارند » ( * ( اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ اللَّه ) * ) .\r\n« آنها كارهاى بسيار بدى انجام مىدهند » ( * ( إِنَّهُمْ ساءَ ما كانُوا يَعْمَلُونَ ) * ) .\r\nچرا كه در ظاهر ابراز ايمان مىكنند ، و در باطن كفر مىورزند ، و در طريق هدايت مردم به آئين حق ، ايجاد مانع مىنمايند ، و چه عملى از اين بدتر و زشتتر ؟ .\r\n« جنة » از ماده « جن » ( بر وزن فن ) در اصل به معنى پنهان كردن چيزى از حس است ، و « جن » ( بر وزن سن ) به خاطر اينكه موجودى است ناپيدا ، اين واژه بر او اطلاق مىشود ، و از آنجا كه « سپر » انسان را از ضربات اسلحه دشمن ، مستور مىدارد در لغت عرب به آن ، « جنة » گفته مىشود ، و باغهاى پردرخت را نيز به خاطر مستور شدن زمينهايشان ، « جنت » مىگويند .\r\nبه هر حال ، اين يكى از آثار نفاق است ، كه خود را در زير پوششى از نام مقدس خداوند ، و سوگندهاى غلاظ و شداد ، قرار مىدهند تا چهره واقعى خويش را مكتوم دارند ، عواطف مردم را به سوى خود جلب كرده و از اين طريق به اغفال آنها بپردازند و « * ( فَصَدُّوا عَنْ سَبِيلِ اللَّه ) * » كنند .\r\nاين تعبير ضمنا نشان مىدهد كه آنها دائما با مؤمنان در حال جنگ و ستيزند ، و هرگز نبايد فريب اين ظاهرسازى و چربزبانى آنها را خورد ، زيرا انتخاب سپر مخصوص ميدانهاى نبرد است .\r\nدرست است كه در بعضى از مواقع ، انسان چاره اى جز سوگند ندارد ، و يا لا اقل سوگند كمك به بيان اهميت موضوع مورد نظر مىكند ، ولى نه سوگند دروغ ، و نه سوگند براى هر چيز و هر كار كه اين شيوه منافقان است .\r\nدر آيه 74 سوره توبه مىخوانيم يَحْلِفُونَ بِاللَّه ما قالُوا وَلَقَدْ قالُوا كَلِمَةَ\r\n","description":"","footnote":"","page_name":" 150 ","page_number":150},
  {"content":"\r\nالْكُفْرِ : « آنها به خدا سوگند ياد مىكنند كه ( سخنان زننده در غياب پيامبر ) نگفته‌اند ، در حالى كه قطعا سخنان كفرآميز گفته‌اند » .\r\nمفسران براى جمله « * ( فَصَدُّوا عَنْ سَبِيلِ اللَّه ) * » ، دو معنى ذكر كرده‌اند :\r\nنخست اعراض از راه خدا و ديگر بازداشتن ديگران از اين راه ، گرچه جمع ميان هر دو معنى در آيه مورد بحث امكان پذير است ، ولى با توجه به توسل آنها به سوگندهاى دروغ ، معنى دوم ، مناسبتر به نظر مىرسد ، چرا كه هدف از اين سوگندها ، اغفال ديگران است .\r\nيك جا « مسجد ضرار » بر پا مىكنند ، و هنگامى كه از آنها سؤال مىشد هدفتان چيست ؟ سوگند ياد مىكنند كه جز هدف خير ندارند ! ( توبه - 107 ) .\r\nدر جاى ديگر براى شركت در جنگهايى كه فاصله آن نزديك و احتمال غنائم در آن زياد است اظهار آمادگى مىكنند ولى براى شركت در ميدان « تبوك » كه پر از مشكلات است هزار عذر و بهانه مىآورند و سوگند ياد مىكنند كه اگر توانايى مىداشتيم همراه شما حركت مىكرديم ! ( توبه - 42 ) .\r\nآنها نه فقط براى مردم سوگند دروغين ياد مىكنند بلكه همانگونه كه در آيه 18 سوره مجادله آمده در عرصه محشر نيز در پيشگاه خداوند متوسل به سوگند دروغ مىشوند ! و اين نشان مىدهد كه اين عمل جزء بافت وجودشان شده است كه حتى در عرصه محشر و در پيشگاه خدا نيز دستبردار نيستند ! .\r\nآيه بعد به علت اصلى اين گونه اعمال ناروا پرداخته مىافزايد : « اين به خاطر آن است كه آنها نخست ايمان آوردند ، سپس كافر شدند ، و لذا بر دلهاى آنها مهر نهاده شده و حقيقت را درك نمىكنند » ( * ( ذلِكَ بِأَنَّهُمْ آمَنُوا ثُمَّ كَفَرُوا\r\n","description":"","footnote":"","page_name":" 151 ","page_number":151},
  {"content":"\r\n* ( فَطُبِعَ عَلى قُلُوبِهِمْ فَهُمْ لا يَفْقَهُونَ ) * ) .\r\nجمعى از مفسران معتقدند كه منظور از اين ايمان در اينجا ايمان ظاهرى است ، در حالى كه در باطن كافر بودند .\r\nولى ظاهر آيه نشان مىدهد كه آنها در آغاز حقيقتا مؤمن شدند ، و بعد از آن كه طعم ايمان را چشيدند و نشانه‌هاى حقانيت اسلام و قرآن را ديدند راه كفر را پيش گرفتند ، اما كفرى توأم با نفاق ، نه آشكارا و با صراحت ، و همين سبب شد كه خدا حس تشخيص را از آنها سلب كند ، و از درك حقائق محروم بمانند ، زيرا اگر از اول حق را تشخيص نداده بودند عذرى داشتند ، اما بعد از تشخيص حق و ايمان آوردن اگر به آن پشت پا بزنند خداوند توفيق را از آنها سلب مىكند .\r\nدر حقيقت منافقان دو گروهند ، گروهى از اول ايمانشان صورى و ظاهرى بوده ، و گروه ديگر در آغاز ايمان حقيقى داشته‌اند سپس راه ارتداد و نفاق را پيش گرفته‌اند ، ظاهر آيه مورد بحث گروه دوم را مىگويد .\r\nدر حقيقت اين آيه شبيه آيه 74 سوره توبه است كه مىگويد : وَكَفَرُوا بَعْدَ إِسْلامِهِمْ : « آنها پس از اسلام كافر شدند » .\r\nبه هر حال اين سومين نشانه از نشانه‌هاى آنها است كه از درك حقائق روشن غالبا محرومند ، و ناگفته پيدا است كه اين هرگز منتهى به جبر نمىشود چرا كه مقدمات آن را خودشان فراهم كرده‌اند .\r\nآيه بعد نشانه‌هاى بيشترى را از آنها ارائه داده ، مىگويد : « هنگامى كه آنها را مىبينى جسم و قيافه آنان تو را در شگفتى فرو مىبرد » ( * ( وَإِذا رَأَيْتَهُمْ تُعْجِبُكَ أَجْسامُهُمْ ) * ) .\r\n","description":"","footnote":"","page_name":" 152 ","page_number":152},
  {"content":"\r\nظاهرى آراسته و قيافه هايى جالب دارند .\r\nعلاوه بر اين چنان شيرين و جذاب سخن مىگويند كه « وقتى حرف مىزنند تو نيز به سخنانشان گوش فرا مىدهى » ! ( * ( وَإِنْ يَقُولُوا تَسْمَعْ لِقَوْلِهِمْ ) * ) .\r\nجايى كه پيامبر ص ظاهرا تحت تاثير جذابيت سخنان آنها قرار گيرد تكليف ديگران روشن است .\r\nاين از نظر ظاهر و اما از نظر باطن « گويى چوبهاى خشكى هستند كه بر ديوار تكيه داده شده است » ( * ( كَأَنَّهُمْ خُشُبٌ مُسَنَّدَةٌ ) * ) .\r\nاجسامى بىروح ، و صورتهايى بىمعنى و هيكلهايى تو خالى دارند ، نه از خود استقلالى ، نه در درون نور و صفايى ، و نه اراده و تصميم محكم و ايمانى دارند ، درست همچون چوبهاى خشك تكيه زده بر ديوار ! بعضى از مفسران روايت كرده‌اند كه « عبد اللَّه بن ابى » سركرده منافقان مردى درشت اندام ، خوشقيافه و فصيح و چربزبان بود ، هنگامى كه با گروهى از يارانش وارد مجلس رسول خدا ص مىشد اصحاب از ظاهر آنها تعجب مىكردند ، و به سخنانشان گوش فرا مىدادند ولى آنها ( به خاطر غرور و نخوتى كه داشتند ) كنار ديوار رفته و به آن تكيه كرده ، و مجلس را تحت تاثير قيافه و سخنان خود قرار مىدادند ( 1 ) و آيه ناظر به حال آنها است .\r\nسپس مىافزايد : آنها چنان تو خالى و فاقد توكل بر خدا و اعتماد بر نفس هستند كه « هر فريادى از هر جا بلند شود آن را بر ضد خود مىپندارند » ( * ( يَحْسَبُونَ كُلَّ صَيْحَةٍ عَلَيْهِمْ ) * ) .\r\nترس و وحشتى عجيب هميشه بر قلب و جان آنها حكمفرما است ، و يك حالت سوء ظن و بدبينى جانكاه سرتاسر روح آنها را فرا گرفته ، و به حكم « الخائن خائف » از همه چيز ، حتى از سايه خود مىترسند ، و اين است\r\n\r\n","description":"","footnote":"\r\n( 1 ) « كشاف » جلد 4 صفحه 540 .\r\n","page_name":" 153 ","page_number":153},
  {"content":"\r\nنشانه ديگرى از نشانه‌هاى منافقان .\r\nو در پايان آيه به پيامبر ص هشدار مىدهد كه « اينها دشمنان واقعى تواند از آنها بر حذر باش » ( * ( هُمُ الْعَدُوُّ فَاحْذَرْهُمْ ) * ) .\r\nسپس مىگويد : « خدا آنها را بكشد ، چگونه از حق منحرف مىشوند » ؟ ! ( * ( قاتَلَهُمُ اللَّه أَنَّى يُؤْفَكُونَ ) * ) .\r\nروشن است كه اين تعبير ، اخبار نيست ، بلكه به صورت نفرين است ، و براى مذمت و سرزنش و تحقير اين گروه ، ذكر شده ، شبيه تعبيرات روزمره اى كه انسانها در باره يكديگر دارند ، كه قرآن با زبان خود مردم با آنها سخن مىگويد :\r\nبه اين ترتيب در آيه مورد بحث نشانه‌هاى ديگرى از منافقان مطرح شده از جمله :\r\nوضع فريبنده ظاهرى توأم با خالى بودن درون ، همچنين ، ترس و وحشت و بد گمانى نسبت به هر چيز و هر حادثه .\r\n","description":"","footnote":"","page_name":" 154 ","page_number":154},
  {"content":"\r\n\r\n[ سوره المنافقون ‹ 63 › : آيات 5 تا 8 
  ]\r\nوَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّه لَوَّوْا رُؤُسَهُمْ وَرَأَيْتَهُمْ يَصُدُّونَ وَهُمْ مُسْتَكْبِرُونَ ‹ 5 › سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّه لَهُمْ إِنَّ اللَّه لا يَهْدِي الْقَوْمَ الْفاسِقِينَ ‹ 6 › هُمُ الَّذِينَ يَقُولُونَ لا تُنْفِقُوا عَلى مَنْ عِنْدَ رَسُولِ اللَّه حَتَّى يَنْفَضُّوا وَلِلَّه خَزائِنُ السَّماواتِ وَالأَرْضِ وَلكِنَّ الْمُنافِقِينَ لا يَفْقَهُونَ ‹ 7 › يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الأَعَزُّ مِنْهَا الأَذَلَّ وَلِلَّه الْعِزَّةُ وَلِرَسُولِه وَلِلْمُؤْمِنِينَ وَلكِنَّ الْمُنافِقِينَ لا يَعْلَمُونَ ‹ 8 ›\r\n\r\nترجمه :\r\n5 - هنگامى كه به آنها گفته شود بيائيد تا رسول خدا براى شما استغفار كند سرهاى خود را ( از روى استهزا و كبر و غرور ) تكان مىدهند ، و آنها را مىبينى كه از\r\n","description":"","footnote":"","page_name":" 155 ","page_number":155},
  {"content":"\r\nسخنان تو اعراض كرده و تكبر مىورزند .\r\n6 - براى آنها تفاوت نمىكند خواه استغفار برايشان كنى يا نكنى ، هرگز خداوند آنها را نمىبخشد ، زيرا خداوند قوم فاسق را هدايت نمىكند .\r\n7 - آنها كسانى هستند كه مىگويند : به افرادى كه نزد رسول خدا هستند انفاق نكنيد تا پراكنده شوند ( غافل از اينكه ) خزائن آسمانها و زمين از آن خدا است ولى منافقان نمىفهمند .\r\n8 - آنها مىگويند : اگر به مدينه بازگرديم عزيزان ذليلان را بيرون مىكنند ، در حالى كه عزت مخصوص خدا و رسول او و مؤمنان است ، ولى منافقان نمىدانند\r\n\r\nشان نزول :\r\nبراى آيات فوق ، شان نزول مفصلى در كتب تاريخ و حديث و تفسير آمده است كه خلاصه آن چنين است : بعد از غزوه بنى المصطلق ( جنگى كه در سال ششم هجرت در سرزمين « قديد » واقع شد ) .\r\nدو نفر از مسلمانان ، يكى از طايفه انصار و ديگرى از مهاجران به هنگام گرفتن آب از چاه با هم اختلاف پيدا كردند ، يكى قبيله انصار را به يارى خود طلبيد ، و ديگرى مهاجران را ، يك نفر از مهاجران به يارى دوستش آمد ، و « عبد اللَّه بن ابى » كه از سركرده‌هاى معروف منافقان بود به يارى مرد انصارى شتافت ، و مشاجره لفظى شديدى در ميان آن دو درگرفت ، عبد اللَّه بن ابى ، سخت ، خشمگين شد ، و در حالى كه جمعى از قومش نزد او بودند گفت : « ما اين گروه مهاجران را پناه داديم و كمك كرديم اما كار ما شبيه ضرب المثل معروفى است كه مىگويد : « سمن كلبك ياكلك » ! ( سگت را فربه كن تا تو را بخورد ) ! و اللَّه * ( لَئِنْ رَجَعْنا إِلَى الْمَدِينَةِ لَيُخْرِجَنَّ الأَعَزُّ مِنْهَا الأَذَلَّ ) * : « به خدا سوگند اگر به مدينه بازگرديم ، عزيزان ، ذليلان را بيرون خواهند كرد » و منظورش از عزيزان ، خود و اتباعش بود و از ذليلان مهاجران ، سپس رو به اطرافيانش\r\n","description":"","footnote":"","page_name":" 156 ","page_number":156},
  {"content":"\r\nكرد و گفت : اين نتيجه كارى است كه شما به سر خودتان آورديد ، اين گروه را در شهر خود جاى داديد و اموالتان را با آنها قسمت كرديد : هر گاه باقيمانده غذاى خودتان را به مثل اين مرد ( اشاره به مرد مهاجرى كه طرف دعوى بود ) نمىداديد بر گردن شما سوار نمىشدند ، از سرزمين شما مىرفتند و به قبائل خود ملحق مىشدند ! در اينجا « زيد بن ارقم » كه در آن وقت جوانى نوخاسته بود ، رو به « عبد اللَّه بن ابى » كرد و گفت به خدا سوگند ذليل و قليل تويى ! و محمد ص در عزت الهى و محبت مسلمين است ، و به خدا قسم من بعد از اين تو را دوست ندارم ، « عبد اللَّه » صدا زد خاموش باش تو بايد بازى كنى اى كودك ! زيد بن ارقم خدمت رسول خدا ص آمد و ماجرا را نقل كرد .\r\nپيامبر ص كسى را به سراغ « عبد اللَّه » فرستاد فرمود : اين چيست كه براى من نقل كرده‌اند ؟ عبد اللَّه گفت به خدايى كه كتاب آسمانى بر تو نازل كرده من چيزى نگفتم ! و « زيد » دروغ مىگويد .\r\nجمعى از انصار كه حاضر بودند عرض كردند اى رسول خدا ص « عبد اللَّه » بزرگ ما است ، سخن كودكى از كودكان انصار را بر ضد او نپذير ، پيامبر عذر آنها را پذيرفت در اينجا طائفه انصار « زيد بن ارقم » را ملامت كردند .\r\nپيامبر ص دستور حركت داد ، يكى از بزرگان انصار به نام « اسيد » خدمتش آمد و عرض كرد اى رسول خدا ! در ساعت نامناسبى حركت كردى ، فرمود : بله آيا نشنيدى رفيقتان عبد اللَّه چه گفت او گفته است هر گاه به مدينه بازگردد عزيزان ذليلان را خارج خواهند كرد .\r\nاسيد عرض كرد تو اى رسول خدا اگر اراده كنى او را بيرون خواهى راند ، و اللَّه تو عزيزى و او ذليل است ، سپس عرض كرد يا رسول اللَّه با او مدارا كنيد .\r\n","description":"","footnote":"","page_name":" 157 ","page_number":157},
  {"content":"\r\nسخنان عبد اللَّه ابى به گوش فرزندش رسيد خدمت رسول خدا ص آمد و عرض كرد شنيده‌ام مىخواهيد پدرم را به قتل برسانيد ، اگر چنين است به خود من دستور دهيد سرش را جدا كرده براى شما مىآورم ! زيرا مردم مىدانند كسى نسبت به پدر و مادرش از من نيكوكارتر نيست ، از اين مىترسم ديگرى او را به قتل برساند و من نتوانم بعد از آن به قاتل پدرم نگاه كنم ، و خداى ناكرده او را به قتل برسانم و مؤمنى را كشته باشم و به دوزخ بروم ! .\r\nپيغمبر ص فرمود مساله كشتن پدرت مطرح نيست ، مادامى كه او با ما است با او مدارا و نيكى كن .\r\nسپس پيامبر ص دستور داد تمام آن روز و تمام شب را لشكريان به راه ادامه دهند ، فردا هنگامى كه آفتاب برآمد دستور توقف داد ، لشكريان به قدرى خسته شده بودند كه همين كه سر به زمين گذاشتند به خواب عميقى فرو رفتند ( و هدف پيغمبر اين بود كه مردم ماجراى ديروز و حرف عبد اللَّه ابى را فراموش كنند . . . ) .\r\nسرانجام پيامبر ص وارد مدينه شد ، زيد بن ارقم مىگويد من از شدت اندوه و شرم در خانه ماندم و بيرون نيامدم ، در اين هنگام سوره منافقين نازل شد ، و زيد را تصديق ، و عبد اللَّه را تكذيب كرد ، پيامبر ص گوش زيد را گرفت و فرمود : اى جوان ! خداوند سخن تو را تصديق كرد همچنين آنچه را به گوش شنيده بودى و در قلب حفظ نموده بودى ، خداوند آياتى از قرآن را در باره آنچه تو گفته بودى نازل كرد .\r\nدر اين هنگام « عبد اللَّه ابى » نزديك مدينه رسيده بود وقتى خواست وارد شهر شود پسرش آمد و راه را بر پدر بست ، گفت واى بر تو چه مىكنى ؟ پسرش گفت : به خدا سوگند جز به اجازه رسول خدا ص نمىتوانى وارد مدينه شوى و امروز ميفهمى عزيز و ذليل كيست ؟ ! !\r\n","description":"","footnote":"","page_name":" 158 ","page_number":158},
  {"content":"\r\n« عبد اللَّه » شكايت پسرش را خدمت رسول خدا فرستاد ، پيامبر ص به پسرش پيغام داد كه بگذار پدرت داخل شهر شود ، فرزندش گفت : حالا كه اجازه رسول خدا آمد مانعى ندارد .\r\nعبد اللَّه وارد شهر شد ، اما چند روزى بيشتر نگذشت كه بيمار گشت و از دنيا رفت ! ( و شايد دق مرگ شد ) هنگامى كه اين آيات نازل شد و دروغ عبد اللَّه ظاهر گشت بعضى به او گفتند آيات شديدى در باره تو نازل شده خدمت پيامبر ص برو تا براى تو استغفار كند ، عبد اللَّه سرش را تكان داد گفت : به من گفتيد : ايمان بياور آوردم ، گفتيد :\r\nزكات بده ، دادم ، چيزى باقى نمانده كه بگوئيد براى محمد ص سجده كن ! و در اينجا آيه * ( وَإِذا قِيلَ لَهُمْ تَعالَوْا ) * نازل گرديد ( 1 ) .\r\n\r\nتفسير : نشانه‌هاى ديگرى از منافقان\r\nاين آيات هم چنان ادامه بيان اعمال منافقان و نشانه‌هاى گوناگون آنها است ، مىفرمايد : « هنگامى كه به آنها گفته شود بيائيد تا رسول خدا ص براى شما استغفار كند ، سرهاى خود را از روى استهزاء و كبر و غرور تكان مىدهند و مشاهده مىكنى كه از سخنان تو اعراض كرده ، تكبر ورزند » ( * ( وَإِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّه لَوَّوْا رُؤُسَهُمْ وَرَأَيْتَهُمْ يَصُدُّونَ وَهُمْ مُسْتَكْبِرُونَ ) * ) .\r\nآرى در برابر لغزشهايى كه از آنها سرمىزند و فرصت توبه و جبران آن\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث - « كامل ابن اثير » جلد 2 صفحه 192 - « سيره ابن هشام » جلد 3 صفحه 302 ( با كمى تفاوت ) .\r\n","page_name":" 159 ","page_number":159},
  {"content":"\r\nرا دارند ، كبر و غرور به آنان اجازه نمىدهد كه در مقام جبران برآيند ، نمونه بارز اين مطلب ، همان عبد اللَّه بن أبى بود كه ماجراى عجيب او را در شان نزول خوانديم ، هنگامى كه آن سخن بسيار زشت و ناروا را در باره پيامبر ص و مؤمنان مهاجر گفت : كه وقتى به مدينه بازگرديم عزيزان ذليلان را بيرون خواهند كرد ، و آيات قرآن نازل شد و سخت او را نكوهش نمود به او پيشنهاد كردند كه نزد رسول خدا ص بيايد تا براى او از درگاه خداوند آمرزش بطلبد سخن نارواى ديگرى گفت كه حاصلش اين بود : گفتيد : ايمان بياورم ، آوردم ، گفتيد زكات بده ، دادم ، چيزى نمانده كه بگوئيد براى محمد ص سجده كن ! روشن است كه روح اسلام ، تسليم در برابر حق است و كبر و غرور ، هميشه مانع اين تسليم است ، به همين دليل يكى از نشانه‌هاى منافقان ، بلكه يكى از انگيزه‌هاى نفاق را همين خودخواهى و خود برتربينى و غرور مىتوان شمرد .\r\n« لوو » از ماده « لى » در اصل به معنى « تابيدن طناب » است ، و به همين مناسبت به معنى برگرداندن سر و يا تكان دادن سر ، نيز آمده است .\r\nيصدون چنان كه قبلا نيز گفتيم در دو معنى به كار مىرود : « منع كردن » و « اعراض نمودن » بد و مناسب آيه مورد بحث ، معنى دوم ، و مناسب آيه گذشته ، معنى اول است .\r\nدر آيه بعد براى رفع هر گونه ابهام در اين زمينه ، مىافزايد : « به فرض كه آنها نزد تو بيايند و براى آنها استغفار كنى ، زمينه آمرزش در آنها وجود ندارد بنا بر اين » تفاوتى نمىكند كه براى آنها استغفار كنى يا نكنى ، هرگز خداوند آنها را نمىبخشد « ! ( * ( سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّه لَهُمْ ) * ) .\r\n","description":"","footnote":"","page_name":" 160 ","page_number":160},
  {"content":"\r\nدليل آن هم اين است كه « خداوند ، قوم فاسق را هدايت نمىكند » ( * ( إِنَّ اللَّه لا يَهْدِي الْقَوْمَ الْفاسِقِينَ ) * ) .\r\nو به تعبير ديگر استغفار پيامبر ص علت تامه براى آمرزش نيست ، بلكه مقتضى است ، و تنها در صورتى اثر مىگذارد كه زمينه مساعد و قابليت لازم فراهم شود ، اگر به راستى آنها توبه كنند و تغيير مسير دهند و از مركب كبر و غرور پياده شوند و سر تسليم در مقابل حق فرود آورند ، استغفار پيامبر ص و شفاعت او مسلما مؤثر است ، و در غير اين صورت كمترين اثرى نخواهد داشت .\r\nشبيه همين معنى در آيه 80 سوره توبه نيز آمده است كه در باره گروه ديگرى از منافقان مىگويد : اسْتَغْفِرْ لَهُمْ أَوْ لا تَسْتَغْفِرْ لَهُمْ إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّه لَهُمْ ذلِكَ بِأَنَّهُمْ كَفَرُوا بِاللَّه وَرَسُولِه وَاللَّه لا يَهْدِي الْقَوْمَ الْفاسِقِينَ .\r\n« چه براى آنها استغفار كنى و چه نكنى ، تاثيرى ندارد ، حتى اگر هفتاد بار براى آنها ، استغفار كنى خداوند آنها را نمىبخشد ، چرا كه آنها به خدا و رسولش كافر شدند و خداوند قوم فاسق را هدايت نمىكند » .\r\nروشن است كه عدد هفتاد عدد تكثير است يعنى هر قدر هم براى آنها استغفار كنى سودى ندارد .\r\nاين نكته نيز معلوم است كه منظور از فاسق هر گونه گناهكارى نيست ، چرا كه پيغمبر ص براى نجات گناهكاران آمده ، بلكه منظور آن دسته از گناهكاران است كه در گناه اصرار مىورزند و لجاجت دارند ، و در برابر حق مستكبرند .\r\nسپس به يكى از گفته‌هاى بسيار زشت آنها كه روشنترين گواه نفاق آنها محسوب مىشود اشاره كرده ، مىفرمايد : « آنها همان كسانى هستند كه مىگويند\r\n","description":"","footnote":"","page_name":" 161 ","page_number":161},
  {"content":"\r\nبه افرادى كه نزد رسول خدا ص هستند انفاق نكنيد ، و از اموال و امكانات خود در اختيار آنها قرار ندهيد ، تا پراكنده شوند « ( * ( هُمُ الَّذِينَ يَقُولُونَ لا تُنْفِقُوا عَلى مَنْ عِنْدَ رَسُولِ اللَّه حَتَّى يَنْفَضُّوا ) * ) .\r\n« غافل از اينكه تمام خزائن آسمانها و زمين از آن خدا است ولى منافقان درك نمىكنند » ( * ( وَلِلَّه خَزائِنُ السَّماواتِ وَالأَرْضِ وَلكِنَّ الْمُنافِقِينَ لا يَفْقَهُونَ ) * ) .\r\nاين بينواها نمىدانند كه هر كس هر چه دارد از خدا دارد ، و همه بندگان از خوان گسترده او روزى مىخورند ، اگر « انصار » مىتوانند به « مهاجران » پناه دهند و آنها را در اموال خود سهيم كنند اين بزرگترين افتخارى است كه نصيبشان شده ، نه تنها نبايد منتى بگذارند ، بلكه بايد خدا را بر اين توفيق بزرگ شكر گويند ، ولى همانگونه كه در شان نزول خوانديم منافقان مدينه منطق ديگرى داشتند .\r\nسپس به يكى ديگر از نفرتانگيزترين سخنان آنها اشاره كرده ، مىافزايد :\r\n« آنها مىگويند اگر به مدينه بازگرديم ، عزيزان ذليلان را بيرون مىكنند » ! ( * ( يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الأَعَزُّ مِنْهَا الأَذَلَّ ) * ) .\r\nاين همان گفتارى است كه از دهان آلوده « عبد اللَّه بن ابى » خارج شد ، و منظورش اين بود كه ما ساكنان مدينه ، رسول اللَّه ص و مؤمنان مهاجر را بيرون مىكنيم ، و مراد از بازگشت به مدينه ، بازگشت از غزوه « بنى المصطلق » بود كه مشروحا در شان نزول به اين مطلب اشاره شد .\r\nدرست است كه اين سخن از يك نفر صادر شد ، ولى چون همه منافقان همين خط و مشى را داشتند قرآن به صورت جمعى از آن تعبير مىكند و مىفرمايد :\r\nيقولون . . . ( آنها مىگويند ) .\r\nسپس قرآن پاسخ دندانشكنى به آنان داده ، مىگويد : « عزت مخصوص\r\n","description":"","footnote":"","page_name":" 162 ","page_number":162},
  {"content":"\r\nخدا و رسول او و مؤمنان است ولى منافقان نمىدانند « ( * ( وَلِلَّه الْعِزَّةُ وَلِرَسُولِه وَلِلْمُؤْمِنِينَ وَلكِنَّ الْمُنافِقِينَ لا يَعْلَمُونَ ) * ) .\r\nتنها منافقان مدينه نبودند كه اين سخن را در برابر مؤمنان مهاجر گفتند بلكه قبل از آنها نيز سران قريش در مكه مىگفتند : اگر اين گروه اندك مسلمان فقير را در محاصره اقتصادى قرار دهيم ، يا از مكه بيرونشان كنيم ، مطلب تمام است ! امروز نيز دولتهاى استعمارى به پندار اينكه خزائن آسمان و زمين را در اختيار دارند مىگويند ملتهايى را كه در برابر ما تسليم نمىشوند بايد در محاصره اقتصادى قرار داد تا بر سر عقل آيند و تسليم شوند ! اين كوردلان تاريخ كه شيوه آنها ديروز و امروز يكسان بوده و هست خبر ندارند كه با يك اشاره خداوند تمام ثروتها و امكاناتشان بر باد مىرود و عزت پوشالى آنها دستخوش فنا مىگردد .\r\nبه هر حال اين طرز تفكر ( خود را عزيز دانستن و ديگران ذليل ، و خود را ولى نعمت و ديگران محتاج شمردن ) يك تفكر منافقانه است كه از غرور و تكبر از يك سو ، و گمان استقلال در برابر خدا از سوى ديگر ، ناشى مىشود ، اگر آنها به حقيقت عبوديت آشنا بودند و مالكيت خدا را بر همه چيز مسلم مىدانستند هرگز گرفتار اين اشتباهات خطرناك نمىشدند .\r\nقابل توجه اينكه در آيه قبل در مورد منافقان تعبير به « * ( لا يَفْقَهُونَ ) * » ( نمىفهمند ) آمده ، و در اينجا « * ( لا يَعْلَمُونَ ) * » ( نمىدانند ) اين تفاوت تعبير ممكن است براى پرهيز از تكرار كه مخالف فصاحت است بوده باشد ، و نيز ممكن است از اين جهت باشد كه درك مساله مالكيت خداوند نسبت به تمام خزائن آسمانها و زمين مطلب پيچيده ترى است كه احتياج به دقت و فهم بيشترى دارد ،\r\n","description":"","footnote":"","page_name":" 163 ","page_number":163},
  {"content":"\r\nدر حالى كه اختصاص عزت به خدا و پيامبر و مؤمنان بر كسى مخفى نيست .\r\n\r\nنكته‌ها :\r\n\r\n1 - ده نشانه منافق !\r\nاز مجموع آيات فوق ، نشانه‌هاى متعددى براى منافقان ، استفاده مىشود كه در يك جمعبندى مىتوان ، آن را در ده نشانه ، خلاصه كرد :\r\n1 - دروغگويى صريح و آشكار ( * ( وَاللَّه يَشْهَدُ إِنَّ الْمُنافِقِينَ لَكاذِبُونَ ) * ) .\r\n2 - استفاده از سوگندهاى دروغين براى گمراه ساختن مردم ( * ( اتَّخَذُوا أَيْمانَهُمْ جُنَّةً ) * ) .\r\n3 - عدم درك واقعيات ، بر اثر رها كردن آئين حق ، بعد از شناخت آن ( * ( لا يَفْقَهُونَ ) * ) .\r\n4 - داشتن ظاهرى آراسته و زبانى چرب ، على رغم تهى بودن درون و باطن ( * ( وَإِذا رَأَيْتَهُمْ تُعْجِبُكَ أَجْسامُهُمْ ) * ) .\r\n5 - بيهودگى در جامعه و عدم انعطاف در مقابل حق ، همچون يك قطعه چوب خشك ( * ( كَأَنَّهُمْ خُشُبٌ مُسَنَّدَةٌ ) * ) .\r\n6 - بدگمانى و ترس و وحشت از هر حادثه و هر چيز به خاطر خائن بودن ( * ( يَحْسَبُونَ كُلَّ صَيْحَةٍ عَلَيْهِمْ ) * ) .\r\n7 - حق را به باد سخريه و استهزاء گرفتن ( * ( لَوَّوْا رُؤُسَهُمْ ) * ) .\r\n8 - فسق و گناه ( * ( إِنَّ اللَّه لا يَهْدِي الْقَوْمَ الْفاسِقِينَ ) * ) .\r\n9 - خود را مالك همه چيز دانستن ، و ديگران را محتاج به خود پنداشتن ( * ( هُمُ الَّذِينَ يَقُولُونَ لا تُنْفِقُوا عَلى مَنْ عِنْدَ رَسُولِ اللَّه حَتَّى يَنْفَضُّوا ) * ) .\r\n10 - خود را عزيز و ديگران را ذليل ، تصور كردن ( * ( لَيُخْرِجَنَّ الأَعَزُّ\r\n","description":"","footnote":"","page_name":" 164 ","page_number":164},
  {"content":"\r\n* ( مِنْهَا الأَذَلَّ ) * ) .\r\nبدون شك نشانه‌هاى منافق منحصر به اينها نيست ، و از آيات ديگر قرآن و روايات اسلامى و نهج البلاغه نيز نشانه‌هاى متعدد ديگرى براى آنها استفاده مىشود ، حتى در معاشرتهاى روزمره مىتوان به اوصاف و ويژگيهاى ديگرى از آنها پىبرد ، ولى آنچه در آيات اين سوره آمده ، قسمت مهم و قابل توجهى از اين اوصاف است .\r\nدر نهج البلاغه خطبه اى مخصوص توصيف منافقان است ، در قسمتى از آن خطبه چنين آمده است :\r\n« اى بندگان خدا شما را به تقوى و پرهيزكارى سفارش مىكنم و از منافقان بر حذر مىدارم ، چرا كه آنها گمراه و گمراه كننده‌اند ، خطاكار و غلط اندازند .\r\nهر روز به رنگ تازه اى درمىآيند ، و به قيافه‌ها و زبانهاى مختلف خودنمايى مىكنند .\r\nاز هر وسيله اى براى فريفتن و درهم شكستن شما بهره مىگيرند و در هر كمينگاهى به كمين شما نشسته‌اند .\r\nبد باطن و خوشظاهرند ، و پيوسته مخفيانه براى فريب مردم گام برمىدارند ، و از بيراهه‌ها حركت مىكنند .\r\nگفتارشان به ظاهر شفابخش ، اما كردارشان ، دردى است درمانناپذير .\r\nبر رفاه و آسايش مردم ، حسد مىورزند ، و اگر كسى گرفتار بلائى شود خوشحالند .\r\nهمواره اميدواران را مايوس مىكنند و همه جا آيه ياس مىخوانند .\r\nآنها در هر راهى كشته اى دارند ! و براى نفوذ در هر دلى راهى ! و براى هر مصيبتى اشك ساختگى مىريزند !\r\n","description":"","footnote":"","page_name":" 165 ","page_number":165},
  {"content":"\r\nمدح و ثنا به يكديگر ، قرض مىدهند ، و از يكديگر انتظار پاداش دارند .\r\nدر تقاضاهاى خود اصرار مىورزند ، و در ملامت پرده درى مىكنند ، و هر گاه حكمى كنند از حد تجاوز مىنمايند .\r\nدر برابر هر حقى باطلى ساخته ، و در مقابل هر دليلى شبهه اى ، براى هر زنده اى عامل مرگى ، براى هر درى كليدى ، و براى هر شبى چراغى تهيه ديده‌اند ! براى رسيدن به مطامع خويش و گرمى بازار خود و فروختن كالا به گرانترين قسمت تخم ياس در دلها مىپاشند .\r\nباطل خود را شبيه حق جلوه مىدهند ، و در توصيفها راه فريب پيش مىگيرند .\r\nطريق وصول به خواسته ى خود را آسان ، و طريق خروج از دامشان را تنگ و پر پيچ و خم جلوه مىدهند ، آنها دار و دسته شيطان و شراره‌هاى آتش دوزخند ! همانگونه كه خداوند فرموده : أُولئِكَ حِزْبُ الشَّيْطانِ أَلا إِنَّ حِزْبَ الشَّيْطانِ هُمُ الْخاسِرُونَ « آنها حزب شيطانند ، بدانيد حزب شيطان زيانكارند » ( 1 ) ! در اين خطبه غرا به اوصاف زيادى از آنها اشاره شده كه بحثهاى گذشته را تكميل مىكند .\r\n\r\n2 - خطر منافقان\r\nهمانگونه كه در مقدمه اين بحث گفتيم منافقان خطرناكترين افراد\r\n\r\n","description":"","footnote":"\r\n( 1 ) « نهج البلاغه » خطبه 194 ( از ذكر متن خطبه براى رعايت اختصار صرفنظر شد ) .\r\n","page_name":" 166 ","page_number":166},
  {"content":"\r\nهر اجتماعند چرا كه « اولا » در درون جامعه‌ها زندگى مىكنند و از تمام اسرار با خبرند .\r\nثانيا - شناختن آنها هميشه كار آسانى نيست ، و گاه خود را چنان در لباس دوست نشان مىدهند كه انسان باور نمىكند .\r\nثالثا - چون چهره اصلى آنها براى بسيارى از مردم ناشناخته است درگيرى مستقيم و مبارزه صريح با آنها كار مشكلى است .\r\nرابعا - آنها پيوندهاى مختلفى با مؤمنان دارند ( پيوندهاى سببى و نسبى و غير اينها ) و وجود همين پيوندها مبارزه با آنها را پيچيده تر مىسازد خامسا - آنها از پشت خنجر مىزنند و ضرباتشان غافلگيرانه است .\r\nاين جهات و جهات ديگرى سبب مىشود كه آنها ضايعات جبران ناپذيرى براى جوامع به بار آورند ، و به همين دليل براى دفع شر آنها بايد برنامه ريزى دقيق و وسيعى داشت .\r\nدر حديثى آمده است كه پيامبر فرمود :\r\nانى لا اخاف على امتى مؤمنا و لا مشركا اما المؤمن فيمنعه اللَّه بايمانه ، و اما المشرك فيخزيه اللَّه بشركه ، و لكنى اخاف عليكم كل منافق عالم اللسان ، يقول ما تعرفون و يفعل ما تنكرون :\r\n« من بر امتم نه از مؤمنان بيمناكم ، نه از مشركان ، اما مؤمن ايمانش مانع ضرر او است ، و اما مشرك خداوند او را به خاطر شركش رسوا مىكند ، ولى من از » منافق « بر شما مىترسم كه از زبانش علم مىريزد ( و در قلبش كفر و جهل است ) سخنانى مىگويد كه براى شما دلپذير است ، اما اعمالى ( در خفا ) انجام مىدهد كه زشت و بد است » ( 1 ) .\r\nدر باره منافقان بحثهاى مشروح ديگرى در جلد اول ( ذيل آيات 8 تا 16\r\n\r\n","description":"","footnote":"\r\n( 1 ) « سفينة البحار » جلد 2 صفحه 606 ماده « نفق » - شبيه همين معنى در « نهج البلاغه » نامه 27 نيز آمده است .\r\n","page_name":" 167 ","page_number":167},
  {"content":"\r\nبقره ) و در جلد 8 ذيل آيات 60 تا 85 سوره توبه ( صفحه 19 تا 72 ) و در جلد 17 ذيل آيات 12 تا 17 سوره احزاب ( صفحه 224 تا 232 ) و در جلد هفتم ذيل آيه 43 تا 45 سوره توبه ( صفحه 428 تا 456 ) داشته‌ايم .\r\nكوتاه سخن اينكه كمتر گروهى است كه قرآن در باره آنها اينهمه بحث كرده باشد ، و نشانه‌ها و اعمال و خطرات آنها را بازگو نموده باشد ، اين سرمايه - گزارى وسيع قرآن در اين باره دليل بر خطر فوق العاده منافقان است .\r\n\r\n3 - منافق خشك و شكننده است\r\nدر طول زندگى طوفانهايى مىوزد ، و امواج خروشانى پديدار مىگردد .\r\nمؤمنان با استفاده از نيروى ايمان و توكل ، و نقشه‌هاى صحيح ، گاه جنگ و گريز ، و گاه حمله‌هاى پى در پى ، آنها را از سر مىگذرانند و پيروز مىشوند ، اما منافق يكدنده و لجوج مىايستد تا مىشكند ، در حديثى ( از پيغمبر گرامى اسلام ) آمده :\r\nمثل المؤمن كمثل الزرع لا تزال الريح تميله ، و لا يزال المؤمن يصيبه البلاء ، و مثل المنافق كمثل شجرة الارز لا تهتز حتى تستحصد :\r\n« مؤمن همچون ساقه‌هاى زراعت است ، بادها او را مىخواباند اما بعدا به پا مىخيزد و پيوسته حوادث سخت و بلاها را تحمل كرده از سر مىگذراند ، اما منافق همانند درخت صنوبر است نرمشى از خود نشان نمىدهد و مىايستد تا از ريشه كنده شود » ( 1 ) !\r\n\r\n4 - عزت مخصوص خدا و دوستان او است\r\nگرچه در فارسى روزمره « عزت » به معنى احترام و آبرو يا گرانبها\r\n\r\n","description":"","footnote":"\r\n( 1 ) « صحيح مسلم » جلد 4 صفحه 2163 ( باب مثل المؤمن كالزرع ) شبيه همين مضمون با كمى تفاوت در تفسير « روح البيان » جلد 9 صفحه 533 نيز آمده است .\r\n","page_name":" 168 ","page_number":168},
  {"content":"\r\nبودن است ، ولى در لغت عرب چنين نيست ، بلكه عزت به معنى قدرت شكست - ناپذير است ، قابل توجه اينكه در آيات فوق و در آيه 10 سوره فاطر « عزت » منحصرا از آن خدا شمرده شده ، و در آيات مورد بحث مىافزايد : « و از آن رسول او و مؤمنان است » چرا كه اولياء و دوستان خدا نيز پرتوى از عزت او را دارند و به او متكى هستند .\r\nبه همين دليل در روايات اسلامى روى اين مساله تاكيد شده است كه مؤمن نبايد وسائل ذلت خود را فراهم سازد ، خدا خواسته او عزيز باشد او هم براى حفظ اين عزت بايد بكوشد .\r\nدر حديثى از امام صادق ع در تفسير همين آيه ( * ( وَلِلَّه الْعِزَّةُ وَلِرَسُولِه وَلِلْمُؤْمِنِينَ ) * ) مىخوانيم :\r\nفالمؤمن يكون عزيزا و لا يكون ذليلا . . . المؤمن اعز من الجبل ان الجبل يستفل منه بالمعاول ، و المؤمن لا يستفل من دينه شىء :\r\n« مؤمن عزيز است و ذليل نخواهد بود مؤمن از كوه محكمتر و پر صلابتتر است چرا كه كوه را با كلنگها ممكن است سوراخ كرد ولى چيزى از دين مؤمن هرگز كنده نمىشود » ( 1 ) .\r\nدر حديث ديگرى از همان امام مىخوانيم :\r\nلا ينبغى للمؤمن ان يذل نفسه قيل له و كيف يذل نفسه قال يتعرض لما لا يطيق !\r\n: « سزاوار نيست مؤمن خود را ذليل كند ، سؤال شد چگونه خود را ذليل مىكند ! فرمود : به سراغ كارى مىرود كه از او ساخته نيست » ( 2 ) ! و باز در حديث سومى از آن حضرت آمده است\r\nان اللَّه تبارك و تعالى فوض الى المؤمن اموره كلها و لم يفوض اليه ان يذل نفسه ا لم تر قول اللَّه سبحانه و تعالى هاهنا « * ( وَلِلَّه الْعِزَّةُ وَلِرَسُولِه وَلِلْمُؤْمِنِينَ ) * » و المؤمن ينبغى ان يكون عزيزا و لا يكون ذليلا\r\n: « خداوند همه كارهاى مؤمن را به او واگذار كرده\r\n\r\n","description":"","footnote":"\r\n( 1 و 2 ) « كافى » طبق نقل نور الثقلين جلد 5 صفحه 336 .\r\n","page_name":" 169 ","page_number":169},
  {"content":"\r\nجز اينكه به او اجازه نداده است كه خود را ذليل و خوار كند ، مگر نمىبينى خداوند در اين باره فرموده : عزت مخصوص خدا و رسول او و مؤمنان است ، سزاوار است مؤمن هميشه عزيز باشد ، و ذليل نباشد » ( 1 ) .\r\nدر اين زمينه ذيل آيه 10 سوره فاطر ( جلد 18 صفحه 197 ) بحث ديگرى داشته‌ايم .\r\n\r\n","description":"","footnote":"\r\n( 1 ) كافى طبق نقل « نور الثقلين » جلد 5 صفحه 336 .\r\n","page_name":" 170 ","page_number":170},
  {"content":"\r\n\r\n[ سوره المنافقون ‹ 63 › : آيات 9 تا 11 
  ]\r\nيا أَيُّهَا الَّذِينَ آمَنُوا لا تُلْهِكُمْ أَمْوالُكُمْ وَلا أَوْلادُكُمْ عَنْ ذِكْرِ اللَّه وَمَنْ يَفْعَلْ ذلِكَ فَأُولئِكَ هُمُ الْخاسِرُونَ ‹ 9 › وَأَنْفِقُوا مِنْ ما رَزَقْناكُمْ مِنْ قَبْلِ أَنْ يَأْتِيَ أَحَدَكُمُ الْمَوْتُ فَيَقُولَ رَبِّ لَوْ لا أَخَّرْتَنِي إِلى أَجَلٍ قَرِيبٍ فَأَصَّدَّقَ وَأَكُنْ مِنَ الصَّالِحِينَ ‹ 10 › وَلَنْ يُؤَخِّرَ اللَّه نَفْساً إِذا جاءَ أَجَلُها وَاللَّه خَبِيرٌ بِما تَعْمَلُونَ ‹ 11 ›\r\n\r\nترجمه :\r\n9 - اى كسانى كه ايمان آورده‌ايد اموال و فرزندانتان شما را از ياد خدا غافل نكند ، و هر كس چنين كند زيانكار است .\r\n10 - از آنچه به شما روزى داده‌ايم انفاق كنيد ، پيش از آنكه مرگ يكى از شما فرا رسد ، و بگويد پروردگارا ! چرا مرا مدت كمى به تاخير نينداختى ، تا صدقه دهم و از صالحان باشم ! 11 - خداوند هرگز مرگ كسى را هنگامى كه اجلش فرا رسد به تاخير نمىاندازد ، و خداوند به آنچه انجام مىدهيد آگاه است\r\n","description":"","footnote":"","page_name":" 171 ","page_number":171},
  {"content":"\r\n\r\nتفسير :\r\n\r\nاموال و فرزندان ، شما را از ياد خدا غافل نكنند !\r\nاز آنجا كه يكى از عوامل مهم نفاق حب دنيا ، و علاقه افراطى به اموال و فرزندان است ، در اين آيات كه آخرين آيات سوره « منافقين » است مؤمنان را از چنين علاقه افراطى باز مىدارد ، و مىگويد : « اى كسانى كه ايمان آورده‌ايد اموال و فرزندانتان شما را از ياد خدا غافل نكند » ( * ( يا أَيُّهَا الَّذِينَ آمَنُوا لا تُلْهِكُمْ أَمْوالُكُمْ وَلا أَوْلادُكُمْ عَنْ ذِكْرِ اللَّه ) * ) .\r\n« و آنها كه چنين كنند زيانكارانند » ( * ( وَمَنْ يَفْعَلْ ذلِكَ فَأُولئِكَ هُمُ الْخاسِرُونَ ) * ) .\r\nدرست است كه اموال و اولاد از مواهب الهى هستند ، ولى تا آنجا كه از آنها در راه خدا و براى نيل به سعادت كمك گرفته شود ، اما اگر علاقه افراطى به آنها سدى در ميان انسان و خدا ايجاد كند بزرگترين بلا محسوب مىشوند ، و چنان كه در داستان منافقين در آيات گذشته ديديم يكى از عوامل انحراف آنها همين حب دنيا بود .\r\nدر حديثى از امام باقر ع اين معنى به روشنترين وجهى ترسيم شده است ، آنجا كه مىفرمايد :\r\nما ذئبان ضاريان فى غنم ليس لها راع ، هذا فى اولها و هذا فى آخرها باسرع فيها من حب المال و الشرف فى دين المؤمن :\r\n« دو گرگ درنده در يك گله بىچوپان كه يكى در اول گله و ديگرى در آخر آن باشد آن قدر ضرر نمىزنند كه مال پرستى و جاه طلبى به دين مؤمن ضرر مىرسانند » ( 1 ) ! در اينكه منظور از ذكر خدا در اينجا چيست ؟ مفسران احتمالات زيادى\r\n\r\n","description":"","footnote":"\r\n( 1 ) « اصول كافى » جلد 2 باب « حب الدنيا » حديث 3 .\r\n","page_name":" 172 ","page_number":172},
  {"content":"\r\nذكر كرده‌اند بعضى آن را به نمازهاى پنجگانه ، و بعضى شكر نعمت و صبر بر بلا و رضاى به قضا ، و بعضى حج و زكات و تلاوت قرآن ، و بعضى به تمام فرائض تفسير كرده‌اند ، ولى روشن است ذكر خدا معنى وسيعى دارد كه همه اينها و غير اينها را شامل مىشود بنا بر اين تفسير به امور فوق از قبيل ذكر مصداقهاى روشن است .\r\nتعبير به « خاسرون » ( زيانكاران ) به خاطر آن است كه حب دنيا چنان انسان را سرگرم مىكند كه سرمايه‌هاى وجودى خويش را در راه لذات ناپايدار ، و گاهى اوهام و پندارها ، صرف مىكند و با دست خالى از اين دنيا مىرود در حالى كه با داشتن سرمايه‌هاى بزرگ براى زندگى جاويدانش كارى نكرده است .\r\nسپس به دنبال اين اخطار شديد به مؤمنان ، دستور انفاق در راه خدا را صادر كرده ، مىفرمايد : « از آنچه به شما روزى داده‌ايم انفاق كنيد پيش از آنكه مرگ يكى از شما فرا رسد و بگويد : پروردگارا ! چرا مرگ مرا مدت كمى به تاخير نينداختى تا انفاق كنم و از صالحان باشم » ؟ ! ( * ( وَأَنْفِقُوا مِنْ ما رَزَقْناكُمْ مِنْ قَبْلِ أَنْ يَأْتِيَ أَحَدَكُمُ الْمَوْتُ فَيَقُولَ رَبِّ لَوْ لا أَخَّرْتَنِي إِلى أَجَلٍ قَرِيبٍ فَأَصَّدَّقَ وَأَكُنْ مِنَ الصَّالِحِينَ ) * ) ( 1 ) .\r\nگرچه بعضى امر به انفاق را در اينجا به معنى وجوب تعجيل در اداى زكات تفسير كرده‌اند ولى روشن است كه منظور آيه هر گونه انفاق واجب و مستحبّ را كه وسيله نجات انسان در آخرت است ، شامل مىشود .\r\n\r\n","description":"","footnote":"\r\n( 1 ) قابل توجه اينكه : در آيه فوق « اصدق » منصوب و « اكن » مجزوم است در حالى كه عطف بر يكديگر مىباشد اين به خاطر اين است كه « اكن » عطف بر محل « اصدق » است و در تقدير چنين است « ان اخرتنى اصدق و اكن من الصالحين » .\r\n","page_name":" 173 ","page_number":173},
  {"content":"\r\nجالب اينكه : در ذيل آيه مىگويد : « من انفاق كنم و از صالحان شوم » اين تعبير بيانگر تاثير عميق انفاق در صالح بودن انسان است ، گرچه بعضى ، صالح بودن را در اينجا به معنى انجام مراسم « حج » تفسير كرده‌اند و در بعضى از روايات نيز ، صريحا آمده ولى اينها نيز از قبيل ذكر مصداق روشن است .\r\nجمله « * ( مِنْ قَبْلِ أَنْ يَأْتِيَ أَحَدَكُمُ الْمَوْتُ ) * » اشاره به قرار گرفتن انسان در آستانه مرگ و ظاهر شدن علائم آن است ، زيرا اين سخن را انسان بعد از مرگ نمىگويد بلكه در آستانه مرگ مىگويد .\r\nتعبير به « * ( مِنْ ما رَزَقْناكُمْ ) * » ( از آنچه به شما روزى داده‌ايم ) علاوه بر اينكه منحصر به اموال نيست ، بلكه تمام مواهب را دربر مىگيرد ، بيانگر اين حقيقت است كه همه اينها از ناحيه ديگرى است و « چند روزى اين امانت نزد ما است » ، بنا بر اين بخل ورزيدن چه معنى دارد ؟\r\nبه هر حال بسيارند كسانى كه وقتى چشم برزخى پيدا مىكنند و خود را در آخرين لحظات زندگى و در آستانه قيامت مىبينند ، و پرده‌هاى غفلت و بيخبرى از جلو چشمان آنها كنار مىرود ، و مىبينند بايد اموال و سرمايه‌ها را بگذارند و بروند بىآنكه بتوانند از آن توشه اى براى اين سفر طولانى برگيرند ، پشيمان مىشوند ، و آتش حسرت به جانشان مىافتد ، و تقاضاى بازگشت به زندگى مىكنند ، هر چند بازگشتن كوتاه و گذرا باشد ، تا جبران كنند ، ولى دست رد بر سينه آنها گذارده مىشود ، چرا كه سنت الهى است كه اين راه ، بازگشت ندارد ! لذا در آخرين آيه با قاطعيت تمام ، مىفرمايد : « خداوند هرگز مرگ كسى را ، هنگامى كه اجلش فرا رسد ، به تاخير نمىاندازد » ! ( * ( وَلَنْ يُؤَخِّرَ اللَّه\r\n","description":"","footnote":"","page_name":" 174 ","page_number":174},
  {"content":"\r\n* ( نَفْساً إِذا جاءَ أَجَلُها ) * ) .\r\nحتى يك ساعت ، پس و پيش در كار نيست ، چنان كه در آيات ديگر قرآن نيز به آن اشاره شده است ، در آيه 34 سوره اعراف مىخوانيم : فَإِذا جاءَ أَجَلُهُمْ لا يَسْتَأْخِرُونَ ساعَةً وَلا يَسْتَقْدِمُونَ : « هنگامى كه مرگ آنها فرا رسد ، نه يك ساعت پيشى مىگيرند نه يك ساعت ، تاخير مىكنند » .\r\nو سرانجام آيه را با اين جمله پايان مىدهد : « خداوند به آنچه انجام مىدهيد آگاه است » ( * ( وَاللَّه خَبِيرٌ بِما تَعْمَلُونَ ) * ) .\r\nو همه آنها را براى پاداش و كيفر ، ثبت كرده و در برابر همه آنها به شما جزا مىدهد .\r\n\r\nنكته‌ها :\r\n\r\n1 - راه غلبه بر نگرانيها\r\nدر حالات عالم بزرگ ، « شيخ عبد اللَّه شوشترى » كه از معاصرين مرحوم « علامه مجلسى » است نوشته‌اند ، فرزندى داشت كه بسيار مورد علاقه او بود ، اين فرزند ، سخت بيمار شد ، پدرش مرحوم شيخ عبد اللَّه ، هنگامى كه براى اداء نماز جمعه به مسجد آمد ، پريشان بود ، هنگامى كه طبق دستور اسلامى ، سوره منافقين را در ركعت دوم تلاوت كرد و به اين آيه رسيد : * ( يا أَيُّهَا الَّذِينَ آمَنُوا لا تُلْهِكُمْ أَمْوالُكُمْ وَلا أَوْلادُكُمْ عَنْ ذِكْرِ اللَّه ) * : « اى كسانى كه ايمان آورده‌ايد اموال و فرزندان شما نبايد شما را از ياد خدا غافل كند » چندين بار آيه را تكرار كرد ( تكرار آيات قرآن در نماز جايز است ) هنگامى كه از نماز فراغت يافت ، بعضى از ياران از علت اين تكرار سؤال كردند ، فرمود : هنگامى كه به اين آيه رسيدم به ياد فرزندم افتادم و با تكرار آن به مبارزه با نفس خود برخاستم ،\r\n","description":"","footnote":"","page_name":" 175 ","page_number":175},
  {"content":"\r\nآن چنان مبارزه كردم كه فرض كردم فرزندم مرده ، و جنازه اش در برابر من است ، و من از خدا غافل نيستم ، آن گاه بود كه ديگر آيه را تكرار نكردم » ( 1 ) !\r\n\r\n2 - نفاق « اعتقادى » و « عملى »\r\nنفاق معنى وسيعى دارد كه هر گونه دوگانگى ظاهر و باطن را در بر مىگيرد ، مصداق بارز آن ، نفاق عقيدتى است ، كه آيات منافقين معمولا ناظر به آن است و آن مربوط به كسانى است كه در ظاهر اظهار ايمان مىكنند ، ولى در دل شرك و كفر ، پنهان مىدارند .\r\nاما نفاق عملى در مورد كسانى است كه اعتقاد باطنى آنها اسلام است ، ولى اعمالى بر خلاف اين تعهد باطنى انجام مىدهند كه دوگانگى چهره درون و برون را نشان مىدهد ، مانند : پيمانشكنى ، دروغ ، خيانت در امانت ، لذا در حديثى از پيامبر گرامى اسلام ص آمده است :\r\nثلاث من كن فيه كان منافقا ، و ان صام و صلى ، و زعم انه مسلم : من اذ ائتمن خان ، و اذا حدث كذب ، و اذا وعد ، اخلف\r\n: « سه چيز است در هر كس باشد منافق است ، هر چند نماز بخواند و روزه بگيرد و خود را مسلمان بداند : كسى كه در امانت خيانت مىكند و به هنگام سخن گفتن دروغ مىگويد ، و هر گاه وعده اى مىدهد ، تخلف مىكند » ( 2 ) .\r\nدر حديث ديگرى از رسول خدا ص مىخوانيم :\r\nما زاد خشوع الجسد\r\n\r\n","description":"","footnote":"\r\n( 1 ) سفينة البحار جلد 2 صفحه 131 ( ماده عبد ) - اين عالم بزرگوار كه در علوم مختلف ، صاحب نظر ، و صاحب اثر است ، در شب بيست و ششم ماه محرم سال 1021 نزديك صبح بعد از اداى نماز شب بدرود حيات گفت ، مرحوم سيد داماد با جمعى از علماء بر او نماز خواند .\r\n( 2 ) « سفينة البحار » جلد 2 صفحه 605 .\r\n","page_name":" 176 ","page_number":176},
  {"content":"\r\nعلى ما فى القلب فهو عندنا نفاق\r\n: « هر مقدار خشوع ظاهر بر آنچه در قلب است ، افزون گردد او در نزد ما نفاق است » ( 1 ) .\r\nو در جاى ديگر از امام على بن الحسين ع مىخوانيم :\r\nان المنافق ينهى و لا ينتهى و يا مر بما لا ياتى\r\n: « منافق ، نهى از منكر مىكند ، اما خود ، آن را ترك نمىگويد ، و امر به معروف مىكند اما خودش انجام نمىدهد » ( 2 ) ! و از شعب مهم نفاق عملى ، مساله شرك و رياكارى است كه در روايات اسلامى نيز به آن اشاره شده است .\r\nخداوندا ! دامنه نفاق ، وسيع و گسترده است و جز به لطف و مرحمتت راه نجات از آن نيست ، ما را در اين راه پرپيچ و خم يارى فرما ! پروردگارا ! ما را از كسانى قرار ده كه به هنگام وداع با دنيا در آتش حسرت نمىسوزند و تقاضاى بازگشت نمىكنند .\r\nبارالها ! خزائن آسمانها و زمين از آن تو است ، و عزت مخصوص تو و اولياء تو است . ما را به بركت ايمان ، عزيز دار ، و از خزائن بىپايانت نصيبى مرحمت كن - آمين يا رب العالمين ( پايان سوره منافقين ) 18 رمضان 1406\r\n\r\n","description":"","footnote":"\r\n( 1 ) « اصول كافى » جلد 2 ( باب صفة النفاق حديث 6 ) .\r\n( 2 ) همان مدرك حديث 3 .\r\n","page_name":" 177 ","page_number":177},
  {"content":"\r\n","description":"","footnote":"","page_name":" 178 ","page_number":178},
  {"content":"\r\n\r\n‹ 64 › سوره تغابن اين سوره در مدينه نازل شده و 18 آيه است\r\n","description":"","footnote":"","page_name":" 179 ","page_number":179},
  {"content":"\r\n","description":"","footnote":"","page_name":" 180 ","page_number":180},
  {"content":"\r\n\r\nمحتواى سوره تغابن\r\nدر اينكه اين سوره در مدينه نازل شده يا در مكه ؟ در ميان مفسران ، سخت گفتگو است ، هر چند مشهور مدنى بودن آن است ، در حالى كه بعضى آن را كلا ، مكى ، و بعضى ، تنها سه آيه آخر را مدنى دانسته ، و باقى را ، مكى مىدانند .\r\nالبته لحن آيات اخير اين سوره ، با سوره‌هاى مدنى هماهنگ است ، ولى صدر آن ، با سوره‌هاى مكى موافقتر است ، اما به هر حال ما مجموع آن را طبق مشهور ، مدنى ، تلقى مىكنيم .\r\n« ابو عبد اللَّه زنجانى » در كتاب نفيس « تاريخ القرآن » ، از فهرست « ابن نديم » ، نقل مىكند كه سوره تغابن بيست و سومين سوره اى است كه در مدينه نازل شده است ، و با توجه به اينكه سوره‌هاى مدنى كلا 28 سوره است ، لذا بايد گفت اين سوره از آخرين سوره هايى است كه بر پيامبر ص نازل شده ) ( 1 ) .\r\nاما از نظر محتوى ، اين سوره را مىتوان به چند بخش تقسيم كرد :\r\n1 - آغاز سوره كه از توحيد و صفات و افعال خدا بحث مىكند .\r\n2 - به دنبال آن ، با استفاده از علم خداوند ، به مردم هشدار مىدهد كه مراقب اعمال پنهان و آشكار خود باشند ، و سرنوشت ، اقوام پيشين را فراموش نكنند .\r\n3 - در بخش ديگرى از سوره ، سخن از معاد است .\r\nو اينكه روز قيامت روز « تغابن » و مغبون شدن گروهى و برنده شدن گروه\r\n\r\n","description":"","footnote":"\r\n( 1 ) « تاريخ القرآن » صفحه 54 و 61 .\r\n","page_name":" 181 ","page_number":181},
  {"content":"\r\nديگر است ( نام سوره نيز از همين گرفته شده ) .\r\n4 - در بخشى ديگر دستور به اطاعت خدا و پيامبر ص داده و پايه‌هاى اصل نبوت را تحكيم مىبخشد .\r\n5 - آخرين بخش سوره ، مردم را به انفاق در راه خدا تشويق مىكند و از اينكه فريفته اموال و اولاد و همسران شوند بر حذر مىدارد ، و سوره را با نام و صفات خدا پايان مىدهد همانگونه كه آغاز كرده بود .\r\n\r\nفضيلت تلاوت سوره\r\nدر حديثى از رسول خدا ص مىخوانيم :\r\nمن قرأ سورة التغابن دفع عنه موت الفجاة\r\n: « هر كس سوره تغابن را بخواند مرگ ناگهانى از او دفع مىشود » ( 1 ) .\r\nو در حديثى از امام صادق ع مىخوانيم :\r\nمن قرء سورة التغابن فى فريضته ، كانت شفيعة له يوم القيامة و شاهد عدل عند من يجيز شهادتها ثم لا تفارقه حتى يدخل الجنة\r\n: « كسى كه سوره تغابن را در نماز فريضه اى بخواند شفيع او روز قيامت خواهد شد ، و شاهد عادلى است در نزد كسى كه شفاعت او را اجازه مىدهد ، سپس از او جدا نمىشود تا داخل بهشت گردد » ( 2 ) .\r\nبديهى است اين تلاوت بايد توأم با انديشه باشد انديشه اى كه محتواى آن را در عمل منعكس كند ، تا اين همه آثار و بركات بر آن مترتب گردد .\r\n\r\n","description":"","footnote":"\r\n( 1 و 2 ) « مجمع البيان » جلد 10 صفحه 296 .\r\n","page_name":" 182 ","page_number":182},
  {"content":"\r\n\r\n[ سوره التغابن ‹ 64 › : آيات 1 تا 6 
  ]\r\nبِسْمِ اللَّه الرَّحْمنِ الرَّحِيمِ\r\nيُسَبِّحُ لِلَّه ما فِي السَّماواتِ وَما فِي الأَرْضِ لَه الْمُلْكُ وَلَه الْحَمْدُ وَهُوَ عَلى كُلِّ شَيْءٍ قَدِيرٌ ‹ 1 › هُوَ الَّذِي خَلَقَكُمْ فَمِنْكُمْ كافِرٌ وَمِنْكُمْ مُؤْمِنٌ وَاللَّه بِما تَعْمَلُونَ بَصِيرٌ ‹ 2 › خَلَقَ السَّماواتِ وَالأَرْضَ بِالْحَقِّ وَصَوَّرَكُمْ فَأَحْسَنَ صُوَرَكُمْ وَإِلَيْه الْمَصِيرُ ‹ 3 › يَعْلَمُ ما فِي السَّماواتِ وَالأَرْضِ وَيَعْلَمُ ما تُسِرُّونَ وَما تُعْلِنُونَ وَاللَّه عَلِيمٌ بِذاتِ الصُّدُورِ ‹ 4 ›\r\nأَ لَمْ يَأْتِكُمْ نَبَأُ الَّذِينَ كَفَرُوا مِنْ قَبْلُ فَذاقُوا وَبالَ أَمْرِهِمْ وَلَهُمْ عَذابٌ أَلِيمٌ ‹ 5 › ذلِكَ بِأَنَّه كانَتْ تَأْتِيهِمْ رُسُلُهُمْ بِالْبَيِّناتِ فَقالُوا أَ بَشَرٌ يَهْدُونَنا فَكَفَرُوا وَتَوَلَّوْا وَاسْتَغْنَى اللَّه وَاللَّه غَنِيٌّ حَمِيدٌ ‹ 6 ›\r\n","description":"","footnote":"","page_name":" 183 ","page_number":183},
  {"content":"\r\n\r\nترجمه :\r\n1 - آنچه در آسمانها و زمين است براى خدا تسبيح مىگويند ، مالكيت و حكومت از آن او است ، و ستايش از آن او ، و بر همه چيز توانا است .\r\n2 - او كسى است كه شما را آفريد ( و به شما آزادى و اختيار داد ) گروهى از شما كافر و گروهى مؤمن هستند ، و خداوند به آنچه مىدهيد بينا است .\r\n3 - آسمانها و زمين را به حق آفريد و شما را تصوير كرد ، تصويرى زيبا و دلپذير ، و سرانجام بازگشت همه به سوى او است .\r\n4 - آنچه را در آسمانها و زمين است مىداند ، و از آنچه پنهان يا آشكار مىكنيد با خبر است ، و خداوند از آنچه در سينه است آگاه است .\r\n5 - آيا خبر كسانى كه قبل از شما بودند به شما نرسيده است كه چگونه طعم گناهان بزرگ خود را چشيدند ، و عذاب دردناك براى آنها است ؟ ! 6 - اين به خاطر آن است كه رسولان آنها با دلائل روشن به سراغشان آمدند ، ولى آنها ( از روى كبر و غرور ) گفتند : آيا بشرهايى مىخواهند ما را هدايت كنند ؟ ! و به اين ترتيب كافر شدند و روى برگرداندند ، و خداوند ( از ايمان و طاعتشان ) بىنياز بود ، و خدا غنى و شايسته ستايش است .\r\n","description":"","footnote":"","page_name":" 184 ","page_number":184},
  {"content":"\r\n\r\nتفسير : او از اسرار نهفته درون سينه‌ها آگاه است\r\nاين سوره نيز با تسبيح خداوند آغاز مىشود ، خداوندى كه مالك و حاكم بر كل جهان هستى ، و قادر بر همه چيز است ، مىفرمايد : « آنچه در آسمانها و آنچه در زمين است براى خدا تسبيح مىگويند » ( * ( يُسَبِّحُ لِلَّه ما فِي السَّماواتِ وَما فِي الأَرْضِ ) * ) .\r\nسپس مىافزايد : « مالكيت و حاكميت از آن او است » ( * ( لَه الْمُلْكُ ) * ) .\r\n« و ( به همين دليل ) تمام حمد و ستايش نيز به ذات پاك او برمىگردد » ( * ( وَلَه الْحَمْدُ ) * ) .\r\n« و او بر هر چيز توانا است » ( * ( وَهُوَ عَلى كُلِّ شَيْءٍ قَدِيرٌ ) * ) .\r\nچون كرارا در باره تسبيح عمومى موجودات جهان سخن گفته‌ايم و تفسيرهاى متعددى كه براى اين موضوع بيان شده آورده‌ايم نياز به تكرار نيست .\r\nاين تسبيح و حمد در حقيقت لازمه قدرت او بر همه چيز ، و مالكيت او نسبت به هر چيز است ، زيرا تمام اوصاف جمال و جلالش در اين دو امر نهفته است .\r\nسپس به امر خلقت و آفرينش كه لازمه قدرت است اشاره كرده ، مىفرمايد :\r\n« او كسى است كه شما را آفريد » ( * ( هُوَ الَّذِي خَلَقَكُمْ ) * ) .\r\nو به شما نعمت آزادى و اختيار داد ، لذا « گروهى از شما كافر و گروهى مؤمن شدند » ( * ( فَمِنْكُمْ كافِرٌ وَمِنْكُمْ مُؤْمِنٌ ) * ) ( 1 ) .\r\n\r\n","description":"","footnote":"\r\n( 1 ) ذكر « فاء » تفريع در اينجا از اين جهت نيست كه ايمان و كفر نيز مخلوق خدا است ، بلكه از اين جهت است كه به دنبال خلقت به انسان آزادى اراده داده ، و لازمه آن پيدايش دو گروه مؤمن و كافر است .\r\n","page_name":" 185 ","page_number":185},
  {"content":"\r\nو به اين ترتيب بازار امتحان و آزمايش الهى داغ شد و در اين ميان « خداوند نسبت به آنچه انجام مىدهيد بينا است » ( * ( وَاللَّه بِما تَعْمَلُونَ بَصِيرٌ ) * ) .\r\nسپس مساله « خلقت » را با توضيح بيشتر ، و با اشاره به هدف آفرينش در آيه بعد ادامه داده مىفرمايد : « خداوند آسمانها و زمين را به حق آفريد » ( * ( خَلَقَ السَّماواتِ وَالأَرْضَ بِالْحَقِّ ) * ) .\r\nهم در آفرينش آن ، نظام حق و دقيقى است ، و هم داراى هدف حكيمانه و مصالح حقى است ، چنان كه در آيه 27 سوره « ص » نيز فرمود : وَما خَلَقْنَا السَّماءَ وَالأَرْضَ وَما بَيْنَهُما باطِلًا ذلِكَ ظَنُّ الَّذِينَ كَفَرُوا : « ما آسمان و زمين و آنچه را در ميان اين دو است بيهوده نيافريديم ، اين گمان كافران است » .\r\nبعد به آفرينش « انسان » پرداخته و ما را از سير آفاقى به سير انفسى دعوت كرده ، مىافزايد : « شما را تصوير كرد ، تصويرى زيبا و دلپذير » ( * ( وَصَوَّرَكُمْ فَأَحْسَنَ صُوَرَكُمْ ) * ) .\r\nبه انسان ، ظاهرى آراسته ، و باطنى پيراسته ، عقلى فروزان و خردى نيرومند داد ، و از آنچه در كل جهان هستى است ، نمونه هايى در وجود او آفريد ، آن چنان كه « عالم كبير » در اين « جرم صغير » خلاصه شده است .\r\nولى همان گونه كه در پايان آيه مىفرمايد : « سرانجام بازگشت همه چيز به سوى او است » ( * ( وَإِلَيْه الْمَصِيرُ ) * ) .\r\nآرى انسان كه جزئى از مجموعه عالم هستى است ، از نظر آفرينش با هدفدار بودن كل جهان هماهنگ است ، از پستترين مراحل ، شروع به حركت كرده و به سوى بىنهايت كه وجود بىپايان حق و قرب به خدا است ، پيش مىرود .\r\n","description":"","footnote":"","page_name":" 186 ","page_number":186},
  {"content":"\r\nتعبير به « * ( فَأَحْسَنَ صُوَرَكُمْ ) * » ( صورت شما را نيكو آفريد ) هم صورت ظاهر را شامل مىشود ، و هم صورت باطن را ، هم از نظر جسم و هم از نظر جان ، و به راستى يك نظر اجمالى در آفرينش جسم و جان انسان ، نشان مىدهد كه زيباترين پديده عالم هستى او است ، و خدا در آفرينش اين موجود ، قدرتنمايى عجيبى كرده و سنگ تمام گذارده است ! و از آنجا كه انسان براى هدف بزرگى آفريده شده بايد دائما تحت مراقبت پروردگار باشد ، پروردگارى كه ، از درون و برون او با خبر است ، لذا در آيه بعد مىفرمايد : « خداوند ، آنچه را در آسمانها و زمين است مىداند ، و از آنچه شما پنهان يا آشكار مىكنيد با خبر است ، و از عقائد و نياتى كه در درون سينه‌ها است ، آگاه است » ( * ( يَعْلَمُ ما فِي السَّماواتِ وَالأَرْضِ وَيَعْلَمُ ما تُسِرُّونَ وَما تُعْلِنُونَ وَاللَّه عَلِيمٌ بِذاتِ الصُّدُورِ ) * ) .\r\nاين آيه ترسيمى است از علم بىپايان خداوند ، در سه مرحله : نخست علم او نسبت به تمامى موجودات آسمانها و زمين ، سپس علم او به همه اعمال انسانها و آنچه را پنهان مىدارند يا آشكار مىسازند ، و در مرحله سوم مخصوصا روى عقائد باطنى و چگونگى نيتها و آنچه بر قلب و جان انسان ، حاكم است ، تكيه مىكند .\r\nمعرفت به اين علم گسترده الهى ، اثر تربيتى فوق العاده اى در انسان دارد ، و به او هشدار مىدهد كه هر كه باشى و به هر جا برسى ، و هر عقيده اى در سر و هر نيتى در دل و هر اخلاقى در درون جان تو باشد ، همه در پيشگاه علم بىپايان حق آشكار است ، مسلما توجه به اين حقيقت در اصلاح و تربيت انسان فوق العاده مؤثر است ، و اينها تعليماتى است كه انسان را براى وصول به هدف آفرينش و قانون تكامل آماده مىسازد .\r\n","description":"","footnote":"","page_name":" 187 ","page_number":187},
  {"content":"\r\nو از آنجا كه يكى از مؤثرترين وسائل تربيت و طرق انذار ، توجه دادن به سرنوشت اقوام و امتهاى پيشين است ، آيه بعد ، يك نگاه اجمالى به زندگى آنها افكنده ، سپس انسانها را مخاطب ساخته ، مىگويد : « آيا خبر كافرانى كه قبل از شما بودند ، به شما نرسيده است كه چگونه طعم تلخ گناهان بزرگ خود را چشيدند و در آخرت نيز عذاب دردناك از آن آنها است » ؟ ! ( * ( أَ لَمْ يَأْتِكُمْ نَبَأُ الَّذِينَ كَفَرُوا مِنْ قَبْلُ فَذاقُوا وَبالَ أَمْرِهِمْ وَلَهُمْ عَذابٌ أَلِيمٌ ) * ) ( 1 ) .\r\nشما از كنار شهرهاى بلا ديده و ويران شده آنها ، در مسير خود به سوى شام و مناطق ديگر عبور مىكنيد ، نتيجه كفر و ظلم و عصيانگرى آنها را با چشم مىبينيد ، و اخبار آنها را در تاريخ مىخوانيد ، همانها كه طومار زندگانيشان با طوفان و سيلاب درهم پيچيده شد ، و يا صاعقه‌ها خرمن عمرشان را آتش زد ، و يا زلزله‌هاى ويرانگر آنها را به كام زمين فرو كشيد ، و يا تندباد سنگينى اجسام آنها را چون پر كاه به هر سو پرتاب كرد ، اين عذاب دنياى آنها بود ، در آخرت نيز عذاب دردناكى در انتظارشان است .\r\nآيه بعد به منشا اصلى اين سرنوشت دردناك اشاره كرده مىافزايد : « اين به خاطر آن بود كه رسولان آنها با دلائل روشن و معجزات به سراغشان مىآمدند ولى آنها از روى كبر و غرور مىگفتند : « آيا انسانهايى مىخواهند ما را هدايت كنند » ؟ مگر چنين چيزى ممكن است ؟ ( * ( ذلِكَ بِأَنَّه كانَتْ تَأْتِيهِمْ رُسُلُهُمْ بِالْبَيِّناتِ فَقالُوا أَ بَشَرٌ يَهْدُونَنا ) * ) .\r\nو با اين منطق پوشالى به مخالفت با آنها برخاستند « و كافر شدند و از قبول حق سر برتافتند » ( * ( فَكَفَرُوا وَتَوَلَّوْا ) * ) .\r\n\r\n","description":"","footnote":"\r\n( 1 ) « و بال » از ماده « وبل » و « وابل » به معنى باران سنگينى است و به هر موضوع مهمى كه انسان از زيان آن بيمناك است « و بال » گفته مىشود .\r\n","page_name":" 188 ","page_number":188},
  {"content":"\r\n« در حالى كه خداوند هم از ايمان آنها بىنياز بود و هم از طاعاتشان » ( * ( وَاسْتَغْنَى اللَّه ) * ) .\r\nو اگر آنها را موظف به ايمان و اطاعت و پرهيز از گناه فرمود تنها براى منفعت خودشان و سعادت و نجاتشان در اين جهان و جهان ديگر بود .\r\nآرى « خداوند بىنياز است و شايسته هر گونه حمد و ستايش » ( * ( وَاللَّه غَنِيٌّ حَمِيدٌ ) * ) .\r\nاگر جمله كائنات كافر شوند بر دامان كبريائيش گردى نمىنشيند ، همانگونه كه اگر همه مخلوقات مؤمن و مطيع فرمان او باشند چيزى بر جلالش افزوده نمىشود ، اين مائيم كه نيازمند به اين برنامه‌هاى تربيتى و سازنده و تكامل بخش هستيم .\r\nتعبير به « * ( وَاسْتَغْنَى اللَّه ) * » ( خداوند بىنياز بود ) آن چنان مطلق است كه بىنيازى او از همه چيز حتى از ايمان و اطاعت انسانها را بيان مىكند ، تا تصور نشود كه اينهمه تاكيد و اصرار به خاطر اين است كه سود اين طاعت به خدا باز مىگردد ، او هرگز آفريدگان را نيافريد تا سودى كند او مىخواست بر بندگانش جودى كند .\r\nبعضى براى جمله * ( وَاسْتَغْنَى اللَّه ) * تفسير ديگرى ذكر كرده‌اند ، و آن اينكه خداوند آن قدر آيات و دلائل روشن و موعظه و اندرز كافى براى آنها فرستاد كه از غير آن بىنياز بود .\r\n","description":"","footnote":"","page_name":" 189 ","page_number":189},
  {"content":"\r\n\r\n[ سوره التغابن ‹ 64 › : آيات 7 تا 10 
  ]\r\nزَعَمَ الَّذِينَ كَفَرُوا أَنْ لَنْ يُبْعَثُوا قُلْ بَلى وَرَبِّي لَتُبْعَثُنَّ ثُمَّ لَتُنَبَّؤُنَّ بِما عَمِلْتُمْ وَذلِكَ عَلَى اللَّه يَسِيرٌ ‹ 7 › فَآمِنُوا بِاللَّه وَرَسُولِه وَالنُّورِ الَّذِي أَنْزَلْنا وَاللَّه بِما تَعْمَلُونَ خَبِيرٌ ‹ 8 › يَوْمَ يَجْمَعُكُمْ لِيَوْمِ الْجَمْعِ ذلِكَ يَوْمُ التَّغابُنِ وَمَنْ يُؤْمِنْ بِاللَّه وَيَعْمَلْ صالِحاً يُكَفِّرْ عَنْه سَيِّئاتِه وَيُدْخِلْه جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها أَبَداً ذلِكَ الْفَوْزُ الْعَظِيمُ ‹ 9 › وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ خالِدِينَ فِيها وَبِئْسَ الْمَصِيرُ ‹ 10 ›\r\n","description":"","footnote":"","page_name":" 190 ","page_number":190},
  {"content":"\r\n\r\nترجمه :\r\n7 - كافران پنداشتند كه هرگز برانگيخته نخواهند شد بگو آرى به پروردگارم سوگند كه همه شما ( در قيامت ) مبعوث خواهيد شد ، سپس آنچه را عمل مىكرديد به شما خبر مىدهند و اين براى خداوند آسان است .\r\n8 - حال كه چنين است به خدا و رسول او و نورى كه نازل كرده‌ايم ايمان بياوريد ، و بدانيد خدا به آنچه انجام مىدهيد آگاه است .\r\n9 - اين در زمانى خواهد بود كه همه شما را در آن « روز اجتماع » گردآورى مىكند ، آن روز روز تغابن است ( روزى كه معلوم مىشود چه كسانى مغبون شده‌اند ) و هر كس ايمان به خدا آورد و عمل صالح انجام دهد گناهان او را مىبخشد و او را در باغهايى از بهشت كه نهرها از زير درختانش جارى است وارد مىكند ، جاودانه در آن مىمانند و اين پيروزى بزرگى است .\r\n10 - اما كسانى كه كافر شدند و آيات ما را تكذيب كردند آنها اصحاب دوزخند ، و جاودانه در آن مىمانند ، و سرانجام آنها سرانجام بدى است .\r\n\r\nتفسير : روز تغابن و آشكار شدن غبنها\r\nدر تعقيب بحثهايى كه در آيات قبل ، پيرامون هدفدار بودن آفرينش آمده در اين آيات ، مساله معاد و رستاخيز را كه تكميلى است بر بحث هدف آفرينش انسان ، مطرح مىكند .\r\nنخست از ادعاى بىدليل ، منكران رستاخيز ، شروع كرده ، مىفرمايد :\r\n« كافران پنداشتند كه هرگز مبعوث نخواهند شد » ( * ( زَعَمَ الَّذِينَ كَفَرُوا أَنْ لَنْ يُبْعَثُوا ) * ) .\r\n« زعم » از ماده « زعم » ( بر وزن طعم ) به معنى سخنى است كه احتمال يا يقين دروغ در آن است ، و گاه به پندار باطل نيز اطلاق مىشود ، و در آيه\r\n","description":"","footnote":"","page_name":" 191 ","page_number":191},
  {"content":"\r\nمورد بحث منظور همان معنى اول است .\r\nاز بعضى از كلمات لغويين نيز استفاده مىشود كه اين ماده به معنى اخبار به طور مطلق نيز آمده است ( 1 ) هر چند از موارد استعمال اين لغت و كلمات مفسران ، استفاده مىشود كه اين واژه با مفهوم دروغ آميخته است ، و لذا گفته‌اند « هر چيز كنيه اى دارد و » زعم « كنيه دروغ است » .\r\nبه هر حال قرآن در تعقيب اين سخن ، به پيامبر اسلام ص دستور مىدهد :\r\n« بگو : آرى به پروردگارم سوگند همه شما برانگيخته خواهيد شد ، سپس آنچه را عمل كرديد به شما خبر مىدهند ، و اين براى خداوند آسان است » ( * ( قُلْ بَلى وَرَبِّي لَتُبْعَثُنَّ ثُمَّ لَتُنَبَّؤُنَّ بِما عَمِلْتُمْ وَذلِكَ عَلَى اللَّه يَسِيرٌ ) * ) .\r\nدر حقيقت ، نخست با لحن قاطع ، ادعاى بىدليل منكران قيامت را نفى مىكند ، لحنى مؤكد و آميخته با قسم ، كه حكايت از اعتقاد راسخ گوينده يعنى پيامبر دارد ، سپس با جمله و * ( ذلِكَ عَلَى اللَّه يَسِيرٌ ) * بر آن استدلال مىكند ، زيرا مىدانيم مهمترين شبهه منكران معاد ، اين بود كه چگونه استخوانهاى پوسيده و خاك شده به حيات مجدد بازمىگردد ، آيه فوق مىگويد : وقتى كه كار دست خداوند قادر متعال است مشكلى در ميان نخواهد بود ، چرا كه در آغاز آنها را از عدم به وجود آورد و احياى مردگان نسبت به آن ساده تر است بلكه به عقيده بعضى همان سوگند « * ( وَرَبِّي ) * » خود اشاره لطيفى به دليل معاد است ، زيرا « ربوبيت » خداوند ، ايجاب مىكند كه اين حركت تكاملى انسان را در محدوده زندگى بىارزش دنيا ، عقيم نگذارد ، به تعبير ديگر تا مساله معاد را نپذيريم ربوبيت خداوند در مورد انسان و تربيت و تكامل او ، مفهوم نخواهد داشت .\r\nبعضى از مفسران ، جمله و * ( ذلِكَ عَلَى اللَّه يَسِيرٌ ) * را مربوط به خصوص اخبار\r\n\r\n","description":"","footnote":"\r\n( 1 ) « مجمع البحرين » ماده « زعم » .\r\n","page_name":" 192 ","page_number":192},
  {"content":"\r\nخداوند از اعمال انسانها در قيامت كه در جمله قبل آمده است مىدانند ، ولى ظاهر اين است كه به كل محتواى آيه برمىگردد ( اصل رستاخيز و فرع آن كه مساله اخبار به اعمال است ، اخبارى كه مقدمه حساب و جزا است ) .\r\nدر آيه بعد چنين نتيجه گيرى مىكند : « اكنون كه قطعا معادى در كار است ، همه شما به خدا و رسول او و نورى كه نازل كرده‌ايم ايمان بياوريد » ( * ( فَآمِنُوا بِاللَّه وَرَسُولِه وَالنُّورِ الَّذِي أَنْزَلْنا ) * ) .\r\nو بدانيد « خداوند به آنچه انجام مىدهيد آگاه است » ( * ( وَاللَّه بِما تَعْمَلُونَ خَبِيرٌ ) * ) .\r\nبه اين ترتيب دستور مىدهد كه خود را براى رستاخيز از طريق ايمان و عمل صالح آماده كنند ، ايمان به سه اصل به « خدا » و « پيامبر » و « قرآن » كه اصول ديگر نيز در آن درج است .\r\nتعبير از قرآن به عنوان « نور » در آيات متعددى وارد شده و تعبير به « انزلنا » ( نازل كرديم ) شاهد ديگرى بر آن است ، هر چند در روايات متعددى كه از طرق اهل بيت ع به ما رسيده « نور » در آيه مورد بحث به وجود « امام » ع تفسير شده ، اين تفسير ممكن است از اين نظر باشد كه وجود امام ع تجسم عملى كتاب اللَّه محسوب مىشود ، و لذا گاه از پيامبر ص و امام ع به قرآن ناطق ياد مىشود ، در ذيل يكى از اين روايات از امام باقر ع مىخوانيم كه در باره امامان مىگويد :\r\nو هم الذين ينورون قلوب المؤمنين\r\n: « آنها كسانى هستند كه دلهاى مؤمنان را نور و روشنايى مىبخشند » ( 1 ) .\r\n\r\n","description":"","footnote":"\r\n( 1 ) تفسير « نور الثقلين » جلد 5 صفحه 341 .\r\n","page_name":" 193 ","page_number":193},
  {"content":"\r\nآيه بعد به توصيف روز قيامت پرداخته چنين مىگويد : « اين بعث و نشور و حساب و جزا در روزى خواهد بود كه شما را در آن روز اجتماع ، گردآورى مىكند » ( * ( يَوْمَ يَجْمَعُكُمْ لِيَوْمِ الْجَمْعِ ) * ) ( 1 ) .\r\nآرى يكى از نامهاى قيامت « * ( لِيَوْمِ الْجَمْعِ ) * » است كه در آيات قرآن با تعبيرهاى مختلف كرارا به آن اشاره شده است ، از جمله در آيه 49 و 50 سوره واقعه مىخوانيم : قُلْ إِنَّ الأَوَّلِينَ وَالآخِرِينَ لَمَجْمُوعُونَ إِلى مِيقاتِ يَوْمٍ مَعْلُومٍ :\r\n« بگو تمام اولين و آخرين در ميعاد روز معينى جمع مىشوند » و از آن به خوبى استفاده مىشود كه رستاخيز همه انسانها در يك روز است .\r\nسپس مىافزايد : « آن روز ، روز تغابن است » ( * ( ذلِكَ يَوْمُ التَّغابُنِ ) * ) .\r\nروزى است كه « غابن » ( برنده ) و « مغبون » ( بازنده ) شناخته مىشوند ، روزى كه روشن مىشود چه كسانى در تجارت خود در عالم دنيا گرفتار غبن و زيان و خسران شده‌اند ؟\r\nروزى است كه جهنميان جايگاه خالى خود را در بهشت مىبينند ، و تاسف مىخورند ، و بهشتيان جاى خالى خود را در دوزخ مىبينند و خوشحال مىشوند ، زيرا در حديث آمده است كه هر انسانى جايگاهى در بهشت ، و جايگاهى در دوزخ دارد ، هر گاه به بهشت برود جايگاه دوزخيش به دوزخيان واگذار مىشود ، و هر گاه به جهنم برود جايگاه بهشتيش به بهشتيان » ( 2 ) و تعبير به « ارث » در آيات قرآن در اين مورد احتمالا ناظر به همين مطلب است .\r\nبه اين ترتيب يكى ديگر از نامهاى قيامت « * ( يَوْمُ التَّغابُنِ ) * » روز ظهور\r\n\r\n","description":"","footnote":"\r\n( 1 ) * ( يَوْمَ يَجْمَعُكُمْ ) * ممكن است متعلق به « لتبعثن » يا جمله « لتنبؤن » يا « خبير » بوده باشد ، اين احتمال نيز داده شده كه متعلق به جمله محذوفى مانند « اذكر » باشد ، ولى احتمال اخير بعيد به نظر مىرسد ، بلكه مناسب يكى از احتمالات قبل است .\r\n( 2 ) « نور الثقلين » جلد 3 صفحه 532 .\r\n","page_name":" 194 ","page_number":194},
  {"content":"\r\nغبنهاست ( 1 ) سپس به بيان حال مؤمنان در آن روز پرداخته مىافزايد .\r\nكسى كه ايمان به خدا آورد و عمل صالح انجام دهد ، خداوند سيئات او را مىپوشاند و از بين مىبرد ، و او را در باغهايى از بهشت وارد مىكند كه از زير درختانش نهرها جارى است ، جاودانه تا ابد در آن مىمانند ، و اين پيروزى بزرگى است « ( * ( وَمَنْ يُؤْمِنْ بِاللَّه وَيَعْمَلْ صالِحاً يُكَفِّرْ عَنْه سَيِّئاتِه وَيُدْخِلْه جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها أَبَداً ذلِكَ الْفَوْزُ الْعَظِيمُ ) * ) .\r\nبه اين ترتيب هنگامى كه دو شرط اصلى ، يعنى ايمان و عمل صالح ، حاصل شود ، اين مواهب عظيم ، پشت سر آن خواهد بود : بخشودگى گناهان كه بيش از همه چيز فكر انسان را به خود مشغول مىدارد ، و بعد از پاك شدن از گناه ورود به بهشت جاودان ، و نيل به فوز عظيم ، بنا بر اين همه چيز بر محور ايمان و عمل صالح دور مىزند و سرمايه‌هاى اصلى همينها است ، اينها كسانى هستند كه در آن « * ( يَوْمُ التَّغابُنِ ) * » نه تنها مغبون نيستند ، بلكه به پيروزى بزرگ و فوز عظيم رسيده‌اند .\r\nسپس مىافزايد : « اما كسانى كه كافر شدند ، و آيات ما را تكذيب كردند اصحاب دوزخند و جاودانه در آن مىمانند ، و سرانجام آنها سرانجام بدى است » ( * ( وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ خالِدِينَ فِيها وَبِئْسَ الْمَصِيرُ ) * ) .\r\n\r\n","description":"","footnote":"\r\n( 1 ) « تغابن » از باب تفاعل است ، و معمولا در مورد كارهايى گفته مىشود كه دو جانبه باشد مانند تعارض و تزاحم و . . . اين معنى در مورد قيامت ممكن است به اين ترتيب باشد كه تعارض گروه مؤمنان و كافران نتيجه اش در قيامت ظاهر مىشود ، و در حقيقت روز قيامت روز ظهور تغابن است ، از بعضى از كلمات اهل لغت نيز استفاده مىشود كه باب « تفاعل » هميشه به اين معنى نيست و در اينجا به معنى ظهور غبن است ( مفردات راغب ماده غبن ) .\r\n","page_name":" 195 ","page_number":195},
  {"content":"\r\nدر اينجا نيز ، عامل بدبختى دو چيز شمرده شده است : « كفر » و « تكذيب آيات الهى » كه ضد « ايمان » و « عمل صالح » است ، و در نتيجه در آنجا سخن از بهشت جاويدان است و در اينجا از دوزخ هميشگى ، آنجا فوز عظيم است و اينجا بئس المصير و سرانجام مرگبار ! تنها تفاوتى كه در ميان بهشتيان ، و دوزخيان در اين دو آيه ديده مىشود ، يكى اين است كه در مورد بهشتيان ، عفو از گناهان ، قبل از هر چيز ذكر شده كه در مورد دوزخيان مطرح نيست ، ديگر اينكه در آنجا خلود در بهشت با كلمه « ابدا » نيز تاكيد شده ، ولى در مورد دوزخيان تنها به مساله خلود و جاودانگى اكتفاء گرديده است .\r\nاين تفاوت تعبير ممكن است از اين جهت باشد كه در ميان دوزخيان كافرانى باشند كه مساله ايمان و كفر را به هم آميخته‌اند و به خاطر ايمانشان سرانجام از عذاب رهايى يابند ، يا اشاره به غلبه رحمت او بر غضب است .\r\nولى بعضى از مفسران معتقدند كه ابدا در جمله دوم حذف شده به خاطر اينكه در جمله اول آمده است .\r\n","description":"","footnote":"","page_name":" 196 ","page_number":196},
  {"content":"\r\n\r\n[ سوره التغابن ‹ 64 › : آيات 11 تا 13 
  ]\r\nما أَصابَ مِنْ مُصِيبَةٍ إِلَّا بِإِذْنِ اللَّه وَمَنْ يُؤْمِنْ بِاللَّه يَهْدِ قَلْبَه وَاللَّه بِكُلِّ شَيْءٍ عَلِيمٌ ‹ 11 › وَأَطِيعُوا اللَّه وَأَطِيعُوا الرَّسُولَ فَإِنْ تَوَلَّيْتُمْ فَإِنَّما عَلى رَسُولِنَا الْبَلاغُ الْمُبِينُ ‹ 12 › اللَّه لا إِله إِلَّا هُوَ وَعَلَى اللَّه فَلْيَتَوَكَّلِ الْمُؤْمِنُونَ ‹ 13 ›\r\n\r\nترجمه :\r\n11 - هيچ مصيبتى رخ نمىدهد مگر به اذن خدا ، و هر كس به خدا ايمان آورد خداوند قلبش را هدايت مىكند ، و خدا به همه چيز دانا است .\r\n12 - و اطاعت كنيد خدا را ، و اطاعت كنيد پيامبر را ، و اگر رويگردان شويد رسول ما جز ابلاغ آشكار وظيفه اى ندارد .\r\n13 - خداوند كسى است كه هيچ معبودى جز او نيست و مؤمنان بايد فقط بر او توكل كنند .\r\n\r\nتفسير : همه مصائب به فرمان او است !\r\nدر نخستين آيه مورد بحث به يك اصل كلى در مورد مصائب و حوادث دردناك اين جهان اشاره مىكند ، شايد از اين جهت كه هميشه وجود مصائب دستاويزى براى كفار در مورد نفى عدالت در اين جهان بوده است ، و يا از اين نظر كه در راه تحقق ايمان و عمل صالح هميشه مشكلاتى وجود دارد كه بدون مقاومت\r\n","description":"","footnote":"","page_name":" 197 ","page_number":197},
  {"content":"\r\nدر برابر آنها مؤمن به جايى نمىرسد ، و به اين ترتيب رابطه اين آيات با آيات گذشته روشن مىشود .\r\nنخست مىفرمايد : « هيچ مصيبتى رخ نمىدهد مگر به اذن خدا » ( * ( ما أَصابَ مِنْ مُصِيبَةٍ إِلَّا بِإِذْنِ اللَّه ) * ) .\r\nبدون شك همه حوادث اين عالم به اذن خدا است ، چرا كه به مقتضاى « توحيد افعالى » در تمام عالم هستى چيزى بدون اراده حق تحقق نمىيابد ، ولى از آنجا كه مصائب هميشه به صورت يك علامت استفهام در اذهان جاى داشته بالخصوص روى آن تكيه شده است .\r\nالبته منظور از اذن در اينجا همان اراده تكوينى خداوند است ، نه اراده تشريعى .\r\nدر اينجا سؤال مهمى مطرح است و آن اينكه : بسيارى از اين مصائب به وسيله ظلم ظالمان و اراده جباران رخ مىدهد ، و يا اينكه خود انسان بر اثر كوتاهى و ندانم كارى ، و يا ارتكاب خلاف ، گرفتار آن مىشود ، آيا اينها همه به اذن خدا است ؟ ! در پاسخ اين سؤال بايد گفت از مجموع آياتى كه در باره مصائب در قرآن مجيد آمده است برمىآيد كه مصائب بر دوگونه است : مصائبى كه با طبيعت زندگى انسان سرشته شده ، و اراده بشر كمترين تاثيرى در آن ندارد ، مانند مرگ و مير و قسمتى از حوادث دردناك طبيعى .\r\nدوم مصائبى كه انسان به نحوى در آن نقشى داشته است .\r\nقرآن در باره دسته اول مىگويد همه به اذن خدا روى مىدهد ، و در باره قسم دوم مىگويد به خاطر اعمال خودتان دامانتان را مىگيرد ( 1 ) !\r\n\r\n","description":"","footnote":"\r\n( 1 ) مراجعه به آيات 22 سوره حديد و 30 شورى و 165 آل عمران اين مطلب را كاملا روشن مىكند ، شرح بيشتر در اين زمينه در جلد 23 ذيل آيات سوره حديد آمده است .\r\n","page_name":" 198 ","page_number":198},
  {"content":"\r\nبنا بر اين كسى نمىتواند به اين بهانه كه تمام مصائب از سوى خدا است در مقابل ظالمان سكوت كرده ، به مبارزه برنخيزد ، و نيز نمىتواند به اين بهانه دست از مبارزه با بيماريها و آفات و مبارزه با فقر و جهل بردارد .\r\nالبته در اينجا نكته ديگرى نيز وجود دارد و آن اينكه حتى در مصائبى كه خود انسان در آن نقشى دارد تاثير اين اسباب از ناحيه خداوند و به اذن و فرمان او است كه اگر او اراده كند هر سببى بىرنگ و بىاثر مىشود .\r\nسپس در دنباله آيه به مؤمنان بشارت مىدهد كه « هر كس به خدا ايمان آورد ، خدا قلبش را هدايت مىكند » ( آن چنان كه در برابر مصائب زانو نزند ، مايوس نشود جزع و بيتابى نكند ) ( * ( وَمَنْ يُؤْمِنْ بِاللَّه يَهْدِ قَلْبَه ) * ) .\r\nاين هدايت الهى هنگامى كه به سراغ انسان آيد در نعمتها شاكر باشد و در مصيبتها صابر ، و در برابر قضاى الهى تسليم .\r\nالبته هدايت قلبى معنى وسيعى دارد كه « صبر » و « شكر » و « رضا » و « تسليم » و « گفتن إِنَّا لِلَّه وَإِنَّا إِلَيْه راجِعُونَ » هر كدام يكى از شاخه‌هاى آن است ، و اينكه بعضى از مفسران خصوص يكى از اين موضوعات را نقل كرده‌اند در حقيقت تمام مفهوم آيه نيست بلكه بيان مصداق روشن است ، و در پايان آيه مىفرمايد : « خداوند به همه چيز دانا است » ( * ( وَاللَّه بِكُلِّ شَيْءٍ عَلِيمٌ ) * ) .\r\nاين تعبير مىتواند اشاره اجمالى به فلسفه مصائب و بلاها باشد كه خداوند روى علم و آگاهى بىپايانش براى تربيت بندگان و اعلام بيدارباش و مبارزه با هر گونه غرور و غفلت گهگاه در زندگانى آنها مصائبى ايجاد مىكند ، تا به خواب فرو نروند و موقعيت خويش را در دنيا فراموش نكنند ، و دست به طغيان و سركشى نزنند .\r\n","description":"","footnote":"","page_name":" 199 ","page_number":199},
  {"content":"\r\nو از آنجا كه معرفت مبدء و معاد كه در آيات قبل ، پايه ريزى شده ، اثر حتمى آن ، تلاش در راستاى اطاعت خدا و پيامبر ص است ، در آيه بعد مىافزايد :\r\n« و اطاعت كنيد خدا را و اطاعت كنيد پيامبر را » ( * ( وَأَطِيعُوا اللَّه وَأَطِيعُوا الرَّسُولَ ) * ) .\r\nناگفته پيدا است كه اطاعت رسول خدا ص نيز شعبه اى از اطاعت خداوند است ، چرا كه او از خود چيزى نمىگويد ، و تكرار « اطيعوا » در اينجا اشاره به همين است كه اين دو در عرض هم نيست ، بلكه يكى از ديگرى سرچشمه مىگيرد ، از اين گذشته اطاعت خداوند ، مربوط به اصول قوانين و تشريع الهى است ، و اطاعت رسول مربوط به تفسيرها و مسائل اجرايى مىباشد ، بنا بر اين يكى اصل و ديگرى فرع است .\r\nسپس مىفرمايد : « اگر شما رويگردان شويد و اطاعت نكنيد ، او هرگز مامور به اجبار شما نيست ، وظيفه رسول ما تنها ابلاغ آشكار است » ( * ( فَإِنْ تَوَلَّيْتُمْ فَإِنَّما عَلى رَسُولِنَا الْبَلاغُ الْمُبِينُ ) * ) ( 1 ) .\r\nآرى او موظف به رساندن پيام حق است ، بعدا سر و كار شما با خدا است ، و اين تعبير يك نوع تهديد جدى و سربسته است .\r\nدر آيه بعد ، اشاره به مساله توحيد در عبوديت مىكند كه به منزله دليلى براى وجوب اطاعت است ، مىفرمايد : « خداوند كسى است كه هيچ معبودى جز او نيست » ( * ( اللَّه لا إِله إِلَّا هُوَ ) * ) .\r\n\r\n","description":"","footnote":"\r\n( 1 ) جمله شرطيه « * ( فَإِنْ تَوَلَّيْتُمْ ) * » جزاء محذوفى دارد و در تقدير چنين است :\r\nفان توليتم فقد ادى وظيفته - يا - فان توليتم لا يقهركم على الايمان - يا - لا باس عليه و مانند آن .\r\n","page_name":" 200 ","page_number":200},
  {"content":"\r\n« و چون چنين است ، مؤمنان بايد فقط بر او تكيه كنند » ( * ( وَعَلَى اللَّه فَلْيَتَوَكَّلِ الْمُؤْمِنُونَ ) * ) .\r\nغير از او هيچكس شايسته عبوديت نيست ، چرا كه مالكيت و قدرت و علم و غنى ، همه از آن او است ، و ديگران هر چه دارند ، از او دارند ، و به همين دليل نبايد در برابر غير او سر تسليم و تعظيم فرود آورند و نيز به همين دليل براى حل هر گونه مشكل بايد از او مدد گيرند و فقط بر او توكل كنند .\r\n","description":"","footnote":"","page_name":" 201 ","page_number":201},
  {"content":"\r\n\r\n[ سوره التغابن ‹ 64 › : آيات 14 تا 18 
  ]\r\nيا أَيُّهَا الَّذِينَ آمَنُوا إِنَّ مِنْ أَزْواجِكُمْ وَأَوْلادِكُمْ عَدُوًّا لَكُمْ فَاحْذَرُوهُمْ وَإِنْ تَعْفُوا وَتَصْفَحُوا وَتَغْفِرُوا فَإِنَّ اللَّه غَفُورٌ رَحِيمٌ ‹ 14 › إِنَّما أَمْوالُكُمْ وَأَوْلادُكُمْ فِتْنَةٌ وَاللَّه عِنْدَه أَجْرٌ عَظِيمٌ ‹ 15 › فَاتَّقُوا اللَّه مَا اسْتَطَعْتُمْ وَاسْمَعُوا وَأَطِيعُوا وَأَنْفِقُوا خَيْراً لأَنْفُسِكُمْ وَمَنْ يُوقَ شُحَّ نَفْسِه فَأُولئِكَ هُمُ الْمُفْلِحُونَ ‹ 16 › إِنْ تُقْرِضُوا اللَّه قَرْضاً حَسَناً يُضاعِفْه لَكُمْ وَيَغْفِرْ لَكُمْ وَاللَّه شَكُورٌ حَلِيمٌ ‹ 17 › عالِمُ الْغَيْبِ وَالشَّهادَةِ الْعَزِيزُ الْحَكِيمُ ‹ 18 ›\r\n\r\nترجمه :\r\n14 - اى كسانى كه ايمان آورده‌ايد بعضى از همسران و فرزندانتان دشمنان شما هستند ، از آنها بر حذر باشيد ، و اگر عفو كنيد و صرفنظر نمائيد و ببخشيد ( خدا شما را مىبخشد ) چرا كه خداوند بخشنده و مهربان است .\r\n","description":"","footnote":"","page_name":" 202 ","page_number":202},
  {"content":"\r\n15 - اموال و فرزندانتان وسيله آزمايش شما هستند ، و اجر و پاداش عظيم نزد خدا است .\r\n16 - بنا بر اين تا آنجا كه در توان داريد تقواى الهى پيشه كنيد ، و گوش دهيد و اطاعت نمائيد ، و انفاق كنيد كه براى شما بهتر است ، و آنها كه از بخل و حرص خويشتن مصون بمانند رستگار و پيروزند .\r\n17 - اگر به خدا قرض الحسنه دهيد آن را براى شما مضاعف مىسازد ، و شما را مىبخشد و خداوند شكر كننده و بردبار است .\r\n18 - او از پنهان و آشكار با خبر است و او عزيز و حكيم است .\r\n\r\nشان نزول :\r\nدر روايتى از امام باقر ع مىخوانيم : كه در مورد آيه « * ( إِنَّ مِنْ أَزْواجِكُمْ . . . ) * » فرمود : منظور اين است كه وقتى بعضى از مردان مىخواستند هجرت كنند پسر و همسرش دامن او را گرفتند و مىگفتند : تو را به خدا سوگند كه هجرت نكن ، زيرا اگر به روى ما بعد از تو بىسرپرست خواهيم شد ، بعضى مىپذيرفتند و مىماندند ، آيه فوق نازل شد و آنها را از قبول اين گونه پيشنهادها و اطاعت فرزندان و زنان در اين زمينه‌ها بر حذر داشت ، اما بعضى ديگر اعتنا نمىكردند و مىرفتند ولى به خانواده خود مىگفتند به خدا اگر با ما هجرت نكنيد و بعدا در ( دار الهجرة ) مدينه نزد ما آئيد ما مطلقا به شما اعتنا نخواهيم كرد ، ولى به آنها دستور داده شد كه هر وقت خانواده آنها به آنها پيوستند گذشته را فراموش كنند و جمله * ( وَإِنْ تَعْفُوا وَتَصْفَحُوا وَتَغْفِرُوا فَإِنَّ اللَّه غَفُورٌ رَحِيمٌ ) * ناظر به همين معنى است ( 1 ) .\r\n\r\n","description":"","footnote":"\r\n( 1 ) تفسير « على بن ابراهيم » مطابق نقل « نور الثقلين » جلد 5 صفحه 342 ( حديث 20 ) همين معنى به صورت مختصرترى در تفسير « در المنثور » و « تفاسير ديگر » از ابن عباس نقل شده است ، ولى هيچكدام به جامعيت روايت فوق نيست .\r\n","page_name":" 203 ","page_number":203},
  {"content":"\r\n\r\nتفسير : اموال و فرزندانتان وسيله آزمايش شما هستند\r\nاز آنجا كه در آيات گذشته فرمان به اطاعت بىقيد و شرط خدا و رسولش آمده بود ، و از آنجا كه يكى از موانع مهم اين راه علاقه افراطى به اموال و همسران و فرزندان است در آيات مورد بحث به مسلمان در اين زمينه هشدار مىدهد .\r\nنخست مىگويد : « اى كسانى كه ايمان آورده‌ايد ! بعضى از همسران و فرزندانتان دشمنان شما هستند ، از آنها بر حذر باشيد » ( * ( يا أَيُّهَا الَّذِينَ آمَنُوا إِنَّ مِنْ أَزْواجِكُمْ وَأَوْلادِكُمْ عَدُوًّا لَكُمْ فَاحْذَرُوهُمْ ) * ) .\r\nالبته نشانه‌هاى اين عداوت كم نيست گاه مىخواهيد اقدام به كار مثبتى همچون هجرت كنيد دامان شما را مىگيرند و مانع اين فيض عظيم مىشوند ، و گاه انتظار مرگ شما را مىكشند تا ثروت شما را تملك كنند ، و مانند اينها .\r\nبدون شك نه همه فرزندان چنينند ، و نه همه همسران ، و لذا در آيه با تعبير « من » تبعيضيه ، به همين معنى اشاره مىكند كه تنها بعضى از آنها چنينند ، مراقب آنها باشيد .\r\nالبته اين دشمنى گاه در لباس دوستى است و به گمان خدمت است ، و گاه به راستى با نيت سوء و قصد عداوت انجام مىگيرد ، و يا به قصد منافع خويشتن .\r\nمهم اين است كه وقتى انسان بر سر دوراهى قرار مىگيرد كه راهى به سوى خدا مىرود و راهى به سوى زن و فرزند ، و اين دو احيانا از هم جدا شده‌اند ، بايد در تصميمگيرى ترديد به خود راه ندهد كه رضاى حق را بر همه چيز مقدم بشمارد زيرا نجات دنيا و آخرت در آن است .\r\nلذا در آيه 23 سوره توبه مىخوانيم : يا أَيُّهَا الَّذِينَ آمَنُوا لا تَتَّخِذُوا آباءَكُمْ وَإِخْوانَكُمْ أَوْلِياءَ إِنِ اسْتَحَبُّوا الْكُفْرَ عَلَى الإِيمانِ وَمَنْ يَتَوَلَّهُمْ مِنْكُمْ\r\n","description":"","footnote":"","page_name":" 204 ","page_number":204},
  {"content":"\r\nفَأُولئِكَ هُمُ الظَّالِمُونَ : « اى كسانى كه ايمان آورده‌ايد پدران و برادرانتان را دوستان خود قرار ندهيد اگر آنها كفر را بر ايمان مقدم بشمرند ، و هر كس از شما آنها را دوست دارد ظالم و ستمگر است » .\r\nولى از آنجا كه ممكن است اين دستور بهانه اى براى خشونت و انتقامجويى و افراط از ناحيه پدران و همسران گردد بلا فاصله در ذيل آيه براى تعديل آنها مىفرمايد : « و اگر عفو كنيد و صرفنظر نمائيد و ببخشيد خداوند نيز شما را مشمول عفو و رحمتش قرار مىدهد چرا كه خدا غفور و رحيم است » ( * ( وَإِنْ تَعْفُوا وَتَصْفَحُوا وَتَغْفِرُوا فَإِنَّ اللَّه غَفُورٌ رَحِيمٌ ) * ) .\r\nبنا بر اين اگر آنها از كار خود پشيمان شدند و در مقام عذرخواهى برآمدند ، و يا بعد از هجرت به شما پيوستند آنها را از خود نرانيد ، عفو و گذشت پيشه كنيد ، همانطور كه انتظار داريد خدا هم با شما چنين كند .\r\nدر داستان افك « عايشه » در تفسير سوره نور مىخوانيم : هنگامى كه كار شايعه سازان در مدينه بالا گرفت بعضى از مؤمنان كه بستگانشان در صف شايعه - سازان بودند سوگند ياد كردند كه هر گونه كمك مالى را از آنها قطع كنند ، آيه 22 همان سوره نازل شد و گفت : « آنها كه داراى برترى مالى و وسعت زندگى هستند نبايد سوگند ياد كنند كه از انفاق نسبت به نزديكان و مستمندان و مهاجران در راه خدا دريغ نمايند آنها بايد عفو كنند و صرفنظر نمايند » :\r\nأَ لا تُحِبُّونَ أَنْ يَغْفِرَ اللَّه لَكُمْ : « آيا دوست نداريد خداوند شما را ببخشد » ؟ ! در اينكه فرق ميان « عفو » و « صفح » و « غفران » چيست ؟ با توجه به مفهوم لغوى آنها روشن مىشود كه سلسله مراتب بخشش گناه را بيان مىكند ، زيرا « عفو » به معنى صرفنظر كردن از مجازات است ، و « صفح » مرتبه بالاترى است يعنى ترك هر گونه سرزنش ، و « غفران » به معنى پوشاندن گناه و به فراموشى سپردن آن است .\r\n","description":"","footnote":"","page_name":" 205 ","page_number":205},
  {"content":"\r\nبه اين ترتيب افراد با ايمان در عين قاطعيت در حفظ اصول اعتقادى خويش ، و عدم تسليم در مقابل زن و فرزندانى كه آنها را به راه خطا دعوت مىكنند ، بايد تا آنجا كه مىتوانند در تمام مراحل از محبت و عفو و گذشت دريغ ندارند كه همه اينها وسيله اى است براى تربيت و باز گرداندن آنان به خط اطاعت خداوند .\r\nدر آيه بعد به يك اصل كلى ديگر در مورد اموال و فرزندان اشاره كرده ، مىفرمايد : « اموال و اولاد شما ، وسيله آزمايش شما هستند » ( ما أَمْوالُكُمْ وَأَوْلادُكُمْ فِتْنَةٌ ) .\r\nو اگر در اين ميدان آزمايش ، از عهده برآئيد ، « اجر و پاداش عظيم نزد خداوند ( از آن شما ) خواهد بود » ( اللَّه عِنْدَه أَجْرٌ عَظِيمٌ ) .\r\nدر آيه گذشته تنها سخن از عداوت « بعضى » از همسران و فرزندان نسبت به انسان بود كه او را از راه اطاعت خدا منحرف ساخته ، به گناه ، و گاهى به كفر مىكشانند ، ولى در اينجا سخن از « همه » فرزندان و اموال است كه وسيله آزمايش انسانند .\r\nدر واقع خداوند براى تربيت انسان ، دائما او را در كوره‌هاى داغ امتحان قرار مىدهد ، و با امور مختلفى او را مىآزمايد ، اما اين دو ( اموال و فرزندان ) از مهمترين وسائل امتحان او را تشكيل مىدهند ، چرا كه جاذبه اموال از يك سو و عشق و علاقه به فرزندان از سوى ديگر ، چنان كشش نيرومندى در انسان ايجاد مىكند كه در مواردى كه رضاى خدا از رضاى آنها جدا مىشود ، انسان سخت در فشار قرار مىگيرد .\r\nتعبير به « انما » كه معمولا براى حصر آورده مىشود نشان مىدهد كه اين دو موضوع ، بيش از هر چيز ديگر وسيله امتحان است ، و به همين دليل در روايتى از امير مؤمنان على ع مىخوانيم كه فرمود :\r\n","description":"","footnote":"","page_name":" 206 ","page_number":206},
  {"content":"\r\nلا يقولن احدكم : « اللهم انى اعوذ بك من الفتنة » لانه ليس احد الا و هو مشتمل على فتنة ، و لكن من استعاذ فليستعذ من مضلات الفتن ، فان اللَّه سبحانه يقول : « و اعلموا انما اموالكم و اولادكم فتنة » : « هيچكس از شما نگويد خداوندا ، من به تو پناه مىبرم ، از امتحان و آزمايش ، چرا كه هر كس داراى وسيله آزمايشى است ( و حد اقل مال و فرزندى دارد و اصولا طبيعت زندگى دنيا ، طبيعت آزمايش و بوته امتحان است ) و لكن كسى كه مىخواهد به خدا پناه برد ، از امتحانات گمراه كننده پناه برد چه اينكه خداوند مىگويد : « بدانيد اموال و اولاد شما وسيله آزمون است ( 1 ) .\r\nهمين معنى با مختصر تفاوتى در آيه 28 سوره انفال ديده مىشود ( آنچه در ذيل كلام امير مؤمنان على ع و روايت فوق ذكر شده تعبيرى است كه در سوره انفال آمده است ، دقت كنيد ) .\r\nدر اينجا بسيارى از مفسران و محدثان نقل كرده‌اند كه روزى رسول خدا ص بر فراز منبر مشغول خطبه بود ، حسن و حسين ع كه آن روز دو كودك بودند وارد شدند در حالى كه پيراهنهاى سرخى به تن داشتند ، گاه به هنگام راه رفتن لغزش پيدا كرده مىافتادند ، همين كه چشم رسول خدا ص به آنها افتاد خطبه خود را قطع كرد و از منبر فرود آمد و آنها را در بغل گرفت ، و بر فراز منبر برد ، و بر دامان خود نشانيد و بعد فرمود : « خداوند عز و جل درست فرموده است كه مىگويد : نَّما أَمْوالُكُمْ وَأَوْلادُكُمْ فِتْنَةٌ من هنگامى كه نظر به اين دو كودك كردم كه راه مىروند و مىلغزند ، شكيبايى نكردم تا گفتارم را قطع نمودم و آنها را برداشتم ، و بعد از آن به خطبه خود ادامه داد ( 2 ) .\r\n\r\n","description":"","footnote":"\r\n( 1 ) « نهج البلاغه » كلمات قصار جمله 93 .\r\n( 2 ) « مجمع البيان » جلد 10 صفحه 301 ( ذيل آيات مورد بحث ) همين حديث را « قرطبى » در تفسير خود و « روح المعانى » و « فى ظلال » ، و « الميزان » با تفاوتهاى مختصرى نقل كرده‌اند .\r\n","page_name":" 207 ","page_number":207},
  {"content":"\r\nبايد توجه داشت كه « فتنه » و آزمايش ، گاه آزمون خير است و گاه آزمون شر ، و در اينجا مىتواند آزمون خير باشد به اين معنى كه خدا مىخواهد پيامبرش را بيازمايد كه به هنگام اشتغال به خطبه آن هم بر فراز منبر آيا ممكن است از حال اين دو فرزند كه جگر گوشه‌هاى زهرا ع هستند و هر كدام در آينده مقام والايى خواهند داشت غافل گردد ، يا ابهت و شكوه خطبه مانع از ابراز عاطفه و محبت نخواهد گشت ، و گرنه مسلم است كه پيامبر ص از ياد خدا و انجام مسئوليت سنگين تبليغ و هدايت به خاطر محبت فرزندان هرگز غافل نمىشد .\r\nو به هر حال اين عمل پيامبر ص هشدارى بود به همه مسلمانان تا موقعيت اين دو فرزند على ع و فاطمه ع را بشناسند .\r\nلذا در حديثى كه در منابع معروف اهل سنت نقل شده مىخوانيم كه « براء ابن عازب » ( صحابى معروف ) مىگويد :\r\nرأيت الحسن بن على على عاتق النبى صلى اللَّه عليه و آله و هو يقول : اللهم انى احبه فاحبه :\r\n« حسن بن على را بر شانه پيامبر ص ديدم در حالى كه مىفرمود : « خدايا من او را دوست مىدارم تو هم او را دوست بدار » ( 1 ) .\r\nدر روايات ديگر آمده كه گاه حسين ع مىآمد و به هنگام سجده بر دوش پيامبر ص مىرفت و حضرت مانع او نمىشد ( 2 ) ! و اينها همه بيانگر عظمت مقام اين دو امام بزرگ است .\r\n\r\n","description":"","footnote":"\r\n( 1 ) « صحيح مسلم » جلد 4 صفحه 1883 ( باب فضائل الحسن و الحسين عليهما السلام حديث 58 ) .\r\n( 2 ) « بحار » جلد 43 صفحه 296 حديث 57 .\r\n","page_name":" 208 ","page_number":208},
  {"content":"\r\nدر آيه بعد به عنوان نتيجه گيرى مىفرمايد ، « اكنون كه چنين است تقواى الهى پيشه كنيد آن قدر كه در توان داريد ، و فرمانهاى او را بشنويد و اطاعت كنيد ، و در راه او انفاق نمائيد كه براى شما بهتر است » ( * ( فَاتَّقُوا اللَّه مَا اسْتَطَعْتُمْ وَاسْمَعُوا وَأَطِيعُوا وَأَنْفِقُوا خَيْراً لأَنْفُسِكُمْ ) * ) .\r\nنخست دستور به اجتناب از گناهان مىدهد ( چرا كه تقوا بيشتر ناظر به پرهيز از گناه است ) و سپس دستور به اطاعت فرمان و شنيدنى كه مقدمه اين اطاعت است و از ميان طاعات بخصوص روى مساله انفاق كه از مهمترين آزمايشهاى الهى است تكيه مىكند و سرانجام هم مىگويد سود تمام اينها عائد خود شما مىشود .\r\nبعضى از مفسران « خيرا » را به معنى « مال » تفسير كرده‌اند كه وسيله نيل به كارهاى مثبت است همانگونه كه در آيه وصيت نيز به همين معنى آمده است :\r\nكُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَالأَقْرَبِينَ بِالْمَعْرُوفِ : « بر شما مقرر شده هنگامى كه مرگ يكى از شما فرا رسد اگر خيرى از خود به يادگار گذاشته وصيت به طور شايسته براى پدر و مادر و نزديكان كند » ( بقره - 180 ) .\r\nجمعى نيز خير را به معنى گسترده اى تفسير كرده ، و آن را قيد « انفاق » ندانسته ، بلكه به كل آيه مربوط مىدانند و مىگويند : منظور اين است اطاعت تمام اين اوامر به سود شما است ، ( اين تفسير مناسبتر به نظر مىرسد ) ( 1 ) .\r\nذكر اين نكته نيز لازم است كه دستور به تقوا به مقدار توانايى هيچ منافاتى با آيه 102 سوره آل عمران ندارد كه مىگويد : اتَّقُوا اللَّه حَقَّ تُقاتِه : « آن گونه كه حق تقوا و پرهيزكارى است از خدا بپرهيزيد » بلكه اين\r\n\r\n","description":"","footnote":"\r\n( 1 ) بنا بر اين تفسير اول « خيرا » مفعول « انفقوا » است ، و بنا بر تقسيم دوم خبر است براى فعل مقدرى و در تقدير چنين است « يكن خيرا لكم » .\r\n","page_name":" 209 ","page_number":209},
  {"content":"\r\nهر دو مكمل يكديگرند ، چرا كه در يك جا مىگويد : « تا آنجا كه در توان داريد تقوا پيشه كنيد » و در جاى ديگر مىگويد : « حق تقوا را اداء كنيد » مسلم است ادا كردن حق تقوا به مقدار قدرت و توانايى انسان است ، زيرا تكليف ما لا يطاق معنى ندارد ، هدف اين است كه انسان آخرين كوشش خود را در اين طريق به كار گيرد .\r\nبنا بر اين كسانى كه آيه مورد بحث را ناسخ آيه سوره آل عمران دانسته‌اند در اشتباهند .\r\nو در پايان آيه به عنوان تاكيدى بر مساله انفاق مىفرمايد : و آنها كه از بخل و حرص خويش مصون بمانند رستگار و پيروزند « ( * ( وَمَنْ يُوقَ شُحَّ نَفْسِه فَأُولئِكَ هُمُ الْمُفْلِحُونَ ) * ) .\r\n« شح » به معنى بخل توأم با حرص است ، و مىدانيم اين دو صفت رذيله از بزرگترين موانع رستگارى انسان ، و بزرگترين سد راه انفاق و كارهاى خير است ، اگر انسان دست به دامن لطف الهى زند و با تمام وجودش از او تقاضا كند و در خودسازى و تهذيب نفس بكوشد و از اين دو رذيله نجات يابد سعادت خود را تضمين كرده است .\r\nگرچه در بعضى از روايات از امام صادق ع آمده است :\r\nمن ادى الزكاة فقد وقى شح نفسه\r\n: « كسى كه زكات را بپردازد از بخل و حرص رهايى يافته » ( 1 ) ولى روشن است كه اين يكى از مصداقهاى زنده ترك بخل و حرص است ، نه تمام مفهوم آن .\r\nدر حديث ديگرى مىخوانيم كه امام صادق ع از شب تا صبح طواف خانه خدا بجا مىآورد و پيوسته مىفرمود :\r\nاللهم قني شح نفسى\r\n: « خداوندا ! مرا\r\n\r\n","description":"","footnote":"\r\n( 1 ) « مجمع البيان » جلد 10 صفحه 301 .\r\n","page_name":" 210 ","page_number":210},
  {"content":"\r\nاز حرص و بخل خودم نگاهدار « يكى از يارانش عرض مىكند : فدايت شوم ، امشب نشنيدم غير از اين دعا ، دعاى ديگرى كنى فرمود : چه چيز از بخل و حرص نفس مهمتر است در حالى كه خداوند مىفرمايد : * ( وَمَنْ يُوقَ شُحَّ نَفْسِه فَأُولئِكَ هُمُ الْمُفْلِحُونَ ) * ( 1 ) .\r\nسپس براى تشويق به انفاق و جلوگيرى از بخل و شح نفس مىفرمايد :\r\n« اگر شما به خدا ، قرض الحسنه دهيد ، آن را براى شما مضاعف مىسازد ، و شما را مشمول آمرزش خويش مىگرداند ، و خدا شكرگزار و بردبار است ) ( * ( إِنْ تُقْرِضُوا اللَّه قَرْضاً حَسَناً يُضاعِفْه لَكُمْ وَيَغْفِرْ لَكُمْ وَاللَّه شَكُورٌ حَلِيمٌ ) * ) .\r\nچه تعبير عجيبى كه بارها در قرآن مجيد در مورد « انفاق فى سبيل اللَّه » تكرار شده ، خدايى كه آفريننده اصل و فرع وجود ما ، و بخشنده تمام نعمتها ، و مالك اصلى همه ملكها است ، از ما وام مىطلبد ! و در برابر آن وعده « اجر مضاعف » و آمرزش مىدهد ، و نيز از ما تشكر مىكند ، لطف و محبت بالاتر از اين تصور نمىشود ، و بزرگوارى و رحمت فراتر از اين ممكن نيست ، ما چه هستيم و چه داريم كه به او وام دهيم ؟ و تازه چرا اينهمه پاداش عظيم بگيريم ؟ ! اينها همه نشانه اهميت مساله انفاق از يك سو و لطف بىپايان خدا در باره بندگان از سوى ديگر نيست ؟\r\n« قرض » در اصل به معنى قطع كردن و بريدن است ، و چون با واژه « حسن » همراه شود ، اشاره به جدا كردن مال از خويشتن و دادن آن در راه خير است .\r\n« يضاعفه » از ماده « ضعف » ( بر وزن شعر ) چنان كه قبلا هم گفته‌ايم ،\r\n\r\n","description":"","footnote":"\r\n( 1 ) « نور الثقلين » جلد 5 صفحه 346 .\r\n","page_name":" 211 ","page_number":211},
  {"content":"\r\nتنها به معنى دو برابر نيست ، بلكه چندين برابر را نيز شامل مىشود كه در مورد « انفاق » تا هفتصد برابر ، و بيش از آن ، در قرآن آمده است ! ( بقره - 261 ) .\r\nضمنا جمله « * ( يَغْفِرْ لَكُمْ ) * » دليل بر اين است كه انفاق ، يكى از عوامل آمرزش گناه است .\r\nتعبير به « شكور » كه يكى از اوصاف خدا است ، دليل بر اين است كه خداوند از بندگانش به وسيله پاداشهاى عظيم تشكر مىكند ، و « حليم » بودن او اشاره به مساله آمرزش گناهان ، و عدم تعجيل در عقوبت بندگان است .\r\nو بالآخره در آخرين آيه مىفرمايد : « او آگاه از پنهان و آشكار است و قدرتمند و حكيم است » ( * ( عالِمُ الْغَيْبِ وَالشَّهادَةِ الْعَزِيزُ الْحَكِيمُ ) * ) .\r\nاز اعمال بندگان مخصوصا انفاقهاى آنها ، در نهان و آشكار ، با خبر است ، و اگر از آنها تقاضاى وامى مىكند ، نه به خاطر نياز و عدم قدرت است بلكه به خاطر كمال لطف و محبت است ، و اگر اين همه پاداش در برابر انفاقها به آنها وعده مىدهد ، اين نيز مقتضاى حكمت او است .\r\nو به اين ترتيب اوصاف پنجگانه خداوند كه در اين آيه و آيه قبل به آن اشاره شده ، همگى نوعى ارتباط با مساله انفاق در راه او دارد ، ولى توجه به اين صفات پنجگانه خداوند علاوه بر مساله تشويق به انفاق ، انسان را در مساله اطاعت پروردگار به طور كلى و خوددارى از هر گونه گناه مصممتر مىكند و به او قوت قلب و نيروى اراده و روح تقوا مىبخشد .\r\n","description":"","footnote":"","page_name":" 212 ","page_number":212},
  {"content":"\r\n\r\nنكته : يك حديث پر معنى\r\nدر حديثى از پيغمبر گرامى اسلام آمده است :\r\nما من مولود يولد الا فى شبابيك رأسه مكتوب خمس آيات من سورة التغابن\r\n: « هيچ نوزادى متولد نمىشود مگر اينكه در مشبكهاى سرش پنج آيه از سوره تغابن نوشته شده » ! ( 1 ) ممكن است منظور همين پنج آيه آخر سوره باشد كه در مورد اموال و اولاد سخن مىگويد ، و نوشته شدن اين پنج آيه در شبكه‌هاى سر اشاره به حتمى بودن اين مساله است ، يعنى محتواى اين آيات در باره همه فرزندان آدم بدون استثناء صادق است .\r\nتعبير به « شبابيك » جمع « شباك » بر وزن ( خفاش ) به معنى ( مشبك ) ممكن است اشاره به استخوانهاى سر باشد كه قطعات آن درهم فرورفته و يا اشاره به شبكه‌هاى مغزى است ، و در هر حال دليل بر وجود اين روحيات در انسانها است .\r\nخداوندا ! ما را در اين آزمون بزرگ به اموال ، اولاد ، و همسر يارى فرما .\r\nپروردگارا ! ما را از بخل و حرص و شح نفس دور دار كه هر كس را از آن دور دارى اهل نجات و رستگارى است .\r\n\r\n","description":"","footnote":"\r\n( 1 ) « روح البيان » جلد 10 صفحه 24 .\r\n","page_name":" 213 ","page_number":213},
  {"content":"\r\nبارالها ! در روز قيامت روزى كه غبن و زيان بندگان گنهكار ظاهر مىشود ما را در كنف لطفت از اين « تغابن » بر كنار فرما آمين يا رب العالمين .\r\nپايان سوره تغابن 22 رمضان المبارك 1406\r\n","description":"","footnote":"","page_name":" 214 ","page_number":214},
  {"content":"\r\n\r\n‹ 65 › سوره طلاق اين سوره در مدينه نازل شده و داراى 12 آيه است\r\n","description":"","footnote":"","page_name":" 215 ","page_number":215},
  {"content":"\r\n","description":"","footnote":"","page_name":" 216 ","page_number":216},
  {"content":"\r\n\r\nمحتواى سوره طلاق\r\nمهمترين مساله كه در اين سوره مطرح است - چنان كه از نامش پيدا است - مساله « طلاق » و احكام و خصوصيات ، و پيامدهاى آن است ، سپس بحثهايى از مبدء و معاد و نبوت پيامبر و بشارت و انذار به دنبال آن آمده است .\r\nاز اين رو مىتوان محتواى اين سوره را به دو بخش عمده تقسيم كرد :\r\nبخش اول هفت آيه نخستين سوره است كه پيرامون طلاق و مسائل مربوط به آن سخن مىگويد ، و به قدرى جزئيات اين مساله را در عباراتى كوتاه و پر معنى به طور دقيق و ظريف مطرح ساخته كه انسان با ملاحظه آن خود را كاملا مستغنى مىبيند .\r\nبخش دوم كه در حقيقت انگيزه اجراى بخش اول است از عظمت خداوند ، و عظمت مقام رسول او ، و پاداش صالحان ، و مجازات بدكاران ، بحث مىكند ، و مجموعه منسجمى را براى ضمانت اجراى اين مساله مهم اجتماعى ارائه مىدهد ، ضمنا اين سوره نام ديگرى نيز دارد و آن سوره « نساء قصرى » ( بر وزن و معنى صغرى ) در مقابل سوره معروف نساء است كه « نساء كبرى » مىباشد .\r\n","description":"","footnote":"","page_name":" 217 ","page_number":217},
  {"content":"\r\n\r\nفضيلت تلاوت سوره\r\nدر حديثى از پيغمبر اكرم ص آمده است\r\nمن قرأ سورة الطلاق مات على سنة رسول اللَّه صلى اللَّه عليه و آله\r\n: « هر كس سوره طلاق را بخواند ( و آن را در برنامه‌هاى زندگى خود به كار بندد ) بر سنت پيامبر از دنيا مىرود » ( 1 ) .\r\n\r\n","description":"","footnote":"\r\n( 1 ) « مجمع البيان » جلد 10 صفحه 302 .\r\n","page_name":" 218 ","page_number":218},
  {"content":"\r\n\r\n[ سوره الطلاق ‹ 65 › : آيه 1 
  ]\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا النَّبِيُّ إِذا طَلَّقْتُمُ النِّساءَ فَطَلِّقُوهُنَّ لِعِدَّتِهِنَّ وَأَحْصُوا الْعِدَّةَ وَاتَّقُوا اللَّه رَبَّكُمْ لا تُخْرِجُوهُنَّ مِنْ بُيُوتِهِنَّ وَلا يَخْرُجْنَ إِلَّا أَنْ يَأْتِينَ بِفاحِشَةٍ مُبَيِّنَةٍ وَتِلْكَ حُدُودُ اللَّه وَمَنْ يَتَعَدَّ حُدُودَ اللَّه فَقَدْ ظَلَمَ نَفْسَه لا تَدْرِي لَعَلَّ اللَّه يُحْدِثُ بَعْدَ ذلِكَ أَمْراً ‹ 1 ›\r\n\r\nترجمه :\r\n1 - اى پيامبر ! هر زمان خواستيد زنان را طلاق دهيد در زمان عده طلاق گوئيد ( زمانى كه از عادت ماهانه پاك شده و با همسرشان نزديكى نكرده باشند ) و حساب عده را نگه داريد ، و از خدايى كه پروردگار شما است بپرهيزيد ، نه شما آنها را از خانه هايشان بيرون كنيد ، و نه آنها ( در دوران عده ) بيرون روند ، مگر اينكه كار زشت آشكارى انجام دهند ، اين حدود الهى است ، و هر كس از حدود الهى تجاوز كند به خويشتن ستم كرده ، تو نمىدانى شايد خداوند بعد از اين ، وضع تازه ( و وسيله اصلاحى ) فراهم كند .\r\n","description":"","footnote":"","page_name":" 219 ","page_number":219},
  {"content":"\r\n\r\nتفسير : شرايط طلاق و جدايى\r\nگفتيم مهمترين بحث اين سوره همان بحث طلاق است كه از نخستين آيه آن شروع مىشود ، روى سخن را به پيامبر اسلام ص به عنوان پيشواى بزرگ مسلمانان كرده سپس يك حكم عمومى را با صيغه جمع بيان مىكند و مىفرمايد :\r\nاى پيامبر هنگامى كه خواستيد زنان را طلاق دهيد آنها را در زمان عده طلاق دهيد « ! ( * ( يا أَيُّهَا النَّبِيُّ إِذا طَلَّقْتُمُ النِّساءَ فَطَلِّقُوهُنَّ لِعِدَّتِهِنَّ ) * ) .\r\nاين نخستين حكم از احكام پنجگانه اى است كه در اين آيه آمده است ، و چنان كه مفسران از آن استفاده كرده‌اند منظور اين است كه صيغه طلاق در زمانى اجرا شود كه زن از عادت ماهيانه پاك شده ، و با همسرش نزديكى نكرده باشد ، زيرا طبق آيه 228 سوره بقره عده طلاق بايد به مقدار « ثَلاثَةَ قُرُوءٍ » ( سه بار پاك شدن ) بوده باشد ، و در اينجا تاكيد مىكند كه طلاق بايد با آغاز عده همراه گردد ، و اين تنها در صورتى ممكن است كه طلاق در حال پاكى بدون آميزش تحقق يابد چه اينكه اگر طلاق در حال حيض واقع شود آغاز زمان عده از آغاز طلاق جدا مىشود و شروع عده بعد از پاك شدن خواهد بود .\r\nو همچنين اگر در حال طهارتى باشد كه با همسرش نزديكى كرده باز جدايى مسلم است زيرا چنين پاكى به خاطر آميزش دليلى بر نبودن نطفه در رحم نيست ( دقت كنيد ) .\r\nبه هر حال اين نخستين شرط طلاق است .\r\nدر روايات متعددى از پيامبر گرامى اسلام ص نقل شده است كه « هر گاه كسى همسرش را در عادت ماهيانه طلاق دهد بايد اعتناء به آن طلاق نكند ، و باز\r\n","description":"","footnote":"","page_name":" 220 ","page_number":220},
  {"content":"\r\nگردد تا زن پاك شود سپس اگر مىخواهد او را طلاق دهد اقدام كند » ( 1 ) .\r\nهمين معنى در روايات اهل بيت ع نيز به طور مكرر آمده ، حتى به عنوان تفسير آيه ذكر شده است ( 2 ) .\r\nسپس به دومين حكم كه مساله نگهداشتن حساب عده است پرداخته مىفرمايد : « حساب عده را نگه داريد » ( * ( وَأَحْصُوا الْعِدَّةَ ) * ) .\r\nدقيقا ملاحظه كنيد كه سه بار زن ، ايام پاكى خود را به پايان رساند و عادت ماهيانه ببيند ، هنگامى كه سومين دوران پاكى پايان يافت ، و وارد عادت ماهيانه سوم شد ، ايام عده سر آمده و پايان يافته است .\r\nاگر در اين امر دقت نشود ممكن است ، دوران عده بيش از مقدار لازم محسوب گردد ، و ضرر و زيانى متوجه زن شود ، چرا كه او را از ازدواج مجدد بازمىدارد ، و اگر كمتر باشد ، هدف اصلى از عده كه حفظ حريم ازدواج اول ، و مساله عدم انعقاد نطفه است رعايت نشده .\r\n« احصوا » از ماده « احصاء » به معنى شمارش است و در اصل از « حصى » به معنى ريگ گرفته شده ، زيرا بسيارى از مردم در زمانهاى قديم كه به خواندن و نوشتن آشنا نبودند ، حساب موضوعات مختلف را با ريگها نگه مىداشتند .\r\nقابل توجه اينكه : مخاطب به نگهدارى حساب عده ، مردان هستند ، اين به خاطر آن است كه مساله « حق نفقه و مسكن » بر عهده آنها است ، و همچنين « حق رجوع » نيز از آن آنان است ، و گرنه زنان نيز موظفند كه براى روشن شدن تكليفشان حساب عده را دقيقا نگه دارند .\r\nبعد از اين دستور ، همه مردم را به تقوى و پرهيزگارى دعوت كرده\r\n\r\n","description":"","footnote":"\r\n( 1 ) اين روايات در كتاب « الطلاق » از صحيح مسلم جلد 2 صفحه 1903 به بعد آمده است .\r\n( 2 ) « وسائل الشيعه » جلد 15 صفحه 348 « باب كيفيت طلاق العدة » .\r\n","page_name":" 221 ","page_number":221},
  {"content":"\r\nمىفرمايد : « از خدايى كه پروردگار شما است بپرهيزيد » ( * ( وَاتَّقُوا اللَّه رَبَّكُمْ ) * ) او پروردگار و مربى شما است ، و دستوراتش ، ضامن سعادت شما مىباشد ، بنا بر اين فرمانهاى او را به كار بنديد و از عصيان و نافرمانيش بپرهيزيد ، مخصوصا در امر طلاق و نگهدارى حساب عده دقت به خرج دهيد .\r\nبعد به « سومين » و « چهارمين » كه يكى مربوط به شوهران است و ديگرى مربوط به زنان ، مىفرمايد : « شما آنها را از خانه هايشان ، خارج نسازيد ، و آنها نيز از خانه‌ها در دوران عده خارج نشوند » ( * ( لا تُخْرِجُوهُنَّ مِنْ بُيُوتِهِنَّ وَلا يَخْرُجْنَ ) * ) .\r\nگرچه بسيارى از بيخبران ، اين حكم اسلامى را به هنگام طلاق اصلا اجرا نمىكنند ، و به محض جارى شدن صيغه طلاق ، هم مرد به خود اجازه مىدهد كه زن را بيرون كند ، و هم زن خود را آزاد مىپندارد كه از خانه شوهر خارج شود و به خانه بستگان بازگردد ، ولى اين حكم اسلامى فلسفه بسيار مهمى دارد ، زيرا علاوه بر حفظ احترام زن ، غالبا زمينه را براى بازگشت شوهر از طلاق ، و تحكيم پيوند زناشويى ، فراهم مىسازد .\r\nپشت پا زدن به اين حكم مهم اسلامى كه در متن قرآن مجيد آمده است سبب مىشود كه بسيارى از طلاقها به جدايى دائم منتهى شود ، در حالى كه اگر اين حكم اجرا مىشد ، غالبا به آشتى و بازگشت مجدد منتهى مىگشت .\r\nولى از آنجا كه گاهى شرائطى فراهم مىشود كه نگهدارى زن بعد از طلاق در خانه طاقتفرسا است ، به دنبال آن پنجمين حكم را به صورت استثناء اضافه كرده ، مىگويد : « مگر اينكه آنها كار زشت آشكارى را انجام دهند » ( * ( إِلَّا أَنْ يَأْتِينَ بِفاحِشَةٍ مُبَيِّنَةٍ ) * ) .\r\nمثلا آن قدر ، ناسازگارى ، بد خلقى ، و بدزبانى با همسر و كسان او كند كه ادامه حضور او در منزل ، باعث مشكلات بيشتر گردد .\r\n","description":"","footnote":"","page_name":" 222 ","page_number":222},
  {"content":"\r\nاين معنى در روايات متعددى كه از ائمه اهل بيت ع نقل شده است ديده مىشود ( 1 ) .\r\nالبته منظور هر مخالفت و ناسازگارى جزئى نيست ، زيرا در مفهوم كلمه « فاحشه » كار زشت مهم افتاده است ، بخصوص اينكه با وصف « مبينه » نيز توصيف شده است .\r\nاين احتمال نيز وجود دارد كه منظور از فاحشه « عمل منافى با عفت » است و در روايتى از امام صادق ع نيز نقل شده ، و منظور از خارج ساختن در اين صورت بيرون بردن براى اجراى حد و سپس بازگشت به خانه است .\r\nجمع ميان هر دو معنى نيز ممكن است .\r\nو باز به دنبال بيان اين احكام به عنوان تاكيد مىافزايد : « اين حدود و مرزهاى الهى است ، هر كس از حدود الهى تجاوز كند به خويشتن ستم كرده » ( * ( وَتِلْكَ حُدُودُ اللَّه وَمَنْ يَتَعَدَّ حُدُودَ اللَّه فَقَدْ ظَلَمَ نَفْسَه ) * ) .\r\nچرا كه اين قوانين و مقررات الهى ضامن مصالح خود مكلفين است ، و تجاوز از آن خواه از ناحيه مرد باشد يا زن لطمه به سعادت خود آنان مىزند .\r\nو در پايان آيه ضمن اشاره لطيفى به فلسفه عده ، و عدم خروج زنان از خانه و اقامتگاه اصلى ، مىفرمايد : « تو نمىدانى شايد خداوند بعد از اين ماجرا وضع تازه و وسيله اصلاحى فراهم سازد » ( * ( لا تَدْرِي لَعَلَّ اللَّه يُحْدِثُ بَعْدَ ذلِكَ أَمْراً ) * ) .\r\nبا گذشتن زمان ، طوفان خشم و غضب كه غالبا موجب تصميمهاى ناگهانى در امر طلاق و جدايى مىشود فرو مىنشيند ، و حضور دائمى زن در خانه در كنار مرد در مدت عده ، و يادآورى عواقب شوم طلاق ، مخصوصا در آنجا كه پاى فرزندانى در كار است ، و اظهار محبت هر يك نسبت به ديگرى ، زمينه ساز رجوع\r\n\r\n","description":"","footnote":"\r\n( 1 ) « تفسير نور الثقلين » جلد 5 صفحه 350 و 351 حديث 17 ، 18 ، 19 و 20 .\r\n","page_name":" 223 ","page_number":223},
  {"content":"\r\nمىگردد ، و ابرهاى تيره و تار دشمنى و كدورت را غالبا از آسمان زندگى آنها دور مىسازد .\r\nجالب اينكه در حديثى از امام باقر ع مىخوانيم :\r\nالمطلقة تكتحل و تختضب و تطيب و تلبس ما شاءت من الثياب ، لان اللَّه عز و جل يقول * ( لَعَلَّ اللَّه يُحْدِثُ بَعْدَ ذلِكَ أَمْراً ) * لعلها ان تقع فى نفسه فيراجعها .\r\n« زن مطلقه در دوران عده اش مىتواند آرايش كند ، سرمه در چشم نمايد ، و موهاى خود را رنگين ، و خود را معطر ، و هر لباسى كه مورد علاقه او است بپوشد ، زيرا خداوند مىفرمايد : شايد خدا بعد از اين ماجرا وضع تازه اى فراهم سازد ، و ممكن است از همين راه زن بار ديگر قلب مرد را تسخير كرده و مرد رجوع كند » ( 1 ) ! همانگونه كه گفتيم تصميم بر جدايى و طلاق غالبا تحت تاثير هيجانهاى زودگذر است كه با گذشت زمان و معاشرت مستمر مرد و زن در يك مدت نسبتا طولانى ( مدت عده ) و انديشه در پايان كار ، صحنه به كلى دگرگون مىشود ، و بسيارى از جداييها به آشتى منتهى مىگردد اما به شرط اينكه دستورهاى اسلامى فوق يعنى ماندن زن در مدت عده در خانه همسر سابق دقيقا اجرا شود .\r\nبه خواست خدا بعدا خواهيم گفت كه همه اينها مربوط به « طلاق رجعى » است\r\n\r\nنكته‌ها :\r\n\r\n1 - طلاق منفورترين حلالها\r\nبدون شك ، قرارداد زوجيت از جمله قراردادهايى است كه بايد قابل جدايى باشد ، چرا كه گاه عللى پيش مىآيد كه زندگى مشترك زن و مرد را\r\n\r\n","description":"","footnote":"\r\n( 1 ) « تفسير نور الثقلين » جلد 5 صفحه 352 حديث 24 .\r\n","page_name":" 224 ","page_number":224},
  {"content":"\r\nبا هم غير ممكن ، يا طاقتفرسا و مملو از مفاسد مىكند ، و اگر اصرار داشته باشيم كه اين قرارداد تا ابد بماند ، سرچشمه مشكلات زيادى مىگردد ، لذا اسلام با اصل طلاق موافقت كرده است ، و هم اكنون نتيجه ممنوع بودن كامل طلاق را در جوامع مسيحى ، ملاحظه مىكنيم كه چگونه زنان و مردان زيادى هستند كه به حكم قانون تحريف يافته مذهب مسيح ع طلاق را ممنوع مىشمرند و قانونا همسر يكديگرند ، ولى در عمل جدا از يكديگر زندگى كرده ، و حتى هر كدام براى خود همسرى غير رسمى انتخاب كرده‌اند ! بنا بر اين اصل مساله طلاق يك ضرورت است ، اما ضرورتى كه بايد به حد اقل ممكن تقليل يابد ، و تا آنجا كه راهى براى ادامه زوجيت است كسى سراغ آن نرود .\r\nبه همين دليل در روايات اسلامى ، شديدا از طلاق مذمت گرديده ، و به عنوان مبغوضترين حلالها ، از آن ياد شده است ، چنان كه در روايتى از پيامبر ص مىخوانيم :\r\nما من شىء ابغض الى اللَّه عز و جل من بيت يخرب فى الاسلام بالفرقة يعنى الطلاق\r\n: « هيچ عمل منفورتر ، نزد خداوند متعال از اين نيست كه اساس خانه اى در اسلام با جدايى ( يعنى طلاق ) ويران گردد » ( 1 ) .\r\nو در حديث ديگرى از امام صادق ع مىخوانيم :\r\nما من شىء مما احله اللَّه ابغض اليه من الطلاق\r\n: « چيزى از امور حلال ، در پيشگاه خدا مبغوضتر از طلاق نيست » ( 2 ) .\r\nباز در حديث ديگرى از رسول اكرم ص آمده است كه فرمود :\r\nتزوجوا و لا تطلقوا ، فان الطلاق يهتز منه العرش !\r\n: « ازدواج كنيد و طلاق ندهيد كه طلاق عرش خدا را به لرزه درمىآورد » ! ( 3 )\r\n\r\n","description":"","footnote":"\r\n( 1 ) « وسائل الشيعة » جلد 15 صفحه 266 ( حديث 1 ) .\r\n( 2 ) همان مدرك حديث 5 .\r\n( 3 ) « وسائل الشيعه » جلد 15 صفحه 268 ( حديث 7 ) .\r\n","page_name":" 225 ","page_number":225},
  {"content":"\r\nچرا چنين نباشد ، در حالى كه طلاق مشكلات زيادى براى خانواده‌ها ، زنان و مردان و مخصوصا فرزندان به وجود مىآورد ، كه آن را عمدتا در سه قسمت مىتوان خلاصه كرد :\r\n1 - مشكلات عاطفى - بدون شك مرد و زنى كه سالها يا ماهها با يكديگر زندگى كرده‌اند ، سپس از هم جدا مىشوند ، و از نظر عاطفى جريحه دار خواهند شد ، و در ازدواج آينده خاطره ازدواج گذشته ، دائما آنها را نگران مىدارد ، و حتى به همسر آينده با يك نوع بدبينى و سوء ظن مىنگرند ، آثار زيانبار اين امر بر كسى مخفى نيست ، و لذا بسيار ديده شده كه اين گونه زنان و مردان براى هميشه از ازدواج چشم مىپوشند .\r\n2 - مشكلات اجتماعى - بسيارى از زنان بعد از طلاق شانس زيادى براى ازدواج مجدد ، آن هم به طور شايسته و دلخواه ، ندارند ، و از اين نظر گرفتار خسران شديد مىشوند ، و حتى مردان نيز بعد از طلاق دادن همسر خود ، شانس ازدواج مطلوبشان به مراتب كمتر خواهد بود ، مخصوصا اگر پاى فرزندانى در ميان باشد ، لذا غالبا ناچار مىشوند ، تن به ازدواجى در دهند كه نظر واقع آنها را تامين نمىكند ، و از اين نظر تا پايان عمر رنج مىبرند .\r\n3 - مشكلات فرزندان كه از همه اينها مهمتر است ، كمتر ديده شده است كه نامادريها همچون مادر ، دلسوز و مهربان باشند ، و بتوانند خلاء عاطفى فرزندانى را كه از آغوش پر مهر مادر بريده شده‌اند پر كنند ، همانگونه كه اگر زن سابق فرزند را با خود ببرد ، در مورد ناپدرى نيز اين صادق است ، البته هستند زنان و مردانى كه نسبت به غير فرزندان خود ، پر محبت و وفا دارند ، ولى مسلما تعداد آنها كم است ، و به همين دليل ، فرزندان بعد از طلاق ، گرفتار بزرگترين زيان و خسران مىشوند ، و شايد غالب آنها ، سلامت روانى خود را تا آخر عمر از دست مىدهند .\r\n","description":"","footnote":"","page_name":" 226 ","page_number":226},
  {"content":"\r\nو اين ضايعه اى است نه تنها براى هر خانواده بلكه براى كل جامعه ، چرا كه چنين كودكانى كه از مهر مادر يا پدر ، محروم مىشوند گاه به صورت افرادى خطرناك درمىآيند ، كه بدون توجه تحت تاثير روح انتقامجويى قرار گرفته و انتقام خود را از كل جامعه مىگيرند .\r\nاگر اسلام اين همه در باره طلاق سختگيرى كرده ، دليلش همين آثار زيانبار آن در ابعاد مختلف است .\r\nو نيز به همين دليل قرآن مجيد صريحا دستور مىدهد كه هر گاه اختلافى ميان زن و مرد پيدا شود بستگان دو طرف در اصلاح آن دو بكوشند ، و از طريق تشكيل « محكمه صلح خانوادگى » از كشيده شدن دو همسر به دادگاه شرع ، يا به مساله طلاق و جدايى ، مانع شوند .\r\n( شرح محكمه صلح را در جلد سوم صفحه 375 به بعد ذيل آيه 35 سوره نساء داده‌ايم ) .\r\nو باز به همين دليل آنچه به خوشبينى زن و مرد ، و تحكيم پايه‌هاى علائق خانوادگى ، كمك كند ، از نظر اسلام مطلوب ، و آنچه آن را متزلزل سازد مبغوض و منفور است .\r\n\r\n2 - انگيزه طلاق\r\nطلاق مانند هر پديده ديگرى اجتماعى داراى ريشه‌هاى مختلفى است كه بدون بررسى دقيق و مقابله با آن جلوگيرى از بروز چنين حادثه اى مشكل است ، و لذا قبل از هر چيز بايد به سراغ عوامل طلاق برويم و ريشه‌هاى آن را در جامعه بخشكانيم ، اين عوامل بسيار زياد است كه امور زير از مهمترين آنها است :\r\n","description":"","footnote":"","page_name":" 227 ","page_number":227},
  {"content":"\r\nالف - توقعات نامحدود زن يا مرد يكى از مهمترين عوامل جدايى است ، و اگر هر كدام دامنه توقع خويش را محدود سازند ، و از عالم رؤياها و پندارها بيرون آيند ، و طرف مقابل خود را به خوبى درك كنند ، و در حدودى كه ممكن است توقع داشته باشند ، جلوى بسيارى از طلاقها گرفته خواهد شد .\r\nب - حاكم شدن روح تجملپرستى و اسراف و تبذير بر خانواده‌ها عامل مهم ديگرى است كه مخصوصا زنان را در يك حالت نارضايى دائم نگه مىدارد ، و با انواع بهانه گيريها راه طلاق و جدايى را صاف مىكند .\r\nج - دخالتهاى بيجاى اقوام و بستگان و آشنايان در زندگى خصوصى دو همسر ، و مخصوصا در اختلافات آنها ، عامل مهم ديگرى محسوب مىشود .\r\nتجربه نشان داده است كه اگر هنگام بروز اختلافات در ميان دو همسر آنها را به حال خود رها كنند و با جانبدارى از اين يا از آن دامن به آتش اين اختلاف نزنند چيزى نمىگذرد كه خاموش مىشود ، ولى دخالت كسان دو طرف كه غالبا با تعصب و محبتهاى ناروا همراه است كار را روز به روز مشكلتر و پيچيده تر مىسازد .\r\nالبته اين به آن معنا نيست كه نزديكان هميشه خود را از اين اختلافات دور دارند ، بلكه منظور اين است كه آنها را در اختلافات جزئى به حال خود رها كنند ، ولى هر گاه اختلاف به صورت كلى و ريشه دار درآمد با توجه به مصلحت طرفين ، و اجتناب و پرهيز از هر گونه موضعگيرى يك جانبه و تعصبآميز دخالت كنند ، و مقدمات صلحشان را فراهم سازند .\r\nد - بىاعتنايى زن و مرد به خواست يكديگر ، مخصوصا آنچه به مسائل عاطفى و جنسى برمىگردد ، مثلا هر مردى انتظار دارد كه همسرش پاكيزه و جذاب باشد ، همچنين هر زن نيز چنين انتظارى از شوهرش دارد ، ولى اين از امورى است كه غالبا حاضر به اظهار آن نيستند ، اينجا است كه بىاعتنايى طرف\r\n","description":"","footnote":"","page_name":" 228 ","page_number":228},
  {"content":"\r\nمقابل و نرسيدن به وضع ظاهر خويش و ترك تزيين لازم ، و ژوليده و كثيف بودن ، همسر او را از ادامه چنين ازدواجى سير مىكند ، مخصوصا اگر در محيط زندگانى آنها افرادى باشند كه اين امور را رعايت كنند و آنها بىاعتنا از كنار اين مساله بگذرند .\r\nلذا در روايات اسلامى اهميت زيادى به اين معنى داده شده ، چنان كه در حديثى از امام صادق ع مىخوانيم :\r\nلا ينبغى للمرأة ان تعطل نفسها\r\n: « سزاوار نيست كه زن خود را بدون زينت و آرايش براى شوهرش بماند ( 1 ) و در حديث ديگرى از امام صادق ع آمده است كه فرمود :\r\nو لقد خرجن نساء من العفاف الى الفجور ما اخرجهن الا قلة تهيئة ازواجهن !\r\nزنانى از جاده عفت خارج شدند و علتى جز اين نداشت كه مردان آنها به خودشان نمىرسيدند » ( 2 ) ! ه - عدم تناسب فرهنگ خانوادگى و روحيات زن و مرد با يكديگر نيز يكى از عوامل مهم طلاق است ، و اين مساله اى است كه بايد قبل از اختيار همسر دقيقا مورد توجه قرار گيرد كه آن دو علاوه بر اينكه » كفو شرعى « يعنى مسلمان باشند ، » كفو فرعى « نيز باشند ، يعنى تنها تناسبهاى لازم از جهات مختلف در ميان آن دو رعايت شود ، در غير اين صورت بايد از بهم خوردن چنين ازدواجهايى تعجب نكرد .\r\n\r\n3 - فلسفه نگهداشتن عده\r\nبدون شك « عده » دو فلسفه اساسى دارد كه در قرآن مجيد و اخبار اسلامى به آن اشاره شده است : نخست مساله حفظ نسل و مشخص شدن وضع زن از نظر باردارى و عدم باردارى ، و ديگر وجود وسيله اى براى بازگشت به\r\n\r\n","description":"","footnote":"\r\n( 1 و 2 ) « مكارم الاخلاق » صفحه 107 و 91 .\r\n","page_name":" 229 ","page_number":229},
  {"content":"\r\nزندگى اول ، و از بين بردن عوامل جدايى است كه در آيه فوق اشاره لطيفى به آن شده بود ، بخصوص اينكه اسلام روى اين مساله تاكيد مىكند كه زنان در دوران عده بايد در خانه مرد بمانند ، و طبعا يك معاشرت دائمى چندماهه خواهند داشت كه به آنها مجال مىدهد مساله جدايى را دور از هيجانات زودگذر مجددا مورد بررسى قرار دهند .\r\nمخصوصا در مورد طلاق رجعى ( 1 ) كه بازگشت به زوجيت نيازى به هيچگونه تشريفات ندارد ، و هر كار و يا سخنى كه دليل بر تمايل مرد به بازگشت باشد رجوع محسوب مىشود ، حتى اگر دست بر بدن زن يا شهوت و يا بدون شهوت بگذارد هر چند قصد رجوع هم نداشته باشد رجوع محسوب مىشود .\r\nبه اين ترتيب اگر اين مدت با شرائطى كه در بالا گفتيم بگذرد و آن دو با هم آشتى نكنند معلوم مىشود به راستى آمادگى ادامه زندگى مشترك ندارند مصلحت در اين است كه از هم جدا شوند .\r\nدر اين زمينه شرح ديگرى در جلد دوم تفسير نمونه ذيل آيه 228 سوره بقره داده‌ايم ،\r\n\r\n","description":"","footnote":"\r\n( 1 ) منظور از « طلاق رجعى » طلاقى است كه براى اولين و يا دومين بار صورت مىگيرد ، و تصميم بر جدايى از ناحيه مرد است به طورى كه زن نه مهر خود را بذل مىكند نه مال ديگر را ! .\r\n","page_name":" 230 ","page_number":230},
  {"content":"\r\n\r\n[ سوره الطلاق ‹ 65 › : آيات 2 تا 3 
  ]\r\nفَإِذا بَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ فارِقُوهُنَّ بِمَعْرُوفٍ وَأَشْهِدُوا ذَوَيْ عَدْلٍ مِنْكُمْ وَأَقِيمُوا الشَّهادَةَ لِلَّه ذلِكُمْ يُوعَظُ بِه مَنْ كانَ يُؤْمِنُ بِاللَّه وَالْيَوْمِ الآخِرِ وَمَنْ يَتَّقِ اللَّه يَجْعَلْ لَه مَخْرَجاً ‹ 2 › وَيَرْزُقْه مِنْ حَيْثُ لا يَحْتَسِبُ وَمَنْ يَتَوَكَّلْ عَلَى اللَّه فَهُوَ حَسْبُه إِنَّ اللَّه بالِغُ أَمْرِه قَدْ جَعَلَ اللَّه لِكُلِّ شَيْءٍ قَدْراً ‹ 3 ›\r\n\r\nترجمه :\r\n2 - و هنگامى كه عده آنها سرآمد يا آنها را به طرز شايسته اى نگهداريد ، و يا به طرز شايسته اى از آنها جدا شويد ، و دو مرد عادل از خودتان را گواه گيريد ، و شهادت را براى خدا برپا داريد ، اين چيزى است كه افرادى كه به خدا و روز قيامت ايمان دارند به آن اندرز داده مىشوند ، و هر كس تقواى الهى پيشه كند خداوند راه نجاتى براى او فراهم مىكند .\r\n3 - و او را از جايى كه گمان ندارد روزى مىدهد ، و هر كس بر خداوند توكل كند كفايت امرش را مىكند ، خداوند فرمان خود را به انجام مىرساند ، و خدا براى هر چيزى اندازه اى قرار داده است\r\n","description":"","footnote":"","page_name":" 231 ","page_number":231},
  {"content":"\r\n\r\nتفسير : يا سازش يا جدايى خداپسندانه\r\nدر ادامه بحثهاى مربوط به « طلاق » كه در آيات پيشين آمده ، در نخستين آيه مورد بحث به چند حكم ديگر اشاره مىكند ، نخست مىفرمايد :\r\n« هنگامى كه مدت عده آنها سرآمد بايد آنها را به طرز شايسته اى - از طريق رجوع - نگاهداريد ، يا به طرز شايسته اى از آنها جدا شويد » .\r\n( * ( فَإِذا بَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ فارِقُوهُنَّ بِمَعْرُوفٍ ) * ) .\r\nمراد به « بلوغ اجل » ( رسيدن به پايان مدت ) اين نيست كه مدت عده به طور كامل پايان گيرد ، بلكه منظور رسيدن به اواخر مدت است ، و گرنه رجوع كردن بعد از پايان عده جايز نيست ، مگر اينكه نگهدارى آنها از طريق صيغه عقد جديد صورت گيرد ، ولى اين معنى از مفهوم آيه بسيار بعيد به نظر مىرسد .\r\nبه هر حال ، در اين آيه ، يكى از مهمترين و حساب شده ترين دستورهاى مربوط به زندگى زناشويى ، مطرح ، و آن اينكه زن و مرد يا بايد به طور شايسته با هم زندگى كنند ، و يا به طور شايسته از هم جدا شوند . همانگونه كه زندگى مشترك بايد روى اصول صحيح و طرز انسانى و شايسته باشد ، جدايى نيز بايد خالى از هر گونه جار و جنجال و دعوى و نزاع و بدگويى و ناسزا و اجحاف و تضييع حقوق بوده باشد اين مهم است كه همانگونه كه پيوندها با صلح و صفا انجام گيرد جداييها نيز توأم با تفاهم باشد ، چرا كه ممكن است در آينده اين زن و مرد بار ديگر به فكر تجديد زندگى مشترك شوند ، ولى بدرفتاريهاى هنگام جدايى چنان جو فكرى آنها را تيره و تار ساخته كه راه بازگشت را به روى آنها مىبندد ، و به فرض بخواهند مجددا با هم ازدواج كنند زمينه فكرى\r\n","description":"","footnote":"","page_name":" 232 ","page_number":232},
  {"content":"\r\nو عاطفى مناسب ندارند ، از سوى ديگر بالآخره هر دو مسلمانند و متعلق به يك جامعه ، و جدايى توأم با مخاصمه و امور ناشايست نه تنها در خود آنها اثر مىگذارد كه در فاميل دو طرف هم اثرات زيانبارى دارد ، و گاه زمينه همكاريهاى آنها را در آينده به كلى بر باد مىدهد .\r\nراستى چه خوب است كه نه فقط در زندگى زناشويى ، بلكه در هر گونه دوستى و برنامه مشترك ، انسان تا آنجا كه مىتواند به همكارى شايسته ادامه دهد و هر گاه نتوانست به طرز شايسته جدا شود كه « جدايى شايسته » نيز خود نوعى پيروزى و موفقيت براى طرفين است ! از آنچه كه گفتيم معلوم شد كه « امساك به معروف » و « جدايى به معروف » معنى وسيعى دارد كه هر گونه شرائط واجب و مستحبّ و برنامه‌هاى اخلاقى را دربر مىگيرد و مجموعه اى از آداب اسلامى و اخلاقى را در ذهن مجسم مىكند . سپس به دومين حكم اشاره كرده مىافزايد : هنگام طلاق و جدايى ، دو مرد عادل از خودتان ( از مسلمانان ) را شاهد بگيريد ( * ( وَأَشْهِدُوا ذَوَيْ عَدْلٍ مِنْكُمْ ) * ) .\r\nتا اگر در آينده اختلافى روى دهد ، هيچيك از طرفين ، نتوانند واقعيتها را انكار كنند .\r\nبعضى از مفسران ، احتمال داده‌اند كه شاهد گرفتن ، هم در مورد طلاق است و هم در مورد رجوع ، ولى از آنجا كه شاهد گرفتن به هنگام رجوع ، بلكه به هنگام تزويج ، قطعا واجب نيست ، بنا بر اين اگر فرضا آيه فوق رجوع را هم شامل شود ، در اين مورد يك دستور مستحبّ است .\r\nو در سومين دستور ، وظيفه شهود را چنين بيان مىكند : « شهادت را براى خدا برپا داريد » ( * ( وَأَقِيمُوا الشَّهادَةَ لِلَّه ) * ) .\r\nمبادا تمايل قلبى شما به يكى از دو طرف ، مانع شهادت به حق باشد ، بايد\r\n","description":"","footnote":"","page_name":" 233 ","page_number":233},
  {"content":"\r\nجز خدا و اقامه حق انگيزه ديگرى در آن راه نيابد ، درست است كه شهود بايد عادل باشند ، ولى با وجود عدالت ، نيز صدور گناه محال نيست ، به همين دليل به آنها هشدار مىدهد كه مراقب خويش باشند و آگاهانه يا ناآگاهانه از مسير حق منحرف نشوند .\r\nضمنا تعبير به « * ( ذَوَيْ عَدْلٍ مِنْكُمْ ) * » دليل بر اين است كه دو شاهد بايد « مسلمان » و « عادل » و « مرد » باشند .\r\nو در پايان آيه به عنوان تاكيد در باره تمام احكام گذشته مىافزايد :\r\n« تنها كسانى كه ايمان به خدا و روز قيامت دارند از اين وعظ و اندرز نتيجه مىگيرند » ( * ( ذلِكُمْ يُوعَظُ بِه مَنْ كانَ يُؤْمِنُ بِاللَّه وَالْيَوْمِ الآخِرِ ) * ) .\r\nبعضى ذلكم را تنها اشاره به مساله توجه به خدا و رعايت عدالت از ناحيه شهود دانسته‌اند ، ولى ظاهر اين است كه اين تعبير معنى وسيعى دارد و تمام احكام گذشته را در مورد طلاق دربر مىگيرد .\r\nبه هر صورت اين تعبير دليل بر اهميت فوق العاده اين احكام است به گونه اى كه اگر كسى آنها را رعايت نكند و از آن وعظ و اندرز نگيرد گويى ايمان به خدا و روز قيامت ندارد .\r\nو از آنجا كه گاهى مسائل مربوط به معيشت و زندگى آينده و يا گرفتاريهاى ديگر خانوادگى سبب مىشود كه دو همسر به هنگام طلاق يا رجوع ، و يا دو شاهد به هنگام شهادت دادن از جاده حق و عدالت منحرف شوند در پايان آيه مىفرمايد : « هر كس از خدا بپرهيزد و ترك گناه كند خداوند براى او راه نجاتى قرار مىدهد و مشكلات زندگى او را حل مىكند » ( * ( وَمَنْ يَتَّقِ اللَّه يَجْعَلْ لَه مَخْرَجاً ) * ) .\r\n","description":"","footnote":"","page_name":" 234 ","page_number":234},
  {"content":"\r\nو او را از جايى كه گمان ندارد روزى مىدهد « ( * ( وَيَرْزُقْه مِنْ حَيْثُ لا يَحْتَسِبُ ) * ) .\r\n« و هر كس بر خداوند توكل كند و كار خود را به او واگذارد خدا كفايت امرش مىكند » ( * ( وَمَنْ يَتَوَكَّلْ عَلَى اللَّه فَهُوَ حَسْبُه ) * ) .\r\n« چرا كه خداوند قادر مطلق ، فرمانش در همه چيز نافذ است و هر كارى را اراده كند به انجام مىرساند » ( * ( إِنَّ اللَّه بالِغُ أَمْرِه ) * ) .\r\n« ولى خداوند براى هر كار و هر چيز اندازه و حسابى قرار داده است » .\r\n( * ( قَدْ جَعَلَ اللَّه لِكُلِّ شَيْءٍ قَدْراً ) * ) .\r\nبه اين ترتيب به زنان و مردان و شهود هشدار مىدهد كه از مشكلات حق نهراسند ، و مجرى عدالت باشند ، و گشايش كارهاى بسته را از خدا بخواهند چرا كه خداوند تضمين كرده كه مشكل پرهيزكاران را بگشايد و آنها را از جايى كه خودشان هم انتظار ندارند روزى دهد .\r\nخداوند ضمانت كرده كه هر كس توكل كند درنمىماند ، و خداوند قادر بر انجام اين ضمانت است .\r\nدرست است كه اين آيات در مورد طلاق و احكام مربوط به آن نازل شده ، ولى محتواى گسترده اى دارد كه ساير موارد را نيز شامل مىشود و وعده اميد بخشى است از سوى خداوند به همه پرهيزكاران و توكل كنندگان كه سرانجام لطف الهى آنها را مىگيرد ، و از پيچ و خم مشكلات عبور مىدهد ، و به افق تابناك سعادت رهنمون مىگردد سختىهاى معيشت را بر طرف مىسازد ، و ابرهاى تيره و تار مشكلات را از آسمان زندگى آنها كنار مىزند .\r\nجمله « * ( قَدْ جَعَلَ اللَّه لِكُلِّ شَيْءٍ قَدْراً ) * » اشاره لطيفى است به نظامى كه حاكم بر تشريح و تكوين است يعنى اين دستورهايى كه خداوند در مورد طلاق و غير آن صادر فرموده همه طبق حساب و اندازه گيرى دقيق و حكيمانه اى است ،\r\n","description":"","footnote":"","page_name":" 235 ","page_number":235},
  {"content":"\r\nهمچنين مشكلاتى كه در طول زندگى انسان چه در مساله زناشويى و چه در غير آن رخ مىدهد هر كدام اندازه و حساب و مصلحت و پايانى دارد ، نبايد به هنگام بروز اين حوادث دستپاچه شوند ، و زبان به شكوه بگشايند ، و يا براى حل مشكلات به بىتقوائيها توسل جويند ، بلكه بايد با نيروى تقوا و خويشتندارى به جنگ آنها بروند و حل نهايى را از خدا بخواهند .\r\n\r\nنكته‌ها :\r\n\r\n1 - تقوى و نجات از مشكلات\r\nآيات فوق از اميدبخشترين آيات قرآن مجيد است كه تلاوت آن دل را صفا و جان را نور و ضيا مىبخشد ، پرده‌هاى ياس و نوميدى را مىدرد ، شعاعهاى حياتبخش اميد را به قلب مىتاباند ، و به تمام افراد پرهيزگار با تقوا وعده نجات و حل مشكلات مىدهد .\r\nدر حديثى از ابو ذر غفارى نقل شده كه پيامبر ص فرمود :\r\nانى لا علم آية لو اخذ بها الناس لكفتهم : * ( وَمَنْ يَتَّقِ اللَّه يَجْعَلْ لَه مَخْرَجاً . . . ) * فما زال يقولها و يعيدها\r\n: « من آيه اى را مىشناسم كه اگر تمام انسانها دست به دامن آن زنند براى حل مشكلات آنها كافى است ، پس آيه » * ( وَمَنْ يَتَّقِ اللَّه ) * « را تلاوت فرمود و بارها آن را تكرار كرد » ( 1 ) .\r\nدر حديث ديگرى از رسول خدا ص نقل شده كه در تفسير اين آيه فرمود :\r\nمن شبهات الدنيا و من غمرات الموت و شدائد يوم القيامة :\r\n« خداوندا پرهيزكاران را از شبهات دنيا و حالات سخت مرگ و شدائد\r\n\r\n","description":"","footnote":"\r\n( 1 ) مجمع البيان جلد 10 صفحه 306 .\r\n","page_name":" 236 ","page_number":236},
  {"content":"\r\nروز قيامت رهايى مىبخشد « ! ( 1 ) اين تعبير دليل بر اين است كه گشايش امور براى اهل تقوا منحصر به دنيا نيست ، بلكه قيامت را نيز شامل مىشود .\r\nو در حديث ديگرى از همان حضرت ص آمده است :\r\nمن اكثر الاستغفار جعله اللَّه له من كل هم فرجا و من كل ضيق مخرجا :\r\n« هر كس بسيار استغفار كند ( و لوح دل را از زنگار گناه بشويد ) خدا براى او از هر اندوهى گشايشى ، و از هر تنگنايى راه نجاتى قرار مىدهد » ( 2 ) .\r\nجمعى از مفسران گفته‌اند : كه نخستين آيه فوق ، در باره « عوف بن مالك » نازل شده كه از ياران پيامبر ص بود ، دشمنان اسلام فرزندش را اسير كردند ، او به محضر پيامبر ص آمد و از اين ماجرا و فقر و تنگدستى شكايت كرد ، فرمود : تقواى را پيشه كن و شكيبا باش و بسيار ذكر لا حول و لا قوة الا باللَّه را بگو ، او اين كار را انجام داد ، ناگهان در حالى كه در خانه اش نشسته بوده فرزندش از در ، درآمد ، معلوم شد كه از يك لحظه غفلت دشمن استفاده كرده و فرار نموده ، و حتى شترى از دشمن را نيز با خود آورده است . ( اينجا بود كه آيه فوق نازل شد و از گشايش مشكل اين فرد با تقوى و روزى از جايى كه انتظارش را نداشت خبر داد ) ( 3 ) .\r\nذكر اين مطلب نيز لازم است كه هرگز مفهوم آيه ، اين نيست كه انسان تلاش و كوشش براى زندگى را به دست فراموشى بسپارد ، و بگويد در خانه\r\n\r\n","description":"","footnote":"\r\n( 1 ) « نور الثقلين » جلد 5 صفحه 356 - حديث 44 .\r\n( 2 ) همان مدرك صفحه 357 - حديث 45 .\r\n( 3 ) « مجمع البيان » جلد 10 صفحه 306 - همين ماجرا در تفسير « فخر رازى » و « روح البيان » با تفاوتهايى آمده است ، بعضى از آنها تعداد شتران را يكصد شتر نوشته‌اند .\r\n","page_name":" 237 ","page_number":237},
  {"content":"\r\nمىنشينم و تقوا پيشه مىكنم و ذكر « لا حول و لا قوة الا باللَّه » مىگويم تا از آنجا كه گمان ندارم به من روزى مىرسد ، نه هرگز مفهوم آيه چنين نيست ، هدف تقوى و پرهيزكارى توأم با تلاش و كوشش است ، اگر با اين حال درها به روى انسان بسته شد خداوند گشودن آنها را تضمين فرموده است .\r\nو لذا در حديثى مىخوانيم كه يكى از ياران امام صادق ع « عمر بن مسلم » مدتى خدمتش نيامد ، حضرت جوياى حال او شد ، عرض كردند : او تجارت را ترك گفته ، و رو به عبادت آورده ، فرمود : واى بر او\r\nا ما علم ان تارك الطلب لا يستجاب له\r\n: « آيا نمىداند كسى كه تلاش و طلب روزى را ترك گويد دعايش مستجاب نمىشود » .\r\nسپس افزود : « جمعى از ياران رسول خدا ص وقتى آيه * ( وَمَنْ يَتَّقِ اللَّه يَجْعَلْ لَه مَخْرَجاً وَيَرْزُقْه مِنْ حَيْثُ لا يَحْتَسِبُ ) * » نازل شد درها را به روى خود بستند ، و رو به عبادت آوردند و گفتند : « خداوند روزى ما را عهده دار شده » ! اين جريان به گوش پيامبر ص رسيد ، كسى را نزد آنها فرستاد كه چرا چنين كرده‌ايد ؟ گفتند : اى رسول خدا ! چون خداوند روزى ما را تكفل كرده و ما مشغول عبادت شديم ، پيامبر ص فرمود :\r\nانه من فعل ذلك لم يستجب له ، عليكم بالطلب !\r\n: « هر كس چنين كند دعايش مستجاب نمىشود ، بر شما باد كه تلاش و طلب كنيد » ( 1 ) .\r\n\r\n2 - روح توكل\r\nمنظور از توكل بر خدا ، اين است كه انسان تلاشگر كار خود را به او واگذارد و حل مشكلات خويش را از او بخواهد ، خدايى كه از تمام نيازهاى او آگاه است ، خدايى كه نسبت به او ، رحيم و مهربان است ، و خدايى كه قدرت\r\n\r\n","description":"","footnote":"\r\n( 1 ) « كافى » طبق نقل « نور الثقلين » جلد 5 صفحه 354 ( حديث 35 )\r\n","page_name":" 238 ","page_number":238},
  {"content":"\r\nبه حل هر مشكلى دارد .\r\nكسى كه داراى روح توكل است ، هرگز ياس و نوميدى را به خود راه نمىدهد ، در برابر مشكلات احساس ضعف و زبونى نمىكند ، در برابر حوادث سخت ، مقاوم است ، و همين فرهنگ و عقيده چنان قدرت روانى به او ميدهد كه مىتواند بر مشكلات پيروز شود ، و از سوى ديگر امدادهاى غيبى كه به متوكلان نويد داده شده است به يارى او مىآيد ، و او را شكست و ناتوانى رهايى مىبخشد .\r\nدر حديثى از پيامبر گرامى اسلام ص آمده است كه فرمود : از پيك وحى خدا ، جبرئيل ، پرسيدم : توكل چيست ؟ گفت :\r\nالعلم بان المخلوق لا يضر و لا ينفع ، و لا يعطى و لا يمنع ، و استعمال الياس من الخلق ، فاذا كان العبد كذلك لم يعمل لاحد سوى اللَّه ، و لم يرج و لم يخف سوى اللَّه ، و لم يطمع فى احد سوى اللَّه فهذا هو التوكل .\r\n: « حقيقت توكل اين است كه انسان بداند : مخلوق ، نه زيان مىرساند ، و نه نفع ، و نه عطا مىكند و نه منع ، چشم اميد از خلق برداشتن ( و به خالق دوختن ) هنگامى كه چنين شود ، انسان جز براى خدا كار نمىكند ، به غير او اميد ندارد ، از غير او نمىترسد ، و دل به كسى جز او نمىبندد ، اين روح توكل است » ( 1 ) .\r\n« توكل » با اين محتواى عميق ، شخصيت تازه اى به انسان مىبخشد ، و در تمام اعمال او اثر مىگذارد ، لذا در حديثى مىخوانيم كه پيغمبر اكرم ص در شب معراج از پيشگاه خداوند سؤال كرد : پروردگارا !\r\nاى الاعمال افضل\r\n« چه عملى از همه اعمال برتر است » .\r\nخداوند متعال فرمود\r\nليس شىء عندى افضل من التوكل على و الرضا\r\n\r\n","description":"","footnote":"\r\n( 1 ) « بحار الانوار » جلد 69 صفحه 373 حديث 19 .\r\n","page_name":" 239 ","page_number":239},
  {"content":"\r\nبما قسمت : « چيزى در نزد من افضل و برتر از توكل بر من ، و خشنودى به آنچه قسمت كرده‌ام نيست » ( 1 ) .\r\nبديهى است توكل به اين معنى هميشه توأم با جهاد و تلاش و كوشش است ، نه تنبلى و فرار از مسئوليتها .\r\nشرح ديگرى در اين زمينه در جلد دهم صفحه 295 به بعد ( ذيل آيه 12 سوره ابراهيم ) آورده‌ايم .\r\n\r\n","description":"","footnote":"\r\n( 1 ) « سفينة البحار » جلد 2 صفحه 683 ( ماده وكل ) .\r\n","page_name":" 240 ","page_number":240},
  {"content":"\r\n\r\n[ سوره الطلاق ‹ 65 › : آيات 4 تا 7 
  ]\r\nوَ اللَّائِي يَئِسْنَ مِنَ الْمَحِيضِ مِنْ نِسائِكُمْ إِنِ ارْتَبْتُمْ فَعِدَّتُهُنَّ ثَلاثَةُ أَشْهُرٍ وَاللَّائِي لَمْ يَحِضْنَ وَأُولاتُ الأَحْمالِ أَجَلُهُنَّ أَنْ يَضَعْنَ حَمْلَهُنَّ وَمَنْ يَتَّقِ اللَّه يَجْعَلْ لَه مِنْ أَمْرِه يُسْراً ‹ 4 › ذلِكَ أَمْرُ اللَّه أَنْزَلَه إِلَيْكُمْ وَمَنْ يَتَّقِ اللَّه يُكَفِّرْ عَنْه سَيِّئاتِه وَيُعْظِمْ لَه أَجْراً ‹ 5 › أَسْكِنُوهُنَّ مِنْ حَيْثُ سَكَنْتُمْ مِنْ وُجْدِكُمْ وَلا تُضآرُّوهُنَّ لِتُضَيِّقُوا عَلَيْهِنَّ وَإِنْ كُنَّ أُولاتِ حَمْلٍ فَأَنْفِقُوا عَلَيْهِنَّ حَتَّى يَضَعْنَ حَمْلَهُنَّ فَإِنْ أَرْضَعْنَ لَكُمْ فَآتُوهُنَّ أُجُورَهُنَّ وَأْتَمِرُوا بَيْنَكُمْ بِمَعْرُوفٍ وَإِنْ تَعاسَرْتُمْ فَسَتُرْضِعُ لَه أُخْرى ‹ 6 › لِيُنْفِقْ ذُو سَعَةٍ مِنْ سَعَتِه وَمَنْ قُدِرَ عَلَيْه رِزْقُه فَلْيُنْفِقْ مِمَّا آتاه اللَّه لا يُكَلِّفُ اللَّه نَفْساً إِلَّا ما آتاها سَيَجْعَلُ اللَّه بَعْدَ عُسْرٍ يُسْراً ‹ 7 ›\r\n","description":"","footnote":"","page_name":" 241 ","page_number":241},
  {"content":"\r\n\r\nترجمه :\r\n4 - زنانى از شما كه از عادت ماهانه مايوسند ، اگر در وضع آنها ( از نظر باردارى ) شك كنيد ، عده آنان سه ماه است ، و همچنين آنها كه عادت ماهانه نديده‌اند ، و عده زنان باردار اين است كه بار خود را بر زمين بگذارند ، و هر كس تقواى الهى پيشه كند خداوند كار را بر او آسان مىسازد .\r\n5 - اين فرمان خدا است كه بر شما نازل كرده ، و هر كس تقواى الهى پيشه كند خداوند گناهان او را مىبخشد ، و پاداش او را بزرگ مىدارد .\r\n6 - آنها ( زنان مطلقه ) را هر جا خودتان سكونت داريد ، و در توانايى شما است ، سكونت دهيد ، و به آنها زيان نرسانيد تا كار را بر آنان تنگ كنيد ( و مجبور به ترك منزل شوند ) و هر گاه باردار باشند نفقه آنها را بپردازيد تا وضع حمل كنند ، و اگر براى شما فرزند را شير دهند پاداش آنها را بپردازيد ، و ( در باره فرزندان كار را ) با مشاوره شايسته انجام دهيد ، و اگر بتوافق نرسيديد زن ديگرى شير دادن آن بچه را بر عهده مىگيرد .\r\n7 - آنها كه امكانات وسيعى دارند بايد از امكانات وسيع خود انفاق كنند ، و آنها كه تنگدستند از آنچه كه خدا به آنها داده انفاق نمايند ، خداوند هيچكس را جز به مقدار توانايى كه به او داده تكليف نمىكند ، خداوند به زودى بعد از سختيها آسانى قرار مىدهد\r\n\r\nتفسير : احكام زنان مطلقه و حقوق آنها\r\nاز جمله احكامى كه از آيات گذشته استفاده شد لزوم نگهداشتن عده بعد از طلاق است ، و از آنجا كه در آيه 228 سوره بقره حكم زنانى كه عادت ماهيانه مىبينند در مساله عده روشن شده است كه بايد سه بار پاكى را پشت سر گذاشته\r\n","description":"","footnote":"","page_name":" 242 ","page_number":242},
  {"content":"\r\nعادت ماهانه ببينند هنگامى كه براى بار سوم وارد ماهانه شدند عده آنها پايان يافته ، ولى در اين ميان افراد ديگرى هستند كه به عللى عادت ماهانه نمىبينند و يا باردارند ، آيات فوق حكم اين افراد را روشن ساخته و بحث عده را تكميل مىكند .\r\nنخست مىفرمايد : « زنانى از شما كه مايوس از عادت ماهانه شده‌اند ، اگر در وضع آنها ( از نظر باردارى ) شك كنيد عده آنان سه ماه است » ( * ( وَاللَّائِي يَئِسْنَ مِنَ الْمَحِيضِ مِنْ نِسائِكُمْ إِنِ ارْتَبْتُمْ فَعِدَّتُهُنَّ ثَلاثَةُ أَشْهُرٍ ) * ) .\r\n« و همچنين زنانى كه عادت ماهانه نديده‌اند آنها نيز بايد سه ماه تمام عده نگهدارند » ( * ( وَاللَّائِي لَمْ يَحِضْنَ ) * ) سپس به سومين گروه اشاره كرده مىافزايد : « عده زنان باردار اين است كه بار خويش را بر زمين بگذارند » ( * ( وَأُولاتُ الأَحْمالِ أَجَلُهُنَّ أَنْ يَضَعْنَ حَمْلَهُنَّ ) * ) .\r\nبه اين ترتيب حكم سه گروه ديگر از زنان در آيه فوق مشخص شده است ، دو گروه بايد سه ماه عده نگهدارند ، و گروه سوم يعنى زنان باردار با وضع حمل عده آنان پايان مىگيرد ، خواه يك ساعت بعد از طلاق وضع حمل كنند يا مثلا هشت ماه .\r\nدر اينكه منظور از جمله « * ( إِنِ ارْتَبْتُمْ ) * » ( هر گاه شك و ترديد كنيد ) چيست ؟ سه احتمال ذكر شده است :\r\n1 - منظور احتمال و شك در وجود « حمل » است ، به اين معنى كه اگر بعد از سن ياس ( سن پنجاه سالگى در زنان عادى و شصتسالگى در زنان قرشى ) احتمال وجود حمل در زنى برود بايد عده نگهدارد ، اين معنى هر چند كمتر اتفاق مىافتد ولى گاه اتفاق افتاده است ( توجه داشته باشيد كه واژه « ريبه »\r\n","description":"","footnote":"","page_name":" 243 ","page_number":243},
  {"content":"\r\nبه معنى شك در حمل در روايات و كلمات فقهاء كرارا آمده است ) ( 1 ) 2 - منظور زنانى است كه به درستى نمىدانيم به سن ياس رسيده‌اند يا نه ؟ .\r\n3 - منظور شك و ترديد در حكم اين مساله است ، بنا بر اين آيه مىگويد اگر حكم خدا را نمىدانيد ، حكم خدا اين است كه چنين زنانى عده نگهدارند ، ولى از همه اين تفسيرها مناسبتر تفسير اول است ، زيرا ظاهر جمله * ( وَاللَّائِي يَئِسْنَ . . . ) * اين است كه اين زنان به سن ياس رسيده‌اند ، در ضمن هر گاه زنانى بر اثر بيماريها يا عوامل ديگر ، عادت ماهانه آنها قطع شود ، مشمول همين حكمند ، يعنى بايد سه ماه عده نگهدارند ( اين حكم را از طريق قاعده اولويت و يا مشمول لفظ آيه مىتوان استفاده كرد ) ( 2 ) .\r\nجمله * ( وَاللَّائِي لَمْ يَحِضْنَ ) * ( زنانى كه عادت ماهانه نديده‌اند ) ممكن است به اين معنى باشد كه به سن بلوغ رسيده‌اند اما عادت نمىبينند ، در اين صورت بدون شك بايد سه ماه عده نگهدارند ، احتمال ديگرى كه در تفسير آيه داده‌اند اين است كه كليه زنانى كه عادت نديده‌اند خواه به سن بلوغ رسيده باشند يا نه ؟ .\r\nولى مشهور در ميان فقهاى ما اين است كه هر گاه زن به سن بلوغ نرسيده باشد بعد از طلاق عده ندارد ، ولى اين مساله نيز مخالفينى دارد كه به بعضى از روايات\r\n\r\n","description":"","footnote":"\r\n( 1 ) به جواهر جلد 32 صفحه 249 مراجعه شود و همچنين « وسائل الشيعه » جلد 15 ( باب 4 از ابواب ، عدد حديث 7 ) .\r\n( 2 ) البته مشهور در ميان فقها اين است كه زن هنگامى كه به سن ياس برسد ، مطلقا عده ندارد ، ولى در مقابل اين قول ، تعداد كمى از قدماى اصحاب ، معتقد به عده هستند ، و بعضى از روايات نيز شاهد بر آن است ، هر چند روايات ديگرى با آن معارضه مىكند ، آنچه با ظاهر آيه فوق ، موافق است ، اين است كه آنها در صورت احتمال حمل ، عده دارند ، شرح بيشتر در باره اين موضوع را در كتب فقهى بايد مطالعه كرد .\r\n","page_name":" 244 ","page_number":244},
  {"content":"\r\nدر اين زمينه استدلال كرده‌اند ، و ظاهر آيه فوق نيز با آنها موافق است ( شرح بيشتر اين مساله را نيز در كتب فقهى بايد مطالعه كرد ) ( 1 ) .\r\nاز شان نزولى كه براى جمله‌هاى اخير ذكر شده نيز تفسير فوق استفاده مىشود و آن اينكه « ابى بن كعب » به رسول خدا ص عرض كرد كه عده بعضى از زنان در قرآن نيامده است ، از جمله زنان صغيره و زنان كبيره ( يائسه ) و باردار ، آيه فوق نازل شد و احكام آنها را بيان كرد ( 2 ) .\r\nدر ضمن عده در صورتى است كه احتمال حمل در باره او برود ، زيرا در آيه فوق عطف بر زنان يائسه شده ، و مفهومش اين است كه حكم هر دو يكسان مىباشند ( 3 ) .\r\nو بالآخره در پايان آيه مجددا روى مساله تقوا تكيه مىكند و مىفرمايد :\r\n« هر كس تقواى الهى پيشه كند خداوند كار را بر او آسان مىسازد » ( * ( وَمَنْ يَتَّقِ اللَّه يَجْعَلْ لَه مِنْ أَمْرِه يُسْراً ) * ) .\r\nهم در اين جهان و هم در جهان ديگر مشكلات او را ، چه در رابطه مساله جدايى و طلاق و احكام آن ، و چه در رابطه با مسائل ديگر به لطفش حل مىكند .\r\nدر آيه بعد باز براى تاكيد بيشتر روى احكامى كه در زمينه طلاق و عده در آيات قبل آمده مىافزايد : « اين فرمان خدا است كه آن را بر شما نازل كرده است » ( * ( ذلِكَ أَمْرُ اللَّه أَنْزَلَه إِلَيْكُمْ ) * ) .\r\n« و هر كس تقواى الهى پيشه كند ، و از مخالفت فرمان او بپرهيزد ،\r\n\r\n","description":"","footnote":"\r\n( 1 ) به « جواهر الكلام » جلد 32 صفحه 232 و كتب فقهى ديگر مراجعه فرمائيد .\r\n( 2 ) « كنز العرفان » جلد 2 صفحه 260 .\r\n( 3 ) مرحوم طبرسى در « مجمع البيان » مىگويد : تقديره و اللائى لم يحضن ان ارتبتم فعدتهن ايضا ثلاثة اشهر .\r\n","page_name":" 245 ","page_number":245},
  {"content":"\r\nخداوند گناهان او را مىبخشد ، و پاداش او را بزرگ مىسازد « ( * ( وَمَنْ يَتَّقِ اللَّه يُكَفِّرْ عَنْه سَيِّئاتِه وَيُعْظِمْ لَه أَجْراً ) * ) .\r\nبعضى از مفسران گفته‌اند كه منظور از « سيئات » در اينجا « گناهان صغيره » است ، و منظور از تقوا پرهيز از « گناهان كبيره » است به اين ترتيب پرهيز از كبائر سبب بخشودگى صغائر مىشود ، شبيه آنچه در آيه 31 سوره نساء آمده است . و لازمه اين سخن آن است كه مخالفت احكام گذشته در زمينه طلاق و عده جزء گناهان كبيره محسوب مىشود ( 1 ) .\r\nالبته درست است كه « سيئات » گاهى به معنى گناهان صغيره آمده است ، ولى در بسيارى از آيات قرآن مجيد « سيئات » به عموم گناهان اعم از صغيره و كبيره اطلاق شده است ، مثلا در آيه 65 سوره مائده مىخوانيم : وَلَوْ أَنَّ أَهْلَ الْكِتابِ آمَنُوا وَاتَّقَوْا لَكَفَّرْنا عَنْهُمْ سَيِّئاتِهِمْ : « اگر اهل كتاب ايمان بياورند و تقوا پيشه كنند ما تمام گناهان گذشته آنها را مىبخشيم » ( اين معنى در آيات ديگرى نيز آمده است ) .\r\nمسلم است كه ايمان و قبول اسلام سبب بخشودگى همه گناهان پيشين مىشود .\r\nآيه بعد توضيح بيشترى در باره حقوق زن بعد از جدايى مىدهد ، هم از نظر « مسكن » و « نفقه » و هم از جهات ديگر .\r\nنخست در باره چگونگى مسكن زنان مطلقه مىفرمايد : « آنها را هر جا خودتان سكونت داريد و امكانات شما ايجاب مىكند سكونت دهيد » ( * ( أَسْكِنُوهُنَّ مِنْ حَيْثُ سَكَنْتُمْ مِنْ وُجْدِكُمْ ) * ) .\r\n\r\n","description":"","footnote":"\r\n( 1 ) « الميزان » جلد 19 صفحه 367 .\r\n","page_name":" 246 ","page_number":246},
  {"content":"\r\n« وجد » ( بر وزن حكم ) به معنى توانايى و تمكن است ، بعضى از مفسران تفسيرهاى ديگرى براى آن ذكر كرده‌اند كه در نتيجه به همين معنى باز مىگردد ، راغب نيز در مفردات مىگويد : تعبير به « * ( مِنْ وُجْدِكُمْ ) * » مفهومش اين است كه به مقدار توانايى و به اندازه غناى خود مسكن مناسب براى زنان مطلقه در نظر بگيريد .\r\nطبيعى است آنجا كه مسكن بر عهده شوهر است بقيه نفقات نيز بر عهده او خواهد بود دنباله آيه كه در باره « نفقه » زنان باردار سخن مىگويد نيز شاهد اين مدعا است .\r\nسپس به حكم ديگرى پرداخته مىگويد : « به آنها زيان نرسانيد تا كار را بر آنها تنگ كنيد و مجبور به نقل مكان و ترك نفقه شما شوند ) ( * ( وَلا تُضآرُّوهُنَّ لِتُضَيِّقُوا عَلَيْهِنَّ ) * ) .\r\nمبادا كينه توزيها و عداوت و نفرت شما را از راه حق و عدالت منحرف سازد ، و آنها را از حقوق مسلم خود در مسكن و نفقه محروم كنيد ، و آن چنان در فشار قرار گيرند كه همه چيز را رها كرده ، فرار كنند ! .\r\nدر سومين حكم در مورد زنان باردار مىگويد : « و اگر باردار باشند مخارج آنها را تا زمانى كه وضع حمل كنند بدهيد » ( * ( وَإِنْ كُنَّ أُولاتِ حَمْلٍ فَأَنْفِقُوا عَلَيْهِنَّ حَتَّى يَضَعْنَ حَمْلَهُنَّ ) * ) .\r\nزيرا ما دام كه وضع حمل نكرده‌اند در حال عده هستند ، و نفقه و مسكن بر همسر واجب است .\r\nو در چهارمين حكم در مورد حقوق « زنان شيرده » مىفرمايد : « اگر حاضر شدند بعد از جدايى ، فرزندان را شير دهند اجر و پاداش آنها را بپردازيد » ( * ( فَإِنْ أَرْضَعْنَ لَكُمْ فَآتُوهُنَّ أُجُورَهُنَّ ) * ) .\r\nاجرتى متناسب با مقدار و زمان شير دادن بر حسب عرف و عادت .\r\n","description":"","footnote":"","page_name":" 247 ","page_number":247},
  {"content":"\r\nو از آنجا كه بسيار مىشود نوزادان و كودكان مال المصالحه اختلافات دو همسر بعد از جدايى واقع مىشوند در پنجمين حكم يك دستور قاطع در اين زمينه صادر كرده ، مىفرمايد : « در باره سرنوشت فرزندان با مشاوره يكديگر و به طور شايسته تصميم بگيريد » ( * ( وَأْتَمِرُوا بَيْنَكُمْ بِمَعْرُوفٍ ) * ) .\r\nمبادا اختلافات دو همسر ضربه بر منافع كودكان وارد سازد از نظر جسمى و ظاهرى گرفتار خسران شوند ، و يا از نظر عاطفى از محبت و شفقت لازم محروم بمانند ، پدر و مادر موظفند خدا را در نظر گيرند ، و منافع نوزاد بىدفاع را فداى اختلافات و اغراض خويش نكنند .\r\nجمله « و اتمروا » از ماده « ايتمار » گاه به معنى « پذيرا شدن دستور » و گاه به معنى « مشاوره » مىآيد ، و در اينجا معنى دوم مناسبتر است و تعبير « بمعروف » تعبير جامعى است كه هر گونه مشاوره اى را كه خير و صلاح در آن باشد شامل مىگردد .\r\nو از آنجا كه گاهى توافق لازم ميان دو همسر بعد از طلاق براى حفظ مصالح فرزند و مساله شير دادن حاصل نمىشود در ششمين حكم مىفرمايد : « و اگر هر كدام بر ديگرى سخت گرفتيد و به توافق نرسيديد زن ديگرى مىتواند شير دادن آن بچه را بر عهده گيرد تا كشمكشها ادامه نيابد » ( * ( وَإِنْ تَعاسَرْتُمْ فَسَتُرْضِعُ لَه أُخْرى ) * ) .\r\nاشاره به اينكه اگر اختلافها به طول انجاميد خود را معطل نكنيد ، و كودك را به ديگرى بسپاريد ، در درجه اول حق مادر بود كه اين فرزند را شير دهد ، اكنون كه با سختگيرى و كشمكش اين امر امكان پذير نيست نبايد منافع كودك را به دست فراموشى سپرد ، بايد آن را بر عهده دايه اى گذارد .\r\nآيه بعد ، هفتمين و آخرين حكم را در اين زمينه بيان كرده ، مىافزايد :\r\n","description":"","footnote":"","page_name":" 248 ","page_number":248},
  {"content":"\r\n« آنهايى كه امكانات وسيعى دارند ، از امكانات خود انفاق كنند ، و آنها كه تنگدستند ، از آنچه خدا به آنها داده انفاق نمايند ، خداوند هيچكس را جز به اندازه آنچه به او داده ، تكليف نمىكند » ( * ( لِيُنْفِقْ ذُو سَعَةٍ مِنْ سَعَتِه وَمَنْ قُدِرَ عَلَيْه رِزْقُه فَلْيُنْفِقْ مِمَّا آتاه اللَّه لا يُكَلِّفُ اللَّه نَفْساً إِلَّا ما آتاها ) * ) .\r\nآيا اين دستور يعنى انفاق به اندازه توانايى ، مربوط به زنانى است كه بعد از جدايى ، شير دادن كودكان را بر عهده مىگيرند ، و يا مربوط به ايام عده است كه در آيات قبل به طور اجمال اشاره شده بود ، و يا مربوط به هر دو است ؟ .\r\nمعنى اخير از همه مناسبتر است ، هر چند جمعى از مفسران ، آن را تنها مربوط به زنان شيرده دانسته‌اند ، در حالى كه در آيات گذشته در اين باره تعبير به « اجر » شده نه « نفقه و انفاق » .\r\nبه هر حال آنها كه توانايى كافى دارند ، بايد مضايقه و سختگيرى نكنند ، و آنها كه تمكن مالى ندارند ، بيش از توانايى خود مامور نيستند ، و زنان نمىتوانند ايرادى به آنها داشته باشند .\r\nبه اين ترتيب به آنها كه دارند بخل كنند ، و نه آنها كه ندارند مستحق ملامتند .\r\nو در پايان آيه ، براى اينكه تنگى معيشت ، سبب خارج شدن از جاده حق و عدالت نگردد ، و هيچ يك زبان به شكايت نگشايند ، مىفرمايد : « خداوند به زودى بعد از سختيها ، آسانى و راحتى قرار مىدهد » ( * ( سَيَجْعَلُ اللَّه بَعْدَ عُسْرٍ يُسْراً ) * ) .\r\nيعنى غم مخوريد ، بيتابى نكنيد ، دنيا به يك حال نمىماند ، مبادا مشكلات مقطعى و زودگذر رشته صبر و شكيبايى شما را پاره كند .\r\nاين تعبير براى هميشه و مخصوصا هنگام نزول اين آيات كه مسلمانان از نظر معيشت سخت در فشار بودند ، نويد و بشارتى است از آينده اميدبخش\r\n","description":"","footnote":"","page_name":" 249 ","page_number":249},
  {"content":"\r\nصابران ، و اتفاقا چيزى نگذشت كه خداوند درهاى رحمت و بركت خود را به روى آنها گشود .\r\n\r\nنكته‌ها :\r\n\r\n1 - احكام « طلاق رجعى »\r\nگفتيم « طلاق رجعى » آن است كه شوهر ما دام كه عده بسر نيامده هر زمان بخواهد مىتواند بازگردد و پيوند زناشويى را برقرار سازد ، بىآنكه نياز به عقد تازه اى باشد ، و جالب اينكه رجوع با كمتر سخن و عملى كه نشانه بازگشت باشد حاصل مىگردد .\r\nبعضى از احكامى كه در آيات فوق آمده ، مانند نفقه و مسكن ، مخصوص عده طلاق رجعى است ، و همچنين مساله عدم خروج زن از خانه همسرش در حال عده و اما در طلاق بائن يعنى طلاقى كه قابل رجوع نيست ( مانند سومين طلاق ) احكام فوق وجود ندارد .\r\nتنها در مورد زن باردار حق نفقه و مسكن تا زمان وضع حمل ثابت است .\r\nتعبير به لا تَدْرِي لَعَلَّ اللَّه يُحْدِثُ بَعْدَ ذلِكَ أَمْراً : « تو نمىدانى شايد خداوند وضع تازه اى به وجود آورد » نيز اشاره به اين است كه همه يا قسمتى از احكام فوق ، مربوط به طلاق رجعى است ( 1 ) .\r\n\r\n2 - خدا تكليف ما لا يطاق نمىكند\r\nنه تنها حكم عقل ، بلكه حكم شرع نيز بر اين معنى گواه است كه تكاليف\r\n\r\n","description":"","footnote":"\r\n( 1 ) براى توضيح بيشتر به كتب فقهى از جمله « جواهر الكلام » جلد 32 صفحه 121 به بعد مراجعه شود .\r\n","page_name":" 250 ","page_number":250},
  {"content":"\r\nانسانها بايد در حدود توانايى آنها باشد ، جمله « * ( لا يُكَلِّفُ اللَّه نَفْساً إِلَّا ما آتاها ) * » كه در ضمن آيات فوق آمده نيز اشاره به همين معنى است .\r\nولى در بعضى از روايات مىخوانيم كه منظور از « * ( ما آتاها ) * » ، « ما اعلمها » است ، يعنى خداوند هر كس را به مقدارى تكليف مىكند كه به او « اعلام » كرده است ، و لذا به اين آيه در مباحث « اصل برائت » در علم اصول استدلال كرده‌اند ، كه اگر انسان حكمى را نمىداند ، مسئوليتى در برابر آن ندارد .\r\nولى از آنجا كه عدم آگاهى ، گاهى سبب عدم توانايى مىشود ، ممكن است ، منظور ، جهلى باشد كه سرچشمه عجز گردد .\r\nبنا بر اين آيه مىتواند مفهوم وسيعى داشته باشد ، كه هم عدم قدرت را شامل شود و هم جهل را كه موجب عدم قدرت بر انجام كار مىگردد .\r\n\r\n3 - اهميت نظام خانواده\r\nدقت و ظرافتى كه در بيان احكام زنان مطلقه و حقوق آنها در آيات فوق به كار رفته ، و حتى بسيارى از ريزه كاريهاى اين مساله ، در آيات قرآن ، كه در حقيقت قانون اساسى اسلام است ، بازگو شده ، دليل روشنى است به اهميتى كه اسلام براى نظام خانواده و حفظ حقوق زنان و فرزندان قائل است .\r\nاز طلاق تا آنجا كه ممكن است جلوگيرى مىكند ، و ريشه‌هاى آن را مىخشكاند ، اما هر گاه كار به بنبست كشيد و چاره اى جز طلاق و جدايى نبود ، اجازه نمىدهد ، حقوق فرزندان و يا زنان در اين كشمكش پايمال گردد ، حتى طرح جدايى را طورى مىريزد كه امكان بازگشت غالبا وجود داشته باشد .\r\nدستوراتى همچون امساك به معروف و جدايى به معروف و نيز عدم زيان و ضرر و تضييق و سختگيرى نسبت به زنان ، و همچنين مشاوره شايسته براى روشن\r\n","description":"","footnote":"","page_name":" 251 ","page_number":251},
  {"content":"\r\nساختن سرنوشت كودكان ، و مانند اينها كه در آيات فوق آمده است ، همگى گواه بر اين معنى است .\r\nاما متاسفانه عدم آگاهى بسيارى از مسلمانان از اين امور ، و يا عدم عمل به آن در عين آگاهى ، سبب شده است كه در هنگام جدايى و طلاق مشكلات زيادى براى خانواده‌ها و مخصوصا فرزندان ، به وجود آيد ، و اين نيست جز به خاطر اينكه مسلمانان از چشمه فيضبخش قرآن دور ماندند . مثلا با اينكه قرآن با صراحت مىگويد : زنان مطلقه نبايد در دوران عده از خانه شوهر بيرون روند و نه شوهر حق دارد آنها را بيرون بفرستد ، كارى كه اگر انجام شود ، اميد بازگشت غالب زنان به زندگى زناشويى بسيار زياد است ، اما كمتر زن و مرد مسلمانى را پيدا مىكنيد كه بعد از جدايى و طلاق به اين دستور اسلامى عمل كند ، و اين راستى مايه تاسف است .\r\n","description":"","footnote":"","page_name":" 252 ","page_number":252},
  {"content":"\r\n","description":"","footnote":"","page_name":" 253 ","page_number":253},
  {"content":"\r\n\r\n[ سوره الطلاق ‹ 65 › : آيات 8 تا 11 
  ]\r\nوَ كَأَيِّنْ مِنْ قَرْيَةٍ عَتَتْ عَنْ أَمْرِ رَبِّها وَرُسُلِه فَحاسَبْناها حِساباً شَدِيداً وَعَذَّبْناها عَذاباً نُكْراً ‹ 8 › فَذاقَتْ وَبالَ أَمْرِها وَكانَ عاقِبَةُ أَمْرِها خُسْراً ‹ 9 › أَعَدَّ اللَّه لَهُمْ عَذاباً شَدِيداً فَاتَّقُوا اللَّه يا أُولِي الأَلْبابِ الَّذِينَ آمَنُوا قَدْ أَنْزَلَ اللَّه إِلَيْكُمْ ذِكْراً ‹ 10 › رَسُولًا يَتْلُوا عَلَيْكُمْ آياتِ اللَّه مُبَيِّناتٍ لِيُخْرِجَ الَّذِينَ آمَنُوا وَعَمِلُوا الصَّالِحاتِ مِنَ الظُّلُماتِ إِلَى النُّورِ وَمَنْ يُؤْمِنْ بِاللَّه وَيَعْمَلْ صالِحاً يُدْخِلْه جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها أَبَداً قَدْ أَحْسَنَ اللَّه لَه رِزْقاً ‹ 11 ›\r\n\r\nترجمه :\r\n8 - چه بسيار شهرها و آباديها كه اهل آن از فرمان خدا و رسولانش سرپيچى كرده‌اند و ما حساب آنها را به شدت رسيديم ، و به مجازات كمنظيرى گرفتار ساختيم .\r\n9 - آنها و بال كار خود را چشيدند ، و عاقبت كارشان خسران بود .\r\n10 - خداوند عذاب شديدى براى آنها فراهم ساخته ، از مخالفت فرمان خدا بپرهيزيد اى صاحبان خرد ، اى كسانى كه ايمان آورده‌ايد ، ( زيرا ) خداوند چيزى كه مايه تذكر شما است بر شما نازل كرده .\r\n11 - رسولى به سوى شما فرستاده كه آيات روشن الهى را بر شما تلاوت مىكند ، تا آنها را كه ايمان آورده ، و عمل صالح انجام داده‌اند از تاريكيها به نور هدايت كند و هر كس به خدا ايمان آورد و عمل صالح انجام دهد او را در باغهايى از بهشت وارد سازد كه از زير درختانش نهرها جارى است ، جاودانه در آن مىمانند ، و خداوند روزى نيكويى براى او قرار داده است\r\n\r\nتفسير :\r\n\r\nسرانجام دردناك سركشان\r\nشيوه قرآن اين است كه در بسيارى از مواد بعد از ذكر يك سلسله از دستورات عملى اشاره به وضع امتهاى پيشين مىكند ، تا مسلمانان نتيجه « اطاعت » و « عصيان » را در سرگذشت آنها با چشم ببينند ، و مساله شكل حسى به خود گيرد .\r\nلذا در اين سوره نيز بعد از ذكر وظائف ، مردان و زنان در موقع طلاق و جدايى به سراغ همين معنى رفته ، و به عاصيان و گردنكشان هشدار مىدهد .\r\nنخست مىفرمايد : « چه بسيار شهر و آباديها كه اهل آن در برابر فرمان پروردگار و رسولانش طغيان و سرپيچى كردند ، و ما حساب آنها را با دقت و شدت رسيديم و آنها را به مجازات وحشتناك و عذاب كمنظيرى گرفتار ساختيم » ! ( * ( وَكَأَيِّنْ مِنْ قَرْيَةٍ عَتَتْ عَنْ أَمْرِ رَبِّها وَرُسُلِه فَحاسَبْناها حِساباً شَدِيداً وَ\r\n","description":"","footnote":"","page_name":" 254 ","page_number":254},
  {"content":"\r\n* ( عَذَّبْناها عَذاباً نُكْراً ) * ) ( 1 ) .\r\nمنظور از قريه ، چنان كه قبلا نيز گفته‌ايم ، محل اجتماع انسانها اعم از شهر و روستا است ، و در اينجا منظور اهل آنها مىباشد .\r\nعتت از ماده « عتو » ( بر وزن غلو ) به معنى سرپيچى از اطاعت است .\r\nو « نكر » ( بر وزن شكر ) به معنى كار مشكل و بىسابقه يا كم سابقه مىباشد .\r\n« * ( حِساباً شَدِيداً ) * » يا به معنى حساب دقيق و توأم با سختگيرى است ، و يا به معنى مجازات شديد است كه نتيجه حساب دقيق مىباشد ، و در هر حال اشاره به عذاب اين اقوام سركش در اين دنيا است كه گروهى با طوفان ، گروهى با زلزله‌هاى ويرانگر ، گروهى با صاعقه و مانند آن ، ريشه كن شدند ، و شهرها و ديار ويران شده آنها به صورت درس عبرتى براى آيندگان باقى ماند .\r\nلذا در آيه بعد مىافزايد : « آنها و بال كفر و گناه خود را چشيدند ، و عاقبت امر آنها خسران و زيان بود » ( * ( فَذاقَتْ وَبالَ أَمْرِها وَكانَ عاقِبَةُ أَمْرِها خُسْراً ) * ) .\r\nچه زيانى از اين بدتر كه سرمايه‌هاى خداداد ، را از كف دادند ، و در اين بازار تجارت دنيا نه تنها متاعى نخريدند بلكه سرانجام با عذاب الهى نابود شدند .\r\n\r\n","description":"","footnote":"\r\n( 1 ) « كاين » به عقيده مشهور علماى ادب اسمى است مركب از « كاف » تشبيه و « اى » توأم با تنوين و چون تنوين داخل بناى اين اسم شده ، در وقف هم خوانده مىشود ، و در كتابت قرآنها نيز نوشته شده است ، و معنى آن همانند معنى « كم » خبريه است ، هر چند تفاوت مختصرى با آن دارد ، و نظر غير مشهور بر اين است كه اين يك اسم بسيط است و كاف و نون آن جزء كلمه مىباشد .\r\n","page_name":" 255 ","page_number":255},
  {"content":"\r\nبعضى « حساب شديد » و « عذاب نكر » را در اينجا اشاره به « عذاب قيامت » دانسته‌اند ، و فعل ماضى را به معنى مستقبل گرفته‌اند ، ولى هيچ موجبى براى اين كار نيست ، بخصوص اينكه در مورد عذاب قيامت در آيه بعد سخن گفته خواهد شد ، و اين خود گواه زنده اى است بر اينكه عذاب در اينجا عذاب دنيا است .\r\nسپس به عذاب اخروى آنها اشاره كرده ، مىفرمايد : « خداوند عذاب شديدى براى آنها آماده ساخته » ( * ( أَعَدَّ اللَّه لَهُمْ عَذاباً شَدِيداً ) * ) .\r\nعذابى دردناك ، شديد ، وحشتانگيز ، خوار كننده ، رسواگر ، و هميشگى در دوزخ براى آنها از هم اكنون فراهم است .\r\nحال كه چنين است « از مخالفت فرمان خدا بپرهيزيد اى صاحبان انديشه و مغز ، اى كسانى كه ايمان آورده‌ايد » ! ( * ( فَاتَّقُوا اللَّه يا أُولِي الأَلْبابِ الَّذِينَ آمَنُوا ) * ) .\r\nفكر و انديشه از يك سو ، ايمان و آيات الهى از سوى ديگر ، به شما هشدار مىدهد كه سرنوشت اقوام متمرد و طغيانگر را ببينيد ، و از آن عبرت بگيريد ، مبادا در صف آنها واقع شويد كه خداوند هم در اين جهان شما را به مجازات هولناك و بىسابقه اى گرفتار مىكند ، و هم عذاب شديد آخرت در انتظار شما است .\r\nسپس مؤمنان انديشمند را مخاطب ساخته مىافزايد : « خداوند آن چيزى كه مايه تذكر شما است بر شما نازل كرده است » ( * ( قَدْ أَنْزَلَ اللَّه إِلَيْكُمْ ذِكْراً ) * )\r\nو رسولى به سوى شما فرستاده كه آيات روشن الهى را بر شما تلاوت مىكند\r\n","description":"","footnote":"","page_name":" 256 ","page_number":256},
  {"content":"\r\nتا كسانى را كه ايمان آورده‌اند و عمل صالح انجام داده‌اند از تاريكيها به سوى نور ، هدايت كند « ( * ( رَسُولًا يَتْلُوا عَلَيْكُمْ آياتِ اللَّه مُبَيِّناتٍ لِيُخْرِجَ الَّذِينَ آمَنُوا وَعَمِلُوا الصَّالِحاتِ مِنَ الظُّلُماتِ إِلَى النُّورِ ) * ) .\r\nدر اينكه منظور از « ذكر » چيست ؟ و مراد از « رسول » كيست ؟ در ميان مفسران گفتگو است .\r\nجمعى « ذكر » را به معنى « قرآن » مىدانند ، در حالى كه جمع ديگرى به « رسول خدا » ص تفسير كرده‌اند ، چرا كه مايه تذكر و يادآورى مردم است ، مطابق اين تفسير « رسولا » كه بعد از آن آمده شخص پيامبر است ( و كلام محذوفى ندارد ) ولى منظور از « نازل كردن » در اينجا اعطاى وجود پيامبر ص به امت از سوى خدا است .\r\nاما اگر « ذكر » را به معنى قرآن مجيد بگيريم « رسولا » نمىتواند بدل از آن باشد ، و در اين جمله محذوفى است و در تقدير چنين است « انزل اللَّه اليكم ذكرا و ارسل رسولا » : خداوند مايه تذكرى براى شما نازل كرد ، و رسولى فرستاد .\r\nبعضى « رسول » را به معنى « جبرئيل » تفسير كرده‌اند ، و در اين صورت نزول او نزول حقيقى خواهد بود ، چرا كه از آسمان نازل مىشد ، ولى اين تفسير با جمله « * ( يَتْلُوا عَلَيْكُمْ آياتِ اللَّه ) * » : « آيات خدا را بر شما مىخواند » سازگار نيست ، زيرا جبرئيل مستقيما آيات الهى را بر مؤمنان نمىخواند .\r\nكوتاه سخن اينكه هر يك از اين تفسيرها « مزيت » و « مشكلى » دارد ، ولى رويهمرفته تفسير اول ( ذكر به معنى قرآن و رسول به معنى پيامبر اكرم ) ص از همه بهتر است ، زيرا در آيات بسيار زيادى از قرآن مجيد كلمه ذكر بر قرآن اطلاق شده مخصوصا آنجا كه با كلمه « انزال » همراه باشد ، به گونه اى كه هر گاه « نزول ذكر » گفته شود تداعى قرآن مىكند .\r\n","description":"","footnote":"","page_name":" 257 ","page_number":257},
  {"content":"\r\nدر آيه 44 سوره نحل مىخوانيم : وَأَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ « ما ذكر را بر تو نازل كرديم تا براى مردم تبيين كنى آنچه بر آنها نازل شده است » و در آيه 6 سوره « حجر » آمده است وَقالُوا يا أَيُّهَا الَّذِي نُزِّلَ عَلَيْه الذِّكْرُ إِنَّكَ لَمَجْنُونٌ : « دشمنان گفتند : اى كسى كه ذكر بر تو نازل شده تو ديوانه اى » ! و اگر در بعضى از روايات از ائمه اهل بيت ع آمده كه منظور از ذكر رسول خدا ص است و « أَهْلَ الذِّكْرِ » مائيم ممكن است اشاره به بطون آيه باشد ، زيرا مىدانيم « أَهْلَ الذِّكْرِ » كه در آيه فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ ( از اهل ذكر سؤال كنيد اگر نمىدانيد ) ( نحل 43 ) آمده به معنى خصوص اهل بيت ع نيست بلكه شان نزول آن علماى اهل كتاب است ولى با توجه به اينكه « ذكر » معنى وسيعى دارد كه پيامبر اسلام ص را نيز شامل مىشود اين يكى از مصداقهاى آن محسوب مىشود ( 1 ) .\r\nبه هر حال هدف نهايى از ارسال اين رسول و انزال اين كتاب آسمانى اين است كه با تلاوت آيات الهى آنها را از ظلمتهاى كفر و جهل و گناه و فساد اخلاق بيرون آورده ، به سوى نور ايمان ، و توحيد ، و تقوا ، رهنمون گردد ، و در حقيقت تمام اهداف بعثت پيغمبر ص و نزول قرآن در همين يك جمله خلاصه شده ، خارج كردن از ظلمتها به نور ، و قابل توجه اينكه « ظلمات » به صيغه جمع و « نور » به صيغه مفرد ذكر شده ، زيرا شرك و كفر و فساد ، عامل پراكندگى و چندگانگى است ، در حالى كه ايمان و توحيد و تقوا عامل وحدت و يگانگى مىباشد .\r\n\r\n","description":"","footnote":"\r\n( 1 ) براى توضيح بيشتر به جلد 11 تفسير نمونه ( صفحه 243 به بعد ) مراجعه فرمائيد .\r\n","page_name":" 258 ","page_number":258},
  {"content":"\r\nو در پايان آيه به اجر و پاداش كسانى كه ايمان و عمل صالح دارند اشاره كرده مىافزايد : « كسى كه به خدا ايمان آورد ، و عمل صالح انجام دهد ، و اين راه را تداوم بخشد ، خداوند او را در باغهايى از بهشت داخل مىكند كه از زير درختانش نهرها جارى است ، جاودانه و براى هميشه در آن خواهد ماند ، و خداوند روزى نيكويى براى او قرار داده است » ( * ( وَمَنْ يُؤْمِنْ بِاللَّه وَيَعْمَلْ صالِحاً يُدْخِلْه جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها أَبَداً قَدْ أَحْسَنَ اللَّه لَه رِزْقاً ) * ) .\r\nتعبير به « يؤمن » و « يعمل » به صورت فعل مضارع اشاره به اين است كه ايمان و عمل صالح آنها محدود به زمان خاصى نيست بلكه استمرار و تداوم دارد ( 1 ) .\r\nو تعبير به « خالدين » دليل بر جاودانگى بهشت است ، بنا بر اين ذكر كلمه « ابدا » بعد از آن تاكيدى براى « خلود » محسوب مىشود .\r\nتعبير « رزقا » به صورت « نكره » اشاره به عظمت و اهميت روزيهاى نيكويى است كه خداوند براى اين جمعيت فراهم مىسازد ، و مفهوم وسيعى دارد كه هر گونه موهبت الهى را در آخرت و حتى در دنيا نيز دربر مىگيرد ، چرا كه نتيجه ايمان و تقوا تنها مربوط به آخرت نيست ، افراد مؤمن و پرهيزگار در اين دنيا نيز زندگى پاكتر و آرامتر و لذتبخشترى دارند .\r\n\r\n","description":"","footnote":"\r\n( 1 ) بايد توجه داشت كه ضميرهايى كه در آيه به كار رفته بعضى به صورت جمع و بعضى به صورت مفرد است ، و اين به خاطر آن است كه آنجا هم كه به صورت مفرد است به معنى جنس و جمع است .\r\n","page_name":" 259 ","page_number":259},
  {"content":"\r\n\r\n[ سوره الطلاق ‹ 65 › : آيه 12 
  ]\r\nاللَّه الَّذِي خَلَقَ سَبْعَ سَماواتٍ وَمِنَ الأَرْضِ مِثْلَهُنَّ يَتَنَزَّلُ الأَمْرُ بَيْنَهُنَّ لِتَعْلَمُوا أَنَّ اللَّه عَلى كُلِّ شَيْءٍ قَدِيرٌ وَأَنَّ اللَّه قَدْ أَحاطَ بِكُلِّ شَيْءٍ عِلْماً ‹ 12 ›\r\n\r\nترجمه :\r\n12 - خداوند كسى است كه هفت آسمان را آفريد و از زمين نيز همانند آن را ، فرمان او در ميان آنها پيوسته نازل مىشود ، تا بدانيد كه خداوند بر هر چيز توانا است و علم او به همه چيز احاطه دارد\r\n\r\nتفسير : هدف از آفرينش عالم معرفت است\r\nاين آيه كه آخرين آيه سوره طلاق است ، اشاره پرمعنى روشنى به عظمت قدرت خداوند در آفرينش آسمانها و زمين ، و نيز هدف نهايى اين آفرينش دارد ، و بحثهايى را كه در آيات گذشته پيرامون وعده ثواب عظيم به مؤمنان پرهيزگار ، و همچنين وعده هايى كه به گشودن گره مشكلات آنها داده تكميل مىكند ، بديهى است خداوندى كه قدرت بر اين آفرينش عظيم دارد ، توانايى بر انجام آن وعده‌ها در اين جهان و جهان ديگر نيز دارد .\r\nنخست مىفرمايد : « خداوند همان كسى است كه هفت آسمان را آفريد » ( * ( اللَّه الَّذِي خَلَقَ سَبْعَ سَماواتٍ ) * ) .\r\n« و از زمين نيز همانند آن » ( و * ( مِنَ الأَرْضِ مِثْلَهُنَّ ) * ) .\r\nيعنى همانگونه كه آسمانها « هفتگانه » اند زمينها نيز هفتگانه مىباشند ، و اين تنها آيه اى از قرآن مجيد است كه اشاره به زمينهاى هفتگانه مىكند .\r\nاكنون ببينيم منظور از اين آسمانهاى هفتگانه و زمينهاى مشابه آن\r\n","description":"","footnote":"","page_name":" 260 ","page_number":260},
  {"content":"\r\nچيست ؟ در اين زمينه در جلد اول ذيل آيه 29 سوره بقره و در جلد بيستم ذيل آيه 12 سوره فصلت ، بحثهاى مشروحى داشتيم ، لذا در اينجا به اشاره فشرده اى قناعت مىكنيم ، و آن اينكه :\r\nممكن است ، منظور از عدد هفت ، همان كثرت باشد ، زيرا اين تعبير در قرآن مجيد و غير آن گاه به معنى كثرت آمده است ، مثلا مىگوئيم اگر هفت دريا را هم بياورى كافى نيست .\r\nبنا بر اين منظور از هفت آسمان و هفت زمين ، تعداد عظيم و كثير كواكب آسمانى و كراتى مشابه زمين است .\r\nاما اگر عدد هفت را براى « تعداد » و شماره بدانيم ، مفهوم آن وجود هفت آسمان مىشود ، و با توجه به آيه 6 سوره صافات كه مىگويد : إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ : « ما آسمان نزديك ( آسمان اول ) را با كواكب و ستارگان زينت بخشيديم » روشن مىشود كه آنچه ما مىبينيم و علم و دانش بشر به آن احاطه دارد همه مربوط به آسمان اول است ، و ما وراى اين ثوابت و سيارات ، شش عالم ديگر وجود دارد كه از دسترس علم ما بيرون است .\r\nاين در مورد آسمانهاى هفتگانه ، و اما در مورد زمينهاى هفتگانه ممكن است اشاره به طبقات مختلف كره زمين باشد ، زيرا امروز ثابت شده كه زمين از قشرهاى گوناگونى تشكيل يافته ، و يا اشاره به اقليمهاى هفتگانه روى زمين چرا كه هم در گذشته و هم امروز كره زمين را به هفت « منطقه » تقسيم مىكردند ( البته طرز تقسيم در گذشته و امروز متفاوت است ، امروز زمين به دو منطقه منجمد شمالى و جنوبى و دو منطقه معتدله و دو منطقه حاره و يك منطقه استوايى تقسيم مىشود ، اما در گذشته اقليمهاى هفتگانه به شكل ديگرى تقسيم مىشد ) .\r\n","description":"","footnote":"","page_name":" 261 ","page_number":261},
  {"content":"\r\nولى ممكن است در اينجا نيز عدد هفت كه از تعبير « مثلهن » استفاده مىشود نيز براى « تكثير » و اشاره به زمينهاى متعددى باشد كه در عالم هستى وجود دارد . تا آنجا كه بعضى از دانشمندان فلكى مىگويند كراتى كه مشابه كره زمين بر گرد خورشيدها در اين عالم بزرگ گردش مىكند حد اقل سيصد ميليون كره است ! ( 1 ) .\r\nهر چند با اطلاعات كمى كه ما از ما وراى منظومه شمسى داريم به دست دادن عدد در اين زمينه كار مشكلى است ، ولى به هر حال دانشمندان ديگر فلكى نيز تاكيد مىكنند كه در كهكشانى كه منظومه شمسى جزء آن است ميليونها ميليون كره وجود دارد كه در شرايطى مشابه كره زمين قرار گرفته ، و مركز حيات و زندگى مىباشد .\r\nالبته ممكن است پيشرفت علم و دانش بشر در آينده اطلاعات بيشترى در باره تفسير اين گونه آيات در اختيار ما بگذارد .\r\nسپس به مساله تدبير اين عالم بزرگ به وسيله فرمان خداوند اشاره كرده مىافزايد : « امر و فرمان او در ميان آنها پيوسته نازل مىشود » ( * ( يَتَنَزَّلُ الأَمْرُ بَيْنَهُنَّ ) * ) .\r\nپيدا است كه منظور از « امر » در اينجا همان فرمان تكوينى خداوند در مورد تدبير اين عالم بزرگ و آسمانها و زمينهاى هفتگانه است ، چرا كه او پيوسته با فرمان مخصوص خود آنها را در مسير منظمى هدايت و رهبرى مىكند در حقيقت اين آيه شبيه آيه 5 سوره سجده كه مىفرمايد :\r\n\r\n","description":"","footnote":"\r\n( 1 ) « تفسير مراغى » جلد 28 صفحه 151 - در حديثى كه از امير مؤمنان على ( ع ) نقل شده نيز مىخوانيم لهذه النجوم التي فى السماء مدائن مثل المدائن التي فى الارض : « اين ستارگانى كه در آسمان است شهرهايى همچون شهرهاى روى زمين دارند » ( تفسير برهان جلد 4 صفحه 15 ) .\r\n","page_name":" 262 ","page_number":262},
  {"content":"\r\nيُدَبِّرُ الأَمْرَ مِنَ السَّماءِ إِلَى الأَرْضِ « او تدبير امور مىكند از آسمان به زمين » .\r\nبه هر حال اگر تدبير او لحظه اى از اين عالم برداشته شود نظام همگى درهم مىريزد ، و راه فنا پيش مىگيرند .\r\nو در پايان به هدف اين آفرينش عظيم اشاره كرده ، مىگويد : « اينها همه به خاطر آن است كه شما بدانيد خداوند بر هر چيزى توانا است و علم و آگاهى او به همه چيز احاطه دارد » ( * ( لِتَعْلَمُوا أَنَّ اللَّه عَلى كُلِّ شَيْءٍ قَدِيرٌ وَأَنَّ اللَّه قَدْ أَحاطَ بِكُلِّ شَيْءٍ عِلْماً ) * ) .\r\nچه تعبير جالبى كه هدف اين آفرينش عظيم را آگاهى انسان از صفات خدا از علم و قدرت او مىشمرد كه آگاهى از اين دو صفت براى تربيت انسان كافى است .\r\nانسان بايد بداند او بر تمام اسرار وجودش احاطه دارد ، و از همه اعمالش با خبر است ، و نيز بداند وعده هايش در زمينه معاد و رستاخيز ، در زمينه پاداش و كيفر و در زمينه وعده پيروزى مؤمنان تخلف ناپذير است .\r\nآرى خدايى كه چنين « علم » و « قدرتى » دارد و نظام عالم هستى را اداره مىكند اگر احكامى در زمينه زندگى انسانها ، در رابطه با طلاق و حقوق زنان قرار داده ، همگى روى حساب دقيق و متقن است .\r\nدر زمينه « هدف آفرينش » بحث مشروحى ذيل آيه 56 ذاريات جلد 22 تفسير نمونه داشته‌ايم .\r\nقابل توجه اينكه در آيات مختلف قرآن اشاراتى به هدف آفرينش انسان يا مجموع اين جهان شده كه در به دو امر ممكن است مختلف به نظر برسد ، ولى با دقت مىبينيم همه به يك حقيقت بازمىگردند :\r\n1 - در آيه 56 ذاريات هدف آفرينش انسان و جن را « عبادت » مىشمرد ( وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ) .\r\n","description":"","footnote":"","page_name":" 263 ","page_number":263},
  {"content":"\r\n2 - و در آيه 7 سوره هود هدف آفرينش عظيم آسمانها و زمين را آزمون بشر معرفى مىكند ( وَهُوَ الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ وَكانَ عَرْشُه عَلَى الْماءِ لِيَبْلُوَكُمْ أَيُّكُمْ أَحْسَنُ عَمَلًا ) .\r\n3 - در آيه 119 هود هدف را رحمت الهى مىشمرد ( وَلِذلِكَ خَلَقَهُمْ ) 4 - و بالآخره در آيه مورد بحث هدف را علم و آگاهى از صفات خدا دانسته است ( * ( لِتَعْلَمُوا . . . ) * )\r\nكمى دقت در اين آيات نشان مىدهد كه بعضى مقدمه براى بعضى ديگر است ، آگاهى و معرفت مقدمه اى است براى بندگى و عبادت ، و آن نيز مقدمه اى است براى آزمون و تربيت بشر و آن هم مقدمه اى است براى بهره گيرى از رحمت خدا ( دقت كنيد ) .\r\nخداوندا ! اكنون كه ما را به هدف آفرينش بزرگت آشنا فرمودى ، در وصول به اين هدف بزرگ ما را يارى كن ! پروردگارا ! علم و قدرتت بىپايان و رحمتت نيز بىانتها است ، ما را از اين رحمت بىانتها بهره اى عنايت فرما ! بارالها ! قرآن و پيامبر را براى بيرون بردن مؤمنان از ظلمات به نور نازل كردى ما را از ظلمت گناه و هواى نفس بيرون بر ، و قلب ما را به نور ايمان و تقوا روشن نما آمين يا رب العالمين .\r\nپايان سوره طلاق 28 رمضان 1406\r\n","description":"","footnote":"","page_name":" 264 ","page_number":264},
  {"content":"\r\n\r\n‹ 66 › سوره تحريم اين سوره در مدينه نازل شده و داراى 12 آيه است\r\n","description":"","footnote":"","page_name":" 265 ","page_number":265},
  {"content":"\r\n","description":"","footnote":"","page_name":" 266 ","page_number":266},
  {"content":"\r\n\r\nمحتواى سوره تحريم\r\nاين سوره عمدتا از چهار بخش تشكيل شده است :\r\nبخش اول : كه از آيه يك تا پنج ادامه دارد مربوط به ماجراى پيامبر ص با بعضى از همسرانش مىباشد ، حضرت پاره اى از غذاهاى حلال را بر خود تحريم فرمود ، و آيات فوق نازل شد و همسران پيامبر ص را مورد ملامت قرار داد ، كه شرح آن در شان نزول به خواست خدا خواهد آمد .\r\nبخش دوم : كه از آيه 6 تا 8 ادامه دارد خطابى است كلى به همه مؤمنان در مورد مراقبت در امر تعليم و تربيت خانواده ، و لزوم توبه از گناهان .\r\nبخش سوم : كه تنها يك آيه است ، خطاب به پيامبر ص در مورد جهاد با كفار و منافقين است .\r\nدر بخش چهارم : كه آخرين بخش سوره را تشكيل مىدهد و شامل آيه 10 تا 12 مىباشد ، خداوند براى تبيين بخشهاى قبل شرح حال دو نفر از زنان صالح ( مريم و همسر فرعون ) و دو نفر از زنان ناصالح ( همسر نوح و همسر لوط ) را بيان كرده است و در واقع به زنان مسلمين و به خصوص همسران پيامبر ص هشدار مىدهد كه خود را با گروه اول هماهنگ كنند نه دوم .\r\n","description":"","footnote":"","page_name":" 267 ","page_number":267},
  {"content":"\r\n\r\nفضيلت تلاوت سوره\r\nدر حديثى از رسول خدا ص چنين نقل شده ، « هر كس اين سوره را بخواند\r\nاعطاه اللَّه توبة نصوحا\r\n: « خداوند توفيق توبه خالص به او مىدهد » ( 1 ) و در حديثى از امام صادق ع مىخوانيم : « هر كس سوره طلاق و تحريم را در نماز فريضه بخواند ، خداوند او را در قيامت از ترس و اندوه پناه مىدهد ، و از آتش دوزخ رهايى مىبخشد ، و او را به خاطر تلاوت اين سوره و مداومت بر آن ، وارد بهشت مىكند ، زيرا اين دو سوره ، از آن پيغمبر ص است » ( 2 ) .\r\n\r\n","description":"","footnote":"\r\n( 1 ) « مجمع البيان » جلد 10 صفحه 311 .\r\n( 2 ) « ثواب الاعمال » ، طبق نقل تفسير « نور الثقلين » جلد 5 صفحه 367 .\r\n","page_name":" 268 ","page_number":268},
  {"content":"\r\n\r\n[ سوره التحريم ‹ 66 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا النَّبِيُّ لِمَ تُحَرِّمُ ما أَحَلَّ اللَّه لَكَ تَبْتَغِي مَرْضاتَ أَزْواجِكَ وَاللَّه غَفُورٌ رَحِيمٌ ‹ 1 › قَدْ فَرَضَ اللَّه لَكُمْ تَحِلَّةَ أَيْمانِكُمْ وَاللَّه مَوْلاكُمْ وَهُوَ الْعَلِيمُ الْحَكِيمُ ‹ 2 › وَإِذْ أَسَرَّ النَّبِيُّ إِلى بَعْضِ أَزْواجِه حَدِيثاً فَلَمَّا نَبَّأَتْ بِه وَأَظْهَرَه اللَّه عَلَيْه عَرَّفَ بَعْضَه وَأَعْرَضَ عَنْ بَعْضٍ فَلَمَّا نَبَّأَها بِه قالَتْ مَنْ أَنْبَأَكَ هذا قالَ نَبَّأَنِيَ الْعَلِيمُ الْخَبِيرُ ‹ 3 › إِنْ تَتُوبا إِلَى اللَّه فَقَدْ صَغَتْ قُلُوبُكُما وَإِنْ تَظاهَرا عَلَيْه فَإِنَّ اللَّه هُوَ مَوْلاه وَجِبْرِيلُ وَصالِحُ الْمُؤْمِنِينَ وَالْمَلائِكَةُ بَعْدَ ذلِكَ ظَهِيرٌ ‹ 4 ›\r\nعَسى رَبُّه إِنْ طَلَّقَكُنَّ أَنْ يُبْدِلَه أَزْواجاً خَيْراً مِنْكُنَّ مُسْلِماتٍ مُؤْمِناتٍ قانِتاتٍ تائِباتٍ عابِداتٍ سائِحاتٍ ثَيِّباتٍ وَأَبْكاراً ‹ 5 ›\r\n","description":"","footnote":"","page_name":" 269 ","page_number":269},
  {"content":"\r\n\r\nترجمه :\r\nبنام خداوند بخشنده بخشايشگر 1 - اى پيامبر ! چرا چيزى را كه خدا بر تو حلال كرده به خاطر جلب رضايت همسرانت بر خود حرام مىكنى ، و خداوند غفور و رحيم است .\r\n2 - خداوند راه گشودن سوگندهايتان را ( در اين گونه موارد ) روشن ساخته و خداوند مولاى شماست و او عالم و حكيم است .\r\n3 - به خاطر بياوريد هنگامى را كه پيامبر يكى از رازهاى خود را به بعضى از همسرانش گفت ، ولى هنگامى كه وى آن را افشا كرد و خداوند پيامبرش را از آن آگاه ساخت قسمتى از آن را براى او بازگو كرد و از قسمت ديگر خوددارى نمود هنگامى كه پيامبر همسرش را از آن خبر داد گفت چه كسى تو را از اين راز آگاه ساخته ؟ فرمود خداى عالم و آگاه مرا آگاه ساخت ! 4 - اگر از كار خود توبه كنيد ( به نفع شما است ) زيرا دلهايتان از حق منحرف گشته و اگر بر ضد او دست به دست هم دهيد ( كارى از پيش نخواهيد برد ) زيرا خداوند ياور او است ، و همچنين جبرئيل و مؤمنان صالح ، و فرشتگان بعد از آنها پشتيبان او هستند .\r\n","description":"","footnote":"","page_name":" 270 ","page_number":270},
  {"content":"\r\n5 - اميد است اگر او شما را طلاق دهد پروردگارش بجاى شما همسرانى بهتر براى او قرار دهد ، همسرانى مسلمان ، مؤمن ، متواضع ، توبه كار ، عابد ، هجرت كننده زنانى ثيبه و باكره .\r\n\r\nشان نزول :\r\nدر شان نزول آيات فوق روايات زيادى در كتب تفسير و حديث و تاريخ شيعه و اهل سنت نقل شده است كه ما از ميان آنها آنچه مشهورتر و مناسبتر به نظر مىرسد انتخاب كرده‌ايم و آن اينكه :\r\nپيامبر ص گاه كه نزد « زينب بنت جحش » ( يكى از همسرانش ) مىرفت زينب او را نگاه مىداشت و از عسلى كه تهيه كرده بود خدمت پيامبر ص مىآورد ، اين سخن به گوش « عايشه » رسيد ، و بر او گران آمد ، مىگويد : من با « حفصه » ( يكى ديگر از همسران پيامبر ص ) قرار گذاشتيم كه هر وقت پيامبر ص نزد يكى از ما آمد فورا بگوئيم آيا صمغ « مغافير » خورده اى ؟ ! ( « مغافير » صمغى بود كه يكى از درختان حجاز به نام « عرفط » ( بر وزن هرمز ) تراوش مىكرد و بوى نامناسبى داشت ) و پيامبر ص مقيد بود كه هرگز بوى نامناسبى از دهان يا لباسش شنيده نشود بلكه به عكس اصرار داشت هميشه خوشبو و معطر باشد ! به اين ترتيب روزى پيامبر ص نزد « حفصه » آمد ، او اين سخن را به پيامبر ص گفت ، حضرت فرمود : من « مغافير » نخورده‌ام ، بلكه عسلى نزد زينب بنت جحش نوشيدم ، و من سوگند ياد مىكنم كه ديگر از آن عسل ننوشم ( نكند زنبور آن عسل روى گياه نامناسبى و احتمالا مغافير نشسته باشد ) ولى اين سخن را به كسى مگو ( مبادا به گوش مردم برسد ، و به گويند چرا پيامبر\r\n","description":"","footnote":"","page_name":" 271 ","page_number":271},
  {"content":"\r\nغذاى حلالى را بر خود تحريم كرده ؟ و يا از كار پيامبر در اين مورد و يا مشابه آن تبعيت كنند ، و يا به گوش زينب برسد و او دلشكسته شود ) .\r\nولى سرانجام او اين راز را افشا كرد ، و بعدا معلوم شد اصل اين قضيه توطئه اى بوده است ، پيامبر ص سخت ناراحت شد و آيات فوق نازل گشت و ماجرا را چنان پايان داد كه ديگر اين گونه كارها در درون خانه پيامبر ص تكرار نشود ) ( 1 ) .\r\nدر بعضى از روايات نيز آمده است كه پيامبر ص بعد از اين ماجرا يك ماه از همسران خود كناره گيرى كرد ( 2 ) و حتى شايعه تصميم آن حضرت ص نسبت به طلاق آنها منتشر شد ، به طورى كه سخت به وحشت افتادند ( 3 ) و از كار خود پشيمان شدند .\r\n\r\nتفسير : سرزنش شديد نسبت به بعضى از همسران پيامبر ( ص )\r\nبدون شك مرد بزرگى همچون پيغمبر اسلام ص تنها به خودش تعلق ندارد ، بلكه به تمام جامعه اسلامى و عالم بشريت متعلق است ، بنا بر اين اگر در داخل خانه او توطئه هايى بر ضد وى ، هر چند به ظاهر كوچك و ناچيز ، انجام گيرد نبايد به سادگى از كنار آن گذشت ، حيثيت او نبايد نعوذ باللَّه بازيچه دست اين و آن گردد ، و اگر چنين برنامه اى پيش آيد بايد با قاطعيت با آن\r\n\r\n","description":"","footnote":"\r\n( 1 ) اصل اين حديث را « بخارى » در جلد 6 از صحيح خود صفحه 194 نقل كرده ، و توضيحاتى كه در پرانتز ذكر كرديم از كتب ديگر استفاده مىشود .\r\n( 2 ) « تفسير قرطبى » و تفسيرهاى ديگر ذيل آيات مورد بحث .\r\n( 3 ) « تفسير فى ظلال » جلد 8 صفحه 163 .\r\n","page_name":" 272 ","page_number":272},
  {"content":"\r\nبرخورد كرد .\r\nآيات فوق در حقيقت قاطعيتى است از سوى خداوند بزرگ در برابر چنين حادثه اى ، و براى حفظ حيثيت پيامبرش .\r\nنخست روى سخن را به خود پيامبر ص كرده مىگويد : « اى پيامبر ! چرا چيزى را كه خدا بر تو حلال كرده به خاطر جلب رضايت همسرانت بر خود تحريم مىكنى » ؟ ! ( * ( يا أَيُّهَا النَّبِيُّ لِمَ تُحَرِّمُ ما أَحَلَّ اللَّه لَكَ تَبْتَغِي مَرْضاتَ أَزْواجِكَ ) * ) .\r\nمعلوم است كه اين تحريم ، تحريم شرعى نبود ، بلكه به طورى كه از آيات بعد استفاده مىشود سوگندى از ناحيه پيامبر ص ياد شده بود و مىدانيم كه قسم خوردن بر ترك بعضى از مباحات گناهى ندارد .\r\nبنا بر اين جمله « * ( لِمَ تُحَرِّمُ ) * » ( چرا بر خود تحريم مىكنى ؟ ) به عنوان عتاب و سرزنش نيست بلكه نوعى دلسوزى و شفقت است .\r\nدرست مثل اين كه ما به كسى كه زحمت زياد براى تحصيل درآمد مىكشد و خود از آن بهره چندانى نمىگيرد ، مىگوئيم چرا اينقدر به خود زحمت مىدهى ، و از نتيجه اين زحمت بهره نمىگيرى ؟ .\r\nسپس در پايان آيه مىافزايد : « خداوند غفور و رحيم است » ( * ( وَاللَّه غَفُورٌ رَحِيمٌ ) * ) .\r\nاين عفو و رحمت نسبت به همسرانى است كه موجبات آن حادثه را فراهم كردند كه اگر راستى توبه كنند مشمول آن خواهند بود ، يا اشاره به اين است كه اولى اين بود كه پيامبر ص چنين سوگندى ياد نمىكرد كارى كه احتمالا موجب جرأت و جسارت بعضى از همسران حضرت ص مىشد .\r\n","description":"","footnote":"","page_name":" 273 ","page_number":273},
  {"content":"\r\nدر آيه بعد اضافه مىكند : « خداوند راه گشودن سوگندهايتان را ( در اين گونه موارد ) روشن ساخته است » ( * ( قَدْ فَرَضَ اللَّه لَكُمْ تَحِلَّةَ أَيْمانِكُمْ ) * ) ( 1 ) و ( 2 ) به اين ترتيب كه كفاره قسم را بدهيد و خود را آزاد سازيد .\r\nالبته اگر سوگند در موردى باشد كه ترك كارى رجحان دارد بايد به سوگند عمل كرد ، و شكستن آن گناه است ، و كفاره دارد . اما اگر در مواردى باشد كه ترك آن عمل مرجوح باشد ( مانند آيه مورد بحث ) در اين صورت شكستن آن جايز است ، اما براى حفظ احترام قسم بهتر است كفاره نيز داده شود ( 3 ) .\r\nسپس مىافزايد : « خداوند مولاى شما و حافظ و ياور شما است و او عليم و حكيم است » ( * ( وَاللَّه مَوْلاكُمْ وَهُوَ الْعَلِيمُ الْحَكِيمُ ) * ) .\r\nلذا او راه نجات از اين گونه سوگندها را براى شما هموار ساخته ، و طبق علم و حكمتش مشكل را براى شما گشوده است .\r\nاز روايات استفاده مىشود كه پيامبر ص بعد از نزول اين آيه برده اى آزاد كرده و آنچه را بر خود از طريق قسم حرام كرده بود حلال نمود .\r\n\r\n","description":"","footnote":"\r\n( 1 ) « راغب » در « مفردات » مىگويد . در هر مورد كه « فرض » با « على » همراه باشد به معنى « وجوب » است ، و هر جا با « لام » باشد به معنى « عدم ممنوعيت » بنا بر اين در آيه مورد بحث فرض به معنى وجوب نيست ، بلكه به معنى اجازه است .\r\n( 2 ) « تحلة » ( مصدر باب تفعيل ) به معنى حلال كردن است و يا به تعبير ديگر كارى كه گره قسم را بگشايد يعنى « كفاره » .\r\n( 3 ) « كفاره قسم به طورى كه از آيه 89 سوره مائده استفاده مىشود عبارت است از اطعام ده مسكين ، يا لباس پوشاندن بر ده نفر . يا آزاد كردن يك بنده ، و كسى كه هيچكدام اينها را نداشته باشد سه روز روزه مىگيرد ( به جلد پنجم تفسير نمونه صفحه 61 مراجعه كنيد ) .\r\n","page_name":" 274 ","page_number":274},
  {"content":"\r\nدر آيه بعد ، شرح بيشترى پيرامون اين ماجرا داده ، مىفرمايد : « به خاطر بياوريد هنگامى را كه پيامبر ص يكى از رازهاى خود را به بعضى از همسرانش گفت ، ولى او رازدارى نكرد و به ديگران خبر داد ، و خداوند پيامبرش را از اين افشاى » سر « آگاه ساخت ، او قسمتى از آن را براى همسرش بازگو كرد و از قسمت ديگرى خوددارى نمود » ( * ( وَإِذْ أَسَرَّ النَّبِيُّ إِلى بَعْضِ أَزْواجِه حَدِيثاً فَلَمَّا نَبَّأَتْ بِه وَأَظْهَرَه اللَّه عَلَيْه عَرَّفَ بَعْضَه وَأَعْرَضَ عَنْ بَعْضٍ ) * ) .\r\nاين چه رازى بود كه پيامبر ص به بعضى از همسران خود گفت كه او رازدارى نكرد ؟ ، مطابق آنچه در شان نزول گفتيم و اين راز مشتمل بر دو مطلب بود : يكى نوشيدن عسل نزد همسرش زينب بنت جحش ، و ديگرش تحريم نوشيدن آن بر خود در آينده بود ، و منظور از همسر غير رازدارش در اين آيه « حفصه » بود ، كه او اين سخن را شنيد و به « عايشه » بازگو كرد .\r\nپيامبر ص چون از طريق وحى ، از اين افشاى راز ، آگاه شده بود ، قسمتى از آن را به « حفصه » فرمود ، و براى آنكه او زياده شرمنده و خجل نشود از ذكر قسمت ديگرى خوددارى كرد ( ممكن است قسمت اول ، اصل نوشيدن عسل باشد و قسمت دوم تحريم آن بر خويشتن ) .\r\nبه هر حال « هنگامى كه پيامبر ص اين افشاى » سر « را به او ( حفصه ) خبر داد او گفت : چه كسى تو را از اين موضوع آگاه كرد » ؟ ( * ( فَلَمَّا نَبَّأَها بِه قالَتْ مَنْ أَنْبَأَكَ هذا ) * ) .\r\n« گفت : خداوند دانا و آگاه مرا با خبر ساخت » ( * ( قالَ نَبَّأَنِيَ الْعَلِيمُ الْخَبِيرُ ) * ) .\r\nاز مجموع اين آيه برمىآيد كه بعضى از همسران پيامبر ص نه تنها او را با سخنان خود ناراحت مىكردند ، بلكه مساله رازدارى كه از مهمترين\r\n","description":"","footnote":"","page_name":" 275 ","page_number":275},
  {"content":"\r\nشرائط يك همسر باوفا است نيز در آنها نبود ، اما به عكس ، رفتار پيامبر ص با آنها با تمام اين اوصاف چنان بزرگوارانه بود كه حتى حضرت حاضر نشد تمام رازى كه او افشا كرده بود به رخ او بكشد ، تنها به قسمتى از آن اشاره كرده و لذا در حديثى از امير مؤمنان على ع آمده است :\r\nما استقصى كريم قط ، لان اللَّه يقول * ( عَرَّفَ بَعْضَه وَأَعْرَضَ عَنْ بَعْضٍ ) *\r\n: « افراد كريم و بزرگوار هرگز در مقام احقاق حق شخصى خويش تا آخرين مرحله ، پيش نمىروند ، زيرا خداوند در اينجا براى پيامبر ص مىفرمايد : او قسمتى را خبر داد و از قسمتى خوددارى كرد » ( 1 ) .\r\nسپس روى سخن را به اين دو همسر كه در توطئه بالا دست داشتند كرده مىگويد : « اگر شما از كار خود توبه كنيد ، و دست از آزار پيامبر ص برداريد به سود شما است ، زيرا دلهاى شما با اين عمل از حق منحرف گشته ، و به گناه آلوده شده » ( * ( إِنْ تَتُوبا إِلَى اللَّه فَقَدْ صَغَتْ قُلُوبُكُما ) * ) .\r\nمنظور از اين دو نفر به اتفاق مفسران شيعه و اهل سنت ، « حفصه » و « عايشه » است كه به ترتيب دختران « عمر » و « ابو بكر » بودند .\r\n« صغت » از ماده « صغو » ( بر وزن عفو ) به معنى متمايل شدن به چيزى است لذا مىگويند : صغت النجوم يعنى ستارگان ، متمايل به سوى مغرب شدند « ، به همين جهت واژه » اصغاء « ، به معنى گوش فرا دادن به سخن ديگرى آمده است ، و منظور از » * ( صَغَتْ قُلُوبُكُما ) * « در آيه مورد بحث ، انحراف دلهاى آنها از حق به سوى گناه بوده است ( 2 ) .\r\n\r\n","description":"","footnote":"\r\n( 1 ) الميزان جلد 19 صفحه 392 .\r\n( 2 ) طبق تفسيرى كه در بالا ذكر كرديم و بسيارى از مفسران آن را برگزيده‌اند آيه محذوفى دارد و در تقدير چنين است : ان تتوبا الى اللَّه كانت خير لكما ( يا تقدير ديگرى شبيه اين معنى ) ولى بعضى احتمال داده‌اند كه آيه محذوفى نداشته باشد و جمله « * ( صَغَتْ قُلُوبُكُما ) * » جزاى شرط باشد ( با اين قيد كه مفهوم جمله تمايل به سوى حق باشد نه باطل ) ولى اين احتمال بسيار بعيد است ، زيرا شرط به صورت فعل مضارع است و جزاء به صورت فعل ماضى ، و اين به عقيده اكثر نحويين جايز نيست ، ضمنا ذكر « قلوبكما » به صيغه جمع ، نه به صيغه تثنيه ، به خاطر آنست كه دو تثنيه در كنار هم از نظر فصاحت ناخوشآيند است و لذا به صورت جمع ذكر شده و معنى آن تثنيه است .\r\n","page_name":" 276 ","page_number":276},
  {"content":"\r\nسپس اضافه مىكند : « اگر شما دو نفر بر ضد او دست به دست هم دهيد كارى از پيش نخواهيد برد ، چرا كه خداوند مولى و ياور او است ، و همچنين جبرئيل و مؤمنان صالح ، و فرشتگان نيز بعد از آنها پشتيبان او هستند » « * ( وَإِنْ تَظاهَرا عَلَيْه فَإِنَّ اللَّه هُوَ مَوْلاه وَجِبْرِيلُ وَصالِحُ الْمُؤْمِنِينَ وَالْمَلائِكَةُ بَعْدَ ذلِكَ ظَهِيرٌ ) * ) .\r\nاين تعبير ، نشان مىدهد كه تا چه حد اين ماجرا در قلب پاك پيامبر ص و روح عظيم او تاثير منفى گذاشت ، تا آنجا كه خداوند به دفاع از او پرداخته و با اينكه قدرت خودش از هر نظر كافى است ، حمايت جبرئيل و مؤمنان صالح و فرشتگان ديگر را نيز اعلام مىدارد .\r\nقابل توجه اينكه : در « صحيح بخارى » از « ابن عباس » نقل شده كه مىگويد : از عمر پرسيدم آن دو نفر از همسران پيامبر ص كه بر ضد او دست به دست داده بودند چه كسانى بودند ؟ عمر گفت : حفصه و عايشه بودند ، سپس افزود : به خدا سوگند ما در عصر جاهليت براى زنان چيزى قائل نبوديم تا اينكه خداوند آياتى را در باره آنان نازل كرد ، و حقوقى براى آنان قرار داد ، ( و آنها جسور شدند ) ( 1 ) .\r\nدر تفسير « در المنثور » نيز همين معنى ، ضمن حديث مفصلى از ابن عباس\r\n\r\n","description":"","footnote":"\r\n( 1 ) « صحيح بخارى » جلد 6 صفحه 195 ( ذيل سوره تحريم ) .\r\n","page_name":" 277 ","page_number":277},
  {"content":"\r\nنقل شده ، و در آن حديث آمده است كه عمر مىگويد : بعد از اين ماجرا آگاه شدم كه پيامبر ص از تمام همسرانش كناره گيرى كرده ، و در محلى بنام « مشربه ام ابراهيم » اقامت گزيده ، خدمتش رسيدم ، و عرض كردم : اى رسول خدا ! آيا همسرانت را طلاق گفتى ؟ فرمود : نه ، گفتم : اللَّه اكبر ، ما جمعيت قريش پيوسته بر زنانمان مسلط بوديم ، اما هنگامى كه به مدينه آمديم جمعى را ديديم كه زنانشان بر آنان مسلطند زنان ما نيز از آنها ياد گرفتند ! روزى ديدم همسرم با من مشاجره مىكند ، من اين عمل او را عجيب و زشت شمردم ، گفت : چرا تعجب مىكنى ؟ به خدا همسران پيامبر ص هم با پيامبر ص چنين مىكنند ! حتى گاه از او قهر مىنمايند ، و من به دخترم حفصه سفارش كردم كه هرگز چنين كارى را نكند و گفتم اگر همسايه ات ( منظور عايشه است ) چنين مىكند تو نكن ، زيرا شرائط او با تو متفاوت است ( 1 ) .\r\nدر باره « صالح المؤمنين » بحثى داريم كه در نكات به خواست خدا خواهد آمد .\r\nدر آخرين آيه مورد بحث خداوند روى سخن را به تمام زنان پيامبر ص كرده ، با لحنى كه خالى از تهديد نيست مىفرمايد : « هر گاه او شما را طلاق گويد اميد مىرود كه پروردگار به جاى شما همسرانى بهتر براى او قرار دهد همسرانى مسلمان ، مؤمن ، متواضع ، توبه كار ، عبادت كننده و مطيع فرمان خدا زنانى غير باكره و باكره » ( * ( عَسى رَبُّه إِنْ طَلَّقَكُنَّ أَنْ يُبْدِلَه أَزْواجاً خَيْراً مِنْكُنَّ مُسْلِماتٍ مُؤْمِناتٍ قانِتاتٍ تائِباتٍ عابِداتٍ سائِحاتٍ ثَيِّباتٍ وَأَبْكاراً ) * ) .\r\nبه اين ترتيب به آنها هشدار مىدهد تصور نكنند كه پيامبر هرگز آنها را\r\n\r\n","description":"","footnote":"\r\n( 1 ) « در المنثور » جلد 6 صفحه 243 ( با تلخيص ) .\r\n","page_name":" 278 ","page_number":278},
  {"content":"\r\nطلاق نخواهد داد ، و نيز تصور نكنند كه اگر آنها را طلاق دهد همسرانى بهتر از آنان جانشين آنها نمىشود ، دست از توطئه و مشاجره و آزار بردارند ، و گرنه از افتخار همسرى پيامبر براى هميشه محروم مىشوند . و زنانى بهتر و با فضيلتتر جاى آنها را خواهند گرفت ! .\r\n\r\nنكته‌ها :\r\n\r\n1 - اوصاف همسر شايسته\r\nدر اينجا قرآن شش وصف براى همسران خوب شمرده است كه مىتواند الگويى براى همه مسلمانان به هنگام انتخاب همسر باشد .\r\nنخست « اسلام » و سپس « ايمان » يعنى اعتقادى كه در اعماق قلب انسان نفوذ كند ، و سپس حالت « قنوت » يعنى تواضع و اطاعت از همسر و بعد از آن « توبه » يعنى اگر كار خلافى از او سر زند در اشتباه خود اصرار نورزد ، و از در عذرخواهى درآيد . و بعد از آن « عبادت » خداوند ، عبادتى كه روح و جان او را بسازد ، و پاك و پاكيزه كند ، و سپس « اطاعت فرمان خدا » و پرهيز از هر گونه گناه .\r\nقابل توجه اين كه « سائحات » جمع ( سائح ) را بسيارى از مفسران به معنى « صائم » و روزه دار تفسير كرده‌اند ، ولى به طورى كه « راغب » در « مفردات » مىگويد روزه بر دو گونه است « روزه حقيقى » كه به معنى ترك غذا و آميزش است ، و « روزه حكمى » كه به معنى نگهدارى اعضاى بدن از گناهان است ، و منظور از روزه در اينجا معنى دوم است ( اين گفته راغب با توجه به مناسبت مقام جالب به نظر مىرسد ، ولى بايد دانست كه سائح را به معنى كسى كه در\r\n","description":"","footnote":"","page_name":" 279 ","page_number":279},
  {"content":"\r\nطريق اطاعت خدا سير مىكند نيز تفسير كرده‌اند ) ( 1 ) .\r\nاين نيز قابل توجه است كه قرآن روى باكره و غير باكره بودن زن تكيه نكرده ، و براى آن اهميتى قائل نشده ، زيرا در مقابل اوصاف معنوى كه ذكر شد اين مساله اهميت چندانى ندارد .\r\n\r\n2 - منظور از « * ( صالِحُ الْمُؤْمِنِينَ ) * » كيست ؟\r\nبدون شك « * ( صالِحُ الْمُؤْمِنِينَ ) * » معنى وسيعى دارد كه همه مؤمنان صالح و با تقوا و كامل الايمان را شامل مىشود ، هر چند صالح در اينجا مفرد است ، و نه جمع ولى چون معنى جنسى دارد از آن عموميت استفاده مىشود ( 2 ) .\r\nاما در اينكه مصداق اتم و اكمل آن در اينجا كيست ؟ از روايات متعددى استفاده مىشود كه منظور « امير مؤمنان » على ع است .\r\nدر حديثى از امام باقر ع مىخوانيم :\r\nلقد عرف رسول اللَّه ( ص ) عليا ( ع ) اصحابه مرتين : اما مرة فحيث قال : « من كنت مولاه فعلى مولاه » و اما الثانية فحيث نزلت هذه الاية : « * ( فَإِنَّ اللَّه هُوَ مَوْلاه وَجِبْرِيلُ وَصالِحُ الْمُؤْمِنِينَ . . . ) * »\r\nاخذ رسول اللَّه ( ص ) بيد على ( ع ) فقال : ايها الناس هذا صالح المؤمنين ! ! :\r\n« رسول خدا دو بار على ع را ( با صراحت ) به يارانش معرفى كرده\r\n\r\n","description":"","footnote":"\r\n( 1 ) « سائح » از ماده « سياحت » در اصل به جهانگردانى مىگفتند كه بدون زاد و توشه راه مىافتادند ، و با كمكهاى مردم زندگى مىكردند ، و از آنجا كه روزه دار از غذا امساك مىكند تا وقت افطار فرا رسد ، و از اين نظر شبيه سياحت كنندگان است ، اين واژه به شخص « صائم » اطلاق شده است .\r\n( 2 ) بعضى « صالح » را در اينجا جمع دانسته و گفته‌اند نظر به اينكه واو « صالحوا » به هنگام اضافه حذف مىشود در رسم الخط قرآن نيز نيامده است ، ولى اين معنى بعيد به نظر مىرسد .\r\n","page_name":" 280 ","page_number":280},
  {"content":"\r\nيك بار آنجا كه فرمود : ( در غدير خم ) : من كنت مولاه فعلى مولاه : « هر كس من مولاى او هستم على مولاى او است » ، و اما بار دوم هنگامى كه آيه * ( فَإِنَّ اللَّه هُوَ مَوْلاه . . . ) * نازل شد ، رسول خدا دست على ع را گرفت و فرمود : اى مردم اين « * ( صالِحُ الْمُؤْمِنِينَ ) * » است « ! ( 1 ) اين معنى را بسيارى از علماى اهل سنت نيز در كتابهاى خود نقل كرده‌اند از جمله علامه » ثعلبى « و علامه » گنجى « در » كفاية الطالب « و » ابو حيان اندلسى « و » سبط ابن جوزى « و غير آنها ( 2 ) .\r\nجمعى از مفسران از جمله « سيوطى » در « در المنثور » ذيل آيه مورد بحث و « قرطبى » در تفسير معروف خود و همچنين « آلوسى » در « روح المعانى » در تفسير همين آيه اين روايت را نقل كرده‌اند .\r\nنويسنده « روح البيان » بعد از نقل اين روايت از « مجاهد » مىگويد :\r\nمؤيد اين حديث ، حديث معروف « منزله » است كه پيامبر ص به على ع فرمود :\r\nانت منى بمنزلة هارون من موسى\r\n، زيرا عنوان « صالحين » در آيات قرآن براى انبياء آمده است ، از جمله در آيه وَكُلًّا جَعَلْنا صالِحِينَ ( انبياء - 72 ) و در آيه أَلْحِقْنِي بِالصَّالِحِينَ ( يوسف - 101 ) مىباشد ( كه در اولى عنوان « صالح » به جمعى از انبياء ، و در دومى به حضرت يوسف اطلاق شده است ) و هنگامى كه على ع به منزله « هارون » باشد ، او نيز مصداق صالح است ( دقت كنيد ) .\r\nكوتاه سخن اينكه : احاديث در اين زمينه فراوان است ، مفسر معروف محدث « بحرانى » در تفسير « برهان » بعد از ذكر روايتى در اين زمينه از محمد بن\r\n\r\n","description":"","footnote":"\r\n( 1 ) تفسير « مجمع البيان » جلد 10 صفحه 316 .\r\n( 2 ) براى توضيح بيشتر به جلد 3 « احقاق الحق » صفحه 311 مراجعه فرمائيد .\r\n","page_name":" 281 ","page_number":281},
  {"content":"\r\nعباس ( 1 ) نقل مىكند كه او 52 حديث در اين زمينه از طرق شيعه و اهل سنت جمعآورى كرده ، سپس خود او به نقل قسمتى از آن مىپردازد ( 2 ) .\r\n\r\n3 - نارضايى پيامبر ( ص ) از بعضى از همسران خود\r\nدر طول تاريخ بسيارند بزرگانى كه همسرانى در شان خود نداشتند ، و از عدم اجتماع شرائط لازم در آنها رنج مىبردند كه در قرآن مجيد نيز نمونه هايى از آنها در ميان انبياى بزرگ ذكر شده است .\r\nآيات فوق نشان مىدهد كه پيامبر اسلام ص نسبت به بعضى از همسرانش چنين بود ، آنها به خاطر رقابتهايى كه با يكديگر داشتند گاه روح پاك حضرتش را جريحه دار مىكردند ، و گاه به اعتراض نسبت به او و يا افشاء سرش مىپرداختند ، تا آنجا كه خداوند به سرزنش آنان و دفاع از پيامبرش پرداخته و مؤكدترين بيان را در اين زمينه فرموده و حتى آنها را تهديد به طلاق مىكند ، و چنان كه ديديم بعد از ماجراى آيات فوق پيامبر ص حدود يك ماه از همسرانش قهر كرد ، شايد خود را اصلاح كنند ! اصولا تاريخ زندگى آن حضرت ص به خوبى نشان مىدهد كه بعضى از همسران پيامبر ص نه تنها معرفت لازم را نسبت به مقام نبوت نداشتند ، بلكه گاه او را همچون يك فرد عادى مورد بازخواست ، و حتى خداى نكرده مورد اهانت قرار مىدادند ! بنا بر اين اصرار بر اين معنا كه همه آنها افرادى شايسته\r\n\r\n","description":"","footnote":"\r\n( 1 ) به نظر ميرسد كه « محمد بن عباس » در اينجا همان « ابو عبد اللَّه » معروف به « ابن الحجام » است ، نويسنده كتاب « ما نزل من القرآن من اهل البيت » ( ع ) كه جمعى از علماء گفته‌اند : كتابى است كه همچون آن تا كنون تاليف نيافته ( جامع الرواة جلد 2 صفحه 134 ) .\r\n( 2 ) تفسير « برهان » جلد 4 صفحه 353 ذيل حديث 2 .\r\n","page_name":" 282 ","page_number":282},
  {"content":"\r\nو كاملى بوده‌اند بىدليل به نظر مىرسد آن هم با توجه به صراحت آيات فوق .\r\nتاريخ اسلام نسبت به زنان بعد از پيامبر ص مخصوصا داستان جنگ « جمل » نيز نشان داد كه اين معنى نه تنها در عصر آن حضرت ص ، كه بعد از او نسبت به جانشينانش نيز تكرار شده است كه اينجا جاى شرح همه اين مسائل نيست .\r\nاصولا تعبير آيات فوق كه مىگويد : « هر گاه پيامبر شما را طلاق دهد خداوند زنانى از شما بهتر كه واجد صفات ششگانه مذكور در آيه باشند به او مىدهد » بيانگر اين واقعيت است كه لا اقل بعضى از همسران حضرت واجد اين شرايط نبودند .\r\nمراجعه به آيات سوره احزاب در باره زنان پيامبر ص نيز نظر فوق را تاييد مىكند .\r\n\r\n4 - افشاى سر\r\nرازدارى نه تنها از صفات مؤمنان حقيقى است كه هر انسان با شخصيتى بايد رازدار باشد ، اين معنى در مورد دوستان نزديك و همسر اهميت بيشترى دارد ، در آيات فوق خوانديم كه چگونه خداوند بعضى از همسران پيامبر ص را به خاطر ترك رازدارى شديدا ملامت و سرزنش مىكند .\r\nعلى ع در حديثى مىفرمايد :\r\nجمع خير الدنيا و الآخره فى كتمان السر و مصادقة الاخيار ، و جمع الشر فى الاذاعة و مواخاة الاشرار :\r\n« تمام خير دنيا و آخرت در اين دو چيز نهفته شده : كتمان سر و دوستى با نيكان و تمام شر در اين دو چيز نهفته شده : افشاى اسرار و دوستى با اشرار » ( 1 ) .\r\n\r\n","description":"","footnote":"\r\n( 1 ) « سفينة البحار » جلد 2 صفحه 469 ( ماده كتم ) .\r\n","page_name":" 283 ","page_number":283},
  {"content":"\r\n\r\n5 - نبايد حلال خدا را بر خود حرام كنيد\r\nامورى كه از سوى خداوند حلال يا حرام شده همه طبق مصالح دقيقى بوده و به همين دليل جاى آن ندارد كه انسان حلالى را بر خود حرام ، و يا حرامى را بر خود حلال نمايد ، حتى اگر سوگندى در اين زمينه ياد كند - چنان كه در آيات فوق آمده است - آن قسم را مىتوان شكست .\r\nآرى اگر مباحى كه سوگند بر ترك آن خورده عمل مكروهى بوده باشد ، يا از جهتى ترك آن اولى باشد در اين صورت بايد به قسم پايبند بود .\r\n","description":"","footnote":"","page_name":" 284 ","page_number":284},
  {"content":"\r\n\r\n[ سوره التحريم ‹ 66 › : آيات 6 تا 8 
  ]\r\nيا أَيُّهَا الَّذِينَ آمَنُوا قُوا أَنْفُسَكُمْ وَأَهْلِيكُمْ ناراً وَقُودُهَا النَّاسُ وَالْحِجارَةُ عَلَيْها مَلائِكَةٌ غِلاظٌ شِدادٌ لا يَعْصُونَ اللَّه ما أَمَرَهُمْ وَيَفْعَلُونَ ما يُؤْمَرُونَ ‹ 6 › يا أَيُّهَا الَّذِينَ كَفَرُوا لا تَعْتَذِرُوا الْيَوْمَ إِنَّما تُجْزَوْنَ ما كُنْتُمْ تَعْمَلُونَ ‹ 7 › يا أَيُّهَا الَّذِينَ آمَنُوا تُوبُوا إِلَى اللَّه تَوْبَةً نَصُوحاً عَسى رَبُّكُمْ أَنْ يُكَفِّرَ عَنْكُمْ سَيِّئاتِكُمْ وَيُدْخِلَكُمْ جَنَّاتٍ تَجْرِي مِنْ تَحْتِهَا الأَنْهارُ يَوْمَ لا يُخْزِي اللَّه النَّبِيَّ وَالَّذِينَ آمَنُوا مَعَه نُورُهُمْ يَسْعى بَيْنَ أَيْدِيهِمْ وَبِأَيْمانِهِمْ يَقُولُونَ رَبَّنا أَتْمِمْ لَنا نُورَنا وَاغْفِرْ لَنا إِنَّكَ عَلى كُلِّ شَيْءٍ قَدِيرٌ ‹ 8 ›\r\n","description":"","footnote":"","page_name":" 285 ","page_number":285},
  {"content":"\r\n\r\nترجمه :\r\n6 - اى كسانى كه ايمان آورده‌ايد ! خود و خانواده خويش را از آتشى كه هيزم آن انسانها و سنگها است نگاهداريد ، آتشى كه فرشتگانى بر آن گمارده شده كه خشن و سختگيرند ، و هرگز مخالفت فرمان خدا نمىكنند و دستورات او را دقيقا اجرا مىنمايند ! 7 - اى كسانى كه كافر شده‌ايد ، امروز عذرخواهى نكنيد ، چرا كه تنها به اعمالتان جزا داده مىشويد ! 8 - اى كسانى كه ايمان آورده‌ايد ! توبه كنيد توبه خالصى ، اميد است با اين كار پروردگارتان گناهانتان را ببخشد ، و شما را در باغهايى از بهشت كه نهرها از زير درختانش جارى است وارد كند ، در آن روزى كه خداوند پيامبر و كسانى را كه با او ايمان آوردند خوار نمىكند ، اين در حالى است كه نور آنها از پيشاپيش آنها و از سوى راستشان در حركت است ، و مىگويند پروردگارا ! نور ما را كامل كن ، و ما را ببخش كه تو بر هر كار قادرى .\r\n\r\nتفسير :\r\n\r\nخانواده خود را از آتش دوزخ نجات دهيد !\r\nبه دنبال اخطار و سرزنش نسبت به بعضى از همسران پيامبر ص خداوند در آيات مورد بحث روى سخن را به همه مؤمنان كرده ، و دستوراتى در باره تعليم و تربيت همسر و فرزندان و خانواده به آنها مىدهد ، نخست مىفرمايد :\r\n« اى كسانى كه ايمان آورده‌ايد ! خود و خانواده خويش را از آتشى كه هيزم آن انسانها و سنگها هستند نگاهداريد » ( * ( يا أَيُّهَا الَّذِينَ آمَنُوا قُوا أَنْفُسَكُمْ وَأَهْلِيكُمْ ناراً وَقُودُهَا النَّاسُ وَالْحِجارَةُ ) * ) .\r\nنگهدارى خويشتن به ترك معاصى و عدم تسليم در برابر شهوات سركش است ، و نگهدارى خانواده به تعليم و تربيت و امر به معروف و نهى از منكر\r\n","description":"","footnote":"","page_name":" 286 ","page_number":286},
  {"content":"\r\nو فراهم ساختن محيطى پاك و خالى از هر گونه آلودگى ، در فضاى خانه و خانواده است .\r\nاين برنامه اى است كه بايد از نخستين سنگ بناى خانواده ، يعنى از مقدمات ازدواج ، و سپس نخستين لحظه تولد فرزند آغاز گردد ، و در تمام مراحل با برنامه ريزى صحيح و با نهايت دقت تعقيب شود .\r\nبه تعبير ديگر حق زن و فرزند تنها با تامين هزينه زندگى و مسكن و تغذيه آنها حاصل نمىشود ، مهمتر از آن تغذيه روح و جان آنها و به كار گرفتن اصول تعليم و تربيت صحيح است .\r\nقابل توجه اينكه تعبير به « قوا » ( نگاهداريد ) اشاره به اين است كه اگر آنها را به حال خود رها كنيد خواه ناخواه به سوى آتش دوزخ پيش مىروند شما هستيد كه بايد آنها را از سقوط در آتش دوزخ حفظ كنيد .\r\n« وقود » ( بر وزن كبود ) چنان كه قبلا نيز اشاره كرده‌ايم به معنى « آتشگيره » يعنى ماده قابل اشتعال مانند « هيزم » است ( نه به معنى « آتشزنه » مثل كبريت ، چرا كه اعراب آن را « زناد » مىگويد ) .\r\nبه اين ترتيب آتش دوزخ مانند آتشهاى اين جهان نيست ، شعله‌هاى آن از درون وجود خود انسانها زبانه مىكشد ! و از درون سنگها ! نه فقط سنگهاى گوگردى كه بعضى از مفسران به آن اشاره كرده‌اند ، بلكه همه انواع سنگها چون لفظ آيه مطلق است ، و امروز مىدانيم كه هر قطعه از سنگها مركب از ميلياردها ميليارد دانه اتم است كه اگر نيروى ذخيره درون آنها آزاد شود چنان آتشى برپا مىكند كه انسان را خيره مىكند .\r\nبعضى از مفسران « حجارة » را در اينجا به بتهايى تفسير كرده‌اند كه از سنگ ساخته مىشد ، و مورد پرستش مشركان بود .\r\n","description":"","footnote":"","page_name":" 287 ","page_number":287},
  {"content":"\r\nسپس مىافزايد : فرشتگانى بر اين آتش گمارده شده كه خشن و سختگيرند هرگز معصيت فرمان خدا نمىكنند ، و هر دستورى به آنها دهد بدون چون و چرا اجرا مىكنند « ( * ( عَلَيْها مَلائِكَةٌ غِلاظٌ شِدادٌ لا يَعْصُونَ اللَّه ما أَمَرَهُمْ وَيَفْعَلُونَ ما يُؤْمَرُونَ ) * ) .\r\nو به اين ترتيب نه راه گريزى وجود دارد ، و نه گريه و التماس و جزع و فزع مؤثر است .\r\nروشن است هر مامورى براى كارى گمارده شود بايد روحياتى متناسب آن داشته باشد ، و ماموران عذاب طبعا بايد خشن باشند ، چرا كه جهنم كانون رحمت نيست ، كانون خشم و غضب الهى است ، اما در عين حال ، اين ماموران هرگز از مرز عدالت خارج نمىشوند ، و فرمان خدا را بىكم و كاست اجرا مىكنند .\r\nجمعى از مفسران در اينجا سؤالى مطرح كرده‌اند كه تعبير به عدم عصيان در آيه فوق ، با مساله عدم وجود تكليف در قيامت چگونه سازگار است ؟\r\nولى بايد توجه داشت كه اطاعت و ترك عصيان فرشتگان يك نوع اطاعت تكوينى است نه تشريعى ، و اطاعت تكوينى هميشه وجود دارد ، و به تعبير ديگر آنها آن چنان ساخته شده‌اند كه فرمانهاى الهى را با كمال ميل و رغبت و عشق در عين اختيار اجرا مىكنند .\r\nدر آيه بعد كفار را مخاطب ساخته و وضع آنها را در آن روز بازگو مىكند و مىفرمايد : « اى كسانى كه كافر شده‌ايد ! امروز عذرخواهى نكنيد ، چرا كه تنها به اعمالتان جزا داده مىشويد » ( * ( يا أَيُّهَا الَّذِينَ كَفَرُوا لا تَعْتَذِرُوا الْيَوْمَ إِنَّما تُجْزَوْنَ ما كُنْتُمْ تَعْمَلُونَ ) * ) .\r\n","description":"","footnote":"","page_name":" 288 ","page_number":288},
  {"content":"\r\nقرار گرفتن اين آيه بعد از آيه گذشته كه مخاطب در آن مؤمنان بودند اشاره به اين واقعيت است كه اگر به وضع زن و فرزند و خانواده خود نرسيد ممكن است كار شما به جايى رسد كه در قيامت مخاطب به اين خطاب شويد .\r\nتعبير « * ( إِنَّما تُجْزَوْنَ ما كُنْتُمْ تَعْمَلُونَ ) * » بار ديگر اين حقيقت را تاييد مىكند كه جزاى گنهكاران در قيامت خود اعمال آنها است ، كه در برابر آنان ظاهر مىشود ، و با آنها خواهد بود ، تعبير آيه گذشته كه در آتش جهنم از درون وجود خود انسانها زبانه مىكشد نيز مؤيد همين معنى است .\r\nاين نكته نيز قابل توجه است كه عدم قبول اعتذار در آنجا به خاطر اين است كه عذرخواهى نوعى توبه است ، و توبه تنها در اين جهان امكانپذير است ، نه در جهان ديگر و نه بعد از ورود در جهنم .\r\nآيه بعد در حقيقت راه نجات از آتش دوزخ را نشان مىدهد ، مىگويد :\r\n« اى كسانى كه ايمان آورده‌ايد ! به سوى خدا بازگرديد و توبه كنيد ، توبه خالصى » ( * ( يا أَيُّهَا الَّذِينَ آمَنُوا تُوبُوا إِلَى اللَّه تَوْبَةً نَصُوحاً ) * ) .\r\nآرى نخستين گام براى نجات ، توبه از گناه است ، توبه اى كه از هر نظر خالص باشد ، توبه اى كه محرك آن فرمان خدا و ترس از گناه ، نه وحشت از آثار اجتماعى و دنيوى آن ، بوده باشد ، توبه اى كه براى هميشه انسان را از معصيت جدا كند و بازگشتى در آن رخ ندهد .\r\nمىدانيم حقيقت « توبه » همان ندامت و پشيمانى از گناه است كه لازمه آن تصميم بر ترك در آينده است ، و اگر كارى بوده كه قابل جبران است در صدد جبران برآيد ، و گفتن استغفار نيز بيانگر همين معنى است ، و به اين ترتيب اركان توبه را مىتوان در پنج چيز خلاصه كرد : « ترك گناه - ندامت -\r\n","description":"","footnote":"","page_name":" 289 ","page_number":289},
  {"content":"\r\nتصميم بر ترك در آينده - جبران گذشته - استغفار ) .\r\n« نصوح » از ماده « نصح » ( بر وزن صلح ) در اصل به معنى خيرخواهى خالصانه است ، و لذا به عسل خالص « ناصح » گفته مىشود ، و از آنجا كه خيرخواهى واقعى بايد توأم با محكم كارى باشد واژه « نصح » گاه به اين معنى نيز آمده است ، به همين جهت به نماى محكم « نصاح » ( بر وزن كتاب ) و به خياط « ناصح » گفته مىشود ، و اين هر دو معنى يعنى « خالص بودن » و « محكم بودن » در توبه « نصوح » بايد جمع باشد ( 1 ) .\r\nدر اينكه توبه نصوح چيست ؟ تفسيرهاى زيادى براى آن ذكر كرده‌اند تا آنجا كه بعضى شماره تفسيرهاى آن را بالغ بر بيست و سه تفسير دانسته‌اند ( 2 ) ولى همه اين تفسيرها تقريبا به يك حقيقت بازمىگردد ، يا شاخ و برگها و شرائط مختلف توبه است .\r\nاز جمله اينكه : « توبه نصوح » آن است كه واجد چهار شرط باشد :\r\nپشيمانى قلبى ، استغفار زبانى ، ترك گناه ، و تصميم بر ترك در آينده .\r\nبعضى ديگر گفته‌اند : « توبه نصوح » آن است كه واجد سه شرط باشد :\r\nترس از اينكه پذيرفته نشود ، اميد به اينكه پذيرفته شود ، و ادامه اطاعت خدا .\r\nيا اينكه « توبه نصوح » آن است كه گناه خود را همواره در مقابل چشم خود ببينى و از آن شرمنده باشى ! يا اينكه « توبه نصوح آن است كه مظالم را به صاحبانش بازگرداند ، و از مظلومين حليت بطلبد ، و بر اطاعت خدا اصرار ورزد .\r\n\r\n","description":"","footnote":"\r\n( 1 ) بعضى تصور مىكنند « نصوح » نام شخص خاصى بوده است و در اين زمينه داستان مفصلى به عنوان توبه نصوح نقل كرده‌اند ولى بايد توجه داشت نصوح اسم كسى نيست ، بلكه معنى وصفى دارد ، هر چند داستان معروف ممكن است صحت داشته باشد .\r\n( 2 ) تفسير « قرطبى » جلد 10 صفحه 6766 .\r\n","page_name":" 290 ","page_number":290},
  {"content":"\r\nيا اينكه « توبه نصوح » آن است كه در آن سه شرط باشد : كم سخن گفتن كم خوردن ، و كم خوابيدن .\r\nيا اينكه « توبه نصوح » آن است كه توأم با چشمى گريان ، و قلبى بيزار از گناه باشد . . . و مانند اينها كه همگى شاخ و برگ يك واقعيت است و اين توبه خالص و كامل است .\r\nدر حديثى از پيغمبر گرامى اسلام ص مىخوانيم هنگامى كه « معاذ بن جبل » از توبه نصوح سؤال كرد ، در پاسخ فرمود :\r\nان يتوب التائب ثم لا يرجع فى ذنب كما لا يعود اللبن الى الضرع\r\n: « آن است كه شخص توبه كننده به هيچوجه بازگشت به گناه نكند آن چنان كه شير به پستان هرگز باز نمىگردد » ! ( 1 ) اين تعبير لطيف بيانگر اين واقعيت است كه توبه نصوح چنان انقلابى در انسان ايجاد مىكند كه راه بازگشت به گذشته را به كلى بر او مىبندد .\r\nهمانگونه كه بازگشت شير به پستان غير ممكن است .\r\nاين معنى كه در روايات ديگر نيز وارد شده ، در حقيقت درجه عالى توبه نصوح را بيان مىكند ، و گرنه در مراحل پائينتر ممكن است بازگشتى باشد كه بعد از تكرار توبه سرانجام منتهى به ترك دائمى شود .\r\nسپس به آثار اين توبه نصوح اشاره كرده ، مىافزايد « اميد است با اين كار پروردگار شما گناهانتان را ببخشد و بپوشاند » ( * ( عَسى رَبُّكُمْ أَنْ يُكَفِّرَ عَنْكُمْ سَيِّئاتِكُمْ ) * ) .\r\n« و شما را در باغهايى از بهشت وارد كند كه نهرها از زير درختانش جارى است » ( * ( وَيُدْخِلَكُمْ جَنَّاتٍ تَجْرِي مِنْ تَحْتِهَا الأَنْهارُ ) * ) .\r\n« اين كار در روزى خواهد بود كه خداوند پيامبر و كسانى را كه با او\r\n\r\n","description":"","footnote":"\r\n( 1 ) « مجمع البيان » جلد 10 صفحه 318 .\r\n","page_name":" 291 ","page_number":291},
  {"content":"\r\nايمان آوردند خوار و موهون نمىكند « ( * ( يَوْمَ لا يُخْزِي اللَّه النَّبِيَّ وَالَّذِينَ آمَنُوا مَعَه ) * ) .\r\n« اين در حالى است كه نور ( ايمان و عمل صالح ) آنها از پيشاپيش و از سوى راستشان در حركت است » و عرصه محشر را روشن مىسازد ، و راه آنها را به سوى بهشت مىگشايد ( * ( نُورُهُمْ يَسْعى بَيْنَ أَيْدِيهِمْ وَبِأَيْمانِهِمْ ) * ) .\r\nدر اينجاست كه آنها رو به درگاه خداوند آورده ، « مىگويند پروردگارا ! نور ما را كامل كن ، و ما را ببخش كه بر هر كار قادرى » ( * ( يَقُولُونَ رَبَّنا أَتْمِمْ لَنا نُورَنا وَاغْفِرْ لَنا إِنَّكَ عَلى كُلِّ شَيْءٍ قَدِيرٌ ) * ) .\r\nدر حقيقت اين توبه نصوح ، پنج ثمره بزرگ دارد :\r\n« نخست » بخشودگى سيئات و گناهان .\r\n« دوم » ورود در بهشت پر نعمت الهى .\r\n« سوم » عدم رسوايى در آن روز كه پرده‌ها كنار مىرود ، و حقايق آشكار مىگردد ، و دروغگويان تبهكار خوار و رسوا مىشوند ، آرى در آن روز پيامبر ص و مؤمنان آبرومند خواهند بود ، چرا كه آنچه گفتند به واقعيت مىپيوندد .\r\n« چهارم » اينكه نور ايمان و عمل آنها از پيشاپيش و سمت راست آنها حركت مىكند و مسير آنها را به سوى بهشت روشن مىسازد ( بعضى از مفسران نورى را كه پيشاپيش حركت مىكند نور « عمل » دانسته‌اند ، در اين زمينه تفسير ديگرى نيز ذيل آيه 12 سوره حديد در جلد 23 تفسير نمونه داشتيم ) .\r\n« پنجم » اينكه توجهشان به خدا بيشتر مىگردد ، لذا رو به سوى درگاه خدا مىآورند و از او تقاضاى تكميل نور و آمرزش كامل گناه خويش مىكنند .\r\n","description":"","footnote":"","page_name":" 292 ","page_number":292},
  {"content":"\r\n\r\nنكته‌ها :\r\n\r\n1 - تعليم و تربيت خانواده\r\nدستور امر به معروف و نهى از منكر ، يك دستور عام است ، كه همه مسلمين نسبت به يكديگر دارند ، ولى از آيات فوق ، و رواياتى كه در باره حقوق فرزند و مانند آن در منابع اسلامى وارد شده ، به خوبى استفاده مىشود كه انسان در مقابل همسر و فرزند خويش مسئوليت سنگينترى دارد ، و موظف است تا آنجا كه مىتواند در تعليم و تربيت آنها بكوشد ، آنها را از گناه بازدارد و به نيكيها دعوت نمايد ، نه اينكه تنها به تغذيه جسم آنها قناعت كند .\r\nدر حقيقت اجتماع بزرگ از واحدهاى كوچكى تشكيل مىشود كه « خانواده » نام دارد ، و هر گاه اين واحدهاى كوچك كه رسيدگى به آن آسانتر است اصلاح گردد كل جامعه اصلاح مىشود ، و اين مسئوليت در درجه اول بر دوش پدران و مادران است .\r\nمخصوصا در عصر ما كه امواج كوبنده فساد در بيرون خانواده‌ها بسيار قوى و خطرناك است ، براى خنثى كردن آنها از طريق تعليم و تربيت خانوادگى بايد برنامه ريزى اساسىتر و دقيقتر انجام گيرد .\r\nنه تنها آتشهاى قيامت كه آتشهاى دنيا نيز از درون وجود انسانها سرچشمه مىگيرد ، و هر كس موظف است خانواده خود را از اين آتشها حفظ كند .\r\nدر حديثى مىخوانيم : « هنگامى كه آيه فوق نازل شد ، كسى از ياران پيامبر ص سؤال كرد : چگونه خانواده خود را از آتش دوزخ حفظ كنم :\r\nحضرت ص فرمود :\r\nتامرهم بما امر اللَّه ، و تنهاهم عما نهاهم اللَّه ، ان اطاعوك كنت قد وقيتهم ، و ان عصوك كنت قد قضيت ما عليك\r\n:\r\n","description":"","footnote":"","page_name":" 293 ","page_number":293},
  {"content":"\r\n: « آنها را امر به معروف و نهى از منكر مىكنى ، اگر از تو پذيرفتند آنها را از آتش دوزخ حفظ كرده اى ، و اگر نپذيرفتند وظيفه خود را انجام داده اى » ( 1 ) .\r\nو در حديث جامع و جالب ديگرى از رسول خدا ص آمده است :\r\nالا كلكم راع ، و كلكم مسئول عن رعيته ، فالامير على الناس راع ، و هو مسئول عن رعيته ، و الرجل راع على اهل بيته ، و هو مسئول عنهم ، فالمرأة راعية على اهل بيت بعلها و ولده ، و هى مسئولة عنهم ، الا فكلكم راع ، و كلكم مسئول عن رعيته :\r\n« بدانيد همه شما نگهبانيد ، و همه در برابر كسانى كه مامور نگهبانى آنها هستيد مسئوليد ، امير و رئيس حكومت اسلامى نگهبان مردم است و در برابر آنها مسئول است ، مرد نگهبان خانواده خويش است و در مقابل آنها مسئول ، زن نيز نگهبان خانواده شوهر و فرزندان است و در برابر آنها مسئول مىباشد ، بدانيد همه شما نگهبانيد و همه شما در برابر كسانى كه مامور نگهبانى آنها هستيد مسئوليد ! ( 2 ) اين بحث دامنه دار را با حديثى از امير مؤمنان على ع پايان مىدهيم ، امام ع در تفسير آيه فوق فرمود :\r\nعلموا انفسكم و اهليكم الخير ، و ادبوهم\r\n« منظور اين است كه خود و خانواده خويش را نيكى بياموزيد و آنها را ادب كنيد » ( 3 ) .\r\n\r\n2 - توبه درى به سوى رحمت خدا\r\nبسيار مىشود كه از انسان - مخصوصا در آغاز تربيت و سير و سلوك الى اللَّه -\r\n\r\n","description":"","footnote":"\r\n( 1 ) « نور الثقلين » جلد 5 صفحه 372 .\r\n( 2 ) « مجموعه ورام » جلد اول صفحه 6 .\r\n( 3 ) « در المنثور » جلد 6 صفحه 244\r\n","page_name":" 294 ","page_number":294},
  {"content":"\r\nلغزشهايى سرمىزند ، اگر درهاى بازگشت به روى او بسته شود ، مايوس مىگردد ، و براى هميشه از راه مىماند ، و لذا در مكتب تربيتى اسلام ، توبه به عنوان يك اصل تربيتى با اهميت فوق العاده اى مطرح است ، و از تمام گنهكاران دعوت مىكند كه براى اصلاح خويش و جبران گذشته از اين در ، وارد شوند .\r\nامام على بن الحسين ع در مناجات « تائبين » به پيشگاه خدا چنين عرضه مىدارد :\r\nالهى انت الذى فتحت لعبادك بابا الى عفوك سميته التوبة ، فقلت * ( تُوبُوا إِلَى اللَّه تَوْبَةً نَصُوحاً ) * ، فما عذر من اغفل دخول الباب بعد فتحه\r\n« خداى من تو كسى هستى كه درى به سوى عفوت به روى بندگانت گشوده اى ، و نامش را توبه نهاده اى ، و فرموده اى بازگرديد به سوى خدا و توبه كنيد توبه خالصى ، اكنون عذر كسانى كه از ورود از اين در ، بعد از گشايش آن ، غافل شوند چيست » ؟ ! ( 1 ) به قدرى در مساله توبه در روايات تاكيد شده كه در حديثى از امام باقر ع مىخوانيم :\r\nان اللَّه تعالى اشد فرحا بتوبة عبده من رجل اضل راحلته و زاده فى ليلة ظلماء ، فوجدها\r\n: « خداوند از توبه بنده اش بيش از كسى كه مركب و توشه خود را در بيابان در يك شب تاريك گم كرده و سپس آن را بيابد شاد مىگردد » ! ( 2 ) اين تعبيرات آميخته با بزرگوارى همه براى تشويق به اين امر مهم حياتى است .\r\nولى بايد توجه داشت كه « توبه تنها لقلقه زبان ، و گفتن » استغفر اللَّه « نيست بلكه شرايط و اركانى دارد كه در تفسير توبه نصوح در آيات فوق به آن\r\n\r\n","description":"","footnote":"\r\n( 1 ) مناجاتهاى پانزده گانه مناجات اول ( بحار الانوار جلد 94 صفحه 142 ) .\r\n( 2 ) « اصول كافى » جلد 2 باب التوبة حديث 8 .\r\n","page_name":" 295 ","page_number":295},
  {"content":"\r\nاشاره شد ، هر گاه توبه با اين شرائط انجام گيرد آن چنان اثر مىگذارد كه گناه و آثار گناه را به كلى از روح و جان انسان محو مىكند ، لذا در حديثى از امام باقر ع مىخوانيم :\r\nالتائب من الذنب كمن لا ذنب له ، و المقيم على الذنب و هو مستغفر منه كالمستهزء !\r\n: كسى كه از گناه توبه كند همچون كسى است كه اصلا گناه نكرده ، و كسى كه به گناه خود ادامه دهد در حالى كه استغفار مىكند مانند كسى است كه مسخره مىكند « ! ( 1 ) .\r\nدر باره توبه بحثهاى مشروح ديگرى ( در جلد سوم صفحه 312 به بعد ) ذيل آيه 17 سوره نساء و ( جلد 19 صفحه 498 به بعد ) ذيل آيه 53 زمر داشته‌ايم .\r\n\r\n","description":"","footnote":"\r\n( 1 ) « اصول كافى » جلد 2 باب التوبة حديث 10 .\r\n","page_name":" 296 ","page_number":296},
  {"content":"\r\n\r\n[ سوره التحريم ‹ 66 › : آيات 9 تا 12 
  ]\r\nيا أَيُّهَا النَّبِيُّ جاهِدِ الْكُفَّارَ وَالْمُنافِقِينَ وَاغْلُظْ عَلَيْهِمْ وَمَأْواهُمْ جَهَنَّمُ وَبِئْسَ الْمَصِيرُ ‹ 9 › ضَرَبَ اللَّه مَثَلًا لِلَّذِينَ كَفَرُوا امْرَأَتَ نُوحٍ وَامْرَأَتَ لُوطٍ كانَتا تَحْتَ عَبْدَيْنِ مِنْ عِبادِنا صالِحَيْنِ فَخانَتاهُما فَلَمْ يُغْنِيا عَنْهُما مِنَ اللَّه شَيْئاً وَقِيلَ ادْخُلا النَّارَ مَعَ الدَّاخِلِينَ ‹ 10 › وَضَرَبَ اللَّه مَثَلًا لِلَّذِينَ آمَنُوا امْرَأَتَ فِرْعَوْنَ إِذْ قالَتْ رَبِّ ابْنِ لِي عِنْدَكَ بَيْتاً فِي الْجَنَّةِ وَنَجِّنِي مِنْ فِرْعَوْنَ وَعَمَلِه وَنَجِّنِي مِنَ الْقَوْمِ الظَّالِمِينَ ‹ 11 › وَمَرْيَمَ ابْنَتَ عِمْرانَ الَّتِي أَحْصَنَتْ فَرْجَها فَنَفَخْنا فِيه مِنْ رُوحِنا وَصَدَّقَتْ بِكَلِماتِ رَبِّها وَكُتُبِه وَكانَتْ مِنَ الْقانِتِينَ ‹ 12 ›\r\n","description":"","footnote":"","page_name":" 297 ","page_number":297},
  {"content":"\r\n\r\nترجمه :\r\n9 - اى پيامبر ! با كفار و منافقين پيكار كن و بر آنها سخت بگير ، جايگاهشان جهنم است و بد جايگاهى است .\r\n10 - خداوند مثلى براى كسانى كه كافر شده‌اند زده است ، مثل به همسر نوح ، و همسر لوط ، آنها تحت سرپرستى دو بنده از بندگان صالح ما بودند ، ولى به آن دو خيانت كردند ، و ارتباط آنها با اين دو ( پيامبر ) سودى به حالشان ( در برابر عذاب الهى ) نداشت . و به آنها گفته شد : وارد آتش شويد همراه كسانى كه وارد مىشوند ! 11 - و خداوند مثلى براى مؤمنان زده ، به همسر فرعون ، در آن هنگام كه گفت پروردگارا ! خانه اى براى من نزد خودت در بهشت بساز ، و مرا از فرعون و عمل او نجات ده ، و مرا از قوم ظالم رهايى بخش .\r\n12 - و همچنين مريم دختر عمران مثل زده كه دامان خود را پاك نگاه داشت ، و ما از روح خود در او دميديم ، او كلمات پروردگار و كتابهايش را تصديق كرد ، و از مطيعان فرمان خدا بود .\r\n\r\nتفسير : الگوهايى از زنان مؤمن و كافر\r\nاز آنجا كه منافقان از افشاى اسرار درونى خانه پيامبر ص و بروز مشاجرات و اختلافهايى در ميان همسران او كه در آيات قبل به آن اشاره شده قطعا خوشحال بودند ، بلكه به شايعات در اين زمينه دامن مىزدند شايد به همين مناسبت در نخستين آيه مورد بحث دستور شدت عمل در باره آنها داده ، مىفرمايد :\r\n« اى پيامبر با كفار و منافقان پيكار و جهاد كن و بر آنها سخت بگير جايگاهشان جهنم و بد جايگاهى است » .\r\n","description":"","footnote":"","page_name":" 298 ","page_number":298},
  {"content":"\r\n( * ( يا أَيُّهَا النَّبِيُّ جاهِدِ الْكُفَّارَ وَالْمُنافِقِينَ وَاغْلُظْ عَلَيْهِمْ وَمَأْواهُمْ جَهَنَّمُ وَبِئْسَ الْمَصِيرُ ) * ) .\r\nاين جهاد در مورد كفار ممكن است به صورت مسلحانه يا غير مسلحانه بوده باشد ، ولى در مورد منافقان بدون شك جهاد مسلحانه نيست ، زيرا در هيچ تاريخى نقل نشده كه پيامبر ص با منافقان پيكار مسلحانه كرده باشد ، لذا در حديثى از امام صادق ع مىخوانيم كه فرمود :\r\nان رسول اللَّه لم يقاتل منافقا قط انما كان يتالفهم\r\n: « رسول خدا هرگز با منافقى جنگ نكرد ، بلكه پيوسته در تاليف قلوب آنها مىكوشيد » ( 1 ) .\r\nبنا بر اين مراد از جهاد با آنها همان توبيخ و سرزنش و تهديد و انذار و رسوا ساختن آنها ، و يا در بعضى از موارد تاليف قلوب آنها است ، چه اينكه « جهاد » معنى وسيع و گسترده اى دارد ، و هر گونه تلاش و كوشش را شامل مىشود ، تعبير به « * ( وَاغْلُظْ عَلَيْهِمْ ) * » ( بر آنها سخت بگير و خشونت كن ) نيز اشاره به خشونت در سخن و افشاگرى و تهديد و مانند آن است .\r\nاين وضع خاص در مقابل منافقان ، با اينكه آنها خطرناكترين دشمن اسلام بودند ، به خاطر اين بود كه آنها ظاهرا دم از اسلام مىزدند ، و با مسلمانان كاملا آميزش داشتند ، لذا ممكن نبود همچون يك كافر با آنها رفتار كرد .\r\nالبته اين در صورتى بود كه آنها دست به اسلحه نبرند و اگر اين كار را مىكردند مسلما با آنها مقابله به مثل مىشد ، زيرا در اين صورت عنوان « محارب » به خود مىگرفتند .\r\nگرچه اين مساله در عصر پيامبر ص واقع نشد ولى بعد از او مخصوصا در عصر امير مؤمنان ع روى داد ، و او با منافقان مسلح به نبرد برخاست .\r\nبعضى گفته‌اند منظور از « جهاد با منافقان » در آيه فوق اجراى حدود\r\n\r\n","description":"","footnote":"\r\n( 1 ) « مجمع البيان » جلد 10 صفحه 319 .\r\n","page_name":" 299 ","page_number":299},
  {"content":"\r\nشرعى در مورد آنهاست ، زيرا اكثر كسانى كه حد بر آنها جارى مىشد از منافقان بودند ، ولى هيچ دليلى براى اين تفسير ، و بر اين ادعا كه حدود شرعى در آن عصر غالبا بر آنها واقع شده ، در دست نيست .\r\nقابل توجه اينكه آيه فوق عينا و بدون هيچ كم و زياد در سوره توبه آيه 73 نيز آمده است .\r\nسپس بار ديگر به ماجراى همسران پيامبر ص بازمىگردد ، و براى اينكه درس عملى زنده اى به آنها بدهد به ذكر سرنوشت فشرده دو نفر از زنان بىتقوا كه در خانه دو پيامبر بزرگ خدا بودند ، و سرنوشت دو زن مؤمن و ايثارگر كه يكى از آنها در خانه يكى از جبارترين مردان تاريخ بود مىپردازد .\r\nنخست مىفرمايد : « خداوند مثلى براى كافران زده است ، مثلى به همسر نوح و همسر لوط » ( * ( ضَرَبَ اللَّه مَثَلًا لِلَّذِينَ كَفَرُوا امْرَأَتَ نُوحٍ وَامْرَأَتَ لُوطٍ ) * ) ( 1 ) .\r\n« آنها تحت سرپرستى دو بنده از بندگان صالح ما بودند ، ولى به آن دو خيانت كردند » ( * ( كانَتا تَحْتَ عَبْدَيْنِ مِنْ عِبادِنا صالِحَيْنِ فَخانَتاهُما ) * ) .\r\n« اما ارتباط آنها با اين دو پيامبر بزرگ سودى به حالشان در برابر عذاب الهى نداشت ، و به آنها گفته شد كه وارد در آتش شويد همراه كسانى كه وارد مىشوند » ( * ( فَلَمْ يُغْنِيا عَنْهُما مِنَ اللَّه شَيْئاً وَقِيلَ ادْخُلَا النَّارَ مَعَ الدَّاخِلِينَ ) * ) .\r\nو به اين ترتيب به دو همسر پيامبر اسلام ص كه در ماجراى افشاى\r\n\r\n","description":"","footnote":"\r\n( 1 ) « ضرب » در اينجا دو مفعول گرفته « * ( امْرَأَتَ نُوحٍ ) * » مفعول اول است كه مؤخر شده و « مثلا » مفعول دوم اين احتمال نيز داده شده است كه « ضرب » يك مفعول داشته باشد و آن « مثلا » است ، و « * ( امْرَأَتَ نُوحٍ ) * » بدل آن مىباشد ( البيان فى غريب اعراب القرآن جلد 2 صفحه 449 ) .\r\n","page_name":" 300 ","page_number":300},
  {"content":"\r\nاسرار و آزار آن حضرت ص دخالت داشتند هشدار مىدهد كه گمان نكنند همسرى پيامبر ص به تنهايى مىتواند مانع كيفر آنها باشد ، همانگونه كه رابطه همسران نوح و لوط ، به خاطر خيانت ، از خاندان نبوت و وحى قطع شد ، و گرفتار عذاب الهى شدند .\r\nو در ضمن هشدارى است به همه مؤمنان در تمام قشرها كه پيوندهاى خود را با اولياء اللَّه در صورت گناه و عصيان مانع عذاب الهى نپندارند .\r\nدر بعضى از كلمات مفسران آمده است كه اسم همسر حضرت نوح « والهة » و اسم همسر حضرت لوط « والعة » بوده است ( 1 ) و بعضى عكس اين را نوشته‌اند ، يعنى نام همسر نوح را « والعه » و همسر لوط را « والهه » يا « واهله » گفته‌اند ( 2 ) .\r\nبه هر حال اين دو زن به اين دو پيامبر بزرگ خيانت كردند ، البته خيانت آنها هرگز انحراف از جاده عفت نبود ، زيرا هرگز همسر هيچ پيامبرى آلوده به بىعفتى نشده است ، چنان كه در حديثى از پيامبر اكرم ص صريحا آمده است ، « ما بغت امرأة نبى قط » : « همسر هيچ پيامبرى هرگز آلوده عمل منافى عفت نشد » ( 3 ) .\r\nخيانت همسر « لوط » اين بود كه با دشمنان آن پيامبر ع همكارى مىكرد ، و اسرار خانه او را به دشمن مىسپرد ، و همسر نوح نيز چنين بود .\r\n« راغب » در « مفردات » مىگويد : « خيانت » و « نفاق » يك حقيقت است ، جز اينكه « خيانت » در مقابل « عهد و امانت » گفته مىشود ، و نفاق در مسائل دينى .\r\n\r\n","description":"","footnote":"\r\n( 1 ) « قرطبى » جلد 10 صفحه 6680 .\r\n( 2 ) « روح المعانى » جلد 28 صفحه 142 ( بعضى نيز نام همسر نوح را « واغله » يا « والغه » گفته‌اند ) .\r\n( 3 ) « در المنثور » جلد 6 صفحه 245 .\r\n","page_name":" 301 ","page_number":301},
  {"content":"\r\nتناسب اين داستان با داستان افشاى اسرار خانه پيامبر ص نيز ايجاب مىكند كه منظور از خيانت همين باشد .\r\nبه هر حال آيه فوق اميدهاى كاذب افرادى را كه گمان مىكنند تنها ارتباط با شخص بزرگى همچون پيامبر ص مىتواند مايه نجات آنها گردد ( هر چند در عمل آلوده باشند ) قطع مىكند ، تا هيچكس از اين نظر براى خود مصونيتى قائل نشود ، لذا در پايان آيه مىگويد : « به آنها گفته مىشود با ساير دوزخيان وارد جهنم شويد » يعنى ميان شما و ديگران از اين نظر هيچ امتيازى نيست ! .\r\nسپس دو مثال براى افراد باايمان ذكر كرده ، مىگويد : « خداوند مثلى براى مؤمنان ذكر كرده : همسر فرعون را ، در آن زمان كه به پيشگاه خدا عرضه داشت : پروردگار من ! خانه اى برايم در جوار قربت در بهشت بنا كن ، و مرا از فرعون و كارهايش رهايى بخش ، و مرا از اين قوم ظالم نجات ده » ( * ( وَضَرَبَ اللَّه مَثَلًا لِلَّذِينَ آمَنُوا امْرَأَتَ فِرْعَوْنَ إِذْ قالَتْ رَبِّ ابْنِ لِي عِنْدَكَ بَيْتاً فِي الْجَنَّةِ وَنَجِّنِي مِنْ فِرْعَوْنَ وَعَمَلِه وَنَجِّنِي مِنَ الْقَوْمِ الظَّالِمِينَ ) * ) .\r\nمعروف اين است كه نام همسر فرعون « آسيه » و نام پدرش « مزاحم » بوده است ، گفته‌اند هنگامى كه معجزه موسى ع را در مقابل ساحران مشاهده كرد اعماق قلبش به نور ايمان روشن شد ، و از همان لحظه به موسى ايمان آورد او پيوسته ايمان خود را مكتوم مىداشت ، ولى ايمان و عشق به خدا چيزى نيست كه بتوان آن را هميشه كتمان كرد ، هنگامى كه فرعون از ايمان او با خبر شد بارها او را نهى كرد ، و اصرار داشت كه دست از دامن آئين موسى ع بردارد ، و خداى او را رها كند ، ولى اين زن با استقامت هرگز تسليم خواسته فرعون نشد .\r\n","description":"","footnote":"","page_name":" 302 ","page_number":302},
  {"content":"\r\nسرانجام فرعون دستور داد دست و پاهايش را با ميخها بسته ، در زير آفتاب سوزان قرار دهند ، و سنگ عظيمى بر سينه او بيفكنند ، هنگامى كه آخرين لحظه‌هاى عمر خود را مىگذارند دعايش اين بود « پروردگارا ! براى من خانه اى در بهشت در جوار خودت بنا كن و مرا از فرعون و اعمالش رهايى بخش و مرا از اين قوم ظالم نجات ده » ! خداوند نيز دعاى اين زن مؤمن پاكباز فداكار را اجابت فرمود و او را در كنار بهترين زنان جهان مانند مريم قرار داد . چنان كه در همين آيات در رديف او قرار گرفته است .\r\nدر روايتى از رسول خدا ص مىخوانيم :\r\nافضل نساء اهل الجنة خديجة بنت خويلد ، و فاطمة بنت محمد ( ص ) ، و مريم بنت عمران ، و آسيه بنت مزاحم ، امرأة فرعون !\r\n: « برترين زنان اهل بهشت چهار نفرند » خديجه « دختر خويلد و » فاطمه « دختر محمد ص و » مريم « دختر عمران و » آسيه « دختر مزاحم همسر فرعون » ( 1 ) .\r\nجالب اينكه همسر فرعون با اين سخن كاخ عظيم فرعون را تحقير مىكند و آن را در برابر خانه اى در جوار رحمت خدا به هيچ مىشمرد ، و به اين وسيله به آنها كه او را نصيحت مىكردند كه اينهمه امكانات چشمگيرى كه از طريق « ملكه مصر بودن » در اختيار تو است با ايمان به مرد شبانى همچون موسى از دست نده ! پاسخ مىگويد .\r\nو با جمله « * ( نَجِّنِي مِنْ فِرْعَوْنَ وَعَمَلِه ) * » بيزارى خود را ، هم از خود فرعون و هم از مظالم و جناياتش ، اعلام مىدارد .\r\nو با جمله « * ( وَنَجِّنِي مِنَ الْقَوْمِ الظَّالِمِينَ ) * » ناهمرنگى خود را با محيط آلوده\r\n\r\n","description":"","footnote":"\r\n( 1 ) « در المنثور » جلد 6 صفحه 246 .\r\n","page_name":" 303 ","page_number":303},
  {"content":"\r\nو بيگانگى خويش را از جنايات آنها برملا مىكند ، و چقدر حساب شده است اين جمله‌هاى سه گانه اى كه اين زن با معرفت و ايثارگر در واپسين لحظه‌هاى عمرش بيان كرد ، جمله هايى كه مىتواند براى همه زنان و مردان مؤمن جهان الهامبخش باشد ، جمله هايى كه بهانه‌هاى واهى را از دست تمام كسانى كه فشار محيط ، يا همسر را ، مجوزى براى ترك اطاعت خدا و تقوى مىشمرند ، مىگيرد .\r\nمسلما زرق و برق و جلال و جبروتى برتر از دستگاه فرعونى وجود نداشت همانطور كه فشار و شكنجه اى فراتر از شكنجه‌هاى فرعون جنايتكار نبود ، ولى نه آن زرق و برق ، و نه اين فشار و شكنجه ، آن زن مؤمن را به زانو در نياورد و هم چنان به راه خود در مسير رضاى خدا ادامه داد تا جان خويش را در راه معشوق حقيقى فدا كرد .\r\nقابل توجه اينكه تقاضا مىكند خداوند خانه اى در بهشت ، و در نزد خودش ، براى او بنا كند ، كه در بهشت بودن جنبه جسمانى آن است ، و نزد خدا بودن جنبه روحانى آن ، و او هر دو را در يك عبارت كوتاه جمع كرده است .\r\nسپس به دومين زن با شخصيت كه الگويى براى افراد باايمان محسوب مىشود اشاره كرده ، مىفرمايد : و نيز « خداوند مثلى زده است » مريم « دختر عمران را كه دامان خود را پاك نگاهداشت » ( * ( وَمَرْيَمَ ابْنَتَ عِمْرانَ الَّتِي أَحْصَنَتْ فَرْجَها ) * ) ( 1 ) .\r\n\r\n","description":"","footnote":"\r\n( 1 ) در باره اينكه منظور از تعبير « فرج » چيست ؟ شرح مبسوطى در جلد 13 تفسير نمونه صفحه 494 ( ذيل آيه 91 سوره انبياء ) داشتيم .\r\n","page_name":" 304 ","page_number":304},
  {"content":"\r\n« و ما از روح خود در او دميديم » ( * ( فَنَفَخْنا فِيه مِنْ رُوحِنا ) * ) .\r\nو او به فرمان خدا بدون داشتن همسر ، فرزندى آورد كه پيامبر اولو العزم پروردگار شد .\r\nسپس مىافزايد « او سخنان پروردگار و كتابهايش را تصديق كرد ، و به همه آنها ايمان آورد » ( * ( وَصَدَّقَتْ بِكَلِماتِ رَبِّها وَكُتُبِه ) * ) .\r\n« و او از مطيعان فرمان خدا بود » ( * ( وَكانَتْ مِنَ الْقانِتِينَ ) * ) .\r\nاز نظر ايمان در سرحد اعلى قرار داشت ، و به تمام كتب آسمانى و اوامر الهى مؤمن ، و از نظر عمل پيوسته مطيع اوامر الهى بود ، و بنده اى بود جان و دل بر كف ، و چشم بر امر و گوش بر فرمان داشت .\r\nتفاوت « كلمات » و « كتب » ممكن است از اين نظر باشد كه تعبير به « كتب » اشاره به تمام كتابهاى آسمانى است كه بر پيامبران نازل شده و تعبير به « كلمات » ناظر وحىهايى است كه صورت كتاب آسمانى نداشته است .\r\nمريم آن چنان نسبت به اين كلمات و كتب مؤمن بود كه قرآن در آيه 75 سوره مائده به عنوان « صديقه » ( بسيار تصديق كننده ) از او ياد كرده است .\r\nدر آيات مختلف قرآن مطالب زيادى در باره شخصيت اين زن باايمان و مقام والاى او ديده مىشود كه قسمت مهمى از آن در همان سوره اى است كه به نام او ناميده شده ( جمعى نيز صديقه را به معنى بسيار راستگو توصيف كرده‌اند ) .\r\nو به هر حال قرآن با اين تعبيرات دامان مريم را از سخنان ناروايى كه جمعى از يهوديان آلوده و جنايتكار ، در باره او مىگفتند ، و شخصيت ، و حتى پاكدامنى او را زير سؤال مىبردند ، پاك مىشمرد ، و مشت محكمى بر دهان\r\n","description":"","footnote":"","page_name":" 305 ","page_number":305},
  {"content":"\r\nبدگويان مىكوبد .\r\nتعبير به « * ( فَنَفَخْنا فِيه مِنْ رُوحِنا ) * » ( از روح خود در او دميديم ) چنان كه قبلا نيز اشاره كرده‌ايم منظور از آن يك روح با عظمت و متعالى است ، يا به تعبير ديگر اضافه « روح » به « خداوند » « اضافه تشريفيه » است كه براى بيان عظمت چيزى مىآيد ، مانند اضافه « خانه » به « خدا » در تعبير « بيت اللَّه » و گرنه خداوند نه روح دارد ، و نه خانه و بيت .\r\nعجب اينكه بعضى از مفسران حديثى در باره زنان با شخصيت و و الا مقام در نزد خداوند نقل كرده‌اند كه « عايشه را برترين آنها شمرده‌اند ! چه خوب بود اين حديث را در تفسير سوره تحريم ذكر نمىكردند ، چرا كه اين سوره با صداى رسا پيامى بر خلاف اين حديث ساختگى مىدهد ، و چنان كه ديديم بسيارى از مفسران اهل سنت و مورخان تصريح كرده‌اند آن دو زن كه آيات اين سوره آنها را شديدا ملامت مىكند و مايه خشم خدا و رسولش شدند ، » حفصه « و » عايشه « بودند ، و اين معنى صريحا در صحيح بخارى نيز آمده است ( 1 ) .\r\nما از تمام كسانى كه آزاد مىانديشند مىخواهيم بار ديگر آيات اين سوره را مرور كنند و سپس ارزش چنين احاديثى را روشن سازند .\r\nخداوندا ! ما را از حب و بغضهاى بىدليل و تعصبآميز حفظ فرما ، و چنان كن كه در برابر آيات قرآن مجيدت با تمام وجود خود تسليم و خاضع باشيم .\r\n\r\n","description":"","footnote":"\r\n( 1 ) « صحيح بخارى » جلد 6 صفحه 195 .\r\n","page_name":" 306 ","page_number":306},
  {"content":"\r\nپروردگارا ! مباد آن روزى كه پيامبر بزرگت از اعمال ما ناخشنود و از روش زندگى ما ناراضى گردد .\r\nبارالها ! به ما چنان استقامتى مرحمت كن كه فشارها و شكنجه‌هاى فراعنه زمان در سراسر جهان در روح و ايمان ما كمترين اثر نگذارد .\r\nآمين يا رب العالمين .\r\nپايان سوره تحريم 7 شوال 1406\r\n","description":"","footnote":"","page_name":" 307 ","page_number":307},
  {"content":"\r\n","description":"","footnote":"","page_name":" 308 ","page_number":308},
  {"content":"\r\n\r\n‹ 67 › سوره ملك اين سوره در مكه نازل شده و داراى 30 آيه است\r\n","description":"","footnote":"","page_name":" 309 ","page_number":309},
  {"content":"\r\n","description":"","footnote":"","page_name":" 310 ","page_number":310},
  {"content":"\r\n\r\nمحتواى سوره ملك\r\nاين سوره كه سرآغاز جزء 29 قرآن مجيد است از سوره هايى است كه بنا بر مشهور ، تمام آن در مكه نازل شده ، همانگونه كه غالب سوره‌هاى اين جزء مكى است ، بلكه به گفته بعضى از مفسران تمام سوره‌هاى اين جزء مكى است ( 1 ) به عكس سوره‌هاى جزء قبل كه مدنى بود ، ولى چنان كه خواهيم گفت :\r\nسوره دهر ( يا سوره انسان ) از اين قاعده مستثنى است و در مدينه نازل شده است .\r\nسوره « ملك » كه نام ديگرش سوره « منجية » ( نجاتبخش ) و نام سومش « واقية » يا « مانعة » است ( زيرا تلاوتكننده خود را از عذاب الهى يا عذاب قبر نگاه مىدارد ) از سوره‌هاى بسيار پرفضيلت قرآن مىباشد ، و مسائل زيادى در آن مطرح شده كه عمدتا بر سه محور دور مىزند .\r\n1 - بحثهايى پيرامون « مبدأ » و صفات خداوند ، و نظام شگفتانگيز خلقت مخصوصا آفرينش آسمانها و ستارگان ، و آفرينش زمين و مواهب آن ، و همچنين آفرينش پرندگان ، و آبهاى جارى و آفرينش گوش و چشم و ابزار شناخت .\r\n2 - بحثهايى پيرامون « معاد » و عذاب دوزخ ، و گفتگوهاى ماموران عذاب با دوزخيان ، و مانند آن .\r\n\r\n","description":"","footnote":"\r\n( 1 ) « فى ظلال القرآن » جلد 8 صفحه 180 .\r\n","page_name":" 311 ","page_number":311},
  {"content":"\r\n3 - انذار و تهديد كافران و ظالمان به انواع عذابهاى دنيا و آخرت .\r\nو به گفته بعضى از نظر محور اصلى تمام سوره را همان مالكيت و حاكميت خدا تشكيل مىدهد كه در نخستين آيه آمده است ( 1 ) .\r\n\r\nفضيلت تلاوت سوره\r\nروايات زيادى در فضيلت اين سوره از پيامبر ص و ائمه اهل بيت ع نقل شده است :\r\nاز جمله در حديثى از پيامبر ص مىخوانيم :\r\nمن قرأ سورة تبارك فكانما احيا ليلة القدر !\r\n: « كسى كه سوره » تبارك « را بخواند چنان است كه گويى شب قدر را احيا داشته » ( 2 ) .\r\nو در حديث ديگرى از همان حضرت آمده است :\r\nوددت ان تبارك الملك فى قلب كل مؤمن\r\n: « دوست مىداشتم كه سوره تبارك در قلب همه مؤمنان ثبت بود » ( 3 ) .\r\nدر حديثى از امام محمد بن على الباقر مىخوانيم كه فرمود :\r\nسورة الملك هى المانعة تمنع من عذاب القبر ، و هى مكتوبة فى التوراة سورة الملك و من قرأها فى ليلة فقد اكثر ، و اطاب ، و لم يكتب من الغافلين . . . « سوره ملك سوره » مانعه « است ، يعنى از عذاب قبر ممانعت مىكند ، و در تورات به همين نام ثبت است ، كسى كه آن را در شبى بخواند بسيار خوانده ، و\r\n\r\n","description":"","footnote":"\r\n( 1 ) همان مدرك صفحه 184 .\r\n( 2 و 3 ) مجمع البيان جلد 10 صفحه 320 .\r\n","page_name":" 312 ","page_number":312},
  {"content":"\r\nخوب خوانده ، و از غافلان محسوب نمىشود » ( 1 ) .\r\nو احاديث در اين زمينه بسيار است .\r\nالبته اينهمه آثار عظيم مربوط به خواندن بدون فكر و عمل نيست ، هدف خواندنى است آميخته با الهام گرفتن براى عمل .\r\n\r\n","description":"","footnote":"\r\n( 1 ) همان مدرك .\r\n","page_name":" 313 ","page_number":313},
  {"content":"\r\n\r\n[ سوره الملك ‹ 67 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nتَبارَكَ الَّذِي بِيَدِه الْمُلْكُ وَهُوَ عَلى كُلِّ شَيْءٍ قَدِيرٌ ‹ 1 › الَّذِي خَلَقَ الْمَوْتَ وَالْحَياةَ لِيَبْلُوَكُمْ أَيُّكُمْ أَحْسَنُ عَمَلًا وَهُوَ الْعَزِيزُ الْغَفُورُ ‹ 2 › الَّذِي خَلَقَ سَبْعَ سَماواتٍ طِباقاً ما تَرى فِي خَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطُورٍ ‹ 3 › ثُمَّ ارْجِعِ الْبَصَرَ كَرَّتَيْنِ يَنْقَلِبْ إِلَيْكَ الْبَصَرُ خاسِئاً وَهُوَ حَسِيرٌ ‹ 4 ›\r\nوَ لَقَدْ زَيَّنَّا السَّماءَ الدُّنْيا بِمَصابِيحَ وَجَعَلْناها رُجُوماً لِلشَّياطِينِ وَأَعْتَدْنا لَهُمْ عَذابَ السَّعِيرِ ‹ 5 ›\r\n","description":"","footnote":"","page_name":" 314 ","page_number":314},
  {"content":"\r\n\r\nترجمه :\r\nبنام خداوند بخشنده بخشايشگر 1 - پربركت و زوال ناپذير است كسى كه حكومت جهان هستى به دست او است ، و بر همه چيز قادر است .\r\n2 - همان كسى كه مرگ و حيات را آفريد تا شما را بيازمايد كه كداميك بهتر عمل مىكنيد و او شكستناپذير و بخشنده است .\r\n3 - همان كسى كه هفت آسمان را بر روى يكديگر آفريد ، در آفرينش خداوند رحمان هيچ تضاد و عيبى نمىبينى ، بار ديگر نگاه كن ، آيا هيچ شكاف و خللى مشاهده مىكنى ؟\r\n4 - بار ديگر ( به عالم هستى ) نگاه كن سرانجام چشمانت ( در جستجوى خلل و نقصان ناكام مانده ) به سوى تو بازمىگردد در حالى كه خسته و ناتوان است .\r\n5 - ما آسمان پائين را با چراغهاى پرفروغى زينت بخشيديم ، و آنها ( شهب ) را تيرهايى براى شياطين قرار داديم و براى آنان عذاب دوزخ فراهم ساختيم .\r\n\r\nتفسير : هيچ نقصى در جهان هستى نمىبينى\r\nاين سوره با مساله مهم مالكيت و حاكميت خداوند و جاودانگى ذات پاك او آغاز مىشود كه در واقع كليد همه بحثهاى اين سوره است ( 1 ) .\r\nمىفرمايد : « پربركت و زوال ناپذير است كسى كه حكومت جهان هستى به دست او است ، و او بر همه چيز قادر است » ( * ( تَبارَكَ الَّذِي بِيَدِه الْمُلْكُ وَهُوَ عَلى كُلِّ شَيْءٍ قَدِيرٌ ) * ) .\r\n\r\n","description":"","footnote":"\r\n( 1 ) اين سوره دومين سوره اى است كه با كلمه « تبارك » آغاز مىگردد ، سوره ديگر سوره فرقان بود كه با جمله « * ( تَبارَكَ الَّذِي نَزَّلَ الْفُرْقانَ عَلى عَبْدِه لِيَكُونَ لِلْعالَمِينَ نَذِيراً ) * » آغاز گرديده .\r\n","page_name":" 315 ","page_number":315},
  {"content":"\r\n« تبارك » از ماده « بركت » در اصل از « برك » ( بر وزن برگ ) به معنى سينه شتر است ، و هنگامى كه « برك البعير » گفته شود مفهومش اين است كه شتر سينه خود را به زمين زد ، سپس اين كلمه به معنى دوام و بقاء و زوالناپذيرى آمده ، و در مورد هر نعمتى كه پايدار و با دوام باشد گفته شده است ، مخزن آب را از اين رو « بركه » مىگويند كه آب مدتى طولانى در آن باقى مىماند .\r\nدر آيه فوق در حقيقت دليل مبارك بودن ذات پاك خدا ذكر شده و آن مالكيت و حاكميت او بر جهان و قدرت او بر همه چيز است ، و به همين دليل وجودى است زوالناپذير و پربركت .\r\nدر آيه بعد به هدف آفرينش مرگ و حيات انسان كه از شؤون مالكيت و حاكميت خدا است اشاره كرده ، مىفرمايد : « او كسى است كه مرگ و حيات را آفريد تا شما را بيازمايد كه كداميك بهتر عمل مىكنيد » ( * ( الَّذِي خَلَقَ الْمَوْتَ وَالْحَياةَ لِيَبْلُوَكُمْ أَيُّكُمْ أَحْسَنُ عَمَلًا ) * ) .\r\n« مرگ » اگر به معنى فنا و نيستى باشد مخلوق نيست ، چرا كه خلقت به امور وجودى تعلق مىگيرد ، ولى مىدانيم كه حقيقت مرگ انتقال از جهانى به جهان ديگر است ، و اين قطعا يك امر وجودى است كه مىتواند مخلوق باشد .\r\nو اگر مرگ در اينجا قبل از حيات ذكر شده بخاطر تاثير عميقى است كه توجه به مرگ در حسن عمل دارد . گذشته از اينكه مرگ قبل از زندگى بوده است .\r\nمنظور از آزمايش خداوند چنان كه قبلا نيز گفته‌ايم نوعى پرورش است ،\r\n","description":"","footnote":"","page_name":" 316 ","page_number":316},
  {"content":"\r\nبه اين معنى كه انسانها را به ميدان عمل مىكشد تا ورزيده و آزموده و پاك و پاكيزه شوند . و لايق قرب خدا گردند ( 1 ) .\r\nقابل توجه اينكه هدف « آزمايش حسن » عمل معرفى كرده ، نه كثرت عمل ، و اين دليل بر اين است كه اسلام به « كيفيت » اهميت مىدهد نه به « كميت » مهم آن است كه عمل خالصانه و براى خدا مفيد و جامع باشد ، هر چند از نظر كميت كم باشد .\r\nلذا در اينكه منظور از « * ( أَحْسَنُ عَمَلًا ) * » چيست در بعضى از روايات اسلامى از پيغمبر گرامى اسلام ص نقل شده كه فرمود :\r\nاتمكم عقلا ، و اشدكم للَّه خوفا ، و احسنكم فيما امر اللَّه به و نهى عنه نظرا ، و ان كان اقلكم تطوعا !\r\n« منظور اين است كه كداميك از شما عقل و خرد كاملتر ، و خداترسى بيشتر ، و آگاهى فزونتر بر اوامر و نواهى الهى داريد ، هر چند اعمال مستحبتان كمتر بوده باشد » ( 2 ) .\r\nبديهى است عقل كامل عمل را پاكتر و نيت را خالصتر و پاداش را بيشتر مىكند .\r\nو در حديثى از امام صادق ع مىخوانيم :\r\nليس يعنى اكثر عملا ، و لكن اصوبكم عملا ، و انما الاصابة خشية اللَّه و النية الصادقة ، ثم قال الإبقاء على العمل حتى يخلص . اشد من العمل ، و العمل الخالص الصالح الذى لا تريد ان يحمدك عليه احد الا اللَّه عز و جل :\r\n« منظور اين نيست كداميك بيشتر عمل مىكنيد ، بلكه منظور اين است كداميك صحيحتر عمل مىكنيد ، و عمل صحيح آن است كه توأم با خداپرستى\r\n\r\n","description":"","footnote":"\r\n( 1 ) شرح بيشتر در باره آزمايشهاى الهى را در جلد 1 تفسير نمونه ذيل آيه 155 سوره بقره مطالعه فرمائيد .\r\n( 2 ) تفسير « مجمع البيان » جلد 10 صفحه 322 .\r\n","page_name":" 317 ","page_number":317},
  {"content":"\r\nو نيت پاك باشد ، سپس فرمود : نگهدارى عمل از آلودگى سختتر است از خود عمل ، و عمل خالص صالح ، عملى است كه نمىخواهى احدى جز خدا تو را به خاطر آن بستايد » ( 1 ) .\r\nدر مورد هدف آفرينش انسان در تفسير سوره « ذاريات » ذيل آيه 56 « وَما خَلَقْتُ الْجِنَّ وَالإِنْسَ إِلَّا لِيَعْبُدُونِ » بحث مشروحى داشتيم در آنجا هدف « عبوديت خدا » ذكر شده ، و در اينجا « آزمايش حسن عمل » ، روشن است كه مساله آزمون و امتحان از مساله عبوديت جدا نيست ، همانگونه كه كمال عقل و خداترسى و نيت خالص كه در روايات بالا به آن اشاره شده ، روح عبوديت را تشكيل مىدهد .\r\nبه اين ترتيب عالم ميدان آزمايش بزرگى است براى همه انسانها ، وسيله آزمايش ، مرگ و حيات ، و هدف اين آزمون بزرگ رسيدن به حسن عمل ، كه مفهومش « تكامل معرفت ، و اخلاص نيت ، و انجام هر كار خير » است .\r\nو اگر مىبينيم بعضى از مفسران « * ( أَحْسَنُ عَمَلًا ) * » را در اينجا به معنى ياد مرگ كردن ، يا آماده براى مرگ شدن ، و امثال آن تفسير كرده‌اند در حقيقت اشاره به مصداقهايى از اين معنى كلى است .\r\nو از آنجا كه در اين ميدان آزمايش بزرگ انسان گرفتار لغزشهاى فراوانى مىشود ، نبايد اين لغزشها او را مايوس كند ، و از تلاش و كوشش براى اصلاح خويش بازدارد ، در پايان آيه به بندگان وعده يارى و آمرزش داده مىگويد : « و او شكست ناپذير و بخشنده است » ( * ( وَهُوَ الْعَزِيزُ الْغَفُورُ ) * ) آرى او قادر بر هر چيز ، و آمرزنده هر انسان توبه كارى است .\r\n\r\n","description":"","footnote":"\r\n( 1 ) تفسير « صافى » ذيل آيات مورد بحث .\r\n","page_name":" 318 ","page_number":318},
  {"content":"\r\nبعد از بيان نظام مرگ و زندگى ، به نظام كلى جهان پرداخته ، و انسان را به مطالعه مجموعه عالم هستى دعوت مىكند ، تا از اين طريق خود را براى آن آزمون بزرگ آماده كند ، مىفرمايد : « همان خدايى كه هفت آسمان را بر روى يكديگر آفريد » ( * ( الَّذِي خَلَقَ سَبْعَ سَماواتٍ طِباقاً ) * ) .\r\nدر باره « آسمانهاى هفتگانه كمى قبل از اين در تفسير آيه 12 سوره طلاق بحث كرده‌ايم ، و در مورد » طباقا « در اينجا بايد بيفزاييم كه بر اساس اين تعبير آسمانهاى هفتگانه هر كدام فوق ديگرى قرار دارد ، زيرا معنى » مطابقه « در اصل آن است كه چيزى را فوق چيز ديگرى قرار دهند .\r\nحال اگر آسمانهاى هفتگانه را اشاره به كرات هفتگانه منظومه شمسى بدانيم كه با چشم غير مسلح قابل رؤيتند ، هر كدام فاصله معينى از خورشيد دارند و هر يك فوق ديگرى است .\r\nو اگر آنچه را از ستارگان ثوابت و سيار مىبينيم همه را جزء آسمان اول بشمريم معلوم مىشود كه در مراحل بالاتر عوالم ديگرى است كه يكى برتر از ديگرى قرار دارد .\r\nو به دنبال آن مىافزايد : « در خلقت خداوند رحمان هيچ نقص و تضاد و عيبى نمىبينى » ( * ( ما تَرى فِي خَلْقِ الرَّحْمنِ مِنْ تَفاوُتٍ ) * ) .\r\nبا تمام عظمتى كه عالم هستى دارد هر چه هست نظم است و استحكام ، و انسجام ، و تركيبات حساب شده ، و قوانين دقيق و اگر بىنظمى در گوشه اى از جهان راه مىيافت آن را به نابودى مىكشيد .\r\nاز نظام عجيب و شگفتانگيزى كه بر يك دانه اتم ، و ذرات الكترون و پروتون حاكم است گرفته ، تا نظامات حاكم بر كل منظومه شمسى ، و منظومه‌هاى ديگر و كهكشانها ، همه در سيطره قوانين دقيقى قرار دارند كه آنها\r\n","description":"","footnote":"","page_name":" 319 ","page_number":319},
  {"content":"\r\nرا در مسير خاصى پيش مىبرند ، خلاصه همه جا قانون است و حساب ، و همه جا نظم است و برنامه .\r\nو در پايان آيه براى تاكيد بيشتر مىفرمايد : « بار ديگر نگاه كن و عالم را با دقت بنگر ، آيا هيچ شكاف و خلل و اختلافى در جهان مشاهده مىكنى » ؟ ! ( * ( فَارْجِعِ الْبَصَرَ هَلْ تَرى مِنْ فُطُورٍ ) * ) .\r\n« فطور » از ماده « فطر » ( بر وزن سطر ) به معنى شكافتن از طول است ، و به معنى شكستن ( مانند افطار روزه ) و اختلال و فساد نيز مىآيد ، و در آيه مورد بحث به همين معنى است .\r\nمنظور اين است كه هر چه انسان در جهان آفرينش دقت كند كمترين خلل و ناموزونى در آن نمىبيند .\r\nو لذا در آيه بعد براى تاكيد همين معنى مىافزايد : « بار ديگر ديده خود را باز كن ، و دو مرتبه به عالم هستى بنگر ، سرانجام چشمانت به سوى تو باز مىگردد در حالى كه خسته و ناتوان شده ، و در جستجوى خلل و نقصان در اين عالم بزرگ ناكام مانده است » ! ( * ( ثُمَّ ارْجِعِ الْبَصَرَ كَرَّتَيْنِ يَنْقَلِبْ إِلَيْكَ الْبَصَرُ خاسِئاً وَهُوَ حَسِيرٌ ) * ) .\r\n« كرتين » از ماده « كر » ( بر وزن شر ) به معنى توجه و بازگشت به چيزى است ، و « كرة » به معنى تكرار و « كرتين » تثنيه آن است ، ولى بعضى از مفسران گفته‌اند كه منظور از « كرتين » در اينجا معنى تثنيه نيست ، بلكه منظور توجهاى مكرر و پى در پى و متعدد است .\r\nبنا بر اين حد اقل قرآن در اين آيات دستور به مردم مىدهد كه سه بار در عالم هستى بنگرند ، و اسرار آفرينش را مطالعه كنند ، و به يك معنى بارها و\r\n","description":"","footnote":"","page_name":" 320 ","page_number":320},
  {"content":"\r\nبارها دقيق شوند و هنگامى كه نتوانستند كمترين خلل و نقصانى در اين نظام عجيب بيابند به آفريننده اين دستگاه و خالق اين جهان و علم و قدرت بىپايان آشناتر شوند .\r\n« خاسئ » از ماده « خسا » و « خسوء » ( بر وزن مدح و خشوع ) هر گاه در مورد چشم به كار رود به معنى خسته و ناتوان شدن است ، و هر گاه در مورد « سگ » به كار رود به معنى دور كردن آن است .\r\n« حسير » از ماده « حسر » ( بر وزن قصر ) به معنى برهنه كردن است ، و از آنجا كه انسان به هنگام خستگى تاب و توان خود را از دست مىدهد و گويى برهنه از نيروهاى خود مىشود به معنى خستگى و ناتوانى آمده است ، بنا بر اين « خاسئ » و « حسير » در آيه فوق هر دو به يك معنى و براى تاكيد در موضوع درماندگى و ناتوانى چشم از ديدن نقصانى در نظام عالم هستى است .\r\nبعضى ميان اين دو چنين فرق گذاشته‌اند « خاسئ » به معنى ناكام و « حسير » به معنى ناتوان است .\r\nبه هر حال از اين آيات دو نتيجه مهم مىتوان گرفت : نخست اينكه قرآن به همه رهروان راه حق ، دستور مؤكد مىدهد كه هر چه مىتوانند در اسرار عالم هستى و شگفتيهاى جهان آفرينش بيشتر مطالعه و دقت كنند ، و به يك بار و دو بار قناعت ننمايد ، چه بسيار اسرارى كه در نگاه اول و دوم خود را نشان نمىدهد ، ديده‌هاى تيزبين لازم است كه بعد از چندين نگاه آنها را بيابد .\r\nديگر اينكه هر قدر انسان در اين نظام دقيقتر و باريكتر شود انسجام آن را بهتر درك مىكند ، انسجامى خالى از هر گونه نقص و خلل و كژى و اعوجاج .\r\nو اگر در نظر سطحى و ابتدايى بعضى از پديده‌هاى اين جهان به عنوان شرور و آفات و فساد ديده مىشود ( همچون زمينلرزه‌ها ، سيلابها و بيماريها و\r\n","description":"","footnote":"","page_name":" 321 ","page_number":321},
  {"content":"\r\nحوادث ناگوارى كه گهگاه در زندگى انسانها رخ مىدهد ) در مطالعات دقيقتر روشن مىشود كه آنها نيز اسرار و فلسفه‌هاى دقيق و مهمى دارد ( 1 ) .\r\nاين آيات اشاره روشنى به برهان نظم دارد كه مىگويد : وجود نظم در هر دستگاه نشانه وجود علم و قدرتى در پشت آن دستگاه است ، و گرنه حوادث اتفاقى حساب نشده ، و تصادفهاى كور و كر ، هرگز نمىتواند مبدأ نظام و حساب گردد ، همانگونه كه در حديث معروف مفضل از امام صادق ع آمده است :\r\nان الاهمال لا ياتى بالصواب ، و التضاد لا ياتى بالنظام :\r\n« مهملكارى هرگز نتيجه درست نمىدهد ، و تضاد مبدأ نظام نمىگردد » ( 2 ) آخرين آيه مورد بحث نظرى به صفحه آسمان افكنده ، و از ستارگان درخشنده و زيبا سخن به ميان آورده : مىگويد : « ما آسمان پائين را با چراغهاى پرفروغى زينت بخشيديم ، و آنها را تيرهايى براى شياطين قرار داديم ، و براى آنها عذاب آتش دوزخ فراهم ساختيم » ( * ( وَلَقَدْ زَيَّنَّا السَّماءَ الدُّنْيا بِمَصابِيحَ وَجَعَلْناها رُجُوماً لِلشَّياطِينِ وَأَعْتَدْنا لَهُمْ عَذابَ السَّعِيرِ ) * ) .\r\nيك نگاه به آسمان در يك شب تاريك و پرستاره ، و توجه به آن عوالم رؤيايى دوردست ، و تصور نظامهايى كه بر آنها حاكم است ، و دقت در زيبايى و ظرافت و عظمت و سكوت اسرارآميز و پر ابهتى كه بر آنها سايه افكنده ، انسان را در جهانى مملو از عرفان و نور حق وارد مىكند ، و در عوالمى از عشق پروردگار سير مىدهد كه با هيچ زبانى قابل توصيف نيست .\r\nاين آيه بار ديگر اين حقيقت را تاكيد مىكند كه تمام ستارگانى كه ما\r\n\r\n","description":"","footnote":"\r\n( 1 ) شرح اين مطلب را در مباحث « اثبات وجود خدا » در پاسخ به دلائل ماديين در زمينه « آفات و بلاها » ذكر كرده‌ايم ، به كتاب « آفريدگار جهان » مراجعه كنيد .\r\n( 2 ) « بحار الانوار » جلد 3 صفحه 63 .\r\n","page_name":" 322 ","page_number":322},
  {"content":"\r\nمىبينم همه بخشى از آسمان اول است ، آسمانى كه از ميان آسمانهاى هفتگانه به ما نزديكتر مىباشد ، و به همين دليل به عنوان « السماء الدنيا » ( آسمان نزديك و پائين ) از آن تعبير شده است .\r\nتعبير به « رجوم » ( تيرها ) اشاره به شهابها است كه همچون تيرى از يك سوى آسمان به سوى ديگر پرتاب مىشود ، مىدانيم « شهب » باقيمانده ستارگانى است كه طى حوادثى از هم متلاشى شده ، بنا بر اين اگر مىگويد ما كواكب را تيرهايى براى شياطين قرار داديم اشاره به همين سنگريزه‌هاى مخصوص است .\r\nو اما اينكه چگونه شياطين با تيرهاى شهاب كه سنگهاى كوچك سرگردانى در آسمانها هستند نشانه گيرى مىشوند شرح آن را در تفسير نمونه جلد 11 صفحه 42 ( ذيل آيه 18 سوره حجر ) و در جلد 19 صفحه 15 به بعد ( ذيل آيه 20 سوره صافات ) مشروحا بيان كرده‌ايم .\r\n\r\nنكته : عظمت عالم آفرينش\r\nبا اينكه قرآن مجيد از محيط عقب افتاده عصر جاهليت عرب برخاست ولى غالبا تاكيد مىكند كه مسلمانان در اسرار با عظمت عالم هستى بينديشند ، مطلبى كه در عصر جاهليت مفهوم نداشت ، و اين خود دليل روشنى است بر اينكه قرآن از مبدأ ديگرى صادر شده ، و هر قدر علم و دانش پيش مىرود عظمت تاكيدات قرآن در اين زمينه آشكارتر مىگردد .\r\nمىدانيم كره زمينى كه ما در آن زندگى مىكنيم با تمام بزرگى كه دارد در مقابل مركز منظومه شمسى يعنى قرص « خورشيد » به اندازه اى كوچك است كه اگر يك ميليون و دويست هزار كره زمين را روى هم بگذارند تازه\r\n","description":"","footnote":"","page_name":" 323 ","page_number":323},
  {"content":"\r\nبه اندازه قرص آفتاب مىشود ! از سوى ديگر منظومه شمسى ما جزئى از يك كهكشان عظيم است كه همان كهكشان « راه شيرى » نام دارد ( 1 ) .\r\nطبق محاسبات دانشمندان فلكى تنها در كهكشان ما بالغ بر يكصد ميليارد ( 000 : 000 : 000 : 100 › ستاره وجود دارد كه خورشيد ما با تمام عظمتش يكى از ستاره‌هاى متوسط آن محسوب مىشود ! از سوى سوم در اين جهان بزرگ آن قدر كهكشان وجود دارد كه از حساب و شماره بيرون است . و هر قدر تلسكوپهاى نجومى عظيمتر و مجهزتر مىشوند كهكشانهاى تازه اى كشف مىشود ! و چه بزرگ است خدايى كه اين طرح عظيم را با آن نظام دقيق ريخته العظمة للَّه الواحد القهار\r\n\r\n","description":"","footnote":"\r\n( 1 ) « كهكشانها » مجموعه هايى از ستارگانند كه به نام « شهرهاى ستارگان » معروفند و با اينكه نسبتا به يكديگر نزديكند ، گاه ميليونها سال نورى در ميان آنها فاصله است ! .\r\n","page_name":" 324 ","page_number":324},
  {"content":"\r\n\r\n[ سوره الملك ‹ 67 › : آيات 6 تا 11 
  ]\r\nوَ لِلَّذِينَ كَفَرُوا بِرَبِّهِمْ عَذابُ جَهَنَّمَ وَبِئْسَ الْمَصِيرُ ‹ 6 › إِذا أُلْقُوا فِيها سَمِعُوا لَها شَهِيقاً وَهِيَ تَفُورُ ‹ 7 › تَكادُ تَمَيَّزُ مِنَ الْغَيْظِ كُلَّما أُلْقِيَ فِيها فَوْجٌ سَأَلَهُمْ خَزَنَتُها أَ لَمْ يَأْتِكُمْ نَذِيرٌ ‹ 8 › قالُوا بَلى قَدْ جاءَنا نَذِيرٌ فَكَذَّبْنا وَقُلْنا ما نَزَّلَ اللَّه مِنْ شَيْءٍ إِنْ أَنْتُمْ إِلَّا فِي ضَلالٍ كَبِيرٍ ‹ 9 › وَقالُوا لَوْ كُنَّا نَسْمَعُ أَوْ نَعْقِلُ ما كُنَّا فِي أَصْحابِ السَّعِيرِ ‹ 10 ›\r\nفَاعْتَرَفُوا بِذَنْبِهِمْ فَسُحْقاً لأَصْحابِ السَّعِيرِ ‹ 11 ›\r\n\r\nترجمه :\r\n6 - و براى كسانى كه به پروردگارشان كافر شدند عذاب جهنم است و بد جايگاهى است .\r\n7 - هنگامى كه در آن افكنده مىشوند صداى وحشتناكى از آن مىشنوند و اين در حالى است كه پيوسته مىجوشد .\r\n","description":"","footnote":"","page_name":" 325 ","page_number":325},
  {"content":"\r\n8 - نزديك است از شدت غضب پاره پاره شود ، هر زمان گروهى در آن افكنده مىشوند نگهبانان دوزخ از آنها سؤال مىكنند : مگر انذاركننده الهى به سراغ شما نيامد ! 9 - مىگويند : آرى ، انذاركننده به سراغ ما آمد ، ولى ما او را تكذيب كرديم و گفتيم خداوند هرگز چيزى نازل نكرده ، و شما در گمراهى بزرگى هستيد ! 10 - و مىگويند : اگر ما گوش شنوا داشتيم ، يا تعقل مىكرديم ، جزء دوزخيان نبوديم .\r\n11 - اينجاست كه به گناه خود اعتراف مىكنند ، دور باشند دوزخيان از رحمت خدا !\r\n\r\nتفسير اگر گوش شنوا و فكر بيدار داشتيم در دوزخ نبوديم !\r\nاز آنجا كه در آيات گذشته سخن از نشانه‌هاى عظمت و قدرت خدا و دلائل آن در عالم آفرينش بود ، در آيات مورد بحث سخن از كسانى مىگويد كه اين دلائل را ناديده گرفته ، و راه كفر و شرك را پيش مىگيرند ، و همچون شياطين ، عذاب الهى را به جان مىخرند .\r\nنخست مىفرمايد :\r\n« براى كسانى كه به پروردگارشان كافر شدند عذاب جهنم است و بد جايگاهى است » ( * ( وَلِلَّذِينَ كَفَرُوا بِرَبِّهِمْ عَذابُ جَهَنَّمَ وَبِئْسَ الْمَصِيرُ ) * ) .\r\nسپس به شرح گوشه اى از اين عذاب وحشتناك پرداخته مىافزايد :\r\n« هنگامى كه كفار در آن افكنده مىشوند صداى وحشتناكى از آن مىشنوند و اين در حالى است كه پيوسته مىجوشد و غليان دارد » ( * ( إِذا أُلْقُوا فِيها سَمِعُوا لَها شَهِيقاً وَهِيَ تَفُورُ ) * ) .\r\nآرى هنگامى كه آنها با نهايت ذلت و حقارت در آن پرتاب مىشوند\r\n","description":"","footnote":"","page_name":" 326 ","page_number":326},
  {"content":"\r\nفرياد وحشتناك و طولانى جهنم برمىخيزد ، و تمام وجود آنها را در وحشت فرو مىبرد .\r\n« شهيق » در اصل به معنى صداى زشت و منكرى همچون صداى الاغ است ، و گاه گفته‌اند از ماده « شهوق » به معنى طولانى بودن گرفته شده ( لذا كوه بلند را جبل شاهق مىگويند ) بنا بر اين « شهيق » به معنى ناله طولانى است .\r\nبعضى گفته‌اند « زفير » صدايى است كه در گلو مىپيچد ، و « شهيق » صدايى است كه در سينه رفت و آمد مىكند ، و به هر حال اشاره به صداهاى وحشتانگيز و ناراحت كننده است .\r\nسپس براى مجسم ساختن شدت خشم « دوزخ » مىافزايد : « نزديك است از شدت غضب پاره پاره شود » ! ( * ( تَكادُ تَمَيَّزُ مِنَ الْغَيْظِ ) * ) ( 1 ) .\r\nدرست همانند ظرف عظيمى كه روى آتش فوق العاده پرحرارتى گذارده‌اند و چنان مىجوشد و زير و رو مىشود كه هر زمان بيم متلاشى شدن آن مىرود ، و يا همچون انسان خشمگينى كه مىجوشد و مىخروشد و فرياد مىكشد و نزديك است منفجر گردد ، آرى چنين است منظره دوزخ اين كانون خشم خدا ! سپس ادامه مىدهد : « هر زمان گروهى از كافران در آن افكنده مىشوند نگهبانان دوزخ از روى تعجب و توبيخ از آنها سؤال مىكنند مگر شما رهبر و راهنما نداشتيد ؟ مگر انذاركننده الهى به سراغ شما نيامد » ؟ پس چرا به اين روز سياه افتاده‌ايد ؟ ! ( * ( كُلَّما أُلْقِيَ فِيها فَوْجٌ سَأَلَهُمْ خَزَنَتُها أَ لَمْ يَأْتِكُمْ نَذِيرٌ ) * ) .\r\n\r\n","description":"","footnote":"\r\n( 1 ) « تميز » به معنى متلاشى شدن و پراكنده گشتن است و در اصل « تتميز » بوده .\r\n","page_name":" 327 ","page_number":327},
  {"content":"\r\nآنها باور نمىكنند كه انسانى آگاهانه و با داشتن رهبر آسمانى به چنين سرنوشتى گرفتار شود ، و چنين جايگاهى را براى خود انتخاب كند .\r\n« ولى آنان در پاسخ مىگويند : آرى انذاركننده به سراغ ما آمد ، ولى ما او را تكذيب كرديم و گفتيم خداوند هرگز چيزى نازل نكرده و خداوند وحى بر كسى نفرستاده است ، تا به هواى نفس خويش ادامه دهيم ، حتى به آنها گفتيم شما در گمراهى عظيمى هستيد » ! ( * ( قالُوا بَلى قَدْ جاءَنا نَذِيرٌ فَكَذَّبْنا وَقُلْنا ما نَزَّلَ اللَّه مِنْ شَيْءٍ إِنْ أَنْتُمْ إِلَّا فِي ضَلالٍ كَبِيرٍ ) * ) .\r\nنه تنها آنها را تصديق نكرديم ، و به پيام حياتبخششان گوش فرا نداديم ، بلكه به مخالفت برخاسته ، و اين طبيبان روحانى را گمراه خوانديم ، و از خود رانديم .\r\nبعد به دليل اصلى بدبختى و گمراهى خود اشاره كرده ، « مىگويند :\r\nاگر ما گوش شنوا داشتيم ، و عقل خود را به كار مىگرفتيم ، هرگز از دوزخيان نبوديم « ! ( * ( وَقالُوا لَوْ كُنَّا نَسْمَعُ أَوْ نَعْقِلُ ما كُنَّا فِي أَصْحابِ السَّعِيرِ ) * ) .\r\nآرى « اينجاست كه به گناه خود اعتراف مىكنند ، دور باشند دوزخيان از رحمت خدا » ! ( * ( فَاعْتَرَفُوا بِذَنْبِهِمْ فَسُحْقاً لأَصْحابِ السَّعِيرِ ) * ) .\r\nدر اين آيات ضمن بيان سرنوشت وحشتناك دوزخيان ، انگشت روى علت اصلى بدبختى آنها گذارده شده است ، مىگويد : از يك سو خداوند گوش شنوا عقل و هوش داده ، و از سوى ديگر پيامبرانش را با دلائل روشن فرستاده ، اگر اين دو با هم ضميمه شوند سعادت انسان تامين است .\r\n","description":"","footnote":"","page_name":" 328 ","page_number":328},
  {"content":"\r\nولى هنگامى كه انسان گوش دارد اما با آن نمىشنود ، و چشم دارد و نمىبيند ، و عقل دارد و نمىانديشد ، اگر تمام پيامبران الهى و كتب آسمانى به سراغ او آيند اثرى ندارد ! در روايتى آمده است كه جمعى در محضر پيغمبر اكرم ص مدح و ستايش از مسلمانى كردند ، رسول خدا ص فرمود :\r\nكيف عقل الرجل ؟ !\r\n: « عقل او چگونه است » ؟\r\nعرض كردند : اى رسول خدا ! ما از تلاش و كوشش او در عبادت و انواع كارهاى خير سؤال مىكنيم ، شما از عقلش سؤال مىفرمائيد ؟\r\nفرمود : (\r\nان الاحمق يصيب بحمقه اعظم من فجور الفاجر ، و انما يرتفع العباد غدا فى الدرجات ، و ينالون الزلفى من ربهم على قدر عقولهم ! .\r\n« مصيبتى كه از ناحيه حماقت احمق حاصل مىشود بدتر است از فجور فاجران و گناه بدكاران ، خداوند فرداى قيامت مقام بندگان را به مقدار عقل و خرد آنها بالا مىبرد ، و بر اين اساس به قرب خداوند نائل مىگردند » ( 1 ) .\r\n« سحق » ( بر وزن قفل ) در اصل به معنى سائيدن و نرم كردن است ، و به لباس كهنه نيز گفته مىشود ، ولى در اينجا به معنى دورى از رحمت خدا است ، بنا بر اين * ( فَسُحْقاً لأَصْحابِ السَّعِيرِ ) * مفهومش اين است كه دوزخيان از رحمت خدا دور باشند ، و از آنجا كه نفرين خداوند توأم با تحقق خارجى است اين جمله دليل بر اين است كه اين گروه به كلى از رحمت خدا دورند .\r\n\r\n","description":"","footnote":"\r\n( 1 ) « مجمع البيان » جلد 10 صفحه 324 .\r\n","page_name":" 329 ","page_number":329},
  {"content":"\r\n\r\nنكته ارزش والاى عقل و خرد\r\nاين نخستين بار نيست كه قرآن مجيد به ارزش فوق العاده عقل و خرد اشاره مىكند ، و گناه عمده دوزخيان و عامل اصلى بدبختى آنها را از كار انداختن اين نيروى الهى مىشمرد ، بلكه هر كس با قرآن آشنا باشد مىداند كه در مناسبتهاى مختلف اهميت اين موضوع را آشكار ساخته است ، و على رغم دروغپردازيهاى كسانى كه مذهب را وسيله تخدير مغزها ، و ناديده گرفتن فرمان عقل و خرد مىشمرند ، اسلام اساس خداشناسى و سعادت و نجات را بر عقل و خرد مىنهد ، و روى سخنش در همه جا با « اولو الالباب » و « اولو الأبصار » و انديشمندان و دانشمندان است .\r\nدر منابع اسلامى آن قدر روايت در اين زمينه وارد شده كه از حساب بيرون است ، جالب اينكه كتاب معروف « كافى » كه از معتبرترين منابع حديث است مشتمل بر كتابهايى است كه نخستين كتابش به نام كتاب « عقل و جهل » است ، و هر كس رواياتى را كه در اين زمينه در اين كتاب نقل شده ملاحظه كند به عمق بينش اسلام در اين باره پىمىبرد ، و ما در اينجا به ذكر دو روايت قناعت مىكنيم :\r\nدر حديثى از على ع ( در همين كتاب ) آمده است : جبرئيل بر آدم نازل شد و گفت من مامورم كه تو را ميان يكى از اين سه موهبت مخير كنم ، تا يكى را برگزينى ، و بقيه را رها كنى ، آدم گفت : آنها چيست ؟ جبرئيل در پاسخ گفت : « عقل » و « حياء » و « دين » .\r\nآدم گفت : من عقل را برگزيدم ، جبرئيل به « حياء » و « دين » گفت او را رها كنيد و به دنبال كار خود برويد ، گفتند ما ماموريم همه جا با عقل باشيم و از آن جدا نشويم ! جبرئيل گفت : حال كه چنين است به ماموريت خود عمل\r\n","description":"","footnote":"","page_name":" 330 ","page_number":330},
  {"content":"\r\nكنيد ، سپس به آسمان صعود كرد « ! ( 1 ) .\r\nاين لطيفترين تعبيرى است كه ممكن است در باره عقل و خرد ، و نسبت آن با « حيا » و « دين » گفته شود ، چرا كه اگر عقل از دين جدا گردد با اندك چيزى بر باد مىرود ، يا به انحراف كشيده مىشود ، و اما « حيا » كه مانع انسان از ارتكاب زشتيها و گناهان است آن نيز ثمره شجره معرفت و عقل و خرد است .\r\nاين نشان مىدهد كه « آدم » سهم قابل ملاحظه اى از عقل داشت كه به هنگام مخير شدن در ميان اين سه چيز ، مرحله بالاتر عقل را برگزيد ، و در سايه آن هم دين را تصاحب كرد و هم حيا را .\r\nدر حديث ديگرى از امام صادق ع مىخوانيم :\r\nمن كان عاقلا كان له دين ، و من كان له دين دخل الجنة\r\n: « كسى كه عاقل باشد دين دارد ، و كسى كه دين داشته باشد داخل بهشت مىشود » ( بنا بر اين بهشت جاى عاقلان است ) ( 2 ) البته عقل در اينجا به معنى معرفت راستين است ، نه شيطنتهاى شياطين كه در سياستمداران جبار و ظالم جهان ديده مىشود كه به گفته امام صادق ع\r\nشبيهة بالعقل ، و ليست بالعقل\r\n« شبيه عقل است ولى عقل نيست » ! ( 3 ) .\r\n\r\n","description":"","footnote":"\r\n( 1 و 2 و 3 ) « اصول كافى » مطابق نقل نور الثقلين جلد 5 صفحه 382 .\r\n","page_name":" 331 ","page_number":331},
  {"content":"\r\n\r\n[ سوره الملك ‹ 67 › : آيات 12 تا 14 
  ]\r\nإِنَّ الَّذِينَ يَخْشَوْنَ رَبَّهُمْ بِالْغَيْبِ لَهُمْ مَغْفِرَةٌ وَأَجْرٌ كَبِيرٌ ‹ 12 › وَأَسِرُّوا قَوْلَكُمْ أَوِ اجْهَرُوا بِه إِنَّه عَلِيمٌ بِذاتِ الصُّدُورِ ‹ 13 › أَ لا يَعْلَمُ مَنْ خَلَقَ وَهُوَ اللَّطِيفُ الْخَبِيرُ ‹ 14 ›\r\n\r\nترجمه :\r\n12 - كسانى كه از پروردگارشان در نهان مىترسند آمرزش و اجر بزرگى دارند .\r\n13 - گفتار خود را پنهان كنيد يا آشكار ( تفاوتى نمىكند ) او به آنچه در دلها است آگاه است .\r\n14 - آيا آن كسى كه موجودات را آفريده از حال آنها آگاه نيست ؟ در حالى كه او از اسرار دقيق با خبر ، و نسبت به همه چيز عالم است .\r\n\r\nتفسير : آيا خالق جهان ، از اسرار جهان آگاه نيست ؟\r\nبه دنبال بحثهايى كه در آيات گذشته پيرامون كفار و سرنوشت آنها در قيامت بيان شد ، قرآن در آيات مورد بحث به سراغ مؤمنان و پاداشهاى عظيم آنها مىرود .\r\nنخست مىفرمايد : « كسانى كه از پروردگارشان در نهان مىترسند\r\n","description":"","footnote":"","page_name":" 332 ","page_number":332},
  {"content":"\r\nمغفرت و پاداش عظيمى دارند « ( * ( إِنَّ الَّذِينَ يَخْشَوْنَ رَبَّهُمْ بِالْغَيْبِ لَهُمْ مَغْفِرَةٌ وَأَجْرٌ كَبِيرٌ ) * ) .\r\nتعبير به « غيب » در اينجا ممكن است اشاره به معرفت خداى ناديده ، و يا معاد ناديده ، و يا همه اينها بوده باشد .\r\nاين احتمال نيز در تفسير آيه داده شده است كه اشاره به ترس از خداوند در مورد معاصى پنهانى باشد ، چرا كه اگر انسان معصيت پنهان نكند به طريق اولى معصيت آشكار نخواهد كرد ، و يا اين تعبير اشاره به مقام خلوص نيت در پرهيز از گناهان ، و انجام اوامر الهى مىباشد ، زيرا عمل پنهانى از ريا دور تر است .\r\nجمع ميان اين تفسيرها نيز مانعى ندارد .\r\nتعبير به « مغفرة » به صورت « نكره » و همچنين « * ( أَجْرٌ كَبِيرٌ ) * » اشاره به عظمت و اهميت آن است ، يعنى آن چنان اين مغفرت و اجر و پاداش عظيم است كه براى همه ناشناخته خواهد بود .\r\nسپس براى تاكيد مىافزايد : « اگر گفتار خود را پنهان كنيد يا آشكار ، خداوند به آنچه در دلهاست آگاه است » ( * ( وَأَسِرُّوا قَوْلَكُمْ أَوِ اجْهَرُوا بِه إِنَّه عَلِيمٌ بِذاتِ الصُّدُورِ ) * ) .\r\nبعضى از مفسران شان نزولى براى اين آيه از « ابن عباس » نقل كرده‌اند كه جمعى از كفار يا منافقان پشت سر پيامبر خدا ص سخنان ناروايى مىگفتند و جبرئيل به پيامبر ص خبر مىداد ، بعضى از آنها به يكديگر گفتند :\r\n* ( أَسِرُّوا قَوْلَكُمْ ) * : « سخنان خود را پنهانى بگوئيد تا خداى محمد نشنود » ! آيه فوق نازل شد و گفت : چه آشكار بگوئيد و چه پنهان خدا از آن آگاه است ( 1 ) .\r\n\r\n","description":"","footnote":"\r\n( 1 ) « فخر رازى » جلد 3 صفحه 66 و « روح البيان » جلد 10 صفحه 86 ذيل آيات مورد بحث .\r\n","page_name":" 333 ","page_number":333},
  {"content":"\r\nآيه بعد در حقيقت به منزله دليلى است براى آنچه در آيه قبل آمد مىفرمايد : آيا آن كسى كه موجودات را آفريده از حال آنها آگاه نيست ؟\r\nدر حالى كه او از دقيقترين اسرار با خبر و نسبت به همه چيز عالم است « ( * ( أَ لا يَعْلَمُ مَنْ خَلَقَ وَهُوَ اللَّطِيفُ الْخَبِيرُ ) * ) .\r\nدر تفسير جمله « * ( أَ لا يَعْلَمُ مَنْ خَلَقَ ) * » احتمالات گوناگونى داده‌اند :\r\nبعضى گفته‌اند منظور اين است كه آيا خدايى كه دلها را آفريده از اسرار درون آنها آگاه نيست ؟\r\nيا اينكه : خدايى كه بندگان را آفريده آيا از اسرار بندگان بىخبر است ؟\r\nيا اينكه خداوندى كه تمام عالم هستى را آفريده از همه اسرار جهان آگاه است ، آيا انسان كه موجودى از اين خلقت عظيم است اسرارش بر خدا پوشيده است ؟ ! به هر حال براى درك اين حقيقت بايد به اين نكته توجه داشته باشيم كه خلقت خداوند دائمى است ، يعنى لحظه به لحظه فيض وجود از ناحيه او به مخلوقات مىرسد ، و چنان نيست كه آنها را بيافريند و به حال خود واگذارد .\r\nاصولا ممكنات وابسته وجود او هستند ، و اگر لحظه اى پيوند آنها از ذات پاكش قطع شود راه فنا پيش مىگيرند ، توجه به اين پيوند دائمى و خلقت مستمر بهترين دليل بر علم خداوند نسبت به اسرار همه موجودات در هر زمان و هر مكان است .\r\nتوصيف خداوند به « لطيف » از اين نظر است كه لطيف از ماده « لطف » به معنى هر موضوع دقيق ، ظريف ، و هر گونه حركت سريع و جسم لطيف است بنا بر اين لطيف بودن خداوند اشاره به علم او نسبت به اسرار دقيق و ظريف\r\n","description":"","footnote":"","page_name":" 334 ","page_number":334},
  {"content":"\r\nآفرينش است ، و گاه به معنى خلقت اجسام لطيف و كوچك و ذره بينى و ما فوق ذره بينى آمده است .\r\nاشاره به اينكه هر قدر نيات قلبى شما پنهان و مخفى باشد ، و يا سخنان خود را در مجالس محرمانه بگوئيد ، و يا اعمال خلاف را در خلوتگاهها انجام دهيد خداوند لطيف از همه آنها با خبر است .\r\nبعضى از مفسران در تفسير « لطيف » گفته‌اند : ( هو الذى يكلف اليسير و يعطى الكثير ) : « او كسى است كه تكليف را آسان مىكند و پاداش را فراوان مىدهد » .\r\nدر حقيقت اين نيز يك نوع ظرافت و دقت در رحمت است .\r\nبعضى نيز گفته‌اند توصيف خداوند به لطيف ، به خاطر اين است كه در درون همه اشياء نفوذ دارد و جايى در همه جهان از او خالى نيست .\r\nاما همه اينها به يك حقيقت بازمىگردد ، و تاكيدى است بر عمق آگاهى خداوند و علم او به اسرار نهان و آشكار .\r\n","description":"","footnote":"","page_name":" 335 ","page_number":335},
  {"content":"\r\n\r\n[ سوره الملك ‹ 67 › : آيات 15 تا 18 
  ]\r\nهُوَ الَّذِي جَعَلَ لَكُمُ الأَرْضَ ذَلُولًا فَامْشُوا فِي مَناكِبِها وَكُلُوا مِنْ رِزْقِه وَإِلَيْه النُّشُورُ ‹ 15 › أَ أَمِنْتُمْ مَنْ فِي السَّماءِ أَنْ يَخْسِفَ بِكُمُ الأَرْضَ فَإِذا هِيَ تَمُورُ ‹ 16 › أَمْ أَمِنْتُمْ مَنْ فِي السَّماءِ أَنْ يُرْسِلَ عَلَيْكُمْ حاصِباً فَسَتَعْلَمُونَ كَيْفَ نَذِيرِ ‹ 17 › وَلَقَدْ كَذَّبَ الَّذِينَ مِنْ قَبْلِهِمْ فَكَيْفَ كانَ نَكِيرِ ‹ 18 ›\r\n\r\nترجمه :\r\n15 - او كسى است كه زمين را براى شما رام كرد ، بر شانه‌هاى آن راه برويد ، و از روزيهاى خداوند بخوريد ، و بازگشت همه به سوى او است .\r\n16 - آيا خود را از عذاب كسى كه حاكم بر آسمان است در امان مىدانيد كه دستور دهد زمين بشكافد و شما را فرو برد و دائما به لرزش خود ادامه دهد ؟\r\n17 - يا خود را از عذاب خداوند آسمان در امان مىدانيد كه تندبادى مملو از سنگريزه بر شما فرستد ، و به زودى خواهيد دانست تهديدهاى من چگونه است ؟\r\n18 - كسانى كه پيش از آنها بودند ( آيات الهى را ) تكذيب كردند اما ( ببين ) مجازات من چگونه بود ؟\r\n","description":"","footnote":"","page_name":" 336 ","page_number":336},
  {"content":"\r\n\r\nتفسير هيچ مجرمى از مجازات او در امان نيست !\r\nبه دنبال بحثهايى پيرامون دوزخيان و بهشتيان ، و كافران و مؤمنان در آيات پيشين گذشت در آيات مورد بحث براى ترغيب و تشويق به پيوستن به صفوف بهشتيان ، و بر حذر بودن از راه و رسم دوزخيان ، به ذكر بخشى از نعمتهاى الهى ، و سپس به قسمتى از عذابهاى او ، اشاره مىكند .\r\nمىفرمايد : « او كسى است كه زمين را براى شما رام كرد » ( * ( هُوَ الَّذِي جَعَلَ لَكُمُ الأَرْضَ ذَلُولًا ) * ) .\r\n« پس بر شانه‌ها و صفحه زمين راه برويد ، و از روزيهاى پروردگار بخوريد ، و بدانيد بازگشت همه به سوى او است » ( * ( فَامْشُوا فِي مَناكِبِها وَكُلُوا مِنْ رِزْقِه وَإِلَيْه النُّشُورُ ) * ) .\r\n« ذلول » به معنى « رام » جامعترين تعبيرى است كه در باره زمين ممكن است بشود .\r\nچرا كه اين مركب راهوار با حركات متعدد و بسيار سريعى كه دارد آن چنان آرام به نظر مىرسد كه گويى مطلقا ساكن است ، بعضى از دانشمندان مىگويند زمين چهارده نوع حركت مختلف دارد كه سه قسمت آن حركت به دور خود ، و حركت به دور خورشيد ، و حركت همراه مجموعه منظومه شمسى در دل كهكشان است ، اين حركات كه سرعت زيادى دارد چنان نرم و ملايم است كه تا براهين قطعى بر حركت زمين اقامه نشده بود كسى باور نمىكرد حركتى در كار باشد ! از سوى ديگر ، پوسته زمين نه چنان سفت و خشن است كه قابل زندگى نباشد ، و نه چنان سست و نرم است كه قرار و آرام نگيرد ، بلكه كاملا براى\r\n","description":"","footnote":"","page_name":" 337 ","page_number":337},
  {"content":"\r\nزندگى بشر رام است ، اگر فى المثل غالب سطح زمين باتلاقهايى بود كه همه چيز در آن فرو مىرفت ، يا ماسه‌هاى نرمى كه پاى انسان تا زانو در آن فرو مىنشيند يا سنگهاى تيز و خشنى كه با مختصر راه رفتن بدن انسان را كوفته و مجروح مىكند ، آن وقت معنى ناآرامى زمين روشن مىشد .\r\nاز سوى سوم ، فاصله آن از خورشيد نه چندان كم است كه همه چيز از شدت گرما بسوزد ، و نه چندان دور است كه همه چيز از سرما بخشكد ، فشار هوا بر كره زمين آن چنان است كه آرامش انسان را تامين كند ، نه آن قدر زياد است كه او را خفه كند ، و نه آن قدر كم است كه از هم متلاشى شود ، جاذبه زمين نه آن قدر زياد است كه استخوانها را درهم بشكند ، و نه آن قدر كم است كه با يك حركت انسان از جا كنده شود و در فضا پرتاب شود ! خلاصه از هر نظر « ذلول » و رام و مسخر فرمان انسان است ، جالب اينكه بعد از توصيف زمين به ذلول بودن دستور مىدهد كه بر « مناكب » آن راه برويد ، و مىدانيم « مناكب » جمع « منكب » ( بر وزن مغرب ) به معنى شانه است ، گويى انسان پا بر شانه زمين مىگذارد و چنان زمين آرام است كه مىتواند تعادل خود را حفظ كند .\r\nدر عين حال اشاره اى است به اينكه تا گامى برنداريد و تلاشى نكنيد بهره اى از روزيهاى زمين نخواهيد داشت ! تعبير به « رزق » نيز تعبير بسيار جامعى است كه تمام مواد غذايى زمين را اعم از حيوانى و گياهى و معدنى شامل مىشود .\r\nولى بدانيد اينها هدف نهايى آفرينش شما نيست ، اينها همه وسائلى است در مسير « نشور » و رستاخيز و حيات ابدى شما .\r\n","description":"","footnote":"","page_name":" 338 ","page_number":338},
  {"content":"\r\nبه دنبال اين تشويق و تبشير به سراغ تهديد و انذار مىرود ، و مىافزايد :\r\n« آيا خود را از عذاب كسى كه حاكم بر آسمان است در امان مىدانيد كه دستور دهد زمين بشكافد و شما را در خود فرو برد ، و دائما به لرزش خود ادامه دهد » ؟ ! ( * ( أَ أَمِنْتُمْ مَنْ فِي السَّماءِ أَنْ يَخْسِفَ بِكُمُ الأَرْضَ فَإِذا هِيَ تَمُورُ ) * ) .\r\nآرى اگر او دستور دهد اين زمين ذلول و آرام طغيان مىكند ، و به صورت حيوان چموشى درمىآيد ، زلزله‌ها شروع مىشود ، شكافها در زمين ظاهر مىگردد و شما و خانه‌ها و شهرهايتان را در كام خود فرو مىبلعد ، و باز هم به لرزه و اضطراب خود ادامه مىدهد .\r\nجمله « * ( فَإِذا هِيَ تَمُورُ ) * » ( آن پيوسته حركت مىكند و ناآرام است ) ممكن است اشاره به اين باشد كه خدا مىتواند فرمان دهد زمين شما را فرو برد و پيوسته از نقطه اى به نقطه اى ديگر در درون خود منتقل سازد حتى قبر شما هم آرام نباشد ! يا اينكه زمين آرامش خود را براى هميشه از دست دهد ، و زلزال دائمى بر آن حاكم گردد ، درك اين معنى براى كسانى كه در بعضى از مناطق زلزله خيز زندگى كرده‌اند و ديده‌اند گاه زمين در چند شبانه روز مطلقا آرامشى ندارد و خواب و خوراك و راحت را از همگان سلب مىكند ، بسيار آسان است ، اما براى غالب ما مردم كه به آرامش زمين عادت كرده‌ايم مشكل است .\r\nتعبير به « * ( مَنْ فِي السَّماءِ ) * » ( كسى كه در آسمان است ) اشاره به ذات پاك خدا است كه حاكميت او بر كل آسمانها - تا چه رسد به زمين - مسلم است ، بعضى نيز گفته‌اند اشاره به فرشتگان خدا است كه در آسمانها هستند و مامور اجراى فرمان او مىباشند .\r\n","description":"","footnote":"","page_name":" 339 ","page_number":339},
  {"content":"\r\nسپس مىافزايد : « لازم نيست حتما زلزله‌ها به سراغ شما آيد بلكه مىتواند اين فرمان را به تندبادها دهد ، » آيا شما خود را در امان مىدانيد كه خداوند حاكم بر آسمانها تندبادى مملو از سنگريزه بر شما فرستد « و شما را زير كوهى از آن مدفون سازد ؟ ! ( * ( أَمْ أَمِنْتُمْ مَنْ فِي السَّماءِ أَنْ يُرْسِلَ عَلَيْكُمْ حاصِباً ) * ) .\r\n« و به زودى خواهيد دانست تهديدهاى من چگونه است » ! ( * ( فَسَتَعْلَمُونَ كَيْفَ نَذِيرِ ) * ) .\r\nدرك اين معنى نيز براى كسانى كه شنهاى روان و بادهاى « حاصب » ( بادهايى كه توده‌هاى ريگ را با خود حركت داده ، از جايى به جاى ديگر منتقل مىكند ) ديده‌اند بسيار ساده است ، آنها مىدانند كه ممكن است در چند لحظه خانه‌ها يا آباديهايى زير توده اى از ريگها و شنهاى روان مدفون گردد ، و يا كاروانهايى كه در وسط بيابان در حركتند در زير آن دفن شوند ! در حقيقت آيات فوق به اين معنى اشاره مىكند كه عذاب آنها منحصر به عذاب قيامت نيست ، در اين دنيا نيز خداوند با مختصر تكان زمين ، يا حركت بادها ، مىتواند به زندگى آنها پايان دهد ، و بهترين دليل اين امكان ، وقوع آن در امتهاى پيشين است .\r\nلذا در آخرين آيه مورد بحث مىگويد : « كسانى كه پيش از آنها بودند آيات الهى و رسولان او را تكذيب كردند ، اما ببين مجازات من در حق آنها چگونه بود » ؟ !\r\n","description":"","footnote":"","page_name":" 340 ","page_number":340},
  {"content":"\r\n( * ( وَلَقَدْ كَذَّبَ الَّذِينَ مِنْ قَبْلِهِمْ فَكَيْفَ كانَ نَكِيرِ ) * ) ( 1 ) .\r\nگروهى را با زلزله‌هاى ويرانگر ، و اقوامى را با صاعقه‌ها ، و جمعى را با طوفان يا تندباد مجازات كرديم ، و شهرهاى ويران شده و خاموش آنها را به عنوان درس عبرتى باقى گذارديم .\r\n\r\n","description":"","footnote":"\r\n( 1 ) « نكير » به معنى « انكار » است ، و در اينجا كنايه از عقوبت مىباشد ، زيرا انكار خداوند در برابر افعال اين اقوام از طريق مجازات آنها صورت گرفته است ، بايد توجه داشت كه اين كلمه در اصل « نكيرى » بوده همانگونه كه « نذير » در آيه قبل « نذيرى » بوده ، ياء متكلم محذوف شده ، و كسره كه دلالت بر آن مىكند باقى مانده است .\r\n","page_name":" 341 ","page_number":341},
  {"content":"\r\n\r\n[ سوره الملك ‹ 67 › : آيات 19 تا 21 
  ]\r\nأَ وَلَمْ يَرَوْا إِلَى الطَّيْرِ فَوْقَهُمْ صافَّاتٍ وَيَقْبِضْنَ ما يُمْسِكُهُنَّ إِلَّا الرَّحْمنُ إِنَّه بِكُلِّ شَيْءٍ بَصِيرٌ ‹ 19 › أَمَّنْ هذَا الَّذِي هُوَ جُنْدٌ لَكُمْ يَنْصُرُكُمْ مِنْ دُونِ الرَّحْمنِ إِنِ الْكافِرُونَ إِلَّا فِي غُرُورٍ ‹ 20 › أَمَّنْ هذَا الَّذِي يَرْزُقُكُمْ إِنْ أَمْسَكَ رِزْقَه بَلْ لَجُّوا فِي عُتُوٍّ وَنُفُورٍ ‹ 21 ›\r\n\r\nترجمه :\r\n19 - آيا پرندگانى را كه بالاى سرشان گاه بالهاى خود را گسترده و گاه جمع مىكنند نگاه نكردند ؟ جز خداوند رحمان كسى آنها را بر فراز آسمان نگه نمىدارد چرا كه او به هر چيز بينا است .\r\n20 - آيا كسى كه لشكر شما است مىتواند شما را در برابر خداوند يارى دهد ، ولى كافران تنها گرفتار غرورند .\r\n21 - يا آن كسى كه شما را روزى مىدهد اگر روزيش را باز دارد ( چه كسى مىتواند نياز شما را تامين كند ) ولى آنها در سركشى و فرار از حقيقت لجاجت مىورزند .\r\n","description":"","footnote":"","page_name":" 342 ","page_number":342},
  {"content":"\r\n\r\nتفسير\r\n\r\nبه اين پرندگان بالاى سر خود بنگريد\r\nدر آيات آغاز اين سوره به هنگامى كه بحث از قدرت و مالكيت خداوند بود سخن از آسمانهاى هفتگانه و ستارگان و كواكب آنها به ميان آمد ، ولى در نخستين آيه مورد بحث همين مساله قدرت با ذكر يكى از موجودات به ظاهر كوچك عالم هستى تعقيب مىشود ، مىفرمايد :\r\n« آيا آنها به پرندگانى كه بالاى سرشان بالهاى خود را گسترده و گاه جمع مىكنند نگاه نكرده‌اند ؟ ! ( * ( أَ وَلَمْ يَرَوْا إِلَى الطَّيْرِ فَوْقَهُمْ صافَّاتٍ وَيَقْبِضْنَ ) * ) ( 1 ) .\r\nاين اجسام سنگين بر خلاف قانون جاذبه از زمين برمىخيزند ، و به راحتى تمام بر فراز آسمان ، ساعتها ، و گاه هفته‌ها و ماهها ! پشت سر هم به حركت سريع و نرم خود ادامه مىدهند ، بىآنكه هيچ مشكلى داشته باشند .\r\nبعضى به هنگام پرواز غالبا بالهاى خود را گسترده‌اند ( صافات ) و گويى نيروى مرموزى آنها را به حركت درمىآورد .\r\nدر حالى كه بعضى ديگر دائما بال مىزنند ( ممكن است يقبضن اشاره به همين معنى باشد ) .\r\nبعضى ديگر گاه بال مىزنند ، و گاه بال را مىگسترانند .\r\nگروه چهارمى مدتى بال مىزنند ، هنگامى كه سرعت گرفتند بالها را به كلى جمع كرده و در اقيانوس هوا شيرجه مىروند ( مانند گنجشكها ! ) خلاصه\r\n\r\n","description":"","footnote":"\r\n( 1 ) « الطير » جمع « طائر » است ، و لذا فعل و وصف آن به صورت جمع آمده و اينكه بعضى تصور كرده‌اند « طير » مفرد است بر خلاف تصريح ارباب لغت مىباشد .\r\n","page_name":" 343 ","page_number":343},
  {"content":"\r\nدر عين اينكه همه پرواز مىكنند هر كدام براى خود برنامه مخصوصى دارند .\r\nچه كسى بدن آنها را به گونه اى آفريده كه به راحتى در هوا سير مىكنند ؟ ! ، و چه كسى اين قدرت را به بالهاى آنها بخشيده ، و دانش پرواز را به آنها آموخته ؟ مخصوصا در پروازهاى پيچيده دستجمعى پرندگان مهاجر كه گاه چندين ماه به طول مىانجامد ، و هزاران كيلومتر راه را پيموده ، و از فراز كشورهاى زيادى ، از كوه‌ها و دره‌ها و جنگلها و درياها مىگذرند ، و به مقصد خود مىرسند ، راستى چه كسى اينهمه نيرو و آگاهى به آنها داده است ؟ ! لذا در پايان آيه مىافزايد : جز خداوند رحمن كسى آنها را بر فراز آسمان نگه نمىدارد ، چرا كه او به هر چيز بينا است « و نياز هر مخلوقى را مىداند ( * ( ما يُمْسِكُهُنَّ إِلَّا الرَّحْمنُ إِنَّه بِكُلِّ شَيْءٍ بَصِيرٌ ) * ) .\r\nاو است كه وسايل و نيروهاى مختلف را براى پرواز در اختيار آنها گذارده ، آرى خداوند رحمان كه رحمت عامش همه موجودات را فرا گرفته به پرندگان نيز آنچه لازم داشتند بخشيده است ، نگهدارنده پرندگان در آسمان ، همان نگهدارنده زمين و موجودات ديگر است ، و هر زمان اراده كند نه پرنده قدرت به پرواز دارد و نه زمين آرامش خود را حفظ مىكند .\r\nتعبير به « صافات و يقبضن » ( بالها را گسترده و جمع مىكنند ) ممكن است اشاره به پرندگان مختلف باشد ، يا اشاره به حالات مختلف يك پرنده ( 1 ) .\r\nدر باره شگفتيهاى جهان پرندگان و عجائب مساله پرواز آنها در جلد 11 تفسير نمونه صفحه 338 تا 341 ( ذيل آيه 79 نحل ) مشروحا بحث كرده‌ايم .\r\n\r\n","description":"","footnote":"\r\n( 1 ) اينكه « صافات » به صورت وصفى و « يقبضن » به صورت فعل مضارع آمده ، ممكن است از اين جهت باشد كه صاف بودن بالها يك برنامه يك نواخت است ، در حالى كه گشودن و بستن بالها تكرارى است ( دقت كنيد ) .\r\n","page_name":" 344 ","page_number":344},
  {"content":"\r\nدر آيه بعد به اين معنى اشاره مىكند كه كافران در برابر قدرت خداوند هيچگونه يار و مددكارى ندارند ، مىفرمايد : آيا كسى كه لشكر شما است مىتواند شما را در برابر خداوند يارى دهد « ؟ ! ( * ( أَمَّنْ هذَا الَّذِي هُوَ جُنْدٌ لَكُمْ يَنْصُرُكُمْ مِنْ دُونِ الرَّحْمنِ ) * ) ( 1 ) .\r\nنه تنها نمىتوانند شما را در گرفتاريها يارى دهند ، بلكه اگر بخواهد همانها را مامور عذاب و نابودى شما مىكند ، مگر آب و باد و خاك و آتش خدمتگزار و اركان حيات شما نيستند ؟ ولى خداوند همينها را مامور نابودى اقوام سركش ساخت ، و نيز تاريخ بسيار به خاطر دارد كه نزديكترين افراد به پادشاهان و فراعنه و گردنكشان عامل مرگ آنها شدند . و در تاريخ معاصر هم بسيار ديده شده كه وفادارترين نيروهاى دولتها بر ضد آنان قيام كرده ، و فرمان مرگشان را صادر كردند ! ولى كافران تنها گرفتار غرور و غفلتند « ( * ( إِنِ الْكافِرُونَ إِلَّا فِي غُرُورٍ ) * ) پرده‌هاى غرور و جهل بر عقلهاى آنها افتاده ، و به آنان اجازه نمىدهد اينهمه درس عبرت را بر صفحات تاريخ يا در گوشه و كنار زندگى خود ببينند .\r\n« جند » در اصل به معنى زمين ناهموار و سفتى است كه سنگهاى فراوانى در آن جمع است ، و به همين مناسبت به انبوه لشكر نيز « جند » گفته شده .\r\nبعضى از مفسران « جند » را در آيه مورد بحث اشاره به بتها مىدانند ، كه هرگز در قيامت قادر به يارى مشركان نيستند ، ولى ظاهر اين است كه آيه\r\n\r\n","description":"","footnote":"\r\n( 1 ) « ام » در اين جمله حرف عطف و « من » مبتدا و « هذا » مبتداى دوم و « الذى » خبر آن و « * ( هُوَ جُنْدٌ لَكُمْ ) * » صله آن ، و « ينصركم » وصف « جند » مىباشد ، و جمله خبر مبتداى اول است ( البيان فى غريب اعراب القرآن جلد 2 صفحه 459 ) ولى مناسب اين است كه « الذى » عطف بيان باشد و « ينصركم » خبر ، زيرا جمله بدون آن ناقص است ( دقت كنيد ) .\r\n","page_name":" 345 ","page_number":345},
  {"content":"\r\nمفهوم وسيعى دارد كه بتها يكى از مصاديق آن است .\r\nباز براى تاكيد بيشتر مىافزايد : « يا آن كس كه شما را روزى مىدهد اگر روزى خود را از شما بازدارد چه كسى مىتواند شما را بىنياز كند » ؟ ! ( * ( أَمَّنْ هذَا الَّذِي يَرْزُقُكُمْ إِنْ أَمْسَكَ رِزْقَه ) * ) ( 1 ) .\r\nهر گاه به آسمان دستور دهد نبارد ، و زمينها گياهى نروياند ، و يا آفات مختلف نباتى محصولات را نابود كنند ، چه كسى توانايى دارد غذايى در اختيار شما بگذارد ؟ و يا اگر روزيهاى معنوى و وحى آسمانى از شما قطع كند چه كسى توانايى راهنمايى شما را دارد ؟\r\nاينها حقايقى است آشكار ، ولى لجاجت و خيره سرى ، حجابى است در برابر درك و شعور آدمى : و لذا در پايان آيه مىفرمايد : « بلكه آنها در سركشى و فرار و فاصله گرفتن از حقايق اصرار و لجاجت مىورزند » ( * ( بَلْ لَجُّوا فِي عُتُوٍّ وَنُفُورٍ ) * ) .\r\nهم امروز با تمام پيشرفتى كه در جهات مختلف زندگى بشر مخصوصا در صنايع غذايى حاصل شده ، اگر فقط يك سال مطلقا باران نبارد ، چه فاجعه اى در تمام جهان رخ مىدهد ، و يا اگر لشكر ملخها و آفات نباتى همه جا را فرا گيرد چه مصيبتى واقع خواهد شد ؟\r\n\r\nنكته : چهار عامل براى ناكامى انسانها\r\nدر آيات گذشته خوانديم كه نداشتن گوش شنوا و عقل بيدار مهمترين\r\n\r\n","description":"","footnote":"\r\n( 1 ) جزاى شرط در آيه محذوف است ، و در تقدير چنين مىباشد « ان امسك رزقه من يرزقكم غيره » .\r\n","page_name":" 346 ","page_number":346},
  {"content":"\r\nعاملى است كه دوزخيان را به دوزخ مىكشاند ، و در آيات مورد بحث خوانديم كه چهار عامل ديگر يعنى « غرور » ، « لجاجت » ، « سركشى » ( عتو ) و « فاصله گرفتن از حق » ( نفور ) سبب بدبختى و گمراهى انسان مىشود .\r\nاگر درست دقت كنيم مىبينيم ، اين عوامل نيز با عامل گذشته در ارتباط است ، زيرا اين صفات زشت پرده بر گوش و چشم بصيرت انسان مىافكند ، و او را از درك حقايق مانع مىشود .\r\n","description":"","footnote":"","page_name":" 347 ","page_number":347},
  {"content":"\r\n\r\n[ سوره الملك ‹ 67 › : آيات 22 تا 27 
  ]\r\nأَ فَمَنْ يَمْشِي مُكِبًّا عَلى وَجْهِه أَهْدى أَمَّنْ يَمْشِي سَوِيًّا عَلى صِراطٍ مُسْتَقِيمٍ ‹ 22 › قُلْ هُوَ الَّذِي أَنْشَأَكُمْ وَجَعَلَ لَكُمُ السَّمْعَ وَالأَبْصارَ وَالأَفْئِدَةَ قَلِيلًا ما تَشْكُرُونَ ‹ 23 › قُلْ هُوَ الَّذِي ذَرَأَكُمْ فِي الأَرْضِ وَإِلَيْه تُحْشَرُونَ ‹ 24 › وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ ‹ 25 › قُلْ إِنَّمَا الْعِلْمُ عِنْدَ اللَّه وَإِنَّما أَنَا نَذِيرٌ مُبِينٌ ‹ 26 ›\r\nفَلَمَّا رَأَوْه زُلْفَةً سِيئَتْ وُجُوه الَّذِينَ كَفَرُوا وَقِيلَ هذَا الَّذِي كُنْتُمْ بِه تَدَّعُونَ ‹ 27 ›\r\n\r\nترجمه :\r\n22 - آيا كسى كه به رو افتاده حركت مىكند به هدايت نزديكتر است يا كسى كه راست قامت در صراط مستقيم گام برمىدارد ؟ ! 23 - بگو او كسى است كه شما را آفريد ، و براى شما چشم و گوش و قلب قرار دارد اما كمتر سپاسگزارى مىكنيد .\r\n24 - بگو : او كسى است كه شما را در زمين خلق كرد ، و به سوى او باز مىگرديد .\r\n","description":"","footnote":"","page_name":" 348 ","page_number":348},
  {"content":"\r\n25 - آنها مىگويند : اگر راست مىگوئيد اين وعده قيامت چه زمانى است ؟\r\n26 - بگو علم آن مخصوص خدا است و من فقط بيم دهنده آشكار هستم .\r\n27 - هنگامى كه آن وعده الهى را از نزديك مىبينند صورت كافران زشت و سياه مىگردد و به آنها گفته مىشود اين همان چيزى است كه تقاضاى آن را داشتيد .\r\n\r\nتفسير :\r\n\r\nراست قامتان جاده توحيد\r\nدر تعقيب آيات گذشته ، پيرامون كافران و مؤمنان ، در نخستين آيه مورد بحث وضع حال اين دو گروه را در ضمن مثال جالبى منعكس ساخته ، مىفرمايد :\r\n« آيا كسى كه به رو افتاده حركت مىكند ، به هدايت نزديكتر است ، يا كسى كه راست قامت در صراط مستقيم گام برمىدارد و پيش مىرود » ؟ ! ( * ( أَ فَمَنْ يَمْشِي مُكِبًّا عَلى وَجْهِه أَهْدى أَمَّنْ يَمْشِي سَوِيًّا عَلى صِراطٍ مُسْتَقِيمٍ ) * ) .\r\nدر اينجا افراد بىايمان و ظالمان لجوج مغرور ، به كسى تشبيه شده‌اند كه از جاده اى ناهموار و پرپيچ و خم ، مىگذرد ، در حالى كه به رو افتاده ، و با دست و پا ، يا به سينه حركت مىكند ، نه راه را به درستى مىبيند ، و نه قادر بر كنترل خويشتن است ، نه از موانع با خبر است و نه سرعتى دارد ؟ كمى راه مىرود و درمانده مىشود .\r\nولى مؤمنان را به افراد راستقامتى تشبيه مىكند كه از جاده اى هموار و صاف مستقيم با سرعت و قدرت و آگاهى تمام ، به راحتى پيش مىرود .\r\nچه تشبيه جالب و دقيقى ؟ كه آثار آن در زندگى اين دو گروه كاملا نمايان است و با چشم خود مىبينيم .\r\nبعضى مظهر اين دو گروه را پيامبر ص و ابو جهل شمرده‌اند ، البته اينها\r\n","description":"","footnote":"","page_name":" 349 ","page_number":349},
  {"content":"\r\nمصداقهاى روشنى براى آيه فوق است ، ولى عموميت مفهوم آيه را محدود نمىكند .\r\nدر تفسير * ( مُكِبًّا عَلى وَجْهِه ) * ، احتمالات متعددى گفته شده :\r\nآنچه با مفهوم لغوى آن سازگارتر است همان است كه در بالا گفتيم ، و آن كسى است به رو افتاده و با دست و پا و سينه به پيش مىرود .\r\nولى بعضى ديگر گفته‌اند : منظور اين است كه ايستاده راه مىرود ، اما سر به زير افكنده ، و مسير خود را به هيچوجه مشاهده نمىكند .\r\nدر حالى كه بعضى ديگر معتقدند : منظور كسى است كه تعادل خود را حفظ نمىكند ، چند گام پيش مىرود ، بر زمين مىخورد و برمىخيزد ، و اين وضع پى در پى تكرار مىشود .\r\nاز بعضى از كلمات راغب در مفردات نيز چنين برمىآيد كه منظور كسى است كه تمام توجهش به وضع خويش است ، و از غير خود غافل است ، ولى معنى اول به قرينه مقابله با وضع مؤمنان كه از آن تعبير به « سويا » شده است ، مناسبتر به نظر مىرسد .\r\nو به هر حال آيا اين وضع كافر و مؤمن در آخرت است ؟ يا در هر دو جهان ؟\r\nدليلى بر محدود بودن معنى آيه در دست نيست ، آنها هم در زندگى دنيا چنينند و هم در آخرت .\r\nآرى افراد بىايمان چون خودخواه و خودپرست و لجوجند ، و جز منافع مادى و زودگذر خويش را نمىبينند ، و از آنجا كه مسير آنها مسير هواپرستى است ، به كسى مىمانند كه از سنگلاخى عبور مىكند در حالى كه بر سينه و دست و پا مىخزد ، اما كسانى كه در پرتو ايمان از قيد هواى نفس رسته‌اند بينشى عميق ، و مسيرى صاف و روشن دارند .\r\n","description":"","footnote":"","page_name":" 350 ","page_number":350},
  {"content":"\r\nدر آيه بعد پيامبر ص را مخاطب ساخته مىافزايد : « بگو او كسى است كه شما را آفريد ، و براى شما چشم و گوش و قلب قرار داد ، اما كمتر سپاسگزارى مىكنيد » ( * ( قُلْ هُوَ الَّذِي أَنْشَأَكُمْ وَجَعَلَ لَكُمُ السَّمْعَ وَالأَبْصارَ وَالأَفْئِدَةَ قَلِيلًا ما تَشْكُرُونَ ) * ) .\r\nخداوند ، هم وسيله مشاهده و تجربه را در اختيار شما قرار داد ( چشم ) و هم وسيله آگاهى بر نتيجه افكار ديگران ( گوش ) و هم وسيله انديشيدن در علوم عقلى ( قلب ) را ، خلاصه تمام ابزار لازم براى آگاهى به علوم عقلى و نقلى را در اختيار شما گذارده است ، اما كمتر كسى سپاس اينهمه نعمتهاى بزرگ را بجا مىآورد ، زيرا شكر نعمت آن است كه هر نعمتى را در مسير هدفى كه به خاطر آن آفريده شده است به كار گرفته شود ، آيا همه از چشم و گوش و عقل به درستى در اين راه استفاده مىكنند ؟ ! بار ديگر پيامبر ص را مخاطب ساخته ، مىفرمايد : « بگو او كسى است كه شما را در زمين خلق كرد و به سوى او بازگشت مىكنيد و نزد او جمع مىشويد » ( * ( قُلْ هُوَ الَّذِي ذَرَأَكُمْ فِي الأَرْضِ وَإِلَيْه تُحْشَرُونَ ) * ) .\r\nدر حقيقت آيه نخست ، « مسير » را مشخص مىكند ، و آيه دوم « ابزار و وسائل كار » را ، و اين آيه « هدف و مقصد » را ، يعنى در راه راست و صراط مستقيم ايمان اسلام گام برداريد ، و از تمام ابزار شناخت بهره گيريد ، و به سوى زندگى جاويدان حركت كنيد .\r\nقابل توجه اينكه در آيه قبل ، تعبير به « أنشأكم » شده ، و در اين آيه به « ذرأكم » ، ممكن است تفاوت اين دو تعبير در اين باشد كه جمله اول اشاره\r\n","description":"","footnote":"","page_name":" 351 ","page_number":351},
  {"content":"\r\nبه ايجاد كردن انسان از عدم است ( يعنى هيچ نبوديد و شما را آفريد ) و جمله دوم اشاره به آفرينش انسان از ماده خاكى است ، يعنى شما را از خاك آفريديم .\r\nسپس در همين رابطه ، به گفتار منكران معاد و پاسخ آنها پرداخته ، مىفرمايد : « آنها از روى استهزاء مىگويند : اگر راست مىگوئيد اين وعده قيامت چه زمانى است » ؟ ! ( * ( وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ ) * ) .\r\nچرا دقيقا تاريخ آن را تعيين نمىكنيد ؟ چرا تكليف همه را از اين نظر روشن نمىسازيد ؟ .\r\nدر اينكه منظور از « * ( هذَا الْوَعْدُ ) * » چيست ! دو احتمال ذكر كرده‌اند :\r\nنخست وعده قيامت ، ديگر وعده مجازاتهاى گوناگون دنيا ، مانند زلزله‌ها و صاعقه‌ها و طوفانها ، ولى با توجه به آيه گذشته معنى اول مناسبتر به نظر مىرسد هر چند جمع ميان هر دو معنى نيز ممكن است .\r\nدر آيه بعد به آنها چنين پاسخ مىگويد : « به آنها بگو علم و آگاهى اين موضوع ، مخصوص خدا است ، و من تنها انذار كننده آشكارى هستم » ( * ( قُلْ إِنَّمَا الْعِلْمُ عِنْدَ اللَّه وَإِنَّما أَنَا نَذِيرٌ مُبِينٌ ) * ) .\r\nاين تعبير درست شبيه چيزى است كه در آيات متعدد قرآن ، از جمله آيه 187 اعراف آمده است ( قُلْ إِنَّما عِلْمُها عِنْدَ رَبِّي ) : « بگو علم به زمان وقوع رستاخيز فقط نزد پروردگار من است » .\r\nو بايد چنين باشد چرا كه اگر تاريخ قيامت معلوم بود هر گاه فاصله\r\n","description":"","footnote":"","page_name":" 352 ","page_number":352},
  {"content":"\r\nزيادى داشت مردم در غفلت فرو مىرفتند ، و اگر فاصله كم بود حالتى شبيه به اضطرار پيدا مىكردند ، و در هر حال ، هدفهاى تربيتى ناتمام مىماند .\r\nدر آخرين آيه مورد بحث مىافزايد : « هنگامى كه آن وعده الهى و عذاب را از نزديك مشاهده كنند ، صورت كافران زشت و سياه مىشود » ، به گونه اى كه آثار غم و اندوه از آن مىبارد ( * ( فَلَمَّا رَأَوْه زُلْفَةً سِيئَتْ وُجُوه الَّذِينَ كَفَرُوا ) * ) « و به آنها گفته مىشود : اين همان چيزى است كه تقاضاى آن را داشتيد » ! ( * ( وَقِيلَ هذَا الَّذِي كُنْتُمْ بِه تَدَّعُونَ ) * ) .\r\n« تدعون » از ماده « دعاء » است ، يعنى پيوسته دعا و تقاضا مىكرديد قيامت واقع شود ، اكنون واقع شده است ، و راه فرارى از آن نيست ( 1 ) .\r\nاين مضمون در حقيقت شبيه همان است كه در آيه 14 ذاريات خطاب به كفار آمده است كه روز قيامت به آنها گفته مىشود : ( هذَا الَّذِي كُنْتُمْ بِه تَسْتَعْجِلُونَ ) : « اين همان چيزى است كه براى آن عجله داشتيد » و به هر حال ناظر به عذاب قيامت است همانگونه كه اكثر مفسران گفته‌اند ، و دليلى مىشود بر اينكه : جمله « * ( مَتى هذَا الْوَعْدُ ) * » نيز اشاره به وعده قيامت است .\r\nحاكم ابو القاسم حسكانى مىگويد : هنگامى كه كافران مقامات على ع را نزد خداوند مشاهده كردند ، صورتهاى آنها ( از شدت خشم و غضب ) سياه شد . ( 2 )\r\nدر حديثى از امام باقر ع نيز همين معنى نقل شده كه اين آيه در باره\r\n\r\n","description":"","footnote":"\r\n( 1 ) « تدعون » از باب « افتعال » ، و از ماده دعاء ، به معنى تقاضا ، و يا از ماده « دعوا » به معنى تقاضا و يا انكار چيزى است .\r\n( 2 ) « مجمع البيان » جلد 10 صفحه 330 .\r\n","page_name":" 353 ","page_number":353},
  {"content":"\r\nامير مؤمنان على ع و يارانش نازل گرديده است ( 1 ) .\r\nالبته اين تفسير كه از طرق شيعه و اهل سنت ، نقل شده از قبيل نوعى تطبيق است ، و گرنه مورد آيه ، مربوط به رستاخيز و قيامت است و اين قبيل تطبيقها در لسان روايات كم نيست .\r\n\r\n","description":"","footnote":"\r\n( 1 ) « نور الثقلين » جلد 5 صفحه 385 .\r\n","page_name":" 354 ","page_number":354},
  {"content":"\r\n\r\n[ سوره الملك ‹ 67 › : آيات 28 تا 30 
  ]\r\nقُلْ أَ رَأَيْتُمْ إِنْ أَهْلَكَنِيَ اللَّه وَمَنْ مَعِيَ أَوْ رَحِمَنا فَمَنْ يُجِيرُ الْكافِرِينَ مِنْ عَذابٍ أَلِيمٍ ‹ 28 › قُلْ هُوَ الرَّحْمنُ آمَنَّا بِه وَعَلَيْه تَوَكَّلْنا فَسَتَعْلَمُونَ مَنْ هُوَ فِي ضَلالٍ مُبِينٍ ‹ 29 › قُلْ أَ رَأَيْتُمْ إِنْ أَصْبَحَ ماؤُكُمْ غَوْراً فَمَنْ يَأْتِيكُمْ بِماءٍ مَعِينٍ ‹ 30 ›\r\n\r\nترجمه :\r\n28 - بگو : اگر خداوند من و تمام كسانى را كه با من هستند هلاك كند يا مورد ترحم قرار دهد ، چه كسى كافران را از عذاب دردناك پناه مىدهد ؟\r\n29 - بگو : او خداوند رحمان است ، ما به او ايمان آورده‌ايم ، و بر او توكل كرده‌ايم و به زودى مىدانيد چه كسى در گمراهى آشكار است ؟\r\n30 - بگو : به من خبر دهيد اگر آبهاى ( سرزمين ) شما در زمين فرو رود چه كسى مىتواند آب جارى در دسترس شما قرار دهد ؟\r\n\r\nتفسير : چه كسى آب جارى در اختيار شما قرار مىدهد ؟\r\nآيات فوق كه آخرين آيات سوره « ملك » است و همه با كلمه « قل »\r\n","description":"","footnote":"","page_name":" 355 ","page_number":355},
  {"content":"\r\nخطاب به پيامبر ص شروع مىشود ادامه بحثهايى است كه در آيات قبل با كفار شده ، كه جنبه‌هاى ديگرش در اين آيات ، منعكس است .\r\nنخست به آنها كه غالبا انتظار مرگ پيامبر ص و يارانش را داشتند و گمان مىكردند كه با مرگ وى آئين او برچيده مىشود و همه چيز پايان ( و غالب دشمنان شكست خورده در باره رهبران راستين هميشه همين انتظار را دارند ) مىفرمايد : « بگو اگر خداوند مرا و تمام كسانى كه با من هستند ، هلاك كند ، يا مورد ترحم قرار دهد چه كسى كافران را از عذاب دردناك پناه مىدهد » ؟ ( * ( قُلْ أَ رَأَيْتُمْ إِنْ أَهْلَكَنِيَ اللَّه وَمَنْ مَعِيَ أَوْ رَحِمَنا فَمَنْ يُجِيرُ الْكافِرِينَ مِنْ عَذابٍ أَلِيمٍ ) * ) .\r\nدر بعضى از روايات آمده است كه كافران مكه ، به پيامبر ص و مسلمانان نفرين مىكردند و تقاضاى مرگ او را داشتند به گمان اينكه اگر آن حضرت از دنيا برود ، دعوتش نيز برچيده مىشود ، آيه فوق نازل شد و به آنها پاسخ داد .\r\nشبيه همين معنى در آيه 30 سوره طور آمده است ، آنجا كه مىگويد :\r\n( أَمْ يَقُولُونَ شاعِرٌ نَتَرَبَّصُ بِه رَيْبَ الْمَنُونِ ) : « آنها مىگويند محمد شاعرى است كه انتظار مرگش را مىكشيم » ! غافل از اينكه مصطفى را الطاف حق وعده داده كه گر بميرد نميرد نام حق ، آرى وعده پيروزى اين آئين و سيطره آن را بر تمام جهان به او داده است ، و حيات و مرگ پيغمبر اكرم ص چيزى را تغيير نمىدهد .\r\nبعضى تفسير ديگرى براى اين آيه ذكر كرده‌اند كه به پيامبر ص مىفرمايد : بگو ما با داشتن ايمان به خدا ميان خوف و رجا هستيم شما در باره خود چه مىانديشيد ؟ ! ولى تفسير اول صحيحتر به نظر مىرسد .\r\n","description":"","footnote":"","page_name":" 356 ","page_number":356},
  {"content":"\r\nو در ادامه همين سخن مىافزايد : « به آنها بگو كه او خداوند رحمان است ، ما به او ايمان آورده‌ايم ، و توكل كرده‌ايم ، و به زودى مىدانيد چه كسى در گمراهى آشكار است » ( * ( قُلْ هُوَ الرَّحْمنُ آمَنَّا بِه وَعَلَيْه تَوَكَّلْنا فَسَتَعْلَمُونَ مَنْ هُوَ فِي ضَلالٍ مُبِينٍ ) * ) .\r\nيعنى ما اگر به خدا ايمان آورده‌ايم ، و او را ولى و وكيل و سرپرست خود برگزيده‌ايم ، دليلش روشن است ، او خداى رحمان است ، رحمت عامش همه جا رسيده ، و فيض انعامش دوست و دشمن را فرا گرفته ، و نگاهى كوتاه به جهان هستى و صفحه زندگى شاهد اين مدعا است ، اما معبودهاى شما چه كارى كرده‌اند ؟ ! گرچه ضلال و گمراهى شما همين جا آشكار است ، ولى در آخرت براى شما روشنتر خواهد شد ، و يا در همين دنيا به هنگامى كه اسلام با امدادهاى الهى بر لشكر كفر پيروز مىگردد ، پيروزى معجزه آسا ، حقيقت روشنتر خواهد گشت .\r\nاين آيه در حقيقت نوعى دلدارى به پيغمبر اسلام ص و مؤمنان است كه تصور نكنند در اين مبارزه گسترده حق و باطل تنها هستند ، بلكه خداوند بخشنده مهربان يار و ياور آنها است .\r\nدر آخرين آيه به عنوان ذكر يك مصداق از رحمت عام خداوند كه بسيارى از مردم از آن غافلند ، مىگويد : « به آنها بگو به من خبر دهيد اگر آبهاى مورد استفاده شما در زمين فرو رود چه كسى مىتواند آب جارى در\r\n","description":"","footnote":"","page_name":" 357 ","page_number":357},
  {"content":"\r\nدسترس شما قرار دهد « ؟ ! ( * ( قُلْ أَ رَأَيْتُمْ إِنْ أَصْبَحَ ماؤُكُمْ غَوْراً فَمَنْ يَأْتِيكُمْ بِماءٍ مَعِينٍ ) * ) .\r\nمىدانيم زمين از دو قشر مختلف تشكيل شده : « قشر نفوذ پذير » كه آب را در خود فرو مىبرد و در زير آن « قشر نفوذ ناپذير » است كه آب را در آنجا نگاه مىدارد ، تمام چشمه‌ها ، چاهها ، قناتها از بركت اين تركيب خاص به وجود آمده ، زيرا اگر تمام روى زمين تا اعماق زياد قشر نفوذپذير بود آبها چنان در زمين فرو مىرفتند كه هرگز دست كسى به دامانشان نمىرسيد ، و اگر همه نفوذناپذير بودند آبها روى زمين مىايستادند و تبديل به يك باتلاق مىشدند ، يا به زودى به درياها مىريختند ، و به اين ترتيب تمام ذخائر زير زمينى آب از دست مىرفت .\r\nاين نمونه كوچكى از رحمت عام خدا است كه مرگ و حيات انسان سخت با آن گره خورده است .\r\n« معين » از ماده « معن » ( بر وزن طعن ) به معنى جريان آب است ، و گاه گفته‌اند از « عين » گرفته شده ، و ميم آن زائده است ، لذا بعضى از مفسران « معين » را به معنى آبى گرفته‌اند كه با چشم ديده مىشود هر چند جارى نباشد .\r\nولى بيشتر آن را به همان معنى آب جارى تفسير كرده‌اند ، گرچه آب نوشيدنى منحصر به آب جارى نيست ، ولى بدون شك آبهاى جارى بهترين نوع آنها محسوب مىشوند ، خواه به صورت چشمه‌ها باشد يا نهرها و يا قنات و چاههاى جوشان .\r\nبعضى از مفسران نقل كرده‌اند كه يكى از كفار هنگامى كه اين آيه را شنيد كه مىگويد : « اگر آبهاى مورد استفاده شما در زمين فرو رود چه كسى\r\n","description":"","footnote":"","page_name":" 358 ","page_number":358},
  {"content":"\r\nآب جارى در اختيار شما مىگذارد » گفت : « رجال شداد و معاول حداد » ! « مردان قوى پنجه و كلنگهاى تيز . آب را از اعماق زمين بيرون مىكشند » ! اما شب خوابيد آب سياه چشمان او را فرا گرفت ، در اين حال صدايى شنيد كه مىگويد : « آن مردان قوى پنجه و كلنگهاى تيز را بياور تا اين آب را از چشم تو بيرون كشند » ! اما امروز مىدانيم كه اگر قشر « نفوذ ناپذير » زمين از ميان برود هيچ انسان قوى پنجه ، و هيچ كلنگ تيز نمىتواند آبى استخراج كند ( 1 ) .\r\n\r\nنكته :\r\nدر رواياتى كه از ائمه اهل بيت ع به ما رسيده ، آيه اخير به ظهور حضرت مهدى ع و عدل جهانگستر او تفسير شده است ، از جمله در حديثى از امام باقر ع در تفسير اين آيه مىخوانيم :\r\n« نزلت فى الامام القائم ( ع ) يقول ان اصبح امامكم غائبا عنكم ، لا تدرون اين هو ؟ فمن ياتيكم به امام ظاهر ياتيكم باخبار السماوات و الارض ، و حلال اللَّه و حرامه ، ثم قال : و اللَّه ما جاء تاويل هذه الاية ، و لا بد أن يجيء تاويلها .\r\n« اين آيه در باره امامى نازل شده است كه قيام به عدل الهى مىكند ( حضرت مهدى ) مىگويد : اگر امام شما پنهان گردد ، و نمىدانيد كجاست ؟\r\nچه كسى براى شما امامى مىفرستد كه اخبار آسمانها و زمين ، و حلال و حرام\r\n\r\n","description":"","footnote":"\r\n( 1 ) ابو الفتوح رازى « جلد 11 صفحه 219 » .\r\n","page_name":" 359 ","page_number":359},
  {"content":"\r\nخدا را براى شما شرح دهد » .\r\nسپس فرمود : « به خدا سوگند تاويل اين آيه نيامد و سرانجام خواهد آمد » ( 1 ) .\r\nروايات در اين زمينه فراوان است و بايد توجه داشت كه همه از باب « تطبيق » است ، و به تعبير ديگر ظاهر آيه مربوط به آب جارى است كه مايه حيات موجودات زنده است ، و باطن آيه مربوط به وجود امام و علم و عدالت جهانگستر او است كه آن نيز مايه حيات جامعه انسانى است .\r\nبارها گفته‌ايم كه آيات قرآن معانى متعدد ، و ظاهر و باطن دارد ، ولى اين نكته را نيز مؤكدا تكرار مىكنيم كه پى بردن به بطون آيات جز براى پيامبر و امام معصوم ممكن نيست و هيچكس حق ندارد چيزى به عنوان باطن آيه از پيش خود مطرح كند ، آنچه ما مىگوئيم مربوط به ظواهر آيات است ، و آنچه مربوط به بطون آيات است فقط بايد از معصومين بشنويم .\r\nسوره « ملك » با حاكميت و مالكيت خداوند شروع شد ، و با رحمانيت او كه آن هم شاخه اى از حاكميت و مالكيت او است پايان مىگيرد ، و به اين ترتيب آغاز و انجامش كاملا منسجم است .\r\nخداوندا ! ما را مشمول رحمت عام و خاصت گردان ، و از آب حيات ولايت اوليائت سيراب فرما .\r\nپروردگارا ! ظهور حضرت مهدى ع آن چشمه آب حيات را تسريع كن ، و تشنگان جمالش را با ظهورش سيراب گردان .\r\n\r\n","description":"","footnote":"\r\n( 1 ) « نور الثقلين » جلد 5 صفحه 387 .\r\n","page_name":" 360 ","page_number":360},
  {"content":"\r\nبارالها ! به ما چشم بينا و گوش شنوا و عقل دانا ، مرحمت فرمودى ، حجابهاى خودخواهى و غرور را از مقابل آنها برگير ، تا چهره حقيقت را آن چنان كه هست ببينيم ، و در صراط مستقيم هدايت تو راست قامت گام برداريم .\r\nآمين يا رب العالمين « پايان سوره ملك » 12 شوال 1406 30 : 3 : 1365\r\n","description":"","footnote":"","page_name":" 361 ","page_number":361},
  {"content":"\r\n","description":"","footnote":"","page_name":" 362 ","page_number":362},
  {"content":"\r\n\r\n‹ 68 › سوره قلم اين سوره در مكه نازل شده و داراى 52 آيه است\r\n","description":"","footnote":"","page_name":" 363 ","page_number":363},
  {"content":"\r\n","description":"","footnote":"","page_name":" 364 ","page_number":364},
  {"content":"\r\n\r\nمحتواى سوره قلم\r\nگرچه بعضى از مفسران در « مكى » بودن تمام سوره ترديد كرده‌اند ، يا معتقدند قسمتى از آن در « مدينه » ، و قسمتى در « مكه » نازل شده ، ولى لحن سوره و محتواى آيات كاملا هماهنگ با سوره‌هاى « مكى » است ، چرا كه بيش از هر چيز بر محور مساله نبوت پيامبر اسلام ص ، و مبارزه با دشمنانى كه او را مجنون مىخواندند ، و دعوت به صبر و استقامت ، و انذار و تهديد مخالفان به عذاب الهى ، دور مىزند .\r\nرويهمرفته مباحث اين سوره را مىتوان در هفت بخش خلاصه كرد :\r\n1 - نخست به ذكر قسمتى از صفات ويژه رسول خدا ص مخصوصا اخلاق برجسته او مىپردازد ، و آن را با قسمتهاى مؤكدى تاكيد مىكند .\r\n2 - سپس قسمتى از صفات زشت و اخلاق نكوهيده دشمنان او را بازگو مىنمايد .\r\n3 - در بخش ديگرى داستان « أَصْحابَ الْجَنَّةِ » كه در حقيقت هشدارى است به مشركان زشت سيرت بيان شده .\r\n4 - در قسمت ديگرى مطالب گوناگونى راجع به قيامت و عذاب كفار در آن روز آمده است .\r\n5 - در بخش ديگرى انذارها و تهديدهايى نسبت به مشركان بازگو شده .\r\n6 - در بخش ديگرى به پيامبر اسلام ص دستور مىدهد كه در برابر دشمنان سرسخت ، استقامت و صبر نشان دهد .\r\n7 - سرانجام در پايان سوره نيز سخن از عظمت قرآن و توطئه‌هاى مختلف\r\n","description":"","footnote":"","page_name":" 365 ","page_number":365},
  {"content":"\r\nدشمنان بر ضد پيامبر به ميان آورده .\r\nانتخاب نام « قلم » براى اين سوره به تناسب نخستين آيه آن است ، بعضى نيز نام آن را سوره « ن » ذكر كرده‌اند ، و از بعضى از روايات كه در فضيلت اين سوره آمده استفاده مىشود كه نام آن سوره « ن وَالْقَلَمِ » است .\r\n\r\nفضيلت تلاوت سوره قلم\r\nدر فضيلت تلاوت اين سوره از پيغمبر گرامى اسلام نقل شده كه فرمود :\r\nمن قرأ سورة « ن و القلم » اعطاه اللَّه ثواب الذين حسن اخلاقهم :\r\n« كسى كه سوره » ن و القلم « را تلاوت كند خداوند ثواب كسانى را كه داراى حسن اخلاقند به آنها مىدهد » ( 1 ) .\r\nو در حديثى از امام صادق ع مىخوانيم :\r\nمن قرأ سورة « ن و القلم » فى فريضة او نافلة آمنه اللَّه ان يصيبه فى حياته فقر أبدا ، و اعاذه اذا مات من ضمة القبر ان شاء اللَّه :\r\n« كسى كه سوره ن و القلم را در نماز واجب يا نافله بخواند خداوند او را براى هميشه از فقر در امان مىدارد ، و هنگامى كه بميرد او را از فشار قبر پناه مىدهد » ( 2 ) .\r\nاين ثوابها تناسب خاصى با محتواى سوره دارد ، و نشان مىدهد كه هدف تلاوتى است كه توأم با آگاهى و به دنبال آن عمل باشد .\r\n\r\n","description":"","footnote":"\r\n( 1 ) تفسير « نور الثقلين » جلد 5 صفحه 387 .\r\n( 2 ) « مجمع البيان » جلد 10 صفحه 330 .\r\n","page_name":" 366 ","page_number":366},
  {"content":"\r\n\r\n[ سوره القلم ‹ 68 › : آيات 1 تا 7 
  ]\r\nبِسْمِ اللَّه الرَّحْمنِ الرَّحِيمِ\r\nن وَالْقَلَمِ وَما يَسْطُرُونَ ‹ 1 › ما أَنْتَ بِنِعْمَةِ رَبِّكَ بِمَجْنُونٍ ‹ 2 › وَإِنَّ لَكَ لأَجْراً غَيْرَ مَمْنُونٍ ‹ 3 › وَإِنَّكَ لَعَلى خُلُقٍ عَظِيمٍ ‹ 4 ›\r\nفَسَتُبْصِرُ وَيُبْصِرُونَ ‹ 5 › بِأَيِّكُمُ الْمَفْتُونُ ‹ 6 › إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِه وَهُوَ أَعْلَمُ بِالْمُهْتَدِينَ ‹ 7 ›\r\n\r\nترجمه :\r\nبنام خداوند بخشنده بخشايشگر 1 - ن ، سوگند به قلم ، و آنچه را با قلم مىنويسند 2 - به بركت نعمت پروردگارت تو مجنون نيستى .\r\n","description":"","footnote":"","page_name":" 367 ","page_number":367},
  {"content":"\r\n3 - و براى تو اجر و پاداشى عظيم و هميشگى است .\r\n4 - و تو اخلاق عظيم و برجسته اى دارى .\r\n5 - و به زودى تو مىبينى و آنها نيز مىبينند .\r\n6 - كه كداميك از شما مجنون هستيد .\r\n7 - پروردگار تو بهتر از هر كس مىداند چه كسى از راه او گمراه شده ، و هدايت يافتگان را نيز بهتر مىشناسد .\r\n\r\nتفسير\r\n\r\nعجب اخلاق برجسته اى دارى !\r\nاين سوره تنها سوره اى است كه با حرف مقطع « ن » آغاز شده است ، مىفرمايد : ( ن ) و در باره تفسير حروف مقطعه بارها مخصوصا در آغاز سوره « بقره » ، و « آل عمران » و « اعراف » ( جلد 1 - 2 - 6 ) بحث كرده‌ايم ، چيزى كه در اينجا بايد بيفزائيم اين است كه بعضى در اينجا « ن » را مخفف كلمه « رحمان » و اشاره به آن دانسته‌اند و بعضى آن را به معنى « لوح » يا به معنى « دوات » و يا « نهرى » در بهشت تفسير كرده‌اند ، ولى هيچيك از اين تفسيرها قرينه و شاهد روشنى ندارد .\r\nبنا بر اين تفسير اين حرف مقطع از تفسير كل حروف مقطعه كه در بالا اشاره كرديم جدا نيست .\r\nسپس به دو موضوع از مهمترين مسائل زندگى بشر سوگند ياد كرده ، مىافزايد : سوگند به « قلم » و آنچه را با قلم مىنويسند : « ( * ( وَالْقَلَمِ وَما يَسْطُرُونَ ) * ) .\r\nچه سوگند عجيبى ؟ در واقع آنچه به آن در اينجا سوگند ياد شده است\r\n","description":"","footnote":"","page_name":" 368 ","page_number":368},
  {"content":"\r\nظاهرا موضوع كوچكى است : يك قطعه نى ، و يا چيزى شبيه به آن ، و كمى ماده سياه رنگ ، و سپس سطورى كه بر صفحه كاغذ ناچيز رقم زده مىشود .\r\nاما در واقع اين همان چيزى است كه سرچشمه پيدايش تمام تمدنهاى انسانى ، و پيشرفت و تكامل علوم ، و بيدارى انديشه‌ها و افكار ، و شكل گرفتن مذهبها ، و سرچشمه هدايت و آگاهى بشر است ، تا آنجا كه دوران زندگى بشر را به دو دوران تقسيم مىكند « دوران تاريخ » و « دوران قبل از تاريخ » ، دوران تاريخ بشر از زمانى شروع مىشود كه خط اختراع شد ، و انسان توانست ماجراى زندگى خود را بر صفحات نقش كند ، و يا به تعبير ديگر دورانى است كه انسان دست به قلم گرديد ، و از او « * ( ما يَسْطُرُونَ ) * » يادگار ماند .\r\nعظمت اين سوگند هنگامى آشكارتر مىشود كه توجه داشته باشيم آن روزى كه اين آيات نازل گشت ، نويسنده و ارباب قلمى در آن محيط وجود نداشت ، و اگر كسانى مختصر سواد خواندن و نوشتن را داشتند تعداد آنها در كل سرزمين مكه كه مركز عبادى و سياسى و اقتصادى حجاز بود به بيست نفر نمىرسيد ، آرى سوگند به قلم ياد كردن در چنين محيطى عظمت خاصى دارد .\r\nو جالب اينكه : در نخستين آياتى كه در « جبل النور » و غار « حرا » بر قلب پاك پيامبر ص نازل شد نيز به مقام والاى قلم اشاره شده ، آنجا كه مىفرمايد :\r\nاقْرَأْ بِاسْمِ رَبِّكَ الَّذِي خَلَقَ - خَلَقَ الإِنْسانَ مِنْ عَلَقٍ - اقْرَأْ وَرَبُّكَ الأَكْرَمُ - الَّذِي عَلَّمَ بِالْقَلَمِ - عَلَّمَ الإِنْسانَ ما لَمْ يَعْلَمْ :\r\n« بخوان به نام پروردگارت كه مخلوقات را آفريد ، و انسان را از خون بسته اى ايجاد كرد ، بخوان به نام پروردگار بزرگت ، هم او كه انسان را به وسيله » قلم « تعليم داد ، و آنچه را نمىدانست به او آموخت » ( سوره علق 1 - 5 ) .\r\nو از همه جالبتر اينكه : همه اين سخنان از زبان كسى تراوش مىكند\r\n","description":"","footnote":"","page_name":" 369 ","page_number":369},
  {"content":"\r\nكه خودش درس نخوانده بود ، و هرگز به مكتب نرفت و خط ننوشت ، و اين هم دليل بر آن است كه چيزى جز وحى آسمانى نيست .\r\nبعضى از مفسران « قلم » را در اينجا به قلمى تفسير كرده‌اند كه فرشتگان بزرگ خدا وحى آسمانى را با آن مىنويسند ، و يا نامه اعمال آدميان را با آن رقم مىزنند ، ولى مسلما آيه مفهوم گسترده اى دارد كه اين تفسير بيان يكى از مصداقهاى آن است ، همانگونه كه « * ( ما يَسْطُرُونَ ) * » نيز مفهوم وسيعى دارد ، و تمام آنچه را در طريق هدايت و تكامل فكرى و اخلاقى و عملى بشر به رشته تحرير مىآورند شامل مىشود و منحصر به وحى آسمانى يا اعمال انسانها نيست ( 1 ) .\r\nسپس به چيزى كه سوگند براى آن ياد شده پرداخته ، مىفرمايد :\r\n« به بركت نعمت پروردگارت تو مجنون نيستى » ( * ( ما أَنْتَ بِنِعْمَةِ رَبِّكَ بِمَجْنُونٍ ) * ) آنها كه اين نسبت ناروا را به تو مىزنند كوردلانى هستند كه اينهمه نعمت الهى را در باره تو نمىنگرند ، نعمت عقل و درايت سرشار ، نعمت امانت و صدق و راستى و نعمت علم و دانش آشكار ، و نبوت و مقام عصمت .\r\nديوانه آنها هستند كه مظهر عقل كل را متهم به جنون مىكنند ، و\r\n\r\n","description":"","footnote":"\r\n( 1 ) « ما » در « * ( ما يَسْطُرُونَ ) * » را بعضى « ما مصدريه » دانسته‌اند و بعضى « ما موصوله » و معنى دوم مناسبتر است ، و در تقدير چنين مىباشد « و ما يسطرونه » بعضى نيز آن را به معنى « لوح » يا « كاغذى » دانسته‌اند كه روى آن كتابت مىشود ، و در تقدير « ما يسطرون فيه » است ، بعضى نيز « ما » را در اينجا اشاره به ذوى العقول و كسانى كه نويسندگان اين سطورند دانسته ، ولى همان معنى كه در متن ذكر كرديم از همه مناسبتر به نظر مىرسد .\r\n","page_name":" 370 ","page_number":370},
  {"content":"\r\nرهبر و راهنماى انسانها را با اين نسبت ناروا از خود دور مىسازند .\r\nو به دنبال آن مىافزايد : « براى تو اجر عظيم و هميشگى است » ( * ( وَإِنَّ لَكَ لأَجْراً غَيْرَ مَمْنُونٍ ) * ) .\r\nچرا چنين پاداشى نداشته باشى ؟ در حالى كه در برابر اين تهمتهاى زشت و ناروا استقامت مىكنى ، و براى آنها آرزوى هدايت و نجات دارى ، و هرگز از تلاش و كوشش در اين راه خسته نمىشوى .\r\n« ممنون » از ماده « من » به معنى « قطع » آمده است ، يعنى اجر و پاداشى كه هرگز قطع نمىشود و دائما باقى است بعضى گفته‌اند ريشه اين معنى از منت گرفته شده زيرا منت باعث قطع نعمت است .\r\nبعضى نيز گفته‌اند منظور از غير ممنون اين است كه خداوند در مقابل اين اجر عظيم هرگز بر تو منت نمىگذارد ولى تفسير اول مناسبتر است .\r\nآيه بعد در توصيف ديگرى از پيامبر ص مىگويد : « تو صاحب اخلاق عظيم و برجسته اى هستى » ( * ( وَإِنَّكَ لَعَلى خُلُقٍ عَظِيمٍ ) * ) .\r\nاخلاقى كه عقل در آن حيران است لطف و محبتى بىنظير ، صفا و صميميتى بىمانند ، صبر و استقامت و تحمل و حوصله اى توصيف ناپذير .\r\nاگر مردم را به بندگى خدا دعوت مىكنى تو خود بيش از همه عبادت مىنمايى ، و اگر از كار بد بازمىدارى تو قبل از همه خوددارى مىكنى آزارت مىكنند و تو اندرز مىدهى ، ناسزايت مىگويند و براى آنها دعا مىكنى ، بر بدنت سنگ مىزنند و خاكستر داغ بر سرت مىريزند و تو براى هدايت آنها\r\n","description":"","footnote":"","page_name":" 371 ","page_number":371},
  {"content":"\r\nدست به درگاه خدا برمىدارى .\r\nآرى تو كانون محبت و عواطف و سرچشمه رحمتى .\r\n« خلق » از ماده « خلقت » به معنى صفاتى است كه از انسان جدا نمىشود و همچون خلقت و آفرينش انسان مىگردد .\r\nبعضى از مفسران خلق عظيم پيامبر ص را به « صبر در راه حق ، و گستردگى بذل و بخشش ، و تدبير امور ، و رفق و مدارا ، و تحمل سختيها در مسير دعوت به سوى خدا ، و عفو و گذشت ، و جهاد در راه پروردگار ، و ترك حسد و حرص » تفسير كرده‌اند ، ولى گرچه همه اين صفات در پيامبر ص بود ، ولى « خلق عظيم » او منحصر به اينها نبود .\r\nدر بعضى از تفاسير نيز « خلق عظيم » به قرآن يا آئين اسلام تفسير شده است كه مىتواند از مصاديق مفهوم وسيع فوق باشد ، و به هر حال وجود اين « خلق عظيم » در پيامبر ص دليل بارزى بر عقل و درايت آن حضرت و نفى نسبتهاى دشمنان بود .\r\nو به دنبال آن مىافزايد : « به زودى تو مىبينى و آنها نيز مىبينند » ( * ( فَسَتُبْصِرُ وَيُبْصِرُونَ ) * ) .\r\n« كه كداميك از شما مجنون هستيد » ؟ ! ( * ( بِأَيِّكُمُ الْمَفْتُونُ ) * ) ( 1 ) .\r\n« مفتون » اسم مفعول از « فتنه » به معنى ابتلاء ، و در اينجا به معنى ابتلاى به جنون است .\r\n\r\n","description":"","footnote":"\r\n( 1 ) « با » در « بايكم » زائده است و « ايكم » مفعول براى دو فعل قبل است .\r\n","page_name":" 372 ","page_number":372},
  {"content":"\r\nآرى آنها امروز اين نسبت ناروا را به تو مىدهند تا بندگان خدا را از تو دور كنند ، ولى مردم عقل و شعور دارند ، تدريجا به تعليمات و سخنان تو آگاهى مىيابند ، آن گاه اين مساله روشن مىشود كه اين تعليمات برجسته از سوى خداوند بزرگ بر قلب پاك و نورانى تو نازل شده ، و خداوند سهم عظيمى از عقل و علم به تو بخشيده .\r\nحركتها و موضعگيريهاى تو در آينده و پيشرفت و نفوذ سريع اسلام در سايه آن ، نيز نشان خواهد داد كه تو منبع بزرگ عقل و درايتى ، ديوانه خفاشانى هستند كه با نور اين آفتاب به ستيز برخاستند .\r\nو البته در قيامت اين حقايق باز هم روشنتر و آشكارتر خواهد شد .\r\nباز براى تاكيد بيشتر مىفرمايد : پروردگار تو به كسى كه از طريق او گمراه شده آگاهتر است ، و او هدايت يافتگان را بهتر مىشناسند ) ( * ( إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِه وَهُوَ أَعْلَمُ بِالْمُهْتَدِينَ ) * ) .\r\nچرا كه راه راه او است ، و او بهتر از هر كس راه خود را مىشناسد ، و به اين ترتيب به پيامبر اسلام ص اطمينان بيشتر مىدهد كه او در مسير هدايت و دشمنانش در مسير ضلالتند .\r\nدر حديث مستندى آمده است هنگامى كه قريش ديدند پيامبر على ع را بر ديگران مقدم مىشمرد و بزرگ مىدارد به مذمت على ع پرداختند ، و گفتند : محمد مفتون او شده است ، اينجا بود كه خداوند « * ( ن وَالْقَلَمِ ) * » را نازل كرد و به آن سوگند ياد نمود كه اى محمد ص تو مفتون و مجنون نيستى - تا آنجا كه فرمود - خداوند مىداند كسانى را كه گمراه شده‌اند اشاره به جماعت قريش كه اين سخنان را مىگفتند ، و خداوند هدايت يافتگان را بهتر مىشناسد\r\n","description":"","footnote":"","page_name":" 373 ","page_number":373},
  {"content":"\r\nاشاره به على ع ( 1 ) .\r\n\r\nنكته‌ها :\r\n\r\n1 - نقش قلم در حيات انسانها\r\nاز مهمترين رويدادهاى زندگى بشر - چنان كه قبلا نيز اشاره كرديم - پيدايش خط ، و راه افتادن قلم بر صفحه كاغذها يا سنگها بود ، و همان بود كه دوران تاريخ را از ما قبل از تاريخ جدا كرد .\r\nگردش نيش قلم بر صفحه كاغذ ، سرنوشت بشر را رقم مىزند ، لذا پيروزى و شكست جوامع انسانى به نوك قلمها بسته است .\r\n« قلم » حافظ علوم و دانشها ، پاسدار افكار انديشمندان ، حلقه اتصال فكرى علما ، و پل ارتباطى گذشته و آينده بشر است ، و حتى ارتباط آسمان و زمين نيز از طريق لوح و قلم حاصل شده است ! قلم انسانهايى را كه جدا از هم ، از نظر زمان و مكان ، زندگى مىكنند پيوند مىدهد ، گويى همه متفكران بشر را در تمام طول تاريخ ، و در تمام صفحه روى زمين در يك كتابخانه بزرگ جمع مىبينى ! « قلم » رازدار بشر ، و خزانه دار علوم ، و جمعآورى كننده تجربيات قرون و اعصار است ، و اگر قرآن به آن سوگند ياد مىكند به همين دليل است زيرا هميشه سوگند به يك امر بسيار عظيم و پرارزش ياد مىشود .\r\nو البته « قلم » وسيله اى است براى « * ( ما يَسْطُرُونَ ) * » و نوشته‌ها كه قرآن به هر دو سوگند ياد كرده است ، هم به « ابزار » و هم به « محصول » ابزار .\r\n\r\n","description":"","footnote":"\r\n( 1 ) « مجمع البيان » جلد 10 صفحه 334 ( طبرسى اين حديث را با سند خود از اهل سنت نقل كرده است ) .\r\n","page_name":" 374 ","page_number":374},
  {"content":"\r\nدر بعضى از روايات آمده است كه (\r\nان اول ما خلق اللَّه القلم\r\n) « نخستين چيزى را كه خدا آفريد قلم بود » .\r\nاين حديث را محدثان شيعه از امام صادق ع نقل كرده‌اند ( 1 ) و در كتب اهل سنت به عنوان يك خبر معروف نيز آمده است ( 2 ) .\r\nو در حديث ديگرى آمده است : ( اول ما خلق اللَّه تعالى جوهرة ) « نخستين چيزى را كه خدا آفريد گوهرى بود » ( 3 ) و در بعضى از اخبار نيز آمده است : ( ان اول ما خلق اللَّه العقل ) « نخستين چيزى را كه خدا آفريد عقل و خرد بود » ( 4 ) .\r\nتوجه به پيوند ويژه اى كه در ميان « گوهر » و « قلم » و « عقل » است مفهوم « اول بودن » همه آنها را روشن مىكند .\r\nدر ذيل حديثى كه در بالا از امام صادق ع نقل كرديم آمده است كه خداوند بعد از آفرينش قلم به او فرمود : بنويس ! و او آنچه را بوده و خواهد بود تا روز قيامت نوشت ! گرچه قلم در اين روايت اشاره به قلم تقدير و قضا و قدر است ، ولى هر چه هست نقش قلم را در سرنوشت بشر و مقدرات او روشن مىسازد .\r\nپيشوايان اسلام در احاديث متعددى به ياران خود تاكيد مىكردند كه به حافظه خود قناعت نكنند ، و احاديث اسلامى و علوم الهى را به رشته تحرير درآورند ، و براى آيندگان به يادگار بگذارند ( 5 ) .\r\nبعضى از دانشمندان گفته‌اند : البيان بيانان : بيان اللسان ، و بيان البنان و بيان اللسان تدرسه الاعوام ، و بيان الاقلام باق على مر الايام !\r\n\r\n","description":"","footnote":"\r\n( 1 ) « نور الثقلين » جلد 5 صفحه 389 حديث 9 .\r\n( 2 و 3 و 4 ) تفسير « فخر رازى » جلد 30 صفحه 78 .\r\n( 5 ) « وسائل الشيعه » جلد 18 صفحه 56 ( حديث 14 و 16 و 17 و 18 و 19 و 20 ) .\r\n","page_name":" 375 ","page_number":375},
  {"content":"\r\n« بيان دو گونه است : بيان زبان ، و بيان قلم ، بيان زبان با گذشت زمان كهنه مىشود و از بين مىرود ، ولى بيان قلمها تا ابد باقى است » ! ( 1 ) و نيز گفته‌اند : ( ان قوام امور الدين و الدنيا بشيئين القلم و السيف و السيف تحت القلم : « پايه امور دين و دنيا بر دو چيز است : « قلم » و « شمشير » و شمشير زير پوشش قلم قرار دارد » ! ( 2 ) همين معنى را بعضى از شعراى عرب چنين به نظم آورده :\r\n\r\nكذا قضى اللَّه للاقلام مذ بريت\r\nان السيوف لها مذ ارهفت خدم !\r\n\r\n« خداوند اين گونه براى قلم از آن روز كه تراشيده شد مقدر كرده است كه شمشيرهاى تيز خدمتگزار آن باشند » ! ( اين تعبير اشاره لطيفى است به تراشيدن قلم به وسيله چاقو و قرار گرفتن تيغهاى تيز در خدمت قلم از آغاز كار ) . ( 3 )\r\nشاعر ديگرى با استناد به آيات مورد بحث در اين زمينه مىگويد :\r\n\r\nاذا اقسم الأبطال يوما بسيفهم\r\nو عدوه مما يجلب المجد و الكرم\r\n\r\n\r\nكفى قلم الكتاب فخرا و رفعة\r\nمدى الدهر ان اللَّه اقسم بالقلم !\r\n\r\n« آن روز كه جنگجويان قهرمان به شمشيرهاى خود سوگند ياد كنند .\r\nو آن را اسباب بزرگى و افتخار بشمرند .\r\nبراى قلم نويسندگان همين افتخار و سربلندى در تمام دوران جهان بس كه خداوند سوگند به قلم ياد كرده است ( و نه به شمشير ) » ( 4 ) .\r\n\r\n","description":"","footnote":"\r\n( 1 و 2 و 3 ) تفسير « مجمع البيان » جلد 10 صفحه 332 .\r\n( 4 ) « روح البيان » جلد 10 صفحه 102 .\r\n","page_name":" 376 ","page_number":376},
  {"content":"\r\nو راستى چنين است چرا كه پيروزيهاى نظامى اگر از ناحيه فرهنگ نيرومندى تضمين نگردد هرگز پايدار نخواهد بود ، مغولها در تاريخ ايران بزرگترين پيروزى را كسب كردند ولى چون ملت بىفرهنگى بودند به زودى در فرهنگ اسلام و ايران حل شدند و مسير خود را تغيير دادند .\r\nگرچه اين بحث بسيار دامنه دار است ولى براى اينكه از روش تفسيرى خارج نشويم سخن را با حديث بسيار پرمعنايى از پيغمبر اسلام ص در اين زمينه پايان مىدهيم :\r\nثلاث تخرق الحجب ، و تنتهى الى ما بين يدى اللَّه :\r\nصرير اقلام العلماء ، و وطى اقدام المجاهدين ، و صوت مغازل المحصنات\r\n: « سه صدا است كه حجابها را پاره مىكند و به پيشگاه با عظمت خدا مىرسد : صداى گردش قلمهاى دانشمندان به هنگام نوشتن ، و صداى قدمهاى مجاهدان در ميدان جهاد ، و صداى چرخ نخريسى زنان پاكدامن » ! ( 1 ) البته تمام آنچه گفته شد در باره قلمهايى است كه در مسير حق و عدالت ، و در صراط مستقيم ، گردش مىكند ، اما قلمهاى مسموم و گمراه كننده بزرگترين بلا ، و عظيمترين خطر براى جوامع انسانى محسوب مىشود .\r\n\r\n2 - نمونه اى از اخلاق پيامبر ( ص )\r\nپيروزى پيامبر اسلام ص هر چند با تاييد و امداد الهى بود ، ولى عوامل زيادى از نظر ظاهر داشت كه يكى از مهمترين آنها جاذبه اخلاقى پيامبر ص بود . آن چنان صفات عالى انسانى و مكارم اخلاق در او جمع بود كه دشمنان سرسخت را تحت تاثير قرار مىداد ، و به تسليم وادار مىكرد ، و دوستان را سخت مجذوب\r\n\r\n","description":"","footnote":"\r\n( 1 ) « الشهاب فى الحكم و الاداب » صفحه 22 .\r\n","page_name":" 377 ","page_number":377},
  {"content":"\r\nمىساخت .\r\nبلكه اگر اين را معجزه اخلاقى پيامبر ص بناميم اغراق نگفته‌ايم ، چنان كه نمونه اى از اين معجزه اخلاقى در فتح مكه نمايان گشت : هنگامى كه مشركان خونخوار و جنايتپيشه كه ساليان دراز هر چه در توان داشتند بر ضد اسلام و شخص پيامبر ص به كار گرفتند ، در چنگال مسلمين گرفتار شدند ، پيغمبر اكرم ص بر خلاف تمام محاسبات دوستان و دشمنان فرمان عفو عمومى آنها را صادر كرد ، و تمام جنايات آنها را به دست فراموشى سپرد ، و همين سبب شد كه به مصداق « يَدْخُلُونَ فِي دِينِ اللَّه أَفْواجاً » فوج فوج مسلمان شوند .\r\nدر باره حسن خلق پيامبر ص و عفو و گذشت و عطوفت و مهربانى و ايثار و فداكارى و تقواى آن حضرت ص داستانهاى زيادى در كتب تفسير و تواريخ آمده است كه همه آنها ما را از بحث تفسيرى خارج مىكند ، ولى همين قدر بايد بگوئيم : كه در حديثى از حسين بن على ع آمده است كه مىگويد :\r\nاز پدرم امير مؤمنان على ع در باره ويژگيهاى زندگى پيامبر ص و اخلاق او سؤال كردم ، و پدرم مشروحا به من پاسخ فرمود ، در بخشى از اين حديث آمده است :\r\nرفتار پيامبر ص با همنشينانش چنين بود كه دائما خوشرو و خندان و سهل الخلق و ملايم بود ، هرگز خشن و سنگدل و پرخاشگر و بدزبان و عيبجو و مديحه گر نبود ، هيچكس از او مايوس نمىشد ، و هر كس به در خانه او مىآمد نوميد بازنمىگشت : سه چيز را از خود رها كرده بود : مجادله در سخن پرگويى ، و دخالت در كارى كه به او مربوط نبود ، و سه چيز را در مورد مردم رها كرده بود : كسى را مذمت نمىكرد ، و سرزنش نمىفرمود ، و از لغزشها و عيوب پنهانى مردم جستجو نمىكرد .\r\nهرگز سخن نمىگفت مگر در مورد امورى كه ثواب الهى را اميد داشت ،\r\n","description":"","footnote":"","page_name":" 378 ","page_number":378},
  {"content":"\r\nدر موقع سخن گفتن به قدرى نافذ الكلمه بود كه همه سكوت اختيار مىكردند و تكان نمىخوردند ، و به هنگامى كه ساكت مىشد آنها به سخن درمىآمدند ، اما نزد او هرگز نزاع و مجادله نمىكردند . . . هر گاه فرد غريب و ناآگاهى با خشونت سخن مىگفت و درخواستى مىكرد تحمل مىنمود ، و به يارانش مىفرمود : هر گاه كسى را ديديد كه حاجتى دارد به او عطا كنيد ، و هرگز كلام كسى را قطع نمىكرد تا سخنش پايان گيرد ( 1 ) .\r\nآرى اگر اين اخلاق كريمه و اين ملكات فاضله نبود آن ملت عقب مانده جاهلى و آن جمع خشن انعطاف ناپذير در آغوش اسلام قرار نمىگرفتند ، و به مصداق « لَانْفَضُّوا مِنْ حَوْلِكَ » همه پراكنده مىشدند .\r\nو چه خوب است كه اين اخلاق اسلامى امروز زنده شود و در هر مسلمانى پرتوى از خلق و خوى پيامبر ص باشد .\r\nروايات اسلامى نيز در اين زمينه چه در باره شخص پيامبر ص و چه در باره وظيفه همه مسلمين فراوان است كه در اينجا به چند روايت اشاره مىكنيم :\r\n1 - در حديثى آمده است كه پيامبر ص فرمود : (\r\nانما بعثت لاتمم مكارم الاخلاق\r\n: « من براى اين مبعوث شده‌ام كه فضائل اخلاقى را تكميل كنم » ( 2 ) .\r\nبه اين ترتيب يكى از اهداف اصلى بعثت پيامبر ص همين تكميل اخلاق فضيله است .\r\n2 - در حديث ديگرى از آن حضرت آمده است : ( انما المؤمن ليدرك بحسن خلقه درجة قائم الليل و صائم النهار ) : « مؤمن با حسن خلق خود به درجه كسى مىرسد كه شبها به عبادت مىايستد ، و روزها روزه دار است » ( 3 ) .\r\n\r\n","description":"","footnote":"\r\n( 1 ) « معانى الاخبار » صفحه 83 ( با كمى تلخيص ) .\r\n( 2 و 3 ) « مجمع البيان » جلد 10 صفحه 333 .\r\n","page_name":" 379 ","page_number":379},
  {"content":"\r\n3 - و باز از همان حضرت آمده است كه فرمود :\r\nما من شىء اثقل فى الميزان من خلق حسن\r\n: « چيزى در ميزان عمل در روز قيامت سنگينتر از خلق خوب نيست » ( 1 ) .\r\n4 - و نيز از آن حضرت نقل شده كه فرمود :\r\nاحبكم الى اللَّه احسنكم اخلاقا الموطؤن اكنافا ، الذين يالفون و يؤلفون ، و ابغضكم الى اللَّه المشاؤن بالنميمة ، المفرقون بين الاخوان ، الملتمسون للبرءاء العثرات :\r\n« از همه شما محبوبتر نزد خدا كسى است كه اخلاقش از همه بهتر باشد ، همان كسانى كه متواضعند ، با ديگران مىجوشند ، و مردم نيز با آنها مىجوشند ، و از همه شما مغبوضتر نزد خدا افراد سخنچينى هستند كه در ميان برادران جدايى مىافكند ، و براى افراد بىگناه در جستجوى لغزشند » ( 2 ) .\r\n5 - در حديث ديگرى از پيامبر ص مىخوانيم :\r\nاكثر ما يدخل الناس الجنة تقوى اللَّه و حسن الخلق\r\n: « بيشترين چيزى كه مردم را وارد بهشت مىكند تقوى و حسن خلق است » ( 3 ) .\r\n6 - در حديثى از امام باقر ع آمده است :\r\nان اكمل المؤمنين ايمانا احسنهم خلقا\r\n: « از ميان مؤمنان كسى ايمانش از همه بهتر است كه اخلاقش كاملتر باشد » ( 4 ) .\r\n7 - در حديثى از امام على بن موسى الرضا ع آمده است كه پيامبر ص فرمود :\r\nعليكم بحسن الخلق ، فان حسن الخلق فى الجنة لا محالة ، و اياكم و سوء الخلق فان سوء الخلق فى النار لا محالة :\r\n\r\n","description":"","footnote":"\r\n( 1 و 2 ) « مجمع البيان » جلد 10 صفحه 333 .\r\n( 3 ) « سفينة البحار » جلد 1 صفحه 410 ( همين مضمون در وسائل الشيعه جلد 8 صفحه 504 آمده است و همچنين در تفسير قرطبى جلد 10 صفحه 6707 ) .\r\n( 4 ) « وسائل الشيعه » جلد 8 صفحه 506 حديث 21 » .\r\n","page_name":" 380 ","page_number":380},
  {"content":"\r\n« بر شما لازم است به سراغ حسن خلق برويد ، زيرا حسن خلق سرانجام در بهشت است ، و از سوء خلق بپرهيزيد كه سوء خلق سرانجام در آتش است » ( 1 ) .\r\nاز مجموع اخبار فوق به خوبى استفاده مىشود كه حسن خلق كليد بهشت ، وسيله جلب رضاى خدا ، نشانه قدرت ايمان ، و همطراز عبادتهاى شبانه و روزانه است ، و حديث در اين زمينه بسيار فراوان است .\r\n\r\n","description":"","footnote":"\r\n( 1 ) « روح البيان » جلد 10 صفحه 108 .\r\n","page_name":" 381 ","page_number":381},
  {"content":"\r\n\r\n[ سوره القلم ‹ 68 › : آيات 8 تا 16 
  ]\r\nفَلا تُطِعِ الْمُكَذِّبِينَ ‹ 8 › وَدُّوا لَوْ تُدْهِنُ فَيُدْهِنُونَ ‹ 9 › وَلا تُطِعْ كُلَّ حَلَّافٍ مَهِينٍ ‹ 10 › هَمَّازٍ مَشَّاءٍ بِنَمِيمٍ ‹ 11 › مَنَّاعٍ لِلْخَيْرِ مُعْتَدٍ أَثِيمٍ ‹ 12 ›\r\nعُتُلٍّ بَعْدَ ذلِكَ زَنِيمٍ ‹ 13 › أَنْ كانَ ذا مالٍ وَبَنِينَ ‹ 14 › إِذا تُتْلى عَلَيْه آياتُنا قالَ أَساطِيرُ الأَوَّلِينَ ‹ 15 › سَنَسِمُه عَلَى الْخُرْطُومِ ‹ 16 ›\r\n\r\nترجمه :\r\n8 - حال كه چنين است از تكذيبكنندگان اطاعت مكن .\r\n9 - آنها دوست دارند نرمش نشان دهى تا آنها نرمش نشان دهند ( نرمشى توأم با انحراف از مسير حق ) .\r\n10 - و اطاعت از كسى كه بسيار سوگند ياد مىكند و پست است مكن\r\n","description":"","footnote":"","page_name":" 382 ","page_number":382},
  {"content":"\r\n11 - كسى كه بسيار عيبجو و سخنچين است .\r\n12 - و بسيار مانع كار خير . و تجاوزگر ، و گناهكار است .\r\n13 - علاوه بر اينها كينه توز و پرخور و خشن و بدنام است .\r\n14 - مبادا به خاطر اينكه صاحب مال و فرزندان فراوان است از او پيروى كنى .\r\n15 - هنگامى كه آيات ما بر او خوانده مىشود مىگويد اينها افسانه‌هاى خرافى پيشينيان است .\r\n16 - به زودى ما بر بينى او علامت و داغ ننگ مىنهيم .\r\n\r\nتفسير : از آنها كه داراى اين صفاتند پيروى مكن\r\nبعد از ذكر اخلاق عظيم پيامبر ص كه در آيات گذشته آمده بود در اين آيات به ذكر اخلاق دشمنان او مىپردازد تا در يك مقايسه ، فاصله ميان اين دو كاملا روشن شود .\r\nنخست مىفرمايد : « از اين تكذيبكنندگان كه خدا و پيامبر و روز رستاخيز و آئين او را تكذيب مىكنند اطاعت و پيروى مكن » ( * ( فَلا تُطِعِ الْمُكَذِّبِينَ ) * ) .\r\nآنها مردمى گمراه و اغواگرند ، و تمام اصول حق را زير پا نهاده‌اند ، و اطاعت از چنين كسانى حتى در يك كلام نتيجه اى جز گمراهى و بدبختى ندارد .\r\nسپس به تلاش و كوشش آنها براى سازش كشيدن پيامبر ص اشاره كرده مىافزايد : « آنها دوست دارند نرمش نشان دهى تا آنها هم نرمش نشان دهند » ( * ( وَدُّوا لَوْ تُدْهِنُ فَيُدْهِنُونَ ) * ) .\r\nنرمش و انعطاف به معنى صرفنظر كردن از قسمتى از فرمانهاى خدا به خاطر آنان .\r\nمفسران نقل كرده‌اند كه اين آيات زمانى نازل شد كه رؤساى مكه پيامبر\r\n","description":"","footnote":"","page_name":" 383 ","page_number":383},
  {"content":"\r\nص را به پيروى از آئين نياكان و شرك و بتپرستى دعوت كردند ، خداوند او را از اطاعت آنها نهى كرد ( 1 ) .\r\nبعضى ديگر نقل كرده‌اند كه « وليد بن مغيرة » كه از سران بزرگ شرك بود اموال عظيمى به پيامبر ص عرضه داشت و سوگند ياد كرد كه اگر از آئينش بازگردد به او خواهد داد ! ( 2 ) از لحن آيات و از آنچه در تواريخ آمده است به خوبى استفاده مىشود كه وقتى مشركان كوردل سرعت پيشرفت آئين اسلام را مشاهده كردند به فكر افتادند كه از طريق دادن امتيازاتى به پيامبر ص امتيازاتى از او بگيرند ، و او را به نوعى سازش بكشانند - همانگونه كه روش همه طرفداران باطل در طول تاريخ است - لذا گاه اموال عظيم ، و گاه زنان زيبا ، و گاه پست و مقام برجسته پيشنهاد مىكردند ، و در حقيقت روح پيامبر ص را با مقياس وجود خود اندازه - گيرى و مقايسه مىنمودند .\r\nولى قرآن بارها به پيامبر ص هشدار داده كه هرگز كمترين انعطافى در برابر اين پيشنهادهاى انحرافى از خود نشان ندهد ، و با اهل باطل هرگز مداهنه نكند ، چنان كه در آيه 49 سوره مائده مىخوانيم : ( وَأَنِ احْكُمْ بَيْنَهُمْ بِما أَنْزَلَ اللَّه وَلا تَتَّبِعْ أَهْواءَهُمْ وَاحْذَرْهُمْ أَنْ يَفْتِنُوكَ عَنْ بَعْضِ ما أَنْزَلَ اللَّه إِلَيْكَ ) : « در ميان آنها ( اهل كتاب ) بر طبق آنچه خدا نازل كرده حكم كن و از هوسهاى آنها پيروى مكن ، و بر حذر باش كه تو را از تعليماتى كه خدا بر تو نازل كرده منحرف نسازند » .\r\n« يدهنون » از ماده « مداهنه » در اصل از « دهن » به معنى « روغن »\r\n\r\n","description":"","footnote":"\r\n( 1 ) « فخر رازى » جلد 30 صفحه 85 و « مراغى » جلد 29 صفحه 31 .\r\n( 2 ) تفسير « قرطبى » جلد 10 صفحه 6710 .\r\n","page_name":" 384 ","page_number":384},
  {"content":"\r\nگرفته شده ، و در اين گونه موارد به معنى نرمش و انعطاف به خرج دادن است .\r\nو معمولا اين تعبير در مورد انعطافهاى مذموم و منافقانه به كار مىرود .\r\nسپس بار ديگر از اطاعت آنها نهى كرده و صفات نه گانه مذمومى را كه هر يك به تنهايى مىتواند مانع اطاعت و تبعيت گردد ، برمىشمرد ، مىفرمايد :\r\n« اطاعت از هر كس كه بسيار سوگند ياد مىكند و پست است مكن » ( * ( وَلا تُطِعْ كُلَّ حَلَّافٍ مَهِينٍ ) * ) .\r\n« حلاف » به كسى مىگويند كه بسيار قسم مىخورد ، و براى هر كار كوچك و بزرگى سوگند ياد مىكند ، و معمولا اين گونه افراد در سوگندهاى خويش صادق نيستند .\r\n« مهين » از « مهانت » به معنى حقارت و پستى است و بعضى آن را به معنى افراد كم فكر يا دروغگو يا شرور تفسير كرده‌اند .\r\nسپس مىافزايد : « كسى كه بسيار عيبجو و سخنچين است » ( * ( هَمَّازٍ مَشَّاءٍ بِنَمِيمٍ ) * ) .\r\n« هماز » از ماده « همز » ( بر وزن طنز ) به معنى غيبت كردن و عيبجويى نمودن است .\r\n« * ( مَشَّاءٍ بِنَمِيمٍ ) * » كسى است كه براى بر هم زدن و افساد در ميان مردم و ايجاد خصومت و دشمنى رفت و آمد مىكند ( بايد توجه داشت كه اين هر دو وصف به صورت صيغه مبالغه آمده كه از نهايت اصرار آنها در اين كارهاى زشت حكايت مىكند ) .\r\n","description":"","footnote":"","page_name":" 385 ","page_number":385},
  {"content":"\r\nدر پنجمين و ششمين و هفتمين وصف مىگويد : « كسى كه بسيار از كار خير جلوگيرى مىكند ، و تجاوزگر ، و گنهكار است » ( * ( مَنَّاعٍ لِلْخَيْرِ مُعْتَدٍ أَثِيمٍ ) * ) نه تنها خود كار خيرى نمىكند و راه خيرى ارائه نمىدهد ، بلكه سدى است در مقابل خير و بركت ديگران ، بعلاوه انسانى است متجاوز از حدود الهى و حقوقى كه خدا براى هر انسانى تعيين كرده ، و اضافه بر اين صفات ، آلوده هر گونه گناهى نيز هست ، به طورى كه گناه جزء طبيعت او شده است .\r\nو سرانجام به هشتمين و نهمين صفات آنها اشاره كرده ، مىفرمايد : « او بعد از همه اينها پرخور ، و بدنام است » ( * ( عُتُلٍّ بَعْدَ ذلِكَ زَنِيمٍ ) * ) .\r\n« عتل » به طورى كه « راغب » در « مفردات » مىگويد : به كسى مىگويند كه بسيار غذا مىخورد ، و همه چيز را به سوى خود مىكشد ، و ديگران را از آن باز مىدارد .\r\nبعضى ديگر « عتل » را به معنى انسان بد خوى كينه توز خشن ، يا انسان بىحياى بد خلق تفسير كرده‌اند .\r\n« زنيم » كسى است كه اصل و نسب روشنى ندارد و او را به قومى نسبت مىدهند در حالى كه از آنها نيست ، و در اصل از « زنمه » ( بر وزن قلمه ) به قسمتى از گوش گوسفند مىگويند كه آويزان است ، گويى جزء گوش نيست و به آن وابسته است .\r\nتعبير به « * ( بَعْدَ ذلِكَ ) * » اشاره اى به اين معنى است كه اين دو صفت از صفات سابق زشتتر و نكوهيده تر است ، چنان كه جمعى از مفسران از آن استفاده كرده‌اند .\r\nخلاصه اينكه خداوند در اينجا چنان ترسيمى از مكذبان و صفات زشت و\r\n","description":"","footnote":"","page_name":" 386 ","page_number":386},
  {"content":"\r\nاخلاق رذيله آنها فرموده كه شايد در سرتاسر قرآن شبيه و نظير نداشته باشد ، و به اين ترتيب روشن مىسازد كه مخالفان اسلام و قرآن و مخالفان شخص پيامبر ص چگونه افرادى بوده‌اند ، افرادى دروغگو ، پست ، عيبجو ، سخنچين ، متجاوز گنهكار ، بىاصل و نسب ، و به راستى از غير چنين افرادى مخالفت با چنان مصلح بزرگى انتظار نمىرود .\r\nدر آيه بعد هشدار مىدهد « مبادا به خاطر اينكه آنها داراى مال و فرزندان فراوان هستند در برابر آنها نرم و تسليم شوى ، و از آنها اطاعت كنى » ( * ( أَنْ كانَ ذا مالٍ وَبَنِينَ ) * ) .\r\nبدون شك پيامبر هرگز تسليم نمىشد ، و اين آيات در حقيقت تاكيدى است بر اين معنى ، تا خط مكتبى و روش عملى او بر همه آشكار گردد ، و هيچكس از دوست و دشمن چنين انتظارى نداشته باشد .\r\nبنا بر اين جمله فوق تتمه اى است براى آيه « * ( وَلا تُطِعْ كُلَّ حَلَّافٍ مَهِينٍ ) * » ولى بعضى گفته‌اند اين آيه در حقيقت بيان علت پيدايش اين صفات است ، يعنى :\r\nغرور ناشى از ثروت و نفرات بسيار آنها را به اين رذائل اخلاقى مىكشاند ، و به همين دليل در بسيارى از ثروتمندان و قدرتمندان بىايمان همه اين صفات ديده مىشود ، ولى لحن آيات با تفسير اول مناسبتر است ، و به همين دليل غالب مفسران نيز آن را برگزيده‌اند .\r\nآيه بعد عكس العمل اين گونه افراد را كه داراى چنين صفات پست هستند در برابر آيات الهى نشان مىدهد ، و مىگويد : « هنگامى كه آيات ما بر او خوانده مىشود و مىگويد : اينها افسانه‌هاى خرافى پيشينيان است » ! ( * ( إِذا\r\n","description":"","footnote":"","page_name":" 387 ","page_number":387},
  {"content":"\r\n* ( تُتْلى عَلَيْه آياتُنا قالَ أَساطِيرُ الأَوَّلِينَ ) * ) .\r\nو با اين بهانه و اين برچسب زشت از آيات خداوند فاصله مىگيرد ، و آنها را به دست فراموشى مىسپرد ، و ديگران را نيز اغوا مىكند ، و به همين دليل نبايد از چنين افرادى اطاعت و پيروى كرد ، و اين تكميلى است بر نهى از اطاعت اين گونه افراد .\r\nآخرين آيه مورد بحث از يكى از مجازاتهاى اين گروه پرده برداشته ، مىافزايد : « به زودى بر بينى و خرطوم او علامت و داغ ننگ مىنهيم » ! ( * ( سَنَسِمُه عَلَى الْخُرْطُومِ ) * ) .\r\nاين تعبيرى است گويا و رسا بر نهايت ذليل ساختن آنها ، زيرا « اولا » تعبير به « خرطوم » بينى كه تنها در مورد خوك و فيل گفته مىشود تحقير روشنى براى آنها است ، و « ثانيا » بينى در لغت عرب معمولا كنايه از بزرگى و عزت است همانگونه كه در فارسى نيز وقتى مىگوئيم بينى او را به خاك بماليد دليل بر اين است كه عزت او را بر باد دهيد « ثالثا » علامت گذاردن مخصوص حيوانات است ، حتى در حيوانات در صورت آنها مخصوصا بر بينى آنها علامتگذارى نمىشود ، و در اسلام نيز اين كار نهى شده است ، همه اينها با بيانى رسا مىگويد :\r\nخداوند اينچنين افراد طغيانگر خودخواه متجاوز سركش را چنان ذليل مىكند و كوس رسوايى آنها را در همه جا به صدا درمىآورد كه عبرت همگان گردند .\r\nو تاريخ اسلام نيز گواه بر اين معنى است كه اين دسته از مخالفان لجوج با پيشرفت اسلام چنان خوار و ذليل شدند كه نظير و مانند نداشت ، و رسوايى در آخرت از آن هم بيشتر است .\r\nبعضى از مفسران گفته‌اند كه بيشتر آيات اين سوره ناظر به « وليد بن\r\n","description":"","footnote":"","page_name":" 388 ","page_number":388},
  {"content":"\r\nمغيره « يكى از سران معروف شرك مىباشد ، ولى مسلما اين معنى مانع از عموميت مفهوم آيات و گستردگى و شمول تعبيرات آن نيست ( 1 ) .\r\n\r\nنكته‌ها :\r\n\r\n1 - رذائل اخلاقى\r\nآيات فوق گرچه توصيفى است از صفات رذيله مخالفان سرسخت پيامبر اسلام ص ولى در عين حال الگويى براى تشخيص اين صفات به دست مىدهد ، صفاتى كه انسان را از خدا دور مىسازد و در پرتگاه شقاوت و بدبختى مىافكند ، صفاتى كه مؤمنان راستين بايد به دقت مراقب باشند به آنها آلوده نشوند ، لذا در روايات اسلامى نيز در اين زمينه تاكيدهاى بسيارى شده است ، از جمله :\r\n1 - در حديثى از رسول خدا ص مىخوانيم :\r\nالا انبئكم بشراركم قالوا بلى يا رسول اللَّه ( ص ) قال : المشاؤن بالنميمة المفرقون بين الاحبة ، الباغون للبرءاء المعايب :\r\n\r\n","description":"","footnote":"\r\n( 1 ) بعضى گفته‌اند كه علامت نهادن بر بينى در ميدان جنگ بدر عملا صورت گرفت و ضربه بر بينى بعضى از سردمداران كفر وارد گشت به طورى كه علامت آن باقى ماند ، اگر منظور شخص « وليد بن مغيره » باشد تاريخ مىگويد او قبل از جنگ بدر با خوارى از دنيا رفت ، و اگر غير از او باشد ممكن است ، در خطبه معروف امام على بن الحسين ( ع ) در مسجد شام نيز آمده است :\r\nانا ابن من ضرب خراطيم الخلق حتى قالوا لا إله الا اللَّه\r\n« من فرزند كسى هستم كه بر خرطومهاى مشركان كوبيد تا » لا إله الا اللَّه « گفتند ( منظور امير مؤمنان على ( ع ) است ) ( بحار الانوار جلد 45 صفحه 138 ) .\r\nاين تعبير با توجه به آيه مورد بحث كه خداوند مىگويد ، ما بر خرطوم او علامت مىگذاريم معنى جالبى دارد و نشان مىدهد اراده الهى به دست بنده خاصش على عليه السلام اجرا شد .\r\n","page_name":" 389 ","page_number":389},
  {"content":"\r\nآيا شما را به شريرترين افراد شما خبر دهم ، گفتند : آرى ، اى رسول خدا ! فرمود : آنهايى كه بسيار سخنچينى مىكنند ، در ميان دوستان جدايى مىافكنند ، و براى افراد پاك و بيگناه در جستجوى عيوبند » ( 1 ) .\r\nمخصوصا پيامبر ص صريحا در اين زمينه توصيه مىكرد و فرمود :\r\nلا يبلغنى احد عن احد من اصحابى شيئا فانى احب ان اخرج اليكم و انا سليم الصدر :\r\n« احدى از شما در باره هيچيك از ياران من سخنى كه مرا نسبت به او بدبين سازد نقل نكند ، چرا كه من دوست دارم با قلبى پاك با شما روبرو شوم » ( 2 ) .\r\nو بالآخره در حديث ديگر از پيغمبر اكرم ص مىخوانيم كه فرمود :\r\nلا يدخل الجنة جواظ ، و لا جعظرى ، و لا عتل زنيم .\r\n« سه گروه وارد بهشت نمىشوند ، » جواظ « » جعظرى « و » عتل زنيم « راوى مىگويد پرسيدم » جواظ « كيست ؟ فرمود :\r\nكل جماع مناع\r\n: هر كس كه بسيار جمع مىكند و از ديگران منع مىنمايد ، پرسيدم « جعظرى » كيست ؟\r\nفرمود افراد خشن و تندخو ، پرسيدم : « عتل زنيم » كيست ؟ فرمود : افراد شكمباره و بد اخلاق ، آنها كه بسيار مىخورند و مىپوشند و بيدادگر و ظالمند » ( 3 )\r\n\r\n2 - مداهنه و سازشكارى\r\nاز تفاوتهاى روشنى كه ميان رهروان راه حق و بازيگران سياسى وجود دارد اين است كه گروه دوم روى اصول خاصى ثابت نيستند ، بلكه هميشه\r\n\r\n","description":"","footnote":"\r\n( 1 ) « اصول كافى » جلد 2 باب النميمه حديث 1 » .\r\n( 2 ) « سنن أبى داود » و « صحيح ترمذى » ( مطابق نقل فى ظلال القرآن جلد 8 صفحه 230 ) .\r\n( 3 ) « نور الثقلين » جلد 5 صفحه 394 .\r\n","page_name":" 390 ","page_number":390},
  {"content":"\r\nحاضرند در مقابل امتيازاتى كه مىگيرند امتيازاتى بدهند ، و از اصولى كه دارند به خاطر منافعى صرفنظر كنند ، مرام و عقائد آنها چيز مقدسى براى آنها نيست ، و دائما روى آن معامله مىكنند ! و اين درست مضمون آيه فوق است كه مىگويد : ( * ( وَدُّوا لَوْ تُدْهِنُ فَيُدْهِنُونَ ) * ) : « آنها دوست دارند تو را هم به جرگه خود بكشند ، همانگونه كه آنها مداهنه و معامله مىكنند تو هم مداهنه كنى » .\r\nولى گروه اول هرگز معامله گر نيستند ، آنها هرگز اهداف مقدس خود را با هيچ بهايى از دست نمىدهند ، و بر سر آن معامله نمىكنند ، مداهنه و سازشكارى و اين گونه دادوستدهاى سياسى در كار آنها نيست ، و يكى از بهترين نشانه هايى است كه مىتوان سياستبازان حرفه اى را به وسيله آن شناخت و از مردان خدا جدا نمود .\r\n","description":"","footnote":"","page_name":" 391 ","page_number":391},
  {"content":"\r\n\r\n[ سوره القلم ‹ 68 › : آيات 17 تا 25 
  ]\r\nإِنَّا بَلَوْناهُمْ كَما بَلَوْنا أَصْحابَ الْجَنَّةِ إِذْ أَقْسَمُوا لَيَصْرِمُنَّها مُصْبِحِينَ ‹ 17 › وَلا يَسْتَثْنُونَ ‹ 18 › فَطافَ عَلَيْها طائِفٌ مِنْ رَبِّكَ وَهُمْ نائِمُونَ ‹ 19 › فَأَصْبَحَتْ كَالصَّرِيمِ ‹ 20 › فَتَنادَوْا مُصْبِحِينَ ‹ 21 ›\r\nأَنِ اغْدُوا عَلى حَرْثِكُمْ إِنْ كُنْتُمْ صارِمِينَ ‹ 22 › فَانْطَلَقُوا وَهُمْ يَتَخافَتُونَ ‹ 23 › أَنْ لا يَدْخُلَنَّهَا الْيَوْمَ عَلَيْكُمْ مِسْكِينٌ ‹ 24 › وَغَدَوْا عَلى حَرْدٍ قادِرِينَ ‹ 25 ›\r\n\r\nترجمه :\r\n17 - ما آنها را آزموديم همانگونه كه صاحبان باغ را آزمايش كرديم ، هنگامى كه\r\n","description":"","footnote":"","page_name":" 392 ","page_number":392},
  {"content":"\r\nسوگند ياد كردند كه ميوه‌هاى باغ را صبحگاهان ( دور از انظار مستمندان ) بچينند .\r\n18 - و هيچ از آن استثنا نكنند .\r\n19 - اما عذابى فراگير ( شبانه ) بر تمام باغ آنها فرود آمد در حالى كه همه در خواب بودند .\r\n20 - و آن باغ سرسبز همچون شب سياه و ظلمانى شد .\r\n21 - صبحگاهان يكديگر را صدا زدند .\r\n22 - كه به سوى كشتزار و باغ خود حركت كنيد اگر قصد چيدن ميوه‌ها را داريد .\r\n23 - آنها حركت كردند در حالى كه آهسته با هم مىگفتند .\r\n24 - مواظب باشيد امروز حتى يك فقير وارد بر شما نشود ! 25 - آنها صبحگاهان تصميم داشتند كه با قدرت از مستمندان جلوگيرى كنند .\r\n\r\nتفسير : داستان عبرتانگيز « * ( أَصْحابَ الْجَنَّةِ ) * »\r\nبه تناسب بحثى كه در آيات گذشته پيرامون ثروتمندان خودخواه و مغرور بود كه بر اثر فزونى مال و فرزندان پشتپا به همه چيز مىزنند ، در اين آيات داستانى را در باره عده اى از ثروتمندان پيشين كه داراى باغ خرم و سرسبزى بودند ، و سرانجام بر اثر خيره سرى نابود شدند ذكر مىكند ، داستانى به نظر مىرسد در آن عصر در ميان مردم معروف بوده ، و به همين دليل به آن استشهاد شده است .\r\nنخست مىفرمايد : « ما آنها را آزموديم همانگونه كه صاحبان باغ را آزمايش كرديم » ( * ( إِنَّا بَلَوْناهُمْ كَما بَلَوْنا أَصْحابَ الْجَنَّةِ ) * ) .\r\nدر اينكه باغ كجا بوده ؟ در سرزمين يمن در نزديكى شهر بزرگ صنعاء ؟\r\nيا در سرزمين حبشه ؟ يا در ميان بنى اسرائيل در سرزمين شام ؟ و يا طائف ؟ گفتگو\r\n","description":"","footnote":"","page_name":" 393 ","page_number":393},
  {"content":"\r\nاست ولى مشهور همان يمن است .\r\nماجرا چنين بود كه اين باغ در اختيار پير مرد مؤمن قرار داشت ، او به قدر نياز از آن برمىگرفت ، و بقيه را به مستحقان و نيازمندان مىداد ، اما هنگامى كه چشم از دنيا پوشيد ، فرزندانش گفتند : ما خود به محصول اين باغ سزاوارتريم ، چرا كه عيال و فرزندان ما بسيارند ، و ما نمىتوانيم مانند پدرمان عمل كنيم ! و به اين ترتيب تصميم گرفتند تمام مستمندان را كه هر ساله از آن بهره مىگرفتند محروم سازند ، و سرنوشت آنها همان شد كه در اين آيات مىخوانيم :\r\nمىگويد : « ما آنها را آزموديم ، آن زمان كه سوگند ياد كردند كه ميوه‌هاى باغ را صبحگاهان و دور از انظار مستمندان بچينند » ( * ( إِذْ أَقْسَمُوا لَيَصْرِمُنَّها مُصْبِحِينَ ) * ) ( 1 ) .\r\n« و هيچ از آن استثنا نكنند » و براى مستمندان چيزى فرو نگذارند ( * ( وَلا يَسْتَثْنُونَ ) * ) .\r\nاين تصميم آنها نشان مىدهد كه اين كار ناشى از نياز نبود ، بلكه ناشى از بخل و ضعف ايمان آنها بود ، زيرا انسان هر قدر هم نيازمند باشد مىتواند كمى از محصول يك باغ پردرآمد را به نيازمندان اختصاص دهد ، بعضى گفته‌اند منظور از عدم استثناء اين است كه آنها « إِلَّا أَنْ يَشاءَ اللَّه » نگفتند ، يعنى آن قدر مغرور بودند كه گفتند مىرويم و اين كار را مىكنيم حتى خود را از گفتن « إِنْ شاءَ اللَّه » بىنياز ديدند .\r\n\r\n","description":"","footnote":"\r\n( 1 ) « يصرمن » از ماده « صرم » ( بر وزن شرم ) به معنى چيدن ميوه است ، و به معنى قطع كردن به طور مطلق ، و همچنين محكم كردن كار نيز آمده است .\r\n","page_name":" 394 ","page_number":394},
  {"content":"\r\nولى تفسير اول صحيحتر است ( 1 ) .\r\nسپس در ادامه اين سخن مىافزايد : « به هنگام شب ، در آن موقع كه همه آنها در خواب بودند عذاب و بلائى فراگير از ناحيه پروردگارت بر تمام باغ فرود آمد در حالى كه همه در خواب بودند » ( * ( فَطافَ عَلَيْها طائِفٌ مِنْ رَبِّكَ وَهُمْ نائِمُونَ ) * ) .\r\nآتشى سوزان و صاعقه اى مرگبار چنان بر آن مسلط شد كه « آن باغ خرم و سرسبز همچون شب سياه و ظلمانى گرديد » و جز مشتى خاكستر از آن باقى نماند ( * ( فَأَصْبَحَتْ كَالصَّرِيمِ ) * ) .\r\n« طائف » از ماده « طواف » در اصل به معنى كسى است كه بر گرد چيزى مىگردد ، ولى گاه كنايه از بلا و مصيبتى است كه در شب روى مىدهد ، و منظور در اينجا همين است .\r\n« صريم » از ماده « صرم » به معنى « قطع » است و در اينجا به معنى « شب ظلمانى » ، يا « درخت بدون ميوه » يا « خاكستر سياه » است : زيرا شب با فرا رسيدن روز قطع مىشود همانگونه كه روز با فرارسيدن شب ، و لذا گاهى به شب و روز « صريمان » مىگويند ، به هر حال منظور اين است كه آن چنان اين بلاى آسمانى كه ظاهرا صاعقه عظيمى بوده است در اين باغستان فرود آمد كه تمام آن را يك جا آتش زد ، و چيزى جز مشتى زغال و خاكستر سياه از آن باقى نماند ، و صاعقه‌ها هر گاه به چيزى بزنند همين گونه خواهد بود .\r\n\r\n","description":"","footnote":"\r\n( 1 ) زيرا علاوه بر تناسب خاصى كه معنى اول با اصل ماجرا دارد ، اگر معنى دوم منظور بود بايد به جاى « * ( وَلا يَسْتَثْنُونَ ) * » « و لم تستثنوا » گفته شود ( دقت كنيد ) .\r\n","page_name":" 395 ","page_number":395},
  {"content":"\r\nبه هر حال صاحبان باغ به گمان اينكه درختهاى پربارشان آماده براى چيدن ميوه است « در آغاز صبح يكديگر را صدا زدند » ( * ( فَتَنادَوْا مُصْبِحِينَ ) * ) ( 1 ) .\r\nو گفتند : « به سوى كشتزار و باغستان خود حركت كنيد ، اگر مىخواهيد ميوه‌هاى خود را بچينيد » ! ( * ( أَنِ اغْدُوا عَلى حَرْثِكُمْ إِنْ كُنْتُمْ صارِمِينَ ) * ) :\r\n« اغدوا » از ماده « غدوة » به معنى اول روز است ، و لذا به غذايى كه در آغاز روز خورده مىشود ( صبحانه ) « غداء » مىگويند ( هر چند در تعبيرات عربى روزمره كنونى « غداء » به ناهار گفته مىشود ) .\r\nبه اين ترتيب « آنها به سوى باغشان حركت كردند در حالى كه آهسته با هم سخن مىگفتند » ( * ( فَانْطَلَقُوا وَهُمْ يَتَخافَتُونَ ) * ) .\r\n« كه مواظب باشيد امروز حتى يك فقير وارد بر شما نشود » ! ( * ( أَنْ لا يَدْخُلَنَّهَا الْيَوْمَ عَلَيْكُمْ مِسْكِينٌ ) * ) .\r\nو چنان آهسته سخن مىگفتند كه صداى آنها به گوش كسى نرسد ، مبادا مسكينى خبردار شود ، و براى خوشه چينى ، يا گرفتن مختصرى ميوه براى سير كردن شكم خود ، به سراغ آنها برود ! چنين به نظر مىرسد كه به خاطر سابقه اعمال نيك پدر ، جمعى از فقرا همه سال در انتظار چنين ايامى بودند كه ميوه چينى باغ شروع شود و بهره اى\r\n\r\n","description":"","footnote":"\r\n( 1 ) « تنادوا » « راغب » در « مفردات » مىگويد : اصل « نداء » از « ندى » ( بر وزن عنا ) به معنى رطوبت گرفته شده ، زيرا معروف است كسانى كه دهانشان رطوبت كافى دارد به راحتى سخن مىگويند ، و كلامى فصيح ( و صدايى رسا ) دارند .\r\n","page_name":" 396 ","page_number":396},
  {"content":"\r\nعائد آنها گردد ، و لذا اين فرزندان بخيل و ناخلف چنان مخفيانه حركت كردند كه هيچكس احتمال ندهد چنان روزى فرا رسيده ، و هنگامى فقرا با خبر شوند كه كار از كار گذشته باشد .\r\nو به اين ترتيب « آنها صبحگاهان به قصد باغ و كشتزار خود با قدرت تمام بر منع مستمندان حركت كردند » ( * ( وَغَدَوْا عَلى حَرْدٍ قادِرِينَ ) * ) .\r\n« حرد » ( بر وزن سرد ) به معنى ممانعت توأم با شدت و غضب است ، آرى آنها از تمنا و انتظار مستمندان عصبانى بودند ، و تصميم داشتند با كمال قدرت از آنها جلوگيرى كنند ( و لذا اين تعبير در مورد سالهايى كه باران قطع مىشود ، يا شترى كه شير آن نيز قطع شده به كار مىرود ) .\r\nاكنون ببينيم سرانجام كار آنها به كجا انجاميد :\r\n","description":"","footnote":"","page_name":" 397 ","page_number":397},
  {"content":"\r\n\r\n[ سوره القلم ‹ 68 › : آيات 26 تا 33 
  ]\r\nفَلَمَّا رَأَوْها قالُوا إِنَّا لَضَالُّونَ ‹ 26 › بَلْ نَحْنُ مَحْرُومُونَ ‹ 27 › قالَ أَوْسَطُهُمْ أَ لَمْ أَقُلْ لَكُمْ لَوْ لا تُسَبِّحُونَ ‹ 28 › قالُوا سُبْحانَ رَبِّنا إِنَّا كُنَّا ظالِمِينَ ‹ 29 › فَأَقْبَلَ بَعْضُهُمْ عَلى بَعْضٍ يَتَلاوَمُونَ ‹ 30 ›\r\nقالُوا يا وَيْلَنا إِنَّا كُنَّا طاغِينَ ‹ 31 › عَسى رَبُّنا أَنْ يُبْدِلَنا خَيْراً مِنْها إِنَّا إِلى رَبِّنا راغِبُونَ ‹ 32 › كَذلِكَ الْعَذابُ وَلَعَذابُ الآخِرَةِ أَكْبَرُ لَوْ كانُوا يَعْلَمُونَ ‹ 33 ›\r\n\r\nترجمه :\r\n26 - هنگامى كه ( وارد باغ شدند ، و ) آن را ديدند گفتند : ما راه را گم كرده‌ايم !\r\n","description":"","footnote":"","page_name":" 398 ","page_number":398},
  {"content":"\r\n27 - ( آرى همه چيز به طور كامل از دست ما رفته ) بلكه ما محروميم .\r\n28 - يكى از آنها كه از همه عاقلتر بود گفت : آيا به شما نگفتم چرا تسبيح خدا نمىگوئيد ؟\r\n29 - گفتند : منزه است پروردگار ما ، مسلما ما ظالم بوديم .\r\n30 - سپس آنها رو به هم كردند و به ملامت يكديگر پرداختند .\r\n31 - ( و فريادشان بلند شد ) گفتند : واى بر ما كه طغيانگر بوديم .\r\n32 - اميدواريم پروردگارمان ( ما را ببخشد و ) بهتر از آن را بجاى آن به ما بدهد ، چرا كه ما به او دل بسته‌ايم .\r\n33 - اين گونه است عذاب خداوند ( در دنيا ) و عذاب آخرت از آن هم بزرگتر است اگر مىدانستند .\r\n\r\nتفسير سرانجام دردناك صاحبان باغ سرسبز\r\nاين آيات ادامه داستان « أَصْحابَ الْجَنَّةِ » است كه در آيات پيشين گذشت صاحبان باغ به اين اميد كه محصول فراوان خود را بچينند ، و دور از نظر مستمندان جمعآورى كنند ، و همه را در انحصار خويش گيرند ، و حتى يك فقير بر سر اين خوان نعمت گسترده الهى ننشيند ، صبحگاهان به راه افتادند اما بىخبر از اينكه صاعقه اى مرگبار شب هنگام درست در موقعى كه آنها در خواب بوده‌اند باغ را تبديل به يك مشت خاكستر كرده است .\r\nقرآن مىگويد : « هنگامى كه آنها باغ خود را ديدند چنان اوضاع به هم ريخته بود كه گفتند اين باغ ما نيست ، ما راه را گم كرده‌ايم » ! ( * ( فَلَمَّا رَأَوْها قالُوا إِنَّا لَضَالُّونَ ) * ) .\r\nمنظور از « ضالون » ممكن است گم كردن راه باغ باشد ، چنان كه در بالا گفتيم ، و يا گم كردن راه حق ، چنان كه بعضى احتمال داده‌اند . ولى معنى\r\n","description":"","footnote":"","page_name":" 399 ","page_number":399},
  {"content":"\r\nاول مناسبتر به نظر مىرسد .\r\nسپس افزودند : « بلكه ما محرومان واقعى هستيم » ( * ( بَلْ نَحْنُ مَحْرُومُونَ ) * ) مىخواستيم مستمندان و نيازمندان را محروم كنيم اما خودمان از همه بيشتر محروم شديم ، هم محروم از درآمد مادى ، و هم بركات معنوى كه از طريق انفاق در راه خدا و به نيازمندان به دست مىآيد .\r\n« در اين ميان يكى از آنها كه از همه عاقلتر بود گفت : آيا به شما نگفتم چرا تسبيح خدا نمىگوئيد » : ( * ( قالَ أَوْسَطُهُمْ أَ لَمْ أَقُلْ لَكُمْ لَوْ لا تُسَبِّحُونَ ) * ) .\r\nنگفتم خدا را به عظمت ياد كنيد ، و از مخالفت او بپرهيزيد ، شكر نعمت او را بجا آوريد ، و نيازمندان را از اموال خود بهره مند سازيد ؟ ولى شما گوش نكرديد ، و به روزگار سياه افتاديد ! از اين آيه استفاده مىشود كه در ميان آنها فرد مؤمنى بود كه آنها را از بخل و حرص نهى مىكرد ، و چون در اقليت بود كسى گوش به حرفش نمىداد ، اما پس از اين حادثه دردناك ، زبان او گشوده شد ، و منطقش تيزتر و برنده تر گشت ، و آنها را زير رگبار ملامت و سرزنش گرفت .\r\nآنها نيز لحظه اى بيدار شدند و به گناه خود اعتراف كردند ، و « گفتند منزه است پروردگار ما ، مسلما ما ظالم و ستمگر بوديم » هم بر خويشتن ستم كرديم و هم بر ديگران ( * ( قالُوا سُبْحانَ رَبِّنا إِنَّا كُنَّا ظالِمِينَ ) * ) .\r\nتعبير به « اوسط » در آيه قبل به معنى كسى است كه در سرحد اعتدال از نظر عقل و خرد و دانش باشد ، بعضى آن را حد وسط در سن و سال معنى\r\n","description":"","footnote":"","page_name":" 400 ","page_number":400},
  {"content":"\r\nكرده‌اند ، ولى اين معنى بسيار بعيد به نظر مىرسد ، چرا كه ارتباطى ميان سن و گفتن چنين سخن پرمحتوايى نيست ، ارتباط ميان عقل و خرد و چنين سخنانى است .\r\nتعبير به « * ( لَوْ لا تُسَبِّحُونَ ) * » ( چرا تسبيح خدا نمىگوئيد ؟ ) از اين جهت است كه ريشه همه اعمال نيك ايمان و معرفة اللَّه و تسبيح و تنزيه خدا است .\r\nبعضى نيز تسبيح را در اينجا به معنى شكر نعمت كرده‌اند كه لازمه آن بهره مند ساختن محرومان است ، ولى اين دو تفسير منافاتى با هم ندارد ، و در مفهوم آيه جمع است .\r\nو اما تسبيح آنها قبل از اعتراف به گناه ممكن است از اين جهت باشد كه مىخواهند « خدا » را در مورد اين بلاى عظيمى كه بر باغشان فرود آمد و نابودش كرد از هر گونه ظلم و ستمى منزه شمرند ، و بگويند خداوندا ! اين ما بوديم كه بر خود و ديگران ستم كرديم و مستحق چنين عذاب دردناكى شديم ، اما كار تو عين عدالت و حكمت بود .\r\nدر بعضى ديگر از آيات قرآن نيز قبل از اقرار به ظلم همين تسبيح ديده مىشود ، چنان كه در داستان يونس ع مىخوانيم : موقعى كه در شكم آن ماهى عظيم قرار گرفت گفت : « لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ » .\r\n« معبودى جز تو نيست ، منزهى ، من از ظالمان و ستمگران بودم » ( انبياء 87 ) .\r\nالبته ظلم در مورد اين پيامبر بزرگ به معنى ترك اولى است چنان كه در تفسير همين آيه در جلد 13 گفته‌ايم .\r\nولى مطلب به اينجا خاتمه نيافت « آنها رو به هم كردند و شروع به ملامت و سرزنش يكديگر نمودند » ( * ( فَأَقْبَلَ بَعْضُهُمْ عَلى بَعْضٍ يَتَلاوَمُونَ ) * ) .\r\n","description":"","footnote":"","page_name":" 401 ","page_number":401},
  {"content":"\r\nو احتمالا هر كدام در عين اعتراف به خطاى خويش گناه اصلى را به دوش ديگرى مىانداخت ، و او را شديدا سرزنش مىكرد كه تو عامل اصلى بدبختى ما شدى ؟ و گرنه ما اينقدر هم از خدا و عدالت بيگانه نبوديم ! آرى اينچنين است سرنوشت همه ظالمانى كه در چنگال عذاب الهى گرفتار مىشوند كه در عين اعتراف به گناه ، هر كدام سعى دارد عامل اصلى بدبختى خود را ديگرى بشمرد ، شايد به اين دليل كه در اين گونه موارد معمولا يكى پيشنهاد مىكند ، و ديگرى تاييد مىنمايد ، و يكى اجراى آن را بر عهده مىگيرد و ديگرى با سكوت خود ابراز رضايت مىكند ، ولى روشن است كه همه آنها شريك جرم و دخيل در گناهند .\r\nسپس مىافزايد : هنگامى كه به عمق بدبختى خود آگاه شدند فريادشان بلند شد و « گفتند : واى بر ما كه طغيانگر بوديم » ! ( * ( قالُوا يا وَيْلَنا إِنَّا كُنَّا طاغِينَ ) * ) .\r\nآنها در مرحله قبل اعتراف به « ظلم » و ستم كردند ، و در اينجا اعتراف به « طغيان » و در حقيقت طغيان مرحله اى است بالاتر از ظلم ، زيرا ظالم ممكن است اصل قانون را بپذيرد ولى بر اثر غلبه هواى نفس ستم كند ، اما طغيانگر اصلا زير بار قانون نمىرود و آن را به رسميت نمىشناسد .\r\nاين احتمال نيز وجود دارد كه ظلم اشاره به « ظلم بر خويشتن » است ، و طغيان اشاره به « تجاوز بر حق ديگران » .\r\nاين نكته نيز قابل توجه است كه عرب هنگامى كه با مصيبتى روبرو مىشود و يا مىخواهد اظهار انزجار از چيزى كند گاه « ويس » مىگويد و گاه « ويح » و گاه « ويل » كه اولى در مصيبت خفيف است ، و دومى شديدتر ،\r\n","description":"","footnote":"","page_name":" 402 ","page_number":402},
  {"content":"\r\nو سومى اشد آنها است ، و اين نشان مىدهد كه صاحبان باغ خود را مستحق شديدترين سرزنشها مىدانستند .\r\nسرانجام آنها بعد از اين بيدارى و هشيارى و اعتراف به گناه و بازگشت به سوى خدا ، رو به درگاه او آوردند ، و گفتند : « اميد است پروردگارمان گناهان ما را ببخشد ، و باغستان بهتر از اين باغ بجاى آن در اختيار ما بگذارد » ( * ( عَسى رَبُّنا أَنْ يُبْدِلَنا خَيْراً مِنْها ) * ) .\r\n« چرا كه ما به سوى او روى آورده‌ايم ، و به ذات پاكش دل بسته‌ايم ، و حل اين مشكل را نيز از قدرت بىپايان او مىطلبيم » .\r\n( * ( إِنَّا إِلى رَبِّنا راغِبُونَ ) * ) ( 1 ) .\r\nآيا به راستى اين گروه از كار خود پشيمان شدند ، و در برنامه خويش تجديد نظر كردند ، و تصميم قاطع گرفتند كه اگر در آينده مشمول نعمت الهى شوند حق شكر آن را ادا كنند ؟ و يا مانند بسيارى از ظالمان كه وقتى گرفتار طوفان عذاب مىشوند موقتا بيدار مىگردند اما همين كه طوفان فرو نشست باز همان برنامه‌ها تكرار مىگردد ؟\r\nدر اين زمينه در ميان مفسران گفتگو است ، آنچه از لحن آيه بعد احتمالا استفاده مىشود اين است كه توبه آنها به خاطر اينكه شرائطش جمع نبود پذيرفته نشد ، ولى در بعضى از روايات مىخوانيم كه آنها از روى خلوص نيت توبه كردند ، و خداوند توبه آنها را قبول كرد ، و باغى بهتر به آنها عنايت\r\n\r\n","description":"","footnote":"\r\n( 1 ) « راغبون » از ماده « رغبت » است ، اين ماده هر گاه با « الى » يا « فى » متعدى شود به معنى تمايل به چيزى است ، و هر گاه با « عن » متعدى شود به معنى انصراف و بىاعتنايى نسبت به چيزى است .\r\n","page_name":" 403 ","page_number":403},
  {"content":"\r\nفرمود كه مخصوصا درختان انگور پربار با خوشه‌هاى بسيار بزرگ داشت .\r\nدر آخرين آيه مورد بحث به عنوان يك نتيجه گيرى كلى و درس همگانى مىفرمايد : « عذاب خداوند اين گونه است ، و عذاب آخرت از آن هم بزرگتر است اگر مىدانستند » ( * ( كَذلِكَ الْعَذابُ وَلَعَذابُ الآخِرَةِ أَكْبَرُ لَوْ كانُوا يَعْلَمُونَ ) * ) .\r\nشما نيز اگر به خاطر مال و ثروت و امكانات مادى مست و مغرور شويد ، و روح انحصار طلبى بر شما چيره گردد ، همه چيز را براى خود بخواهيد ، و نيازمندان را محروم كنيد ، سرنوشتى بهتر از اين نخواهيد داشت ، منتها يك روز « صاعقه » آمد و آن باغ را آتش زد ، امروز ممكن است آفتهاى ديگر ، و حتى جنگهاى خانمانسوز جهانى و منطقه اى اين نعمتها را بر باد دهد .\r\n\r\nنكته‌ها :\r\n\r\n1 - انحصار طلبى بلاى بزرگ ثروتمندان\r\nانسان خواه ناخواه علاقه به مال دنيا دارد چرا كه گذران زندگى او به وسيله آن مىباشد ، و اين علاقه در حد اعتدال مذموم نيست ، مهم آن است كه نيازمندان را هم در اموال خود سهيم كنيد ، نه تنها حقوق واجب الهى را بپردازد بلكه از انفاقهاى مستحبّ نيز خوددارى نكند .\r\nمخصوصا در مورد باغ و زراعت در روايات اسلامى دستور داده شده كه به نيازمندان حاضر سهمى بدهند كه با اقتباس از آيه شريفه ( وَآتُوا حَقَّه يَوْمَ حَصادِه ) ( حق آن را به هنگام درو بپردازيد ) ( انعام 141 ) به عنوان « حق الحصاد » معروف شده است ، و آن حقى است غير از زكات معروف ، و منظور از\r\n","description":"","footnote":"","page_name":" 404 ","page_number":404},
  {"content":"\r\nآن چيزى است كه هنگام حضور مستمندان در موقع چيدن ميوه ، يا درو كردن زراعت به آنها پرداخته مىشود ، و حد معنى ندارد ( 1 ) .\r\nولى هنگامى كه علاقه به مال و ثروت در شكل افراطى و انحرافى ظاهر مىشود صورت انحصار طلبى به خود مىگيرد ، و حتى گاهى بىآنكه خود نياز به چيزى داشته باشد دوست دارد ديگران از آن محروم باشند ! و به تعبير ديگر از منحصر بودن مواهب الهى به خودش لذت مىبرد ، و اين بلاى بزرگى است كه مخصوصا امروز هم در جوامع انسانى نمونه‌هاى بسيار دارد ، و مىتوان آن را يك نوع بيمارى خطرناك شمرد .\r\nداستان « أَصْحابَ الْجَنَّةِ » و صاحبان باغستان كه در آيات فوق آمده ترسيم روشنى از روحيه انحصار طلبى گروهى از ثروتمندان است كه چگونه دست به دست هم مىدهند ، و براى محروم ساختن نيازمندان نقشه مىكشند ، و دور از چشم آنها به برداشتن محصول و استفاده‌هاى كلان مىپردازند ، ولى بسيار مىشود كه آه اين محرومان به صاعقه‌هاى سوزانى تبديل مىگردد و خرمن زندگى اين ثروتمندان انحصار طلب را به آتش مىكشد ، و بسيار ديده شده است كه اين صاعقه‌ها در شكل انقلابها ظاهر مىشود ، و آنچه را آنها باور نمىكردند با چشم خود مىبينند ، آه و فريادشان به آسمان بلند مىشود و دم از توبه و جبران خطاهاى گذشته مىزنند اما كار از كار گذشته است .\r\n\r\n2 - رابطه ميان « گناه » و « قطع روزى »\r\nاز داستان فوق ضمنا استفاده مىشود كه در ميان « گناه » و « قطع روزى »\r\n\r\n","description":"","footnote":"\r\n( 1 ) روايات مربوط به اين موضوع را در جلد 6 « وسائل الشيعه » ابواب زكات الغلات باب 13 ، و در « سنن بيهقى » در جلد 4 صفحه 133 مطالعه فرمائيد .\r\n","page_name":" 405 ","page_number":405},
  {"content":"\r\nرابطه نزديكى است ، لذا در حديثى از امام باقر ع مىخوانيم :\r\nان الرجل ليذنب الذنب فيدرأ عنه الرزق ، و تلا هذه الاية : إِذْ أَقْسَمُوا لَيَصْرِمُنَّها مُصْبِحِينَ وَلا يَسْتَثْنُونَ فَطافَ عَلَيْها طائِفٌ مِنْ رَبِّكَ وَهُمْ نائِمُونَ\r\n: « گاه انسان گناهى مىكند و روزى او قطع مىشود » سپس امام ع آيات بالا را تلاوت فرمود :\r\n« هنگامى كه صاحبان باغ سوگند ياد كردند كه صبحگاهان ميوه‌ها را بچينند ، و اجازه ندهند حتى يك نفر غير از آنها استفاده كند ، اما بلائى از سوى پروردگارت در حالى كه آنها در خواب بودند بر آن باغ مسلط شد و آن را نابود كرد » ( 1 ) .\r\nاز ابن عباس نيز نقل شده كه « رابطه گناه و قطع روزى از آفتاب هم روشنتر است ، چنان كه خداوند آن را در سوره ن و القلم ( سوره مورد بحث ) بيان فرموده » ! ( 2 )\r\n\r\n","description":"","footnote":"\r\n( 1 ) « تفسير نور الثقلين » جلد 5 صفحه 395 ( حديث 44 ) .\r\n( 2 ) « تفسير الميزان » جلد 20 صفحه 37 .\r\n","page_name":" 406 ","page_number":406},
  {"content":"\r\n\r\n[ سوره القلم ‹ 68 › : آيات 34 تا 41 
  ]\r\nإِنَّ لِلْمُتَّقِينَ عِنْدَ رَبِّهِمْ جَنَّاتِ النَّعِيمِ ‹ 34 › أَ فَنَجْعَلُ الْمُسْلِمِينَ كَالْمُجْرِمِينَ ‹ 35 › ما لَكُمْ كَيْفَ تَحْكُمُونَ ‹ 36 › أَمْ لَكُمْ كِتابٌ فِيه تَدْرُسُونَ ‹ 37 › إِنَّ لَكُمْ فِيه لَما تَخَيَّرُونَ ‹ 38 ›\r\nأَمْ لَكُمْ أَيْمانٌ عَلَيْنا بالِغَةٌ إِلى يَوْمِ الْقِيامَةِ إِنَّ لَكُمْ لَما تَحْكُمُونَ ‹ 39 › سَلْهُمْ أَيُّهُمْ بِذلِكَ زَعِيمٌ ‹ 40 › أَمْ لَهُمْ شُرَكاءُ فَلْيَأْتُوا بِشُرَكائِهِمْ إِنْ كانُوا صادِقِينَ ‹ 41 ›\r\n\r\nترجمه :\r\n34 - براى پرهيزكاران نزد پروردگارشان باغهاى پرنعمت بهشت است 35 - آيا مؤمنان را همچون مجرمان قرار دهيم ؟\r\n","description":"","footnote":"","page_name":" 407 ","page_number":407},
  {"content":"\r\n36 - شما را چه مىشود ؟ چگونه داورى مىكنيد ؟\r\n37 - آيا كتابى داريد كه از آن درس مىخوانيد ؟\r\n38 - كه آنچه را شما انتخاب مىكنيد از آن شما است ؟\r\n39 - يا اينكه عهد و پيمان مؤكد و مستمرى تا روز قيامت بر ما داريد كه هر چه را به نفع خود اختيار مىكنيد براى شما قرار مىدهد ؟\r\n40 - از آنها بپرس كداميك از آنان چنين چيزى را تضمين مىكند ؟\r\n41 - يا اينكه معبودانى دارند ( كه آنها را شريك خدا قرار داده‌اند و براى آنان شفاعت مىكنند ) اگر راست مىگويند معبودان خود را ارائه دهند .\r\n\r\nتفسير 1 - بازپرسى كامل\r\nمىدانيم روش قرآن اين است كه شرح حال زندگى بدان و خوبان را در مقابل هم قرار مىدهد ، تا در مقايسه با يكديگر بهتر شناخته شوند ، و اين روش از نظر تربيتى بسيار مؤثر است .\r\nطبق همين روش بعد از ذكر سرنوشت دردناك « أَصْحابَ الْجَنَّةِ » ( صاحبان باغ خرم و سرسبز ) در آيات گذشته به ذكر حال پرهيزگاران پرداخته مىگويد :\r\n« براى پرهيزگاران نزد پروردگارشان باغهاى پرنعمت بهشت است » ( * ( إِنَّ لِلْمُتَّقِينَ عِنْدَ رَبِّهِمْ جَنَّاتِ النَّعِيمِ ) * ) .\r\nباغهايى از بهشت كه هر نعمتى تصور شود كاملترين نوع آن در آنجا است ، علاوه بر نعمتهايى كه به فكر هيچ انسانى نرسيده است .\r\nولى از آنجا كه جمعى از مشركان و ثروتمندان خودخواه بودند كه ادعا مىكردند همانطور كه در دنيا وضع ما عالى است در قيامت نيز بسيار خوب است ، خداوند در آيه بعد شديدا آنها را مؤاخذه قرار داده بلكه محاكمه مىكند مىفرمايد : « آيا ما مؤمنانى را كه در برابر حق و عدالت تسليمند ، همچون\r\n","description":"","footnote":"","page_name":" 408 ","page_number":408},
  {"content":"\r\nمشركان و مجرمان قرار دهيم « ؟ ( * ( أَ فَنَجْعَلُ الْمُسْلِمِينَ كَالْمُجْرِمِينَ ) * ) .\r\n« شما را چه مىشود ؟ چگونه داورى مىكنيد » ؟ ! ( * ( ما لَكُمْ كَيْفَ تَحْكُمُونَ ) * ) هيچ انسان عاقلى باور مىكند سرنوشت عادل و ظالم ، مطيع و مجرم ، ايثارگر و انحصارطلب ، يكسان باشد ؟ آن هم در پيشگاه خداوندى كه همه كارش روى حساب و برنامه حكيمانه است .\r\nدر سوره فصلت ( آيه - 50 ) نيز اشاره اى به اين قبيل افراد كرده مىفرمايد : ( وَلَئِنْ أَذَقْناه رَحْمَةً مِنَّا مِنْ بَعْدِ ضَرَّاءَ مَسَّتْه لَيَقُولَنَّ هذا لِي وَما أَظُنُّ السَّاعَةَ قائِمَةً وَلَئِنْ رُجِعْتُ إِلى رَبِّي إِنَّ لِي عِنْدَه لَلْحُسْنى ) :\r\n« و هر گاه به او رحمتى از سوى خود بعد از ناراحتى بچشانيم مىگويد :\r\nاين به خاطر شايستگى و استحقاق من بودن است ، و گمان نمىكنم قيامتى برپا شود ، و به فرض كه قيامتى باشد هر گاه به سوى پروردگارم بازگردم براى من نزد او پاداشهاى نيك است « ! آرى اين گروه مغرور و از خود راضى دنيا و آخرت را متعلق به خودشان مىدانند ! سپس مىافزايد : « اگر عقل و خرد ، شما را به چنين حكمى رهنمون نشده آيا دليلى از « نقل » بر آن داريد « آيا كتابى داريد كه از آن درس مىخوانيد » ؟ ! ( * ( أَمْ لَكُمْ كِتابٌ فِيه تَدْرُسُونَ ) * ) .\r\n« كه آنچه را شما اختيار مىكنيد و تمايل داريد از آن شما است » ؟ !\r\n","description":"","footnote":"","page_name":" 409 ","page_number":409},
  {"content":"\r\n( * ( إِنَّ لَكُمْ فِيه لَما تَخَيَّرُونَ ) * ) ( 1 ) .\r\nشما انتظار داريد مجرمانى همچون خودتان همطراز مسلمين باشند ، اين سخنى است كه نه عقل به آن حكم مىكند و نه در هيچ كتاب معتبرى آمده است .\r\nدر آيه بعد چنين ادامه مىدهد : « اگر شما مدركى از عقل و نقل بر اين ادعا نداريد آيا عهد و پيمانهاى مؤكدى بر ما داريد كه تا روز قيامت استمرار دارد كه هر چه را به نفع خود حكم مىكنيد براى شما قرار مىدهد » ؟ ! ( * ( أَمْ لَكُمْ أَيْمانٌ عَلَيْنا بالِغَةٌ إِلى يَوْمِ الْقِيامَةِ إِنَّ لَكُمْ لَما تَحْكُمُونَ ) * ) .\r\nچه كسى مىتواند ادعا كند كه از خدا عهد و پيمان گرفته است كه تسليم تمايلات او گردد ، و هر امتياز و مقامى مىخواهد بىچون و چرا به او بدهد ؟ ! تا آنجا كه مجرمان همرديف مؤمنان شوند ( 2 ) .\r\nباز در ادامه اين پرسشها كه راهها را از هر سو به روى آنان مىبندد مىافزايد : « از آنها بپرس كداميك از آنان تضمين مىكنند كه مجرمان و مؤمنان يكسان باشند يا هر چه آنها مىخواهند خدا در اختيارشان بگذارد » ( * ( سَلْهُمْ أَيُّهُمْ بِذلِكَ زَعِيمٌ ) * ) .\r\n\r\n","description":"","footnote":"\r\n( 1 ) جمله « ان لكم . . . » مفعول براى « تدرسون » مىباشد ، و قاعدتا بايد « ان » ( با فتح همزه ) خوانده شود ، ولى به مناسبت « لام » كه بر سر اسم « ان » آمده « ان » به صورت مكسور خوانده مىشود ، چرا كه فعل از عمل كردن معلق مىشود .\r\n( 2 ) واژه « بالغة » را بعضى در اينجا به معنى « مؤكد » و بعضى به معنى « مستمر » تفسير كرده‌اند ، و معنى دوم مناسبتر است ، بنا بر اين « جار و مجرور » ( * ( إِلى يَوْمِ الْقِيامَةِ ) * ) متعلق به آن مىباشد .\r\n","page_name":" 410 ","page_number":410},
  {"content":"\r\nو در آخرين مرحله از اين بازپرسى عجيب مىفرمايد : « يا اينكه آنها معبودانى دارند كه نزد خداوند براى آنان شفاعت و حمايت مىكنند ، اگر راست مىگويند آنها را بياورند و معرفى كنند » ! ( * ( أَمْ لَهُمْ شُرَكاءُ فَلْيَأْتُوا بِشُرَكائِهِمْ إِنْ كانُوا صادِقِينَ ) * ) .\r\nآيا آنها كمترين دليلى دارند بر اينكه بتها اين جمادات كم ارزش و بىشعور و شريك خدا و شفيع درگاه اويند ؟\r\nبعضى از مفسران « شركاء » را در اينجا به معنى « شهداء » ( گواهان ) گرفته‌اند .\r\nبه اين ترتيب در يك جمعبندى از مجموع آيات فوق مىتوان چنين نتيجه گرفت كه آنها براى اثبات مدعاى خود كه همرديف مؤمنان ، بلكه از آنها برترند ، بايد به يكى از چهار وسيله متشبث شوند : يا دليلى از عقل ، يا كتابى از كتب آسمانى ، يا عهد و پيمانى از خداوند ، و يا شفاعت شفيعان و گواهى گواهان ، و چون پاسخ همه اين سؤالات منفى است بنا بر اين ادعاى مزبور به كلى بىاساس و بىارزش است .\r\n","description":"","footnote":"","page_name":" 411 ","page_number":411},
  {"content":"\r\n\r\n[ سوره القلم ‹ 68 › : آيات 42 تا 45 
  ]\r\nيَوْمَ يُكْشَفُ عَنْ ساقٍ وَيُدْعَوْنَ إِلَى السُّجُودِ فَلا يَسْتَطِيعُونَ ‹ 42 › خاشِعَةً أَبْصارُهُمْ تَرْهَقُهُمْ ذِلَّةٌ وَقَدْ كانُوا يُدْعَوْنَ إِلَى السُّجُودِ وَهُمْ سالِمُونَ ‹ 43 › فَذَرْنِي وَمَنْ يُكَذِّبُ بِهذَا الْحَدِيثِ سَنَسْتَدْرِجُهُمْ مِنْ حَيْثُ لا يَعْلَمُونَ ‹ 44 › وَأُمْلِي لَهُمْ إِنَّ كَيْدِي مَتِينٌ ‹ 45 ›\r\n\r\nترجمه :\r\n42 - به خاطر بياوريد روزى را كه ساق پاها از وحشت برهنه مىگردد و دعوت به سجود مىشوند اما قادر بر آن نيستند ! 43 - اين در حالى است كه چشمهاى آنها ( از شدت ندامت و شرمسارى ) به زير افتاده و ذلت و خوارى وجود آنها را فرا گرفته ، آنها پيش از اين دعوت به سجود مىشدند در حالى كه سالم بودند ( ولى امروز ديگر توانايى آن را ندارند ) 44 - اكنون مرا با آنها كه اين سخن را تكذيب مىكنند رها كن و ما آنها را از آنجا كه نمىدانند تدريجا به سوى عذاب پيش مىبريم .\r\n45 - و به آنها مهلت مىدهم ، چرا كه نقشه‌هاى من محكم و دقيق است .\r\n","description":"","footnote":"","page_name":" 412 ","page_number":412},
  {"content":"\r\n\r\nتفسير : آن روز مىخواهند سجده كنند اما قادر نيستند\r\nدر تعقيب آيات گذشته كه مشركان و مجرمان را در برابر يك بازپرسى كوبنده قرار مىداد ، در آيات مورد بحث گوشه اى از سرنوشت آنها را در قيامت نشان مىدهد تا روشن شود اين گروه خودخواه و پر ادعا در آن روز چقدر ذليل و خوارند ؟\r\nمىفرمايد : « به خاطر بياوريد روزى را كه از شدت ترس و وحشت ساقها برهنه مىشود ، و آنها را دعوت به سجده مىكنند اما قادر بر آن نيستند » ( * ( يَوْمَ يُكْشَفُ عَنْ ساقٍ وَيُدْعَوْنَ إِلَى السُّجُودِ فَلا يَسْتَطِيعُونَ ) * ) ( 1 ) .\r\nجمله « * ( يُكْشَفُ عَنْ ساقٍ ) * » ( ساقها برهنه مىشود ) به گفته جمعى از مفسرين كنايه از شدت هول و وحشت و وخامت كار است ، زيرا در ميان عرب معمول بوده هنگامى كه در برابر كار مشكلى قرار مىگرفت دامن را به كمر مىزد و ساق پاها برهنه مىكرد ، لذا مىخوانيم هنگامى كه از « ابن عباس » مفسر معروف از تفسير اين آيه سؤال كردند گفت : هر گاه چيزى از قرآن بر شما مخفى شد به تعبيرات عرب در اشعار مراجعه كنيد ، آيا نشنيده‌ايد كه شاعر مىگويد :\r\nو قامت الحرب بنا على ساق : « جنگ ما را بر ساق پا نگهداشت » كنايه از شدت بحران جنگ است .\r\nبعضى نيز گفته‌اند « ساق » به معنى اصل و اساس چيزى است ، مانند ساقه درخت ، بنا بر اين « * ( يُكْشَفُ عَنْ ساقٍ ) * » يعنى در آن روز ريشه‌هاى هر چيز\r\n\r\n","description":"","footnote":"\r\n( 1 ) « يوم » ظرف است و متعلق به محذوفى است ، و در تقدير اذكروا يوم . . .\r\nمىباشد ، بعضى نيز احتمال داده‌اند كه متعلق به « فلياتوا » در آيه قبل باشد ، ولى اين معنى بعيد به نظر مىرسد .\r\n","page_name":" 413 ","page_number":413},
  {"content":"\r\nآشكار مىشود ، ولى معنى اول مناسبتر به نظر مىرسد .\r\nآرى در آن روز همگان به سجده و خضوع در برابر پروردگار دعوت مىشوند ، مؤمنان به سجده مىافتند ، ولى مجرمان قدرت سجده را ندارند ! زيرا روحيات زشتى كه در دنيا در وجود آنها راسخ شده بود و در آن روز به روز مىكند و مانع مىشود كه در برابر ذات پاك خدا كمر خم كنند .\r\nدر اينجا سؤالى پيش مىآيد كه روز قيامت روز تكليف نيست ، پس دعوت به سجود براى چيست ؟\r\nپاسخ اين سؤال را مىتوان از تعبيرى كه در احاديث آمده است به دست آورد ، در حديثى مىخوانيم : « در قيامت حجابى از نور الهى برداشته مىشود ، و مؤمنان به خاطر عظمت آن به سجده مىافتند ، ولى پشت منافقان آن چنان خشك مىشود كه قدرت بر سجده را ندارند » ! ( 1 ) و به تعبير ديگر : در آن روز عظمت خدا آشكار مىگردد اين عظمت مؤمنان را به سجده دعوت مىكند و آنها به سجده مىافتند ولى كافران از اين سعادت محرومند .\r\nآيه بعد مىگويد « اين در حالى است كه چشمهاى آنها از شدت ندامت و شرمسارى به زير افتاده و ذلت و خوارى تمام وجود آنها را دربرگرفته است » ( * ( خاشِعَةً أَبْصارُهُمْ تَرْهَقُهُمْ ذِلَّةٌ ) * ) ( 2 ) .\r\nافراد مجرم هنگامى كه در دادگاه محكوم مىشوند معمولا سر خود را به زير مىافكنند ، و ذلت تمام وجودشان را فرا مىگيرد .\r\n\r\n","description":"","footnote":"\r\n( 1 ) « نور الثقلين » جلد 5 صفحه 395 حديث 49 .\r\n( 2 ) « ترهقهم » از ماده « رهق » ( بر وزن شفق ) به معنى پوشانيدن و فرا گرفتن است .\r\n","page_name":" 414 ","page_number":414},
  {"content":"\r\nسپس مىافزايد : « آنها پيش از اين در دار دنيا دعوت به سجود مىشدند در حالى كه سالم بودند » ، ( * ( وَقَدْ كانُوا يُدْعَوْنَ إِلَى السُّجُودِ وَهُمْ سالِمُونَ ) * ) .\r\nولى آنها هرگز سجده نكردند ، و روح استكبار و تمرد و سرپيچى را با خود به صحنه قيامت آوردند با اينحال چگونه قدرت بر سجده دارند .\r\nروشن است دعوت به سجود در دنيا هم از طريق پيام مؤذنين در موقع نماز و هم اجتماعات نماز جماعت ، و هم از سوى آيات قرآن و احاديث پيامبر ص و پيشوايان معصوم ع صورت مىگرفت ، اين دعوت مفهوم وسيع و گسترده اى دارد كه همه اينها را شامل مىشود .\r\nسپس روى سخن را به پيامبر ص كرده مىگويد : « مرا با تكذيب كنندگان اين سخن ( يعنى قرآن ) رها كن تا حساب همه آنها را برسم » ! ( * ( فَذَرْنِي وَمَنْ يُكَذِّبُ بِهذَا الْحَدِيثِ ) * ) .\r\nاين تهديدى است شديد از ناحيه خداوند قادر قهار كه به پيامبر ص مىگويد : نمىخواهد تو دخالت كنى ، مرا با اين تكذيبكنندگان لجوج و سركش رها كن ، تا آنچه مستحقند به آنها بدهم ! فراموش نكنيم اين را خداوندى مىگويد كه بر همه چيز توانا است ، اين تعبير ضمنا مايه دلدارى و قوت قلب پيامبر ص و مؤمنان در مقابل كارشكنيها و توطئه‌هاى دشمنان است ، سپس مىافزايد : « ما آنها را به زودى از آنجا كه نمىدانند تدريجا به سوى عذاب پيش مىبريم ( * ( سَنَسْتَدْرِجُهُمْ مِنْ حَيْثُ لا يَعْلَمُونَ ) * ) .\r\n","description":"","footnote":"","page_name":" 415 ","page_number":415},
  {"content":"\r\n« و به آنها مهلت مىدهم ، و در عذابشان عجله نخواهم كرد ، چرا كه نقشه‌هاى من محكم و دقيق و عذاب من شديد است » ( * ( وَأُمْلِي لَهُمْ إِنَّ كَيْدِي مَتِينٌ ) * ) .\r\nدر حديثى از امام صادق ع مىخوانيم : (\r\nاذا احدث العبد ذنبا جدد له نعمة ، فيدع الاستغفار فهو الاستدراج\r\n) : « گاه هنگامى كه بندگان سركش گناه مىكنند خداوند به آنها نعمتى مىدهد ، آنها از گناه خود غافل مىشوند ، و توبه را فراموش مىكنند ، اين همان استدراج و بلا و عذاب تدريجى است » ( 1 ) .\r\nاز اين حديث و احاديث ديگرى كه در اين زمينه وارد شده استفاده مىشود كه گاه خداوند براى مجازات بندگان معاند و لجوج ، در مقابل گناهانى كه انجام مىدهند نعمت مىبخشد ، آنها تصور مىكنند اين لطف الهى است كه به خاطر شايستگى ، شامل حالشان شده ! و لذا در غرور و غفلت فرو مىروند ، اما ناگهان خداوند آنها را مىگيرد و از ميان ناز و نعمت به كام عذاب و بلا فرو مىفرستد و اين دردناكترين شكل عذاب است .\r\nالبته اين در باره كسانى است كه طغيان و سركشى را به حد اعلى رسانده ولى افرادى كه هنوز تا اين حد پيش نرفته‌اند خداوند در برابر گناهانشان آنها را گوشمالى مىدهد ، و همان سبب بيدارى و توبه آنها مىگردد ، و اين لطف خدا در حق آنها است .\r\nبه تعبير ديگر : هنگامى كه انسان گناه مىكند از سه حال بيرون نيست :\r\nيا خودش متوجه مىشود و باز مىگردد ، و يا خداوند تازيانه « بلا » بر او مىنوازد تا بيدار شود ، و يا شايستگى هيچيك از اين دو را ندارد ، خدا به جاى بلا نعمت به او مىبخشد و اين همان « عذاب استدراج » است كه در آيات قرآن يا\r\n\r\n","description":"","footnote":"\r\n( 1 ) « مجمع البيان » جلد 10 صفحه 340 .\r\n","page_name":" 416 ","page_number":416},
  {"content":"\r\nبه همين تعبير ، و يا به تعبيرات ديگر به آن اشاره شده است .\r\nلذا انسان بايد به هنگام روى آوردن نعمتهاى الهى مراقب باشد نكند اين امر كه ظاهرا نعمت است « عذاب استدراج » گردد ، به همين دليل مسلمانان بيدار در اين گونه مواقع در فكر فرو مىرفتند ، و به بازنگرى اعمال خود مىپرداختند ، چنان كه در حديثى آمده است كه يكى از ياران امام صادق ع عرض كرد : من از خداوند مالى طلب كردم به من روزى فرمود ، فرزندى خواستم به من بخشيد ، خانه اى طلب كردم به من مرحمت كرد ، من از اين مىترسم نكند اين « استدراج » باشد ! امام فرمود : « اگر اينها توأم با حمد و شكر الهى است استدراج نيست » ( نعمت است ) ( 1 ) .\r\nتعبير به « * ( أُمْلِي لَهُمْ ) * » ( آنها را مهلت مىدهم ) اشاره به اين است كه خداوند در مجازات ظالمان هرگز عجله نمىكند ، كسى عجله مىكند كه مىترسد فرصتها از دست او برود ، اما خداوند قادر متعال كه هر لحظه هر چه اراده كند صورت مىگيرد از دست رفتن فرصت براى او مفهوم ندارد ، و به هر حال اين هشدارى است به همه ظالمان و گردنكشان كه سلامت و نعمت و امنيت هرگز آنها را مغرور نكند و هر لحظه در انتظار كيفر شديد خداوند باشند ( 2 ) .\r\n\r\n","description":"","footnote":"\r\n( 1 ) « اصول كافى » طبق نقل « نور الثقلين » جلد 5 صفحه 397 .\r\n( 2 ) در مورد مجازات « استدراج » شرح بيشترى در جلد 7 صفحه 32 به بعد ( ذيل آيه 182 سوره اعراف ) داشتيم ، همچنين در جلد 3 صفحه 182 ذيل آيه 178 سوره آل عمران .\r\n","page_name":" 417 ","page_number":417},
  {"content":"\r\n\r\n[ سوره القلم ‹ 68 › : آيات 46 تا 50 
  ]\r\nأَمْ تَسْئَلُهُمْ أَجْراً فَهُمْ مِنْ مَغْرَمٍ مُثْقَلُونَ ‹ 46 › أَمْ عِنْدَهُمُ الْغَيْبُ فَهُمْ يَكْتُبُونَ ‹ 47 › فَاصْبِرْ لِحُكْمِ رَبِّكَ وَلا تَكُنْ كَصاحِبِ الْحُوتِ إِذْ نادى وَهُوَ مَكْظُومٌ ‹ 48 › لَوْ لا أَنْ تَدارَكَه نِعْمَةٌ مِنْ رَبِّه لَنُبِذَ بِالْعَراءِ وَهُوَ مَذْمُومٌ ‹ 49 › فَاجْتَباه رَبُّه فَجَعَلَه مِنَ الصَّالِحِينَ ‹ 50 ›\r\n\r\nترجمه :\r\n46 - يا اينكه تو از آنها مطالبه مزدى مىكنى كه پرداخت آن براى آنها سنگين است ؟ ! 47 - يا اسرار غيب نزد آنها است ، و آن را مىنويسند ( و به يكديگر مىدهند ) ؟ .\r\n48 - اكنون كه چنين است صبر كن و منتظر فرمان پروردگارت باش و مانند صاحب ماهى ( يونس ) نباش ( كه در تقاضاى مجازات قومش عجله كرد و گرفتار مجازات ترك اولى شد ) در آن زمان كه خدا را خواند در حالى كه مملو از اندوه بود .\r\n49 - و اگر رحمت خدا به ياريش نيامده بود ( از شكم ماهى ) بيرون افكنده مىشد در حالى كه مذموم بود .\r\n50 - ولى پروردگارش او را برگزيد ، و از صالحان قرار داد .\r\n","description":"","footnote":"","page_name":" 418 ","page_number":418},
  {"content":"\r\n\r\nتفسير : در تقاضاى مجازات عجله مكن\r\nدر ادامه بازپرسيهايى كه در آيات گذشته از مشركان و مجرمان شده بود ، در اين آيات دو سؤال ديگر بر آن مىافزايد : نخست مىگويد : « يا اينكه تو از آنها مطالبه اجر و مزدى مىكنى كه پرداخت اين غرامت براى آنها سنگين است » ؟ ( * ( أَمْ تَسْئَلُهُمْ أَجْراً فَهُمْ مِنْ مَغْرَمٍ مُثْقَلُونَ ) * ) .\r\nاگر بهانه آنها اين است كه شنيدن دعوت تو خرج دارد و اجر و مزد كلانى بايد در مقابل آن بپردازند و آنها قادر بر آن نيستند كه اين سخن دروغى است ، و تو مطلقا از آنها اجر و پاداشى مطالبه نمىكنى ، و نه هيچ پيامبر ديگرى از پيامبران خدا مزدى مطالبه كردند .\r\n« مغرم » از ماده « غرامت » به معنى ضررى است كه به انسان مىرسد بىآنكه جنايت و خيانتى كرده باشد ، و « مثقل » از ماده « ثقل » به معنى سنگينى است ، و به اين ترتيب بهانه ديگرى از دست بهانه جويان مىگيرد .\r\nآيه فوق ، و آيه بعد از آن ، عينا در سوره طور ( آيه 40 - 41 ) آمده است .\r\nسپس در ادامه همين گفتگو ، مىافزايد : « يا اينكه اسرار غيب نزد آنها است ، و آنها آن را مىنويسند و به يكديگر منتقل مىكنند ، و در اين اسرار آمده است كه آنها با مسلمانان يكسانند » ؟ ( * ( أَمْ عِنْدَهُمُ الْغَيْبُ فَهُمْ يَكْتُبُونَ ) * ) .\r\nاين در حقيقت يكى از احتمالات بعيدى است كه ممكن است كفار به آن متشبث شوند و قرآن آن را نيز فروگذار نكرده است و آن اينكه ادعا كنند از طريق كاهنان و مانند آنها به عالم غيب مربوطند ، و اسرار غيب را بدينوسيله\r\n","description":"","footnote":"","page_name":" 419 ","page_number":419},
  {"content":"\r\nدريافت مىدارند و مىنويسند و به يكديگر مىدهند ، و از اين طريق امتياز خود را بر مسلمين و يا لا اقل مساواتشان را با آنها دريافته‌اند .\r\nمسلما آنها دليلى بر چنين ادعايى نيز نداشتند ، و اين جمله معنى استفهام انكارى را دارد ، و اينكه بعضى احتمال داده‌اند منظور از غيب لوح محفوظ است ، و مراد از نوشتن ، تقدير و قضا بوده باشد ، بسيار بعيد به نظر مىرسد ، چرا كه آنها هرگز ادعا نداشتند كه امر قضا و قدر و لوح محفوظ به دست آنها است .\r\nو از آنجا كه سرسختى و بىمنطقى مشركان و دشمنان اسلام گاه چنان قلب پيامبر ص را مىفشرد كه امكان داشت در مورد آنها نفرين كند ، خداوند در آيه بعد پيامبرش را دلدارى داده ، و امر به صبر و شكيبايى مىكند ، مىفرمايد :\r\n« صبر كن و منتظر فرمان پروردگارت باش » ( * ( فَاصْبِرْ لِحُكْمِ رَبِّكَ ) * ) .\r\nمنتظر باش تا خداوند وسائل پيروزى تو و يارانت و شكست دشمنانت را فراهم سازد ، هرگز براى عذاب آنها عجله مكن ، و بدان اين مهلتها كه به آنها داده مىشود يك نوع عذاب استدراج است .\r\nبنا بر اين منظور از « * ( لِحُكْمِ رَبِّكَ ) * » فرمان نهايى خدا در باره پيروزى مسلمين است ، ولى بعضى گفته‌اند : منظور اين است كه در طريق ابلاغ احكام پروردگار صبر و استقامت داشته باش .\r\nاين احتمال نيز وجود دارد كه منظور اين است چون پروردگارت حكم كرده صابر باش ( 1 ) .\r\nولى تفسير اول مناسبتر است .\r\nسپس مىافزايد : « و مانند صاحب داستان ماهى ( يونس ) نباش كه براى\r\n\r\n","description":"","footnote":"\r\n( 1 ) و در اين صورت لام در « لحكم ربك » لام تعليل است .\r\n","page_name":" 420 ","page_number":420},
  {"content":"\r\nمجازات قومش عجله كرد ، و گرفتار مجازات ترك اولى شد « ( * ( وَلا تَكُنْ كَصاحِبِ الْحُوتِ ) * ) .\r\n« در آن زمان كه خدا را از درون شكم ماهى خواند در حالى كه محبوس بود و سينه اش مملو از غم و اندوه » ( * ( إِذْ نادى وَهُوَ مَكْظُومٌ ) * ) .\r\nمنظور از اين « ندا » همان است كه در آيه 87 سوره انبياء آمده است فَنادى فِي الظُّلُماتِ أَنْ لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ : « او در ميان ظلمتها صدا زد كه معبودى جز تو نيست ، منزهى تو من از ستمكاران بودم » ، و به اين ترتيب به ترك اولاى خود اعتراف كرد ، و از خدا تقاضاى عفو و بخشش نمود .\r\nاين احتمال نيز وجود دارد كه منظور از « ندا » همان نفرينى باشد كه براى قومش كرد در حالى كه مملو از خشم و غضب بود ، ولى مفسران تفسير اول را برگزيده‌اند از اين جهت كه تعبير به « نادى » در اين آيه هماهنگ است با تعبيرى كه در آيه 87 سوره انبيا آمده ، كه مسلما مربوط به زمانى است كه در شكم ماهى محبوس بود .\r\nبه هر حال « مكظوم » از ماده « كظم » ( بر وزن هضم ) به معنى گلوگاه است ، و « كظم سقاء » به معنى بستن دهان مشك است بعد از پرشدن ، به همين مناسبت به كسانى كه بسيار خشمگين يا غمناك مىشوند و خويشتندارى مىكنند « كاظم » گفته مىشود و باز به همين مناسبت اين واژه در معنى « حبس » نيز به كار رفته ، بنا بر اين « مكظوم » در آيه فوق دو معنى مىتواند داشته باشد ، مملو بودن از خشم و اندوه ، و يا محبوس بودن در شكم ماهى ، ولى معنى اول چنان كه گفتيم مناسبتر است .\r\n","description":"","footnote":"","page_name":" 421 ","page_number":421},
  {"content":"\r\nدر آيه بعد مىافزايد : « هر گاه نعمت و رحمت پروردگار او به ياريش نشتافته بود از شكم ماهى به بيرون افكنده مىشد در حالى كه درخور مذمت بود » ( * ( لَوْ لا أَنْ تَدارَكَه نِعْمَةٌ مِنْ رَبِّه لَنُبِذَ بِالْعَراءِ وَهُوَ مَذْمُومٌ ) * ) ( 1 ) .\r\nمىدانيم سرانجام يونس از شكم ماهى به بيابانى خشك كه قرآن از آن تعبير به « عراء » كرده است افكنده شد ، ولى اين در حالى بود كه خدا توبه او را پذيرفته ، و مشمول رحمتش قرار داده بود ، و هرگز شايسته مذمت نبود .\r\nدر سوره صافات آيه 145 و 146 نيز مىخوانيم : فَنَبَذْناه بِالْعَراءِ وَهُوَ سَقِيمٌ وَأَنْبَتْنا عَلَيْه شَجَرَةً مِنْ يَقْطِينٍ « ما او را در يك سرزمين خشك و خالى افكنديم در حالى كه بيمار بود و كدوبنى بر او رويانديم » ( تا در سايه برگهاى پهن و مرطوبش بياسايد ) و ظاهرا منظور از « نعمت » در آيه فوق همان توفيق توبه و مشمول رحمت الهى است .\r\nدر اينجا دو سؤال پيش مىآيد : نخست اينكه : در آيه 143 و 144 صافات آمده است : فَلَوْ لا أَنَّه كانَ مِنَ الْمُسَبِّحِينَ لَلَبِثَ فِي بَطْنِه إِلى يَوْمِ يُبْعَثُونَ :\r\n« اگر او از تسبيحكنندگان نبود تا روز قيامت در شكم ماهى باقى مىماند » ، و اين با آنچه در آيه مورد بحث آمده است منافات دارد .\r\nدر پاسخ اين ايراد مىتوان گفت كه دو مجازات مختلف ، يكى شديدتر و ديگرى خفيفتر ، در انتظار يونس بوده است ، نخست اينكه : تا پايان دنيا در شكم ماهى بماند ، و اين ببركت تسبيح و حمد الهى بر طرف شد ، و ديگر اينكه :\r\nهنگامى كه از شكم ماهى بيرون مىآمد مذموم و دور از لطف خدا باشد آن هم ببركت نعمت پروردگار و رحمت خاص او بر طرف گرديد .\r\n\r\n","description":"","footnote":"\r\n( 1 ) با اينكه « نعمت » مؤنث است فعل آن ( تداركه ) به صورت مذكر آمده ، اين به خاطر آن است كه فاعل مؤنث لفظى است و ضمير مفعولى در ميان فعل و فاعل فاصله شده است ( دقت كنيد ) .\r\n","page_name":" 422 ","page_number":422},
  {"content":"\r\nسؤال ديگر اينكه : در آيه 142 صافات آمده است : فَالْتَقَمَه الْحُوتُ وَهُوَ مُلِيمٌ : « ماهى عظيمى او را بلعيد در حالى كه درخور ملامت بود » ولى از آيه مورد بحث استفاده مىشود كه مذمت و ملامتى بر او نبود .\r\nپاسخ اين سؤال نيز با توجه به يك نكته روشن مىشود و آن اينكه اين ملامت مربوط به زمانى است كه تازه در شكم ماهى قرار گرفته بود ولى رفع مذمت مربوط به زمانى است كه توبه كرد و خدا توبه او را پذيرفت ، و از شكم ماهى رهايى يافت .\r\nلذا در آيه بعد مىفرمايد : « پروردگارش او را برگزيد و از صالحان قرار داد » ( * ( فَاجْتَباه رَبُّه فَجَعَلَه مِنَ الصَّالِحِينَ ) * ) .\r\nو به دنبال آن ماموريت هدايت قومش را مجددا بر عهده او گذارد ، و او به سراغ آنها آمد ، و همگى ايمان آوردند ، و خداوند تا مدت زيادى آنان را از مواهب زندگى بهره مند ساخت .\r\nشرح ماجراى « يونس » و قومش ، و همچنين مسائل ديگرى در ارتباط با ترك اولاى او و قرار گرفتنش در شكم ماهى ، و سؤالات مختلفى را كه در اين زمينه مطرح است مشروحا در جلد 19 صفحه 152 تا 168 ( ذيل آيات 139 تا 148 سوره صافات ) و همچنين در جلد 13 صفحه 484 تا 489 ( ذيل آيه 87 و 88 سوره انبياء ) آورده‌ايم .\r\n","description":"","footnote":"","page_name":" 423 ","page_number":423},
  {"content":"\r\n\r\n[ سوره القلم ‹ 68 › : آيات 51 تا 52 
  ]\r\nوَ إِنْ يَكادُ الَّذِينَ كَفَرُوا لَيُزْلِقُونَكَ بِأَبْصارِهِمْ لَمَّا سَمِعُوا الذِّكْرَ وَيَقُولُونَ إِنَّه لَمَجْنُونٌ ‹ 51 › وَما هُوَ إِلَّا ذِكْرٌ لِلْعالَمِينَ ‹ 52 ›\r\n\r\nترجمه :\r\n51 - نزديك است كافران هنگامى كه آيات قرآن را مىشنوند تو را با چشمان خود هلاك كنند و مىگويند او ديوانه است ! 52 - در حالى كه اين ( قرآن ) جز مايه بيدارى براى جهانيان نيست .\r\n\r\nتفسير : مىخواهند تو را نابود كنند اما نمىتوانند\r\nدو آيه فوق كه پايان سوره « قلم » را تشكيل مىدهد ، در حقيقت تعقيب چيزى است كه در آغاز اين سوره در باره نسبت جنون از ناحيه دشمنان به پيامبر ص آمده .\r\nنخست مىفرمايد : « نزديك است كه كافران هنگامى كه آيات قرآن را از تو مىشنوند تو را با چشمان خود هلاك كنند ، و مىگويند او ديوانه است » ( * ( وَإِنْ يَكادُ الَّذِينَ كَفَرُوا لَيُزْلِقُونَكَ بِأَبْصارِهِمْ لَمَّا سَمِعُوا الذِّكْرَ وَيَقُولُونَ إِنَّه لَمَجْنُونٌ ) * ) .\r\n« * ( لَيُزْلِقُونَكَ ) * » از ماده « زلق » به معنى لغزيدن و بر زمين افتادن است و كنايه از هلاكت و نابودى مىباشد .\r\n","description":"","footnote":"","page_name":" 424 ","page_number":424},
  {"content":"\r\nدر تفسير اين آيه نظرات گوناگونى داده‌اند :\r\n1 - بسيارى از مفسران گفته‌اند : منظور اين است كه دشمنان به هنگامى كه آيات با عظمت قرآن را از تو مىشنوند ، به قدرى خشمگين و ناراحت مىشوند ، و با عداوت به تو نگاه مىكنند كه گويى مىخواهند تو را با چشمهاى خود بر زمين افكنند و نابود كنند ! و در توضيح اين معنى جمعى افزوده‌اند كه آنها مىخواهند از طريق چشم زدن كه بسيارى از مردم به آن عقيده دارند و مىگويند در بعضى از چشمها اثر مرموزى نهفته است كه با يك نگاه مخصوص ممكن است طرف را بيمار يا هلاك كند ، تو را از بين ببرند .\r\n2 - بعضى ديگر گفته‌اند كه اين كنايه از نگاههاى بسيار غضبآلود است مثل اينكه مىگوئيم فلان كس آن چنان بد به من نگاه كرد كه گويى مىخواست مرا با نگاهش بخورد يا بكشد ! 3 - تفسير ديگرى براى اين آيه به نظر مىرسد كه شايد از تفسيرهاى بالا نزديكتر باشد و آن اينكه قرآن مىخواهد تضاد عجيبى را كه در ميان گفته‌هاى دشمنان اسلام وجود داشت با اين بيان ظاهر سازد و آن اينكه : آنها وقتى آيات قرآن را مىشنوند آن قدر مجذوب مىشوند و در برابر آن اعجاب مىكنند كه مىخواهند تو را چشم بزنند ( زيرا چشم زدن معمولا در برابر امورى است كه بسيار اعجابانگيز مىباشد ) اما در عين حال مىگويند : تو ديوانه اى ، و اين راستى شگفتآور است ، ديوانه و پريشان گويى كجا و اين آيات اعجابانگيز جذاب و پرنفوذ كجا ؟ .\r\nاين سبك مغزان نمىدانند چه مىگويند و چه نسبتهاى ضد و نقيضى به تو مىدهند ؟\r\n","description":"","footnote":"","page_name":" 425 ","page_number":425},
  {"content":"\r\nبه هر حال در اينكه آيا چشم زخم از نظر اسلامى و از نظر علوم روز واقعيت دارد يا نه ؟ در بحث نكات به خواست خدا سخن خواهيم گفت .\r\nو سرانجام در آخرين آيه مىافزايد : « اين قرآن چيزى جز مايه بيدارى و تذكر براى جهانيان نيست » ( * ( وَما هُوَ إِلَّا ذِكْرٌ لِلْعالَمِينَ ) * ) .\r\nمعارفش روشنگر ، انذارهايش آگاه كننده ، مثالهايش پرمعنى ، تشويقها و بشارتهايش روحپرور ، و در مجموع مايه ، بيدارى خفتگان و يادآورى غافلان است ، با اين حال چگونه مىتوان نسبت جنون به آورنده آن داد ؟\r\nمطابق اين تفسير « ذكر » ( بر وزن فكر ) در اينجا به معنى « يادآورى » است ، ولى بعضى از مفسران آن را به معنى « شرف » تفسير كرده‌اند ، و گفته‌اند اين قرآن شرافتى است براى تمام جهانيان ، شبيه چيزى كه در آيه 44 سوره زخرف آمده كه مىفرمايد : وَإِنَّه لَذِكْرٌ لَكَ وَلِقَوْمِكَ « قرآن مايه شرف و آبرو براى تو و قوم تو است » ولى همانگونه كه در ذيل آيه مزبور نيز گفتيم « ذكر » در آنجا هم به معنى يادآورى و آگاهىبخشى است ، و اصولا يكى از نامهاى قرآن مجيد همان « ذكر » است ، بنا بر اين تفسير اول صحيحتر به نظر مىرسد .\r\n\r\nنكته : آيا چشم زدن واقعيت دارد ؟\r\nبسيارى از مردم معتقدند در بعضى از چشمها اثر مخصوصى است كه وقتى از روى اعجاب به چيزى بنگرند ممكن است آن را از بين ببرد ، يا درهم بشكند ، و اگر انسان است بيمار يا ديوانه كند .\r\n","description":"","footnote":"","page_name":" 426 ","page_number":426},
  {"content":"\r\nاين مساله از نظر عقلى امر محالى نيست ، چه اينكه بسيارى از دانشمندان امروز معتقدند در بعضى از چشمها نيروى مغناطيسى خاصى نهفته شده كه كارايى زيادى دارد ، حتى با تمرين و ممارست مىتوان آن را پرورش داد ، خواب مغناطيسى از طريق همين نيروى مغناطيسى چشمها است .\r\nدر دنيايى كه « اشعه ليزر » كه شعاعى است نامرئى مىتواند كارى كند كه از هيچ سلاح مخربى ساخته نيست پذيرش وجود نيرويى در بعضى از چشمها كه از طريق امواج مخصوص در طرف مقابل اثر بگذارد چيز عجيبى نخواهد بود .\r\nبسيارى نقل مىكنند كه با چشم خود افرادى را ديده‌اند كه داراى اين نيروى مرموز چشم بوده‌اند ، و افراد يا حيوانات يا اشيايى را از طريق چشم زدن از كار انداخته‌اند .\r\nلذا نه تنها نبايد اصرارى در انكار اين امور داشت بايد امكان وجود آن را از نظر عقل و علم پذيرفت .\r\nدر روايات اسلامى نيز تعبيرات مختلفى ديده مىشود كه وجود چنين امرى را اجمالا تاييد مىكند .\r\nدر حديثى مىخوانيم كه « اسماء بنت عميس » خدمت پيامبر ص عرض كرد : گاه به فرزندان جعفر چشم مىزنند ، آيا « رقيه » اى براى آنها بگيرم ( منظور از « رقيه » دعاهايى است كه مىنويسند و افراد براى جلوگيرى از چشم زخم با خود نگهميدارند و آن را تعويذ نيز مىگويند ) .\r\nپيامبر ص فرمود :\r\nنعم ، فلو كان شىء يسبق القدر لسبقه العين\r\n« آرى ، مانعى ندارد ، اگر چيزى مىتوانست بر قضا و قدر پيشى گيرد چشم زدن بود » ! ( 1 ) .\r\n\r\n","description":"","footnote":"\r\n( 1 ) « مجمع البيان » جلد 10 صفحه 341 .\r\n","page_name":" 427 ","page_number":427},
  {"content":"\r\nو در حديث ديگرى آمده است كه امير مؤمنان ع فرمود : پيامبر براى امام حسن و امام حسين « رقيه » گرفت ، و اين دعا را خواند :\r\nاعيذكما بكلمات التامة و اسماء اللَّه الحسنى كلها عامة ، من شر السامة و الهامة ، و من شر كل عين لامة ، و من شر حاسد اذا حسد\r\n: « شما را به تمام كلمات و اسماء حسناى خداوند از شر مرگ و حيوانات موذى ، و هر چشم بد ، و حسود آن گاه كه حسد ورزد مىسپارم ، سپس پيامبر ص نگاهى به ما كرد و فرمود : « اينچنين حضرت ابراهيم براى اسماعيل و اسحاق تعويذ نمود » ( 1 ) .\r\nدر نهج البلاغه نيز آمده است\r\nالعين حق و الرقى حق\r\n: « چشم زخم حق است و توسل به دعا براى دفع آن نيز حق است » ( 2 ) .\r\nذكر اين نكته لازم است كه هيچ مانعى ندارد اين دعاها و توسلها به فرمان خداوند جلو تاثير نيروى مرموز مغناطيسى چشمها را بگيرد همانگونه كه دعاها در بسيارى از عوامل مخرب ديگر اثر مىگذارد و آنها را به فرمان خدا خنثى مىكند .\r\nاين نيز لازم به يادآورى است كه قبول تاثير چشم زخم به طور اجمال به اين معنى نيست كه به كارهاى خرافى و اعمال عوامانه در اين گونه موارد پناه برده شود كه هم بر خلاف دستورات شرع است ، و هم سبب شك و ترديد افراد ناآگاه در اصل موضوع است ، همانگونه كه آلوده شدن بسيارى از حقايق با خرافات اين تاثير نامطلوب را در اذهان گذارده است .\r\n\r\n","description":"","footnote":"\r\n( 1 ) « نور الثقلين » جلد 5 صفحه 400 .\r\n( 2 ) « نهج البلاغه » كلمات قصار جمله 400 ( اين حديث در صحيح بخارى جلد 7 صفحه 171 باب العين حق نيز به اين صورت نقل شده است العين حق ) در « المعجم المفهرس لالفاظ الحديث النبوى » همين معنى از منابع مختلفى نقل شده است ( جلد 4 صفحه 451 ) .\r\n","page_name":" 428 ","page_number":428},
  {"content":"\r\nخداوندا ! ما را در پناه خودت از شر اشرار ، و مكائد دشمنان محفوظ دار .\r\nپروردگارا ! استقامت و صبرى مرحمت كن كه در پرتو آن بتوانيم رضاى تو را جلب كنيم .\r\nبارالها ! توفيق بهره گيرى از نعمتهاى بىپايانت را به ما مرحمت كن پيش از آن كه ناشكريها آن را از ما سلب كند .\r\nآمين يا رب العالمين « پايان سوره قلم » 28 شوال المكرم 1406\r\n","description":"","footnote":"","page_name":" 429 ","page_number":429},
  {"content":"\r\n","description":"","footnote":"","page_name":" 430 ","page_number":430},
  {"content":"\r\n\r\n‹ 69 › سوره حاقه اين سوره در مكه نازل شده و داراى 52 آيه است\r\n","description":"","footnote":"","page_name":" 431 ","page_number":431},
  {"content":"\r\n","description":"","footnote":"","page_name":" 432 ","page_number":432},
  {"content":"\r\n\r\nمحتواى سوره حاقه\r\nمباحث اين سوره بر سه محور دور مىزند .\r\n« محور اول » كه مهمترين محورهاى بحث اين سوره است مسائل مربوط به قيامت و بسيارى از خصوصيات آن مىباشد ، و لذا سه نام از نامهاى قيامت يعنى « حاقه » و « قارعه » و « واقعه » در اين سوره آمده است .\r\n« محور دوم » بحثهايى است كه پيرامون سرنوشت اقوام كافر پيشين ، مخصوصا قوم عاد و ثمود و فرعون ، مىباشد كه مشتمل بر انذارهاى قوى و مؤكدى است براى همه كافران و منكران قيامت .\r\n« محور سوم » بحثهايى است پيرامون عظمت قرآن و مقام پيامبر ص و كيفر تكذيبكنندگان .\r\n\r\nفضيلت تلاوت اين سوره\r\nدر حديثى از پيغمبر گرامى اسلام مىخوانيم :\r\nمن قرأ سورة الحاقه حاسبه اللَّه حسابا يسيرا\r\n: « كسى كه سوره » حاقه « را بخواند خداوند حساب او را در قيامت آسان مىكند » ( 1 ) .\r\nو در حديث ديگرى از امام باقر ع آمده است :\r\nاكثروا من قراءة الحاقة ، فان قراءتها فى الفرائض و النوافل من الايمان باللَّه و رسوله ، و لم يسلب قارئها دينه حتى يلقى اللَّه\r\n: « سوره حاقه را بسيار تلاوت كنيد چرا كه قرائت آنها در فرائض و نوافل نشانه ايمان به خدا و رسول او است ، و كسى كه آن را بخواند دينش محفوظ مىماند تا به لقاء اللَّه بپيوندد » ( 2 ) .\r\n\r\n","description":"","footnote":"\r\n( 1 و 2 ) « مجمع البيان » جلد 10 صفحه 342 .\r\n","page_name":" 433 ","page_number":433},
  {"content":"\r\n\r\n[ سوره الحاقة ‹ 69 › : آيات 1 تا 8 
  ]\r\nبِسْمِ اللَّه الرَّحْمنِ الرَّحِيمِ\r\nالْحَاقَّةُ ‹ 1 › مَا الْحَاقَّةُ ‹ 2 › وَما أَدْراكَ مَا الْحَاقَّةُ ‹ 3 › كَذَّبَتْ ثَمُودُ وَعادٌ بِالْقارِعَةِ ‹ 4 ›\r\nفَأَمَّا ثَمُودُ فَأُهْلِكُوا بِالطَّاغِيَةِ ‹ 5 › وَأَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ ‹ 6 › سَخَّرَها عَلَيْهِمْ سَبْعَ لَيالٍ وَثَمانِيَةَ أَيَّامٍ حُسُوماً فَتَرَى الْقَوْمَ فِيها صَرْعى كَأَنَّهُمْ أَعْجازُ نَخْلٍ خاوِيَةٍ ‹ 7 › فَهَلْ تَرى لَهُمْ مِنْ باقِيَةٍ ‹ 8 ›\r\n","description":"","footnote":"","page_name":" 434 ","page_number":434},
  {"content":"\r\n\r\nترجمه :\r\nبنام خداوند بخشنده بخشايشگر 1 - آن روزى كه مسلما واقع مىشود .\r\n2 - چه روز واقع شدنى است ؟\r\n3 - و تو چه مىدانى آن روز تحقق يابنده چيست ؟\r\n4 - قوم ثمود و عاد عذاب كوبنده الهى را انكار كردند .\r\n5 - اما قوم « ثمود » با عذابى سركش هلاك شدند .\r\n6 - و اما قوم « عاد » به وسيله تندبادى طغيانگر و سرد و پرصدا به هلاكت رسيدند .\r\n7 - ( خداوند ) اين تندباد را هفت شب و هشت روز پى در پى و بنيانكن بر آنها مسلط ساخت و ( اگر آنجا بودى ) مىديدى كه آن قوم همچون تنه‌هاى پوسيده و تو خالى درختان نخل در ميان اين تندباد روى زمين افتاده و هلاك شده‌اند .\r\n8 - آيا كسى از آنها را باقى مىبينى ؟\r\n\r\nتفسير : عذابى سركش براى قوم طغيانگر !\r\nاين سوره از مساله قيامت و آن هم با عنوان تازه اى شروع مىشود ، مىفرمايد :\r\n« آن روز تحقق يابنده » ( * ( الْحَاقَّةُ ) * ) .\r\n« چه روز تحقق يابنده اى است » ( * ( مَا الْحَاقَّةُ ) * ) ( 1 ) .\r\n\r\n","description":"","footnote":"\r\n( 1 ) در تركيب اين جمله احتمالات متعددى داده شده كه از همه مناسبتر اين است كه گفته شود « * ( الْحَاقَّةُ ) * » مبتدا است و « ما » استفهاميه مبتداى دوم ، و « الحاقة » بعد از آن ، خبر مبتداى دوم و مجموعا خبر مبتداى اول است .\r\n","page_name":" 435 ","page_number":435},
  {"content":"\r\n« و تو چه مىدانى كه آن روز تحقق يابنده چيست » ؟ ( * ( وَما أَدْراكَ مَا الْحَاقَّةُ ) * ) .\r\nتقريبا عموم مفسران « حاقة » به معنى روز قيامت تفسير كرده‌اند ، به خاطر اينكه روزى است كه قطعا واقع مىشود ، همانند تعبير به « الواقعة » در سوره « واقعة » ، و همين تعبير در آيه 16 همين سوره نيز آمده است ، و اينها همه حاكى از يقينى بودن آن روز بزرگ است .\r\nتعبير به « * ( مَا الْحَاقَّةُ ) * » براى بيان عظمت آن روز است ، درست مثل اينكه در تعبيرات روزمره مىگوئيم : فلان كس انسان است ، چه انسانى ؟ يعنى حد و مرزى براى توصيف انسانيت او نيست .\r\nتعبير به « * ( ما أَدْراكَ مَا الْحَاقَّةُ ) * » باز هم براى تاكيد بيشتر روى عظمت حوادث آن روز عظيم است ، تا آنجا كه حتى به پيامبر اسلام ص خطاب مىشود كه تو نمىدانى آن روز چگونه است ؟ و حقيقت همين است كه درك حوادث قيامت براى ما زندانيان زندان دنيا امكانپذير نيست ، همانگونه كه درك مسائل مربوط به دنيا براى جنينى كه در شكم مادر است با هيچ بيانى ميسر نمىباشد ( 1 ) .\r\nاحتمال ديگرى كه در تفسير اين آيات وجود دارد گرچه كمتر كسى از مفسران آن را پذيرفته است اينكه « * ( الْحَاقَّةُ ) * » اشاره به عذابهايى است كه در اين\r\n\r\n","description":"","footnote":"\r\n( 1 ) بعضى از مفسران گفته‌اند جمله « * ( ما أَدْراكَ ) * » در تمام قرآن در جايى گفته شده كه مطلب معلوم و مسلمى است اما « * ( وَما يُدْرِيكَ ) * » در مواردى آمده كه نامعلوم است ( مجمع البيان جلد 10 صفحه 343 ) بعضى ديگر از مفسران مانند قرطبى نيز اين معنى را نقل كرده‌اند .\r\n","page_name":" 436 ","page_number":436},
  {"content":"\r\nدنيا ناگهان دامان مجرمان سركش و طاغيان خودخواه را مىگيرد ، همانگونه كه « القارعة » در آيه بعد در كلمات بعضى از مفسران به همين معنى تفسير شده است ، و اتفاقا اين تفسير با آيات آينده كه سخن از عذابهاى كوبنده قوم عاد و ثمود و فرعون و قوم لوط مىگويد تناسب بيشترى دارد .\r\nدر تفسير « على بن ابراهيم » نيز مىخوانيم : « * ( الْحَاقَّةُ ) * ، الحذر بنزول العذاب » : « حاقه هشدارى است به نازل شدن عذاب » نظير آنچه در باره آل فرعون ( مؤمن - آيه 45 ) آمده است كه مىفرمايد وَحاقَ بِآلِ فِرْعَوْنَ سُوءُ الْعَذابِ :\r\n« عذاب بد بر آل فرعون نازل گشت » ( 1 ) .\r\nسپس به سراغ بيان سرنوشت اقوامى مىرود كه روز قيامت ( يا نزول عذاب الهى را در دنيا ) منكر شدند ، و مىافزايد : « قوم ثمود و عاد عذاب كوبنده الهى را انكار كردند » ( * ( كَذَّبَتْ ثَمُودُ وَعادٌ بِالْقارِعَةِ ) * ) .\r\n« اما قوم ثمود به وسيله عذابى سركش هلاك شدند » ( * ( فَأَمَّا ثَمُودُ فَأُهْلِكُوا بِالطَّاغِيَةِ ) * ) .\r\n« قوم ثمود » قومى بودند كه در يك منطقه كوهستانى ميان حجاز و شام زندگى مىكردند ، حضرت « صالح » به سوى آنها مبعوث شد ، ولى آنها هرگز ايمان نياوردند و به مبارزه با او برخاستند حتى از او خواستند كه اگر راست مىگويى عذابى را كه به ما وعده مىدهى فرود آور ! در اين هنگام « صاعقه اى ويرانگر » بر آنها مسلط شد ، و در چند لحظه لرزه بر قصرها و خانه هاى\r\n\r\n","description":"","footnote":"\r\n( 1 ) تفسير « على بن ابراهيم » جلد 2 صفحه 383 ( توجه داشته باشيد « حاقة » با « حاق » از يك ماده است ) .\r\n","page_name":" 437 ","page_number":437},
  {"content":"\r\nمستحكمشان افكند ، و همه را درهم كوبيد و جسمهاى بىجانشان بر زمين افتاد .\r\nقابل توجه اينكه : قرآن عامل نابودى اين قوم سركش را عذابى سركش مىشمرد « الطاغية » و اين عذاب سركش در سوره اعراف آيه 78 به عنوان « رجفة » ( زلزله ) ذكر شده ، و در آيه 13 فصلت « صاعقة » و در 67 هود « صيحة » آمده است كه در حقيقت همه به يك معنى بازمىگردد ، زيرا صاعقه هميشه با صداى عظيمى همراه است ، و لرزه بر نقطه اى كه فرود مىآيد وارد مىكند و عذابى است طغيانگر ( 1 ) سپس به سراغ سرنوشت « قوم عاد » مىرود ، قومى كه در سرزمين « احقاف » ( در شبه جزيره عرب يا يمن زندگى مىكردند ) قامتهايى طويل ، اندامى قوى ، شهرهايى آباد ، زمينهايى خرم و سرسبز ، و باغهايى پرطراوت داشتند ، پيامبر آنها حضرت « هود » بود ، آنها نيز طغيان و سركشى را بجايى رساندند كه خداوند با عذابى دردناك كه شرح آن در همين آيات آمده است طومار زندگى آنها را درهم پيچيده ، نخست مىفرمايد : « اما عاد به وسيله تندبادى سركش و پرسروصدا و سرد و مسموم به هلاكت رسيدند » ( * ( وَأَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ ) * ) .\r\n« صرصر » ( بر وزن دفتر ) به بادهاى سرد يا پرسروصدا و يا مسموم گفته مىشود ، و مفسران هر سه معنى را در تفسير آن ذكر كرده‌اند ، و جمع ميان آنها نيز ممكن است .\r\n« عاتية » از ماده « عتو » ( بر وزن غلو ) به معنى سركش است ، منتها نه سركش از فرمان خدا ، بلكه سركش در معيار نسيمها و بادهاى معمولى .\r\n\r\n","description":"","footnote":"\r\n( 1 ) سرگذشت « قوم ثمود » در جلد 6 تفسير نمونه صفحه 234 تا 241 مشروحا آمده است .\r\n","page_name":" 438 ","page_number":438},
  {"content":"\r\nسپس به توصيف ديگرى از اين تندباد كوبنده پرداخته ، مىافزايد :\r\n« خداوند آن را بر اين قوم ، مدت هفت شب و هشت روز پى در پى و بنيان كن مسلط ساخت » ( * ( سَخَّرَها عَلَيْهِمْ سَبْعَ لَيالٍ وَثَمانِيَةَ أَيَّامٍ حُسُوماً ) * ) .\r\n« حسوما » از ماده « حسم » ( بر وزن رسم ) به معنى از بين بردن آثار چيزى است ، و اگر به شمشير « حسام » ( بر وزن غلام ) گفته مىشود به همين مناسبت است ، و گاه به داغنهادن بر زخم براى سوزاندن ريشه آن نيز « حسم » گفته مىشود ، و در اينجا منظور اين است كه اين هفت شب و هشت روز پى در پى زندگى گسترده و با رونق اين قوم عظيم را درهم كوبيد و متلاشى كرد و ريشه كن ساخت ( 1 ) .\r\nنتيجه آن شد كه قرآن مىگويد : « اگر آنجا بودى مشاهده مىكردى كه آن قوم همگى به روى زمين افتاده ، همچون تنه‌هاى پوسيده و تو خالى درختان نخل » ! ( * ( فَتَرَى الْقَوْمَ فِيها صَرْعى كَأَنَّهُمْ أَعْجازُ نَخْلٍ خاوِيَةٍ ) * ) .\r\nچه تشبيه جالبى كه هم بزرگى قامت آنها را مشخص مىكند ، و هم ريشه كن شدن آنها را ، و هم تو خالى بودن در برابر عذابهاى الهى به گونه اى كه تندباد آنها را به آسانى جابه جا مىكرد .\r\n« خاوية » از ماده « خواء » ( بر وزن هواء ) در اصل به معنى خالى شدن است ، اين تعبير در مورد شكمهاى گرسنه ، ستارگان خالى از باران ( به اعتقاد عرب جاهلى ) و گردوى پوك نيز به كار مىرود .\r\n\r\n","description":"","footnote":"\r\n( 1 ) توجه داشته باشيد كه « حسوما » « صفت » است براى « * ( سَبْعَ لَيالٍ وَثَمانِيَةَ أَيَّامٍ ) * » و بعضى آن را « حال » براى « ريح » يا « مفعول له » دانسته‌اند .\r\n","page_name":" 439 ","page_number":439},
  {"content":"\r\nو در آخرين آيه مىافزايد : « آيا كسى از آنها را باقى مىبينى » ؟ ! ( * ( فَهَلْ تَرى لَهُمْ مِنْ باقِيَةٍ ) * ) ( 1 ) .\r\nآرى امروز نه تنها اثرى از قوم عاد نيست كه از ويرانه‌هاى شهرهاى آباد ، و عمارتهاى پرشكوه ، و مزارع سرسبز آنها نيز چيزى باقى نمانده است .\r\nدر باره سرگذشت قوم عاد مشروحا در جلد 9 صفحه 140 تا 148 ( ذيل آيات 58 تا 60 سوره هود ) بحث كرده‌ايم ، و همچنين در جلد 20 صفحه 233 تا 241 ) .\r\n\r\n","description":"","footnote":"\r\n( 1 ) « باقية » صفت براى موصوف مقدرى است و در اصل « نفس باقية » بوده .\r\n","page_name":" 440 ","page_number":440},
  {"content":"\r\n\r\n[ سوره الحاقة ‹ 69 › : آيات 9 تا 12 
  ]\r\nوَ جاءَ فِرْعَوْنُ وَمَنْ قَبْلَه وَالْمُؤْتَفِكاتُ بِالْخاطِئَةِ ‹ 9 › فَعَصَوْا رَسُولَ رَبِّهِمْ فَأَخَذَهُمْ أَخْذَةً رابِيَةً ‹ 10 › إِنَّا لَمَّا طَغَى الْماءُ حَمَلْناكُمْ فِي الْجارِيَةِ ‹ 11 › لِنَجْعَلَها لَكُمْ تَذْكِرَةً وَتَعِيَها أُذُنٌ واعِيَةٌ ‹ 12 ›\r\n\r\nترجمه :\r\n9 - و فرعون و كسانى كه قبل از او بودند ، و همچنين اهل شهرهاى زير و رو شده ( قوم لوط ) مرتكب گناهان بزرگ شدند .\r\n10 - با فرستاده رسول پروردگارشان مخالفت كردند ، و خداوند نيز آنها را به عذاب شديدى گرفتار ساخت .\r\n11 - ما هنگامى كه آب طغيان كرد شما را سوار بر كشتى كرديم .\r\n12 - تا آن را وسيله تذكرى براى شما قرار دهيم ، و گوشهاى شنوا آن را نگهدارى مىكنند .\r\n\r\nتفسير : كجاست گوشهاى شنوا ؟\r\nبعد از ذكر گوشه از سرگذشت قوم عاد و ثمود به سراغ اقوام ديگرى همچون قوم « نوح » و قوم « لوط » مىرود ، تا از زندگى آنها درس عبرت ديگرى به افراد بيداردل دهد ، مىفرمايد : « فرعون و كسانى كه قبل از او بودند و مردم شهرهاى زير و رو شده ( قوم لوط ) مرتكب گناهان بزرگ شدند »\r\n","description":"","footnote":"","page_name":" 441 ","page_number":441},
  {"content":"\r\n( * ( وَجاءَ فِرْعَوْنُ وَمَنْ قَبْلَه وَالْمُؤْتَفِكاتُ بِالْخاطِئَةِ ) * ) .\r\n« خاطئة » به معنى خطا است ( هر دو معنى مصدرى دارد ) و مراد از خطا در اينجا شرك و كفر و ظلم و فساد و انواع گناهان است .\r\n« مؤتفكات » جمع « مؤتفكه » از ماده « أ أتفاك » به معنى انقلاب و زير و رو شدن است ، و در اينجا اشاره به شهرهاى قوم لوط است كه با زلزله شديدى زير و رو گرديد .\r\nمنظور از « * ( مَنْ قَبْلَه ) * » اقوامى است كه قبل از فرعون بودند ، مانند قوم « شعيب » و گردنكشانى همچون نمرود .\r\nسپس مىافزايد : « آنها با فرستاده پروردگارشان به مخالفت برخاستند ، و خداوند آنها را به عذاب شديدى گرفتار ساخت » ( * ( فَعَصَوْا رَسُولَ رَبِّهِمْ فَأَخَذَهُمْ أَخْذَةً رابِيَةً ) * ) .\r\nفرعونيان با « موسى » و « هارون » به مخالفت برخاستند ، و ساكنان شهرهاى « سدوم » به مخالفت با حضرت « لوط » ، و اقوام ديگر نيز از فرمان پيامبر خود سرپيچيدند ، و هر گروهى از اين سركشان به نوعى عذاب گرفتار شدند ، فرعونيان در كام امواج « نيل كه مايه حيات و آبادى و بركت كشورشان بود غرق گشتند ، و قوم لوط با » زلزله « شديد ، و سپس » بارانى از سنگ « محو و نابود شدند .\r\n« رابية » و « ربا » از يك ماده است ، و به معنى افزايش و اضافه است ، و در اينجا منظور عذابى است كه بسيار سخت و شديد بود .\r\nشرح ماجراى قوم فرعون در بسيارى از سوره‌هاى قرآن آمده ، و از همه مشروحتر در آيه 10 تا 68 سوره شعرا مىباشد ( به تفسير نمونه جلد 15 صفحه\r\n","description":"","footnote":"","page_name":" 442 ","page_number":442},
  {"content":"\r\n195 به بعد مراجعه شود ) .\r\nو در سوره اعراف از آيه 103 تا 137 ( تفسير نمونه جلد 6 صفحه 277 به بعد ) .\r\nو در سوره طه از آيه 24 تا 79 ( تفسير نمونه جلد 13 صفحه 185 به بعد ) .\r\nو داستان قوم لوط نيز در بسيارى از سوره‌هاى قرآن از جمله آيه 61 تا 77 سوره حجر ( تفسير نمونه جلد 11 صفحه 106 به بعد ) .\r\nو در سوره هود از آيه 77 تا 83 ( تفسير نمونه جلد 9 صفحه 178 ) آمده است .\r\nو سرانجام اشاره كوتاهى به سرنوشت قوم نوح و مجازات دردناك آنها كرده ، مىگويد : « ما هنگامى كه آب طغيان كرد شما را در كشتى سوار كرديم » ( * ( إِنَّا لَمَّا طَغَى الْماءُ حَمَلْناكُمْ فِي الْجارِيَةِ ) * ) .\r\nطغيان آب چنين بود كه ابرهاى تيره و تار آسمان را پوشانيد ، و چنان بارانى نازل شد كه گويى سيلاب از آسمان فرو مىريزد ، چشمه‌ها نيز از زمين جوشيدن گرفت ، و اين هر دو آب دست بهم دادند ، و همه چيز زير آب فرو رفت ، باغها ، مزارع قصرها و خانه‌هاى قوم طغيانگر ، تنها گروهى كه نجات يافتند مؤمنانى بودند كه همراه نوح سوار بر كشتى شدند .\r\nتعبير به « * ( حَمَلْناكُمْ ) * » ( شما را حمل كرديم ) كنايه از اسلاف و نياكان ما چرا كه اگر آنها نجات نيافته بودند ما نيز امروز وجود نداشتيم ( 1 ) .\r\nبعد به هدف اصلى اين مجازاتها اشاره كرده ، مىافزايد : « منظور اين بود\r\n\r\n","description":"","footnote":"\r\n( 1 ) لذا بعضى گفته‌اند آيه محذوفى دارد و در تقدير « حملنا آبائكم » مىباشد .\r\n","page_name":" 443 ","page_number":443},
  {"content":"\r\nكه آن را وسيله اى براى يادآورى شما قرار دهيم « ( لِنَجْعَلَها لَكُمْ تَذْكِرَةً ) .\r\n« و گوشهاى شنوا آن را در خود نگهدارى كند » ( وَتَعِيَها أُذُنٌ واعِيَةٌ ) .\r\nهرگز نمىخواستيم از آنها انتقام بگيريم ، بلكه هدف تربيت انسانها و هدايت آنها در مسير كمال ، و ارائه طريق ، و ايصال به مطلوب بوده است .\r\n« تعيها » از ماده « وعى » ( بر وزن سعى ) آن گونه كه « راغب » در « مفردات » و « ابن منظور » در « لسان العرب » گفته‌اند : در اصل به معنى نگهدارى چيزى در قلب است ، سپس به هر ظرفى « وعاء » گفته شده ، چون چيزى را در خود نگه مىدارد ، و در آيه مورد بحث اين صفت براى « گوشها » ذكر شده است ، گوشهايى كه حقايق را مىشنوند و در خود نگه مىدارند .\r\nيا به تعبير ديگر گاه انسان سخنى را مىشنود ، و فورا آن را از گوش بيرون مىافكند همانطور كه در تعبيرات عاميانه مىگوئيم : از اين گوش شنيد و از گوش ديگر بيرون كرد ، ولى گاه روى آن انديشه مىكند و در دل جاى مىدهد ، و آن را چراغ راه زندگى خود مىشمرد . اين چيزى است كه از آن تعبير به « وعى » مىشود .\r\n\r\nنكته‌ها :\r\n\r\n1 - فضيلت ديگرى از فضائل على ( ع ) .\r\nدر بسيارى از كتب معروف اسلامى اعم از تفسير و حديث آمده است كه\r\n","description":"","footnote":"","page_name":" 444 ","page_number":444},
  {"content":"\r\nپيغمبر گرامى اسلام به هنگام نزول آيه فوق ( وَتَعِيَها أُذُنٌ واعِيَةٌ ) فرمود :\r\nسالت ربى ان يجعلها اذن على\r\n: « من از خدا خواستم كه گوش على را از اين گوشهاى شنوا و نگه دارنده حقايق قرار دهد » و به دنبال آن على ع مىفرمود :\r\nما سمعت من رسول اللَّه ( ص ) شيئا قط فنسيته الا و حفظته\r\n: « من هيچ سخنى بعد از آن از رسول خدا نشنيدم كه آن را فراموش كنم بلكه هميشه آن را به خاطر داشتم » ( 1 ) .\r\nدر « غاية المرام » شانزده حديث در اين زمينه از طرق شيعه و اهل سنت نقل كرده است ، و « محدث بحرانى » در تفسير « البرهان » از « محمد بن عباس » نقل مىكند كه در اين باره سى حديث از طرق عامه و خاصه نقل شده است .\r\nو اين فضيلتى است بزرگ براى پيشواى بزرگ اسلام على ع كه صندوقچه اسرار پيامبر ص و وارث تمام علوم رسول خدا ص بود ، و به همين دليل بعد از او در مشكلاتى كه براى جامعه اسلامى در مسائل علمى پيش مىآمد موافقان و مخالفان به او پناه مىبردند ، و حل مشكل را از او مىخواستند كه در كتب تواريخ مشروحا آمده است .\r\n\r\n2 - تناسب ميان « گناه » و « كيفر »\r\nتعبيراتى كه در آيات فوق آمده است جالب توجه است در مورد عذاب قوم ثمود « طاغية » و در مورد قوم عاد « عاتية » و در مورد قوم فرعون و قوم\r\n\r\n","description":"","footnote":"\r\n( 1 ) تفسير « قرطبى » جلد 10 صفحه 6743 ، « مجمع البيان » ، « روح البيان » ، « روح المعانى » ، « ابو الفتوح رازى » ، و « الميزان » ذيل آيات مورد بحث ، اين حديث در « مناقب ابن مغازلى شافعى » صفحه 265 ( طبع اسلاميه ) نيز آمده است .\r\n","page_name":" 445 ","page_number":445},
  {"content":"\r\nلوط « رابية » و در باره قوم نوح تعبير به « * ( طَغَى الْماءُ ) * » مىكند كه همه اينها مفهوم طغيان و سركشى در آن نهفته است و به اين ترتيب عذاب اين اقوام طغيانگر طغيان بعضى از مواهب زندگى شمرده شده است اعم از آب و باد و خاك و آتش .\r\nاين تعبيرات تاكيدى بر اين حقيقت است كه كيفرهاى دنيا و آخرت تجسمى از اعمال خود ما است و اين كردار انسانهاست كه به آنها بازمىگردد .\r\n","description":"","footnote":"","page_name":" 446 ","page_number":446},
  {"content":"\r\n\r\n[ سوره الحاقة ‹ 69 › : آيات 13 تا 17 
  ]\r\nفَإِذا نُفِخَ فِي الصُّورِ نَفْخَةٌ واحِدَةٌ ‹ 13 › وَحُمِلَتِ الأَرْضُ وَالْجِبالُ فَدُكَّتا دَكَّةً واحِدَةً ‹ 14 › فَيَوْمَئِذٍ وَقَعَتِ الْواقِعَةُ ‹ 15 › وَانْشَقَّتِ السَّماءُ فَهِيَ يَوْمَئِذٍ واهِيَةٌ ‹ 16 › وَالْمَلَكُ عَلى أَرْجائِها وَيَحْمِلُ عَرْشَ رَبِّكَ فَوْقَهُمْ يَوْمَئِذٍ ثَمانِيَةٌ ‹ 17 ›\r\n\r\nترجمه :\r\n13 - به محض اينكه يك بار در صور دميده شود ، 14 - و زمين و كوه‌ها از جا برداشته شوند و يكباره درهم كوبيده و متلاشى گردند ، 15 - در آن روز « واقعه عظيم » روى مىدهد ! 16 - آسمانها از هم مىشكافند و سست مىگردند و فرو مىريزند .\r\n17 - فرشتگان در جوانب و كناره‌هاى آسمان قرار مىگيرند . ( و براى انجام ماموريتها آماده مىشوند ) و آن روز عرش پروردگارت را هشت فرشته بر فراز همه آنها حمل مىكنند .\r\n","description":"","footnote":"","page_name":" 447 ","page_number":447},
  {"content":"\r\n\r\nتفسير : روزى كه آن واقعه بزرگ رخ مىدهد\r\nدر ادامه آيات آغاز اين سوره كه ناظر به مساله رستاخيز و قيامت بود آيات مورد بحث بحثهايى از حوادث اين رستاخيز عظيم را مطرح مىكند ، با تعبيراتى تكان دهنده و بيدارگر كه انسان را به عظمت وقايعى كه در پيش دارد آشنا مىسازد .\r\nنخست مىفرمايد : « هنگامى كه يك بار در صور دميده شد . . . » ( * ( فَإِذا نُفِخَ فِي الصُّورِ نَفْخَةٌ واحِدَةٌ ) * ) .\r\nچنان كه قبلا نيز اشاره كرده‌ايم از قرآن مجيد استفاده مىشود كه پايان اين جهان و آغاز جهان ديگر با ناگهانى و صدايى عظيم انجام مىگيرد كه از آن تعبير به « نفخه صور » ( دميدن در شيپور ) شده است .\r\nاين به خاطر آن است كه در گذشته و امروز براى جمع كردن و آماده باش لشكر . و يا فرستادن آنها به استراحتگاه ، از شيپور استفاده مىكنند كه با دو آهنگ مختلف نواخته مىشود ، هنگامى كه شيپور استراحت و خواب نواخته مىشود سربازان همه به استراحتگاه مىروند ، و هنگامى كه شيپور جمع و آماده باش نواخته مىشود همه سربازان از جا حركت كرده و صفوف خود را منظم مىكنند ، گويى خداوند مىخواهد بفرمايد كه مساله پايان اين جهان و آغاز جهان ديگر در برابر قدرت من به همان سادگى دميدن در يك شيپور است ، با يك فرمان و در يك لحظه ناگهانى همه اهل آسمان و زمين مىميرند ، و با يك فرمان ديگر همگى لباس حيات در تن مىپوشند و آماده حساب مىشوند .\r\nدر باره خصوصيات « صور » و چگونگى « نفخ » در آن ، و تعداد نفخها ، و فاصله ميان آنها مطالب فراوانى در تفسير سوره « زمر » آيه 68 ( جلد 19 صفحه\r\n","description":"","footnote":"","page_name":" 448 ","page_number":448},
  {"content":"\r\n534 به بعد ) آورده‌ايم و نياز به تكرار آن نمىبينيم .\r\nتنها چيزى كه بايد در اينجا يادآور شويم اين است كه « نفخه صور » همانگونه كه در بالا اشاره شد « دو نفخه » است : « نفخه مرگ » و « نفخه حيات مجدد » و در اينكه آنچه در آيه مورد بحث آمده « نفخه اول » است يا دوم ؟\r\nمفسران عقيده واحدى ندارند ، زيرا آياتى كه بعد مىآيد ، بعضى مناسب نفخه مرگ است ، و بعضى مناسب نفخه حيات و رستاخيز ، ولى رويهمرفته اين آيات تناسب بيشترى با نفخه اول يعنى نفخه پايان دنيا دارد .\r\nسپس مىافزايد : « و هنگامى كه زمين و كوه‌ها از جا برداشته شوند ، و با يك ضربه درهم كوبيده و خرد شوند » ( * ( وَحُمِلَتِ الأَرْضُ وَالْجِبالُ فَدُكَّتا دَكَّةً واحِدَةً ) * ) .\r\n« دك » چنان كه « راغب » در « مفردات » مىگويد : در اصل « به معنى زمين صاف و نرم است » و از آنجا كه براى صاف كردن يك زمين ناهموار بايد آن را درهم بكوبند در بسيارى از موارد اين واژه به معنى كوبيدن شديد به كار رفته است .\r\nولى از بعضى از منابع لغت استفاده مىشود كه اصل معنى « دك » همان كوبيدن و ويران كردن است ، و چون لازمه كوبيدن و ويران كردن صاف و هموار شدن است اين واژه در اين معنى نيز به كار مىرود ( 1 ) .\r\nو به هر حال اين كلمه در آيه مورد بحث به معنى كوبيدن شديد كوه‌ها و زمينهاى ناهموار به يكديگر است به گونه اى كه يكباره از هم متلاشى و هموار\r\n\r\n","description":"","footnote":"\r\n( 1 ) اقرب الوارد ماده « دك » .\r\n","page_name":" 449 ","page_number":449},
  {"content":"\r\nگردند ! سپس مىافزايد : « در آن روز واقعه عظيم در جهان رخ مىدهد ، و رستاخيز برپا مىشود » ( * ( فَيَوْمَئِذٍ وَقَعَتِ الْواقِعَةُ ) * ) .\r\nنه تنها زمين و كوه‌ها متلاشى مىشوند ، بلكه « آسمانها نيز از هم مىشكافند و سست و نااستوار مىگردند » ( * ( وَانْشَقَّتِ السَّماءُ فَهِيَ يَوْمَئِذٍ واهِيَةٌ ) * ) .\r\nكرات عظيم آسمانى از اين حادثه هولناك و وحشتناك بر كنار نمىمانند ، آنها نيز شكافته ، پراكنده و متلاشى خواهند شد ، و با آن صلابت و استحكامى كه دارند آن چنان سست مىشوند كه به گفته قرآن در آيه 37 سوره الرحمن « آسمان از هم شكافته و همانند روغن مذاب گلگون مىشود » « فَإِذَا انْشَقَّتِ السَّماءُ فَكانَتْ وَرْدَةً كَالدِّهانِ » .\r\nو يا به تعبير ديگر زمين و آسمان كنونى ويران شده ، و بر ويرانه‌هاى آنها جهانى نو برپا مىگردد كه از جهان كنونى برتر و بالاتر و كاملتر است .\r\n« و فرشتگان در جوانب و كناره‌هاى آسمانها قرار مىگيرند » ( * ( وَالْمَلَكُ عَلى أَرْجائِها ) * ) .\r\n« ارجاء » جمع « رجا » به معنى اطراف و جوانب چيزى است ، و « ملك » در اينجا گرچه به صيغه مفرد ذكر شده ولى منظور جنس و جمع است .\r\nگويى در آن روز فرشتگان همانند مامورانى كه اطراف ميدانى ايستاده و منتظر فرمان براى انجام كارند ، در گرداگرد آسمانها صف مىكشند و در انتظار\r\n","description":"","footnote":"","page_name":" 450 ","page_number":450},
  {"content":"\r\nفرمان حقند .\r\nسپس مىفرمايد : « و در آن روز هشت فرشته فوق آنها عرش پروردگارت را حمل مىكنند » ( * ( وَيَحْمِلُ عَرْشَ رَبِّكَ فَوْقَهُمْ يَوْمَئِذٍ ثَمانِيَةٌ ) * ) .\r\nاين حاملان عرش گرچه صريحا در اين آيه تعيين نشده‌اند كه از فرشتگانند يا غير آنها ولى ظاهر تعبيرات مجموع آيه نشان مىدهد كه آنها از فرشتگانند ، ولى مشخص نيست كه آيا هشت فرشته‌اند يا هشت گروه كوچك يا بزرگ .\r\nالبته آنچه در روايات اسلامى آمده است كه حاملان عرش هم اكنون چهار نفر ( يا چهار گروه ) هستند اما در قيامت دو برابر مىشوند ، چنان كه در حديثى از پيغمبر گرامى اسلام ص مىخوانيم\r\nانهم اليوم اربعة فاذا كان يوم القيامة ايدهم باربعة آخرين ، فيكونون ثمانية\r\n: « آنها امروز چهار نفرند ، و روز قيامت آنها را با چهار نفر ديگر تقويت مىكند و هشت نفر مىشوند » ( 1 ) .\r\nولى « عرش » چيست ؟ و اين فرشتگان كيانند ؟ مسلما منظور از « عرش » يك تخت سلطنتى جسمانى نيست ، بلكه همانگونه كه در سابق در تفسير كلمه عرش گفته‌ايم به معنى « مجموعه جهان هستى » است كه عرش حكومت خدا است ، و به وسيله فرشتگان كه مجرى فرمان خدا هستند تدبير مىشود .\r\nو جالب اينكه در روايتى آمده است كه « حاملان هشتگانه عرش خدا در قيامت چهار نفر از اولين ، و چهار نفر از آخرين هستند ، اما چهار نفر از اولين » نوح « و » ابراهيم « و » موسى « و » عيسى « مىباشند ، و چهار نفر از آخرين محمد ص و » على « و » حسن « و » حسين « ع هستند » ! ( 2 ) .\r\n\r\n","description":"","footnote":"\r\n( 1 ) تفسير « على بن ابراهيم » جلد 2 صفحه 384 .\r\n( 2 ) « مجمع البيان » جلد 10 صفحه 346 .\r\n","page_name":" 451 ","page_number":451},
  {"content":"\r\nاين تعبير ممكن است اشاره به مقام شفاعت آنها براى اولين و آخرين باشد ، البته شفاعت در مورد كسانى كه لايق شفاعتند ، و به هر حال گسترش مفهوم « عرش » را نشان مىدهد .\r\nالبته اگر حاملان هشتگانه عرش هشت گروه باشند ، ممكن است گروه هايى از فرشتگان و گروهى از انبياء و اولياء عهده دار اين مهم گردند ، و به اين ترتيب بخشى از تدبير نظام آن روز را فرشتگان بر عهده دارند ، و بخشى را انبياء ، اما همه به فرمان خدا است .\r\nدر اينكه ضمير در « * ( فَوْقَهُمْ ) * » ( بر فراز آنها ) به « انسانها » برمىگردد يا به « فرشتگان » احتمالات متعددى داده شده ، و چون در جمله قبل از آن سخن از فرشتگان است ظاهر اين است كه به آنها برمىگردد ، و به اين ترتيب فرشتگان گرداگرد جهان را فرا مىگيرند و بر بالاى آنها ( بالا از نظر مقام ) هشت فرشته حاملان عرش خدايند .\r\nاين احتمال نيز وجود دارد كه حاملان عرش خدا افرادى برتر و بالاتر از فرشتگانند ، و در اين صورت با حديث گذشته كه حاملان عرش خدا را هشت نفر از انبياء و اولياء مىشمرد تطبيق مىكند .\r\nبدون شك حوادث مربوط به قيامت ، تا چه رسد به مسائل مربوط به حاملان عرش در آن روز ، چيزى نيست كه به طور دقيق براى ما كه ساكنان اين جهان محدود و تاريك هستيم روشن باشد ، آنچه مىگوئيم شبحى است كه از دور در پرتو آيات الهى مىبينيم ، و گرنه حقيقت آن را بايد رفت و تماشا كرد ! ( 1 ) .\r\n\r\n","description":"","footnote":"\r\n( 1 ) در باره معانى « عرش » از نظر « لغت » و « قرآن مجيد » كرارا در تفسير نمونه بحث كرده‌ايم از جمله در جلد 6 صفحه 204 ( ذيل آيه 54 سوره اعراف ) .\r\n","page_name":" 452 ","page_number":452},
  {"content":"\r\nاين نكته نيز لازم به يادآورى است در « نفخه صور » اول همه كسانى كه در آسمانها و زمين هستند مىميرند ، بنا بر اين بحث از « حاملان عرش » مربوط به « نفخه دوم » است كه همه زنده مىشوند هر چند در آيه سخنى از نفخه دوم نيست ، ولى از قرائن روشن مىشود ، مطالبى را كه در آيات بعد مىخوانيم نيز مربوط به همين نفخه دوم است ( 1 ) .\r\n\r\n","description":"","footnote":"\r\n( 1 ) در حقيقت آيه محذوفى دارد و در تقدير چنين است « ثم نفخ فيه اخرى » .\r\n","page_name":" 453 ","page_number":453},
  {"content":"\r\n\r\n[ سوره الحاقة ‹ 69 › : آيات 18 تا 24 
  ]\r\nيَوْمَئِذٍ تُعْرَضُونَ لا تَخْفى مِنْكُمْ خافِيَةٌ ‹ 18 › فَأَمَّا مَنْ أُوتِيَ كِتابَه بِيَمِينِه فَيَقُولُ هاؤُمُ اقْرَؤُا كِتابِيَه ‹ 19 › إِنِّي ظَنَنْتُ أَنِّي مُلاقٍ حِسابِيَه ‹ 20 › فَهُوَ فِي عِيشَةٍ راضِيَةٍ ‹ 21 › فِي جَنَّةٍ عالِيَةٍ ‹ 22 ›\r\nقُطُوفُها دانِيَةٌ ‹ 23 › كُلُوا وَاشْرَبُوا هَنِيئاً بِما أَسْلَفْتُمْ فِي الأَيَّامِ الْخالِيَةِ ‹ 24 ›\r\n\r\nترجمه :\r\n18 - در آن روز همگى به پيشگاه خدا عرضه مىشويد ، و چيزى از كارهاى شما مخفى نمىماند .\r\n19 - اما كسى كه نامه اعمالش به دست راست او است ( از فرط خوشحالى و مباهات ) فرياد مىزند كه ( اى اهل محشر ! ) نامه اعمال مرا بگيريد و بخوانيد .\r\n20 - من يقين داشتم كه ( قيامتى در كار است و ) من به حساب اعمالم مىرسم .\r\n21 - او در يك زندگى كاملا رضايتبخش قرار خواهد داشت .\r\n22 - در بهشتى عالى ،\r\n","description":"","footnote":"","page_name":" 454 ","page_number":454},
  {"content":"\r\n23 - كه ميوه هايش در دسترس است .\r\n24 - ( و به آنها گفته مىشود ) بخوريد و بياشاميد گوارا در برابر اعمالى كه در ايام گذشته انجام داديد .\r\n\r\nتفسير اى اهل محشر ! نامه اعمال مرا بخوانيد\r\nدر تفسير آيات گذشته گفته شد كه « نفخ صور » دو بار رخ مىدهد در مرتبه اول همه زندگان مىميرند ، و نظام هستى متلاشى مىشود ، و در مرتبه دوم جهان نوينى برپا مىگردد . و انسانها و فرشتگان حيات نوينى پيدا مىكنند ، و چنان كه گفتيم آغاز آيات از نفخه اول خبر مىدهد ، و پايان آن از نفخه دوم در ادامه همين مطلب در آيات مورد بحث مىفرمايد : « در آن روز همگى به پيشگاه خدا عرضه مىشويد و چيزى از كارهاى شما پنهان نمىماند » ( * ( يَوْمَئِذٍ تُعْرَضُونَ لا تَخْفى مِنْكُمْ خافِيَةٌ ) * ) .\r\n« تعرضون » از ماده « عرض » به معنى نشان دادن و عرضه داشتن چيزى است ، خواه در مورد كالا به هنگام معامله باشد ، و يا غير آن ، البته ، انسانها و غير انسانها در اين دنيا نيز دائما در محضر خدا هستند ، ولى اين مطلب در قيامت ظهور و بروز بيشترى دارد فى المثل حاكميت خداوند بر عالم هستى دائمى است ولى اين حاكميت در اين روز از هر زمان آشكارتر است .\r\nجمله « * ( تَخْفى مِنْكُمْ خافِيَةٌ ) * » ممكن است اشاره به اين باشد كه در آن روز غيب و سر اشخاص تبديل به شهود و ظهور مىشود ، چنان كه قرآن در باره قيامت مىگويد : يَوْمَ تُبْلَى السَّرائِرُ : « آن روز روزى است كه صفات نهانى ظاهر مىشود » ( طارق - 9 )\r\n","description":"","footnote":"","page_name":" 455 ","page_number":455},
  {"content":"\r\nنه تنها اعمال مخفيانه انسانها كه صفات و روحيات و خلقيات و نيتها همه برملا مىگردد ، و اين حادثه اى است عظيم ، و به گفته بعضى از مفسران : عظيمتر از متلاشى شدن كوه‌ها و شكافتن كرات آسمان ! روز رسوايى بزرگ بدكاران و سربلندى بىنظير مؤمنان ، روزى است كه انسان عريان از نظر اعمال و اسرار درون در آن صحنه ظاهر مىشود آرى آن روز هيچ چيز از وجود ما پنهان نمىماند .\r\nو نيز ممكن است اشاره به احاطه علمى خداوند بر همه چيز در آن روز باشد ، ولى تفسير اول مناسبتر است .\r\nو لذا به دنبال آن مىگويد : « اما كسى كه نامه اعمالش به دست راست او داده شده از فرط خوشحالى فرياد مىزند كه بيائيد و بگيريد نامه اعمال مرا و بخوانيد » ( * ( فَأَمَّا مَنْ أُوتِيَ كِتابَه بِيَمِينِه فَيَقُولُ هاؤُمُ اقْرَؤُا كِتابِيَه ) * ) ( 1 ) .\r\nگويى از خوشحالى در پوست نمىگنجد و از اينهمه نعمت و توفيق و هدايتى كه خدا به او داده تمام ذرات وجودش شاكر است و فرياد « الْحَمْدُ لِلَّه » سرمىدهد .\r\nسپس بزرگترين افتخار خود را در اين كلمه خلاصه كرده ، مىگويد :\r\n\r\n","description":"","footnote":"\r\n( 1 ) « هاؤم » به گفته ارباب لغت به معنى « بگيريد » مىباشد ، اگر مخاطب جمع مردان باشد « هاؤم » گفته مىشود ، و اگر جمع زنان « هاؤن » و اگر مفرد مذكر باشد « هاء » ( به فتح ) و اگر مفرد مؤنث باشد « هاء » ( به كسر ) و براى تثنيه « هاؤما » گفته مىشود ، راغب در مفردات مىگويد : « هاء » در معنى گرفتن به كار مىرود ، و « هات » در معنى دادن .\r\n","page_name":" 456 ","page_number":456},
  {"content":"\r\n« من يقين داشتم كه رستاخيزى در كار است ، و من به حساب اعمالم مىرسم » ( * ( إِنِّي ظَنَنْتُ أَنِّي مُلاقٍ حِسابِيَه ) * ) ( 1 ) .\r\n« ظن » در اين گونه موارد به معنى « يقين » است ، او مىخواهد بگويد :\r\nآنچه نصيب من شده به خاطر ايمان به چنين روزى است ، و راستى هم همين است ايمان به حساب و كتاب به انسان روح تقوى و پرهيزگارى مىبخشد و تعهد و احساس مسئوليت در او ايجاد مىكند ، و مهمترين عامل تربيت انسان است .\r\nدر آيات بعد گوشه اى از پاداشهاى چنين كسانى را بيان كرده ، مىفرمايد :\r\n« او در يك زندگى كاملا رضايتبخش قرار خواهد داشت » ( * ( فَهُوَ فِي عِيشَةٍ راضِيَةٍ ) * ) ( 2 ) .\r\nگرچه با همين يك جمله همه گفتنىها را گفته است ، ولى براى توضيح بيشتر مىافزايد : « او در بهشتى بلند مرتبه قرار دارد » ( * ( فِي جَنَّةٍ عالِيَةٍ ) * ) .\r\nبهشتى كه آن قدر رفيع و و الا است كه هيچكس مانند آن را نديده و نشنيده و حتى تصور نكرده است .\r\n\r\n","description":"","footnote":"\r\n( 1 ) « ها » در « حسابيه » « هاء استراحت » يا « هاء سكت است » و معنى خاصى ندارد همانگونه كه در « كتابيه » نيز چنين است .\r\n( 2 ) با اينكه « رضايت و خشنودى » صفتى است براى صاحبان اين زندگى ، ولى در آيه فوق آن را صفتى براى خود زندگى قرار داده ، و اين نهايت تاكيد را افاده مىكند ، يعنى نوعى از زندگى است كه سراسر رضايت و خشنودى مىباشد .\r\n","page_name":" 457 ","page_number":457},
  {"content":"\r\n« بهشتى كه ميوه هايش در دسترس است » ( * ( قُطُوفُها دانِيَةٌ ) * ) .\r\nنه زحمتى براى چيدن ميوه‌ها در كار است ، و نه مشكلى براى نزديك شدن به درختان پربارش ، و اصولا تمام نعمتهايش بدون استثنا در دسترس است ( 1 ) .\r\nو در آخرين آيه مورد بحث خطاب محبتآميز خداوند را به اين بهشتيان چنين بيان كرده « بخوريد و بياشاميد گوارا ، در برابر اعمالى كه در ايام گذشته انجام داده‌ايد » ( * ( كُلُوا وَاشْرَبُوا هَنِيئاً بِما أَسْلَفْتُمْ فِي الأَيَّامِ الْخالِيَةِ ) * ) .\r\nآرى اين نعمتهاى بزرگ بىحساب نيست ، اينها پاداش اعمال شما است كه در دنيا براى امروز ذخيره كرديد و از پيش فرستاديد ، البته اين اعمال ناچيز هنگامى كه در افق فضل و رحمت الهى قرار گرفته به چنين ثمراتى منتهى شده است .\r\n\r\nنكته‌ها :\r\n\r\n1 - تفسير ديگرى براى كلمه « عرش »\r\n1 - در حديثى از امام صادق ع مىخوانيم كه فرمود :\r\nحملة العرش - و العرش العلم - ثمانية اربعة منا ، و اربعة ممن شاء اللَّه .\r\n« حاملان عرش - منظور از عرش علم خدا است - هشت نفرند ، چهار نفر از ما و چهار نفر از كسانى كه خدا خواسته » ( 2 ) .\r\n\r\n","description":"","footnote":"\r\n( 1 ) « قطوف » جمع « قطف » ( بر وزن حزب ) به معنى ميوه چيده شده است ، و گاه به معنى ميوه اى كه آماده چيدن است نيز آمده .\r\n( 2 ) « نور الثقلين » جلد 5 صفحه 406 ( حديث 28 ) .\r\n","page_name":" 458 ","page_number":458},
  {"content":"\r\nدر حديث ديگرى از امير مؤمنان على ع آمده است :\r\nفالذين يحملون العرش ، هم العلماء ، الذين حملهم اللَّه علمه\r\n: « حاملان عرش ، علما و دانشمندانى هستند كه خداوند علم خود را به آنها تعليم فرمود » ! ( 1 ) .\r\nو در حديث ديگرى از امام على بن موسى الرضا ع مىخوانيم :\r\nالعرش ليس هو اللَّه و العرش اسم علم و قدرة\r\n: « عرش خدا نيست ، بلكه نام علم و قدرت او است » ( 2 ) .\r\nاز اين احاديث به خوبى استفاده مىشود كه عرش علاوه بر تفسيرى كه سابقا گفتيم تفسير ديگرى نيز دارد و آن « صفات خدا » صفاتى همچون « علم » و « قدرت » است ، و بنا بر اين حاملان عرش الهى حاملان علم اويند ، و هر قدر انسان يا فرشتگان علم بيشترى داشته باشند سهم بيشترى در حمل اين عرش عظيم دارند ! .\r\nو به اين ترتيب اين حقيقت روشنتر مىشود كه عرش به معنى يك تخت جسمانى شبيه تختهاى سلطنتى نيست ، بلكه هر گاه در مورد خداوند به كار مىرود معانى كنايى مختلفى دارد .\r\n\r\n2 - مقام على ( ع ) و شيعيان او\r\nدر روايات متعددى آمده كه آيه * ( فَأَمَّا مَنْ أُوتِيَ كِتابَه بِيَمِينِه . . . ) * در باره على ع است يا در باره على ع و شيعيان او ( 3 ) .\r\nاين در واقع از قبيل ذكر مصاديق روشن است ، بىآنكه مفهوم آيه را محدود كند .\r\n\r\n","description":"","footnote":"\r\n( 1 ) « نور الثقلين » جلد 5 صفحه 405 ( حديث 26 ) .\r\n( 2 ) همان مدرك حديث 27 .\r\n( 3 ) « تفسير الميزان » جلد 20 صفحه 66 .\r\n","page_name":" 459 ","page_number":459},
  {"content":"\r\n\r\n3 - پاسخ به يك سؤال\r\nدر اينجا ممكن است سؤالى مطرح شود و آن اينكه آيا مؤمنانى كه طبق آيات فوق صدا مىزنند : « اى اهل محشر ! بياييد و نامه اعمال ما را بخوانيد ، مگر گناهى در تمام نامه اعمالشان نيست ؟\r\nپاسخ اين سؤال را مىتوان از بعضى از احاديث استفاده كرد از جمله در حديثى از پيغمبر گرامى اسلام ص مىخوانيم كه خداوند در قيامت نخست از بندگان خود اقرار بر گناهانشان مىگيرد ، سپس مىفرمايد من اين گناهان را در دنيا براى شما مستور ساختم ، و امروز هم آن را مىبخشم سپس ( فقط ) نامه حسناتش را به دست راست او مىدهند ( 1 ) .\r\nبعضى نيز گفته‌اند كه در آن روز خداوند « سيئات » مؤمنان را به « حسنات » تبديل مىكند ، و اينجاست كه در مجموع نامه اعمالشان نقطه ضعفى وجود ندارد !\r\n\r\n","description":"","footnote":"\r\n( 1 ) « فى ظلال القرآن » جلد 8 صفحه 256 .\r\n","page_name":" 460 ","page_number":460},
  {"content":"\r\n\r\n[ سوره الحاقة ‹ 69 › : آيات 25 تا 29 
  ]\r\nوَ أَمَّا مَنْ أُوتِيَ كِتابَه بِشِمالِه فَيَقُولُ يا لَيْتَنِي لَمْ أُوتَ كِتابِيَه ‹ 25 › وَلَمْ أَدْرِ ما حِسابِيَه ‹ 26 › يا لَيْتَها كانَتِ الْقاضِيَةَ ‹ 27 › ما أَغْنى عَنِّي مالِيَه ‹ 28 › هَلَكَ عَنِّي سُلْطانِيَه ‹ 29 ›\r\n\r\nترجمه :\r\n25 - اما كسى كه نامه اعمال او به دست چپش داده شده مىگويد : اى كاش هرگز نامه اعمالم به من داده نمىشد .\r\n26 - و نمىدانستم حساب من چيست ؟\r\n27 - اى كاش مرگم فرا مىرسيد ! 28 - مال و ثروتم هرگز مرا بىنياز نكرد ، 29 - قدرت من نيز از دست رفت ! .\r\n\r\nتفسير :\r\n\r\nاى كاش مرگم فرا مىرسيد !\r\nدر آيات گذشته سخن از « أَصْحابُ الْيَمِينِ » و مؤمنانى بود كه نامه اعمالشان\r\n","description":"","footnote":"","page_name":" 461 ","page_number":461},
  {"content":"\r\nبه دست راستشان داده مىشود ، و با افتخار و مباهات اهل محشر را صدا مىزنند دعوت به قرائت اعمال خود مىكنند ، سپس در بهشت جاويدان جاى مىگيرند .\r\nولى آيات مورد بحث درست به نقطه مقابل آنها يعنى « أَصْحابُ الشِّمالِ » پرداخته ، و در يك مقايسه وضع آن دو را كاملا روشن مىسازد نخست مىفرمايد :\r\n« اما كسى كه نامه عملش به دست چپش داده شده ، مىگويد : اى كاش هرگز نامه اعمالم به من داده نمىشد » ! ( * ( وَأَمَّا مَنْ أُوتِيَ كِتابَه بِشِمالِه فَيَقُولُ يا لَيْتَنِي لَمْ أُوتَ كِتابِيَه ) * ) ( 1 ) .\r\n« و اى كاش از حساب خود هرگز خبردار نمىشدم » ! ( * ( وَلَمْ أَدْرِ ما حِسابِيَه ) * ) .\r\n« و اى كاش مرگ من فرا مىرسيد و به اين زندگى حسرتبار پايان مىداد » ! ( * ( يا لَيْتَها كانَتِ الْقاضِيَةَ ) * ) ( 2 ) .\r\nآرى در آن دادگاه بزرگ ، در آن « يوم البروز » و « يوم الظهور » هنگامى كه تمام قبايح اعمال خود را برملا مىبيند ، فريادش بلند مىشود ، و پى در پى آه سوزان از دل مىكشد ، آهى حسرتبار ، و ناله اى شرربار دارد ،\r\n\r\n","description":"","footnote":"\r\n( 1 ) « ها » در « كتابيه » و همچنين « حسابيه و ماليه و سلطانيه » كه در آيات بعد مىآيد « هاء سكت » يا « استراحت » است : و چنانچه گفتيم معنى خاصى ندارد بلكه يك نوع وقف زيبا در اين گونه كلمات محسوب مىشود ، و تناسبى با وضع حالات و روحيه كسانى كه اين سخن را مىگويند دارد ( دقت كنيد ) .\r\n( 2 ) جمله « * ( كانَتِ الْقاضِيَةَ ) * » محذوفى دارد و در تقدير چنين است ( كانت هذه الحالة القاضية ) .\r\n","page_name":" 462 ","page_number":462},
  {"content":"\r\nآرزو مىكند با گذشته اش به كلى قطع رابطه كند ، آرزوى مرگ از خدا و نابودى و نجات از آن رسوايى بزرگ مىنمايد ، همانگونه كه در « آيه 40 سوره نبا » نيز آمده است : يَقُولُ الْكافِرُ يا لَيْتَنِي كُنْتُ تُراباً : « كافر در آن روز مىگويد : اى كاش خاك بودم و هرگز انسان نمىشدم » .\r\nدر معنى جمله « * ( يا لَيْتَها كانَتِ الْقاضِيَةَ ) * » تفسيرهاى ديگرى نيز گفته شده است ، از جمله اينكه : منظور از « قاضية » مرگ نخستين است ، يعنى اى كاش آن زمان كه در دنيا مرديم ديگر زنده نمىشديم ، اين در حالى است كه در دنيا چيزى ناخوشايندتر از مرگ در نظر او نبود ، ولى در قيامت آرزو مىكند اى كاش آن مرگ ادامه مىيافت ! بعضى نيز آن را ناظر به « نفخه صور » اول دانسته‌اند كه از آن تعبير به « قارعة » نيز شده است ، يعنى اى كاش نفخه دومى در كار نبود .\r\nولى تفسيرى كه در آغاز گفتيم از همه مناسبتر است .\r\nسپس مىافزايد : اين مجرم گنهكار زبان به اعتراف گشوده مىگويد :\r\n« مال و ثروتم هرگز مرا بىنياز نكرد ، و به درد امروز كه روز بيچارگى من است نخورد » ( * ( ما أَغْنى عَنِّي مالِيَه ) * ) .\r\nنه تنها اموالم مرا بىنياز نكرد و حل مشكلى از من ننمود « بلكه قدرت و سلطه من نيز نابود شد و از دست رفت » ! ( * ( هَلَكَ عَنِّي سُلْطانِيَه ) * ) .\r\nخلاصه نه مال به كار آمد ، و نه مقام ، و امروز با دست تهى ، و در نهايت ذلت و شرمسارى ، در دادگاه عدل الهى حاضرم ، همه اسباب نجات قطع شده ، قدرتم بر باد رفته ، و اميدم از همه جا بريده است .\r\n","description":"","footnote":"","page_name":" 463 ","page_number":463},
  {"content":"\r\nبعضى « سلطان » را در اينجا به معنى دليل و برهانى كه مايه پيروزى انسان است دانسته‌اند ، يعنى امروز هيچ دليل و حجتى كه بتوانم اعمالم را با آن توجيه كنم در پيشگاه خدا ندارم .\r\nبعضى از مفسران نيز گفته‌اند كه مراد از « سلطان » در اينجا سلطه و حكومت نيست ، چرا كه تمام كسانى كه وارد دوزخ مىشوند سلطان كشور و امير بلادى نبودند ، بلكه مراد سلطه انسان بر نفس خويش و زندگانى خويش است ، ولى با توجه به اينكه بسيارى از دوزخيان براى خود سلطه و نفوذ در جهان داشتند يا از سردمداران بودند اين صحيح به نظر نمىرسد .\r\n\r\nنكته چند داستان عبرتانگيز\r\nدر اينجا سرگذشتهاى بسيارى نقل شده كه همه تاكيدى است بر محتواى آيات فوق و درس عبرتى است براى آنها كه تكيه بر مال و مقام كرده ، سرتاپا آلوده غرور و غفلت و گناهند ، از جمله :\r\n1 - در « سفينة البحار » از كتاب « نصائح » چنين نقل شده : « هنگامى كه بيمارى هارون الرشيد در خراسان شديد شد دستور داد طبيبى از طوس حاضر كنند ، و سپس سفارش كرد كه ادرار او را با ادرار جمع ديگرى از بيماران و از افراد سالم بر طبيب عرضه كنند ، طبيب شيشه‌ها را يكى بعد از ديگرى وارسى مىكرد تا به شيشه هارون رسيد ، و بىاينكه بداند مال كيست ، گفت :\r\nبه صاحب اين شيشه بگوئيد وصيتش را بكند ، چرا كه نيرويش مضمحل شده و بنيه اش فرو ريخته است ! « هارون » از شنيدن اين سخن از حيات\r\n","description":"","footnote":"","page_name":" 464 ","page_number":464},
  {"content":"\r\nشد ، و شروع به خواندن اين اشعار كرد :\r\n\r\nان الطبيب بطبه و دوائه\r\nلا يستطيع دفاع نحب قد أتى\r\n\r\n\r\nما للطبيب يموت بالداء الذى\r\nقد كان يبرء مثله فيما مضى\r\n\r\n« طبيب با طبابت و داروى خود - قدرت ندارد در برابر مرگى كه فرا رسيد دفاع كند » « اگر قدرت دارد پس چرا خودش با همان بيمارى مىميرد - كه سابقا آن را درمان مىكرد » ؟ ! .\r\nدر اين هنگام به او خبر دادند كه مردم شايعه مرگ او را پخش كرده‌اند ، براى اينكه اين شايعه برچيده شود دستور داد چهارپايى آوردند و گفت مرا بر آن سوار كنيد ، ناگهان زانوى حيوان سست شد ، گفت مرا پياده كنيد كه شايعه پراكنان راست مىگويند ! سپس سفارش كرد كفنهايى براى او بياورند ، و از ميان آنها يكى را پسنديد و انتخاب كرد ، و گفت در كنار همين بسترم قبرى براى من آماده كنيد ، سپس نگاهى در قبر كرد و اين آيات را تلاوت نمود :\r\n* ( ما أَغْنى عَنِّي مالِيَه - هَلَكَ عَنِّي سُلْطانِيَه ) * و در همان روز از دنيا رفت ( 1 ) .\r\n2 - و نيز در همان كتاب از عالم بزرگوار « شيخ بهايى » چنين نقل شده :\r\n« مردى به نام » توبه « بود كه غالبا به » محاسبه نفس « مىپرداخت ، روزى گذشته عمر خود را محاسبه كرد ، در حالى كه شصت ساله بود ، مجموعه ايام آن را حساب كرد 500 : 21 روز شد ، گفت : اى واى بر من اگر در ازاى هر روز يك گناه بيشتر نكرده باشم بيش از بيست و يكهزار گناه كرده‌ام ، آيا مىخواهم خدا را با بيست و يكهزار گناه ملاقات كنم ؟ ! در اين هنگام صيحه اى زد و بر زمين افتاد و جان به جان آفرين تسليم كرد » ( 2 ) .\r\n\r\n","description":"","footnote":"\r\n( 1 ) « سفينة البحار » جلد اول صفحه 523 ماده رشد .\r\n( 2 ) همان مدرك صفحه 488 ماده ذنب ( با اقتباس ) .\r\n","page_name":" 465 ","page_number":465},
  {"content":"\r\n3 - در كتاب « يتيمه » ثعالبى چنين آمده است : هنگامى كه مرگ عضد الدوله فرا رسيد زبانش جز به تلاوت اين آيه حركت نمىكرد : * ( ما أَغْنى عَنِّي مالِيَه هَلَكَ عَنِّي سُلْطانِيَه ) * .\r\n","description":"","footnote":"","page_name":" 466 ","page_number":466},
  {"content":"\r\n\r\n[ سوره الحاقة ‹ 69 › : آيات 30 تا 37 
  ]\r\nخُذُوه فَغُلُّوه ‹ 30 › ثُمَّ الْجَحِيمَ صَلُّوه ‹ 31 › ثُمَّ فِي سِلْسِلَةٍ ذَرْعُها سَبْعُونَ ذِراعاً فَاسْلُكُوه ‹ 32 › إِنَّه كانَ لا يُؤْمِنُ بِاللَّه الْعَظِيمِ ‹ 33 › وَلا يَحُضُّ عَلى طَعامِ الْمِسْكِينِ ‹ 34 ›\r\nفَلَيْسَ لَه الْيَوْمَ هاهُنا حَمِيمٌ ‹ 35 › وَلا طَعامٌ إِلَّا مِنْ غِسْلِينٍ ‹ 36 › لا يَأْكُلُه إِلَّا الْخاطِؤُنَ ‹ 37 ›\r\n\r\nترجمه :\r\n30 - او را بگيريد و در بند و زنجيرش كنيد ! 31 - سپس او را در دوزخ بيفكنيد ! 32 - بعد او را به زنجيرى كه هفتاد ذرع است ببنديد ! 33 - چرا كه او هرگز به خداوند بزرگ ايمان نمىآورد .\r\n34 - و هرگز مردم را بر اطعام مستمندان تشويق نمىنمود .\r\n35 - لذا امروز در اينجا يار مهربانى ندارد .\r\n","description":"","footnote":"","page_name":" 467 ","page_number":467},
  {"content":"\r\n36 - و نه طعامى جز از چرك و خون .\r\n37 - غذايى كه جز خطاكاران آن را نمىخورند .\r\n\r\nتفسير او را بگيريد و زنجيرش كنيد !\r\nدر ادامه آيات گذشته كه سخن از « اصحاب شمال » مىگفت كه نامه اعمالشان را به دست چپشان مىدهند و آه و ناله از آنها برمىخيزد و آرزوى مرگ مىكنند ، در آيات مورد بحث به گوشه اى از عذابهاى آنها در قيامت اشاره كرده مىفرمايد :\r\n« در اين هنگام به فرشتگان عذاب دستور داده مىشود : بگيريد او را ، و در بند و زنجيرش كنيد » ! ( * ( خُذُوه فَغُلُّوه ) * ) .\r\n« غلوه » از ماده « غل » چنان كه قبلا هم گفته‌ايم زنجيرى است كه گاه به وسيله آن دست و پاى مجرمان را به گردن آنها مىبستند و بسيار مشقتبار و رنج آور بوده .\r\n« سپس گفته مىشود او را در آتش دوزخ وارد كنيد » ( * ( ثُمَّ الْجَحِيمَ صَلُّوه ) * ) .\r\n« بعد او را به زنجيرى بكشيد كه درازاى آن هفتاد ذراع است » ( * ( ثُمَّ فِي سِلْسِلَةٍ ذَرْعُها سَبْعُونَ ذِراعاً فَاسْلُكُوه ) * ) .\r\n« سلسله » به معنى زنجير است ، و در اصل از ماده « تسلسل » به معنى\r\n","description":"","footnote":"","page_name":" 468 ","page_number":468},
  {"content":"\r\nتكان خوردن و لرزش گرفته شده ، زيرا حلقه‌هاى زنجير مىلرزند و تكان مىخورند .\r\nتعبير به « هفتاد ذراع » ممكن است از باب « تكثير » باشد ، زيرا عدد هفتاد از اعدادى است كه غالبا براى كثرت به كار مىرود ، و نيز ممكن است كه منظور همان عدد هفتاد باشد ، به هر حال چنان زنجيرى را آن چنان اطراف مجرمان مىپيچند كه سرتاپاى آنها را فرا مىگيرد .\r\nبعضى از مفسران گفته‌اند اين زنجيرهاى طولانى براى يك فرد نيست ، بلكه هر گروه را به يك زنجير مىبندند ، ذكر اين مجازات بعد از ذكر غل و زنجير در آيات گذشته تناسب بيشترى با همين معنى دارد .\r\n« ذراع » به معنى « فاصله آرنج تا نوك انگشتان » است ( در حدود نيم متر ) كه واحد طول نزد عرب بوده ، و يك مقياس طبيعى است ، ولى بعضى گفته‌اند كه اين ذراع غير از ذراع معمول است به طورى كه هر ذراع از آن فاصله‌هاى عظيمى را دربر مىگيرد ، و همه دوزخيان را به آن زنجير مىبندند .\r\nبار ديگر تكرار مىكنيم كه مسائل مربوط به قيامت را با زبان ما ساكنان دنيا نمىتوان كاملا بيان كرد و آنچه در آيات و روايات آمده تنها شبحى از آن را ترسيم مىكند .\r\nتعبير به « ثم » در اين آيه نشان مىدهد كه بعد از ورود به جهنم در زنجير هفتاد ذراعى گرفتار مىشود ، و اين مجازات جديدى است براى آنها ، اين احتمال نيز وجود دارد كه همه اين زنجيرهاى فردى و جمعى قبل از ورود در جهنم است ، و « ثم » به اصطلاح براى تاخير در ذكر است .\r\nدر دو آيه بعد به علت اصلى اين عذاب سخت پرداخته مىفرمايد : « زيرا او اصرار داشت كه به خداى بزرگ ايمان نياورد » ( * ( إِنَّه كانَ لا يُؤْمِنُ بِاللَّه\r\n","description":"","footnote":"","page_name":" 469 ","page_number":469},
  {"content":"\r\n* ( الْعَظِيمِ ) * ) .\r\nو هر قدر انبيا و اوليا و رسولان پروردگار او را به سوى خدا دعوت مىكردند نمىپذيرفت ، و به اين ترتيب پيوند او با « خالق » به كلى قطع شده بود .\r\nو نيز مردم را « بر اطعام مستمندان تشويق نمىكرد » ( * ( وَلا يَحُضُّ عَلى طَعامِ الْمِسْكِينِ ) * ) .\r\nو به اين ترتيب پيوند خود را از « خلق » نيز بريده بود .\r\nبنا بر اين عامل بزرگ بدبختى او قطع رابطه از « خالق » و « خلق » بود ، و از اين تعبير به خوبى استفاده مىشود كه عمده اطاعات و عبادات و دستورات شرع را مىتوان در اين دو خلاصه كرد ، و عطف « اطعام مسكين » بر « ايمان » اشاره به اهميت فوق العاده اين عمل بزرگ انسانى است ، و به راستى چنين است زيرا به گفته بعضى بدترين عقائد « كفر » است ، و بدترين رذائل اخلاقى « بخل » .\r\nجالب توجه اينكه نمىگويد : « اطعام نمىكرد » مىگويد : ديگران را وادار به اطعام نمىنمود ، اشاره به اينكه اولا تنها اطعام كردن يك فرد ، مشكل مستمندان را حل نمىكند ، بايد ديگران را نيز دعوت به اين كار خير كرد تا جنبه عمومى پيدا كند .\r\nثانيا ممكن است انسان شخصا توانايى بر اطعام نداشته باشد ، اما همه كس توانايى بر ترغيب ديگران داشته باشد .\r\nثالثا افراد بخيل چنانند كه نه تنها بذل و بخششى ندارند بلكه علاقه به بذل و بخشش ديگران نيز ندارند .\r\nاز بعضى از قدماء نقل شده است كه به همسر خود دستور مىداد غذا را\r\n","description":"","footnote":"","page_name":" 470 ","page_number":470},
  {"content":"\r\nبيشتر طبخ كند تا به مسكينان نيز بدهد ، و بعد مىگفت : « نصف آن زنجير را با ايمان به خدا از تن خود بيرون آورديم ، و نصف ديگرش را با اطعام بيرون مىكنيم » ( 1 ) .\r\nسپس مىافزايد : « چون عقيده و عمل او چنين بود امروز در اينجا يار مهربانى ندارد » ( * ( فَلَيْسَ لَه الْيَوْمَ هاهُنا حَمِيمٌ ) * ) .\r\n« و نه طعامى جز از چرك و خون » ( * ( وَلا طَعامٌ إِلَّا مِنْ غِسْلِينٍ ) * ) .\r\nقابل توجه اينكه « جزا » و « عمل » آنها كاملا با هم متناسبند ، به خاطر قطع پيوند با خالق ، در آنجا دوست گرم و صميمى ندارند ، و به خاطر ترك اطعام مستمندان ، غذايى جز چرك و خون از گلوى آنها پائين نمىرود ، چرا كه آنها سالها لذيذترين طعامها را مىخوردند در حالى كه بىنوايان جز خوندل طعامى نداشتند .\r\n« راغب » در « مفردات » مىگويد : « غسلين » به معنى آبى است كه از شستشوى بدن كفار در دوزخ فرو مىريزد ، ولى معروف اين است كه منظور چرك و خونى است كه از بدن دوزخيان فرو مىريزد ، و شايد منظور راغب نيز همين باشد ، و تعبير به « طعام » نيز مناسب همين معنى است .\r\nدر اينجا سؤالى مطرح مىشود و آن اينكه در آيه 6 سوره غاشيه آمده است : لَيْسَ لَهُمْ طَعامٌ إِلَّا مِنْ ضَرِيعٍ : « آنها غذايى جز » ضريع « ندارند » و « ضريع » را به نوعى « خار » تفسير كرده‌اند ، و در آيه 43 - 44 سوره « دخان » مىخوانيم إِنَّ شَجَرَةَ الزَّقُّومِ طَعامُ الأَثِيمِ : « درخت زقوم طعام\r\n\r\n","description":"","footnote":"\r\n( 1 ) « روح المعانى » جلد 29 صفحه 51 .\r\n","page_name":" 471 ","page_number":471},
  {"content":"\r\nگنهكاران است « و » زقوم « را به گياه تلخ و بدبو و بد طعمى تفسير كرده‌اند كه نمونه آن در سرزمين » تهامه « مىروئيده است ، و شيره تلخ و سوزنده اى داشته ، چگونه مىتوان ميان آن آيات و آيه مورد بحث جمع كرد ؟\r\nدر پاسخ اين سؤال بعضى گفته‌اند : اين هر سه كلمه ( « ضريع » و « زقوم » و « غسلين » ) .\r\nاشاره به يك مطلب است ، ( و آن گياه خشن و ناگوارى است كه غذاى اهل دوزخ است ) .\r\nبعضى ديگر گفته‌اند : دوزخيان در طبقات مختلفى هستند و هر يك از اين سه چيز غذاى گروهى از آنان است .\r\nبعضى ديگر گفته‌اند غذاى آنها « زقوم و ضريع » است ، و نوشيدنى آنها « غسلين » و تعبير به « طعام » در مورد نوشيدنى بىسابقه نيست .\r\nدر آخرين آيه مورد بحث براى تاكيد مىافزايد : « اين غذا را جز خطاكاران نمىخورند » ( * ( لا يَأْكُلُه إِلَّا الْخاطِؤُنَ ) * ) .\r\nبعضى از مفسران گفته‌اند : « خاطى » به كسى گفته مىشود كه عمدا به سراغ كار خطا مىرود ، ولى « مخطى » هم به عمد گفته مىشود هم به سهو ، بنا بر اين اين غذاى دوزخى مخصوص كسانى است كه با تعمد و آگاهى و به عنوان طغيان و سركشى راه شرك و كفر و بخل را مىپويند .\r\n\r\nنكته : آغاز حركتگذارى حروف قرآن\r\nدر حديثى آمده است كه « صعصعة بن صوحان » كه از ياران « على » ع\r\n","description":"","footnote":"","page_name":" 472 ","page_number":472},
  {"content":"\r\nبود ، مىگويد : مرد عربى خدمت على ع آمد و از آيه « * ( لا يَأْكُلُه إِلَّا الْخاطِؤُنَ ) * » سؤال كرد ، و بجاى « خاطئون » يعنى خطاكاران « خاطون » كه به معنى گام برداران است قرائت كرد ، لذا پرسيد : همه مردم گام برمىدارند ، آيا خداوند به همه آنها از اين غذا مىدهد ؟\r\nامام تبسمى فرمود و گفت : اى مرد عرب صحيح آن * ( لا يَأْكُلُه إِلَّا الْخاطِؤُنَ ) * است ، عرض كرد راست گفتى اى امير مؤمنان ! خداوند بنده غير خطاكار را تسليم عذاب نمىكند ، سپس امام ع رو به « ابو الاسود » ( كه مرد اديبى بود ) كرد و فرمود : امروز حتى بيگانگان از لغت عرب نيز مسلمان شده‌اند ، ترتيبى ده تا بتوانند زبان خود را اصلاح كنند ، و ابو الاسود به دنبال اين دستور علامت رفع و نصب و كسر ( پيش و زبر و زير ) را ابداع كرد ( 1 ) .\r\n\r\n","description":"","footnote":"\r\n( 1 ) تفسير « در المنثور » از جلال الدين سيوطى جلد 6 صفحه 263 .\r\n","page_name":" 473 ","page_number":473},
  {"content":"\r\n\r\n[ سوره الحاقة ‹ 69 › : آيات 38 تا 43 
  ]\r\nفَلا أُقْسِمُ بِما تُبْصِرُونَ ‹ 38 › وَما لا تُبْصِرُونَ ‹ 39 › إِنَّه لَقَوْلُ رَسُولٍ كَرِيمٍ ‹ 40 › وَما هُوَ بِقَوْلِ شاعِرٍ قَلِيلًا ما تُؤْمِنُونَ ‹ 41 › وَلا بِقَوْلِ كاهِنٍ قَلِيلًا ما تَذَكَّرُونَ ‹ 42 ›\r\nتَنْزِيلٌ مِنْ رَبِّ الْعالَمِينَ ‹ 43 ›\r\n\r\nترجمه :\r\n38 - سوگند مىخورم به آنچه مىبينيد .\r\n39 - و آنچه نمىبينيد .\r\n40 - كه اين قرآن گفتار رسول بزرگوارى است .\r\n41 - و گفته شاعرى نيست ، اما كمتر ايمان مىآوريد .\r\n42 - و نه گفته كاهنى ، هر چند كمتر متذكر مىشويد .\r\n43 - بلكه كلامى است كه از سوى پروردگار عالميان نازل شده .\r\n\r\nتفسير : اين قرآن قطعا كلام خدا است\r\nبه دنبال بحثهايى كه در آيات گذشته پيرامون قيامت و سرنوشت مؤمنان\r\n","description":"","footnote":"","page_name":" 474 ","page_number":474},
  {"content":"\r\nو كافران بود ، در اين آيات بحث گويايى پيرامون قرآن مجيد و نبوت بيان مىكند تا بحث « نبوت » و « معاد » مكمل يكديگر باشند .\r\nنخست مىفرمايد : « سوگند مىخورم به آنچه مىبينيد » ( * ( فَلا أُقْسِمُ بِما تُبْصِرُونَ ) * ) .\r\n« و آنچه نمىبينيد » ( * ( وَما لا تُبْصِرُونَ ) * ) .\r\nمعروف اين است كه كلمه « لا » در اين گونه موارد زائده و براى تاكيد است ، ولى بعضى گفته‌اند كه « لا » در اينجا نيز معنى نفى را مىبخشد ، يعنى من قسم نمىخورم به اين امور ، چرا كه « اولا » نيازى به اين سوگند نيست ، « ثانيا » سوگند بايد به نام خدا باشد ، ولى اين قول ضعيف است ، و مناسب همان معنى اول است و در قرآن مجيد سوگند به نام خدا و غير نام او فراوان است .\r\nجمله « * ( بِما تُبْصِرُونَ وَما لا تُبْصِرُونَ ) * » مفهوم گسترده اى دارد كه همه آنچه را انسانها مىبينند و نمىبينند فرا مىگيرد ، و به تعبير ديگر سراسر عالم « شهود » و « غيب » را شامل مىشود .\r\nدر اينجا احتمالات ديگرى در تفسير اين دو آيه داده شده ، از جمله اينكه : منظور از « * ( بِما تُبْصِرُونَ ) * » عالم خلقت و « * ( ما لا تُبْصِرُونَ ) * » خالق است ، يا اينكه منظور نعمتهاى ظاهرى و باطنى ، يا انسانها و فرشتگان ، يا اجسام و ارواح ، يا دنيا و آخرت است .\r\nولى همانطور كه اشاره كرديم گستردگى مفهوم اين دو تعبير مانع از محدود ساختن معنى آن است ، بنا بر اين همه آنچه در افق ديد قرار مىگيرد ، و آنچه قرار نمىگيرد ، در اين سوگند داخل است ، ولى شمول آن نسبت به خداوند بعيد به نظر مىرسد ، چرا كه قرار دادن خالق در كنار خلق مناسب\r\n","description":"","footnote":"","page_name":" 475 ","page_number":475},
  {"content":"\r\nنيست مخصوصا با تعبير به « ما » كه معمولا براى غير عاقل مىآيد .\r\nضمنا از اين تعبير به خوبى استفاده مىشود كه آنچه را انسان با چشم نمىبيند بسيار است ، و علم و دانش امروز اين حقيقت را ثابت كرده كه محسوسات دايره محدودى از موجودات را شامل مىشود و آنچه در افق حس قرار نمىگيرد ، چه در زمينه رنگها ، اصوات ، طعمها ، امواج و غير آن ، به مراتب افزونتر است .\r\nستارگانى كه در مجموع دو نيم كره زمين با چشم ديده مىشود طبق محاسبه دانشمندان در حدود پنج هزار ستاره است ، در حالى كه ستارگانى كه با چشم ديده نمىشود از ملياردها تجاوز مىكند .\r\nامواج صوتى كه گوش انسان قادر به درك آن است امواج محدودى است ، در حالى كه هزاران موج ديگر صوتى وجود دارد كه گوش انسان قادر به شنيدن آن نيست .\r\nرنگهايى را كه ما مىتوانيم ببينيم هفت رنگ معروف است ، ولى امروز مسلم شده كه رنگهاى بيشمار ديگرى ما وراء بنفش ، و ما دون قرمز ، وجود دارد كه چشم ما قدرت مشاهده آن را ندارد .\r\nتعداد حيوانات كوچكى كه با چشم ديده نمىشود آن قدر زياد است كه تمام دنيا را پر كرده ، و گاه در يك قطره آب هزاران هزار از آنها وجود دارد ، با اين حال چقدر دردناك است كه ما خود را در زندان محسوسات زندانى كنيم و از ما وراء حس بىخبر بمانيم يا آن را انكار كنيم ؟\r\nعالم ارواح عالمى است كه با دلائل عقلى و حتى تجربى اثبات شده ، عالمى است بسيار گسترده تر از عالم جسم ما ، با اين حال چگونه مىتوان در چهارچوب محسوسات محبوس ماند ؟\r\n","description":"","footnote":"","page_name":" 476 ","page_number":476},
  {"content":"\r\nسپس در آيه بعد به ذكر نتيجه و جواب اين سوگند بزرگ و بىنظير پرداخته مىفرمايد « اين قرآن گفتار رسول بزرگوارى است » ( * ( إِنَّه لَقَوْلُ رَسُولٍ كَرِيمٍ ) * ) منظور از « رسول » در اينجا بدون شك پيغمبر گرامى اسلام ص است نه جبرائيل ، چرا كه آيات بعد به وضوح به اين معنى گواهى مىدهد .\r\nو اينكه مىگويد « اين گفتار رسول بزرگوارى است » با اينكه مىدانيم قرآن گفته خدا است به اين جهت است كه پيامبر ص ابلاغ كننده آن مىباشد به خصوص اينكه روى عنوان « رسالت » او تكيه شده ، و مىدانيم آنچه را رسول مىآورد گفتار فرستنده او است ، هر چند بر زبان رسول جارى و از لبهاى مبارك او شنيده مىشود .\r\nسپس مىافزايد « اين گفته شاعرى نيست ، اما كمتر ايمان مىآوريد » ( * ( وَما هُوَ بِقَوْلِ شاعِرٍ قَلِيلًا ما تُؤْمِنُونَ ) * ) ( 1 ) .\r\n« و قول كاهنى نيز نمىباشد هر چند كمتر متذكر مىشويد » ( * ( وَلا بِقَوْلِ كاهِنٍ قَلِيلًا ما تَذَكَّرُونَ ) * ) .\r\nدر حقيقت اين دو آيه نفى نسبتهاى ناروايى است كه مشركان و مخالفان به پيامبر ص مىدادند ، گاه مىگفتند او شاعر است و اين آيات شعر او است ، و گاه مىگفتند : او كاهن است و اينها كهانت ، چرا كه كاهنان كسانى بودند\r\n\r\n","description":"","footnote":"\r\n( 1 ) « قليلا » در اين آيه و آيه بعد صفت « مفعول مطلق » محذوفى است ، و « ما » زائده است و در تقدير چنين است : ( تؤمنون ايمانا قليلا ) .\r\n","page_name":" 477 ","page_number":477},
  {"content":"\r\nكه بر اثر ارتباط با جن و شياطين گاه بعضى از اسرار غيب را بازگو مىكردند ، و مخصوصا كلمات خود را با سجع و جمله بنديهاى موزون همراه مىساختند ، و از آنجا كه قرآن هم داراى خبرهاى غيبى ، و هم نظم مخصوصى دارد ، اين تهمت را به پيامبر ص مىزدند ، در حالى كه تفاوت ميان اين دو از زمين تا آسمان است .\r\nبعضى در شان نزول اين آيات نقل كرده‌اند كسى كه نسبت شعر و شاعرى به پيامبر ص داد « ابو جهل » بود ، و كسى كه نسبت كهانت مىداد « عقبه » يا « عتبه » بود ، و ديگران هم به دنبال آنها اين تهمتها را تكرار مىكردند .\r\nدرست است كه الفاظ قرآن هماهنگى و نظم زيبايى دارد كه گوش را نوازش ، و روح را آرامش مىبخشد ، اما اين نه ارتباطى با شعر شاعران دارد و نه با سجع كاهنان .\r\n« شعر » معمولا زائيده تخيلات ، و بيانگر احساسات برافروخته ، و هيجانات عاطفى است ، و به همين دليل فراز و نشيب و افت و خيز فراوان دارد در حالى كه قرآن در عين زيبايى و جذابى كاملا مستدل و منطقى ، و محتوايى عقلانى دارد ، و اگر گهگاه پيشگوييهايى از آينده كرده اين پيشگوييها اساس قرآن را تشكيل نمىدهد ، تازه بر خلاف خبرهاى كاهنان همه قرين واقعيت بوده .\r\nجمله‌هاى « * ( قَلِيلًا ما تُؤْمِنُونَ ) * » و « * ( قَلِيلًا ما تَذَكَّرُونَ ) * » توبيخ و سرزنش براى كسانى است كه اين وحى آسمانى را با نشانه‌هاى روشن مىبينند اما گاه شعرش مىخوانند ، و گاه كهانت ، و كمتر ايمان مىآورند .\r\nو در آخرين آيه مورد بحث به عنوان تاكيد با صراحت مىگويد : « اين\r\n","description":"","footnote":"","page_name":" 478 ","page_number":478},
  {"content":"\r\nقرآن از سوى پروردگار عالميان نازل شده است ( * ( تَنْزِيلٌ مِنْ رَبِّ الْعالَمِينَ ) * ) ( 1 ) بنا بر اين قرآن نه شعر است و نه كهانت ، نه ساخته فكر پيامبر اسلام ص و نه گفته جبرئيل ، بلكه سخن خداست كه به وسيله پيك وحى بر قلب پاك پيامبر ص نازل شده ، همين تعبير با مختصر تفاوتى در يازده مورد از قرآن مجيد آمده است .\r\n\r\n","description":"","footnote":"\r\n( 1 ) « تنزيل » مصدر است به معنى « اسم مفعول » و خبر مبتداى محذوفى است و در تقدير چنين است « هو منزل من رب العالمين » .\r\n","page_name":" 479 ","page_number":479},
  {"content":"\r\n\r\n[ سوره الحاقة ‹ 69 › : آيات 44 تا 52 
  ]\r\nوَ لَوْ تَقَوَّلَ عَلَيْنا بَعْضَ الأَقاوِيلِ ‹ 44 › لأَخَذْنا مِنْه بِالْيَمِينِ ‹ 45 › ثُمَّ لَقَطَعْنا مِنْه الْوَتِينَ ‹ 46 › فَما مِنْكُمْ مِنْ أَحَدٍ عَنْه حاجِزِينَ ‹ 47 › وَإِنَّه لَتَذْكِرَةٌ لِلْمُتَّقِينَ ‹ 48 ›\r\nوَ إِنَّا لَنَعْلَمُ أَنَّ مِنْكُمْ مُكَذِّبِينَ ‹ 49 › وَإِنَّه لَحَسْرَةٌ عَلَى الْكافِرِينَ ‹ 50 › وَإِنَّه لَحَقُّ الْيَقِينِ ‹ 51 › فَسَبِّحْ بِاسْمِ رَبِّكَ الْعَظِيمِ ‹ 52 ›\r\n\r\nترجمه :\r\n44 - هر گاه او سخنى دروغ بر ما مىبست ، 45 - ما او را با قدرت مىگرفتيم ،\r\n","description":"","footnote":"","page_name":" 480 ","page_number":480},
  {"content":"\r\n46 - سپس رگ قلبش را قطع مىكرديم ! 47 - و احدى از شما نمىتوانست مانع شود و از او حمايت كند .\r\n48 - اين مسلما تذكرى است براى پرهيزگاران .\r\n49 - و ما مىدانيم كه بعضى از شما آن را تكذيب مىكنيد .\r\n50 - و اين مايه حسرت كافران است .\r\n51 - و آن يقين خالص است .\r\n52 - حال كه چنين است بنام پروردگار بزرگت تسبيح گو .\r\n\r\nتفسير : اگر او دروغ بر ما مىبست مهلتش نمىداديم !\r\nدر ادامه بحثهاى مربوط به قرآن ، در اين آيات به ذكر دليل روشنى بر اصالت آن پرداخته ، مىفرمايد : « اگر او سخنى دروغ بر ما مىبست . . . »\r\n( * ( وَلَوْ تَقَوَّلَ عَلَيْنا بَعْضَ الأَقاوِيلِ ) * ) .\r\n« ما او را با قدرت مىگرفتيم » ( * ( لأَخَذْنا مِنْه بِالْيَمِينِ ) * ) .\r\n« سپس رگ قلبش را قطع مىكرديم » ! ( * ( ثُمَّ لَقَطَعْنا مِنْه الْوَتِينَ ) * ) .\r\n« و احدى از شما نمىتوانست از اين كار مانع گردد و از او حمايت كند » ( * ( فَما مِنْكُمْ مِنْ أَحَدٍ عَنْه حاجِزِينَ ) * ) ( 1 ) « اقاويل » جمع « اقوال » و « اقوال » نيز به نوبه خود جمع « قول » است ،\r\n\r\n","description":"","footnote":"\r\n( 1 ) « من » در * ( « مِنْ أَحَدٍ ) * » زائده و براى تاكيد است .\r\n","page_name":" 481 ","page_number":481},
  {"content":"\r\nبنا بر اين « اقاويل » جمع است و منظور از آن در اينجا سخنان دروغين است .\r\n« تقول » از ماده « تقول » ( بر وزن تكلف ) به معنى سخنانى است كه انسان از خود ساخته و حقيقتى ندارد .\r\nجمله « * ( لأَخَذْنا مِنْه بِالْيَمِينِ ) * » ( ما او را با دست راست مىگرفتيم و مجازات مىكرديم ، زيرا انسان كارهايى را كه با دست راست انجام مىدهد از قدرت بيشترى برخوردار است ، و به اين ترتيب « يمين » كنايه از قدرت است ( 1 ) .\r\nبعضى از مفسران احتمالات ديگرى در تفسير اين آيه داده‌اند كه چون نامانوس و ناموزون بود از آن صرفنظر كرديم .\r\n« وتين » به معنى « رگ قلب » يعنى شاهرگى است كه خون را به تمام اعضا مىرساند و اگر قطع شود مرگ انسان فورا و بدون يك لحظه تاخير فرامىرسد ، و اين سريعترين مجازاتى است كه در مورد يك نفر ممكن است انجام گيرد .\r\nبعضى نيز آن را به رگى كه قلب به آن آويزان است ، يا رگى كه خون را به كبد مىرساند ، يا رگ نخاع كه در وسط ستون فقرات قرار گرفته ، تفسير كرده‌اند ولى تفسير اول از همه صحيحتر به نظر مىرسد .\r\n« حاجزين » جمع « حاجز » به معنى مانع است در اينجا سؤالى پيش مىآيد و آن اينكه اگر هر كس دروغ بر خدا ببندد خداوند فورا او را مجازات و هلاك كند بايد مدعيان دروغين نبوت همگى به سرعت نابود شوند ، در حالى كه چنين نيست ، و بسيارى از آنها ساليان دراز زنده مانده‌اند ، و حتى آئين باطل آنها بعد از آنها نيز باقى مانده .\r\n\r\n","description":"","footnote":"\r\n( 1 ) « من » در جمله بالا زائده است و براى تاكيد است و در تقدير چنين است « لاخذناه باليمين » .\r\n","page_name":" 482 ","page_number":482},
  {"content":"\r\nپاسخ اين سؤال با توجه به يك نكته روشن مىشود ، و آن اينكه قرآن نمىگويد « هر مدعى » ، بلكه مىگويد اگر پيامبر اسلام ص چنين كارى را كند يعنى پيامبرى كه خدا به او معجزه داده و دلائل حقانيت او را تاييد كرده اگر او از طريق حق منحرف گردد لحظه اى به او مهلت داده نخواهد شد ، چرا كه مايه گمراهى و ضلالت مردم خواهد بود . ( 1 )\r\nولى كسى كه ادعاى باطلى مىكند معجزه يا دليل روشنى بر حقانيت خويش ندارد هيچ لازم نيست خداوند فورا او را هلاك كند ، چرا كه بطلان سخنان او براى هر كسى كه طالب حق باشد روشن است ، آنجا كار مشكل مىشود كه مدعى نبوت با دلائل و معجزات همراه گردد و از طريق حق منحرف گردد .\r\nو از اينجا روشن مىشود اينكه بعضى از « فرق ضاله » براى اثبات دعوى پيشوايان خود به اين آيه چسبيده‌اند كاملا اشتباه است ، و گرنه بايد مسيلمه‌هاى كذاب ، و هر مدعى دروغين ديگر نيز بتواند به اين آيه بر حقانيت خود استدلال كند .\r\nدر آيه بعد باز هم براى تاكيد و يادآورى مىفرمايد : اين قرآن مسلما اندرزى است براى پرهيزگاران « ( * ( وَإِنَّه لَتَذْكِرَةٌ لِلْمُتَّقِينَ ) * ) .\r\nبراى آنها كه آماده‌اند خود را از گناه پاك كنند و راه حق را بپويند ، براى آنها كه جستجوگرند و طالب حقيقت ، و كسانى كه اين حد از تقوا را ندارند مسلما نمىتوانند از تعليمات قرآن بهره گيرند .\r\n\r\n","description":"","footnote":"\r\n( 1 ) اين همان چيزى است كه در كتب علم كلام از آن به عنوان قرار دادن معجزه در دست كاذب مطرح و تقبيح شده است .\r\n","page_name":" 483 ","page_number":483},
  {"content":"\r\nتاثير عميق و فوق العاده اى كه قرآن از اين نظر دارد خود نشانه ديگرى از حقانيت آن است .\r\nسپس مىگويد : « و ما مىدانيم گروهى از شما آن را تكذيب مىكنند » ( * ( وَإِنَّا لَنَعْلَمُ أَنَّ مِنْكُمْ مُكَذِّبِينَ ) * ) اما وجود تكذيب كننده لجوج هرگز مانع دليل بر عدم حقانيت آن نخواهد بود ، چرا كه پرهيزگاران و طالبان حقيقت از آن متذكر مىشوند ، نشانه‌هاى حق را در آن مىبينند و در راه خدا گام مىنهند .\r\nبنا بر اين همانگونه كه براى استفاده از نور يك چراغ پر فروغ حد اقل لازم است انسان چشم خود را باز كند ، براى بهره گيرى از نور قرآن نيز بايد ديده دل را به روى آن گشود .\r\nو در آيه بعد مىافزايد : « و اين قرآن مايه حسرت كافران است » ( * ( وَإِنَّه لَحَسْرَةٌ عَلَى الْكافِرِينَ ) * ) امروز آن را تكذيب مىكنند ، ولى فردا كه « يوم الظهور » و « يوم البروز » و در عين حال « يوم الحسرة » است مىفهمند چه نعمت بزرگى را به خاطر لجاجت و عناد از دست داده‌اند ، و چه عذابهاى دردناكى را براى خود خريده‌اند ، آن روز كه درجات مؤمنان ، و دركات خود را مىبينند ، و با هم مقايسه مىكنند انگشت حسرت بر دهان مىگيرند ، و دستهاى خود را از شدت خشم زير دندان مىفشارند « وَيَوْمَ يَعَضُّ الظَّالِمُ عَلى يَدَيْه يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا » « به خاطر بياور روزى را كه ظالم هر دو دست خود را از شدت حسرت به دندان مىگزد ، و مىگويد : اى كاش با رسول خدا راهى داشتم ( فرقان - 27 )\r\n","description":"","footnote":"","page_name":" 484 ","page_number":484},
  {"content":"\r\nو براى اينكه كسى تصور نكند كه شك و ترديد ، يا تكذيب منكران به خاطر ابهام مفاهيم قرآن است ، در آيه بعد اضافه مىكند : « اين قرآن يقين خالص و حق يقين است . » ( * ( وَإِنَّه لَحَقُّ الْيَقِينِ ) * ) .\r\nتعبير به « * ( لَحَقُّ الْيَقِينِ ) * » به عقيده بعضى از مفسران از قبيل « اضافه شىء به نفس » است ، زيرا « حق » عين « يقين » است ، و « يقين » عين « حق » همانگونه كه مىگوئيم « مسجد الجامع » و « يوم الخميس » و به اصطلاح اضافه ، اضافه بيانيه مىباشد .\r\nولى بهتر اين است كه گفته شود از قبيل اضافه « موصوف » به « صفت » است ، يعنى قرآن يقينى است خالص ، و يا به تعبير ديگر « يقين » داراى مراحل مختلفى است : گاه از دليل عقلى حاصل مىشود ، مثل اينكه دودى را از دور مشاهده مىكنيم و از آن يقين به وجود آتش حاصل مىشود ، در حالى كه آتش را نديده‌ايم ، اين را « عِلْمَ الْيَقِينِ » گويند .\r\nگاه نزديكتر مىرويم و شعله‌هاى آتش را با چشم مىبينيم ، در اينجا يقين محكمتر مىشود ، و آن را « عَيْنَ الْيَقِينِ » مىنامند .\r\nگاه از اين هم نزديكتر مىرويم و در مجاورت آتش يا داخل آتش قرار مىگيريم ، و سوزش آن را با دست خود لمس مىكنيم ، مسلما اين مرحله بالاترى از يقين است كه آن را « * ( لَحَقُّ الْيَقِينِ ) * » مىنامند .\r\nآيه فوق مىگويد قرآن در چنين مرحله اى از يقين است ، و با اين حال كوردلان آن را انكار مىكنند ! و سرانجام در آخرين آيه مورد بحث كه آخرين آيه سوره « حاقه » است ، مىفرمايد : « حال كه چنين است به نام پروردگار بزرگت تسبيح بگو ،\r\n","description":"","footnote":"","page_name":" 485 ","page_number":485},
  {"content":"\r\nو او را از هر گونه عيب و نقص منزه بشمار « ( * ( فَسَبِّحْ بِاسْمِ رَبِّكَ الْعَظِيمِ ) * ) .\r\nقابل توجه اينكه مضمون اين آيه و آيه قبل با مختصر تفاوتى در آخر سوره واقعه نيز آمده است ، با اين تفاوت كه در اينجا سخن از قرآن مجيد است و توصيف آن به « * ( لَحَقُّ الْيَقِينِ ) * » ، اما در پايان سوره « واقعه » سخن از گروه‌هاى مختلف نيكوكاران و بدكاران در قيامت است .\r\n\r\nنكته :\r\nقابل توجه اينكه در اين آيات « قرآن » به چهار وصف توصيف شده نخست مىگويد : اين نازل شده از سوى رَبِّ الْعالَمِينَ است ، بعد مىگويد يادآورى براى متقين مىباشد ، سپس مىگويد مايه حسرت براى كافران است ، و در آخرين مرحله مىافزايد . اين « * ( لَحَقُّ الْيَقِينِ ) * » است كه اولى براى همه مردم ، دومى براى پرهيزكاران سومى مربوط به كافران ، و چهارمى مربوط به خاصان و مقربان است .\r\n\r\n[ خاتمه 
  ]\r\nخداوندا ! تو خود مىدانى چيزى برتر از سرمايه يقين نيست ، به ما ايمان و يقينى مرحمت كن كه مصداق « * ( لَحَقُّ الْيَقِينِ ) * » باشد .\r\nپروردگارا ! روز قيامت يوم الحسرة است ، ما را حد اقل از كسانى قرار ده كه از كمى طاعات حسرت مىخورند نه از انجام كثرت گناه و ترك طاعت .\r\nبارالها ! نامه اعمال ما را به دست راستمان ده ، و در جنت عاليه و عيشه راضيه ات داخل فرما .\r\nآمين يا رب العالمين پايان سوره حاقه 5 ذى القعده 1406 پايان جلد 24 تفسير نمونه\r\n\r\n","description":"","footnote":"","page_name":" 486 ","page_number":486}
  ]