[
  {"content":"\r\n . \r\n","description":"","footnote":"","page_name":" 5 ","page_number":1},
  {"content":"\r\n . \r\n","description":"","footnote":"","page_name":" 6 ","page_number":2},
  {"content":"\r\n . \r\n","description":"","footnote":"","page_name":" 7 ","page_number":3},
  {"content":"\r\n . \r\n","description":"","footnote":"","page_name":" 8 ","page_number":4},
  {"content":"\r\n . \r\n","description":"","footnote":"","page_name":" 9 ","page_number":5},
  {"content":"\r\n . \r\n","description":"","footnote":"","page_name":" 10 ","page_number":6},
  {"content":"\r\n . \r\n","description":"","footnote":"","page_name":" 11 ","page_number":7},
  {"content":"\r\n . \r\n","description":"","footnote":"","page_name":" 12 ","page_number":8},
  {"content":"\r\n . \r\n","description":"","footnote":"","page_name":" 13 ","page_number":9},
  {"content":"\r\n . \r\n","description":"","footnote":"","page_name":" 14 ","page_number":10},
  {"content":"\r\n . \r\n","description":"","footnote":"","page_name":" 15 ","page_number":11},
  {"content":"\r\n . \r\n","description":"","footnote":"","page_name":" 16 ","page_number":12},
  {"content":"\r\n . \r\n","description":"","footnote":"","page_name":" 17 ","page_number":13},
  {"content":"\r\n . \r\n","description":"","footnote":"","page_name":" 18 ","page_number":14},
  {"content":"\r\n . \r\n","description":"","footnote":"","page_name":" 19 ","page_number":15},
  {"content":"\r\n . \r\n","description":"","footnote":"","page_name":" 20 ","page_number":16},
  {"content":"\r\n\r\n\r\nمقدمه\r\nنوشتهء حاضر ، جزو سلسله متون آموزشى عقيدتى - سياسى سپاه پاسداران انقلاب اسلامى است كه براى دورهء تخصّصى اوليّه سيكل ( كد 5 / 102 ) تهيه شده است .\r\nدر اينجا به‌عنوان مقدمه يادآورى چند نكته ضرورى مىنمايد :\r\n1 - روش مورخان اسلامى در گذشته چنين بوده كه در مقام تدوين و ترسيم تاريخ اسلام دوران امامت ، حُكّام و زمامداران « بنى اميّه » و « بنى عباس » و زندگانى سراسر ظلم و جنايت آنان را محور قرار داده ، حوادث مهم ديگر تاريخى ، حتى زندگى پيشوايان معصوم عليهم السلام و مبارزات آنان را در حاشيه مطرح كرده و يا اصلًا يادآور نمىشدند . ولى ما در اين سلسله درس‌ها پيشوايان معصوم عليهم السلام و زندگى سراسر مبارزاتى آنان را محور قرار داده آن مقدار از زندگى و اقدامات خلفا و ديگر چهره‌هاى مؤثر در تاريخ را كه به‌گونه‌اى به زندگى سياسى ائمه عليهم السلام مربوط مىشد مورد تجزيه و تحليل قرار داده‌ايم .\r\n2 - هدف ما در اين سلسله درسها تبيين و تجزيه و تحليل تاريخ سياسى اسلام و شرح مبارزات و موضعگيريهاى ائمه عليهم السلام در برابر حكّام ستمگر معاصر خود و ديگر جريانات سياسى است ، نه شرح حال نويسى و وقايع‌نگارى ؛ امّا در عين حال در شرح زندگى هر يك از پيشوايان عليهم السلام به شمّه‌اى از درياى بيكران فضائل و مكارم اخلاقى آن اسوه‌هاى تقوا و فضيلت اشاره شده است تا سرمشقى سازنده و درسى آموزنده براى پيروان آنان به‌ويژه پاسداران عزيز انقلاب باشد .\r\n\r\n","description":"","footnote":"","page_name":" 21 ","page_number":17},
  {"content":"\r\n\r\n3 - از آنجا كه دورهء ( 102 ) دربرگيرنده تاريخ سياسى همهء امامان معصوم عليهم السلام به‌اضافهء حضرت زهرا عليها السلام است ، از سوى ديگر گنجايش اين دوره در حدّ 34 جلسه است ، ناچار دورنما و اجمالى از زندگى سياسى آن بزرگواران در اين دوره ترسيم گشته است ، ان شاءاللّه تفصيل آن در دوره‌هاى بعد خواهد آمد .\r\n4 - عَلىرغم آنكه سعى بر اين بوده كه محتواى هر درس از نظر كيفى در حدّ كد ياد شده و از نظر كمّى در حد جلسهء يك ساعته باشد ، در برخى از درس‌ها - به‌خاطر لزوم رعايت اختصار و پيوستگى مطالب به همديگر - محتواى درس بيشتر و يا سنگين‌تر از چارچوب مورد نظر درآمده است كه در اين صورت استاد و مربّى محترم با توضيح بيشتر موارد لازم ، مىتواند برخى از مطالب را به‌عنوان مطالعهء آزاد تعيين نمايد .\r\nپژوهشكده تحقيقات اسلامى\r\nگروه علوم انسانى\r\n\r\n","description":"","footnote":"","page_name":" 22 ","page_number":18},
  {"content":"\r\n\r\n\r\nدرس اوّل : حضرت على ( ع ) در دوران رسالت\r\nنخستين پيشواى شيعيان و جانشين و خليفهء بلافصل پيامبر گرامى اسلام در روز جمعه ، سيزدهم رجب ، سال سىام عام‌الفيل در درون كعبه ديده به جهان گشود . « 1 »  نام مباركش « على » ، مشهورترين كنيه‌اش « ابوالحسن » « 2 »  و معروف‌ترين لقبش « اميرالمؤمنين » است . « 3 » \r\nپدر بزرگوارش « عمران » مكنّى به ابوطالب فرزند عبدالمطلّب ، فرزند هاشم ، فرزند عبد مناف و مادر گرامىاش « فاطمه بنت اسد » فرزند هاشم ، فرزند عبد مناف بود . وى علاوه بر آنكه مادر حضرت على عليه السلام بود ، سِمَت مادرى براى رسول خدا صلى الله عليه و آله نيز داشت و آن حضرت در دامن پاك آن بانوى پرهيزكار نشو و نما كرد . او در رديف پيشگامان در اسلام و ايمان به رسول خدا صلى الله عليه و آله بود و همراه دختر پيامبر صلى الله عليه و آله و فرزندش امير مؤمنان عليه السلام به مدينه هجرت كرد . هنگامىكه اين بانوى بزرگوار درگذشت ، رسول خدا صلى الله عليه و آله او را در پيراهن مخصوص خود كفن كرد . و پيش از آنكه وى را در قبر گذارَد ، خود در قبر او خوابيد تا به بركت وجود او از فشار قبر در امان باشد ، و چون او را در قبر نهاد اقرار به ولايت فرزندش ، امير مؤمنان عليه السلام را به وى تلقين كرد . همهء اينها بدين جهت\r\n\r\n","description":"","footnote":" ( 1 ) - ارشاد ، ص 9 ؛ بحارالانوار ، ج 35 ، ص 5 ؛ كشف‌الغمه ، ج 1 ، ص 59 و اعلام الورى ، ص 159 . موضوع ولادت امام‌على عليه السلام در درون كعبه را علاوه بر مورخان و محدثان شيعه عده‌اى از مورخان و محدثان اهل سنّت نيز ذكر كرده‌اند . براى آگاهى بيشتر از نظرات آنان ، به مروج الذهب ، ج 2 ، ص 249 ؛ مستدرك حاكم ، ج 2 ، ص 283 و نيز الغدير ، ج 4 ، ص 21 - 23 رجوع كنيد .  ( 2 ) - كنيه‌هاى ديگرى نيز براى آن حضرت ذكر شده است ، از جمله : « ابوالحسين » ، « ابوالسبطين » ، « ابوالريحانتين » و « ابوتراب » ( ر . ك : اعلام‌الورى ، ص 160 )  ( 3 ) - القاب فراوان ديگرى براى آن حضرت نقل شده است ، از جمله : « سيّد المسلمين » ، « امام المتقين » ، « قائد الغُرِّ المحجَّلين » ، « سيّد الاوصياء » ، « سيد العرب » ، « صدّيق » ، « فاروق » ، « يعسوب الدّين » ، « وصىّ » ، « ولىّ » ، « امين » ، « هادى » ، « مرتضى » ( ر . ك : اعلام الورى ، ص 160 ، ذخائر العقبى ، ص 56 و اميرالمؤمنين در عهد پيامبر صلى الله عليه و آله ، ص 42 - 48 ) ","page_name":" 23 ","page_number":19},
  {"content":"\r\n\r\nصورت گرفت كه وى نزد رسول خدا صلى الله عليه و آله قدر و منزلتى بس ارجمند داشت . « 1 » \r\nامير مؤمنان عليه السلام و برادرانش نخستين كسانى بودند كه نسبشان از دو سو ؛ هم از سوى پدر و هم از سوى مادر به هاشم مىرسد .\r\n\r\nدوران كودكى\r\nمهم‌ترين ويژگى اين دوره از زندگى امير مؤمنان عليه السلام شكل‌گيرى شخصيّت آن حضرت به‌وسيلهء معمار وجود ، حضرت محمد بن عبداللّه صلى الله عليه و آله مىباشد . رسول خدا صلى الله عليه و آله با توجه به آگاهىهايى كه از مسؤليت‌هاى خطير اين كودك در آينده داشت او را به خود نزديك كرد و تحت تربيت مستقيم خويش قرار داد . حضرت على عليه السلام اين دوران را چنين توصيف مىكند :\r\n« وَضَعَنى فى حِجْرِهِ وَ انَا وَلَدٌ يَضُمُّنى الى صَدْرِهِ وَ يَكْنُفُنى فى فِراشِهِ وَ يَمُسُّنى جَسَدَهُ وَ يُشِمُّنى عَرْفَهُ وَ كانَ يَمْضَغُ الشَّىْءَ ثُمَّ يُلْقِمُنيهِ . » « 2 » \r\nآنگاه كه كودك بودم مرا در دامان خود نهاد و بر سينهء خويش مىچسبانيد و مرا در بستر خود مىخوابانيد و تنم را به تن خويش مىسود و بوى خوش خود را به من مىبويانيد و گاه بود كه چيزى را مىجويد ، سپس آن را به من مىخورانيد .\r\nسپس به ميزان پيروى و بهره‌بردارى خود از آن حضرت اشاره مىكند و مىفرمايد :\r\n« وَ لَقَدْ كُنْتُ اتَّبِعُهُ اتّباعَ الْفَصيلِ اثَرَ امِّهِ ، يَرْفَعُ لى فى كُلِّ يَوْمٍ مِنْ اخْلاقِهِ عَلَماً وَ يَأْمُرُنى بِالْاقْتِداءِ بِهِ . » « 3 » \r\nمن ( در پى رسول خدا صلى الله عليه و آله بودم و ) از او پيروى مىكردم ؛ چنان كه كودك شيرخوارى از مادر خود . او هر روز براى من پرچمى از اخلاق خود مىافراشت و به من فرمان مىداد از او پيروى كنم .\r\nاو نه‌تنها در مكّه كه در بيرون مكّه حتّى در غار حرا « 4 »  ، كه رسول خدا صلى الله عليه و آله هر از چند\r\n\r\n","description":"","footnote":" ( 1 ) - ر . ك : ارشاد ، ص 9 - 10 و اعلام الورى ، ص 159 .  ( 2 ) - نهج‌البلاغه ، صبحى صالح ، خطبهء 192 ، ص 300 .  ( 3 ) - همان .  ( 4 ) - غار حراء در دامنهء جنوبى « جبل النور » قرار دارد كه در شش كيلومترى شمال مكه بوده ولى هم‌اكنون جزو شهر شده‌است . ارتفاع غار از سطح زمين حدود 160 متر است . ","page_name":" 24 ","page_number":20},
  {"content":"\r\n\r\nگاه براى عبادت بدانجا مىرفت همراه آن حضرت بود :\r\n« وَ لَقَدْ كانَ يُجاوِرُ فى كُلِّ سَنَةٍ بِحِراءَ فَاراهُ وَ لا يَراهُ غَيْرى . » « 1 » \r\nاو هر سال در حراء ( براى عبادت ) خلوت مىگزيد . من او را مىديدم و جز من كسى او را نمىديد .\r\nاين ارتباط معنوى ، با انتقال حضرت على عليه السلام به خانهء رسول خدا صلى الله عليه و آله در سنّ شش سالگى « 2 »  كامل شد و آن گرامى از اين پس به‌طور مستقيم تحت تربيت حضرت محمّد صلى الله عليه و آله قرار گرفت .\r\n\r\nنخستين گرونده\r\nعلى عليه السلام با آنكه هنوز نوجوان بود و سنّ وى از ده سال تجاوز نمىكرد به مرحله‌اى از بينش و آگاهى رسيده بود كه با اعلام پيامبرى حضرت محمّد صلى الله عليه و آله نخستين گرونده به آن گرامى بود . خود آن حضرت در اين باره فرموده است :\r\n« اللَّهُمَّ انّى اوَّلُ مَنْ انابَ وَ سَمِعَ وَ اجابَ ، لَمْ يَسْبِقْنى الّا رَسُول‌ُاللَّهِ صلى الله عليه و آله فِى الصَّلاةِ . » « 3 » \r\nخداوندا ! من نخستين كسى هستم كه به سوى تو بازگشت ، پيام تو را شنيد و ( به دعوت پيامبر تو ) پاسخ گفت ، جز رسول خدا صلى الله عليه و آله كسى در نماز بر من پيشى نگرفت .\r\nهنگامى كه آيه : « وَ انْذِرْ عَشيرَتَكَ الْاقْرَبينَ » « 4 »  نازل شد ، على عليه السلام به فرمان رسول خدا صلى الله عليه و آله چهل تن از خويشان آن حضرت از جمله : ابو طالب ، عباس ، حمزه و ابو لهب ، عموهاى پيامبر صلى الله عليه و آله را به ميهمانى فراخواند . رسول خدا صلى الله عليه و آله پس از صرف غذا فرمود :\r\nاى فرزندان عبدالمطلب ، در ميان جوانان عرب كسى را سراغ ندارم كه بهتر از آنچه من برايتان آورده‌ام ، آورده باشد . من براى شما خير و سعادت دو جهان را به ارمغان\r\n\r\n","description":"","footnote":" ( 1 ) - نهج‌البلاغه ، خ 192 ، ص 300 .  ( 2 ) - سيره ابن هشام ، ج 1 ، ص 262 .  ( 3 ) - نهج‌البلاغه ، صبحى صالح ، خطبه 131 ، ص 189 .  ( 4 ) - شعراء ( 26 ) ، آيه 214 . يعنى : و خويشاوندان نزديكت را انذار كن ! ","page_name":" 25 ","page_number":21},
  {"content":"\r\n\r\nآورده‌ام ؛ خداوند فرمان داده است تا شما را به سوى او بخوانم . كدام‌يك از شما مرا در اين امر مهم يارى خواهد كرد تا همو ، برادر ، وصىّ و جانشين من گردد ؟\r\nرسول خدا صلى الله عليه و آله اين تقاضا را سه بار تكرار كرد و هر بار تنها على عليه السلام برخاست و آمادگى خود را اعلام داشت .\r\nپيامبر صلى الله عليه و آله خطاب به حاضران فرمود :\r\n« انَّ هذا اخى وَ وَصِيّى وَ خَليفَتى فيكُمْ فَاسْمَعُوا لَهُ وَ اطيعُوا . »\r\nاين ، برادر ، وصىّ و جانشين من در ميان شماست ؛ سخنش را بشنويد و از او پيروى كنيد . « 1 » \r\n\r\nدر بستر پيامبر صلى الله عليه و آله\r\nبا گسترش اسلام ، سران قريش وجود پيامبر صلى الله عليه و آله را براى رسيدن به خواسته‌هاى سلطه‌جويانه خويش ، خطرناك تشخيص دادند . به همين منظور در « دارالنَدْوَه » گرد آمدند و در مورد مقابله با رسول خدا مشورت كردند . سرانجام قرار بر اين شد كه از هر قبيله ، يك تن را برگزينند تا شبانه به خانه پيامبر صلى الله عليه و آله بريزند و همه با هم او را بكشند .\r\nپيامبر از طريق وحى از توطئه آگاه شد و فرمان يافت شبانه هجرت كند « 2 »  و از حضرت على عليه السلام خواست در بستر وى بخوابد به‌گونه‌اى كه كسى مطلع نشود او به‌جاى پيامبر صلى الله عليه و آله خوابيده است . على عليه السلام با جانبازى خويش جان پيامبر گرامى صلى الله عليه و آله را حفظ كرد و خطرها و پيامدهاى آن را بر خود هموار ساخت .\r\nاين فداكارى چندان مهم و ارزنده بود كه خداوند - طبق آنچه از روايات مختلف استفاده مىشود « 3 »  - آيه‌اى در اين مقام فرو فرستاد :\r\n« وَ مِنَ النّاسِ مَنْ يَشْرِى نَفْسَهُ ابْتِغاءَ مَرْضاتِ اللَّهِ وَاللَّهُ رَؤُفٌ بِالْعِبادِ . » « 4 » \r\nبرخى از مردم جان خود را در راه رضايت خداوند مىفروشند و خدا بر بندگان مهربان است .\r\n\r\n","description":"","footnote":" ( 1 ) - تاريخ طبرى ، ج 2 ، ص 320 ؛ كامل ابن اثير ، ج 2 ، ص 62 - 63 ؛ الغدير ، ج 2 ، ص 279 و مجمع‌البيان ، ج 7 - 8 ، ص 206 .  ( 2 ) - سيره ابن هشام ، ج 2 ، ص 124 ؛ كامل ابن اثير ، ج 2 ، ص 101 - 103 و الصحيح مِن سيرة النبى ، جعفر مرتضىعاملى ، ج 2 ، ص 238 .  ( 3 ) - به تفسير الميزان ، ج 2 ، ص 99 ( ده جلدى ) و تفسير برهان ، ج 1 ، ص 206 رجوع كنيد .  ( 4 ) - بقره ( 2 ) ، آيه 207 . ","page_name":" 26 ","page_number":22},
  {"content":"\r\n\r\n\r\nامين رسول خدا صلى الله عليه و آله\r\nپيامبر اكرم صلى الله عليه و آله پس از اينكه مأمور شد به مدينه هجرت كند ، در بين افراد خانواده و قبيله‌اش كسى امين‌تر از على عليه السلام نيافت ، از اين جهت او را به جانشينى خود تعيين كرد تا امانت‌هاى مردم را به صاحبانش بازگرداند و قرض‌هايش را ادا كند و دختر گرامىاش ، فاطمه و برخى ديگر از زنان را به مدينه برساند .\r\nعلى عليه السلام ، پس از انجام سفارش پيامبر صلى الله عليه و آله ، به همراه فاطمه ، مادر خود ، فاطمه ، دختر رسول خدا صلى الله عليه و آله و فاطمه ، دختر زبير و برخى ديگر به‌سوى مدينه راه افتاد و در « قُبا » « 1 »  به پيامبر اكرم ملحق شد . « 2 » \r\n\r\nپيكار در راه خدا\r\nعلى عليه السلام به خاطر جانبازىها و از خودگذشتگىهايش در راه حق ، در ميان ياران پيغمبر اكرم صلى الله عليه و آله بىنظير است . وى به جز در غزوه تبوك كه به امر پيامبر صلى الله عليه و آله در مدينه باقى ماند ، در تمام غزوات حضور داشت و غالباً در اثر ايثار و فداكارىهاى آن حضرت ، سپاه اسلام بر سپاه شرك غلبه مىنمود . وى با حريفى دست به گريبان نشد مگر اينكه او را از پاى درآورد و هرگز به دشمن پشت نكرد و فرمود : اگر همه عرب براى نبرد با من پشت به پشت يكديگر بدهند من به اين نبرد پشت نمىكنم . « 3 » \r\nبىترديد اگر جانبازىهاى اين پيشتاز اسلام نبود چه بسا كفار و مشركان در هر يك از جنگ‌هاى بدر واحد و خندق و خيبر و . . . چراغ رسالت را به‌آسانى خاموش كرده و پرچم حق را سرنگون ساخته بودند\r\nاينك گوشه‌اى از فداكارىهاى آن حضرت را در دو ميدان نبرد خندق و خيبر مرور مىكنيم :\r\n1 - دشمنان اسلام از احزاب مختلف دست به دست هم دادند تا يكباره به مدينه بتازند و اسلام را نابود كنند . پيامبر صلى الله عليه و آله به پيشنهاد سلمان فارسى فرمان داد تا در\r\n\r\n","description":"","footnote":" ( 1 ) - قبا در دو فرسخى مدينه ، محل سكونت قبيله « بنى عَمرو بن عوف » بود . ( معجم البلدان ، ج 4 ، ص 301 ) .  ( 2 ) - مناقب ابن شهرآشوب ، ج 2 ، ص 58 و الصحيح من سيرةالنبى ، ج 2 ، ص 295 .  ( 3 ) - « وَاللّهِ لَوْ تَظاهَرَتِ الْعَرَبُ عَلى قِتالى لَما وَلَّيْتُ عَنْها » نهج‌البلاغه فيض‌الاسلام ، ص 971 . ","page_name":" 27 ","page_number":23},
  {"content":"\r\n\r\nمحورهاى نفوذپذير مدينه ، خندق بكنند . . . .\r\nدو لشكر در دو طرف خندق مستقر شدند . « عَمْرو بن عَبْدِوَدّ » جنگجوى نامى عرب ، از لشكر دشمن پس از عبور از خندق رجز مىخواند و مبارز مىطلبيد . على عليه السلام گام پيش نهاد . پس از گفتگويى كه بين آن دو رد و بدل شد ، « عمرو » از اسب پياده شد و آن را پى نمود و با شمشير به حضرت على عليه السلام حمله كرد . امام سپر پيش آورد و جلو ضربه حريف را گرفت ، آنگاه با ضربه‌اى او را بر زمين افكند و سپس كشت . همراهان « عمرو » چون چنين ديدند از ميدان گريختند و آنكه ماند به شمشير امام ، به « عمرو » ملحق شد . « 1 »  امام عليه السلام پيروزمندانه بازگشت . پيامبر به او فرمود : اگر پيكار امروز تو با همه اعمال پسنديده امت اسلام سنجيده شود اين كار تو برتر است ! « 2 » \r\n2 - پيامبر اكرم صلى الله عليه و آله « خيبر » مركز يهوديان را به محاصره درآورد . در اين غزوه ، على عليه السلام به سبب چشم درد ، از جنگ ناتوان بود . رسول گرامى صلى الله عليه و آله پرچَم را به دو تن از مسلمانان داد . آنان هر كدام پس از ديگرى بدون كسب پيروزى بازگشتند . پيامبر فرمود : پرچم از آنِ اينان نبود ، على را بياوريد ! به عرض رسيد او چشم درد دارد . فرمود : او را بياوريد ، او مردى است كه خدا و پيامبرش او را دوست دارند و او نيز خدا و پيامبرش را دوست دارد . . . .\r\nوقتى على عليه السلام آمد پيامبر فرمود : على ، از چه ناراحتى ؟ عرض كرد : از چشم درد و سردرد . رسول خدا او را دعا كرد و از آب دهان بر چشم او كشيد . درد بر طرف شد .\r\nعلى عليه السلام پرچم سفيد را برافراشت . پيامبر اكرم به او فرمود : جبرئيل همراه تو و پيروزى پيش روى توست . خدا در دل آنان ترس و بيم افكنده است . . . .\r\nعلى عليه السلام به ميدان رفت ، نخست با « مَرْحَبْ » روياروى شد و گفت و شنودى كرد و سرانجام به خاكش افكند . يهوديان به درون قلعه پناهنده شدند و دَرْ را بستند . امام عليه السلام پشت درآمد و درى را كه بيست تَن مىبستند ، يك تنه گشود و از جا كند و بر روى خندقِ قلعه يهوديان افكند تا مسلمانان از آن گذشتند و پيروز شدند . « 3 » \r\n\r\n","description":"","footnote":" ( 1 ) - ارشاد مفيد ، ص 52 - 54 .  ( 2 ) - بحارالانوار ، ج 20 ، ص 205 « لَوْ وُزِنَ الْيَومُ عَمَلُكَ بِعَمَلِ امَّةِ مُحَمَّدٍ لَرَجَحَ عَمَلُكَ بِعَمَلِهِمْ . . . »  ( 3 ) - ارشاد مفيد ، ص 65 - 67 . ","page_name":" 28 ","page_number":24},
  {"content":"\r\n\r\n\r\nجانشين پيامبر ( ص )\r\nپيامبر اكرم در خصوص مسأله ولايت و سرپرستى امور مسلمانان پس از خود ، تنها به بيانات سربسته اكتفا نكرد ، بلكه همان‌گونه كه يادآور شديم ، از اوّلين روز دعوت ، موضوع ولايت را همراه توحيد و نبوّت صريحاً بيان فرمود ، و براساس مجموعه خصوصيّات و فضائلى كه در حضرت على عليه السلام بود ، از سوى خدا فرمان داشت تا سرپرستى و ولايت على عليه السلام را بر امور دين و دنيا و جانشينى وى را پس از خود ، اعلام نمايد .\r\nرسول گرامى اين رسالت را در موارد گوناگونى از جمله : در « غدير خُمْ » انجام داد . آن حضرت در سال دهم هجرت براى انجام فريضه حج به مكه عزيمت كرد . همراهان پيامبر صلى الله عليه و آله را در اين سفر تا يكصد و بيست و چهار هزار نفر نوشته‌اند « 1 »  به هنگام بازگشت ، روز هيجدهم ماه ذىالحجة ، در صحراى جُحْفَهْ به محلى به‌نام « غدير خم » رسيد . منادى به دستور پيامبر براى نماز ظهر ندا داد . همه در اطراف رسول خدا جمع شدند . پس از اقامهء نماز از جهاز شترها مكانى مرتفع ساخته شد و پيامبر بر فراز آن ايستاد و پس از ستايش خداوند و ايراد خطبه‌اى مفصل ، فرمود : مردم ! چه كسى به مؤمنان از خودشان سزاوارتر است و بر آنان ولايت و سرپرستى دارد ؟ گفتند : خدا و پيامبرش داناترند . فرمود : خدا بر من ولايت دارد و من بر مؤمنان ، من بر مؤمنان از خود ايشان سزاوارترم ، سپس فرمود : « مَنْ كُنْتُ مَوْلاهُ فَهذا عَلىٌّ مَوْلاهُ » هر كس من ولىّ و سرپرست اويم على عليه السلام سرپرست و ولىّ اوست . پروردگارا دوستانش را دوست بدار و با دشمنانش دشمن باش . هنوز مردم پراكنده نشده بودند كه اين آيه نازل شد :\r\n« الْيَومَ اكْمَلْتُ لَكُمْ دينَكُمْ وَ اتْمَمْتُ عَلَيْكُمْ نِعْمَتى وَ رَضِيتُ لَكُمُ الْاسلامَ دِيناً . » « 2 » \r\nامروز دينتان را كامل و نعمتم را بر شما تمام كردم و راضى شدم كه اسلام دين شما باشد . « 3 » \r\n\r\n","description":"","footnote":" ( 1 ) - الغدير ، ج 1 ، ص 9 .  ( 2 ) - مائده ( 5 ) ، آيه 3 .  ( 3 ) - الغدير ، ج 1 ، ص 9 - 11 . ","page_name":" 29 ","page_number":25},
  {"content":"\r\n\r\nپرسش\r\n1 - دوران كودكى امير مؤمنان چگونه گذشت و خود امام در اين باره چه مىفرمايد ؟\r\n2 - اولين بار كه پيامبر به مسأله جانشينى امير مؤمنان پس از خود تصريح فرمود چه وقت و به چه مناسبت بود ؟\r\n3 - يك نمونه از فداكاريهاى امير مؤمنان در جنگها را بيان فرمائيد .\r\n4 - مسأله معرفى حضرت على عليه السلام به جانشينى پيامبر صلى الله عليه و آله به‌طور رسمى در چه زمانى ، كجا و چگونه انجام گرفت ؟\r\n\r\n","description":"","footnote":"","page_name":" 30 ","page_number":26},
  {"content":"\r\n\r\n\r\nدرس دوّم : حضرت على ( ع ) در دوران 25 سالهء سكوت\r\n\r\nآغاز مظلوميّت\r\nهنوز آب غسل بدن مطهر رسول‌خدا صلى الله عليه و آله خشك نگشته و آن حضرت به خاك سپرده نشده بود كه مظلوميت حضرت على عليه السلام آغاز گشت ؛ چه آن كه گروه اندكى از مسلمانان در سقيفهء بنىساعده گرد آمدند و با ناديده گرفتن توصيه‌هاى رسول خدا صلى الله عليه و آله نسبت به جانشينى حضرت على عليه السلام از خود ، پس‌از بحث و گفت و گوى مختصرى پيرامون مسأله رهبرى و زمامدارى پس از پيامبر صلى الله عليه و آله ، بدون مطرح كردن امير مؤمنان و حتّى مشورت با آن حضرت ، امر حكومت را به سود ديگرى تمام كردند و او را به خلافت برگزيدند .\r\nاين گزينش عجولانه ، نه مبناى شرعى داشت و نه مبناى عقلايى و دموكراسى . از نظر شرعى منصب « امامت » همچون منصب « رسالت » منصبى الهى است كه نصب زمامدار تنها در حوزهء اختيار پروردگار است كه توسط پيامبر صلى الله عليه و آله انجام و ابلاغ مىشود .\r\nدليل بر اين ادعا علاوه بر قرآن كه « امامت » را عهد الهى دانسته « 1 »  ، سخن رسول اكرم صلى الله عليه و آله در پاسخ به درخواست رييس قبيلهء « بنى عامر بن صعصعه » است كه فرمود :\r\n« الْامْرُ الَى اللَّهِ يَضَعُهُ حَيْثُ يَشاءُ » « 2 » \r\nامر ( امامت و جانشينى من ) به دست خداست ، هر جا كه بخواهد قرار مىدهد .\r\nاز نظر عقلايى و دموكراسى نيز بيعت با خليفهء اول در شرايطى صورت گرفت كه بيشتر مسلمانان حضور نداشتند . مسأله جانشينى رسول خدا صلى الله عليه و آله و زمامدارى جهان\r\n\r\n","description":"","footnote":" ( 1 ) - ر . ك : بقره ، آيه 124 « . . . لا يَنالُ عَهْدِى الظّالمينَ » .  ( 2 ) - سيره ابن هشام ، ج 2 ، ص 66 ؛ رئيس قبيله ياد شده به پيامبر صلى الله عليه و آله پيشنهاد داده بود كه چنانچه آن حضرت پس از خود رهبرى جامعهء اسلامى را به آنان واگذار كند به آيين او مىگروند . ","page_name":" 31 ","page_number":27},
  {"content":"\r\n\r\nاسلام پس از آن حضرت از اساسىترين و مهم‌ترين مسائل سياسى جامعهء اسلامى بود كه هر نوع تصميم‌گيرى در اين خصوص ، حضور همهء مسلمانان را مىطلبيد ؛ در صورتى كه ماجراى سقيفه با پنج رأى از انصار و مهاجران به نفع ابوبكر شكل گرفت « 1 »  و عموم مسلمانان حتى بستگان و خاندان پيامبر صلى الله عليه و آله ، به‌ويژه پسر عموى آن گرامى و نزديك‌ترين افراد به او ، يعنى على بن ابىطالب عليه السلام - همان‌كه براى رسول خدا صلى الله عليه و آله به منزلهء هارون نسبت به حضرت موسى بود - از اجتماع ياد شده اطلاعى نداشتند ، و اين آغاز مظلوميت اين پيشگامان در اسلام و محروميّت آنان از حقّ مسلم خويش بود .\r\n\r\nعكس‌العمل امير مؤمنان عليه السلام در برابر جريان سقيفه\r\nآنچه در سقيفه رخ داد حركتى بر خلاف اسلام و سنّت و سيره رسول خدا صلى الله عليه و آله و خواست امّت اسلامى بود ؛ از اين رو طبيعى بود كه با واكنش خواص طرفدار حق و اهل بيت پيامبر صلى الله عليه و آله و در رأس آنان حضرت امير عليه السلام و فاطمه زهرا عليها السلام مواجه شود .\r\nخوددارى بسيارى از خواص و چهره‌هاى سرشناس همچون عباس بن عبدالمطّلب ، زبير بن عَوّام ، سلمان فارسى ، عمّار ياسر ، براء بن عازب ، سعد بن ابىوقّاص ، عتبة بن ابىلهب ، ابوذر غفارى ، مقداد بن اسود ، ابىّ بن كعب و طلحة بن عبيداللّه از بيعت منتخب سقيفه و تحصّن در منزل دختر پيامبر صلى الله عليه و آله ، « 2 »  و رفتن حضرت زهرا عليها السلام به در خانهء مهاجران و انصار و استمداد از آنان براى حمايت از جانشين واقعى رسول خدا صلى الله عليه و آله در برابر جريان سقيفه « 3 »  ، نمونه‌هاى روشن واكنش‌هاى مردمى در مقابل اين بدعت آشكار است .\r\nامير مؤمنان عليه السلام كه به هنگام اجتماع سقيفه به تجهيز و كفن و دفن پيامبر صلى الله عليه و آله مشغول بود . پس از فراغت از اين امر مهمّ و لازم ، در مقاطع مختلف ، مخالفت خود را با حركت سقيفه ابراز داشت كه در ذيل به سه مورد آن اشاره مىكنيم .\r\n\r\n","description":"","footnote":" ( 1 ) - اين پنج رأى عبارت بود از سه رأى مهاجران يعنى ابوبكر ، عمر و ابوعبيده و دو رأى انصار يعنى بشير بن سعد واسَيْد بن حُضَيْر و جز انيان بقيّه حاضران ، دنباله‌رو بودند بگونه‌اى كه خود هيچ‌گونه استقلالى در رأى نداشتند و رييس قبيله به هر كس رأى مىداد آنان نيز بدون تأمل و تفكر از وى پيروى مىكردند و به او رأى مىدادند .  ( 2 ) - ر . ك : معالم المدرستين ، ج 1 ، ص 164 .  ( 3 ) - همان ، ص 19 . ","page_name":" 32 ","page_number":28},
  {"content":"\r\n\r\n1 - پس از فراغت از دفن پيامبر صلى الله عليه و آله و گزارش اخبار سقيفه به امام عليه السلام پرسيد : انصار چه گفتند ؟\r\nگفته شد : انصار گفتند : از ميان ما زمامدارى برگزيده شود و از ميان شما هم زمامدار ديگرى .\r\nامام فرمود : چرا در برابر آنان به اين استدلال نكرديد كه رسول خدا صلى الله عليه و آله درباره انصار سفارش كرد كه : « با نيكانشان به نيكى رفتار كنيد و از بدكاران آنان درگذريد » .\r\nگفتند : اين توصيه چگونه انصار را محكوم مىسازد ؟\r\nامام عليه السلام فرمود : اگر زمامدارى و پيشوايى حق آنان بود ، سفارش آنان ( به مهاجران ) معنى نداشت .\r\nسپس پرسيد : پس قريش چه گفتند :\r\nگفته شد : قريش استدلال كردند كه آنان از درخت رسولند .\r\nامام عليه السلام فرمود : به درخت استدلال كردند ( و خلافت را بردند ) ولى ميوه‌اش را ( كه خاندان رسول هستند ) تباه كردند . « 1 » \r\nامير مؤمنان عليه السلام در اين بيان كوتاه امّا مستدلّ و استوار ضمن سلب صلاحيّت انصار و مهاجران براى احراز مقام پيشوايى امت ، شايستگى خويش را براى جانشينى پيامبر صلى الله عليه و آله به‌عنوان ميوه درخت رسالت اثبات كرد .\r\n2 - امير مؤمنان عليه السلام پس از فراغت از دفن پيامبر صلى الله عليه و آله همراه تعدادى از بنىهاشم و ديگران در مسجد نشسته بودند . برخى از ياران ابو بكر به حضور آنان رسيده و از ايشان خواستند همچون ديگران با ابوبكر بيعت كنند و گرنه درباره آنان با شمشير حكم\r\n\r\n","description":"","footnote":" ( 1 ) - نهج‌البلاغه ، صبحى صالح ، خطبه 67 . سيد رضى پس از نقل اين سخن امير مؤمنان عليه السلام : وا عَجَباهُ ! اتَكونُ الخِلافَةُ بِالصَّحابَةِ وَالْقَرابَة - آيا خلافت با همصحبتى و خويشاوندى به دست مىآيد ؟ - مىنويسد : شعرى از امام عليه السلام در اين باره نقل شده است :\r\n فَانْ كُنْتَ بِالشُّورى مَلَكْتَ امُورَهُمْ * فَكَيْفَ بِهذا وَالْمُشيرُونَ غُيَّبٌ\r\nوَ انْ كُنْتَ بِالْقُرْبى جَجَجْتَ خَصيمَهُمْ * فَغَيْرُكَ اوْلى بِالنَّبِىِّ وَ اقْرُبُ \r\nاگر به‌وسيله شورا زمام امور امت را به‌دست گرفته‌اى ( بايد بگويم : ) اين چه شورايى بود كه رأى دهندگان ( و صاحبنظران اصلى ) در آنجا نبودند ؟ !\r\nو اگر از راه خويشاوندى با پيامبر صلى الله عليه و آله با آنان احتجاج كردى ، ديگران از تو به پيامبر صلى الله عليه و آله نزديكتر و ( در نهايت براى احراز مقام خلافت ) سزاوارتر بودند ! ( همان ، ص 502 ) . ","page_name":" 33 ","page_number":29},
  {"content":"\r\n\r\nخواهند كرد . امام عليه السلام در پاسخ آنان فرمود :\r\nمن براى اين بيعت سزاوارترم . شما بايد با من بيعت كنيد . شما به موجب خويشاوندى با رسول خدا صلى الله عليه و آله خلافت را از انصار گرفتيد . آنان هم اين حق را به شما تسليم كردند .\r\nمن نيز با شما چنين استدلال مىكنم . من در زمان حيات رسول خدا صلى الله عليه و آله و نيز هنگام رحلت او ، نزديك‌ترين فرد به آن حضرت بودم . من ، وصىّ ، وزير و حامل علم اويم . . . .\r\nمن به كتاب خدا و سنّت پيامبر صلى الله عليه و آله از همه آشناترم و فرجام كارها را بهتر از همه شما مىدانم ، و ثبات قدمم از شما بيشتر است . پس بر سر چه نزاع داريد ؟ ! « 1 » \r\n3 - سخنرانى امام عليه السلام در جمع مهاجر و انصار ؛ در بخشىاز سخنان آن حضرت آمده‌است :\r\nاى مهاجران و انصار ! خدا را در نظر بياوريد و عهد و ميثاق پيامبر صلى الله عليه و آله را درباره من فراموش نكنيد و حكومت محمّد صلى الله عليه و آله را از خانهء او به خانه‌هاى خود مبريد . . . .\r\nشما مىدانيد كه ما خاندان ، از همهء شما به اين امر سزاوارتريم . مگر شما خواهان كسى نيستيد كه به معارف و مفاهيم قرآن و اصول و فروع دين و سنن و دستورات پيامبر صلى الله عليه و آله احاطهء كامل داشته باشد و به خوبى بتواند جامعهء اسلامى را اداره كند ، جلو مفاسد را بگيرد و غنائم و درآمدها را عادلانه ميان مردم تقسيم كند ؟\r\nسوگند به خدا چنين فردى در ميان ماست نه درميان شما . از هواى نفس پيروى نكنيد و از حق دور نشويد و اعمال نيك گذشتهء خود را با كردارهاى ناشايست كنونى تباه مسازيد . « 2 » \r\nامير مؤمنان عليه السلام در اين سه مرحله ، با موضع‌گيرى صريح ، قاطع و مستدلّ ، ديدگاه خود را نسبت به ماجراى سقيفه و گردانندگان آن بيان كرد و ناخشنودى خويش را از اين اجتماع فتنه‌انگيز و نتايج آن ، به گوش همگان رسانيد .\r\n\r\n25 سال سكوت براى خدا\r\nنخستين محصول تلخ سقيفه ، انزواى امير مؤمنان عليه السلام و به قدرت رسيدن ابوبكر بود .\r\nوى در سال سيزدهم هجرت در 63 سالگى از دنيا رفت و مدت خلافتش دو سال و سه\r\n\r\n","description":"","footnote":" ( 1 ) - احتجاج ، طبرسى ، ج 1 ، ص 97 و الامامة والسياسة ، ج 1 ، ص 18 .  ( 2 ) - الامامة والسياسة ، ج 1 ، ص 19 و احتجاج ، ج 1 ، ص 96 . ","page_name":" 34 ","page_number":30},
  {"content":"\r\n\r\nماه به‌طول انجاميد . « 1 » \r\nپس از ابوبكر ، عمر بن خطاب طبق توصيهء وى روى كار آمد و پس از ده سال و شش ماه و اندى حكومت ، در اواخر ذيحجّهء سال 23 هجرى به‌دست ابو لؤلؤ كشته شد . « 2 » \r\nعمر براى تعيين جانشين خويش ، شورايى تشكيل داد كه نتيجهء آن به سود عثمان بن عَفّان تمام شد . او نيز حدود دوازده سال در مسند قدرت بود ؛ سرانجام بر اثر بىعدالتى و حيف و ميل بيت‌المال ؛ در ذيحجهء سال 35 هجرى به دست گروهى از مسلمانان انقلابى و از ستم‌هاى خليفه به ستوه آمده ، كشته شد . « 3 » \r\nسه خليفه ياد شده به‌رغم روشنگرىها و اعتراضات خليفهء واقعى پيامبر صلى الله عليه و آله ، به مدت قريب 25 سال بر مسند خلافت اسلامى تكيه زدند و آن حضرت را خانه نشين كرده امّت را از خورشيد وجودش محروم ساختند .\r\nامام على عليه السلام هر چند خلافت را حقّ مسلم خويش مىدانست ، ليكن شرايط سياسى را نيز براى استيفاى اين حق مناسب نمىديد ؛ از اين رو ، از دست بردن به شمشير و شعله‌ور ساختن جنگ داخلى - كه به‌طور قهرى به زيان اسلام تمام مىشد - خوددارى ورزيد .\r\nامير مؤمنان عليه السلام درآغاز امر براى آنكه حقيقت براى همگان روشن‌شود و مردم نپندارند كه او نيز از آنچه در سقيفه گذشته خشنود است ، علاوه بر روشنگرىها و موضع‌گيرىهايى كه به سه مورد آن اشاره كرديم ، رابطه خود را با تشكيلات خلافت به‌طور كلّى قطع كرد و ضمن آنكه تا زمانى كه حضرت زهرا عليها السلام زنده بود با خليفه بيعت نكرد ، « 4 »  در اجتماعات و حتّى صفوف نماز جماعتشان نيز حاضر نشد .\r\nاتخاذ چنين موضعى از سوى پيشواى معصوم براى سلب مشروعيّت از حكومت وقت و ناشايستگى خليفه براى اداره جامعه و رهبرى امت اسلامى ، كافى بود .\r\n\r\n","description":"","footnote":" ( 1 ) - مروج الذهب ، ج 2 ، ص 298 .  ( 2 ) - همان ، ص 304 .  ( 3 ) - همان ، ص 333 .  ( 4 ) - ر . ك : اعيان‌الشيعه ، ج 3 ، ص 313 . ","page_name":" 35 ","page_number":31},
  {"content":"\r\n\r\nبا رحلت دخت گرامى پيامبر صلى الله عليه و آله و احساس تنهايى و غربت بنا به دلائل فراوانى ازجمله : كمبود نيروى كافى براى احقاق حق خويش ، حفظ اسلام و وحدت و يكپارچگى مسلمانان ، بيم بازگشت امّت به دوران جاهليّت ، خطر توطئه‌هاى خواص اهل باطل و دشمنان خارجى ، عدم شناخت و بىاعتنايى مردم نسبت به مقام امامت و پريشانحالى مسلمانان ، ناچار به تغيير سياست شد ؛ با ابوبكر بيعت كرد و فصل جديدى از سياست‌ها ، ديدگاه‌ها و موضعگيرىهاى سياسى آن حضرت در ارتباط با دستگاه خلافت آغاز گشت .\r\n\r\nهمكارى توأم با انتقاد\r\nحضرت على عليه السلام در اين مرحله از زندگى خود تا آنجا كه مصالح اسلام و امّت اسلامى اقتضا مىكرد در زمينه‌هاى فرهنگى و سياسى و محورهاى ديگرى كه به آن حضرت رجوع مىشد ، با دستگاه خلافت همكارى مىكرد . تاريخ موارد زيادى از همكارى آن حضرت با دولتمردان معاصر خود را ثبت كرده است .\r\nاين همكارى و گره‌گشايى از كار خلفا به قدرى چشمگير بود كه آنان بناچار به بزرگوارى ، دانش فراوان و خدمات ارزنده آن حضرت در حق دستگاه خلافت اعتراف مىكردند ؛ چنان كه خليفه دوّم مكرر مىگفت : « لَوْ لا عَلِىٌّ لَهَلَكَ عُمَرُ » « 1 »  ؛ يعنى اگر على نبود عمر هلاك شده بود !\r\nالبته همكارى امام عليه السلام با خلفا هيچ‌گاه به مفهوم تأييد اصل نظام حاكم و سياست‌هاى كلّى آن نبوده است ؛ از اين رو امام عليه السلام در كنار اين همكارىها ، انتقادها و رهنمودهاى سازنده هم داشته است . آنجا كه تصميم‌گيرى و سياستگذارى خليفه يا ديگر دست‌اندركاران ، بر خلاف مصالح عمومى امت اسلامى بود ، امير مؤمنان عليه السلام ساكت نمىنشست و موضوع را به خليفه گوشزد مىكرد ، ضمن آنكه راه و روش درست و صواب را نيز ارائه مىداد .\r\nبه‌عنوان نمونه يكى از لغزش‌ها و نقطه ضعف‌هاى عثمان از نظر امير مؤمنان عليه السلام جذب افراد منحرف و بدسابقه به دستگاه خلافت و دادن پست و موقعيّت به آنان بود .\r\n\r\n","description":"","footnote":" ( 1 ) - ر . ك : بحارالانوار ، ج 40 ، ص 149 ؛ الغدير ، ج 4 ، ص 64 و 66 ؛ ج 6 ، ص 81 ، 93 ، 94 ، 106 و 113 ؛ ج 7 ، ص 151 ؛ ج 8 ، ص 189 ؛ ج 3 ، ص 97 ؛ شرح نهج‌البلاغه ، ابن ابىالحديد ، ج 1 ، ص 18 ؛ ج 12 ، ص 179 و 205 . ","page_name":" 36 ","page_number":32},
  {"content":"\r\n\r\nعثمان ، مروان بن حكم را - كه وى و پدرش نفرين شده رسول خدا صلى الله عليه و آله بودند و آن حضرت پدرش را به خاطر انحرافاتى كه داشت تبعيد كرده بود - همراه پدرش به مدينه بازگرداند و چنان دست و بالش را باز كرد كه به منزله وزير وى شد و سخت بر او مسلّط گشت و به نام خليفه هر كارى كه دلش مىخواست انجام مىداد .\r\nامام عليه السلام به اين روش و سياست خليفه انتقاد كرد و از وى خواست آلت بىاراده دست مروان نباشد :\r\n« فَلا تَكُونَنَّ لِمَرْوانَ سَيِّقَةً يَسُوقُكَ حَيْثُ شاءَ بَعْدَ جَلالِ السِّنِّ وَ تَقَضِّى الْعُمْرِ » « 1 » \r\nبراى مروان همچون چاروايى به غارت گرفته مباش كه تو را به هر جا خواست براند ، آن هم پس از ساليانى كه بر تو رفته و عمرى كه از تو گذشته است !\r\n\r\nديگر اقدامات\r\nفعّاليت‌ها و تلاش‌هاى حضرت امير در طول دوران 25 ساله سكوت به آنچه گفتيم محدود نمىشود . گردآورى قرآن و تفسير و تبيين آن براى مردم ، تربيت افراد مستعدّ و آماده در رشته‌هاى مختلف علوم تفسير ، اخلاق ، ادبيّات و . . . ، پاسخگويى به پرسش‌ها و شبهات اعتقادى دانشمندان ملل جهان ، به‌ويژه يهود و نصارا ، تبيين احكام بسيارى از رويدادهاى نوظهور - كه تا آن زمان در اسلام سابقه نداشت و در قرآن و سنّت نيز درباره آنها نصّ به‌خصوصى در دست نبود - تلاش‌هاى اقتصادى و كشاورزى به‌منظور تأمين زندگى خود و بينوايان و درماندگان ، دلجويى ، تفقد و حمايت از ستمديدگانى كه دست‌اندركاران حكومت وقت بر آنان ستم روامىداشتند و . . . از جمله اقدامات آن گرامى در اين دوران است كه در صفحات تاريخ منعكس شده است .\r\n\r\n","description":"","footnote":" ( 1 ) - نهج‌البلاغه ، صبحى صالح ، خ 164 . ","page_name":" 37 ","page_number":33},
  {"content":"\r\n\r\nپرسش\r\n1 - مظلوميّت حضرت على عليه السلام از چه زمانى و چگونه آغاز شد ؟\r\n2 - نخستين موضعگيرى امير مؤمنان عليه السلام در برابر سقيفه چه بود ؟\r\n3 - خلفاى ثلاثه هر كدام چند سال حكومت كردند ؟\r\n4 - حضرت امير عليه السلام چه زمان با ابو بكر بيعت كرد ؛ چرا ؟\r\n5 - امام على عليه السلام در دوران 25 ساله سكوت در برابر خلفا چه سياستى اتخاذ كرد ؟\r\n\r\n","description":"","footnote":"","page_name":" 38 ","page_number":34},
  {"content":"\r\n\r\n\r\nدرس سوم : حضرت على ( ع ) در دوران زمامدارى\r\nپس از كشته شدن عثمان ، به تقاضا و اصرار اكثريّت قريب به اتفاق مهاجران و انصار ، حضرت على عليه السلام به خلافت برگزيده شد . امام عليه السلام نخست از پذيرش اين مقام خوددارى كرد ، نه از اين جهت كه در خود توان زمامدارى و تحمّل تبعات آن را نمىديد و يا شايسته‌تر از او در ميان اصحاب وجود داشت ، بلكه از آنجايى كه حضرت مىدانست ، مجتمع اسلامى به‌خاطر سياست غلط خلفاى گذشته به‌ويژه عثمان ، در خلال مدت خلافتشان دچار اختلافِ طبقاتى و تبعيض‌هاى اجتماعى و اقتصادى شده است و مىديد كه اصول و مفاهيم اصيل اسلامى كه پيامبر اكرم صلى الله عليه و آله در طول زندگى خود به آن عمل مىفرمود ، به‌دست فراموشى سپرده شده و به تحليل رفته است ، بدين جهت مشكلات و سختىهاى فراوانى در پيش است . امام عليه السلام با توجه به اين مسأله مىخواست مردم را آزمايش كند تا ببيند آنان براى تحمّل روش انقلابى اسلام ، در عمل چه اندازه آمادگى دارند ، تا بعدها چنين نينديشند كه امام عليه السلام آنان را غافلگير ساخته و از تحرك و شور انقلابىشان به نفع خود بهره‌بردارى كرده است .\r\nبا توجه به اين جهات و جهات ديگر ، امام عليه السلام از پذيرش فورى زمامدارى با همه اصرار صحابه و جمهور مردم خوددارى كرد و در پاسخ جمعيت فرمود :\r\nدست از من برداريد و ديگرى را بطلبيد چون كارى كه در پيش است مشكلات گوناگونى در بردارد كه دل‌ها طاقت تحمل و عقل‌ها ياراى پذيرش آن را ندارد ! آفاق جهان اسلام را ابرهاى سياه ظلم و بدعت فرا گرفته و راه روشن آيين اسلام تغيير يافته است . يقين بدانيد ، اگر من خلافت را بپذيرم طبق آنچه كه خود مىدانم با شما رفتار\r\n\r\n","description":"","footnote":"","page_name":" 39 ","page_number":35},
  {"content":"\r\n\r\nمىكنم و به سخن هيچ گوينده و سرزنش هيچ ملامت كننده‌اى گوش نخواهم داد ! « 1 » \r\nامّا وقتى پس از سخنرانى در جمع مردم و اتمام حجت ، باز هم با اصرار فوق‌العاده آنان مواجه شد - در روز جمعه 25 ذىالحجّه سال 35 هجرى « 2 »  - ناگزير خلافت را قبول كرد و مردم با او بيعت كردند .\r\n\r\nامام عليه السلام در مقام فرمانروايى\r\nامام عليه السلام در شرايطى زمام امور را به دست گرفت كه جامعه اسلامى به‌واسطه شكاف‌ها و اختلافات اجتماعى اقتصادى در سراشيبى سقوط قرار گرفته بود و در همه زمينه‌ها دشوارىها و مشكلات بسيار در هم و پيچيده‌اى در انتظارش بود .\r\nعلى عليه السلام سياست انقلابى خويش را براى تحقق بخشيدن به هدف‌هايى كه به آن منظور حكومت را پذيرفته بود به مرحله اجرا گذارد . اين سياست در سه زمينه بود :\r\nزمينه حقوقى ، زمينه مالى و زمينهء ادارى .\r\n\r\n1 - عرصه حقوقى\r\nاصلاحات امام عليه السلام در زمينه حقوقى ، تضمين حقوق مساوى براى همه و لغو امتياز و برترى در بخشش بيت‌المال بود . اين سخن اوست كه فرمود :\r\nذليل و ستمديده نزد من عزيز است تا آنگاه كه حق او را بازستانم و نيرومند نزد من ناتوان است تا حق مظلوم را از او پس بگيرم . « 3 » \r\n\r\n2 - عرصه مالى\r\nدر اين زمينه امام عليه السلام نخستين اقدامى كه انجام داد باز پس گرفتن ثروت‌هاى كلانى\r\n\r\n","description":"","footnote":" ( 1 ) - نهج‌البلاغه ، خ 92 « صبحى صالح » .  ( 2 ) - كامل ابن اثير ، ج 3 ، ص 194 .  ( 3 ) - نهج‌البلاغه ، خ 37 ، صبحى صالحى ؛ « الذَّليلُ عِنْدى عَزيزٌ حَتّى آخُذَ الحَقَّ لَهُ وَالْقَوِىُّ عِنْدى ضَعيفٌ حَتّى آخُذَ الحَقَّ مِنْهُ » . ","page_name":" 40 ","page_number":36},
  {"content":"\r\n\r\nبود كه در دوران خلافت عثمان دراختيار عده‌اى خاص قرار گرفته بود . امير مؤمنان عليه السلام ، اموال و تيولهايى « 1 »  را كه عثمان به عمّال و خويشاوندان خود بخشيده بود به بيت‌المال بازگرداند . « 2 »  پس از آن ، مردم را در تقسيم اموال به سياست خود آگاه ساخت و فرمود :\r\nمردم ! من نيز فردى از شما هستم و در سود و زيان با شما شريكم . من شما را به سوى روش پيامبر صلى الله عليه و آله رهبرى خواهم نمود و دستورهاى او را در ميان شما اجرا مىكنم . آگاه باشيد هر قطعه زمين و تيولى كه عثمان آن را به ديگرى داده است و هر مالى كه از مال خدا عطا كرده بايد به بيت‌المال بازگردانده شود . همانا هيچ چيز حق را از بين نمىبرد ، سوگند به خدا اگر چه ببينم اين مال جهيزيه زنى قرار گرفته باشد و يا با آن كنيزى خريده شده باشد همه را بازمىگردانم ، همانا در عدل گشايشى هست و كسى كه عدالت بر او تنگ باشد ، ستم بر او تنگ‌تر است . « 3 » \r\n\r\n3 - عرصهء ادارى\r\nامام عليه السلام سياست ادارى خود را در دو زمينه عملى ساخت :\r\nالف - عزل و بركنارى واليان ناصالح . امام عليه السلام در اين زمينه مىفرمايد :\r\nمن از اين اندوهناكم كه سفيهان و بدكاران اين امت ، زمام كار را به دست گيرند ، درنتيجه مال خدا را در ميان خود دست به دست بگردانند و بندگان خدا را به بردگى خود بكشانند ، با صالحان نبرد كنند و فاسقان را همدست خويش قرار دهند . در اين گروه ، برخى هستند كه شراب نوشيده و حد بر او جارى شده است و بعضى از آنان اسلام را نپذيرفتند تا براى آنان عطائى تعيين گرديد . . . . « 4 » \r\nب - تعيين زمامداران صالح و شايسته و اعزام آنان به شهرها . عثمان بن حنيف را\r\n\r\n","description":"","footnote":" ( 1 ) - تيول عبارت است از ملك و آب و زمينى كه از ناحيه دولت به كسى واگذار شود تا از درآمد آن استفاده كند ( فرهنگ‌عميد ) .  ( 2 ) - مسعودى در مروج الذهب ، ج 2 ، ص 353 و ابن ابىالحديد در شرح خود بر نهج‌البلاغه ، ج 1 ، ص 270 به اين مطلب تصريح كرده‌اند . براى آگاهى بيشتر به دو منبع فوق و همچنين به شرح نهج‌البلاغه خوئى ، ج 3 ، ص 215 و فى ظلال نهج‌البلاغه ، ج 1 ، ص 130 و شرح بحرانى ، ج 1 ، ص 296 و كتاب سير الائمه عليهم السلام نوشته علّامه سيد محسن امين ، ج 1 ، جزء دوم ، ص 11 رجوع شود .  ( 3 ) - ثورة الحسين ، مهدى شمس‌الدين ، ص 75 ؛ نهج‌البلاغه ، خ 15 ؛ شرح ابن ابىالحديد ، ج 1 ، ص 269 .  ( 4 ) - نهج‌البلاغه ، نامه 62 . ","page_name":" 41 ","page_number":37},
  {"content":"\r\n\r\nوالىبصره ، سهل بن حنيف را والى شام و قيس بن عباده را والى مصر نمود و ابوموسى اشعرى را بنا بر اصرار مالك اشتر بر پست خود در كوفه ابقا كرد . « 1 » \r\n\r\nعكس‌العمل مخالفان\r\nاقدامات اصلاح‌طلبانه امام عليه السلام به همان اندازه كه براى طبقه فقير و ستمديده شادى آفرين بود ، به غرور و خودخواهى و برترىطلبى قريش لطمه وارد ساخت . از اين رو ، سران و بزرگان طبقه ثروتمند كه منافع شخصى و موقعيت اجتماعى خود را در خطر ديدند ، پس از مذاكره با امام عليه السلام و مأيوس شدن از تغيير سياست آن حضرت در مسائل مالى و حقوقى ، پرچم مخالفت برافراشتند ، مردم را به نقض بيعت تحريك نموده به بهانه‌هاى مختلف سعى در تضعيف موقعيت امام عليه السلام و شعله‌ور ساختن دامنه اختلافات و جنگهاى داخلى داشتند .\r\nعلى عليه السلام در برخى از كلمات خود ، مخالفان حكومت خويش را به سه دسته تقسيم نموده و مىفرمايد : « چون به امر خلافت قيام كردم ، طائفه‌اى نقض بيعت كردند و جمعيّتى از دين بيرون رفتند و گروهى ديگر از اول سركشى و طغيان كردند . » « 2 » \r\nاينك به شرح مختصر موضع‌گيرىهاى اين سه دسته در برابر حكومت اسلامى امير مؤمنان عليه السلام مىپردازيم .\r\n\r\n1 - ناكثين\r\nپول پرستان و صاحبان مطامع و طرفدار تبعيض ، در برابر سياست امام عليه السلام آرام ننشسته ، نخستين فتنه را در « بصره » پديد آوردند . سلسله جنبان اين بلوا طلحه و زبير بودند كه تقاضاى فرمانروايى بصره و كوفه را داشتند « 3 »  و با صراحت در برابر امام عليه السلام\r\n\r\n","description":"","footnote":" ( 1 ) - تاريخ يعقوبى ، ج 2 ، ص 179 ؛ كامل ابن اثير ، ج 3 ، ص 201 .  ( 2 ) - « فَلَمّا نَهَضْتُ بِالامْرِ نَكَثَتْ طائِفَةٌ وَ مَرَقَتْ اخْرى وَ قَسَطَ آخَرُونَ » « خطبه شقشقيه » نهج‌البلاغه ، فيض‌الاسلام ، خ 3 ، ص 51 .  ( 3 ) - كامل ابن اثير ، ج 3 ، ص 196 . ","page_name":" 42 ","page_number":38},
  {"content":"\r\n\r\nاظهار داشتند : ما بدين جهت با تو بيعت كرديم كه در كار خلافت با تو شريك باشيم . « 1 » \r\nولى امام عليه السلام با در خواست آنان موافقت نكرد . آن دو ، سرانجام به بهانه عمره ، مدينه را به عزم مكّه ترك كردند و در آنجا با همكارى عايشه و پيوستن حكمرانانِ بر كنار شدهء عثمان كه به مكه روى آورده بودند هسته مركزى « ناكثين » تشكيل شد .\r\nآنان با استفاده از ثروت امويان و تحت پوشش خونخواهى عثمان و با رهبرى عايشه ارتشى تشكيل داده و به‌سوى بصره رهسپار شدند . و به مدافعان بصره حمله بردند و پس از برخوردهاى شديد بين طرفين و كشته و مجروح شدن عده زيادى و دستگيرى عثمان بن حُنيف ، استاندار بصره شهر به تصرف آنان درآمد .\r\nامام عليه السلام پيش از رويارويى با پيمان شكنان از راه‌هاى مختلف نهايت كوشش خود را در حفظ صلح و جلوگيرى از خونريزى به‌كار برد ، ولى به آن دست نيافت ، زيرا شورشيان تصميم به جنگ داشتند .\r\nعلى عليه السلام به ناچار با آنان درگير شد و پس از نبرد شديدى ، اين غائله با پيروزى امام عليه السلام و شكست سخت « ناكثين » پايان پذيرفت ، عده زيادى كشته شدند و بقيه به نقاط مختلف گريختند . اين جنگ در تاريخ به نام جنگ « جَمَل » معروف است .\r\n\r\n2 - قاسطين\r\nامام عليه السلام زمانى كه مسؤوليت فرمانروايى جامعه اسلامى را پذيرفت ، تصميم گرفت سيره پيامبر اكرم صلى الله عليه و آله را كه مدت‌ها بود به‌دست فراموشى سپرده شده بود ، احيا نمايد و هرگونه تلاش و كوشش در تمرد و سرپيچى از قانون الهى را از بين ببرد و خط بنىاميّه و در رأس آن ، معاويه را كه ادامه دهنده اين قانون‌شكنى بود ، از جامعه اسلامى پاكسازى كند .\r\nلذا در روزهاى نخست حكومت خود تصميم گرفت معاويه را از مقام استاندارى شام عزل كند . در اين باره سخنان و توصيه‌هاى هيچ كس حتّى ابن عباس در تغيير موضع آن حضرت تأثيرى نداشت . چرا كه امام عليه السلام در هيچ شرايطى نمىتوانست وجود معاويه را\r\n\r\n","description":"","footnote":" ( 1 ) - تاريخ يعقوبى ، ج 2 ، ص 180 ؛ شرح ابن ابىالحديد ، ج 1 ، ص 230 . ","page_name":" 43 ","page_number":39},
  {"content":"\r\n\r\nدر حكومت اسلامى بپذيرد .\r\nمعاويه نيز با شناختى كه از امام عليه السلام داشت مىدانست كه امام عليه السلام به‌زودى او را از كرسى آرزوهايش پايين خواهد كشيد و در برابر خواسته‌هاى مادى و آسايش‌طلبىها و مقام‌پرستىهايش ، سدّى قوى ايجاد خواهد كرد . بدين جهت كشته شدن عثمان به دست مسلمانان انقلابى را بهترين موقعيت و وسيله براى استوار ساختن پايه‌هاى حكومت دروغين خويش و رسيدن به اهداف خود دانست . به همين جهت قتل عثمان را بزرگ كرد و با تبليغاتى دامنه‌دار آن را به‌صورت چنان فاجعه‌اى درآورد كه دل‌هاى مردم شام را به سختى تكان داد .\r\nشورش طلحه و زبير و عايشه هم كه به نام حمايت از عثمان انجام گرفته بود كار معاويه را آسان‌تر مىكرد . وى مىتوانست به استناد آن ، مردم شام را برانگيزد و به هر طرف كه مىخواهد ببرد .\r\n\r\nآغاز جنگ :\r\nبا جمع شدن گروه انبوهى ار مردم دنياپرست و بىايمان در اطراف معاويه ، وى آماده جنگ شد تا با حكومت مشروع حق و عدل درآويزد . سپاه معاويه به مكانى به‌نام « صفين » رسيد و در كنار فرات اردو زد ، و آب را به روى اصحاب اميرالمؤمنين بست .\r\nامام عليه السلام چون دريافت كه معاويه با سپاهى انبوه به صفين رفته است ، براى مقابله با او آماده شد . موج سپاهيان امام ، همانند سيلى از كوفه به موازات فرات به جريان افتاد « 1 »  و در برابر سپاهيان معاويه قرار گرفت ولى راهى به فرات نداشت .\r\nامام عليه السلام براى جلوگيرى از خونريزى تلاش‌هاى زيادى كرد ، ولى موفق نشد و ناگزير از جنگ گرديد . سپاهيان على عليه السلام در نخستين نبرد ، شاميان را از كنار فرات پس راندند و زيان‌هاى فراوان به سپاه شام وارد ساختند . چون لشكر عراق فرات را به‌دست گرفت ،\r\n\r\n","description":"","footnote":" ( 1 ) - در تعداد سپاهيان طرفين اختلاف است . مسعودى در مروج‌الذهب سپاهيان امام عليه السلام را نود هزار و تعدادسپاهيان معاويه را هشتاد و پنج هزار نوشته است . « مروج الذهب ، ج 2 ، ص 375 . » ","page_name":" 44 ","page_number":40},
  {"content":"\r\n\r\nامام عليه السلام با نهايت بزرگوارى فرمود : بگذاريد آنها هم آب بردارند . . . .\r\nپس از آن ، برخوردهاى كوچكى بين دو سپاه جريان داشت و امام عليه السلام نمىخواست حمله همگانى آغاز شود . زيرا اميد داشت ، دشمن ، به حق ، گردن نهد و دست از جنگ بردارد ، ولى دشمن همچنان بر سر ستيز بود ، طرفين از ادامه مخاصمه خسته شدند و هيچ اميدى به صلح و توافق نبود .\r\nچون امام ، وضع را بدين‌گونه ديد يارانش را آماده نبرد عمومى كرد . معاويه نيز مهياى جنگ شد . دو گروه به هم درآويختند . شديدترين نبردها در « لَيْلَةُ الهَرير » « 1 »  بالا گرفت .\r\nجنگ از نماز صبح تا نيمه شب و از نيمه شب تا فردا ظهر طول كشيد چنان كه سپاهيان وقت نماز را نمىفهميدند و همچنان بدون استراحت مىجنگيدند . « 2 » \r\nمالك اشتر ، فرمانده رشيد سپاه امام ، مردانه در ميدان مىتاخت و گروهى دلير و نامور بر گرد او بسوى دشمن پيش مىراندند . چنان شكستى در لشكر معاويه پديد آمد كه تمام صف‌هاى سپاهش در هم كوبيده شد . و مىرفت كه سپاه على عليه السلام پيروز شود .\r\nاما معاويه با كمك عمرو بن عاص به فكر مكر و فريب افتاد و با نيرنگِ قرآن بر سر نيزه كردن ، در ميان سربازان امام عليه السلام اختلاف و شورش پديد آورد .\r\nسرانجام پس از اصرار زياد از جانب ياران على عليه السلام ، امام ناچار تن به حكميت ابوموسى اشعرى و عمرو عاص داد كه آنان درباره مصالح اسلام و مسلمين مطالعه كنند و نظر خود را اعلام دارند .\r\nوضع امام عليه السلام در پذيرفتن مسأله حكميت به پايه‌اى رسيدكه اگر نمىپذيرفت شايد به‌دست برخى سربازان خود كشته مىشد و مسلمانان با بحران شديدترى رو به رو مىشدند .\r\n\r\n","description":"","footnote":" ( 1 ) - هرير در لغت به‌معناى زوزه سگ از سرماست و چون در آن شب در اثر شدت نبرد و فشار دو طرف ، اسب‌سواران برسر يكديگر فرياد مىزدند آن شب را « لَيلة الهرير » ناميدند . ( معجم‌البلدان ، ج 5 ، ص 403 و مجمع البحرين ، ج 3 ، ص 518 ماده هَرَر ) .  ( 2 ) - وقعه صفين ، ص 475 . ","page_name":" 45 ","page_number":41},
  {"content":"\r\n\r\nپس‌از فرا رسيدن موعدى كه قرار بود حَكَمَيْن نظر خود را ابراز دارند ، عمرو عاص ابوموسى را فريفت و حكومت معاويه را تثبيت كرد و اين امر حيله‌گرى معاويه را آشكار ساخت .\r\n\r\n3 - مارقين\r\nپس از ماجراى حكميّت ، تعدادى از مسلمانان كه با حضرت على عليه السلام همراه بودند عليه آن حضرت خروج كردند و امام را براى پذيرش حكميتى كه خودشان تحميل كرده بودند مورد انتقاد قرار دادند .\r\nآنان پس از چند روز به اشتباه خود مبنى بر تحميل پذيرش حكميت بر امام ، پى برده پشيمان شدند امّا دچار اشتباه ديگرى شده سعى كردند على عليه السلام را وادار به نقض عهد و پيمان نمايند . « 1 »  اما امام عليه السلام كسى نبود كه پيمان خود را نقض كند .\r\nخوارج در برابر حضرت على عليه السلام دست به صف‌آرايى زدند و فتنه‌ها و تباهىها بر پا كردند . از كوفه بيرون آمدند و در « نهروان » « 2 »  اردو زدند . متعرض مردم بىگناه مىشدند و با كشتار و فساد ، وحشت در ميان مردم مىافكندند .\r\nبدين جهت سپاه امام عليه السلام به جانب نهروان حركت كرد . قبل از برخورد دو سپاه ، امام عليه السلام سعى كرد با منطق و گوشزد كردن اشتباهات آنان ، هدايتشان نموده از خونريزى جلوگيرى كند . بعضى از آنان به رهنمودهاى حضرت توجه كرده از لجاجت دست برداشتند ، ليكن اكثريت آنان بر موضع باطل خود پاى فشرده و بر گمراهى باقى ماندند .\r\nچون امام از هدايت و ارشاد آنان مأيوس شد و فهميد كه هرگز به راه حق باز نمىگردند با آنان به نبرد پرداخت . سپاهيان امام عليه السلام از چپ و راست به‌سوى دشمن يورش بردند و خوارج را در ميان گرفتند و با نيزه و شمشير به جانشان افتادند و بيش از يكساعت نكشيد كه همگى را - به استثناى نه نفر - كشتند .\r\n\r\n","description":"","footnote":" ( 1 ) - اشاره به پيمانى است كه پس از آتش بس بين امام عليه السلام و معاويه به امضا رسيد .  ( 2 ) - نهروان ناحيه وسيعى است بين واسط و بغداد كه شهرهايى از قبيل اسكاف و صافيه و غير آنها در اين ناحيه قراردارد « معجم‌البلدان ، ج 5 ، ص 324 . » ","page_name":" 46 ","page_number":42},
  {"content":"\r\n\r\n\r\nشهادت امام عليه السلام\r\nعلى عليه السلام سرانجام پس از پنج سال حكومت ، در شب نوزدهم رمضان ، سال چهلم هجرى در حال اداى نماز صبح در مسجد كوفه با شمشير زهرآگين پليدترين مردمان ، عبدالرحمن بن ملجم كه يكى از خوارج بود ، در محراب حق ضربت خورد و چهره‌اش در خون سر ، گلگون گرديد .\r\nو دو روز بعد ، در شب 21 ماه رمضان به شهادت رسيد . تن پاكش را در خاك مقدس نجف دفن كردند كه امروز كعبه دل‌هاى مسلمانان به‌ويژه شيعيان است .\r\n\r\n","description":"","footnote":"","page_name":" 47 ","page_number":43},
  {"content":"\r\n\r\nپرسش\r\n1 - پس از قتل عثمان چرا امام عليه السلام از پذيرش فورى خلافت خوددارى كرد ؟\r\n2 - اقدامات امام عليه السلام را پس از قبول زمامدارى در زمينه‌هاى مالى ، حقوقى و ادارى به‌اختصار ذكر كنيد .\r\n3 - مخالفان حكومت امام چه كسانى بودند و چه جنگ‌هايى را به راه انداختند ؟\r\n4 - چرا امام توصيه افراد از جمله ابن عباس را مبنى بر ابقاى معاويه براى مدت محدود در پست خود نپذيرفت ؟\r\n5 - حضرت على عليه السلام در چه زمانى و به‌دست چه كسى به شهادت رسيد ؟\r\n\r\n","description":"","footnote":"","page_name":" 48 ","page_number":44},
  {"content":"\r\n\r\n\r\nدرس چهارم : حضرت زهرا ( س ) در دوران رسالت\r\n\r\nنطفهء بهشتى\r\nجبرئيل بر پيامبر صلى الله عليه و آله فرود آمد و عرض كرد : خداى بزرگ بر تو سلام فرستاده و امر كرده كه چهل روز از خديجه دورى گزينى و به عبادت بپردازى .\r\nرسول خدا صلى الله عليه و آله فرمان الهى را اجرا كرد و مدت چهل شبانه روز به خانه نرفت . روزها را روزه مىگرفت و شب‌ها را به عبادت سپرى مىكرد .\r\nپس از گذشت چهل روز فرشته و حى نازل شد ، در حالى كه با خود غذايى از بهشت آورده بود . رسول خدا صلى الله عليه و آله به فرمان الهى با آن غذاى بهشتى افطار كرد و پس از افطار ، روانه خانه شد و همان شب نطفهء پاك و بهشتى فاطمه عليها السلام منعقد گشت . « 1 » \r\nاين نطفه بهشتى در دوران حمل ، انيس ما در بود و با او گفتگو مىكرد . اين فضيلت بزرگ را علاوه بر علماى شيعه دانشمندان سنّى نيز نقل كرده‌اند . دهلوى مىنويسد :\r\nزمانى كه خديجه به فاطمه باردار شد ، وى در رحم با مادرش سخن مىگفت . و خديجه اين موضوع را از پيامبر صلى الله عليه و آله پنهان مىداشت ؛ تا آنكه روزى رسول خدا صلى الله عليه و آله بر همسرش وارد شد ، ديد وى بدون آنكه كسى در خانه باشد سخن مىگويد . از جريان پرسيد . خديجه پاسخ داد با فرزندى كه در رحم دارم سخن مىگويم ، چه آنكه او با من حرف مىزند . رسول خدا فرمود : بشارت باد بر تو اى خديجه ! اين دخترى است كه خداوند او را مادر يازده نفر از جانشينان من قرار داده است كه پس از من و پدرشان عهده‌دار امامت خواهند شد . « 2 » \r\n\r\n","description":"","footnote":" ( 1 ) - بحارالانوار ، ج 16 ، ص 79 ( تلخيص ) . تكوّن نطفهء فاطمه عليها السلام از غذا يا ميوه بهشتى در روايات شيعه و سنّى آمده و ميان دو گروه ، مشهور است . براى آگاهى بيشتر رجوع كنيد مستدرك حاكم ، ج 1 ، ص 156 ؛ تاريخ بغداد ، ج 5 ، ص 87 ؛ ذخائر العقبى ، ص 44 ؛ مقتل الحسين ، خوارزمى ، ص 63 ؛ ميزان الاعتدال ، ذهبى ، ج 2 ، ص 26 .  ( 2 ) - فاطمة الزهراء من المهد الى اللّحد ، ص 59 . ","page_name":" 49 ","page_number":45},
  {"content":"\r\n\r\n\r\nولادت\r\nدوران باردارى حضرت خديجه سپرى شد و زمان ولادت مولود بهشتى فرا رسيد .\r\nخديجه از درد زايمان به خود مىپيچيد . به سراغ زنان قريش فرستاد تا به يارىاش آيند . آنان پاسخ ردّ داده و گفتند : تو سخن ما را نشنيدى و نصيحت ما را نپذيرفتى و با يتيمى تهيدست ازدواج كردى و با اين اقدامت خشم ما را برانگيختى ، اينك ما نيز به كمكت نمىآييم .\r\nهمسر پيامبر صلى الله عليه و آله از يارى زنان قريش مأيوس شد و به خداوند توكل كرد . خداوند او را تنها نگذاشت ؛ زنان پاكدامن و با فضيلتى همچون ساره ، آسيه ، مريم و صفورا « 1 »  ( دختر شعيب ) « 2 »  و حوريانى از بهشت را به يارىاش فرستاد « 3 »  و بدين ترتيب فاطمه عليها السلام در روز جمعه ، بيستم جمادىالثانى ، سال پنجم بعثت در مكّه چشم به جهان گشود « 4 »  و نه‌تنها سرزمين مكّه و خانه‌هاى مكّيان را كه شرق و غرب زمين را با نور الهى خويش روشن ساخت . « 5 » \r\n\r\nپدر و مادر\r\nپدر گرانقدر حضرت فاطمه عليها السلام ، رسول گرامى اسلام حضرت محمد بن عبدالله صلى الله عليه و آله و مادر ارجمندش خديجه دختر خويلد است . خويلد ، پسر اسد ، پسر عبدالعزّى ، پسر قصّى از رجال برجسته قريش و در دوران جاهليّت ، مهتر طايفهء خود بود .\r\nنوشته‌اند هنگامى كه تُبَعّ ، پادشاه يمن ، تصميم گرفت حجرالاسود را به سرزمين خود ببرد ، خويلد با او به نزاع برخاست و مانع اين اقدام شد . « 6 » \r\n\r\n","description":"","footnote":" ( 1 ) - در اينكه نام دختر شعيب ، همسر حضرت موسى عليه السلام ، صفراء بوده يا صفوراء اختلاف است در روايات هر دو نام ضبط شده است .  ( 2 ) - در روايت ديگرى به جاى صفوراء ، « كلثم » خواهر حضرت موسى ذكر شده است ( ر . ك : بحارالانوار ، ج 43 ، ص 3 ) .  ( 3 ) - بحارالانوار ، ج 16 ، ص 79 ؛ دلائل الامامة ، ص 8 - 9 .  ( 4 ) - المصباح ، كفعمى ، ص 522 ( جدول ) ؛ در مورد سال ولادت حضرت زهرا عليها السلام نقلهاى مختلفى وجود دارد . بيشتر مورخان اهل سنت سال ولادت را پنج سال پيش ازمبعث ذكر كرده‌اند . بعضى منابع نيز سال دوم بعثت دانسته‌اند ؛ ولى مشهور ميان محدثان و مورخان شيعه همان است كه در متن آمده است .  ( 5 ) - دلائل الامامة ، ص 9 .  ( 6 ) - سيره حلبى ، ج 1 ، ص 138 . ","page_name":" 50 ","page_number":46},
  {"content":"\r\n\r\nاين ايستادگى نشان دهنده موقعيّت ممتاز او در آن عصر است .\r\nورقة بن نوفل ، پسر عموى خديجه نيز از كاهنان و دانايان عرب بود و از كتاب‌هاى اديان پيشين اطلاع داشت .\r\nخديجه در چنين خانواده‌اى پرورش يافت . وى از زنان برجسته و پاكدامن قريش به‌شمار مىرفت تا آنجا كه او را « طاهره » و « سيده » زنان قريش مىخواندند . « 1 »  او از زبان پسرعمويش شنيده بود كه « امين » قريش ، همان است كه پيامبران پيشين رسالتش را بشارت داده‌اند ؛ « 2 »  از اين رو با داشتن ثروت زياد و خواستگاران فراوان ، شيفتهء معنويت و كمالات حضرت محمد شد و به او پيشنهاد ازدواج داد و با صراحت اظهار داشت : « اى پسر عمو ! از آنجا كه تو را شريف ، امانتدار ، خوش خُلق و راستگو يافتم شيفتهء تو شده ( و پيشنهاد ازدواج دادم ) . » « 3 » \r\nخديجه پس از بعثت ، نخستين بانويى بود كه به رسول خدا صلى الله عليه و آله ايمان آورد و در طول مدت حياتش در تمامى صحنه‌ها در كنار آن حضرت و انيس و ياور او بود . در پرتو اين خدمات ارزنده و شايستگىهاى معنوى و اخلاقى او ، پيامبر صلى الله عليه و آله وى را بسيار دوست مىداشت و به او احترام و ارج مىنهاد و در كارها با وى مشورت مىكرد و تا آن بانوى گرانمايه زنده بود همسر ديگرى برنگزيد . « 4 » \r\n\r\nنام ، كنيه‌ها و القاب\r\nرسول گرامى اسلام به دستور الهى نام « فاطمه » را بر دخترش نهاد . « 5 »  فاطمه از مصدر « فَطْم » و به معناى بريدن ، قطع كردن و جدا شدن آمده است . واژه فاطمه وزن فاعلى دارد\r\n\r\n","description":"","footnote":" ( 1 ) - سيره حلبى ، ج 1 ، ص 138 .  ( 2 ) - سيره حلبى ، ج 1 ، ص 137 .  ( 3 ) - الاصابة ، ج 3 ، ص 634 .  ( 4 ) - سيره حلبى ، ج 1 ، ص 138 .  ( 5 ) - ر . ك : تذكرة الخواص ، ص 272 . ","page_name":" 51 ","page_number":47},
  {"content":"\r\n\r\nولى معناى مفعولى مىدهد و بريده و جدا شده معنى مىشود .\r\nدر اينكه فاطمه عليها السلام از چه چيز جدا شده است ، در روايات ، مختلف آمده است . در روايتى رسول خدا صلى الله عليه و آله فرمود : چون خداوند او و ذرّيه‌اش را از آتش دوزخ بريده است . « 1 » \r\nدر روايتى ديگر از آن حضرت نقل شده كه چون او و شيعيانش از آتش جهنم بريده‌اند . « 2 » \r\nيونس بن ظبيان از امام صادق عليه السلام نقل كرده كه چون از بدىها بريده شده او را فاطمه ناميده‌اند . « 3 » \r\nكنيه‌هاى حضرت فاطمه عليها السلام عبارت است از : ام‌ّالحسن ، ام‌ّالحسين ، ام‌ّالمحسن ، ام‌ّالأئمّه و امّ ابيها . « 4 »  علّت مكنّى شدن آن گرامى به « امّ ابيها » شايد اين باشد كه آن بانوى گرامى از همان دوران خردسالى در همه صحنه‌هاى مبارزه در كنار پدر بزرگوارش بود و از نظر عاطفى خلأ مادر را كه پيامبر صلى الله عليه و آله در كودكى از دست داده بود پر مىكرد ؛ بويژه پس از درگذشت حضرت خديجه و جناب ابوطالب ، دو يار مهربان رسول خدا صلى الله عليه و آله ، پيوند عاطفى آن حضرت با دخترش فاطمه استوارتر شد ؛ چرا كه در اين مقطع تنها نوازشها ، محبّت‌ها و دلجويىهاى فاطمه عليها السلام بود كه خستگى و اندوه از چهرهء ملكوتى رسول خدا صلى الله عليه و آله مىزدود .\r\nاز سوى ديگر مىبينيم رسول اكرم صلى الله عليه و آله با دخترش همان برخوردى را داشت كه انسان با مادرش دارد ؛ دست او را مىبوسيد ، به هنگام ورودش مىايستاد ، چون به سفر مىرفت او آخرين نفرى بود كه وداع مىكرد و چون از سفر بازمىگشت نخست به ديدار او مىشتافت و خلاصه همه احساسات و عواطفى را كه مىبايد نسبت به مادرش ابراز كند نسبت به فاطمه عليها السلام ابراز مىنمود ، روى اين جهات است كه حضرت زهرا عليها السلام علاوه بر انجام وظيفه دخترى ، نسبت به رسول خدا صلى الله عليه و آله نقش يك مادر مهربان و دلسوز را هم ايفا مىكرد و وجودش سرشار از احساسات و عواطف مادرى نسبت به پيامبر صلى الله عليه و آله بود ، چندانكه از سوى پدر به كنيهء « امّ ابيها » مفتخر گشت .\r\nدر منابع تاريخى و حديثى لقبهاى زيادى براى فاطمه عليها السلام ذكر شده است . در حديثى از امام صادق عليه السلام آمده است :\r\n\r\n","description":"","footnote":" ( 1 ) - بحارالانوار ، ج 43 ، ص 18 .  ( 2 ) - همان ، ص 12 .  ( 3 ) - همان ، ص 10 .  ( 4 ) - مناقب ، ج 3 ، ص 357 . ","page_name":" 52 ","page_number":48},
  {"content":"\r\n\r\nفاطمه عليها السلام نزد خداوند نه اسم دارد : فاطمه ، صدّيقه ، مباركه ، طاهره ، زكيّه ، راضيه ، مرضيّه ، محدَّثه و زهرا . « 1 » \r\nدر روايات و نيز سخنان بزرگان براى ملقّب شدن دختر پيامبر صلى الله عليه و آله به هر يك از اين القاب وجه و حتى نسبت به بعضى وجوهى ذكر شده كه هر كدام بيانگر عظمت و مرتبت والاى اين بانوى گرانقدر نزد پروردگار مىباشد .\r\n\r\nهمراه پدر\r\nدوران كودكى زهرا عليها السلام در محيط بسيار خطرناك و در شرايط بحرانى مكه در آغاز بعثت سپرى شد ؛ دورانى كه رسول خدا صلى الله عليه و آله با مشكلات بزرگ و حوادث تلخ و ناگوارى مواجه بود . حضرت زهرا عليها السلام حدود دو سال داشت كه همراه پدر در محاصره اقتصادى قريش قرار گرفت و در مدت محاصره كه سه سال به درازا كشيد سخت‌ترين فشارهاى روحى و آزار جسمى را تحمل كرد .\r\nدر سال دهم بعثت اندكى پس از رهايى از محاصره ، مادر گرامى خويش را كه رنجهاى ده سال مبارزه ، بويژه تحمل دشوارىهاى محاصرهء دشمن ، او را از پاى درآورده بود ، و همچنين عموى گرامى خود ، جناب ابوطالب را از دست داد و روح حساس او بيش از پيش افسرده شد و دلش شكست . مشاهده اذيت و آزارهاى قريش نسبت به پدر گرامىاش و نيز تازه مسلمانان ، صحنه‌هاى دلخراشى بود كه قلب زهرا عليها السلام را مىآزرد و چهره‌اش را غبار غم مىگرفت .\r\n\r\nهجرت به مدينه\r\nزهرا عليها السلام در هشت سالگى ، سه روز پس از هجرت پيامبر صلى الله عليه و آله ، همراه على عليه السلام و تعدادى از زنان به مدينه هجرت كرد و بدين ترتيب فصل جديدى از زندگى فرهنگى ، تربيتى ، سياسى و مبارزاتى را آغاز نمود . فاطمه عليها السلام در اين مقطع ده ساله نيز در همه\r\n\r\n","description":"","footnote":" ( 1 ) - بحارالانوار ، ج 43 ، ص 10 ؛ دلائل الامامه ، ص 10 . ","page_name":" 53 ","page_number":49},
  {"content":"\r\n\r\nصحنه‌ها و مشكلات مختلفى كه حكومت نوپاى اسلامى با آن مواجه بود ، در كنار پيامبر صلى الله عليه و آله و امير مؤمنان عليه السلام حضور داشت ؛ حتى در پاره‌اى موارد به جبههء جنگ مىرفت و به مداواى جراحت‌هاى فرمانده سپاه اسلام مىپرداخت . « 1 » \r\nفاطمه عليها السلام با اسلام و قرآن بزرگ شد ، در فضاى عطرآگين وحى پرورش يافت و زندگىاش با زندگى پيامبر صلى الله عليه و آله آميخته بود ، حتى پس از ازدواج و داشتن همسر و فرزند بيشترين ارتباط را با رسول خدا صلى الله عليه و آله داشت تا آن لحظهء جانسوز كه با چشمانى پر از اشك و دلى لبريز از اندوه با پدر وداع گفت و از او جدا شد .\r\n\r\nازدواج با على عليه السلام\r\nفاطمه عليها السلام در نخستين سال‌هاى هجرت به مدينه « 2 »  به امر خداوند با حضرت على عليه السلام ازدواج كرد . اين وصلت فرخنده براستى شايسته آنان بود ؛ زيرا به تصريح پيشوايان معصوم عليهم السلام مردى جز على عليه السلام كفو و هم‌شأن فاطمه عليها السلام نبود . « 3 » \r\nفاطمه عليها السلام خواستگاران زيادى از سران قريش و رجال برجسته و ثروتمند داشت ، ولى پيامبر صلى الله عليه و آله همهء آنان را ردّ كرد و در پاسخ به درخواستشان مىفرمود : ازدواج فاطمه عليها السلام به فرمان الهى بستگى دارد . « 4 » \r\nرسول خدا صلى الله عليه و آله فاطمه عليها السلام را براى على عليه السلام نگاه داشته بود و از جانب خدا مأمور بود نور را با نور كابين ببندد . « 5 »  بدين جهت وقتى على عليه السلام به خواستگارى فاطمه عليها السلام آمد به گرمى پذيرفت و فرمود : پيش از آمدن تو فرشتهء الهى به من خبر داد كه خداى\r\n\r\n","description":"","footnote":" ( 1 ) - ر . ك : بحارالانوار ، ج 20 ، ص 88 ؛ الصحيح من سيرة النّبى ، ج 4 ، ص 324 .  ( 2 ) - در مورد تاريخ ازدواج حضرت زهرا عليها السلام اختلاف است . سيد بن طاووس در اقبال به نقل از شيخ مفيد تاريخ آن را 21 محرم سال سوم هجرى ذكر كرده است ، ولى در مصباح كفعمى و مصباح المتهجد شيخ طوسى روز اول و بنا به نقلى روز ششم ذيحجّه دانسته شده است . در امالى آمده : ازدواج فاطمه شانزده روز بعد از درگذشت خواهرش رقيّه ، همسر عثمان و بعد از مراجعت از جنگ بدر بوده است . ( ر . ك : بحارالانوار ، ج 43 ، ص 92 و 97 ؛ مصباح كفعمى ، ص 514 ) .  ( 3 ) - بحارالانوار ، ج 43 ، ص 97 .  ( 4 ) - ر . ك : كشف الغمه ، ج 1 ، ص 353 ؛ بحارالانوار ، ج 43 ، ص 124 .  ( 5 ) - دلائل الامامة ، ص 19 . ","page_name":" 54 ","page_number":50},
  {"content":"\r\n\r\nمتعال فرمان داده است فاطمه را به عقد على درآورى . « 1 » \r\nپيامبر صلى الله عليه و آله پس از كسب موافقت زهرا عليها السلام از على عليه السلام پرسيد : براى انجام مراسم ازدواج چه دارى ؟ عرض كرد : جز يك زره و شمشير و شتر آبكش چيزى ندارم . به دستور پيامبر صلى الله عليه و آله زره را فروخت و با پول آن كه حدود پانصد درهم مىشد اثاث و جهيزيه ساده‌اى خريدارى شد و نيز ضيافتى ترتيب دادند و مسلمانان را اطعام نمودند و با شادى و سرور و در محضر رسول خدا صلى الله عليه و آله فاطمه عليها السلام را به خانهء على عليه السلام بردند . « 2 » \r\n\r\nدر خانهء ولايت\r\nفاطمه عليها السلام از بيت « رسالت » » به بيت « ولايت » منتقل شد . در اين پايگاه وظايف تازه و سنگينى بر دوش او افتاد . فاطمه عليها السلام در اين كانون بايد در نقش كامل يك زن مسلمان تجلّى كند تا زنان جهان در آيينهء وجودش حقيقت و نورانيّت اسلام را بنگرند . اينك نمايى از ابعاد زندگى پربركت حضرت فاطمه عليها السلام در سنگر خانواده .\r\n\r\n1 - خانه‌دارى\r\nفاطمه عليها السلام در عين اينكه بزرگ و گرامى و نور چشم پيامبر بود و شريف زاده‌تر از او وجود نداشت ، در خانه كار مىكرد و از زير بار كارهاى دشوار خانه‌دارى شانه خالى نمىكرد . به حدى در خانه زحمت مىكشيد كه خود على عليه السلام درباره‌اش رقّت مىنمود و خدماتش رامى ستود ، به يكى از اصحاب فرمود : مىخواهى از وضع خودم و فاطمه براى تو تعريف كنم ؟ . . . آنقدر در خانه‌ام آب مىآورد كه آثار مشك در بدنش ديده مىشد ، آنقدر آسياب مىگرداند كه دست‌هايش تاول مىزد و آنقدر در نظافت و تميز كردن خانه و پختن نان و غذا زحمت مىكشيد كه لباس‌هايش غبارآلود مىشد . « 3 » \r\nحضرت زهرا عليها السلام خانه را كانون آسايش على عليه السلام و فرزندانش ساخته بود ، بدان\r\n\r\n","description":"","footnote":" ( 1 ) - بحارالانوار ، ج 43 ، ص 127 .  ( 2 ) - ر . ك : كشف الغمه ، ج 1 ، ص 368 - 369 ؛ بحارالانوار ، ج 43 ، ص 127 - 133 .  ( 3 ) - بحارالانوار ، ج 43 ، ص 82 . ","page_name":" 55 ","page_number":51},
  {"content":"\r\n\r\nحد كه هر وقت ، غم‌ها و رنج‌ها ، دشوارىها و نابسامانىها بر امام عليه السلام فشار مىآورد ، به‌سوى خانه مىآمد و لحظاتى با زهرا سخن مىگفت و دلش آرام مىگرفت .\r\nامام صادق عليه السلام فرمود : على بن ابيطالب عليه السلام هيزم و آب مورد نياز خانه را تهيّه مىكرد و خانه‌را جارو مىكرد ، و فاطمه عليها السلام گندم آسيا مىكرد و خمير درست مىكرد و نان‌مىپخت . « 1 » \r\n\r\n2 - شوهردارى\r\nفاطمه عليها السلام زنى است كه با مردى فقير ولى با فضيلت ازدواج كرد . وى از همان ابتدا موقعيّت حساس اسلام و شوهرش را به خوبى درك مىكرد ، و مىدانست كه اگر شمشير على عليه السلام نباشد اسلام چندان پيشرفتى ندارد . و نيز مىدانست كه سپهسالار شجاع اسلام در صورتى در ميدان نبرد پيروز مىگردد كه از جهت اوضاع داخلى فكرش آزاد و از تشويق و مهربانىهاى همسرش برخوردار باشد . هنگامى كه على عليه السلام با پيكرى خسته از ميدان نبرد بازمىگشت ، از مهربانىها و نوازش‌هاى همسرش كاملًا برخوردار مىشد ، زخم‌هاى بدنش را پانسمان مىكرد و لباس‌هاى خون‌آلودش را مىشست . وقتى على عليه السلام از جنگ احد بازگشت ، شمشيرش را به فاطمه عليها السلام داد و فرمود خون‌هايش را بشوى . « 2 » \r\nاو در كشاكش زندگى همفكر على عليه السلام و همگام با او بود و آن حضرت را در كارهايش يارى مىداد ، او را تحسين و تشويق مىكرد و فداكارىها و شجاعت‌هايش را مىستود ، در برابر تلاش‌هايش احساس وظيفه مىكرد ، در همه عمر يك بار هم نشد كلمات دلسرد كننده‌اى به همسرش بگويد و يا دل او را به درد آورد بلكه همواره بوسيله نوازش‌هاى بىشائبه‌اش روح آزرده و تن خسته‌اش را تسكين مىداد . خود على عليه السلام دراين باره مىفرمايد : هر وقت به خانه مىآمدم و چشمم به زهرا مىافتاد تمام غم‌ها و غصّه‌هايم بر طرف مىشد . « 3 » \r\nو نيز در پاسخ پيغمبر كه سؤال كرد : فاطمه را چگونه يافتى ؟ عرض كرد : فاطمه\r\n\r\n","description":"","footnote":" ( 1 ) - بحارالانوار ، ج 43 ، ص 151 . « . . . كانَ اميرُ المُؤْمِنينَ عليه السلام يَحْتَطِبُ وَ يَسْتَقى وَ يَكْنُسُ وَ كانَتْ فاطِمَهُ عليها السلام تَطْحَنُ وَ تَعْجِنُ وَ تَخْبِزُ » .  ( 2 ) - سيره ابن هشام ، ج 3 ، ص 106 ؛ الصحيح من سيرة النبى ، ج 4 ، ص 324 ، و بحارالانوار ، ج 20 ، ص 88 .  ( 3 ) - مناقب خوارزمى ، ص 256 . ","page_name":" 56 ","page_number":52},
  {"content":"\r\n\r\nبهترين ياور من در اطاعت خداوند است . « 1 » \r\n\r\n3 - تربيت فرزندان\r\nيكى از وظايف مهمّ حضرت زهرا عليها السلام موضوع بچه‌دارى و تربيت اولاد بود . او داراى پنج فرزند شد : حسن عليه السلام ، حسين عليه السلام ، زينب ، ام كلثوم و محسن . پنجمين فرزند آن حضرت سقط شد . فرزندان او همه پاكباز ، با اخلاص و مطيع خدا بودند . حضرت فاطمه عليها السلام فرزندانى تربيت كرد كه همگى حافظ شرف اسلام و نگهبان ارزش‌هاى پرارج مكتب بودند و در اين راه تا حد جان مقاومت كردند . يكى با صلح و ديگرى با قيام خونين خود نهال اسلام را آبيارى كرده و دين را حفظ نمودند . « 2 » \r\nدخترانش نيز به خصوص در حادثهء كربلا دنباله رسالت برادران خويش را گرفته فرياد حسين عليه السلام را ضبط كرده ، در كوفه و شام و در فاصله آنهمه راه‌ها به گوش ديگران رساندند .\r\n\r\nمهر و محبت پيامبر صلى الله عليه و آله نسبت به فاطمه عليها السلام\r\nمهر و محبّت پيامبر عظيم‌الشأن اسلام نسبت به فاطمه عليها السلام آنقدر شديد بود كه بايد آن را از شگفتىهاى زندگى آن دو ، دانست و با توجه به اين نكته كه رسول خدا صلى الله عليه و آله معيار حق و ميزان عدل و اعتدال در همه امور بود و مجموعه سخنان و اعمال و حتى تقريرات او مستند شريعت و ملاك و حجت دين است و لازم است سرمشق اعمال همه امت تا روز قيامت قرار گيرد ، به ارجمندى مقام معنوى فاطمه عليها السلام بيشتر پى مىبريم .\r\nپيامبر صلى الله عليه و آله دختران ديگرى نيز داشت و با آنكه نسبت به خانواده و حتى بيگانگان بسيار مهربان و خوش‌رفتار بود ، نسبت به فاطمه عليها السلام محبّت ويژه‌اى داشت و در فرصت‌هاى گوناگون اين محبّت را صريحاً اعلام و بر آن تأكيد مىفرمود . و اين خود سندى است بر آنكه زندگى فاطمه و خانواده آن حضرت با سرنوشت اسلام همراه و\r\n\r\n","description":"","footnote":" ( 1 ) - بحارالانوار ، ج 43 ، ص 117 « . . . نِعْمَ الْعَوْنُ عَلى طاعَةِ اللّهِ . »  ( 2 ) - اين بخش ، از كتاب « بانوى نمونه اسلام » ، نوشته ابراهيم امينى اقتباس شده است . ","page_name":" 57 ","page_number":53},
  {"content":"\r\n\r\nتوأم است و رابطه پيامبر و فاطمه عليهما السلام تنها رابطه يك پدر با دختر عزيز خود نيست بلكه با مسائل حياتى يك اجتماع و آينده يك امّت و با اوامر الهى پيرامون رهبرى و امامت مسلمين كاملًا مرتبط است .\r\nاينك دو نمونه از مهر و محبّت پيامبر صلى الله عليه و آله نسبت به فاطمه را - اضافه بر آنچه گفتيم - ذكر مىكنيم :\r\nامام باقر و امام صادق عليهما السلام نقل كرده‌اند كه پيامبر صلى الله عليه و آله همواره پيش‌از خواب ، صورت فاطمه عليها السلام را مىبوسيد و چهره خود را روى سينه او مىگذاشت و برايش دعا مىكرد . « 1 » \r\nپيغمبر اكرم صلى الله عليه و آله در حالى كه دست فاطمه را در دست داشت فرمود : هر كس اين را مىشناسد ، كه مىشناسد و هر كس نمىشناسد ، اين فاطمه دختر محمّد صلى الله عليه و آله ، و پاره تن من و قلب و روح من در ميان دو پهلوى من است ، هر كس او را بيازارد مرا آزرده و هر كس مرا بيازارد همانا خدا را آزرده است . « 2 » \r\n\r\n","description":"","footnote":" ( 1 ) - بحارالانوار ، ج 43 ، ص 42 ؛ مناقب ابن شهرآشوب ، ج 3 ، ص 334 « . . . كانَ النَّبِىُ صلى الله عليه و آله لا يَنامُ حَتّى يُقَبِّلَ عَرْضَ وَجْهِ فاطَمَة عليها السلام يَضَعُ وَجْهَهُ بَيْنَ ثَدْيَى فاطِمَةَ وَ يَدعُولَها . . . »  ( 2 ) - كشف الغمه ، ج 1 ، ص 467 ، فصول المهمة ، ص 146 ؛ بحارالانوار ، ج 43 ، ص 54 ، الغدير ، ج 3 ، ص 20 : « . . . مَنْ عَرَفَ هذِهِ فَقَدْ عَرَفَها وَ مَنْ لَمْ يَعْرِفْها فَهِىَ فاطِمَةُ بِنْتُ مُحَمَّدٍ صلى الله عليه و آله وَ هِىَ بَضْعَةٌ مِنّى وَ هِىَ قَلْبى الَّذى بَيْنَ جَنْبى فَمَنْ آذاها فَقَدْ آذانى وَ مَنْ آذانى فَقَدْ آذَى اللّهَ » . ","page_name":" 58 ","page_number":54},
  {"content":"\r\n\r\nپرسش\r\n1 - حضرت فاطمه عليها السلام در چه تاريخى و در كجا متولّد شد ؟\r\n2 - نام « فاطمه » را چه كسى بر او نهاد و اين نام به چه معنا است ؟\r\n3 - چرا به حضرت فاطمه « امّ ابيها » مىگفتند ؟\r\n4 - نقش حضرت زهرا عليها السلام را به‌عنوان يك همسر به اختصار بيان كنيد .\r\n\r\n","description":"","footnote":"","page_name":" 59 ","page_number":55},
  {"content":"\r\n . \r\n","description":"","footnote":"","page_name":" 60 ","page_number":56},
  {"content":"\r\n\r\n\r\nدرس پنجم : حضرت زهرا ( ع ) در دوران امامت\r\nزندگانى حضرت فاطمه عليها السلام در دوران رسالت با همه مسائل و مشكلاتش سپرى شد .\r\nدلخراش‌ترين و جانسوزترين حادثهء اين دوران براى زهرا عليها السلام فقدان پيامبر صلى الله عليه و آله بود كه قرار و آرامش را از او سلب كرد و قلب لطيفش را در اندوهى هميشگى فرو برد . فضّه ، خدمتكار زهرا عليها السلام گوشه‌اى از رنج و مصيبت جانكاه دختر پيامبر صلى الله عليه و آله را در فقدان پدر ، چنين بيان كرده :\r\nدر رحلت رسول خدا صلى الله عليه و آله خرد و بزرگ بويژه نزديكان ، ياران و دوستان گريستند ولى فاطمه عليها السلام از همه بيشتر و شديدتر ؛ چندان كه هفت روز هيچ‌گونه آرامشى نداشت و گريه و ناله‌اش هر روز فزون‌تر از روز پيش بود .\r\nروز هشتم كاسه صبرش لبريز شد و در ملأ عام ضجّه و ناله سر داد . زنان به سويش شتافتند ( و با او هم‌ناله شدند ) . چراغ‌ها خاموش شد تا چهره زنان نوحه‌گر نمايان نباشد .\r\nدر اين ميان صداى فاطمه عليها السلام به : وا ابتاه ! وا صفياه ! وا محمداه ! وا ابا القاسماه ! وا ربيع الارامل واليتامى ! بلند بود .\r\nاو گريه كنان به سمت قبر مطهر پدرش حركت كرد و چون چشمش به حجره خالى رسول‌اللّه افتاد بر زمين افتاد و غش كرد . . . . « 1 » \r\nزندگى حضرت زهرا عليها السلام در دوران امامت بدينسان آغاز شد . اى كاش همهء اندوه فاطمه عليها السلام همين بود ؛ هنوز چند روزى از رحلت رسول خدا صلى الله عليه و آله نگذشته بود كه حوادثى در درون جامعه اسلامى رخ داد و مصيبت‌هاى شكننده‌اى بر قلب خاندان پيامبر صلى الله عليه و آله و در رأس آنان امير مؤمنان و حضرت زهرا عليها السلام وارد شد كه مصيبت فقدان\r\n\r\n","description":"","footnote":" ( 1 ) - فاطمة الزهراء من المهد الى اللّحد ، ص 305 - 312 ؛ بحارالانوار ، ج 43 ، ص 174 . ","page_name":" 61 ","page_number":57},
  {"content":"\r\n\r\nنبىّ اكرم صلى الله عليه و آله تحت‌الشعاع آن قرار گرفت .\r\nمدّت زمان زندگى دخت رسول صلى الله عليه و آله در دوران امامت در مقايسه با دوران رسالت بسيار اندك بود ؛ چرا كه از 75 يا 95 روز تجاوز نكرد ؛ ولى در اين مدت اندك حوادثى رخ داد و شرايطى پيش آمد كه موجب شد مادر امامان معصوم در صحنه‌هاى جديدى از تلاش و مبارزه تجلّى كند و چهره يك زن مسلمان را در اين صحنه‌هاى مرد طلب به تصوير بكشد و آخرين حلقه از حلقه‌هاى زنجيرى و به هم پويستهء زن برگزيدهء حق را براى همه زنان جهان به نمايش گذارد .\r\nسعى ما در اين درس بر اين است كه به محورهاى تلاش‌ها ، موضعگيرىها و مبارزات سياسى آن بزرگ بانو در اين مقطع دو ماه و نيم يا سه ماه و اندى از حيات دوران امامت اشاره كنيم ، باشد كه سرمشق بانوان عصر ما در حمايت از مقام رفيع ولايت و مبارزه با منحرفان ، بدعتگذاران و فرصت‌طلبان گردد .\r\n\r\nواكنش در برابر توطئه سقيفه\r\nتوطئه سقيفه شكل گرفت و آنچه نمىبايست رخ دهد رخ داد . هر كس از اين جريان انحرافى و قدرت‌طلب تحليلى داشت و به‌دنبال آن ، موضعگيرى و اتخاذ خطّ مشى عملى ؛ اعم از سياسى و فكرى . فاطمه عليها السلام به‌عنوان نزديك‌ترين فرد به رسول‌اللّه ، آگاه‌ترين زن به ديدگاه‌ها و نظرات پيامبر صلى الله عليه و آله پيرامون آينده اسلام ، مطّلع‌ترين بانو نسبت به اوضاع و شرايط سياسى - فرهنگى جامعهء خويش ، متعهّدترين و استوارترين عنصر امّت در دفاع و جانبدارى از امام زمان خود ، از جريان انحرافى سقيفه ، هم تحليل واقع‌بينانه‌اى داشت و هم در برابر آن موضع مناسب و درستى اتخاذ كرد .\r\nمادر حسنين عليها السلام منزوى شدن خليفهء واقعى پيامبر صلى الله عليه و آله و روى كار آمدن نا اهلان را تنها نتيجهء تلاش عده‌اى قدرت‌طلب - كه بعدها زمام امور را به دست گرفتند - نمىدانست ؛ بلكه علاوه بر اين ، ناآگاهى مردم ، بويژه انصار و مهاجران ، بىتفاوتى آنان نسبت به آنچه در سقيفه گذشت و سكوت مرگبارشان در برابر مدعيان خلافت را در پيدايش و شكل‌گيرى اين خط انحرافى سهيم مىدانست . از اين رو بخشى از تلاش‌ها و\r\n\r\n","description":"","footnote":"","page_name":" 62 ","page_number":58},
  {"content":"\r\n\r\nافشاگرىهاى آن گرامى به اين محور خيانت اختصاص داشت .\r\nاز سوى ديگر زهراى اطهر عليها السلام در روشنگرىهاى خود پرده از اسرار پنهان جريان سقيفه برداشت و دست توطئه‌گران را رو كرد . وى نه‌تنها هرگونه انگيزه خيرخواهى ، حق‌طلبى و دلسوزى نسبت به امّت را از سوى گردانندگان سقيفه منتفى دانست ، بلكه تصريح كرد ماهيّت حركت ، شيطانى بود و آنچه رخ نمود نفاقى بود كه به‌خاطر فراهم نبودن شرايط تاكنون نتوانسته‌بود چهره عيان كند ولى به‌محض رحلت پيامبر صلى الله عليه و آله ماهيّت خود را آشكار ساخت و جهتگيرىاش نه براى جلوگيرى از فتنه كه براى وقوع در فتنه و برافروختن شعله‌هاى امّت‌سوز فتنه بود . براين اساس مىبينيم بخش عمده‌اى از تلاشهاى دختر پيامبر صلى الله عليه و آله صرف شناسايى و رو كردن اين جريان به‌عنوان محور و ركن اساسى توطئه مىگردد .\r\nعلاوه بر اينها فاطمه عليها السلام امير مؤمنان عليه السلام را خليفهء به حق رسول خدا صلى الله عليه و آله و امام زمان خود دانسته ، حمايت از او و شناساندن چهره وى به امت و استيفاى حقوقش را بر خود لازم مىبيند وَ لَوْ بَلَغَ ما بَلَغَ چرا كه اينجا جاى تقيّه و ملاحظه كارى نيست . اگر زهرا عليها السلام به‌وظيفهء خود قيام نكند خط رسالت و امامت براى هميشه از بين خواهد رفت . مسأله تضييع حقوق يك فرد نيست كه چندان اهميتى نداشته باشد بلكه حيات و ممات اسلام محمدى صلى الله عليه و آله مطرح است و صحبت از اصل آيين است نه فرعى از فروع آن ، كه « وَ انْ لَمْ تَفْعَلْ فَما بَلَّغْتَ رِسالَتَهُ » « 1 »  و اين موضوعى است كه هيچ پيامبر و امامى براى آن كم نگذاشت و كوتاه نيامد . زهرا عليها السلام نيز از همين نسل است ؛ از اين رو با همهء وجود و بدون هيچ ملاحظه‌اى به دفاع از آن پرداخت .\r\nو در حقيقت كارى كه صديقه طاهره در روزهاى پايانى حيات خود در سه محور ياد شده كرد كارى منحصر به فرد بود و اين‌گونه اقدامات مسؤولانه ، متعرضانه ، ايثارگرانه و شجاعانه از عهده هيچ فرد ديگرى برنمىآمد . على عليه السلام نيز در موقعيتى قرار داشت كه مصلحت نبود اين چنين موضعگيريهاى تند و متعرضانه‌اى داشته باشد . بنابراين ، اين كار تنها از زهرا عليها السلام برمىآمد و انصافاً آن بزرگوار نيز حق مطلب را ادا كرد و رسالت الهى\r\n\r\n","description":"","footnote":" ( 1 ) - مائده ( 5 ) ، آيه 67 . ","page_name":" 63 ","page_number":59},
  {"content":"\r\n\r\nخويش را به طور كامل به انجام رسانيد . اينك مرورى بر عناوين تلاشها ، موضعگيريها و مبارزات فرهنگى و سياسى اين بانوى رسالت نبى صلى الله عليه و آله بر دوش :\r\n\r\n1 - تبيين و ترسيم عمق فاجعه\r\nنخستين اقدام حضرت زهرا عليها السلام ترسيم چهره زشت توطئه سقيفه و بيان عمق فاجعه‌اى بود كه همزمان با رحلت بنيانگذار اسلام در درون جامعهء اسلامى رخ نموده وحدت و انسجام آن را به خطر انداخته بود . بسيارى از افراد كه به مسائل و جريانات با ديد سطحى مىنگريستند از ماهيّت توطئه‌اى كه در سقيفه شكل گرفته بود اطلاع نداشتند . از اين رو لازم بود فردى كه از همه ابعاد و اهداف پشت پرده آن آگاهى كامل دارد افكار عمومى را در اين ارتباط روشن كند تا حجّت بر همگان تمام شود و فردا براى لغزش و انحراف خود بهانه‌اى نداشته باشند . بيان جگر پاره رسول خدا صلى الله عليه و آله در اين ارتباط چنين است :\r\nزمانى كه خداوند براى رسول خدا صلى الله عليه و آله خانهء پيامبران و جايگاه برگزيدگانش را برگزيد ، خار دورويى و نفاق در ميان شما رخ نمود ، جامهء دين فرسوده گشت ، سردسته گمراهان ، دعويدار و فرومايهء گمنامان سربرداشت . كبك ناز پروردگانِ بىعرضه به خواندن و در عرصه‌هاى زندگىتان به جولان دادن و خودنمايى برآمد .\r\nشيطان از كمينگاه خود سربرآورد و شما را به سوى خود دعوت كرد . و ديد چه زود و بدون تأمل دعوتش را پذيرا شديد و در دام فريبش خزيديد و با آوازش رقصيديد .\r\nبر غير شترتان داغ و نشان زديد و در غير آبشخورتان فرود آمديد و اين در حالى بود كه از عهد و قرار ( ى كه با پيامبر بسته بوديد ) چيزى نگذشته بود و موضع شكاف زخم هنوز عميق و جراحتها التيام نيافته بود . براى اقدام خود بهانه آورديد كه از فتنه مىترسيديم ، در حالى كه در فتنه فروافتاديد و براستى كه جهنّم محيط بر كافران است . « 1 » \r\n\r\n2 - معرفى امير مؤمنان عليه السلام و بيان ويژگىهاى رهبرى آن حضرت\r\nفاطمه عليهما السلام در اقدامى ديگر به معرفى امام زمان خود و برشمردن ويژگىهاى\r\n\r\n","description":"","footnote":" ( 1 ) - دلائل الامامه ، ص 34 . ","page_name":" 64 ","page_number":60},
  {"content":"\r\n\r\nرهبرى او پرداخت تا مغزهاى خفته ، بيدار شده از راه انحرافى بازگردند و حدّاقل بدانند چه نعمت بزرگ و ارزشمندى را از دست داده‌اند .\r\nاو نخست به مبارزات حضرت امير عليه السلام در دوران پيامبر صلى الله عليه و آله اشاره كرد و فرمود :\r\nهرگاه گمراهى سربرمىداشت يا مشركى دهان به ياوه مىگشود پيامبر صلى الله عليه و آله برادرش على عليه السلام را در كامشان مىافكند . على عليه السلام نيز تا سر و مغز او را با پاهايش نمىنواخت و آتش كينش را با شمشير خاموش نمىكرد از ميدان جهاد بازنمىگشت .\r\nاو اين همهء رنج‌ها را براى رضاى خدا تحمل مىكرد . وى با پيامبر صلى الله عليه و آله قرابت داشت و مهتر و سرورى در ميان اولياى خدا بود . و اين در حالى بود كه شما در بستر عيش و آسايش غنوده بوديد ؛ منتظر بوديد حادثهء بدى براى ما رخ دهد و اخبار ناگوارى از ما به شما برسد . . . . « 1 » \r\nدختر گرامى رسول خدا صلى الله عليه و آله در بيانى ديگر به ويژگىهاى رهبرى حضرت على عليه السلام و نتايج و ثمراتى كه بر پذيرش رهبرى آن بزرگوار از سوى مردم مترتب است اشاره مىكند و مىفرمايد :\r\nسوگند به خدا اگر پا به ميان مىنهادند و على عليه السلام را بر كارى كه رسول خدا صلى الله عليه و آله بر عهده او نهاده بود مىگذاشتند او به آرامى و آسانى ايشان را راه مىبرد و شتر خلافت را سالم به مقصد مىرسانيد بدون آنكه سوار بر آن رنجى ببيند و آنان را به آبخورگاهى مىبرد كه داراى آب فراوان و زلال بود به‌گونه‌اى كه از دو طرفش سر ريز مىكرد و هرگز رنگ كدورت نمىپذيرفت . و ايشان را سيراب از اين آبشخور بيرون مىبرد . در نهان و آشكار خيرخواه آنان بود ، بدون آنكه از بيت‌المال براى خويش بهره‌اى ببرد و از مال دنيا جز به اندازه نياز ، يعنى آبى كه عطش را فرونشاند و طعامى كه رفع گرسنگى كند ، برداشت نمايد . اگر چنين مىكردند درهاى رحمت الهى از آسمان و زمين بر روى آنان گشوده مىشد ؛ ليكن چنين نكردند و به زودى خداوند آنان را به كيفر اعمالشان خواهد رسانيد . « 2 » \r\n\r\n","description":"","footnote":" ( 1 ) - دلائل الامامه ، ص 34 .  ( 2 ) - همان ، ص 40 . ","page_name":" 65 ","page_number":61},
  {"content":"\r\n\r\n\r\n3 - سرزنش آگاهان بىتفاوت\r\nحضرت زهرا عليها السلام در برابر عناصر آگاه جامعه كه نسبت به مسائل جارى بىتفاوت بوده و سكوت اختيار كرده بودند موضع گرفته آنان را نكوهش كرده است :\r\nاى گروه مؤمنان ! اى ياوران دين و اى حاميان اسلام ! چرا در احقاق حق من سستى مىكنيد ؟ چرا چشم فرو بسته پذيراى ستمى هستيد كه بر من روا داشته شده است ؟ مگر رسول خدا صلى الله عليه و آله نفرمود : حرمت مرد در فرزندانش حفظ مىشود ؟ چه زود رنگ باختيد و چه شتابان اسير هوا و هوس گشته عليه ما بسيج شديد . پيش خود مىگفتيد محمد صلى الله عليه و آله مرد ( و همه چيز تمام شد ) . آرى او مرد اما مصيبت بسيار بزرگى بود كه شكافش هر لحظه عميق مىشود و هرگز به هم نخواهد آمد . « 1 » \r\n\r\n4 - يارى خواهى از انصار\r\nتلاش بىبى فاطمه براى استيفاى حق امامت و ولايت و جلوگيرى از انحراف امت به بيانات و خطابه‌هاى روشنگر آن حضرت محدود نمىشد . وى ، همسرش امير مؤمنان عليه السلام را در جريان يارى خواهى او از انصار بر استيفاى حقوق خويش همراهى مىكرد .\r\nابن قتيبهء دينورى مىنويسد : على عليه السلام فاطمه دختر رسول خدا صلى الله عليه و آله را بر چارپا سوار مىكرد و شبانه به مجالس و محافل انصار مىبرد و از ايشان يارى مىطلبيد .\r\nآنان در پاسخ مىگفتند : اى دختر رسول خدا صلى الله عليه و آله كار بيعت ما با اين مرد تمام شده است . چنانچه همسر و پسرعمويت پيش از ابوبكر از ما بيعت مىخواست ، به‌طور قطع از او روى نمىگردانديم .\r\nعلى عليه السلام مىفرمود : شگفتا ! انتظار داشتيد جنازه رسول خدا صلى الله عليه و آله را بدون كفن و دفن ميان خانه بگذارم و براى بدست گرفتن حكومتى كه از او بر جاى مانده به نزاع و كشمكش بپردازم ؟ !\r\nحضرت زهرا عليها السلام نيز مىفرمود : ابوالحسن عليه السلام جز وظيفه و تكليف انجام نداد . آنان\r\n\r\n","description":"","footnote":" ( 1 ) - دلائل الامامه ، ص 36 . ","page_name":" 66 ","page_number":62},
  {"content":"\r\n\r\nنيز كارى كردند كه خداوند از آنها بازخواست خواهد كرد . « 1 » \r\nاز اينكه انصار بى بى فاطمه عليها السلام را مخاطب خويش قرار داده‌اند معلوم مىشود كه آن گرامى با آنان احتجاج مىكرده و توصيه‌ها و سخنان پيامبر صلى الله عليه و آله در مورد اهل بيت به‌ويژه امير مؤمنان عليه السلام را به آنان گوشزد مىنموده است .\r\n\r\n5 - ايستادگى در برابر حكومت وقت\r\nاصلىترين و حساس‌ترين مرحلهء مبارزاتى بانوى بزرگ اسلام حضرت فاطمه عليها السلام را كه بيانگر سيره سياسى آن حضرت بعد از رحلت پيامبر صلى الله عليه و آله مىباشد ، موضعگيرىهاى حساب شده او در برابر زورگويىها و خطمشىهاى جاه‌طلبانه دست اندر كاران حكومت وقت تشكيل مىدهد . بررسى ابعاد مختلف سيره سياسى دخت نبىّ صلى الله عليه و آله در اين مرحله مجال و توانى بيشتر مىطلبد كه اين درس گنجايش آن را ندارد . ما تنها به عناوين و محورهاى اصلى اين مرحلهء حساس و پيچيده اشاره مىكنيم و طالبان حقايق و مطالب بيشتر را به مراجعه و مطالعه منابع تفصيلى و تحليلى در اين خصوص توصيه مىنماييم . محورهاى مبارزاتى حضرت فاطمه عليها السلام در اين مرحله عبارت است از :\r\nالف - تأييد موضع اصولى امير مؤمنان عليه السلام مبنى بر به رسميت نشناختن حكومت سقيفه و خوددارى از بيعت با ابوبكر\r\nب - حمايت از موضع به حق مخالفان حكومت كه به‌عنوان اعتراض به ماجراى سقيفه در خانهء آن گرامى متحصن شده بودند .\r\nج - ايستادگى در برابر يورش مهاجمان خليفه به بيت امامت و دفاع از امام زمانش حضرت على عليه السلام به حدّى كه پيكرش آسيب ديد و فرزندى كه در رحم داشت سقط شد . اين جراحت‌ها به قدرى شديد و كوبنده بود كه منجر به شهادت آن حضرت گرديد .\r\nد - استيضاح خليفه در ارتباط با موضوع فدك و بسيارى مسائل ديگر ، ضمن سخنرانى مفصّلى كه براى عموم در مسجد پيامبر صلى الله عليه و آله داشت .\r\nه - برملا كردن چهره تزوير و نيرنگ فرصت‌طلبانى كه با شعار « حَسْبُنَا كتابُ اللّه »\r\n\r\n","description":"","footnote":" ( 1 ) - الامامة والسياسة ، ج 1 ، ص 12 . ","page_name":" 67 ","page_number":63},
  {"content":"\r\n\r\nسعى در كنار زدن عترت داشتند . دختر پيامبر صلى الله عليه و آله با استناد به آيات قرآن در احتجاجش با ابوبكر به همگان فهماند كه اين شعار نيرنگى بيش نيست و دست‌اندركاران خلافت نه‌تنها به قرآن عمل نكرده‌اند كه به آن پشت كرده احكام و دستوراتش را زير پا نهاده‌اند .\r\nو - روى گردانى از حكومتمداران به هنگام عيادت از وى و خوددارى از سخن گفتن با آنان .\r\nز - وصيّت به دفن شبانه و اعلام ناخشنودى از شركت كسانى كه خشم او را برانگيخته و او را آزرده بودند ، در مراسم تشييع جنازه وى .\r\n\r\nشهادت حضرت فاطمه عليها السلام\r\nمحدوديت درس و لزوم اشاره به عناوين فعّاليت‌ها و مبارزات حضرت زهرا عليها السلام در اين مقطع حساس از زندگى او ، فرصت بازگو كردن شرح رنج‌ها و مصيبت‌هاى واردهء بر جسم و جان او را از ما سلب كرد . اين مصيبت‌ها به‌قدرى زياد و پى در پى و شكننده و كوبنده بود كه به بيان خود آن حضرت اگر بر روزگاران وارد مىشد تبديل به شب تاريك و ظلمانى مىگشتند .\r\nفقدان پدر ، انزواى همسر ، غصب خلافت ، يورش به خانه امامت و آتش زدن آن ، سقط شدن محسن ، شكستن پهلو ، كبود شدن بازو ، تصرف غاصبانهء فدك ، زخم زبان دشمنان و . . . مصيبت‌هايى بود كه ظرف مدت سه ماه يا كمتر بر روح و جسم تنها گل بوستان محمّدى صلى الله عليه و آله وارد شد و او را از پاى درآورد و در بستر بيمارى افكند . و سرانجام بر اثر همين صدمات وارده در سيزدهم جمادىالاولى « 1 »  و يا سوم جمادىالآخر « 2 »  سال يازدهم هجرى يعنى 75 يا 95 روز پس از رحلت رسول اكرم صلى الله عليه و آله به شهادت رسيد .\r\nامير مؤمنان عليه السلام طبق وصيّت زهرا عليها السلام شبانه و با حضور تعداد اندكى از ياران همسرش را غسل داد و كفن كرد و در يكى از سه جا ؛ روضهء مطهره رسول‌اللّه صلى الله عليه و آله ، خانه خودش و بقيع به خاك سپرد .\r\n\r\n","description":"","footnote":" ( 1 ) - بحارالانوار ، ج 43 ، ص 195 .  ( 2 ) - كشف الغمه ، ج 1 ، ص 503 ؛ دلائل الامامة ، ص 45 ؛ بحارالانوار ، ج 43 ، ص 196 . ","page_name":" 68 ","page_number":64},
  {"content":"\r\n\r\nپرسش\r\n1 - نگرش و تحليل حضرت زهرا عليها السلام از جريان سقيفه را به اختصار بيان كنيد .\r\n2 - حضرت زهرا عليها السلام چه نقشى در جانبدارى از امير مؤمنان عليه السلام به عنوان امام زمان خويش داشت ؟\r\n3 - هدف فاطمه عليها السلام از يارى خواهى از انصار چه بود ؟\r\n4 - موضعگيرىها و خط مشىهاى متعرضانهء دختر پيامبر صلى الله عليه و آله در برابر حكومت وقت چه بود ؟\r\n5 - بانوى بزرگ اسلام در چه تاريخى و بر اثر چه صدماتى به شهادت رسيد ؟\r\n\r\n","description":"","footnote":"","page_name":" 69 ","page_number":65},
  {"content":"\r\n . \r\n","description":"","footnote":"","page_name":" 70 ","page_number":66},
  {"content":"\r\n\r\n\r\nدرس ششم : امام مجتبى ( ع ) پيش از امامت\r\n\r\nولادت\r\nنخستين مولود امامت در نيمهء ماه رمضان ، سال سوم هجرى در مدينه چشم به جهان گشود . « 1 »  رسول گرامى اسلام با شنيدن خبر ولادت نواده‌اش بسيار شادمان شد و به خانهء فاطمه عليها السلام رفت تا ميلاد نوزاد را به دخترش فاطمه عليها السلام و برادرش على عليه السلام تهنيت گويد .\r\nچون به خانه رسيد فرمود : اسماء ! پسرم را بياور . اسماء نوزاد را كه در پارچه‌اى زرد رنگ پيچيده بود نزد پيامبر صلى الله عليه و آله آورد . رسول خدا صلى الله عليه و آله فرمود : مگر به شما نگفته بودم كودك را در پارچه زرد رنگ نپيچانيد . اسماء پارچهء سفيدى بر نوزاد پيچيد و به پيامبر صلى الله عليه و آله بازگردانيد . حضرت در گوش راست كودك اذان و در گوش چپش اقامه گفت . سپس از على عليه السلام پرسيد : چه نامى بر نوزاد نهاده‌اى ؟ عرضه داشت : من بر رسول خدا صلى الله عليه و آله پيشى نمىجويم . پيامبر صلى الله عليه و آله فرمود : من نيز بر امر پروردگارم سبقت نخواهم جست . در اين هنگام جبرئيل فرود آمد و از سوى خدا فرمان داد نام او را « حسن » بگذارد .\r\nرسول خدا صلى الله عليه و آله در هفتمين روز ولادت نواده‌اش به خانه فاطمه عليها السلام رفت و با قربانى گوسفندى فرزندش را عقيقه كرد و نيز موى سر كودك را تراشيد و هم وزن آن به نيازمندان صدقه داد . « 2 » \r\n\r\nكنيه و القاب\r\nكنيهء پيشواى دوّم « ابو محمّد » و القابش عبارت است از : « سبط » ، « زكىّ » ، « مجتبى » ،\r\n\r\n","description":"","footnote":" ( 1 ) - ارشاد ، ص 187 ؛ تاريخ الخلفاء ، ص 188 ؛ نور الابصار ، ص 239 .  ( 2 ) - ر . ك : بحارالانوار ، ج 43 ، ص 238 - 239 ؛ نورالابصار ، ص 239 . ","page_name":" 71 ","page_number":67},
  {"content":"\r\n\r\n« سيّد » ، « تقىّ » ، « طيّب » ، « ولىّ » ، « قائم » ، « حجّت » « 1 »  و . . . . بعضى از اين القاب در بيان رسول خدا صلى الله عليه و آله آمده است . به‌عنوان نمونه به دو روايت اشاره مىكنيم .\r\n1 - « حَسَنٌ سِبْطٌ مِنَ الْاسْباطِ . » « 2 » \r\nحسن ( در خير و بركت ) امّتى از امّتهاست .\r\n2 - « انَّ ابْنى هذا سَيِّدٌ . » « 3 » \r\nهمانا اين پسرم سيّد و سرور است .\r\nابن اثير پس از نقل اين روايت مىافزايد : چه شرفى بالاتر از شرف كسى است كه رسول خدا صلى الله عليه و آله او را « سيّد » بنامد . « 4 »  از اين رو محمد بن طلحه شافعى اين لقب را برترين و شايسته‌ترين لقب براى آن حضرت دانسته است . « 5 » \r\nدر محضر رسول خدا صلى الله عليه و آله\r\nحدود هفت سال از زندگى امام مجتبى عليه السلام در محضر پيامبر عزيز اسلام گذشت .\r\nاين مدت هرچند كوتاه بود ، امّا در همين مدّت كوتاه ، وجودش آنچنان به خُلق و خوى محمّدى متخلّق شد كه جدّ بزرگوارش در وصف او فرمود :\r\n« اشْبَهْتَ خَلْقى وَ خُلُقى . » « 6 » \r\nتو در خلقت و اندام و نيز اخلاق ، شبيه من هستى .\r\nسبط اكبر رسول خدا صلى الله عليه و آله در « بيت وحى » به‌وجود آمد و در دامان پيامبر صلى الله عليه و آله پرورش يافت و جانش از حكمت و معرفت و خُلق نبوى سيراب گشت و هر روز و هر لحظه‌اى كه بر عمرش مىگذشت ، پرچم‌هاى اخلاق محمّدى بر بام جانش به اهتزاز درمىآمد ؛ چندان كه وجودش آيينهء وجود رسول اللّه صلى الله عليه و آله گشت .\r\n\r\n","description":"","footnote":" ( 1 ) - كشف الغمه ، ج 1 ، ص 518 - 519 ؛ بحارالانوار ، ج 43 ، ص 255 .  ( 2 ) - اسد الغابه ، ج 2 ، ص 13 .  ( 3 ) - همان .  ( 4 ) - همان .  ( 5 ) - كشف الغمّه ، ج 1 ، ص 518 .  ( 6 ) - اعيان الشيعه ، ج 1 ، ص 563 ؛ بحارالانوار ، ج 43 ، ص 294 . ","page_name":" 72 ","page_number":68},
  {"content":"\r\n\r\nاو از همان دوران كودكى در پرتو برخوردارى از هوشى سرشار و ادراكى عالى ، در محضر پيامبر صلى الله عليه و آله حضور مىيافت و آيات قرآن را كه بر آن حضرت نازل مىشد و از زبان جدّ بزرگوارش مىشنيد ، حفظ مىكرد و چون به خانه بازمىگشت بر مادرش مىخواند و فاطمه عليها السلام آنها را براى على عليه السلام نقل مىكرد . على عليه السلام با شگفتى از چگونگى فراگيرى آيات مىپرسيد . فاطمه عليها السلام مىگفت : از فرزندت حسن شنيده‌ام . « 1 » \r\nدر منابع حديثىِ شيعه و اهل سنّت احاديث فراوانى از امام مجتبى عليه السلام نقل شده كه آن حضرت از پيامبر صلى الله عليه و آله شنيده و براى مردم نقل كرده است .\r\n\r\nمحبّت رسول خدا صلى الله عليه و آله به امام مجتبى عليه السلام\r\nرسول خدا صلى الله عليه و آله امام حسن عليه السلام را بسيار دوست مىداشت و اين محبّت را در مناسبت‌هاى مختلف ابراز كرد . به‌عنوان نمونه بُراء بن عازب مىگويد : پيامبر صلى الله عليه و آله را ديدم كه حسن را بر شانهء خود داشت و مىفرمود : « خدايا من او را دوست دارم تو هم او را دوست بدار . » « 2 » \r\nعايشه مىگويد : روش پيامبر صلى الله عليه و آله چنين بود كه حسن را مىگرفت و به خود مىچسبانيد ، سپس مىفرمود :\r\n« اللَّهُمَّ انَّ هذا ابْنى فَاحِبَّهُ ، وَ احِبَّ مَنْ يُحِبُّهُ . » « 3 » \r\nخدايا ! اين پسر من است ؛ او را دوست بدار ؛ دوستداران او را نيز دوست بدار .\r\nرسول اكرم صلى الله عليه و آله از حسن و حسين عليهما السلام به دو گل خوشبوى بوستان محمّدى صلى الله عليه و آله ياد كرده است كه همواره آنها را مىبوييد . از ابو ايّوب انصارى نقل شده است كه مىگفت :\r\nنزد رسول خدا صلى الله عليه و آله رفتم در حالى كه حسن و حسين عليهما السلام پيش روى آن حضرت بازى مىكردند . عرض كردم : اى رسول خدا آيا آن دو را دوست دارى ؟ فرمود :\r\n« وَ كَيْفَ لا احِبُّهُما وَ هُما رَيْحانَتاىَ مِنَ الدُّنْيا ، اشُمُّهُما . » « 4 » \r\n\r\n","description":"","footnote":" ( 1 ) - مناقب ، ج 4 ، ص 7 .  ( 2 ) - صحيح بخارى ، ج 4 ، ص 216 .  ( 3 ) - مجمع الزوائد و منبع الفوائد ، هيثمى ، ج 9 ، ص 176 .  ( 4 ) - ترجمة الامام الحسين عليه السلام من تاريخ دمشق ، ص 40 . ","page_name":" 73 ","page_number":69},
  {"content":"\r\n\r\nچگونه آنان را دوست نداشته باشم ، و حال آنكه آن دو ، گل‌هاى خوشبوى من از دنيا هستند ؛ من آن دو را مىبويم .\r\n« عروه » نقل مىكند : رسول خدا صلى الله عليه و آله حسن را بوسيد و به سينه چسبانيد و او را مىبوييد . مردى از انصار - كه نزد آن حضرت بود - وقتى اين محبّت را ديد گفت : من پسرى دارم كه به حدّ بلوغ رسيده ولى هرگز او را نبوسيده‌ام . رسول خدا صلى الله عليه و آله فرمود : « اگر خداوند رحم و عاطفه را از تو گرفته است گناه من چيست ؟ » « 1 » \r\nمحبّت رسول خدا صلى الله عليه و آله نسبت به امام حسن و برادرش امام حسين عليهما السلام به‌حدّى بود كه آن حضرت سخنانش را قطع مىكرد و از روى منبر فرود مىآمد و آن دو را در آغوش مىگرفت و نوازش مىكرد ، « 2 »  و يا به هنگام نماز ، آنقدر سجده را طول مىداد تا خود آنان از روى دوشش پايين بيايند . « 3 » \r\nاين محبّت فوق‌العاده از پيامبرى كه همهء تصميم‌گيرىها و اقداماتش بر مبناى وحى و مصالح عمومى اسلام و مسلمانان است نه انگيزه‌ها و تمايلات شخصى و خانوادگى ، نسبت به اين دو كودك گرانقدر ، در راستاى تحقق اهداف رسالت و اعلاى كلمهء توحيد بود ؛ همان كه از زبان قرآن به‌عنوان مزد رسالت از مردم خواسته شده است . « 4 »  و اين بيانگر آن است كه شخصيّت حسنين عليهما السلام از همان آغاز كودكى ، شخصيتى ممتاز و برتر بوده كه توجّه رسول خدا صلى الله عليه و آله را به خود جلب كرده است .\r\n\r\nامام حسن عليه السلام و جريان مباهله\r\nاز رويدادهايى كه به زندگى امام مجتبى عليه السلام پيش از امامت مربوط مىشود و بيانگر شخصيّت معنوى و موقعيّت اجتماعى آن حضرت نزد پيامبر صلى الله عليه و آله مىباشد ، جريان مباهله\r\n\r\n","description":"","footnote":" ( 1 ) - مستدرك ، حاكم نيشابورى ، ج 3 ، ص 170 .  ( 2 ) - ر . ك : مناقب ، ابن شهر آشوب ، ج 3 ، ص 385 .  ( 3 ) - همان ، ص 384 ؛ فرائد السمطين ، ج 2 ، ص 108 ؛ ترجمة الامام الحسن عليه السلام من تاريخ دمشق ، ص 91 .  ( 4 ) - شورى ( 42 ) ، آيهء 23 : قُلْ لا أَسْأَلُكُمْ عَلَيْهِ اجْراً الَّا الْمَوَدَّةَ فِى الْقُرْبى . ","page_name":" 74 ","page_number":70},
  {"content":"\r\n\r\nاست كه در سال نهم هجرى رخ داد . « 1 »  امام حسن عليه السلام درحالىكه حدود شش سال از عمرش مىگذشت ، در كنار برادر ، پدر و مادرش از سوى پيامبر صلى الله عليه و آله در اين مراسم شركت كرد .\r\nهيأت نجران با مشاهدهء چهره‌هاى نورانى هيأت اسلام و آگاهىاز نسبت خويشاوندى نزديك آنان با پيامبر صلى الله عليه و آله ، از انجام مباهله سر باز زده حاضر به پرداخت « جزيه » شدند . « 2 » \r\nشركت امام حسن عليه السلام در رويدادهاى سياسى ، اجتماعى و نظامى در عصر رسول خدا صلى الله عليه و آله به مورد ياد شده محدود نمىشود . گواهى آن بزرگوار در پاى قراردادى كه پيامبر صلى الله عليه و آله با قبيله « ثقيف » بست ، « 3 »  و نيز بيعت با رسول خدا صلى الله عليه و آله در غزوهء حديبيّه تحت عنوان « بيعت رضوان » « 4 »  از نمونه‌هاى بارز آن به‌شمار مىرود .\r\n\r\nدر دوران امامت پدر\r\nامام مجتبى عليه السلام پس از رحلت رسول خدا صلى الله عليه و آله حدود سى سال از عمر شريف خود را در محضر و مكتب تربيتى پدر بزرگوارش سپرى كرد . وى در تمامى دوران امامت امير مؤمنان عليه السلام همراه و هماهنگ با او بود ؛ از بيدادگران انتقاد و از ستمديدگان حمايت مىكرد و پيوسته ناظر بر جريانات سياسى بود و در هر مورد تصميم مقتضى مىگرفت . شواهد و نمودارهاى برجستهء اين دوران از زندگى آن حضرت را در دو بخش يادآور مىشويم .\r\n\r\n1 - دوران سكوت\r\nرحلت جانسوز رسول خدا صلى الله عليه و آله ، فتنهء ويرانگر سقيفه و انحراف خلافت از بستر حقيقى خود ، شهادت دلخراش و مظلومانهء جگر پارهء پيامبر صلى الله عليه و آله ، بركنارى امير مؤمنان عليه السلام و بنىهاشم از قدرت ، پراكندگى و اختلاف امّت و . . . طوفان‌هاى سهمگينى بودند كه در اندك زمانى پى در پى بر اردوگاه مسلمانان حمله برده كيان آنان را در هم شكستند .\r\n\r\n","description":"","footnote":" ( 1 ) - قرآن در آيات 59 - 61 سوره آل عمران به اين قضيّه اشاره كرده است و خلاصهء آن اين است كه هيأتى به‌نمايندگى از مسيحيان نجران به حضور پيامبر صلى الله عليه و آله رسيدند و با آن حضرت دربارهء عيسى به مناظره پرداختند . رسول خدا صلى الله عليه و آله ديدگاه اسلام را نسبت به حضرت عيسى بيان كرد ولى آنان نپذيرفتند ؛ در نتيجه امر به « مباهله » منتهى شد و اينكه هر كدام عليه ديگرى دعا كنند و لعنت هميشگى و عذاب فورى خداوند را براى طرف دروغگو بخواهند .  ( 2 ) - ر . ك : تفسير قمى ، ج 1 ، ص 104 .  ( 3 ) - مكاتيب الرسول ، ص 273 .  ( 4 ) - ر . ك : الارشاد ، ص 198 . ","page_name":" 75 ","page_number":71},
  {"content":"\r\n\r\nمشاهدهء اين حوادث و مناظر دردناك و رقّت‌بار براى نوجوانى چون امام حسن عليه السلام - كه در اوج نبوغ و ذكاوت قرار داشت و مسائل را خوب مىفهميد و تجزيه و تحليل مىكرد - بسيار رنج‌آور و جانگداز بود ، ليكن او چاره‌اى جز صبر نداشت ؛ چرا كه صبر در آن شرايط مقتضاى خرد بود ؛ آن‌گونه كه پدر بزرگوارش در همان فضا فرمود :\r\n« فَرَأَيْتُ انَّ الصَّبْرَ عَلى هاتا احْجى » « 1 » \r\nچون نيك سنجيدم ، شكيبايى را خردمندانه‌تر ديدم .\r\nبا اين حال ، هر جا مصلحت در فرياد و اعتراض عليه نظام حاكم بود ، او در آنجا حضور مىيافت و اداى وظيفه مىكرد . اينك دو نمونه :\r\nامام حسن عليه السلام وارد مسجد شد . ديد ابوبكر بر فراز منبر و در جايگاه جدّش رسول خدا صلى الله عليه و آله نشسته خطبه مىخواند . بدون درنگ ، و با لحنى جدّى و كوبنده خطاب به او فرمود : « از منبر پدرم فرود آى ! »\r\nاين گفتار كوتاه امّا كوبنده و پرمعنى همهء حاضران در مسجد را مبهوت ساخت و چشم‌ها را بسوى گوينده آن خيره كرد . ابوبكر چنان غافلگير شده بود كه چاره‌اى جز تصديق سبط اكبر پيامبر صلى الله عليه و آله نداشت ؛ از اين رو ، در پاسخ او گفت : « راست گفتى ! سوگند به خدا ، آن منبر پدر تو است نه منبر پدر من . » « 2 » \r\nهنگامى كه ابوذر - صحابى عظيم‌الشأن رسول خدا صلى الله عليه و آله - به دستور عثمان به ربذه تبعيد شد ، به‌رغم آنكه خليفه دستور داده بود هيچ كس او را بدرقه نكند و مروان را بر اين كار گمارده بود ، امّا على عليه السلام همراه دو فرزند بزرگوارش امام حسن و امام حسين عليهما السلام و بعضى ديگر ، از آن آزاد مرد به گرمى بدرقه و با سخنانى دلگرم كننده او را به ادامهء مبارزه و پايدارى در آن راه تشويق كردند . در فرازى از سخنان امام حسن عليه السلام به‌هنگام بدرقهء ابوذر آمده است :\r\nاى عمو جان ! رفتار و برخورد اين گروه را با خود مىبينى ، پس دنيا را با يادآورى\r\n\r\n","description":"","footnote":" ( 1 ) - نهج‌البلاغه ، خطبه سوّم ( شقشقيّه ) .  ( 2 ) - شرح نهج‌البلاغه ، ابن ابىالحديد ، ج 6 ، ص 43 ؛ تاريخ الخلفاء ، سيوطى ، ص 80 . ","page_name":" 76 ","page_number":72},
  {"content":"\r\n\r\nجدايى از آن ، از خود وانِهْ و سختى دشواريها و ناكامىهاى آن را به اميد روزگار پس از آن بر خويش هموار ساز و شكيبايى پيشه كن تا آنگاه كه به ديدار رسول‌اللّه صلى الله عليه و آله نايل آيى در حالى كه از تو خشنود خواهد بود . « 1 » \r\n\r\n2 - دوران حكومت\r\nامام مجتبى عليه السلام در مقطع پنج سالهء حكومت ظاهرى امير مؤمنان عليه السلام بازويى توانا ، مشاورى دلسوز و فرماندهى لايق براى امام زمان خود بود . به نمونه‌هاى زير توجّه فرماييد .\r\nامام حسن عليه السلام در سال 36 هجرى با پدر گرامىاش از مدينه به‌سوى بصره حركت كرد تا آتش جنگ جمل را كه « ناكثين » برافروخته بودند فرونشاند .\r\nدر « ذى قار » به فرمان حضرت على عليه السلام در رأس هيأتى مركب از عمّار ياسر و قيس بن سعد به كوفه رفت تا مردم را عليه ناكثين بسيج كند . در پى تلاش‌ها و سخنرانىهاى مهيّج آن حضرت و هيأت همراه ، بالغ بر نُه يا دوازده هزار نفر از مردم به يارى امام عليه السلام شتافتند . « 2 »  در طول مدت جنگ نيز همكارى و فداكارى زيادى كرد تا سپاه امام عليه السلام پيروز شد . و بنابر نقل ابن عساكر از ابو عبيده فرماندهى جناح چپ سپاه على عليه السلام برعهده امام حسن عليه السلام بود . « 3 » \r\nحضرت مجتبى عليه السلام در جنگ صفين نيز در ركاب پدر پايمرديها كرد . در اين جنگ ، معاويه ، عبيداللّه بن عمر را نزد امام حسن عليه السلام فرستاد كه : « از حمايت پدرت دست بردار ، ما خلافت را به تو واگذار مىكنيم ؛ چرا كه قريش از پدر تو به خاطر سابقهء پدركشتگىها ناراحتند ، امّا تو را پذيرا خواهند بود . »\r\nحضرت مجتبى عليه السلام در پاسخ فرمود : « نه ، به خدا سوگند چنين كارى انجام‌پذير نيست » سپس به پيك چنين هشدار داد : « گويى پيكر كشتهء تو را امروز يا فردا افتاده در ميدان جنگ مىبينم . شيطان تو را فريب داده و كارت را چنان زينت بخشيده كه خود را آراسته و معطّر كرده‌اى به اميد آنكه زنان شام تو را ببينند و فريفته‌ات شوند ؛ ولى خداوند\r\n\r\n","description":"","footnote":" ( 1 ) - شرح نهج‌البلاغه ، ابن ابىالحديد ، ج 8 ، ص 253 .  ( 2 ) - ر . ك : الجمل ، مفيد ، ص 243 ؛ كامل ، ابن اثير ، ج 3 ، ص 227 - 231 .  ( 3 ) - ر . ك : ترجمة الامام الحسن من تاريخ دمشق ، ص 170 . ","page_name":" 77 ","page_number":73},
  {"content":"\r\n\r\nبه زودى تو را به خاك مرگ خواهد افكند . » « 1 » \r\nامام حسن عليه السلام در اين جنگ تا پايان ، همراه پدر بزرگوارش بود و در هر فرصت ، مردانه به سپاه دشمن مىتاخت و به كام مرگ فرومىرفت . چندان كه وقتى على عليه السلام - در جريان يكى از اين پيشروىها - جان فرزندش را در خطر ديد ، نگران شد و با ناراحتى فرياد زد :\r\nاين جوان را نگه داريد و به آمدن با منش مگذاريد تا - قصد جنگ نكند و - پشت مرا نشكند ! دريغم آيد كه اين دو - حسن و حسين عليهما السلام - را مرگ در رسد و با كشته شدن آنان دودمان رسول خدا صلى الله عليه و آله به سر رسد . « 2 » \r\nدر جريان حكميّت ، پس از آنكه خبر دردناك خلع امام عليه السلام به‌وسيلهء ابوموسى ميان مردم عراق پخش شد ، آتش فتنه و اختلاف زبانه كشيد . امير مؤمنان عليه السلام ديد در چنين موقعيّت حسّاس بايد يكى از بزرگان خانواده‌اش براى مردم سخن بگويد و آنان را در ارتباط با « حكميّت » توجيه كند . از اين رو به فرزندش حسن عليه السلام فرمود : پسرم ! برخيز و دربارهء ابوموسى و عمرو عاص چيزى بگوى .\r\nامام مجتبى عليه السلام بر فراز منبر رفت و در خطابه‌اى روشنگر ، ضمن تأييد اصل مسألهء « حكميّت » در اسلام و انطباق آن با سنّت و سيرهء پيامبر صلى الله عليه و آله ، نقاب از چهرهء نيرنگ و نفاق « حكمين » برداشت و تصريح كرد آنان كتاب خدا و سنّت پيامبر صلى الله عليه و آله را زير پا نهاده ، از روى هوس حكم كردند ؛ از اين رو آنان نه « حَكَمْ » كه « محكوم » هستند . « 3 » \r\n\r\n","description":"","footnote":" ( 1 ) - وقعهء صفين ، ص 297 .  ( 2 ) - نهج‌البلاغه ، ترجمهء سيد جعفر شهيدى ، خ 207 ، ص 240 .  ( 3 ) - براى آگاهى از تفصيل خطابهء امام حسن عليه السلام رجوع كنيد به حياةالامام الحسن بن على عليه السلام ، ج 1 ، ص 530 . ","page_name":" 78 ","page_number":74},
  {"content":"\r\n\r\nپرسش\r\n1 - امام حسن عليه السلام در چه زمانى متولد شد ؟\r\n2 - چند سال از دوران زندگى امام حسن عليه السلام با پيامبر صلى الله عليه و آله گذشت و چگونه ؟\r\n3 - دو نمونه از شركت امام حسن عليه السلام در رويدادهاى سياسى - اجتماعى دوران رسالت را ذكر كنيد .\r\n4 - امام مجتبى عليه السلام در دوران 25 سال سكوت پدر چه نقشى داشت ؟\r\n5 - نقش امام حسن عليه السلام را در دو نبرد « جمل » و « صفّين » به اختصار توضيح دهيد .\r\n\r\n","description":"","footnote":"","page_name":" 79 ","page_number":75},
  {"content":"\r\n . \r\n","description":"","footnote":"","page_name":" 80 ","page_number":76},
  {"content":"\r\n\r\n\r\nدرس هفتم : امام مجتبى ( ع ) در دوران امامت\r\nدومين پيشواى شيعيان در 21 رمضان سال چهلم هجرى عهده‌دار امامت مسلمانان گرديد . رسول گرامى اسلام صلى الله عليه و آله بارها سبط اكبر خويش را با نام و نشان در رديف جانشينان دوازده‌گانه خود معرفى كرده بود . « 1 »  و در روايتى مشهور كه در مآخذ فراوانى آمده است با اشاره به او و برادرش امام حسين عليهما السلام فرمود :\r\n« ابْناىَ هذانِ امامانِ قاما اوْ قَعَدا » « 2 » \r\nاين دو فرزندم « امام » هستند چه قيام كنند ، چه قعود .\r\nعلاوه بر اين ، حضرت امير عليه السلام در روز جمعه‌اى به‌خاطر كسالتى كه داشت فرزندش حسن عليه السلام را مأمور كرد تا بر مردم نماز گزارد « 3 »  و در واپسين لحظات زندگى او را وصىّ خود قرار داد و فرزندان و بزرگان خاندانش و نيز رؤساى شيعه را بر اين امر گواه گرفت و فرمود :\r\nپسرم ! رسول خدا صلى الله عليه و آله به من فرمان داده است كه تو را وصىّ خود سازم و كتاب و سلاحم را به تو تحويل دهم . « 4 » \r\n\r\nمراسم بيعت\r\nامام حسن عليه السلام پس از فراغت از مراسم تجهيز و دفن پدر بزرگوارش به مسجد رفت و در حضور انبوه مردم عزادار بر منبر برآمد و ضمن اعلام خبر شهادت امير مؤمنان عليه السلام و بيان شمّه‌اى از فضائل آن حضرت ، به معرّفى خويش پرداخت و خود را عضو خاندانى دانست\r\n\r\n","description":"","footnote":" ( 1 ) - براى نمونه رجوع كنيد به فرائد السمطين ، ج 2 ، ص 134 و 137 .  ( 2 ) - ر . ك : ارشاد مفيد ، ص 199 ؛ مناقب ، ج 3 ، ص 367 ؛ علل الشرايع ، ج 1 ، ص 211 ؛ كشف‌الغمه ، ج 1 ، ص 533 ؛ بحارالانوار ، ج 44 ، ص 2 ؛ با اندكى اختلاف در عبارت در جمله نخست روايت .  ( 3 ) - مروج الذهب ، ج 2 ، ص 431 .  ( 4 ) - كافى ، ج 1 ، ص 297 . ","page_name":" 81 ","page_number":77},
  {"content":"\r\n\r\nكه خداوند در كتاب خود ، مودّت و محبّت آنان را بر همگان واجب دانسته و فرموده است :\r\n« قُلْ لا أَسْأَلُكُمْ عَلَيْهِ اجْراً الَّا الْمَوَدَّةَ فِى الْقُرْبى » « 1 » \r\nبگو : من هيچ پاداشى از شما بر رسالتم درخواست نمىكنم جز دوستى نزديكانم .\r\nسخنان امام عليه السلام حاضران را تحت تأثير قرار داد و زمينهء بيعت آنان را با فرزند پيامبر صلى الله عليه و آله فراهم ساخت ؛ از اين رو به محض آنكه عبداللّه بن عباس به پا خاست و مردم را به بيعت وى فراخواند ، همگان دعوت او را پذيرفتند ؛ گروه گروه به آن حضرت روى آورده با وى بيعت كردند . « 2 » \r\nبا پخش خبر بيعت كوفيان با امام مجتبى عليه السلام در ديگر شهرها ، همچون بصره ، مدائن ، حجاز ، يمن و فارس ، مردم آن سامان نيز با كوفيان در بيعت با امام حسن عليه السلام هماهنگ شدند . « 3 »  بدين ترتيب ، دومين پيشواى شيعيان با بيعت عمومى و اختيارى مردم بويژه بزرگان و زبدگان مهاجر و انصار بر كرسى خلافت الهى تكيه زد و زمام امور مسلمانان را به دست گرفت .\r\nامام عليه السلام در نخستين اقدامات ، به تدبير امور ادارى و سياسى مملكت اسلامى پرداخت .\r\nضمن نصب يا ابقاى كارگزاران بر مناصب دولتى ، دستورها و رهنمودهاى لازم را به آنها داد . « 4 » \r\n\r\nشرايط سياسى آغاز امامت\r\nامام حسن عليه السلام مسؤوليّت زمامدارى را در شرايطى نامساعد ، جوّى مضطرب و فضايى مسموم برعهده گرفت . وى براى سامان دادن امور كشور و رويارويى با دشمنان بويژه باند « قاسطين » بيش از هر جا مىبايد روى كوفه حساب باز مىكرد ؛ درحالى كه آسمان كوفه به دنبال جنگهاى جمل ، صفّين و نهروان كه هر سه در نزديكى آن و با شركت گستردهء نيروهاى كوفى - در جبههء امام على عليه السلام - رخ داده بود . همچنان گرفته و غمبار و تاريك و فضايش آغشته به وسوسه‌ها و نگرانيها بود .\r\nبازماندگان كشته‌هاى جنگ‌هاى ياد شده كه عمدةً در كوفه مىزيستند . در انتظار فرصتى بودند كه انتقام كشتگان خود را بگيرند . عامّهء مردم ، حتى بسيارى از آنان كه\r\n\r\n","description":"","footnote":" ( 1 ) - شوروى ( 42 ) ، آيه 23 .  ( 2 ) - ارشاد ، ص 188 .  ( 3 ) - ر . ك : صلح الحسن ، ص 58 .  ( 4 ) - ارشاد ، ص 188 . ","page_name":" 82 ","page_number":78},
  {"content":"\r\n\r\nدست بيعت به فرزند پيامبر صلى الله عليه و آله داده بودند ، به مكتبى بودن مبارزه و اهداف عاليه آن ايمان استوارى نداشتند و شايد بدين اميد در آغاز به آن حضرت روى آوردند كه بتوانند از اين طريق ، راهى به تأمين خواسته‌هاى نفسانى خود بيابند . جناحهاى مخالف نيز شايد با همين هدف به امام عليه السلام نزديك شدند و چون در عمل با ناكامى مواجه گشتند ، چهرهء خود را علنى كرده يكى پس از ديگرى امام عليه السلام را تنها گذاشتند ؛ درست همان موضعى كه پيش از اين با پدرش اتّخاذ كرده بودند .\r\nمورخان و تحليلگران ، مردم كوفى و اجتماع‌كنندگان گرد امام حسن عليه السلام را از نظر فكرى ، اعتقادى و سياسى به چند گروه تقسيم كرده‌اند :\r\n- امويان : كه از وابستگان و هواداران عثمان و معاويه بودند . اينان در خفا با شام سر و سرّ داشتند و معاويه را تشويق مىكردند كه به كوفه يورش برد و آنان قول هر نوع همكارى را به وى داده بودند .\r\n- خوارج : اينان هم با معاويه دشمنى داشتند ، هم با امير مؤمنان عليه السلام و به حكومت عراق به همان ديد مىنگريستند كه به حكومت شام ؛ ليكن پس از به شهادت رساندن امير مؤمنان عليه السلام نوبت معاويه بود ؛ از اين رو آنان كه به تنهايى توانايى رويارويى با حكومت شام را نداشتند سعى كردند با پيوستن به جبههء امام حسن عليه السلام و تقويت آن ، به هدف خود دست يابند و در مرحلهء بعد به براندازى حكومت امام مجتبى عليه السلام بپردازند .\r\n- پيروان : تودهء انبوهى از مردم كوفه را پيروان فرومايه و بىانگيزه تشكيل مىداد . اينان به خاطر نداشتن خط مشى فكرى و سياسى مستقل ، همواره از جريانات حاكم متأثّر مىشدند .\r\nبعضى از آنان كه از نژاد بردگان و موالى بودند - و به گفتهء طبرى بيست هزار مرد مسلّح كوفى را تشكيل مىدادند - « 1 »  به هيچ اصلى پايبند نبودند و حاضر بودند دربرابر پول و مقام به هر جنايتى دست بزنند . جمعى ديگر ، كوركورانه و بدون اراده ، پيرو رؤساى قبائل خود بودند و محرك آنان در حمايت از جريانى عصبيّت قومى و قبيله‌اى بود نه بينش و آگاهى .\r\n- شيعيان : كه نسبت به گروههاى ديگر جمع محدودترى را تشكيل مىدادند و در ميان آنان تعدادى از بازماندگان مهاجر و انصار نيز به چشم مىخورد « 2 »  .\r\n\r\n","description":"","footnote":" ( 1 ) - صلح الحسن ، ص 72 .  ( 2 ) - براى آشنايى بيشتر با اين گروهها رجوع كنيد به صلح الحسن ، ص 68 - 73 . ","page_name":" 83 ","page_number":79},
  {"content":"\r\n\r\nدر چنين جوّ آشفته و آكنده از گرايشها و عقايد گوناگون ، فرجام كار از ديد امام حسن عليه السلام پنهان نبود ، ليكن از آنجا كه از يك طرف از جانب پيامبر صلى الله عليه و آله و على عليه السلام بر اين مقام منصوب شده بود ، از سوى ديگر ، آمادگى و بيعت مردم ، حجّت را به ظاهر بر او تمام كرده بود ، زمام امور را به دست گرفت و در آن موقعيّت بحرانى به قدرى حكيمانه و واقع‌بينانه عمل كرد كه بهتر از آن در چنان وضعى امكان نداشت :\r\n- حقوق جنگجويان را صد در صد افزايش داد . « 1 » \r\n- به تجهيز لشكر و سپاه عليه معاويه پرداخت .\r\n- دستور داد دو تن از جاسوسان معاويه را كه دستگير كرده بودند اعدام كنند . « 2 » \r\n- پيش از نبرد با معاويه با نوشتن نامه و فرستادن پيغام ، هشدارهاى لازم را به وى داد و او را از آشوب و فتنه برحذر داشت .\r\n\r\nكارشكنى معاويه\r\nمعاويه به همان بهانه‌اى كه قريش به‌وسيلهء آن از حضرت على عليه السلام روى گرداندند و كم سنّ و سالى آن حضرت را بهانه مىگرفتند ، از بيعت با امام حسن عليه السلام سر باز زد و به مخالفت با او برخاست . « 3 » \r\nمعاويه نه‌تنها از بيعت سرباز زد بلكه درصدد از ميان برداشتن امام عليه السلام برآمد . برخى را پنهانى مأمور كرد تا آن بزرگوار را بكشند ؛ از اين رو امام عليه السلام در زير لباس ، زره مىپوشيد و بىزره به نماز نمىرفت . يك روز يكى از اين مزدوران به‌سوى امام عليه السلام تيرى افكند ولى بخاطر آن پيش‌بينىها به آن حضرت صدمه‌اى وارد نيامد . « 4 » \r\nمعاويه به بهانه ايجاد وحدت و پيشگيرى از اختلاف و اغتشاش ، به عمّال خود نوشت : با لشكرى به سوى من آييد . سپس آنان را بسيج كرد و به جنگ با امام عليه السلام به سوى عراق فرستاد . « 5 » \r\n\r\n","description":"","footnote":" ( 1 ) - شرح نهج‌البلاغه ، ابن ابىالحديد ، ج 16 ، ص 33 .  ( 2 ) - براى آگاهى از تفصيل اين جريان رجوع كنيد به ارشاد ، ص 188 .  ( 3 ) - براى آگاهى از منطق معاويه در برابر امام عليه السلام رجوع كنيد به شرح نهج‌البلاغه ، ابن ابىالحديد ، ج 16 ، ص 37 .  ( 4 ) - بحارالانوار ، ج 46 ، ص 33 .  ( 5 ) - شرح ابن ابىالحديد ، ج 16 ، ص 37 - 38 ؛ مقاتل الطالبيين ، ص 60 . ","page_name":" 84 ","page_number":80},
  {"content":"\r\n\r\nامام عليه السلام نيز به « حُجْرِ بْنِ عَدىّ كِنْدى » ، دستور داد تا فرمانداران و هم مردم را براى جنگ آماده سازد . « 1 » \r\nبه دنبال فرمان امام عليه السلام ، منادى در كوچه‌هاى كوفه راه افتاد و مردم را به حضور فراخواند . پس از اجتماع مردم در مسجد ، امام عليه السلام بر فراز منبر رفت و فرمود : معاويه به جنگ به سوى شما آمده است ، شما نيز به اردوگاه « نُخَيْلَه » برويد . همه ساكت ماندند .\r\nعدّى ، فرزند حاتم طائى كه چنين ديد از جاى برخاست و گفت : سبحان اللّه ! اين سكوت مرگبار چيست كه جانتان را فرا گرفته است ؟ ! چرا به امام و فرزند پيامبرتان پاسخ نمىدهيد . . . از خشم خدا بترسيد ؛ مگر شما از ننگ باك نداريد . . . ؟ آنگاه رو به امام عليه السلام كرد و گفت : گفتار شما را شنيديم و با جان و دل به فرمانيم و افزود : من هم‌اكنون به اردوگاه مىروم ، هر كه مايل است به من به‌پيوندد . « قَيْسِ بْن سَعد » و « مَعْقِل بن قَيْس » و « زياد بن صَعْصَعَه » نيز با سخنرانيهاى شورانگيز خود مردم را به جنگ ترغيب نمودند ، آنگاه همه به اردوگاه رفتند . « 2 » \r\nامام عليه السلام گروهى از سپاهيان را به فرماندهى « حَكَمْ » به شهر انبار فرستاد . ولى وى با معاويه ساخت و به‌سوى او رفت . پس از خيانت « حَكَمْ » امام عليه السلام خود به « ساباط » مدائن رفت و از آنجا دوازده‌هزار نفررا به‌فرماندهى « عُبَيْدُالله‌بن‌عباس » به رزم با معاويه گسيل داشت « و قيس بن سعد » را هم به معاونت وى برگزيد كه اگر عبيدالله از ميان رفت ، وى فرماندهى را برعهده گيرد .\r\nمعاويه ابتدا درصدد برآمد تا « قيس » را بفريبد و يك ميليون درهم نزد وى فرستاد كه با وى همدست شود ، يا حداقل از امام عليه السلام كناره گيرد . « قيس » پولش را پس داد و در پاسخ گفت : به نيرنگ ، دين مرا نمىتوانى از دستم بگيرى . « 3 » \r\nامّا « عبيدالله بن عباس » تنها به‌وعدهء همان پول ، فريفته شد و شبانه با گروهى از خاصّان خويش به‌سوى معاويه گريخت . بامداد آن روز ، سپاه ، بىسرپرست ماند . « قيس » با مردم نماز گزارد و جريان را به امام عليه السلام گزارش داد . « 4 » \r\n« قيس » دليرانه مىجنگيد . معاويه چون راه فريب او را مسدود يافت ، براى شكستن روح مبارزه در سپاهيان عراق ، راه ديگرى پيش گرفت ؛ جاسوسانى به ميان لشكريان\r\n\r\n","description":"","footnote":" ( 1 ) - ارشاد مفيد ، ص 189 ؛ بحارالانوار ، ج 44 ، ص 46 ؛ شرح ابن ابىالحديد ، ج 16 ، ص 38 ؛ مقاتل الطالبيين ، ص 61 .  ( 2 ) - شرح ابن ابىالحديد ، ج 16 ، ص 37 - 40 ؛ بحارالانوار ، ج 44 ، ص 50 .  ( 3 ) - تاريخ يعقوبى ، ج 2 ، ص 214 .  ( 4 ) - ارشاد مفيد ، ص 190 . ","page_name":" 85 ","page_number":81},
  {"content":"\r\n\r\nامام عليه السلام چه در « مَسْكِنْ » « 1 »  و چه در مدائن فرستاد تا دروغ‌هايى را پخش كنند و سربازان را در وحشت فرو برند .\r\nدر « مَسْكِن » شايع كردند كه امام حسن عليه السلام به معاويه پيشنهاد صلح داده و معاويه هم پذيرفته است . « 2 »  متقابلًا در مدائن شايع كردند كه « قيس بن سعد » با معاويه سازش كرده و به او پيوسته است . « 3 » \r\nاين شايعات ، روحيّهء سپاهيان امام را خرد كرده ، موجب شد پيشتازان ارتش امام عليه السلام كه از همه جناح‌هايش نيرومندتر بود از هم بپاشد .\r\nتوطئه‌ها و شايعه‌پردازيهاى معاويه سبب شد تا خوارج و آنان‌كه با صلح موافق نبودند ، به ايجاد فتنه و آشوب برخيزند . عده‌اى از همين‌ها با حالت عصبانى به خيمهء امام عليه السلام هجوم بردند و به غارت پرداختند حتى فرش زير پاى امام عليه السلام را ربودند . « 4 » \r\nآنان كار جهل و سيه‌دلى را به جايى رساندند كه برخى حكم به تكفير فرزند پيامبر صلى الله عليه و آله دادند و « جَرّاح بن سنان » به قصد كشتن امام به آن حضرت تاخت و فرياد زد :\r\nاى حسن ، تو هم مانند پدرت مشرك شدى ! سپس ضربه‌اى بر ران آن حضرت فرود آورد كه در اثر شدّت جراحت ، امام عليه السلام بر زمين افتاد . امام عليه السلام را به منزل « سَعْدِ بن مَسعود ثَقَفى » - فرماندار مدائن - بردند و در آنجا مدتى به معالجه پرداخت . « 5 » \r\nدر اين بين ، امام عليه السلام اطّلاع يافت ، برخى از رؤساى قبائل مخفيانه به معاويه نوشته‌اند كه اگر به سوى عراق بيايى پيمان مىبنديم كه حسن عليه السلام را به تو بسپاريم .\r\nمعاويه نامه‌هاى اينان را نزد امام عليه السلام فرستاد و تقاضاى صلح كرد و تعهّد كرد هر شرطى كه امام عليه السلام بفرمايد بپذيرد . « 6 » \r\nپس از اين حوادث دردناك ، امام عليه السلام دريافت كه تمام تلاش‌هاى وى در اثر\r\n\r\n","description":"","footnote":" ( 1 ) - مَسْكِن بر وزن مَنْزِل ، محلى است در كنار نهر دجيل كه اردوگاه سپاه امام تحت فرماندهى قيس بود .  ( 2 ) - تاريخ يعقوبى ، ج 2 ، ص 214 .  ( 3 ) - همان .  ( 4 ) - ارشاد مفيد ، ص 190 ، تاريخ يعقوبى ، ج 2 ، ص 215 ، بحارالانوار ، ج 44 ، ص 47 ؛ شرح ابن ابىالحديد ، ج 16 ، ص 41 ، و مقاتل الطالبيين ، ص 63 .  ( 5 ) - همان .  ( 6 ) - ارشاد مفيد ، ص 190 - 191 ؛ تاريخ يعقوبى ، ج 2 ، ص 215 ؛ بحارالانوار ، ج 44 ، ص 47 - 48 ؛ شرح ابن ابىالحديد ، ج 16 ، ص 41 - 42 ؛ مقاتل الطالبيين ، ص 64 . ","page_name":" 86 ","page_number":82},
  {"content":"\r\n\r\nاخلالگرىهاى معاويه و عمّال او جز نقشى بر آب نيست ، سران سپاه وى با معاويه ساخته‌اند و لشكريان و سربازان ، وحدت و انسجام خود را از دست داده‌اند و ممكن است تبهكاريها و فتنه‌ها گسترش بيشترى پيدا كند .\r\nباتوجه به‌جهات فوق و جهات‌ديگر ، امام ( ع ) ، ادامه‌جنگ‌را به‌سود پيروان‌خود و اسلام‌نديد .\r\nاز اين رو ، با شرايطى بسيار سخت با پيشنهاد صلح موافقت كرد .\r\n\r\nقرارداد صلح\r\nمهم‌ترين موادّ قرارداد صلح با استفاده از مصادر مختلف تاريخى عبارت است از :\r\n1 - حكومت به معاويه واگذار مىشود به شرطى كه به كتاب خدا ، سنّت پيامبر صلى الله عليه و آله و سيرهء خلفاى شايسته عمل كند .\r\n2 - پس‌از معاويه حكومت از آن امام حسن عليه السلام « 1 »  و چنانچه براى وى حادثه‌اى رخ داد از آن امام حسين عليه السلام خواهد بود « 2 »  و معاويه حق ندارد كسى را به جانشينى خويش برگزيند . « 3 » \r\n3 - معاويه بايد ناسزا و سبّ امير مؤمنان را در نمازها ترك كند « 4 »  و على عليه السلام را جز به نيكى ياد ننمايد . « 5 » \r\n4 - حسن بن على عليه السلام معاويه را « اميرالمؤمنين » نمىنامد و نزد او شهادتى اقامه نخواهد كرد . « 6 » \r\n5 - مردم بويژه پيروان حضرت على عليه السلام در هر نقطه از سرزمين خدا بايد در امن و امان باشند . به‌قصد جان حسن بن على و برادرش حسين و ديگر خاندان رسول خدا صلى الله عليه و آله توطئه‌اى چيده نشود و در هيچ نقطه‌اى از قلمرو اسلام ، نسبت به آنان ارعاب و تهديدى صورت نگيرد . « 7 » \r\nقرارداد صلح در پنجم ربيع‌الاوّل ، سال 41 هجرى ، حدود شش ماه پس از خلافت آن حضرت به امضا رسيد . « 8 » \r\n\r\n","description":"","footnote":" ( 1 ) - تاريخ الخلفاء ، ص 194 .  ( 2 ) - عمدةالطالب ، ص 52 .  ( 3 ) - شرح نهج‌البلاغهء ابن ابىالحديد ، ج 16 ، ص 22 .  ( 4 ) - اعيان الشيعه ، ج 1 ، ص 57 .  ( 5 ) - مقاتل الطالبيين ، ص 43 .  ( 6 ) - بحارالانوار ، ج 44 ، ص 2 .  ( 7 ) - همان ، ص 65 .  ( 8 ) - البداية والنهاية ، ج 8 ، ص 19 ؛ ربيع‌الآخر و اوّل جمادىالاولى هم نقل شده‌است . رجوع كنيد به همان مدرك . ","page_name":" 87 ","page_number":83},
  {"content":"\r\n\r\nپرسش\r\n1 - امام مجتبى عليه السلام چه زمانى عهده‌دار امامت شد ؟\r\n2 - شرايط سياسى - اجتماعى آغاز امامت امام حسن عليه السلام را به اختصار تشريح كنيد .\r\n3 - پيشواى دوّم پس از قبول زمامدارى نسبت به معاويه چه موضعى اتّخاذ كرد ؟\r\n4 - كارشكنىهاى معاويه عليه حكومت نوپاى امام حسن عليه السلام را به اختصار ذكر كنيد .\r\n5 - عوامل و زمينه‌هاى صلح را به اختصار بيان كنيد .\r\n\r\n","description":"","footnote":"","page_name":" 88 ","page_number":84},
  {"content":"\r\n\r\n\r\nدرس هشتم : پس از صلح\r\n\r\nقدرت‌نمايى معاويه در كوفه\r\nمعاويه پس از امضاى قرارداد صلح همراه سپاهش وارد كوفه شد تا جريان صلح را در مراسمى رسمى و عمومى عينيّت بخشد . مردم به دعوت مناديان براى شنيدن خطابهء طرفين قرارداد در مسجد جامع گرد آمدند .\r\nنخست معاويه بر منبر رفت و سخنانى ايراد كرد . وى خطاب به مردم كوفه گفت :\r\nمىپنداريد كه من به خاطر نماز ، زكات و حج با شما جنگيدم ؟ مىدانستم كه شما آنها را انجام مىدهيد . من بدين جهت به نبرد شما برخاستم كه بر شما سلطه پيدا كنم ، و اينك خدا خواسته‌ام را برآورده است هر چند شما ناخشنود باشيد . اكنون بدانيد هر خون و مالى كه در اين فتنه بر زمين ريخته و تلف شده هدر است و هر عهدى كه بسته‌ام زير دو پاى من است . « 1 » \r\nپس از معاويه امام حسن عليه السلام ايراد خطبه كرد و ضمن تجليل از رسول خدا صلى الله عليه و آله و بيان شمّه‌اى از خدمات آن حضرت به امّت اسلامى و تأكيد بر اين حقيقت كه اگر همهء دنيا را بگرديد كسى را كه جدّش رسول خدا صلى الله عليه و آله باشد جز من و برادرم حسين عليه السلام پيدا نخواهيد كرد ، فرمود :\r\nمعاويه بر سر حقّى با من به نزاع پرداخته كه از آن من است نه او . ولى من به خاطر صلاح شما و جلوگيرى از خونريزى آن را ترك كردم . معاويه جنگ بين من و خود را ( بر زمين ) نهاد ( و پيشنهاد صلح كرد ) . و من وقتى ديدم حفظ خونها ( ى شما ) بهتر از\r\n\r\n","description":"","footnote":" ( 1 ) - ارشاد ، ص 191 ؛ شرح نهج‌البلاغه ، ابن ابىالحديد ، ج 16 ، ص 14 . ","page_name":" 89 ","page_number":85},
  {"content":"\r\n\r\nريختن آنهاست ( پيشنهادش را پذيرفته ) با او بيعت كردم و در اين كار جز مصلحت و بقاى شما نظر ديگرى نداشتم . « 1 » \r\n\r\nبازگشت به مدينه\r\nامام حسن عليه السلام هر چند كوشيد در سخنرانىهاى عمومى و گفت و گوهاى خصوصى ، مردم را از ماهيّت صلح و فلسفهء آن آگاه كند ، ولى مردم نادان و عناصر مريض و مغرض ، نسبت به اين قضيّه همچنان ديد منفى داشتند و گاه و بىگاه با زخم زبانها و شماتتهاى خود آن حضرت را آزار مىدادند . از سوى ديگر معاويه نيز به شكلهاى گوناگون درصدد آزار و ناسزارگويى امام عليه السلام برآمد ؛ حضرت و يارانش را به‌شدّت تحت نظر گرفت و آنان را در تنگنا گذاشت . به حضرت على عليه السلام و دودمان او توهين مىكرد ؛ حتّى گاهى در حضور امام مجتبى عليه السلام به پدر بزرگوارش ناسزا مىگفت . امام عليه السلام گرچه فورى پاسخ مىداد و او را ادب مىكرد « 2 »  ولى با اين اوضاع ماندن در كوفه برايش بسيار رنج‌آور شده بود ؛ از اين رو تصميم به بازگشت به مدينه گرفت .\r\nبعضى از ياران امام عليه السلام كه براى توديع به محضرش شرفياب شده بودند ، پيشنهاد ماندن در كوفه را كردند . امام عليه السلام در پاسخ فرمود : « راهى براى ماندن ندارم . » « 3 » \r\nروزديگر كوفه‌را ترك‌كرد . چون به « ديرهند » رسيد نگاهى به‌شهر افكند و اين‌شعررا خواند :\r\n وَ لا عَنْ قِلىً فارَقْتُ دارَ مَعاشِرى * هُمُ الْمانِعُونَ حَوْزَتى وَ ذِمارى « 4 »  \r\nاز روى نفرت و بىمهرى ديارهم صحبتان را ترك نگفتم . آنان بودند كه از حريم من و خانواده‌ام دفاع كردند .\r\nو بدين ترتيب ، پيشواى دوّم شيعيان با دلى افسرده و احساس غربت و تنهايى در ميان امّت پس از چند سال دورى از مدينه به جوار مرقد مطهّر جدّ بزرگوارش بازگشت .\r\n\r\n","description":"","footnote":" ( 1 ) - الفتوح ، ابن اعثم كوفى ، ج 4 ، ص 163 .  ( 2 ) - ر . ك : ارشاد ، ص 191 ؛ شرح نهج‌البلاغه ، ابن ابىالحديد ، ج 16 ، ص 47 .  ( 3 ) - شرح نهج‌البلاغه ، ابن ابىالحديد ، ج 16 ، ص 16 .  ( 4 ) - همان . ","page_name":" 90 ","page_number":86},
  {"content":"\r\n\r\n\r\nآثار و بركات صلح\r\nجريان صلح امام حسن عليه السلام با معاويه هر چند به‌ظاهر به كناره‌گيرى آن حضرت از قدرت و به حكومت رسيدن معاويه منجر شد ؛ ولى در يك نگرش عميق و همه‌جانبه - با توجّه به واقعيّات تلخى كه جامعهء اسلامى آن روز با آنها مواجه بود - حيات سياسى اسلام و تشيّع را در دراز مدت تضمين و پايه‌هاى حكومتِ نه‌تنها معاويه كه بنىاميّه را متزلزل كرد و از اين رهگذر آثار و فوايد بسيارى براى جبههء حق به ارمغان آورد كه در زير به بعضى از آنها اشاره مىكنيم .\r\n\r\n1 - رسوايى معاويه\r\nامام حسن عليه السلام بهتر از هر كس معاويه را مىشناخت و مىدانست كه وى به هيچ اصلى از اصول انسانى و اسلامى پايبند نيست . انعقاد قرارداد با وى و گرفتن مؤكّدترين تعهّدها از او شايد بدين منظور بود كه مىخواست بدين وسيله چهرهء نفاق و نيرنگ او را براى افكار عمومى برملا كند .\r\nمعاويه پيش از اين ، چهرهء فردى دلسوز مسلمانان و حافظ جان آنان به خود گرفته بود .\r\nوى زمانى كه جنگ با امام حسن عليه السلام را به سود خود يافت و از سوى ديگر با سرسختى و صلابت امام عليه السلام در رويارويى با خود مواجه شد ، خواست خود را طرفدار صلح و حفظ جان مسلمانان قلمداد كند ؛ ولى ناگهان با پذيرش عقد صلح از سوى پيشواى شيعيان رو به رو گشت . اينجا بود كه احساس شكست كرده ، خود را در تحقق سياستهاى مكّارانه‌اش ناكام يافت ؛ بويژه وقتى در بندهاى قرارداد صلح خود را ملزم به قبول امورى ديد كه با اهداف توسعه‌طلبانه و تجاوز كارانه‌اش هيچ‌گونه سنخيّت و سازگارى نداشت .\r\nبراين اساس معاويه براى افشاى حقيقت وجودى و ماهيّت منحرف خويش منتظر وقوع رخدادهاى ديگر و فراهم آمدن شرايط مناسب نماند ؛ بلكه - آنچنانكه در آغاز درس يادآور شديم - از همان روز نخست ، با بىشرمى كامل نيّت پليد خود را آشكار و هدف خويش از اين اقدام را سلطه بر مردم مسلمان اعلام كرد و با گستاخى در برابر مردم گفت :\r\n\r\n","description":"","footnote":"","page_name":" 91 ","page_number":87},
  {"content":"\r\n\r\nآگاه باشيد به حسن [ عليه السلام 
  ] وعده‌ها و ضمانتهايى دادم كه همگى را زير پا مىنهم و خود را متعهّد به انجام هيچ كدام نمىدانم . « 1 » \r\nمعاويهء حيله‌گر و سياستمدار كه تاكنون تحت پوششهاى فريبنده دينى موقعيّت خود را حفظ كرده بود ، چه شد كه يكباره در حضور انبوه مردم عراق و شام پرده از چهره نفاق و تزوير كنار زد و با صراحت اعتراف كرد هدف اساسى من از اين همه جنگ و خونريزى ، امارت و سلطهء بر مردم بود نه انگيزه‌اى دينى و اسلامى ؛ بر اين اساس خود را ملزم به رعايت تعهدات نمىبينم ؟ !\r\nمعاويه در وضعيّتى قرار گرفت كه چاره‌اى جز اتّخاذ اين موضع نداشت ؛ درست همان وضعيّتى كه پيش از اين ، مادر امام مجتبى ، حضرت زهرا عليها السلام براى « شيخين » فراهم ساخته بود . آنان بيش از هر كس از سخنان رسول خدا صلى الله عليه و آله دربارهء فضائل و شخصيّت الهى و معنوى حضرت فاطمه عليها السلام و نيز تكريم و تجليل عملى آن بزرگوار از دخترش آگاهى داشتند و نيز مىدانستند براى معارضه با چنين شخصيتى بهاى سنگينى بايد بپردازند ؛ در واقع دو راه بيشتر در پيش رو نداشتند ؛ يا حكومت ، يا فاطمه عليها السلام . و چون آنان حكومت را برگزيده بودند هيچ راهى جز معارضه با زهرا عليها السلام نداشتند . و در حقيقت اين تدبير و هنر بىنظير دخت گرانقدر پيامبر صلى الله عليه و آله بود كه آنان را به اين موضع كشانيد كه به برملا شدن چهره و آشكار شدن انگيزه‌هاى قدرت‌طلبانه‌شان منجر شد و اين پيروزى بزرگى براى جبهه « ولايت » و شكستى رسواگرانه براى جبهه « خلافت » ادّعايى بود .\r\nزير پا نهادن تعهّدات صلح ، بدگويى به امير مؤمنان عليه السلام در ملأ عام ، كشتن ياران و دوستان آن حضرت و . . . از سوى معاويه ، چهره واقعى اين طاغوت متظاهر به اسلام را در افكار عمومى اشكار ساخت و بنياد او را به دست خويش كند . وجدانهاى بيدار دريافتند كه همهء آن فتنه‌ها و لشكركشيهايى كه معاويه در برابر حضرت على عليه السلام نيز داشته براى همين فرمانروايى بود نه چيز ديگر . از اين رو ، حتى بعضى از دوستان و هم‌مسلكانش در برابر او موضع گرفته و از وى به بدى ياد كردند . « سَمُرَةِ بن جُنْدَب » آشكارا او را لعن كرد . « 2 » \r\n\r\n","description":"","footnote":" ( 1 ) - الارشاد ، ص 191 .  ( 2 ) - كامل ، ابن اثير ، ج 3 ، ص 495 . ","page_name":" 92 ","page_number":88},
  {"content":"\r\n\r\n« مُغَيرة بن شُعْبَه » او را كافرترين و پليدترين مردم خواند ؛ « 1 »  « عايشه » رو در رويش ايستاد ؛ « مالك بن هُبَيْرَه » با وى قطع رابطه كرد « 2 »  و « ابو اسحاق سبيعى » او را غدّار خواند . « 3 » \r\n\r\n2 - حفظ جبههء امامت\r\nامام حسن عليه السلام به‌عنوان پيشواى امّت ، امين و پاسدار مكتب و مبانى و ارزشهاى آن بويژه خط سرخ امامت و جانبدارى از پيروان آن يعنى شيعيان مخلص ، زمام امور را به دست گرفت . رو در رويى اوّليه با معاويه به‌عنوان عنصر بازدارنده از راه خدا در راستاى تحقق همين اهداف عالى بود ؛ ولى زمانى كه احساس كرد برخورد نظامى با طاغوت شام نه‌تنها منجر به حذف وى از جامعهء اسلامى نمىشود كه نابودى جبههء امامت و عناصر جانبدار آن را در پى خواهد داشت ، عمليّات نظامى بر ضدّ معاويه را متوقّف كرد و بدين‌وسيله دستاوردهاى مكتب و نيروهاى اندك وفادار آن را از خطر از هم فروپاشى و نابودى به دست حكومت ويرانگر شام حفظ كرد .\r\nامام حسن عليه السلام در سخنان خود به اين موضوع اشاره كرده است ، از جمله :\r\nالف - « . . . فَرَأَيْتُ انْ اسالِمَ مُعاوِيَةَ وَ اضَعَ الْحَرْبَ بَيْنى وَ بَيْنَهُ وَ قَدْ بايَعْتُهُ وَ رَأَيْتُ انَّ حِقْنَ الدِّماءِ خَيْرٌ مِنْ سَفْكِها وَ لَمْ ارِدْ بِذلِكَ الَّا صَلاحَكُمْ وَ بَقاءَكُمْ . » « 4 » \r\nمن مصلحت را در اين ديدم كه با معاويه از در مسالمت وارد شوم و جنگ را كنار بگذارم ؛ زيرا ديدم حفظ خونها ( ى مسلمانان ) بهتر از ريختن آنها است . و من از اين تصميم جز مصلحت و بقاى شما اراده‌اى نداشتم .\r\nدر پاسخ به يكى از معترضان صلح :\r\nب - « ما ارَدْتُ بِمُصالَحَتى مُعاوِيَةَ الَّا انْ ادْفَعَ عَنْكُمُ الْقَتْلَ عِنْدَ ما رَأَيْتُ مِنْ تَباطُىءِ اصْحابى عَنِ الْحَرْبِ وَ نُكُولِهِمْ عَنِ الْقِتالِ . » « 5 » \r\n\r\n","description":"","footnote":" ( 1 ) - شرح نهج‌البلاغه ، ابن ابىالحديد ، ج 5 ، ص 129 .  ( 2 ) - كامل ، ابن اثير ، ج 3 ، ص 487 .  ( 3 ) - مقاتل الطالبيين ، ص 45 .  ( 4 ) - بحارالانوار ، ج 44 ، ص 66 .  ( 5 ) - الاخبار الطوال ، ص 221 . ","page_name":" 93 ","page_number":89},
  {"content":"\r\n\r\nمن از مصالحه خود با معاويه جز آنكه از كشتن شما جلوگيرى كنم هدفى نداشتم و اين زمانى بود كه با كندى يارانم در برابر فرمان جنگ و سرپيچى آنان از نبرد ( با دشمن ) مواجه شدم .\r\nج - ابو سعيد عقيصا از امام حسن عليه السلام دربارهء علّت صلح آن حضرت با معاويه پرسيد . امام عليه السلام پس از اشاره به اين نكتهء اساسى كه او حجّت خدا و پيشواى امّت است و نيز اين سخن رسول خدا صلى الله عليه و آله دربارهء وى و برادرش امام حسين عليه السلام كه آن دو در حال قيام و قعود ، امام هستند ؛ همچنين مقايسهء صلح خود با صلح پيامبر صلى الله عليه و آله با بنى ضمره و بنى اشجع و اهالى مكّه پس از بازگشت از حديبيّه ، فرمود :\r\n« لَوْ لا ما أَتَيْتُ لَما تُرِكَ مِنْ شيعَتِنا عَلى وَجْهِ الْارْضِ احَدٌ الَّا قُتِلَ . » « 1 » \r\nاگر من چنين كارى ( صلح ) نكرده بودم همهء پيروان و شيعيان ما در روى زمين كشته مىشدند .\r\n\r\nشهادت\r\nسبط اكبر پيامبر صلى الله عليه و آله پس از بازگشت به مدينه هر چند از همجوارى جدّ بزرگوارش رسول خدا صلى الله عليه و آله بهره‌مند بود و از اين جهت احساس آرامش مىكرد ؛ ليكن حكومت ستمگر و جنايت‌پيشهء اموى همواره مزاحم آن حضرت مىشد و زندگى را بر كامش تلخ مىكرد .\r\n« مروان بن حكم » والى مدينه - كه فردى سر سپرده حكومت اموى و دشمن سرسخت اهل بيت عليهم السلام بود و رسول خدا صلى الله عليه و آله او را « وزغ » و « وزغ زاده » و « ملعون » و « ملعون‌زاده » « 2 »  ناميده بود - روزگار را بر پيشواى شيعيان و ياران اندكش تنگ گرفت و از هر فرصتى براى تحقير و سرزنش آن گرامى استفاده مىكرد .\r\nمعاويه و برخى از سردمداران حزب اموى همچون عمرو بن عاص ، مروان بن حكم ، مغيرة بن شعبه و حبيب بن مَسْلمه در مدت نه يا ده سالى كه امام حسن عليه السلام پس از صلح در مدينه بود ، با آن حضرت برخوردهايى داشتند . چيزى كه در همهء اين ديدارها به چشم مىخورد كينه‌توزى و دشمنى و اهانت و حسادت آنان نسبت به فرزند پيامبر صلى الله عليه و آله بود . اين شيوه خصمانه به هواداران آنان نيز سرايت كرده بود « 3 »  ؛ گويى همهء آنان وظيفهء خويش مىدانستند كه در انظار مردم و در حضور ديگران امام مجتبى عليه السلام را تحقير و سرزنش نمايند .\r\nمتأسفانه بعضى از دوستان ناآگاه و احساساتى نيز كه تنها ظواهر امور را مىديدند و از\r\n\r\n","description":"","footnote":" ( 1 ) - علل الشرايع ، ج 1 ، ص 211 .  ( 2 ) - ر . ك : مستدرك حاكم ، ج 4 ، ص 479 ؛ حياة الامام الحسن بن على عليه السلام ، ج 1 ، ص 239 .  ( 3 ) - به‌عنوان نمونه رجوع كنيد به بحارالانوار ، ج 44 ، ص 90 . ","page_name":" 94 ","page_number":90},
  {"content":"\r\n\r\nتجزيه و تحليل عمق رويدادها از جمله جريان صلح ناتوان بودند ، با دشمنان امامت در اين موضع هم نوا شده و با توصيف آن پيشواى عزتبخش به لقب « مذلّ المؤمنين » و امثال آن بر زخم دل امام عليه السلام نمك مىپاشيدند . « 1 » \r\n. . . و اين همه ، دردها و رنج‌هاى كشنده‌اى بود كه امام مجتبى عليه السلام مىچشيد و تحمل مىكرد . شيخ مفيد با توجه به‌اين مصيبتها و گرفتاريهاى امام عليه السلام در اين دوران مىنويسد :\r\nپس از استقرار صلح بين امام‌حسن ( ع ) و معاويه ، امام به مدينه بازگشت و در آنجا اقامت گزيد درحالىكه خشم خودرا فرومىبرد ، خانه‌نشين شده‌بود و منتظر فرمان پروردگارش بود . « 2 » \r\nدشمن قدرت‌طلب به اين مقدار آزار و شكنجه روحى پيشواى دوم بسنده نكرد ؛ حاكم شام براى هموار كردن راه خلافت فرزندش يزيد ، تصميم گرفت امام عليه السلام را كه بزرگترين مانع سر راه اين اقدام بود از ميان بردارد . زيرا با وجود فرزند پيامبر صلى الله عليه و آله چه بسا مردمى كه از دودمان معاويه دلخوشى نداشتند به گرد امام جمع شده خطرى جدّى براى حكومت آينده يزيد بشمار روند .\r\nمناسب‌ترين فرد براى اجراى اين توطئه در آن شرايط « جَعْده » دختر اشعث بن قيس بود كه عنوان همسرى امام را داشت . منابع فراوانى خبر به شهادت رسيدن امام مجتبى عليه السلام توسط « جعده » به‌وسيلهء سمّ به تحريك معاويه را گزارش كرده‌اند . « 3 » \r\nشهادت امام بنا به نقلى در ربيع‌الاوّل ، سال 49 « 4 »  و در نقلى ديگر در 28 صفر ، سال پنجاه هجرى دانسته شده است . « 5 » \r\nپس از شهادت امام عليه السلام طبق وصيّت او خواستند آن حضرت را در كنار قبر پيامبر صلى الله عليه و آله دفن كنند ، امّا عايشه مانع شد . مروان هم از او جانبدارى كرد و گفت اجازه چنين كارى را نخواهد داد . از اين رو ، طبق وصيّت آن گرامى كه در صورت بروز مشكل او را در بقيع دفن كنند ، جنازه را به طرف بقيع حمل كرده و در آنجا به خاك سپردند . « 6 » \r\n\r\n","description":"","footnote":" ( 1 ) - ر . ك : الاخبار الطوال ، ص 221 و مقاتل الطالبيين ، ص 44 .  ( 2 ) - الارشاد ، ص 191 .  ( 3 ) - به‌عنوان نمونه رجوع كنيد : مقاتل الطالبيين ، ص 48 ؛ شرح نهج‌البلاغه ، ابن ابىالحديد ، ج 16 ، ص 11 ؛ الكامل فى التاريخ ، ابن اثير ، ج 3 ، ص 460 ؛ انساب الاشراف ، ج 3 ، ص 55 .  ( 4 ) - ر . ك : انساب الاشراف ، ج 3 ، ص 66 .  ( 5 ) - ر . ك : دلائل الامامّة ، ص 61 ؛ كشف الغمه ، ج 1 ، ص 515 - 516 ؛ الارشاد ، مفيد ، ص 92 .  ( 6 ) - ر . ك : انساب الاشراف ، ج 3 ، ص 60 - 64 . ","page_name":" 95 ","page_number":91},
  {"content":"\r\n\r\nپرسش\r\n1 - طرفين قرارداد پس از اجتماع در كوفه در سخنرانىهاى خود روى چه چيزى تكيه داشتند ؟\r\n2 - چرا امام مجتبى عليه السلام پس از قرارداد صلح تصميم به بازگشت به مدينه گرفت ؟\r\n3 - پيشواى دوم چگونه با پذيرش صلح ، چهره نفاق معاويه را برملا ساخت ؟\r\n4 - امام مجتبى عليه السلام در سخنان خود - كه به دو نمونهء آن در درس اشاره شده است - چه فلسفه و علّتى براى صلح خويش با معاويه بيان كرده است ؟\r\n5 - امام حسن عليه السلام در چه تاريخ و چگونه شهيد شد ؟\r\n\r\n","description":"","footnote":"","page_name":" 96 ","page_number":92},
  {"content":"\r\n\r\n\r\nدرس نهم : امام حسين ( ع )\r\nدربارهء امام حسين عليه السلام و ويژگىهاى آن حضرت و نيز قيام جاودانه‌اش سخن بسيار گفته و كتاب‌هاى زيادى نوشته شده است . ما نيز به قصد تيمّن و تبرّك و بهره‌مندى بيشتر و الگوگيرى نيكو از « صورت » و « سيرتش » ، در اين دوره ضمن چهار درس ، تاريخ زندگى اين امام همام را مرور مىكنيم . درس نخست را به بيان ويژگيهاى فردى ، اشاره‌اى به فضائل اخلاقى و كمالات نفسانى و زندگى آن گرامى پيش از عهده‌دارى امامت ، اختصاص مىدهيم .\r\n\r\nولادت\r\nدوّمين ميوهء شجرهء طيّبهء امامت ، روز سوّم شعبان ، سال چهارم هجرت چشم به جهان گشود . « 1 »  مراسم نامگذارى او مانند برادرش حسن بن على عليه السلام به‌وسيلهء رسول خدا صلى الله عليه و آله انجام گرفت . پيامبر صلى الله عليه و آله به دستور الهى نام اين نوزاد را « حسين » گذاشت . « 2 » \r\nحضرت فاطمه عليها السلام در هفتمين روز ولادت با سعادت فرزندش گوسفندى برايش « عقيقه » كرد و موى سر نوزاد را تراشيد و هم وزن آن نقره صدقه داد . « 3 » \r\n\r\n","description":"","footnote":" ( 1 ) - اعلام الورى ، ص 213 ؛ بحارالانوار ، ج 44 ، ص 201 ؛ دربارهء سال ، ماه و روز ولادت سيّدالشهداء عليه السلام قولهاىديگرى نيز نقل شده است . در بعضى منابع ، سال ولادت ، سوّم هجرى ذكر شده است : ( اصول كافى ، ج 1 ، ص 463 ) بيشتر مورخان و محدثان ماه ولادت را شعبان ذكر كرده‌اند ، ولى برخى مثل شهيد اوّل در دروس ماه ربيع‌الاوّل دانسته‌اند . نسبت به روز ولادت هم در پاره‌اى منابع ، پنجم شعبان آمده است : ( كشف الغمّه ، ج 2 ، ص 3 ) .  ( 2 ) - بحارالانوار ، ج 43 ، ص 241 .  ( 3 ) - كافى ، ج 6 ، ص 33 ؛ بحارالانوار ، ج 43 ، ص 257 . ","page_name":" 97 ","page_number":93},
  {"content":"\r\n\r\n\r\nكنيه و القاب\r\nكنيهء پيشواى سوّم « ابو عبداللّه » و القابش عبارت است از : رشيد ، طيّب ، وفىّ ، سيّد ، زكىّ ، مبارك ، التابع لمرضاة اللّه و سبط . مشهورتر از همهء لقبهاى حضرت ، « زكىّ » است ؛ ليكن برترين و ارزشمندترين آنها « سيّد » و « سبط » است كه از سوى رسول خدا صلى الله عليه و آله به اين دو لقب خوانده شده است . « 1 » \r\n\r\nتغذيه از پستان رسالت\r\nروايات زيادى بيانگر اين است كه امام حسين عليه السلام از پستان هيچ زنى حتّى حضرت فاطمه عليها السلام شير نخورده و تغذيه وى در دوران شيرخوارگى توسط رسول خدا صلى الله عليه و آله صورت مىگرفته است . « 2 » \r\nابن شهر آشوب روايت كرده است :\r\nفاطمه عليها السلام هنگام ولادت امام حسين عليه السلام بيمار گشت و شير در پستان مباركش خشك شد . پيامبر صلى الله عليه و آله درصدد پيدا كردن مرضعى برآمد ، يافت نشد . خود آن حضرت به حجره فاطمه عليها السلام مىآمد و انگشت ابهام خويش بر دهان حسين مىگذاشت و او مىمكيد و بدين ترتيب خداوند رزق اين كودك را در انگشت ابهام رسول خدا صلى الله عليه و آله قرار داد .\r\nبعضى گفته‌اند پيامبر صلى الله عليه و آله زبان مبارك را در دهان امام حسين عليه السلام مىگذاشت و به وى غذا مىداد آنچنانكه مرغ جوجهء خود را . پيامبر صلى الله عليه و آله تا چهل شبانه روز اين كار را انجام داد و بدين ترتيب گوشت حسين عليه السلام از گوشت رسول خدا صلى الله عليه و آله روييد . « 3 » \r\n\r\n","description":"","footnote":" ( 1 ) - كشف الغمّه ، ج 2 ، ص 4 ؛ دو لقب « سيّد » و « سبط » اشاره به د و روايتى است كه از زبان مبارك پيامبر صلى الله عليه و آله درباره امام حسين عليه السلام وارد شده است :\r\nالف - الْحَسَنُ وَالْحُسَيْنُ سَيِّدا شَبابِ اهْلِ الْجَنَّةِ « مسند احمد بن حنبل ، ج 3 ، ص 82 » ؛\r\nب - حُسَيْنٌ سِبْطٌ مِنَ الْاسْباطِ « كشف الغمه ، ج 2 ، ص 6 » .  ( 2 ) - براى نمونه رجوع كنيد به كافى ، ج 1 ، ص 465 ؛ كامل الزيارات ، ص 57 ؛ علل الشّرايع ، ص 206 .  ( 3 ) - مناقب ، ج 4 ، ص 50 . ","page_name":" 98 ","page_number":94},
  {"content":"\r\n\r\n\r\nدوران كودكى\r\nحسين بن على عليه السلام شش سال و اندى از حيات پرافتخار خويش را در دامن پيامبر صلى الله عليه و آله سپرى كرد و از مربّى انسانيّت و منبع فياض رسالت توشه‌هاى بسيارى از علم و معرفت فرا گرفت . مسعودى نوشته است :\r\nحسين عليه السلام با پيامبر صلى الله عليه و آله هفت سال زندگى كرد . رسول خدا صلى الله عليه و آله در اين مدّت شخصاً متولّى تغذيه ، تأديب و تعليم او بود . « 1 » \r\nمحبّت و لطف بيش از حدّ متعارفى كه رسول خدا صلى الله عليه و آله نسبت به امام حسين عليه السلام ابراز مىداشت نشانگر ميزان عظمت و مقام شامخ اين نهال بوستان رسالت نزد خدا است .\r\nسلمان فارسى مىگويد :\r\nديدم رسول خدا صلى الله عليه و آله حسين عليه السلام را بر زانوى خويش نهاده ، او را مىبوسد و مىفرمايد : « انَّكَ سَيِّدٌ ، ابْنُ سَيِّدٍ ، ابُو سادَةٍ . انَّكَ امامٌ ، ابْنُ امامٍ ، ابُو أئِمَّةٍ . انْتَ حُجَّةٌ ، ابْنُ حُجَّةٍ وَ ابُو حُجَجٍ تِسْعَةٍ مِنْ صُلْبِكَ تاسِعُهُمْ قائِمُهُمْ » « 2 » \r\nتو بزرگوار و فرزند بزرگوار و پدر بزرگوارانى ؛ تو امام و فرزند امام و پدر امامانى ؛ تو حجّت ( خدا ) ، فرزند حجّت ( خدا ) و پدر نه نفر از حجت‌هاى خدايى كه از صلب تواند ؛ نهم ايشان « قائم » ايشان مىباشد .\r\nاز رسول خدا صلى الله عليه و آله پرسيدند : كداميك از اهل بيت خود را بيشتر دوست مىداريد ؟\r\nفرمود : حسن و حسين عليهما السلام را . « 3 » \r\nرسول گرامى اسلام بارها حسن و حسين عليهما السلام را به سينه مىفشرد ، آنان را مىبوييد و مىبوسيد و مىفرمود :\r\n« الْحَسَنُ وَالْحُسَيْنُ سَيِّدا شَبابِ اهْلِ الْجَنَّةَ . » « 4 » \r\n\r\n","description":"","footnote":" ( 1 ) - اثبات الوصيّة ، ص 140 .  ( 2 ) - مقتل الحسين ، خوارزمى ، ج 1 ، ص 146 .  ( 3 ) - سنن ترمذى ، ج 5 ، ص 323 ؛ بحارالانوار ، ج 43 ، ص 299 .  ( 4 ) - سنن ترمذى ، ج 5 ، ص 321 ؛ بحارالانوار ، ج 43 ، ص 264 و 299 . ","page_name":" 99 ","page_number":95},
  {"content":"\r\n\r\nحسن و حسين عليهما السلام دو سرور و آقاى جوانان بهشت هستند .\r\nعالىترين و صميمىترين رابطهء معنوى و وراثتى ميان پيامبر صلى الله عليه و آله و حسين عليهم السلام را مىتوان در اين جمله رسول خدا صلى الله عليه و آله يافت :\r\n« حُسَيْنٌ مِنّى وَ انَا مِنْ حُسَيْنٍ » « 1 » \r\nحسين از من است و من از حسينم .\r\n\r\nبا پدر و برادر\r\nپس از رحلت رسول خدا صلى الله عليه و آله مدت سى سال از عمر با بركت امام حسين عليه السلام در محضر پدر گرامىاش سپرى شد . وى در تمام اين مدت با دل و جان مطيع اوامر و مجرى تدابير و سياستهاى پدر بزرگوارش بود . در طول 25 سال انحراف نظام حكومتى جامعهء اسلامى از مسير خود ، همچون امام زمانش استخوان در گلو و خار در چشم براى حفظ مصالح اسلام صبر كرد و آنگاه كه لازم مىنمود فرياد بزند تا حكومتمداران از سكوت آنان سوء استفاده نكنند و مردم سكوت ايشان را بر بىتفاوتى نسبت به وضع موجود و تأييد حاكمان وقت ، حمل نكنند ، بىمحابا بر سر دولتمردان ، خروش برمىآورد . مورخان نوشته‌اند :\r\nعمر ، بر منبر رسول خدا صلى الله عليه و آله خطبه مىخواند ، ناگاه حسين عليه السلام را در كنار خود بر فراز منبر ديد كه خطاب به او فرياد مىزند : « انْزِلْ عَنْ مِنْبَرِ ابى و اذْهَبْ الى مِنْبَرِ ابيكَ » از منبر پدرم فرود بيا و برو بر منبر پدر خودت ! عمر ، بهت‌زده شد و خود را باخت و ندانست چه پاسخى بدهد جز آنكه گفته حسين عليه السلام را تصديق كرد و گفت :\r\n« صَدَقْتَ لَمْ يَكُنْ لِابى مِنْبَرٌ » شما درست مىگوييد ؛ پدر من منبرى نداشت .\r\nسپس با محبّت و نوازش او را در كنار خود نشانيد و با طرح اين سؤال كه چه كسى اين سخن را به تو آموخت ؟ درصدد برآمد تا بفهمد محرك و باعث او در اين قضيّه چه كسى بوده است .\r\nحسين بن على عليه السلام در پاسخ وى فرمود : « وَاللَّهِ ما عَلَّمَنى احَدٌ » سوگند به خدا ، كسى به من نياموخته است . « 2 » \r\n\r\n","description":"","footnote":" ( 1 ) - سنن ترمذى ، ج 5 ، ص 324 ؛ مقتل الحسين ، خوارزمى ، ج 1 ، ص 146 ؛ انساب‌الاشراف ، ج 3 ، ص 142 .  ( 2 ) - الاصابه فى تمييز الصحابه ، ج 1 ، ص 332 ؛ مقتل الحسين ، خوارزمى ، ج 1 ، ص 145 . ","page_name":" 100 ","page_number":96},
  {"content":"\r\n\r\nحسين بن على عليه السلام در دوره پنج سال حكومت امير مؤمنان عليه السلام در راه پيشبرد اهداف اسلامى ، ياور راستين پدر در اداره شؤون سياسى ، اجتماعى ، فرهنگى و نظامى حكومت نوپا بود . او در بسيج نيروها بسوى جبههء نبرد ، نقش محورى داشت ، خطابه‌هاى جذّاب و شورانگيز او چنان در مردم اثر مىگذاشت كه با رغبت و علاقمندى رهسپار جبهه‌هاى نبرد مىشدند .\r\nابا عبداللّه عليه السلام در جنگهاى جمل ، صفّين و نهروان حضور داشت و در كنار پدر به نبرد با پيمان شكنان ، ستمگران و مارقان پرداخت . آن حضرت در جنگ صفين علاوه بر ايراد سخنرانى براى رزمندگان « 1 »  ، در بعضى پيشرويها از جمله مرحله بازپس گرفتن مسير آب از دست دشمن نقش فعّال داشت ، چندانكه فرماندهى عالى جنگ پس از آن پيروزى اشك شوق ريخت . وقتى علّت گريه‌اش را پرسيدند فرمود :\r\n« هذا اوَّلُ فَتْحٍ بِبَرَكَةِ الْحُسَيْنِ » « 2 » \r\nاين ، نخستين پيروزى به بركت حسين است .\r\nامام حسين عليه السلام در دوران امامت برادرش ، همواره همراه و هم فكر او و در همهء شرايط ، مدافع مواضع و سياستهاى آن حضرت بود . چنان كه وقتى امام حسن عليه السلام بنابر مصالح اسلام مجبور به پذيرش صلح پيشنهادى معاويه شد ، امام حسين عليه السلام شريك رنجهاى برادر بود و از مواضع آن گرامى دفاع مىكرد . به‌عنوان نمونه هنگامى كه بعضى شيعيان افراطى خدمت امام حسن عليه السلام رسيده و از موضع آن گرامى در ارتباط با صلح ابراز نارضايتى كردند ، امام فرمود : هدف من از صلح چيزى جز حفظ جان شما نبود . آنان قانع نشده خدمت امام حسين عليه السلام رفته او را از آنچه امام حسن فرموده بود آگاه كردند .\r\nامام حسين عليه السلام در پاسخ آنان فرمود :\r\nابو محمد عليه السلام راست مىگويد . هر يك از شما تا وقتى اين شخص ( معاويه ) زنده است ملازم خانهء خود باشد . . . . « 3 » \r\n\r\n","description":"","footnote":" ( 1 ) - براى آگاهى از متن سخنرانى رجوع كنيد به بحارالانوار ، ج 32 ، ص 405 .  ( 2 ) - بحارالانوار ، ج 44 ، ص 266 .  ( 3 ) - اخبار الطّوال ، ص 220 - 221 . ","page_name":" 101 ","page_number":97},
  {"content":"\r\n\r\nزمانى معاويه در حضور امام حسن و امام حسين عليهما السلام ، لب به ناسزاگويى امام مجتبى و پدر بزرگوارشان امير مؤمنان عليه السلام گشود . امام حسين عليه السلام برخاست تا پاسخ اهانت‌هايش را بدهد ولى برادرش او را به سكوت و خويشتن‌دارى فراخواند ؛ آنگاه خود ، با بيانى منطقى و كوبنده پاسخ معاويه را داد . « 1 » \r\n\r\nفضائل اخلاقى\r\nبا نگاهى اجمالى به زندگى 56 ساله سراسر جهاد ، حق‌طلبى و خداجويى امام حسين عليه السلام درمىيابيم كه حيات آن بزرگوار همواره با پاكدامنى ، بندگى خدا و نشر رسالت محمّدى صلى الله عليه و آله و پاسدارى از ارزشهاى والاى انسانيّت گذشته است .\r\nآن حضرت به نماز و نيايش با پروردگار و خواندن قرآن و دعا و استغفار علاقه زيادى داشت ؛ گاهى در شبانه روز صدها ركعت نماز مىخواند و حتى در آخرين شب زندگى دست از عبادت و دعا بر نداشت . و آن شب را از دشمنان مهلت خواست تا بتواند با خداى خويش به خلوت بنشيند ، و فرمود : خدا مىداند كه من نماز و تلاوت قرآن و دعاى زياد و استغفار را دوست دارم « 2 » \r\nابن اثير مىنويسد : حسين عليه السلام بسيار روزه مىگرفت و نماز مىگزارد و به حج مىرفت و صدقه مىداد و همه كارهاى پسنديده را انجام مىداد . « 3 » \r\nحضرت اباعبدالله عليه السلام بارها پياده به زيارت خانه خدا رفته مراسم حج را بجاى مىآورد . « 4 » \r\nشخصيت حسين بن على عليه السلام آنچنان با عظمت و پرشكوه بود كه وقتى با برادرش امام مجتبى عليه السلام پياده به زيارت خانهء خدا مىرفتند همهء بزرگان و شخصيتهاى اسلامى به احترامشان از مركب پياده شده همراه آنان راه مىپيمودند . « 5 » \r\nاحترام و ارزشى كه جامعه براى امام حسين عليه السلام قائل بود بدان جهت بود كه حضرتش همواره با مردم زندگى مىكرد . همچون ديگران از مواهب و مصائب يك اجتماع\r\n\r\n","description":"","footnote":" ( 1 ) - ارشاد مفيد ، ص 173 ؛ شرح نهج‌البلاغه ، ابن ابىالحديد ، ج 16 ، ص 47 .  ( 2 ) - اسد الغابه ، ج 2 ، ص 20 .  ( 3 ) - همان .  ( 4 ) - همان .  ( 5 ) - انساب‌الاشراف بلاذرى . ","page_name":" 102 ","page_number":98},
  {"content":"\r\n\r\nبرخوردار بود و ايمان خالصانهء او به خداوند ، وى را غمخوار و ياور مردم ساخته بود .\r\nروزى از محلى عبور مىكرد عده‌اى از فقرا ، عباهاى خود را پهن كرده نشسته بودند و نان پاره‌هاى خشكى مىخوردند ، امام حسين عليه السلام را تعارف كردند . او هم پذيرفت و در كنارشان نشست ، آنگاه اين آيه شريفه را تلاوت فرمود : « انَّهُ لا يُحِبُّ الْمُسْتَكْبِرينَ » « 1 »  سپس فرمود :\r\nمن دعوت شما را اجابت كردم ، شما نيز دعوت مرا اجابت كنيد . آنان همراه امام عليه السلام به منزل رفتند . حضرت دستور داد هر چه در خانه موجود است براى ميهمانان آماده كنند . « 2 » \r\nبدين ترتيب درس تواضع و انسان‌دوستى را با عمل خويش به جامعه آموخت .\r\nاين بخش را با فشرده‌اى از سخنان علائلى درباره ابا عبداللّه الحسين عليه السلام به پايان مىبريم .\r\nما در تاريخ ، به مردان بزرگى برمىخوريم كه هر كدام در جبهه و جهتى ، عظمت و بزرگى خويش‌را جهانگير ساخته‌اند ؛ يكىدر شجاعت ، ديگرى در زهد و سوّمى در سخاوت و . . . .\r\nاما شكوه و عظمت امام حسين عليه السلام ، گستره عظيمى است كه ابعاد بىنهايتش هر يك مشخص كننده عظمت فراز تاريخ است . گويا او جامع همه والاييها و بزرگوارىها است . « 3 » \r\n\r\n","description":"","footnote":" ( 1 ) - نحل ( 27 ) ، آيه 23 .  ( 2 ) - تفسير عياشى ، ج 2 ، ص 257 ؛ مناقب ، ج 4 ، ص 66 .  ( 3 ) - الامام الحسين عليه السلام ، ص 104 . ","page_name":" 103 ","page_number":99},
  {"content":"\r\n\r\nپرسش\r\n1 - امام حسين عليه السلام در چه تاريخى متولد شد و مراسم نام‌گذارى و عقيقه وى توسط چه كسى انجام گرفت ؟\r\n2 - مشهورترين لقبهاى امام حسين عليه السلام چيست و توسط چه كسى بدانها ملقّب شده است ؟\r\n3 - دوران شيرخوارگى و كودكى امام حسين عليه السلام چگونه و در دامن چه كسى سپرى شد ؟\r\n4 - موضع امام حسين عليه السلام نسبت به خلفا چگونه بود ؟\r\n5 - امام حسين عليه السلام در جنگ صفّين چه نقشى داشت ؟\r\n6 - ديدگاه امام حسين عليه السلام را نسبت به صلح برادرش توضيح دهيد .\r\n\r\n","description":"","footnote":"","page_name":" 104 ","page_number":100},
  {"content":"\r\n\r\n\r\nدرس دهم : امامت\r\nامام حسين عليه السلام پس از شهادت برادر بزرگوارش امام مجتبى عليه السلام در 28 صفر ، سال 49 هجرى در حالى كه 45 سال از عمر شريفش مىگذشت عهده‌دار امامت شد و مدت امامتش ده سال و اندى طول كشيد .\r\nامامت پيشواى سوّم بعد از برادرش امام حسن عليه السلام بارها از سوى رسول خدا صلى الله عليه و آله ابراز و اعلام شده بود ؛ بگونه‌اى كه كسى در اين مسأله ترديد نداشت . حديث : « هذانِ ابْناىَ امامانِ قاما اوْ قَعَدا » يا « الْحَسَنُ وَالْحُسَيْنُ امامانِ قاما اوْ قَعَدا » در بسيارى از منابع حديثى و تاريخى از زبان رسول خدا صلى الله عليه و آله نقل شده است . « 1 » \r\nعلاوه بر تصريحات پيامبر صلى الله عليه و آله امام مجتبى عليه السلام قبل از شهادتش بر امامت و جانشينى برادرش تصريح كرده و به برادرش محمد بن حنفيّه فرمود :\r\nشما خاندان برترين بندگان خدا هستيد ، از اين رو محمّد صلى الله عليه و آله را از ميان شما برگزيد و محمّد صلى الله عليه و آله ، على عليه السلام را انتخاب كرد و على عليه السلام مرا براى امامت برگزيد و من ، حسين عليه السلام را . « 2 » \r\n\r\nتداوم سياست برادر\r\nامام حسين عليه السلام نزديك به ده سال از آغاز امامت خود را در دوران پايانى حكومت معاويه سپرى كرد . اقدامات كينه‌توزانهء معاويه در برابر بيت امامت و جنايات گستاخانهء او\r\n\r\n","description":"","footnote":" ( 1 ) - ر . ك : اعلام الورى ، ص 214 ؛ مجمع‌البيان ، ج 2 ، ص 403 ؛ ارشاد مفيد ، ص 199 ؛ كشف الغمه ، ج 1 ، ص 533 ؛ بحارالانوار ، ج 44 ، ص 2 ؛ علل الشرايع ، ج 1 ، ص 211 .  ( 2 ) - اعلام الورى ، ص 204 ؛ بحارالانوار ، ج 44 ، ص 175 . ","page_name":" 105 ","page_number":101},
  {"content":"\r\n\r\nنسبت به مردم مسلمان بويژه شيعيان براى هيچ مسلمان با وجدانى قابل تحمّل نبود چه رسد به پيشوا و چهره مبارز و غيرتمندى همچون حسين بن على عليه السلام كه تغذيه شده پستان رسالت و پرورش يافتهء دامن ولايت است . ليكن نكتهء مهمّ چگونگى برخورد با اين سياست است كه تأمين كنندهء مصالح اسلام و مسلمانان باشد . نقطه تمايز ميان امام حسين عليه السلام و ديگران ، حتى شيعيان انقلابى همينجاست . آنان كه از جنايات معاويه به‌ستوه آمده و هر روز شاهد پيمان شكنىهاى وى نسبت به مواد صلحنامه بودند ، از امام حسين عليه السلام انتظار داشتند به‌عنوان پيشواى مسلمانان در برابر جنايات معاويه قيام كند . به‌عنوان نمونه :\r\nپس از شهادت امام مجتبى عليه السلام بزرگان كوفه جلسه‌اى تشكيل داده و تصميم گرفتند نامه‌اى براى امام حسين عليه السلام بنويسند و از آن حضرت براى آمدن به كوفه و به دست گرفتن رهبرى قيام عليه معاويه دعوت كنند . در نامهء آنان آمده است :\r\nشيعيان كوفه مطيع و گوش به فرمان شما هستند و به غير شما تمايل ندارند . آنان به نظر برادرت حسن عليه السلام در جلوگيرى از جنگ واقفند و نيز شما را به عطوفت و مهربانى نسبت به دوستان و غلظت و خشونت نسبت به دشمنان و پايبندى شديد در امر خدا مىشناسند . چنانچه دوست داشته باشى زمام حكومت را در دست گيرى به سوى ما بيا كه ما خود را براى مرگ در ركاب تو آماده كرده‌ايم .\r\nامّا امام حسين عليه السلام فراتر و عميق‌تر از آنان مىانديشيد . آنچه در انديشه و برنامهء اين پيشواى دورانديش بود ، مصالح اسلام و انجام تكليف الهى در حفظ اين مصالح بود ؛ چيزى كه از پيش ، پدر و برادرش به آن مىانديشيدند و همين مسأله وى را بر آن داشت تا ده سال حكومت معاويه را به اجبار تحمل كند و به خواستهء شيعيان افراطى پاسخ منفى دهد . و اين نكتهء مهمى در زندگى سياسى امام حسين عليه السلام است كه كمتر مورد توجه تحليل‌گران قرار گرفته است . شايد دليل عمده‌اش اين باشد كه تحليل‌گران ، امام حسين عليه السلام را بيشتر از زاويه روحيّه پرخاشگرى و انقلابىاش در كربلا مىشناسند ؛ همان برداشت نادرستى كه شيعيان كوفه داشتند . از اين رو امام حسين عليه السلام براى رفع اشتباه آنان و تأييد موضع انقلابى برادرش در پاسخ ايشان نوشت :\r\nاما برادرم ، اميدوارم كه خداوند او را موفق داشته و در موضعى كه اتخاذ نموده\r\n\r\n","description":"","footnote":"","page_name":" 106 ","page_number":102},
  {"content":"\r\n\r\nراهنمايىاش كرده باشد . اما من ، نظر من اكنون اين چنين نيست ( كه شما نوشته‌ايد ) خداى شما را رحمت كند . تا زمانى كه معاويه زنده است زمين‌گير باشيد و در خانه‌هاتان بمانيد و از كارى كه به شما بدگمان شوند پرهيز كنيد . « 1 » \r\nاشاره امام عليه السلام به حيات معاويه به عنوان مانع قيام ، بيانگر اين است كه شرايط سياسى دوران امامت آن حضرت ، همان شرايطى است كه در دوران امام پيشين منجرّ به صلح شده است ، و آن محوريت معاويه است كه در هر دو دوران وجود دارد .\r\n\r\nموضع‌گيرى عليه سلطهء معاويه\r\nخوددارى امام حسين عليه السلام از قيام مسلحانه عليه معاويه بدين معنى نيست كه آن حضرت در طول مدت حاكميّت طاغوت زمان ، هيچ‌گونه موضع‌گيرى عليه وى نداشته و در اين زمينه بىتفاوت بوده است . امام عليه السلام اگر قيام عليه معاويه را در آن شرايط به مصلحت اسلام نمىديد ، سكوت در برابر جنايات و فزون‌طلبىهاى او را نيز جايز نمىدانست . از اين رو در هر فرصت ، با نوشتن نامه يا برخورد حضورى ، سياست‌هاى معاويه را محكوم و موضع اسلامى خود را ابراز مىكرد . به نمونهء زير توجه كنيد .\r\nمعاويه - كه پس از شهادت امام حسن عليه السلام راه را براى طرح ولايتعهدى يزيد هموار ديد - پس از گرفتن بيعت از مردم شام براى كارگزارانش در سراسر كشور نوشت كه از مردم براى يزيد به‌عنوان ولايتعهدى بيعت بگيرند .\r\nمردم مدينه و در رأس آنان حسين بن على عليه السلام از اين دستور سر باز زدند . معاويه كه گمان مىكرد اين سرپيچى ناشى از ناتوانى و عدم قاطعيّت والى مدينه « مروان بن حكم » است ، او را بر كنار و « سعيد بن عاص » را كه فردى خشن‌تر و جلاد بود جايگزين وى كرد و از او خواست مردم را به بيعت با يزيد فراخواند و مراتب را به وى گزارش نمايد .\r\nفرماندار جديد بر مردم فشار آورد و آنان را تهديد كرد . با اين حال جز تعداد اندكى زير بار فرمان نرفتند . بنىهاشم به رهبرى امام حسين عليه السلام در رأس مخالفان قرار داشتند .\r\n\r\n","description":"","footnote":" ( 1 ) - اخبار الطّوال ، ص 221 - 222 . ","page_name":" 107 ","page_number":103},
  {"content":"\r\n\r\nوالى مدينه جريان را به شام گزارش كرد و افزود : خاندان پيامبر نه‌تنها بيعت نكردند كه عليه دستگاه خلافت موضع گرفتند .\r\nمعاويه براى جلب نظر مخالفان ، نخست نامه‌هايى براى چهره‌هاى سرشناس مدينه از جمله امام حسين عليه السلام ، ابن عباس ، عبداللّه بن زبير و عبداللّه بن جعفر نوشت . در نامهء وى به امام حسين عليه السلام آمده است :\r\nكارهايى از تو به من گزارش شده است كه در خور شأن تو نيست . از خدا بترس و امّت را به فتنه نيفكن .\r\nامام عليه السلام در پاسخ ، نامهء مفصّلى نوشت و ضمن آن يادآور شد :\r\n. . . در نامه‌ات يادآور شده بودى گزارشهايى از من به تو رسيده كه در خور شأن من نبوده است . . . آنچه از من به تو گزارش شده يك مشت سخنان بىاساسى است كه چاپلوسان و سخن‌چينان تفرقه‌افكن و دروغ‌پرداز ، جعل كرده و به تو گزارش داده‌اند .\r\nمن قصد جنگ و مخالفت با تو را ندارم . و اين تصميم به خاطر ترس از خدا است نه به واسطه ترس از تو و يا ياران ستمگر و بىدين تو . . . . و نيز نوشته‌اى كه من مواظب رفتار و دين خود و امّت محمّد صلى الله عليه و آله باشم و در ميان امت بذر اختلاف و فتنه نيفكنم .\r\nمن هيچ فتنه‌اى بزرگتر از سلطهء تو بر اين امت سراغ ندارم و هيچ وظيفه‌اى برتر از جهاد با تو نمىشناسم . . . اى معاويه ! هر مقدار توان دارى دشمنى و نيرنگ كن ؛ چه آنكه اميدوارم كينه و مكر تو جز به خودت زيان نرساند .\r\nديگران نيز به فراخور جايگاه و شخصيت خود ، پاسخ معاويه را دادند . معاويه تصميم گرفت به مدينه برود و با مخالفان گفتگو كند شايد بتواند به نتيجه برسد .\r\nوى به محض ورود به مدينه حسين بن على عليه السلام و ابن عباس را احضار كرد و ضمن دلجويى آنان و تمجيد از رسول خدا صلى الله عليه و آله و توجيه شرعى اقدام خود درباره يزيد ، به توصيف و تمجيد وى پرداخت و او را فردى بردبار ، آشنا به سنّت پيامبر صلى الله عليه و آله و قرائت قرآن معرفى كرد و از آنان خواست به خواستهء وى پاسخ مثبت دهند .\r\nابن عباس براى پاسخگويى خود را آماده كرد ولى امام حسين عليه السلام فرمود : منظور معاويه من هستم ؛ سپس با بيانى صريح و كوبنده به پاسخگويى معاويه پرداخت . نخست\r\n\r\n","description":"","footnote":"","page_name":" 108 ","page_number":104},
  {"content":"\r\n\r\nاز خود معاويه شروع كرد و او را عنصرى افراطگر و فزون‌طلب معرفى كرد كه با اجحاف و ستم به ديگران همه چيز را در انحصار خود درآورده و در اين راه از پذيرش حق امتناع ورزيده ، راه نيرنگ در پيش گرفته و هيچگونه حقى براى انسانها قائل نشده و در يك كلام شيطان بر وى مسلط گشته و از وجودش بهره وافر برده است .\r\nسپس به معرفى چهره يزيد پرداخت و خطاب به معاويه فرمود :\r\nتو مىخواهى مردم را درباره يزيد به اشتباه بيفكنى ، گويى انسانى محجوب يا فرد ناشناخته‌اى را توصيف مىكنى . يزيد ، خود بهترين معرّف خويش است . شخصيّت يزيد را از سگهاى ولگرد ، كبوتران بام خانه و كنيزان رامشگر و نوازنده بزمهاى مستانه‌اش بپرس . راستى آيا اين همه بار گناه كه بر دوش دارى براى تو كافى نيست كه اكنون مىكوشى با اين اقدام بر وزر و و بال خود بيفزايى ! ؟ « 1 » \r\nامام حسين عليه السلام علاوه بر موضوع ولايتعهدى يزيد در برابر ديگر جنايات معاويه نيز از قبيل كشتن حجر بن عدى و ياران او ، عمرو بن حَمِق و حضرميان و نيز الحاق و انتساب زياد بن سميّه به خود ، موضع‌گيرى كرده كه در تاريخ ثبت شده است . « 2 » \r\n\r\nبيدارگرى افكار عمومى\r\nاز محورهاى مهم فعاّليتهاى امام حسن و امام حسين عليهما السلام در عصر معاويه بويژه پس از جريان صلح ، برملا كردن چهره نفاق معاويه براى همگان و بيدارگرى افكار عمومى نسبت به واقعيتهاى تلخى است كه در ابعاد سياسى و فرهنگى در جامعهء اسلامىِ تحت سلطهء طاغوتى همچون معاويه وجود داشت و مردم با بىتفاوتى از كنار آنها مىگذشتند و در بسيارى از مواقع - به خاطر تبليغات سوء و فريبندهء معاويه - صبغهء دينى و وجهه شرعى پيدا مىكرد . در نتيجه هر نوع قيام و برخورد نظامى عليه وضع موجود را بىثمر و حتى غيرمشروع مىنمود . نامهء افشاگرانهء امام عليه السلام به معاويه ، سخنرانى عمومى وى در\r\n\r\n","description":"","footnote":" ( 1 ) - الامامة والسياسة ، ج 1 ، ص 175 - 186 .  ( 2 ) - براى آگاهى بيشتر از سخنان امام عليه السلام در زمينه‌هاى يادشده رجوع كنيد به الامامة والسياسة ، ج 1 ، ص 181 ؛ انساب‌الاشراف ، ج 3 ، ص 154 - 155 ( پاورقى ) . ","page_name":" 109 ","page_number":105},
  {"content":"\r\n\r\nموسم حج و در جمع انبوه حاجيان ، بيانات روشنگرانهء آن حضرت در جلسات خصوصى با خواص و چهره‌هاى سرشناس مدينه و كوفه و . . . همه به منظور درك عميق اين واقعيتهاى تلخ و قيام و مبارزه بر ضدّ آن در شرايط مناسب بود .\r\nسُلَيْم بن قيس نقل مىكند امام حسين عليه السلام همراه گروهى دو سال پيش از مرگ معاويه براى حج به مكه رفت . امام عليه السلام ، بنىهاشم ، همراهان آنان از زنان و موالى و نيز جمعى از اصحاب را به محلى دعوت كرد . جمع آنان فزون بر هزار نفر گشت .\r\nامام حسين عليه السلام به سخنرانى پرداخت و پس از ستايش پروردگار فرمود :\r\nاين ستمگر و طاغوت ( معاويه ) درباره ما و پيروانمان دست به كارهايى زده كه از آن آگاهيد و خود شاهد بوده‌ايد . اينك مىخواهم سؤالاتى را از شما بپرسم ، اگر راست گفتم تصديقم كنيد و اگر خلاف بود تكذيب نماييد .\r\nامام عليه السلام در اين جمع تأكيد كرد سخنانش را بشنوند و بنويسند و پس از بازگشت به شهرها و قبايل خود ، آنها را براى افراد امين و موثّق بازگويند .\r\nامام عليه السلام در اين سخنرانى به تلاوت و تفسير آياتى كه در شأن اهل بيت نازل شده بود پرداخت ، سپس سخنان رسول اكرم صلى الله عليه و آله درباره على عليه السلام ، امام مجتبى عليه السلام ، خود و خاندانش را يادآورى كرد و نظر يكايك آنان را جويا شد . آنان سخنان امام عليه السلام را تأييد كردند . « 1 » \r\nفعّاليتهاى روشنگرانهء امام حسين عليه السلام در اين محور چنان مؤثر و چشمگير بود كه والى مدينه را به وحشت انداخت ؛ به حدّى كه ناچار شد جريان را به معاويه گزارش كند و از وى كسب تكليف نمايد .\r\nمعاويه در پاسخ نوشت تا زمانى كه حسين عليه السلام دشمنى خود را آشكار نكرده و دست به اقدام عملى نزده كارى به او نداشته باشد ولى همواره در كمينش باشد و فعّاليتهايش را زير نظر بگيرد . « 2 » \r\n\r\n","description":"","footnote":" ( 1 ) - احتجاج طبرسى ، ج 2 ، ص 18 - 19 .  ( 2 ) - انساب الاشراف ، ج 3 ، ص 152 . ","page_name":" 110 ","page_number":106},
  {"content":"\r\n\r\nپرسش\r\n1 - امام حسين عليه السلام در چه تاريخ و در چه سنّى به امامت رسيد ؟\r\n2 - امام حسين عليه السلام در آغاز امامت خود چه سياستى در پيش گرفت ؟\r\n3 - چرا امام حسين عليه السلام به درخواست بزرگان كوفه مبنى بر قيام بر ضدّ معاويه پاسخ منفى داد ؟\r\n4 - موضع امام حسين عليه السلام در قبال طرح ولايتعهدى يزيد از سوى معاويه چه بود ؟ توضيح دهيد .\r\n5 - نقش امام حسين عليه السلام در بيدارسازى افكار عمومى در مسائل جارى روز را به اختصار توضيح دهيد .\r\n\r\n","description":"","footnote":"","page_name":" 111 ","page_number":107},
  {"content":"\r\n . \r\n","description":"","footnote":"","page_name":" 112 ","page_number":108},
  {"content":"\r\n\r\n\r\nدرس يازدهم : قيام حسينى\r\nپس از مرگ معاويه در ماه رجب سال شصت هجرى ، خلافت و بلكه سلطنت به فرزندش يزيد منتقل شد . وى در نخستين اقدام براى تثبيت و تحكيم پايه‌هاى سلطنت خويش ، همهء كوشش خود را صرف گرفتن بيعت از شخصيّت‌هاى اسلامى و رجال سرشناسى كرد كه در دوران معاويه از فرمان خليفه سرباز زده و ادامهء مخالفتشان مىتوانست زمينه‌ساز شورش و قيام عليه حكومت جديد باشد ؛ چه آنكه شرايط سياسى با هلاكت معاويه تغيير كرده و بزرگترين مانع قيام عليه نظام سلطه از ميان برداشته شده بود .\r\nيزيد نامه‌اى به « وليد بن عتبه » والى مدينه نوشت و از وى خواست تا بسرعت از حسين بن على براى وى بيعت بگيرد و در صورت استنكاف ، گردن او را بزند .\r\nهنگامى كه پيك والى نزد امام حسين آمد ، حضرت متوجه مرگ معاويه و سياست جديد يزيد شد از اين رو ، جمعى از بستگان و ياران خود را بطور مسلّح همراه خود به فرماندارى آورد تا در صورت بروز خطر ، از امام عليه السلام دفاع كنند .\r\nامام عليه السلام در پاسخ درخواست والى مبنى بر بيعت با يزيد اظهار داشت از شخصى مثل من بيعت پنهانى پذيرفته نيست ، فردا در جمع مردم همه يك جا تصميم مىگيريم . وليد پذيرفت ، ولى مروان با كلمات تهديدآميزى وى را تحريك به دستگيرى امام عليه السلام كرد . امام عليه السلام با تندى پاسخ مروان را داد و در حالى كه از اتاق خارج مىشد رو به وليد كرد و فرمود :\r\nاى امير ! ما خاندان نبوت و سرچشمهء رسالتيم . خانهء ما محلّ آمد و شد ملائكه است .\r\nخداوند ( آفرينش را ) با ما آغاز كرد و ختام كار ( رسالت ) را بر ما گذاشت . و يزيد ، مردى بزهكار ، شرابخوار و آدمكش است و فسق و فجور را آشكار ساخته است و كسى چون من با فردى همچون او بيعت نمىكند و ليكن چون ما و شما صبح كنيم و\r\n\r\n","description":"","footnote":"","page_name":" 113 ","page_number":109},
  {"content":"\r\n\r\nاوضاع را بنگريم معلوم خواهد شد كه كداميك از ما به خلافت و بيعت سزاوارتريم . « 1 » \r\nاين ، نخستين واكنش صريح و قاطع امام حسين عليه السلام در برابر سلطنت يزيد بود .\r\nدومين واكنش - كه در حقيقت واكنش اسلام و امّت اسلامى بشمار مىآمد - سخنانى بود كه روز بعد در رويارويى با مروان فرمود :\r\n« انَّا لِلَّهِ وَ انّا الَيْهِ راجِعُونَ وَ عَلىَ الْاسْلامِ السَّلامُ اذْ بُلِيَتِ الْامَّةُ بِراعٍ مِثْلِ يَزيدَ . » « 2 » \r\nآنگاه كه افرادى چون يزيد بر مسند حكومت اسلامى تكيه زنند بايد با اسلام بدرود گفت و فاتحه آن را خواند .\r\nامام حسين عليه السلام پس از اتخاذ اين موضع تند و متعرضانه ، ماندن در مدينه را به مصلحت نديد چه آنكه والى مدينه مأمور به گرفتن بيعت يا گردن زدن بود ؛ از اين رو ، پس از وداع جانسوز با روضهء منوره رسول‌اللّه صلى الله عليه و آله شبانه در 28 رجب سال شصت هجرى با همه كسان خود بجز برادرش محمد بن حنفيّه رهسپار مكّه شد . « 3 » \r\nخبر هجرت امام عليه السلام به مكّه و سرپيچى او از بيعت با يزيد در بين مردم مدينه و مكّه پخش شد . مكّيان از شنيدن خبر ورود امام به اين شهر بسيار خشنود شدند . در آمد و شد افراد و شخصيّتهاى مختلف به محضر امام ، علل خوددارى آن حضرت از بيعت مطرح مىشد .\r\nشيعيان كوفه بيش از نقاط ديگر از خبر خوددارى امام از بيعت يزيد و هجرت به مكه خشنود گشتند ؛ چه آنكه آنان از مدتها قبل انتظار چنين روزى را مىكشيدند ؛ از اين رو ، سريع وارد عمل شده تشكيل جلسه دادند . دستور جلسه ، دعوت امام حسين عليه السلام به كوفه بود . موضوع به اتفاق مورد تأييد همه اعضا قرار گرفت . در پى آن ، چند تن از سران شيعه نامه‌اى به امام نوشته و از آن حضرت براى آمدن به كوفه دعوت كردند .\r\nامام حسين عليه السلام در پاسخ ، چيزى نفرمود تا آنكه نامه‌هاى فراوان ديگرى پى در پى\r\n\r\n","description":"","footnote":" ( 1 ) - ايُّهَا الْاميرُ ! انَّا اهْلُ بَيْتِ النُّبُوَّهِ وَ مَعْدِنُ الرِّسالَةِ وَ مُخْتَلَفُ الْمَلائِكَةِ بِنا فَتَحِ اللَّهُ وَ بِنا خَتَمَ وَ يَزيدُ رَجُلٌ فاسِقٌ شارِبُ خَمْرٍ ، قاتِلُ نَفْسٍ ، مُعْلِنٌ بِالْفِسْقِ فَمِثْلى لا يُبايِعُ لِمِثْلِهِ وَ لكِنَّ نُصْبِحُ وَ تُصْبِحُونَ وَ نَنْظُرُ وَ تَنْظُرُونَ ايُّنا احَقُّ بِالْخَلافَةِ وَالْبَيْعَةِ . « مقتل الحسين خوارزمى ، ج 1 ، ص 184 » .  ( 2 ) - مقتل خوارزمى ، ج 1 ، ص 184 ؛ لهوف ، ص 20 ؛ بحارالانوار ، ج 44 ، ص 326 .  ( 3 ) - ر . ك : ارشاد مفيد ، ص 201 . ","page_name":" 114 ","page_number":110},
  {"content":"\r\n\r\nهمراه با پيكهاى مختلف رسيد . فزونى نامه‌ها و تأكيد پيكها بر صحت محتواى آنها بگونه‌اى بود كه امام عليه السلام نمىتوانست نسبت به دعوت كنندگان بىتفاوت باشد .\r\n\r\nاعزام سفير به كوفه\r\nامام حسين عليه السلام در نخستينى اقدام ، پسرعموى خويش مسلم بن عقيل را بسوى كوفه فرستاد تا موقعيت سياسى - اجتماعى منطقه را از نزديك بررسى و به امام عليه السلام گزارش كند . حضرت همراه با مسلم ، پاسخ تمام نامه‌ها را در چند جملهء كوتاه چنين نوشت :\r\nامّا بعد ، اين نامه‌اى است از حسين بن على عليه السلام به توده مسلمين و مؤمنين عراق ؛ بدانيد هانى و سعيد كه آخرين فرستادگان شما بودند با نامه‌هاى شما رسيدند . از تمام مطالبى كه در نوشته‌هاى شما منعكس بود باخبر شدم . خلاصهء منظور شما اين بود كه :\r\nامام و رهبر لايقى نداريم به‌سوى ما بيا تا شايد خداوند ما را با رهبرى تو به هدايت برساند . هم‌اكنون « مسلم » را كه پسر عمو ، و مورد اعتماد من است به‌سوى شما فرستادم ، اگر او نوشت كه آخرين نظريات شما عملًا همانطور است كه در نامه‌ها نوشته‌ايد اجابت نموده به طرف شما خواهم آمد . به جان خودم سوگند امام و پيشوا كسى است كه خود ، به دين خدا پايبند بوده و عدالت و دادگرى را به پا داشته ، و براى رضاى خدا خويشتن‌دار باشد . « 1 » \r\nمسلم وارد كوفه شد . خبر ورود او به‌سرعت در كوفه پخش شد ، كوفيان با استقبال بىسابقه‌اى به‌عنوان نماينده امام با مسلم بيعت كردند و روز به روز بر تعداد بيعت‌كنندگان افزوده مىشد .\r\n\r\nدو نامه از كوفه\r\nپس از تحوّل اوضاع به نفع امام عليه السلام ، دو نامه از كوفه نوشته شد ، يكى به حسين بن على عليه السلام و ديگرى به يزيد . مسلم براى امام عليه السلام نوشت : تاكنون جمعيّت بيشمارى با من بيعت كرده‌اند مقتضى است به‌سوى كوفه حركت كنيد . « 2 » \r\n\r\n","description":"","footnote":" ( 1 ) - مناقب ابن شهرآشوب ، ج 4 ، ص 90 ؛ ارشاد مفيد ، ص 204 ؛ بحارالانوار ، ج 44 ، ص 334 ؛ كامل ابن اثير ، ج 4 ، ص 21 .  ( 2 ) - ارشاد مفيد ، ص 205 ؛ بحارالانوار ، ج 44 ، ص 336 . ","page_name":" 115 ","page_number":111},
  {"content":"\r\n\r\nپيروان يزيد هم به او گفتند : اگر حكومت عراق را مىخواهى بايد فرماندار لايقى به كوفه بفرستى تا به اين فتنه‌ها پايان بخشد . چون نعمان بن بشير ( حاكم كوفه ) مرد ضعيفى است و يا خود را به ضعف و ناتوانى زده است . « 1 » \r\nاين دو نامه ، دو اقدام را به دنبال داشت : نامه اوّل مقدّمات حركت امام عليه السلام را به‌سوى كوفه فراهم كرد و نامه دوّم فرماندار قبلى را عزل و عبيدالله زياد را جايگزين آن كرد .\r\nامام حسين عليه السلام هر چند كوفيان را به خوبى مىشناخت و بىوفايى و تزلزل عقيده‌شان را در زمان حكومت پدر گرامى و برادر بزرگوارش ديده بود ؛ ليكن براى اتمام حجّت و اجراى مأموريت الهى ، تصميم گرفت به سوى عراق حركت كند ؛ مخصوصاً پس از چند ماه اقامت در مكّه فهميد كه يزيد به هيچ وجه از آن حضرت دست بردار نيست و در صورتى كه بيعت نكند قتل وى آن هم در كنار خانهء خدا حتمى است .\r\nبا اين حال ، امام عليه السلام تا روز هشتم ذىالحجّه - كه همه حجّاج عازم منى « 2 »  بودند - در مكه ماند و پس از تبديل حج تمتّع به عمرهء مفرده ، با اهل بيت و ياران خود مكه را به‌سوى عراق ترك كرد . « 3 » \r\nحركت امام عليه السلام در چنين زمانى و از چنين نقطه‌اى كه مردم از راههاى دور براى انجام مناسك حج به اينجا مىآيند ، كاملًا بىسابقه بود و از يك مسلمان عادى غيرمنتظره بود چه رسد به پسر پيغمبر صلى الله عليه و آله ؛ به همين دليل در فاصله مدت كوتاهى خبر مسافرت امام عليه السلام شهر مكّه را پر كرد .\r\nامام عليه السلام با سفر ناگهانى و آشكار خود ، هم به‌وظيفهء خويش عمل كرد و هم به مسلمانان فهماند كه پسر پيغمبر صلى الله عليه و آله حكومت يزيد را به رسميت نشناخته و با او بيعت\r\n\r\n","description":"","footnote":" ( 1 ) - مناقب ابن شهر آشوب ، ج 4 ، ص 91 ؛ بحارالانوار ، ج 44 ، ص 366 .  ( 2 ) - رفتن به منى در روز هشتم مستحب است . در آن زمان به اين حكم استحبابى عمل مىشد ولى هم‌اكنون حجّاج‌شيعه روز هشتم يكسره به عرفات مىروند .  ( 3 ) - ارشاد مفيد ، ص 281 ؛ بحارالانوار ، ج 44 ، ص 363 ، اعلام الورى ، ص 227 ؛ اعيان‌الشيعه ( ده جلدى ) ج 1 ، ص 593 ؛ نهضة الحسين ، نوشته هبةالدين شهرستانى ، ص 65 ؛ مقتل ابى مخنف ، ص 66 . ولى از برخى روايات صحيحه استفاده مىشود كه آن حضرت مُحْرِم به احرام حج تمتع نشده بود تا تبديل به عمره مفرده كند ، رجوع كنيد به وسائل الشيعه ، ج 10 ، باب 7 از ابواب عمره ، حديث 2 و 3 . ","page_name":" 116 ","page_number":112},
  {"content":"\r\n\r\nننموده بلكه عليه او قيام كرده است .\r\n\r\nشهادت مسلم بن عقيل\r\nيزيد كه از بيعت كوفيان با مسلم و گرايش آنان به امام حسين عليه السلام آگاهى پيدا كرده بود ابن زياد را به كوفه فرستاد . وى با طرح نقشه‌اى شيطانى قيافه‌اى تازه به خود گرفته و به صورت ، نقاب انداخت و به شكل يكى از رجال و اشراف بنىهاشم در تاريكى شب وارد كوفه شد . مردم كه انتظار آمدن امام حسين عليه السلام را داشتند گمان كردند او حسين عليه السلام است . ابن زياد بدون اينكه با كسى سخن بگويد يا نقاب را كنار بزند مستقيماً راه فرماندارى را در پيش گرفت . « 1 » \r\nعبيداللّه پس از تشكيل جلسه مشورتى در « دارالاماره » و انجام اقدامات مقدماتى ، از ضعف ايمان و دورويى و ترس مردم كوفه استفاده نمود و با تهديد و ارعاب ، جمعيت را از اطراف مسلم پراكنده ساخت . تا جايى كه مسلم وقتى براى نماز به مسجد آمد ، تنها سى نفر با او نماز خواندند و چون از مسجد بيرون آمد كسى در خدمتش نبود ! . « 2 » \r\nمسلم به تنهايى با عمّال ابن زياد به نبرد پرداخت و پس از جنگى دلاورانه شهيد شد . « 3 » \r\n\r\nبزرگترين قيام عليه استبداد\r\nاباعبداللّه الحسين عليه السلام حجاز را به قصد عراق ترك كرد امام در حقيقت به سوى هدفى مىرفت كه تنها در عراق نبود . او هدفى بس و الا و مقصودى بزرگ داشت كه عبارت از نجات اسلام و مسلمين از يوغ استبداد خاندان بنىاميّه بود . بدين جهت علىرغم نصايح و سخنان مقدس مآبانه دوستان ، مبنى بر انصراف از اين سفر ، همچنان بر عزم خود استوار بود . او براى نجات اسلام آخرين تصميم خود را گرفته بود ، به هر قيمت كه تمام شود .\r\n\r\n","description":"","footnote":" ( 1 ) - ارشاد مفيد ، ص 206 ؛ بحار ، ج 44 ، ص 340 ؛ مقاتل الطالبيين ، ص 63 .  ( 2 ) - ارشاد مفيد ، ص 212 .  ( 3 ) - همان ، ص 213 - 216 . ","page_name":" 117 ","page_number":113},
  {"content":"\r\n\r\nامام عليه السلام در مسير خود اشخاص را به يارى خويش دعوت مىكرد ، به كسانى هم كه همراه وى بودند تصميم قطعى خود را به مقاومت در برابر يزيد و در نهايت كشته شدن ، گوشزد مىفرمود و در ترك ملازمت خود مخيّر مىداشت . در يكى از منازل به نام « صفاح » ، به فرزدق شاعر كه از كوفه بازمىگشت برخورد و از اوضاع كوفه سؤال كرد . فرزدق در پاسخ گفت : دلهاى مردم با شماست اما قدرت و شمشيرهاشان با بنىاميّه است . « 1 » \r\n\r\nشهادت\r\nكاروان ابا عبدالله الحسين عليه السلام نرسيده به كوفه در سرزمين كربلا ( حدود هفتاد كيلومترى كوفه ) با لشكر انبوه دشمن رو به رو شد . از همراهان جز تعداد اندكى كه از جان گذشته بودند و هيچ هدف و انگيزه‌اى جز نصرت و يارى دين خدا و فرزند پيغمبر نداشتند ، كسى نمانده بود .\r\nدر نتيجه به آسانى در حلقهء بسيار تنگى به محاصره لشكر سى هزار نفرى ابن زياد درآمدند « 2 »  و حتى آب فرات به رويشان بسته شد .\r\nدر چنين شرايطى فرزند عزيز زهرا عليها السلام بين بيعت و قتل مخيّر شد . اما حسين بن على عليه السلام كه در مكتب وحى محمّدى و ولايت علوى ، پرورش يافته بود تن به بيعت نداد و به همراه هفتاد و دو تن از بهترين ياران و بستگان و فرزندانش كه هر يك در اخلاص و جوانمردى و شجاعت ، عزّت و شرافت انسانى و منش و سجاياى اخلاقى ، نمونه كامل انسانيّت بودند طى مبارزه‌اى دلاورانه و افتخار آفرين از صبح تا عصر دهم محرّم ( عاشورا ) سال 61 هجرى ، با لشكر انبوه و مجهّز پسر معاويه جنگيدند تا سرانجام شربت شهادت نوشيدند و نام خود را در پهنه گيتى تا زمانى كه بشر وجود دارد جاودانه ساختند .\r\nدر اين نبرد نابرابر ، ابا عبداللّه الحسين عليه السلام ، به همراه فرزندان ، برادران ، برادرزادگان ،\r\n\r\n","description":"","footnote":" ( 1 ) - « قُلُوبُهُمْ مَعَكَ وَالسُّيُوفُ مَعَ بَنى امَيَّةَ . . . » تاريخ طبرى ، ج 5 ، ص 384 ؛ كامل ابن اثير ، ج 4 ، ص 40 ؛ ارشاد مفيد ، ص 218 .  ( 2 ) - بحارالانوار ، ج 44 ، ص 386 . در مورد تعداد سپاه يزيد رقمهاى ديگر هم نقل شده كه كمترين آن دوازده هزار نفر مىباشد . مناقب ، ج 4 ، ص 98 . تعداد 35 هزار نفر هم نوشته است . ","page_name":" 118 ","page_number":114},
  {"content":"\r\n\r\nعموزادگان و يارانش شهيد شدند ، تنها فرزند گرامىاش امام سجاد ، على بن الحسين عليه السلام كه بنا به خواست خداوند و به علّت مرض شديد ، قادر به جنگ نبود ، زنده ماند .\r\nلشكر دشمن پس از شهادت آن حضرت به خيمه‌هاى بازماندگان ريخته ، كليه اموال را به غارت بردند و اهل بيت امام عليهم السلام را اسير كرده به همراه سرهاى بريده شهدا ، از كربلا به كوفه و از آنجا به شام بردند .\r\n\r\n","description":"","footnote":"","page_name":" 119 ","page_number":115},
  {"content":"\r\n\r\nپرسش\r\n1 - حسين بن على عليه السلام در چه تاريخى متولد شد و چند سال از زندگى خويش را با پيامبر اسلام صلى الله عليه و آله گذراند ؟\r\n2 - موضع امام حسين عليه السلام در قبال مسألهء صلح چه بود ؟ يك نمونه آن را بيان فرماييد .\r\n3 - يك نمونه از تواضع و فروتنى امام عليه السلام را ذكر كنيد .\r\n4 - قيام ابا عبداللّه عليه السلام در چه زمان و چگونه آغاز شد ؟\r\n5 - چرا امام عليه السلام در مكه تصميم گرفت به كوفه رود و قبل از حركت به‌سوى كوفه چه اقدامى انجام داد ؟\r\n6 - امام حسين عليه السلام در كدام سرزمين با لشكريان دشمن رو به رو شد ؟ موقعيت و وضعيت دو سپاه و تاريخ شهادت آن حضرت و يارانش را ذكر كنيد .\r\n\r\n","description":"","footnote":"","page_name":" 120 ","page_number":116},
  {"content":"\r\n\r\n\r\nدرس دوازدهم : رويداد جاويد\r\nفداكارى ، جانبازى و شهادت سومين پيشواى اسلام و بستگان و ياران مخلص و باوفايش در سرزمين كربلا و به اسارت رفتن فرزند معصوم ، خواهر گرامى و ديگر زنان و فرزندان آن عزيزان ، مهمترين رويداد تاريخ اسلام پس از بعثت پيامبر عظيم‌الشأن اسلام است ؛ تا جايى كه خردها را به تحيّر واداشت و ديگر رويدادهاى مهمّ تاريخى را تحت‌الشعاع قرار داد و به‌عنوان رويدادى زنده و پايدار در تاريخ و خاطره‌ها برجاى ماند .\r\nرويدادهاى تاريخى - هر چند بزرگ - بطور معمول پس از گذشت زمانى در جزر و مدّ زمانه به فراموشى سپرده شده ، گذر زمان از طراوت و فروغ آنها مىكاهد و از آنها جز اسم و رسمى در تاريخ باقى نمىماند .\r\nتاريخ زندگى رهبران الهى و انقلابها و نهضتهاى فكرى و فرهنگى كه به دست آنان انجام مىگيرد بخاطر پيوندى كه اين رويدادها با مبدأ هستى و سرچشمه جاودانگى دارند از اين قاعده مستثنى بوده در بستر زمان ، كهنه و فراموش نمىشوند .\r\nانقلاب خونين كربلا و نهضت مقدس ابا عبداللّه الحسين عليه السلام از برجسته‌ترين نمونه اين‌گونه رخدادهاى آسمانى است كه هرگز فراموش نمىشود . تجربه و تاريخ ، گواهى روشن بر اين ادعا است .\r\nدر درس پيشين ، زمان و زمينه‌هاى پيدايش و نيز روند تاريخى اين رويداد جاويد را مرور كرديم . در اين درس به تجزيه و تحليل سه محور از مسائل جامعه‌شناختى آن از زاويه فلسفه تاريخ مىپردازيم .\r\n\r\n","description":"","footnote":"","page_name":" 121 ","page_number":117},
  {"content":"\r\n\r\n\r\nعلل و موجبات قيام\r\nانحرافات سياسى ، اعتقادى و فرهنگىِ پديد آمده در جامعهء اسلامى بعد از رحلت پيامبر صلى الله عليه و آله كه منجر به روى كار آمدن حزب اموى و تبديل خلافت به سلطنت و بركنارى و انزواى قرآن و سنّت نبوى از صحنهء زندگى مردم بويژه حكومتمداران ، شده بود از مهمترين و روشن‌ترين علل قيام امام حسين عليه السلام بشمار مىرود . حكومت يزيد ، مظهر اين همه انحراف و عامل تداوم آن در جامعه اسلامى بود . حكومتى كه بيت‌المال مسلمانان را صرف عياشى ، رشوه‌خوارى ، قماربازى ، جذب عناصر متنفّذ ضدّ مذهبى و سركوب حركتهاى دينى و جنبش‌هاى آزادىبخش كرد ؛ حكومتى كه مسلمانان غير عرب را با فشارى مضاعف از جرگه مسلمين بيرون رانده تهديد به نابودى كرد ، و با پراكندن تخم نفاق و كينه در ميان مسلمانان عرب زبان ، وحدت و يكپارچگى آنان را در هم شكست ؛ حكومتى كه براى مخالفان حزب اموى هيچ حقى قائل نبود و آنان را هر جا كه مىيافت به قتل رسانده ، اموالشان را مصادره مىكرد ؛ حكومتى كه روح عصبيّت جاهلى را دوباره در كالبد جامعه دميد و موجوديت اجتماعى امّت مسلمان را تهديد به نابودى كرد ؛ حكومتى كه زمامدار آن به جاى تعبّد به احكام اسلامى و تقيّد به اجراى قوانين و حدود شرعى و گسترش عدالت اجتماعى ، آشكارا موضوع رسالت محمدى و وحى الهى را انكار مىكرد « 1 »  و همچون نيايش ابوسفيان كه به باند خويش مىگفت : « گوى خلافت را در دست خود حفظ كنيد و به يكديگر پاس دهيد . سوگند به خدا نه بهشتى در كار است و نه جهنّمى » « 2 »  ، نه‌تنها به هيچ اصل و پايه اعتقادى پايبند نبود بلكه به پيروى از پدرش كمر به ويران كردن بنياد اسلام و محو ياد پيامبر صلى الله عليه و آله و خاندان او از خاطره‌ها بسته بود .\r\nسخن بانوى بزرگوار ، حضرت زينب كبرى عليها السلام - كه در جريان امور بود و از نزديك\r\n\r\n","description":"","footnote":" ( 1 ) - از ابن عقيل نقل شده است : از جمله شواهدى كه بر كفر يزيد دلالت مىكند اشعار اوست كه مىگويد :\r\n لَعِبَتْ هاشِمُ بِالْمُلْكِ فَلا * خَبَرٌ جاءَ وَ لا وَحْىٌ نَزَلَ\r\nلَسْتُ مِنْ خِنْدِفَ انْ لَمْ انْتَقِمْ * مِنْ بَنى احْمَدَ ما كانَ فَعَلَ \r\n( اعيان الشيعه ، ج 1 ، ص 616 )  ( 2 ) - الاستيعاب ، ج 4 ، ص 1679 . ","page_name":" 122 ","page_number":118},
  {"content":"\r\n\r\nاوضاع را مىديد - خطاب به يزيد : « . . . فَوَاللَّهِ لا تَمْحُو ذِكْرَنا وَ لا تُميتُ وَحْيَنا » « 1 »  ( اى يزيد ! سوگند به خدا نمىتوانى ياد ما ( آل محمّد صلى الله عليه و آله ) را از ميان ببرى و وحى و قرآن را براندازى ) بيانگر اين است كه يزيد درصدد از ميان بردن اسلام و قرآن و محو ياد محمّد صلى الله عليه و آله و خاندانش از خاطره‌ها و برگرداندن مردم به دوران جاهليّت بود .\r\nامام حسين عليه السلام در چنين شرايطى ، تكليف و رسالتى جز مخالفت با اين حكومت و قيام عليه آن نداشت ، و اين حقيقتى بود كه بارها و با عباراتى گوناگون در سخنان آن حضرت آمده است . اينك چند نمونه :\r\n1 - در وصيّت به برادرش محمد حنفيّه هنگام خروج از مدينه :\r\n. . . انگيزه من از قيام ، آسايش‌طلبى ، خودنمايى ، فسادانگيزى و ستمگرى نيست . بلكه من براى اصلاح امّت جدم قيام كردم . مىخواهم به معروف امر ، و از منكر ، نهى كنم و به سيره و روش جدّم و پدرم على بن ابىطالب رفتار نمايم . « 2 » \r\n2 - در جريان دعوت مردم بصره هنگام اقامت در مكّه :\r\n. . . شما را به كتاب خدا و سنّت پيامبر صلى الله عليه و آله فرا مىخوانم . زيرا ( در شرايطى قرار گرفته‌ايم كه ) سنّت رسول خدا صلى الله عليه و آله از ميان رفته و بدعت جايگزين آن شده است . « 3 » \r\n3 - در ملاقات با حرّ بن يزيد رياحى :\r\n. . . اى مردم ! رسول خدا صلى الله عليه و آله فرمود : « هر كس فرمانرواى ستمگرى را ببيند كه حرام الهى را حلال مىشمارد ، پيمانهاى خدا را مىشكند ، با سنّت پيغمبر او مخالفت مىكند ، و در ميان بندگان خدا رفتارى تجاوزگرانه دارد ، و با اين همه ، او با زبان و عمل ، مخالفت خود را با وى ابراز نكند ، خداوند او را با آن فرمانرواى ستمگر در يك جا در آتش مىافكند .\r\nهان اى مردم ! اينان ( يزيد و دار و دسته‌اش ) بر طاعت شيطان گردن نهاده و بندگى و اطاعت خداى رحمان را رها كرده‌اند ، فساد را گسترش داده و قوانين الهى را تعطيل\r\n\r\n","description":"","footnote":" ( 1 ) - اللّهوف ، ص 81 .  ( 2 ) - مقتل الحسين ، خوارزمى ، ج 1 ، ص 188 .  ( 3 ) - تاريخ طبرى ، ج 7 ، ص 240 . ","page_name":" 123 ","page_number":119},
  {"content":"\r\n\r\nكرده‌اند و بيت‌المال را به خود اختصاص داده‌اند . حلال خدا را حرام شمرده و حرام الهى را حلال كرده‌اند و من در دگرگون ساختن وضع موجود از هر كس شايسته‌ترم . « 1 » \r\n\r\nماهيت نهضت\r\nآيا نهضت امام حسين عليه السلام يك قيام آگاهانه و برنامه‌ريزى شده بود يا انفجارى ناخواسته و ناآگاهانه كه نتيجه قهرى و طبيعى فشارهاى سياسى ، اقتصادى و نظامى دستگاه حاكم بر توده‌هاى مردم بشمار مىآمد ؟\r\nممكن است برخى تحليل‌گران كه همه رويدادهاى اجتماعى را با مقياسهاى مادى و تجربى مىسنجند قيام مقدس كربلا را از نوع دوّم بدانند « 2 »  و در تبيين و توجيه آن بگويند همان‌گونه كه تغييرات تدريجى در پديده‌هاى مادى گاهى به پايه‌اى مىرسد كه تحمل آن براى پديده غير ممكن مىشود ، ناچار تحولات و دگرگونيهاى انجام گرفته منشأ پيدايش نوع جديدى از پديده خواهد شد ، جامعه و تاريخ نيز همين‌گونه است . جامعه تا حدّى مىتواند پذيراى ستم ستمگران و فشار زورمداران باشد . وقتى ميزان فشار قدرت حاكم ، فوق توان و تحمل توده‌هاى مردم جامعه شد به صورت قهرى و طبيعى همچون كوه آتش‌فشان ، منفجر شده سر از طغيان و قيام عليه وضع موجود درمىآورد .\r\nبر اين پايه مىگويند : با روى كار آمدن حزب اموى ، فشار بر مسلمانان بويژه پيروان اهل بيت عليهم السلام افزايش يافت و همچنان رو به فزونى بود تا آنكه در دوران يزيد به اوج خود رسيد ، چندانكه براى مخالفان و در رأس آنان امام حسين عليه السلام غير قابل تحمّل گشت . قيام آن حضرت در برابر جنايات يزيد در حقيقت نمايشى از اين انفجار بود .\r\nبررسى واقع‌بينانه و همه جانبهء رخداد كربلا و مطالعهء عميق سخنان آفريننده اين رويداد بزرگ از آغاز امامت تا لحظهء شهادت و نيز رفتار و موضع‌گيريهاى آن گرامى در برابر سياستهاى سلطه‌جويانه و انحصار طلبانه معاويه و يزيد ، نفى كننده اين تحليل و بيانگر اين است كه امام عليه السلام از همان آغاز با برنامه‌اى منظم و هدفدار مبارزات خود را با\r\n\r\n","description":"","footnote":" ( 1 ) - تاريخ طبرى ، ج 5 ، ص 403 ؛ كامل ابن اثير ، ج 4 ، ص 48 .  ( 2 ) - اساس اين تفسير را يكى از اصول چهارگانه ديالكتيك به نام اصل تبديل كميّت به كيفيّت تشكيل مىدهد . ","page_name":" 124 ","page_number":120},
  {"content":"\r\n\r\nحزب اموى سامان داد و مسلمانان را به اجراى آن فراخواند . متأسفانه بر اثر فضاى مسمومى كه معاويه ايجاد كرده بود و چهره منافقانه‌اى كه از خود ارائه مىداد ، مسلمانان نتوانستند در درگيرى جبهه امامت با دستگاه خلافت ، حق را از ناحق تشخيص دهند و پشت سر امامشان به ستيز با معاويه برخيزند ، و گرنه موضع امام حسين عليه السلام بسيار روشن بود . اين سخن امام عليه السلام به معاويه كه : « انّى وَاللَّهِ ما اعْرِفُ افْضَلَ مِنْ جِهادِكَ » « 1 »  روشن‌ترين بيان در ترسيم خط مشى آن حضرت در برابر حزب اموى است .\r\nمعاويه هم به‌طور كامل از اين استراتژى امام عليه السلام آگاهى داشت ، از اين رو سعى مىكرد خود را با آن گرامى درگير نكند و هواداران و عواملش را نيز از برخورد با فرزند پيغمبر برحذر مىداشت . ولى يزيد در اين زمينه سياستى بر خلاف سياست معاويه اتخاذ كرد و در آغاز حكومت خود همه راهها - جز بيعت - را بر امام حسين بست . و چون آن حضرت اهل بيعت نبود ، راهى جز مخالفت و قيام عليه زورگوييهاى يزيد نداشت ، راهى كه زمينه‌ساز آن در اين مقطع از ناحيهء جبههء مخالف ، خود يزيد بود ؛ ولى برنامهء قيام برنامه‌اى نبود كه با روى كار آمدن يزيد طرّاحى و سامان‌دهى شده باشد ؛ بلكه از قبل طراحى و زمينه‌سازى شده بود ليكن شرايط اجرا فراهم نبود كه با مرگ معاويه و روى كار آمدن يزيد و تغيير شرايط سياسى ، اين مانع بر طرف شد .\r\nبا اين تحليل چگونه مىتوان قيام سالار شهيدان را حركتى كور و انفجارى ناآگاهانه دانست . اگر چنين بود نمىبايد در آن تعداد اندك ، محدود باشد بلكه بايد نسبت به همهء افراد جامعه و توده‌هاى تحت ستم فراگير باشد .\r\n\r\nآثار و نتايج قيام\r\nقيام حسينى چه آثار و نتايجى در جامعهء اسلامى از خود بر جاى گذاشت ؟ و آيا به اهداف از پيش تعيين شده و موفقيتهاى لازم دست يافت يا مانند بسيارى از انقلابهاى بشرى ، براى زمانى و در نقطه‌اى ، آتش آن شعله‌ور گرديد و سپس به خاموشى گراييد ؟\r\n\r\n","description":"","footnote":" ( 1 ) - اين جمله در نامهء امام حسين عليه السلام به معاويه آمده است كه در درس پيشين نقل شد . ","page_name":" 125 ","page_number":121},
  {"content":"\r\n\r\nبراى درك و دستيابى به آثار و نتايج انقلاب حسينى بايد اهداف و نتايج قيام را در ماوراى پيروزى ظاهرى و دستيابى به حكومت و قدرت جستجو كنيم ؛ زيرا دلائل و قراين فراوان گواه آن است كه ابا عبداللّه عليه السلام از سرنوشتى كه در انتظارش بود آگاهى داشت . « 1 »  بنابراين هدف قيام حسينى بطور قطع دستيابى به پيروزى فورى نبود ، چه آنكه امام عليه السلام مىدانست در آن شرايط ، تحقق اين هدف امكان‌پذير نيست .\r\nقيام امام حسين عليه السلام اهداف خاص خود را دنبال مىكرد ؛ اهدافى كه در سخنان آن حضرت در موقعيّتهاى مختلف مورد اشاره قرار گرفته است . در زير به پاره‌اى از بركات و آثار اين انقلاب الهى اشاره مىكنيم .\r\n\r\n1 - قطع نفوذ دينى ساختگى امويان\r\nامويان براى اينكه وانمود كنند جانشينان پيامبرند و حكومتشان طبق تقدير الهى است ، از عقايد دينى مردم بهره‌بردارى مىكردند و هدفشان از اين سياست اين بود كه هرگونه جنبش احتمالى را پيشاپيش محكوم سازند و به نام دين اين حق را براى خود قائل شوند كه هرگونه تمردى را هر چند در خواسته‌هاى خود حق دار باشند ، در هم بكوبند .\r\nاينك براى اينكه روشن شود امويان تا چه حد روى اعمال كثيف خود سرپوشى از دين مىگذاشتند دو نمونه تاريخى از خود انقلاب امام حسين عليه السلام نقل مىكنيم :\r\nابن زياد در خطبه‌اى كه ضمن آن مردم را از يارى مسلم بازداشت گفت : « وَاعْتَصِمُوا بِطاعَةِ اللَّهِ وَ طاعَةِ ائِمَّتِكُمْ » « 2 »  از دستور خدا و پيشوايان دينى خود اطاعت كنيد .\r\nعَمْرِو بْنِ حَجَّاج زُبَيدى - يكى از فرماندهان سپاه اموى در كربلا - وقتى ديد بعضى از سپاهيان به حسين عليه السلام پيوسته در ركاب او جنگ مىكنند فرياد زد : اى اهل كوفه از امير خود اطاعت كنيد و همراه جماعت باشيد و در كشتن كسى كه از دين خارج شده و با امام\r\n\r\n","description":"","footnote":" ( 1 ) - براى نمونه به يك مورد از سخنان آن حضرت كه هنگام خروج از مكه به مقصد عراق ايراد كرده اشاره مىكنيم :\r\n« مرگ همچون گردنبند عروس به گردن انسان بسته است و من همانند علاقه يعقوب به يوسف به زيارت نياكانم مشتاقم . از همين جا نقطه‌اى را كه در آنجا به شهادت مىرسم مىبينم و مىبينم گرگان بيابان بندهاى بدنم را قطعه قطعه مىكنند . . . هر كس مىخواهد در اين راه خون بدهد و به لقاء اللّه برسد آماده حركت باشد . من بامداد فردا حركت مىكنم . » ( لهوف ، ص 41 )  ( 2 ) - تاريخ طبرى ، ج 5 ، ص 368 . ","page_name":" 126 ","page_number":122},
  {"content":"\r\n\r\nمخالفت كرده ، شكّى به خود راه ندهيد ! . « 1 » \r\nدر چنين جوى مطمئن‌ترين راهِ قطع اين نفوذ جعلى دينى اين بود كه شخصى بر ضد آن قيام كند كه از نظر همه افراد ملت داراى امتيازات مسلّم دينى باشد ، تا ماسك دين از چهرهء كريه حكومت اموى به يك سو زند و ماهيت كثيف آن را آشكار سازد .\r\nچنين مجاهد فى « سبيل‌الله » اى جز حسين‌بن على عليه السلام نبود ؛ زيرا او محبوبيت و نفوذ و احترام خاصى درميان مردم داشت . عكس‌العمل يزيد در برابر انقلاب حسين عليه السلام خط فاصلى ميان اسلام و حكومت اموى كشيد و ماهيّت اصلى حكومت بناحق اموى را آفتابى ساخت . جناياتىكه بنىاميه درباره حسين عليه السلام و ياران و اهل‌بيتش مرتكب شدند هرگونه رنگ دينىاى را كه به خود گرفته بودند به كلى زدود و ماهيّت ضد دينى آنها را آشكار ساخت .\r\n\r\n2 - احساس گناه\r\nاثر مهم ديگر انقلاب حسين بن على عليه السلام و مخصوصاً نقطهء پايان آن ، احساس گناه و بيدارى وجدان در كليه افرادى بود كه مىتوانستند به يارى آن حضرت بشتابند و نشتافتند . احساس گنهكارى و نهيب وجدان و عقل ، عامل نيرومندى در دل افرادى كه وعده يارى به حسين عليه السلام دادند آنگاه دست از يارى او كشيدند ، از همان عصر عاشورا در كربلا و در ميان لشكريان ابن زياد به وجود آورد . اين احساس گناه دو جنبه داشت : از يك طرف گناهكار را به جبران گناه و جرم خود وادار مىكرد ، و از طرف ديگر كينه و عداوت مسبّبان ارتكاب چنين گناه را به دل‌ها مىريخت .\r\nاين احساس گناه و بيدارىِ وجدان ، پس از انقلاب ، بسيارى از جمعيّت‌هاى اسلامى را - به منظور جبران گناهان خويش - به كوشش واداشت و آتش كينه و عداوت امويان را در دلهاى آنان هر چه بيشتر برافروخت .\r\nامويان پس از حادثه كربلا با انقلاب‌هاى متعددى رو به رو شدند كه سرچشمه و منشأ اصلى همهء آنها ، انقلاب حسين عليه السلام و خوددارى انقلابيون از يارى او و ميل به انتقامجويى از امويان بود .\r\n\r\n","description":"","footnote":" ( 1 ) - تاريخ طبرى ، ج 5 ، ص 435 . ","page_name":" 127 ","page_number":123},
  {"content":"\r\n\r\nسخنرانىهاى بازماندگان امام حسين عليه السلام در مدّت اسارت ، در اين زمينه نقش بسيار مؤثرى داشت .\r\n\r\n3 - بيدارى روح مبارزه\r\nپس از شهادت حسين بن على عليه السلام روح مبارزه و پرخاشگرى در ميان امّت اسلامى بيدار شد . پيش از انقلاب ، يك سلسله بيمارىهاى فردى و اجتماعى مانع انقلاب مسلمانان در راه حفظ اسلام و موجوديت آن بود . ولى انقلاب امام حسين عليه السلام تمام موانع فردى و اجتماعى انقلاب را از ميان برداشت و روح تازه‌اى در كالبد امّت اسلامى دميد .\r\nپس از انقلاب حسين بن على عليه السلام جنبش‌هايى به وجود آمد كه از پشتيبانى و حمايت مسلمانان انقلابى برخوردار بود . در ذيل به چند مورد از اين جنبشها اشاره مىكنيم :\r\nالف - نخستين عكس‌العمل مستقيم شهادت امام حسين عليه السلام انقلاب توابين به فرماندهى يكى از ياران پيامبر به نام « سُلَيْمانِ بن صُرَد » در شهر كوفه بود . در اين جنبش گروهى از بزرگان شيعه و ياران امير مؤمنان شركت داشتند .\r\nجنبش توابين از سال 61 آغاز شد و تا زمان حيات يزيد مخفيانه مردم را به خونخواهى حسين عليه السلام دعوت مىكرد . آنان پس از مرگ يزيد احتياط و اختفا را كنار گذاشتند و علناً به تهيه اسلحه و جذب نيرو پرداختند و آماده كارزار شدند و دست از جان شسته با سپاه امويان درگير شدند و آنقدر جنگيدند تا كشته شدند . شعار آنان ، « يا لَثاراتِ الْحُسَيْن » بود و اخلاص و پاكبازى از شيوه قيامشان كاملًا به چشم مىخورد . « 1 » \r\nب - پس از انقلاب توابين انقلاب مدينه شروع شد . امام سجاد عليه السلام و زينب كبرى پس از بازگشت به مدينه نيز فعّاليت‌هاى روشنگرانه خود را دنبال كردند به‌طورى كه فرماندار يزيد در مدينه به وحشت افتاد و فعاليت‌هاى حضرت زينب را به يزيد گزارش كرد . يزيد در پاسخ نوشت : تماس و ارتباط زينب را با مردم قطع كن ! « 2 » \r\nدر همين فاصله هيأتى به نمايندگى مردم مدينه به شام رفتند . آنان پس از بازگشت در اجتماع\r\n\r\n","description":"","footnote":" ( 1 ) - مشروح جريان انقلاب توابين را طبرى در تاريخ خود ، ج 5 ، ص 551 - 568 آورده است .  ( 2 ) - زينب الكبرى ، جعفر النقدى ، ص 120 . ","page_name":" 128 ","page_number":124},
  {"content":"\r\n\r\nمردم‌به سخنرانى پرداختند و از يزيد انتقاد نمودند . به‌دنبال سخنان روشنگرانه آنان مردم مدينه قيام نمودند ، فرماندار يزيد را از شهر اخراج كردند . به فرمان يزيد ، سپاه خونريز شام به شهر مدينه يورش برد و در نهايت خشونت و خباثت ، قيام مدينه را در هم كوبيد و فرمانده سپاه به‌مدت سه‌روز عرض و جان و مال مسلمانان را بر سربازان خود مباح كرد . « 1 » \r\nج - پس از آن در سال 66 هجرى « مختار بن ابى عُبَيْدَه ثقفى » در عراق قيام كرد و انتقام خون حسين عليه السلام را گرفت .\r\nبدين ترتيب قيامها و جنبشها يكى پس‌از ديگرى رخ داد تا آنجاكه به نابودى بنىاميه انجاميد .\r\n\r\n","description":"","footnote":" ( 1 ) - تاريخ طبرى ، ج 5 ، ص 482 ، اين واقعه در تاريخ به نام واقعه « حَرّه » معروف است . ","page_name":" 129 ","page_number":125},
  {"content":"\r\n\r\nپرسش\r\n1 - چه خصوصيتى در نهضت‌هاى رهبران الهى و از آن جمله در نهضت حسين بن على عليه السلام وجود دارد كه گذشت زمان تأثيرى در كاهش هيجان و فروغ آن و به دست فراموشى سپردن آن ندارد ؟\r\n2 - مهم‌ترين انگيزه امام از قيام و انقلاب عليه حكومت اموى را به اختصار بيان كنيد .\r\n3 - چرا امام حسين عليه السلام در زمان معاويه قيام نكرد ؟\r\n4 - ماهيت انقلاب حسين بن على عليه السلام آيا در حد يك انفجار ناآگاهانه بود يا انقلابى آگاهانه ؟ چرا ؟\r\n5 - قيام اباعبدالله الحسين عليه السلام در برابر حكومت يزيد چه آثار و نتايجى را در جامعه اسلامى به دنبال داشت ؟ به اختصار توضيح دهيد .\r\n\r\n","description":"","footnote":"","page_name":" 130 ","page_number":126},
  {"content":"\r\n\r\n\r\nدرس سيزدهم : امام سجّاد ( ع ) و واقعهء عاشورا\r\nچهارمين پيشواى شيعيان در پنجم شعبان ، سال 38 هجرى در مدينه ديده به جهان گشود . « 1 »  نام آن بزرگوار ، على ، كنيه‌اش ابوالحسن « 2 »  و مشهورترين القابش زين‌العابدين ، سيد الساجدين و سجّاد است . « 3 »  مادر گرامىاش - بنابر نقل مشهور - شهربانو دختر يزدگرد سوّم ، آخرين پادشاه ايران از سلسله ساسانيان است .\r\nاين بانوى گرامى - براساس نوشته مورخان - در جريان لشكركشى مسلمانان به ايران به اسارت سپاه اسلام درآمده و به مدينه برده شده است . اما اين اسارت در جريان كدام جنگ و در دوران كدام خليفه رخ داده بطور مشخص روشن نيست . پاره‌اى منابع آن را در دوران عمر ذكر كرده‌اند . « 4 »  اگر اين‌نقل درست‌باشد ، اسارت وى بايد در يكى از جنگهاى قادسيه ، يا نهاوند باشد .\r\nپاره‌اى منابع ديگر آن را در دوران عثمان دانسته‌اند كه سپاه اسلام خراسان را فتح كرد و بر دو دختر يزدگرد دست يافت و آن دو را به مدينه نزد خليفه فرستاد . خليفه يكى از آنان را به امام حسين عليه السلام بخشيد . « 5 »  برخى منابع نيز تصريح دارند كه جريان اسارت در دوران حكومت امير مؤمنان عليه السلام بوده است . امام « حريث بن جابر » را بر ناحيه‌اى از مشرق زمين گمارد .\r\nوى دو تن از دختران يزدگرد را نزد حضرت فرستاد . امام عليه السلام يكى از آن دو را كه « شاه زنان » نام داشت به فرزندش امام حسين عليه السلام و ديگرى را به محمد بن ابىبكر بخشيد . « 6 » \r\n\r\n","description":"","footnote":" ( 1 ) - الفصول المهمة ، ص 201 و العوالم ، ج 18 ، ص 12 - 14 .  ( 2 ) - براى آن گرامى كنيه‌هاى ديگرى همچون « ابو محمّد » و « ابوالقاسم » نيز ذكر شده است .  ( 3 ) - ر . ك : الفصول المهمة ، ص 201 و مناقب ، ج 4 ، ص 175 .  ( 4 ) - ر . ك : اصول كافى ، ج 1 ، ص 466 .  ( 5 ) - ر . ك : عيون اخبارالرضا عليه السلام ، ج 2 ، ص 128 .  ( 6 ) - ر . ك : اعلام الورى ، ص 256 ؛ ارشاد ، ص 253 . ","page_name":" 131 ","page_number":127},
  {"content":"\r\n\r\n\r\nفضائل و مكارم اخلاقى\r\nامام سجّاد عليه السلام انسانى كامل و برگزيده حق و در همهء جهات اخلاقى ، عبادى و علمى به اوج كمال رسيده و نمونه مجسّم قرآن كريم و رسول امين صلى الله عليه و آله بود . در دوران سياه حكومت اموى كه ارزش‌هاى انسانى به‌فراموشى سپرده شده و مردم به جاى مشاهده زهد ، ساده‌زيستى ، تواضع ، نوع‌دوستى و رعيّت‌پرورى از زمامداران خود به‌عنوان خليفهء پيامبر صلى الله عليه و آله ، شاهد دنياطلبى ، اشرافيّت ، تجمل‌گرايى ، خودمحورى وظلم و ستمگرى آنان بودند ، آن امام همام چون خورشيدى فروزنده درخشيد و وجودش مجمع همهء فضائل و ارزش‌هاى فراموش شده گشت ؛ چندان‌كه دوست و دشمن را به‌تحسين واداشت . جاحظ از دانشمندان بزرگ اهل سنّت در قرن سوّم هجرى در وصف آن حضرت مىنويسد :\r\nاما على بن حسين ، درباره او نظر خارجى را چون شيعه ، شيعه را چون معتزلى ، معتزلى را چون عامى و عامى را چون خاص ديدم و كسى را نديدم كه در فضيلت او يا مقدّم بودنش بر ديگران ترديدى داشته باشد . « 1 » \r\nمحمد بن طلحه شافعى درباره امام مىنويسد :\r\nاو ، زينت عبادت كنندگان ، پيشواى زاهدان ، سرور پرهيزكاران و امام مؤمنان است .\r\nسيره‌اش گواه آن است كه وى فرزند صالح رسول خدا صلى الله عليه و آله و سيمايش بيانگر قرب او نزد پروردگار است . . . . « 2 » \r\nفزونى عبادت و نيايش امام چهارم در پيشگاه خداوند به حدى بود كه آن حضرت سرور و زينت‌بخش عبادت كنندگان ( سيّد العابدين ، زين العابدين ) و بسيار سجده كننده ( سجّاد ) لقب يافت . وى در پيشگاه حق به قدرى پيشانى بر خاك مىساييد كه مواضع سجده‌اش پينه مىبست و هر سال دو بار و هر بار پنج عدد از پينه‌ها را مىبريد ؛ از اين رو به آن حضرت « ذو الثّفنات » مىگفتند . « 3 » \r\n\r\n","description":"","footnote":" ( 1 ) - عمدة الطالب ، ص 160 .  ( 2 ) - مطالب السؤول ، ص 77 .  ( 3 ) - علل الشرايع ، ج 1 ، ص 233 . ","page_name":" 132 ","page_number":128},
  {"content":"\r\n\r\nگذشت و اغماض از ديگر خصلتهاى برجستهء امام چهارم بود . او همواره پاسخ بدى را به نيكى مىداد و از خطاها و لغزشهاى افراد چشم‌پوشى مىكرد .\r\nآن امام هُمام در بخشش به نيازمندان نيز سرآمد مردم زمان خود بود و علاوه بر انفاقهاى پراكنده و متداول ، زندگى گروه زيادى از خانواده‌هاى نيازمند مدينه را سالانه تأمين مىكرد .\r\nپيشواى چهارم همچون امامان قبل از خود ، بسيار دلير و شجاع بود . موضع استوار و سخنان كوبنده آن حضرت در برابر طاغوت‌هاى زمان خود مثل يزيد ، عبيدالله و عبدالملك مروان ، بيانگر قوت اين صفت ارزشمند در وجود آن حضرت است .\r\n\r\nامامت\r\nامام زين‌العابدين عليه السلام در دهم محرّم سال 61 هجرى در حالى كه نزديك 23 سال از عمرش مىگذشت عهده‌دار منصب امامت شد . پيشواى چهارم در شرايطى بسيار سخت و بحرانى و در حالى كه دربند دشمن اسير بود به امامت رسيد ؛ شرايطى كه پسر معاويه و جيره‌خوارانش با ناجوانمردى تمام ، همه سعى خود را در نابودى شجره طيّبهء امامت و نسل پيامبر صلى الله عليه و آله به كار گرفته و پدر گرامى و بيش از هفتاد تن از فرزندان ، برادران ، برادرزادگان ، خويشان و ياران آن بزرگوار را با بىرحمانه‌ترين شيوه به شهادت رسانده بود ، و چنانچه مشيّت الهى بر بيمارى امام سجّاد به هنگام رخداد عاشورا و حفظ آن حضرت تعلق نگرفته بود ، او نيز به شهادت مىرسيد و اركان امامت مختل مىگشت .\r\n\r\nپيامبر انقلاب حسينى\r\nامام سجّاد عليه السلام به رغم همه محدوديت‌ها و دشوارىهاى آغاز امامت با استفاده از شرايط و زمينه‌هايى كه سردمداران خلافت - به‌منظور دستيابى به بقيّه اهداف خود - فراهم كرده بودند با تمام توان به ايفاى رسالت الهى خويش كه تكميل نهضت خونين پدر و به ثمر نشاندن و به بهره‌ورى رساندن خونهاى پاك و مقدس شهدا بود ، همّت گماشت .\r\nتلاشهاى امام عليه السلام در اين زمينه در دو محور عمده خلاصه مىشد : نخست ، تبيين چهره\r\n\r\n","description":"","footnote":"","page_name":" 133 ","page_number":129},
  {"content":"\r\n\r\nواقعى قيام مقدس كربلا و اين كه حسين بن على عليه السلام فرزند پيامبر صلى الله عليه و آله است و اسرا ، اسراى آل محمّد صلى الله عليه و آله هستند ؛ و ديگر ، معرّفى چهره واقعى يزيد و افشاى جنايات او در ارتباط با اسلام و خاندان پيامبر صلى الله عليه و آله . اينك چگونگى انجام اين دو رسالت بزرگ را در سه پايگاه مهمّ كوفه ، شام و مدينه بررسى مىكنيم .\r\n\r\nدر كوفه\r\nكوفه ، نخستين پايگاه مهمّى بود كه به فرمان عبيداللّه كاروان اسرا را بدانجا بردند .\r\nرسانه‌هاى تبليغاتى ابن زياد سعى كرده بودند يزيد را در اين ماجرا پيروز جلوه دهند ، از اين رو از مردم خواستند به شكرانه اين پيروزى به جشن و شادمانى بپردازند و براى مشاهده آثار آن به تماشاى اسيران بيرون آيند .\r\nوضعيّت اسيران به هنگام ورود به كوفه آن چنان دلخراش و رقّت‌بار بود كه تماشاگران را تحت تأثير قرار داد و آنان را به گريه انداخت . امام سجاد عليه السلام با مشاهده گريه آنان ، خطاب به ايشان فرمود :\r\n« تَنُوحُونَ وَ تَبْكُونَ مِنْ اجْلِنا فَمَنْ ذَالَّذى قَتَلَنا ؟ ! » « 1 » \r\nنوحه‌سرايى مىكنيد و براى ( مظلوميّت ) ما مىگرييد ! پس چه كسى ( عزيزان ) ما را كشته است ؟ !\r\nقافله‌سالارن كاروان اسارت تصميم گرفتند از موقعيّت پيش آمده بهره‌بردارى نموده حقايق را بيان كنند . نخست حضرت زينب عليها السلام سخنرانى كرد و كوفيان را مردمى نيرنگ‌باز و خيانت‌پيشه معرفى كرد كه جز خودخواهى ، گزافه‌گويى و چاپلوسى سرمايه‌اى ندارند و با جنايت خود در حق فرزند پيامبر صلى الله عليه و آله خشم خدا و عذاب هميشگى او را بر جان خريدند .\r\nسخنان هشدار دهنده و بيدارگر حضرت زينب عليها السلام حاضران را آن چنان متأثر ساخت كه بىاختيار ضجّه و ناله سردادند . پيرمردى كه به شدت مىگريست با احساسات خطاب به اسيران فرياد برآورد :\r\n\r\n","description":"","footnote":" ( 1 ) - لهوف ، ص 63 . ","page_name":" 134 ","page_number":130},
  {"content":"\r\n\r\nپدر و مادرم فدايتان باد ! پيرانتان بهترين پيران ، جوانانتان بهترين جوانان ، زنانتان بهترين زنان و نسلتان بهترين نسلها است . « 1 » \r\nسخنرانان بعدى ، فاطمه صغرى ، دختر امام حسين عليه السلام ، ام كلثوم دختر امير مؤمنان عليه السلام و امام سجاد عليه السلام بودند . امام عليه السلام در اين جمع مهمّ ضمن معرفى خود و تشريح جنايت يزيد ، به نامه‌هاى كوفيان براى امام حسين عليه السلام و پيمان‌شكنى آنان اشاره كرد و افزود با اين جنايت فرداى قيامت با كدام چشم به رسول‌الله مىنگريد آن هنگام كه به شما بگويد : خاندان مرا كشتيد و حرمتم را شكستيد ، پس از امت من نيستيد !\r\nسخنان پيشواى چهارم آنچنان جمعيت را منقلب كرد كه همگان از اعمال گذشته خود ابراز پشيمانى كرده براى اجراى دستورات آن حضرت اعلام آمادگى كردند كه امام عليه السلام نپذيرفت و آنان را دروغگو و منافق دانست .\r\nامام عليه السلام در اين خطابه افشاگرانه ، حادثه كربلا را از هر دو بعد آن مورد توجه و تجزيه و تحليل قرار داد . از يك سو درنده‌خويىها و جنايات ضدّ انسانى يزيد و مزدوران او را برملا ساخت و آنان را قاتل ، غارتگر ، شكننده حرمت انسانيّت و اسيركنندگان زنان و فرزندان فرزند پيامبر صلى الله عليه و آله معرفى كرد . از سوى ديگر ، امام حسين عليه السلام و خاندان او را ، خاندان پيامبر صلى الله عليه و آله معرفى و شهادت آن بزرگوار و يارانش را به عنوان بزرگترين افتخار خاندان خويش مطرح كرد .\r\nعبيداللّه پس از شكست در جريان ديدار عمومى در كاخ فرماندارى مجلسى ترتيب داد . در اين مجلس پس از گفتگويى كه بين عبيداللّه و حضرت زينب روى داد و پسر زياد جواب‌هاى كوبنده‌اى از دختر على عليه السلام شنيد ، روى سخن را متوجه امام سجاد كرد .\r\nامام عليه السلام همچون عمّه‌اش زينب عليها السلام پاسخهاى دندان‌شكنى به ابن زياد داد ، چندانكه وى به خشم آمد و بر سر امام عليه السلام فرياد برآورد : « آنقدر جرى شده‌اى كه پاسخ مرا مىدهى ؟ ! او را ببريد و گردن بزنيد ! »\r\nامام عليه السلام بدون بيم از تهديد پسر زياد خطاب به وى فرمود :\r\n\r\n","description":"","footnote":" ( 1 ) - بحارالانوار ، ج 45 ، ص 109 . ","page_name":" 135 ","page_number":131},
  {"content":"\r\n\r\nمرا از كشتن مىترسانى ؟ ! مگر نمىدانى كه كشته شدن ، خوى ما و شهادت ، مايه سربلندى و كرامت ما است . « 1 » \r\nسخنان منطقى و روشنگر امام سجاد و زينب كبرى عليهما السلام و موضع‌گيرى قاطع آن دو بزرگوار در برابر دژخيم كوفه وى را بر آن داشت تا دست به دو اقدام بزند : نخست عمر سعد را احضار كرد و تلاش نمود تا فرمان خويش مبنى بر قتل امام حسين عليه السلام را از او بگيرد « 2 »  تا به گمان خويش در آينده بتواند خويشتن را از گناه كشتن فرزند پيامبر صلى الله عليه و آله تبرئه نمايد . و ديگر نامه‌اى به يزيد نوشت و در مورد سرنوشت اسيران كسب تكليف كرد .\r\nيزيد دستور داد آنان را به شام بفرستد . « 3 » \r\n\r\nدر شام\r\nاسيران اهل بيت عليهم السلام پس از كوفه به شام برده شدند . شام بر خلاف كوفه زير سلطه و نفوذ كامل امويان بود . در نتيجه مأموريت قافله‌سالاران كاروان اسارت را با مشكلات بيشترى مواجه مىكرد .\r\nاهل بيت عليهم السلام در ميان هلهله و شادى مردم و زخم‌زبانها و نگاههاى تحقيرآميز آنان در روز اول ماه صفر ، سال 61 هجرى وارد شام و به كاخ يزيد برده شدند . « 4 »  امام سجاد عليه السلام در آغاز ورود با شهامت و دليرى خطاب به يزيد فرمود :\r\nاى يزيد ! چه گمان مىبرى اگر رسول خدا صلى الله عليه و آله ما را به اين حال ببيند ؟\r\nسخن امام عليه السلام حاضران را منقلب كرد ؛ آن چنان كه همگان گريستند . يزيد ناگزير دستور داد زنجير از گردن امام عليه السلام برگرفته و دستبند اسيران را باز كنند . « 5 »  چند لحظه بعد سر مبارك امام حسين عليه السلام را آورده و در مقابل يزيد بر زمين نهادند . يزيد با بيان سخنان كفرآميز و نواختن چوبدستى بر چهره ملكوتى فرزند پيامبر صلى الله عليه و آله كينه ديرينه خود را با\r\n\r\n","description":"","footnote":" ( 1 ) - بحارالانوار ، ج 45 ، ص 117 - 118 .  ( 2 ) - همان ، ص 118 .  ( 3 ) - لهوف ، ص 74 .  ( 4 ) - تحقيق درباره اولين اربعين ، ص 40 .  ( 5 ) - اعيان الشيعه ، ج 1 ، ص 615 . ","page_name":" 136 ","page_number":132},
  {"content":"\r\n\r\nاسلام و رهبران آن براى بار ديگر به اثبات رسانيد ، ليكن با واكنش صريح و قاطع بازماندگان واقعه عاشورا و در رأس آنان امام سجّاد و زينب كبرى مواجه شد . امام زين‌العابدين خطاب به وى فرمود :\r\nاى پسر معاويه و هند و صخر ! پيش‌از آنكه تو متولد شوى ، نبوت و امامت پيوسته از آن پدران و نياكان من بوده است . جدّم على بن ابىطالب عليه السلام در غزوه‌هاى بدر ، احد و احزاب ، پرچمداررسول‌خدا صلى الله عليه و آله بود ؛ درحالىكه پدر و جدّتو پرچمداركفر بودند . . . . « 1 » \r\nاوج مبارزه و افشاگرى امام عليه السلام عليه يزيد در مسجد شام و در حضور انبوه مردم بود كه بر فراز منبر رفت و به تفصيل سخن گفت و پس از معرفى خود و انتسابش به رسول خدا صلى الله عليه و آله ، امير مؤمنان ، حضرت زهرا و امام حسين عليهم السلام ، به بيان امتيازات خود به عنوان اهل بيت پيامبر صلى الله عليه و آله پرداخت ، سپس جنايات يزيد در حق خاندان پيامبر صلى الله عليه و آله بويژه پدر بزرگوار خويش و خاندان او را برشمرد .\r\nسخنان امام عليه السلام مجلس را منقلب كرد چندانكه صداى ضجّه و گريه از هر گوشه برخاست . يزيد ناچار شد براى قطع سخنرانى آن‌حضرت به مؤذن دستور دهد اذان بگويد . « 2 » \r\nپس از سخنان امام زين‌العابدين در مسجد جامع دمشق افكار عمومى متوجه خاندان پيامبر صلى الله عليه و آله گشت و بسيارى از تبليغات دشمن ، خنثى و نقشه‌هايش نقش بر آب شد . مردم شام كه تا قبل از اين مىپنداشتند ، اسرا خارج از دين هستند ، با شنيدن سخنان امام عليه السلام به خطاى خود پى بردند و فهميدند كه آنان خويشاوندان رسول خدا صلى الله عليه و آله و پرچمداران نهضت مقدس اسلام هستند و يزيد بدون جرم و دليل قانع‌كننده‌اى پدر وى را به شهادت رسانده و آنان را به اسارت گرفته است .\r\nيزيد پس از رويارويى با موج اهل بيت گرايى توده مردم شام ، حتى زنان حرمسراى خود ، ناگزير از تغيير روش و تعديل سياست خود نسبت به اسيران شد و آنان را در ماندن در شام يا بازگشت به مدينه آزاد گذاشت ، ولى آنان بازگشت به مدينه را برگزيدند .\r\n\r\n","description":"","footnote":" ( 1 ) - لهوف ، ص 79 و بحارالانوار ، ج 45 ، ص 132 .  ( 2 ) - ر . ك : مقتل الحسين ، مقرّم ، ص 455 . ","page_name":" 137 ","page_number":133},
  {"content":"\r\n\r\n\r\nدر مدينه\r\nكاروان اسيران پس از گذراندن يك دوره پر از رنج و محنت مضاعف در كوفه و شام ، رهسپار مدينه شدند . در مسير راه براى تجديد ميثاق با شهيدان وارد كربلا شدند و همراه جابر بن عبداللّه انصارى به مدت سه روز به عزادارى و نوحه‌سرايى پرداختند .\r\nآنگاه راه مدينه را در پيش گرفتند .\r\nرسالت امام سجاد عليه السلام در مدينه از قبل از ورود اعضاى كاروان به شهر و سخنرانى آن بزرگوار در جمع استقبال كنندگان آغاز مىشود و تا زمان رحلت آن حضرت ادامه دارد .\r\nپيشواى چهارم در اين مرحله از پيام رسانى ، علاوه بر سخنرانى در مجالس عمومى و خصوصى براى افراد و روشنگرى حقايق مربوط به حادثهء عاشورا ، در عمل و رفتار نيز رسالت خود را به بهترين شكل انجام داد . بدين ترتيب ، بازماندگان شهدا تا زمانى كه زنده بودند با زبان و عمل ، تلاش خود را در جهت زنده نگهداشتن ياد و خاطره شهدا و تبيين و گسترش فرهنگ و ارزشهاى عاشورايى در ميان مردم به كار گرفتند و رسالت پيام‌رسانى انقلاب كربلا و پاسدارى از دستاوردهاى آن را به‌خوبى انجام دادند .\r\n\r\n","description":"","footnote":"","page_name":" 138 ","page_number":134},
  {"content":"\r\n\r\nپرسش\r\n1 - پيشواى چهارم چه تاريخى متولد شد و كنيه و مشهورترين القابش چيست ؟\r\n2 - جاحظ و محمد بن طلحه شافعى چه توصيفى از امام سجاد عليه السلام ارائه كرده‌اند ؟\r\n3 - امام سجاد عليه السلام در آغاز امامت خود با چه بحرانى مواجه بود ؟\r\n4 - پيشواى ساجدان چگونه در كوفه رسالت پيام‌رسانى عاشورا را انجام داد ؟\r\n5 - يك نمونه از برخورد قاطع و موضع‌گيرى صريح امام سجاد عليه السلام در برابر يزيد را به‌اختصار ذكر كنيد .\r\n6 - رسالت پيام‌رسانى كاروان اسيران در مدينه چگونه انجام شد ؟\r\n\r\n","description":"","footnote":"","page_name":" 139 ","page_number":135},
  {"content":"\r\n . \r\n","description":"","footnote":"","page_name":" 140 ","page_number":136},
  {"content":"\r\n\r\n\r\nدرس چهاردهم : امام سجّاد ( ع ) حافظ ميراث امامت\r\nقيام خونين اباعبداللّه الحسين عليه السلام و پيام‌رسانى درست ، روشنگر و منطقى امام سجاد و زينب كبرى عليهما السلام در سه پايگاه كوفه ، شام و مدينه ، روح مبارزه و پرخاشگرى عليه حكومت پليسى اموى را در كالبد امّت اسلامى دميد كه نتيجه آن بروز قيام‌ها و مخالفت‌ها عليه نظام طاغوتى اموى بود . اين قيام‌ها در دوران امامت امام سجاد عليه السلام عبارتند از :\r\n1 - نهضت توابين كه به رهبرى سليمان بن صُرَد و به انگيزه خونخواهى سالار شهيدان در سال 61 ، در كوفه انجام گرفت . فعّاليت آنان در دوران يزيد پنهانى بود . پس از مرگ وى آشكارا مردم را به جهاد دعوت كردند و با نيروهاى حكومتى به نبرد پرداختند و پس از سه روز مقاومت دليرانه در برابر لشكر شام ، رهبرى نهضت و بسيارى از ياران او به شهادت رسيدند و بقيّه پراكنده شدند .\r\n2 - قيام مردم مدينه كه در پى اعزام هيأتى از بزرگان مدينه به شام و افشاگرى آنان عليه يزيد و خلع وى از خلافت در سال 63 هجرى آغاز گشت و منجر به بيرون كردن فرماندار و امويان از شهر شد . يزيد ، مسلم بن عُقْبَه را با دوازده هزار نيرو به جنگ انقلابيون فرستاد . نيروهاى شامى پس از قتل عام مردم و سركوبى نهضت به مدت سه روز به قتل و غارت و هتك حرمت ناموس مسلمانان پرداختند و جنايات فراوانى مرتكب شدند .\r\n3 - قيام مختار كه در سال 66 هجرى و به انگيزه خونخواهى امام حسين در كوفه صورت گرفت . مختار پس از تسلط بر كوفه و نواحى آن به نبرد با عبيداللّه پرداخت و در يك لشكركشى ، وى و بسيارى از سران اموى و قاتلان امام حسين عليه السلام را به هلاكت رسانيد .\r\nاين همه ، بخشى از آثار و بركاتى بود كه خون مقدس امام حسين عليه السلام و در پى آن تلاش‌هاى طاقت‌فرساى پيام‌آوران كربلا و در رأس آنان امام سجاد عليه السلام ، در جامعه\r\n\r\n","description":"","footnote":"","page_name":" 141 ","page_number":137},
  {"content":"\r\n\r\nاسلامى بر جاى گذاشت و منجر به بيدارى شعور دينى و خود آگاهى وجدانهاى زنده شد ، ليكن تا رسيدن به وضع مطلوب و تحول بينش‌ها و نگرش‌ها در اصول و مبانى فكرى و اعتقادى جامعه و دگرگون شدن ارزش‌ها و قرار گرفتن آنها در بستر اصلى خود ، هنوز راه دراز و دشوارى در پيش بود . اين بود كه رسالت امام سجاد عليه السلام به همين جا خاتمه نيافت . حضرت به خوبى مىدانست كه جامعه اسلامى از نظر فكرى و فرهنگى نياز به بازسازى اساسى دارد و اين امكان ندارد جز آنكه نيروهايى با فرهنگ و تربيتهاى بايسته اسلامى تربيت شوند و انواع مسائل تربيتى - فردى و اجتماعى - و اعتقادى در سطح جامعه نشر پيدا كند ؛ نگرانيها ، بهت‌زدگيها ، يأس‌ها و توقف‌ها جاى خود را به اطمينان ، اميد و تحرك و پويايى بدهد .\r\nشيعيان با بيدادگرىهاى امويان آشنا و در حيات سياسى خود از سوى دشمن طعم انواع شكنجه و ظلم و تعقيب و قتل را چشيده بودند ، ليكن با پديد آمدن حادثه عاشورا ، ديدند سياست ، سياستى ديگر و فاجعه از آنچه تاكنون حدس مىزدند عميق‌تر است ، كسى باور نمىكرد كار به اينجا بكشد . اين ناباورى حتى در كلام حضرت زينب عليها السلام منعكس شده است :\r\n ما تَوَهَّمْتُ يا شَقيقَ فُؤادى * كانَ هذا مُقَدَّراً مَكْتُوباً « 1 »  \r\nاى پاره قلب من ! نمىپنداشتم كه چنين سرنوشتى برايت مقدر باشد .\r\nاين روىداد بىسابقه تكان سختى در اركان سياسى جامعه شيعى بلكه جهان اسلام وارد كرد و رعب شديدى بر همه دل‌ها افكند و در پى آن روحيّهء يأس و بىتفاوتى نسبت به دين و اهداف و ارزش‌هاى متعالى آن ، همه گام‌ها را از حركت و تلاش بازداشت .\r\nعبيداللّه بن سليمان - يكى از وزراى برجستهء حكومت عباسيان - مىگويد :\r\nشهادت حسين بن على عليه السلام بزرگترين و شديدترين ضربه‌اى بود كه در اسلام بر مسلمانان وارد شد ؛ زيرا مسلمانان پس از شهادت آن حضرت از هر موفقيّت و گشايشى كه بدان اميدوار بودند و عدالت و دادگرى كه انتظار آن را مىكشيدند ، مأيوس شدند . « 2 » \r\n\r\n","description":"","footnote":" ( 1 ) - بحارالانوار ، ج 45 ، ص 115 .  ( 2 ) - جهاد الامام السّجاد عليه السلام ، ص 82 . ","page_name":" 142 ","page_number":138},
  {"content":"\r\n\r\nنااميدى مردم از موفقيّت اسلام ناب محمّدى صلى الله عليه و آله در برابر اسلام ابوسفيانى ، آنان را از مكتب اهل بيت عليهم السلام كه در آن زمان در وجود مبارك امام سجاد عليه السلام متجلّى بود ، منحرف كرده آن بزرگوار را در غربت و انزواى كامل قرار داده بود . از آن حضرت نقل شده است كه فرمود :\r\n« ما بِمَكَّةَ وَالْمَدينَةِ عِشْرُونَ رَجُلًا يُحِبُّنا » « 1 » \r\nدر همه مكّه و مدينه بيست نفر كه دوستدار ما باشد نيست .\r\nامام صادق عليه السلام نيز از اين دوران ، به دوران ارتداد مردم ياد كرده مىفرمايد :\r\nبعد از شهادت امام حسين عليه السلام مردم مرتدّ شدند و تنها سه نفر ماندند :\r\nابو خالد كابلى ، يحيى بن امّ طويل و جبير بن مطعم ؛ سپس ( به تدريج ) مردم ( به امام سجاد عليه السلام ) پيوستند و جمعشان افزون گشت . « 2 » \r\n\r\nنقش امام سجاد عليه السلام در بازسازى جامعه دينى\r\nامام سجاد عليه السلام در دومين مرحله از انجام رسالت الهى خود در آن شرايط حساس و دشوار ، با تدبيرى پخته و سنجيده در پرتو انديشه راهنما و تربيت عناصرى صالح به تجديد حيات اسلام و بازآفرينى مكتب امامت و مسلح و توانمند كردن آن در برابر جبههء خلافت همّت گمارد . پيشواى چهارم براى تحقق اهداف دراز مدت خود به اقدامات اساسيى دست زد كه مهمترين آنها عبارتند از :\r\n\r\n1 - بيان معارف دين و پرورش عناصر صالح\r\nتأسّف بارترين مصيبت و گرفتارى مردم در دوران امامت امام سجّاد عليه السلام انحطاط فكرى مردم و بيگانگى آنان با معارف دينى بود . اين بيگانگى تا آنجا بود كه نه تنها از پذيرش حق استنكاف داشتند بلكه حقايق را به تمسخر مىگرفتند . امام سجاد عليه السلام در بيان درد دل گونه‌اى اين وضع اسفناك را چنين ترسيم كرده است :\r\n\r\n","description":"","footnote":" ( 1 ) - بحارالانوار ، ج 46 ، ص 143 .  ( 2 ) - رجال كشى ، ج 1 ، ص 338 ، رديف 194 ؛ بحارالانوار ، ج 46 ، ص 144 . ","page_name":" 143 ","page_number":139},
  {"content":"\r\n\r\nنمىدانيم با مردم چگونه رفتار كنيم ؟ اگر با آنان بدانچه از رسول خدا صلى الله عليه و آله شنيده‌ايم سخن بگوييم ( از سر تمسخر ) مىخندند و از سوى ديگر سكوت نيز نمىتوانيم بكنيم . « 1 » \r\nپيشواى چهارم با درك عميق از اين واقعيّت تلخ در نخستين اقدام خود به بيان معارف و دستورات اسلام ناب محمدى صلى الله عليه و آله و ترويج آن در ميان مردم پرداخت . از اين رو مىبينيم بيشتر سخنان امام عليه السلام بيان معارف اسلام و مسائل اخلاقى بويژه ترغيب مسلمانان به زهد و بى رغبتى نسبت به دنيا است .\r\nبر اثر تلاش‌هاى امام عليه السلام افراد زبده‌اى تربيت شدند و وجودشان منشأ آثار و بركات فراوانى شد . اسامى 170 نفر از پرورش يافتگان مكتب آن حضرت در كتاب‌هاى رجالى آمده است . « 2 »  و بدين ترتيب هر چه از حيات پربركت آن گرامى مىگذشت ، وضع بهتر مىشد و رقم شيعيان و دوستان اهل بيت عليهم السلام رو به فزونى مىنهاد . امام صادق عليه السلام در حديثى كه پيش از اين يادآور شديم به اين تحول اشاره كرده و فرموده است : « ثُمَّ انَّ النّاسَ لَحِقُوا وَ كَثُرُوا » .\r\nنكته‌اى كه يادآورى آن در اينجا لازم است بهره‌بردارى امام عليه السلام از روش و تاكتيك جديدى است كه در زندگى سياسى و مبارزاتى امامان پيشين به اين عنوان مطرح نبود و آن بهره‌گيرى از سلاح دعا است . دعاهايى كه از امام چهارم وارد شده و هم اكنون در دسترس است از مجموع دعاهايى كه از پيامبر صلى الله عليه و آله و بقيّه امامان رسيده بيشتر است .\r\nبيشتر دعاهاى آن حضرت در مجموعه‌اى به نام « صحيفهء سجاديّه » كه زبور آل محمد صلى الله عليه و آله « 3 »  و انجيل اهل بيت عليهم السلام « 4 »  نام گرفته گرد آمده است .\r\nاتخاذ اين روش از سوى امام عليه السلام در آن شرايط دو جنبه داشت : نخست جنبه سياسى كه در آن جوّ اختناق ، اولًا حكومت به ماهيّت سياسى ، عقيدتى و اخلاقى آن پى نمىبرد و گمان مىكرد امام عليه السلام به‌خاطر گرفتارىهاى فراوانى كه برايش پيش آمده از\r\n\r\n","description":"","footnote":" ( 1 ) - كافى ، ج 3 ، ص 234 ؛ بحارالانوار ، ج 46 ، ص 142 .  ( 2 ) - ر . ك : رجال كشى ، ص 119 ؛ رجال طوسى ، ص 181 .  ( 3 ) - معالم العلماء ، ابن شهر آشوب ، ص 125 . شرح حال متوكل بن عمير بن متوكل .  ( 4 ) - همان ، ص 131 ، شرح حال يحيى بن على بن محمد بن حسين رقّى . ","page_name":" 144 ","page_number":140},
  {"content":"\r\n\r\nدنيا روى گردانده با دعا به اصلاح امر آخرت خويش پرداخته است ، در نتيجه كارى به حكومت و مسائل سياسى ندارد . ثانياً بر فرض آنكه حكومت به اين حركت آرام ولى عميق و كوبنده امام عليه السلام پى مىبرد ، نمىتوانست اعتراض كند ؛ زيرا اين اعتراض براى مردم نه تنها قابل قبول نبود بلكه زننده مىنمود و خشم و نفرت عمومى مردم را بيش از پيش متوجه دستگاه خلافت اموى مىكرد .\r\nو ديگر ، جنبهء آموزشى و تربيتى آن به عنوان عامل ارتباط ميان بنده و خدا و بريدن از خود و همه قدرت‌هاى پوشالى و پيوستن به قدرت لايزال الهى است . توجه و انديشه در مضامين بلند دعاهاى رسيده از امام زين‌العابدين عليه السلام بسيارى از مسائل مبهم را در زمينهء اعتقادات ، اخلاقيات و سير و سلوك براى ما روشن مىكند . و تعليمات فراوانى را به افراد بشر در هر نقطه و از هر مذهب ، به‌ويژه امّت اسلامى مىدهد . از مسائل خداشناسى گرفته تا مسأله نبوت ، امامت ، نظام رهبرى و حكومت ، اخلاق ، حقوق مدنى ، احكام و آداب و سنن .\r\n\r\n2 - تبيين و تثبيت امامت\r\nمسأله امامت ، با همه جايگاه بلندى كه در نظام اعتقادى اسلام دارد پس از رحلت پيامبر صلى الله عليه و آله مورد بىاعتنايى و انزواى گردانندگان دستگاه خلافت قرار گرفت و در دوران سلطنت معاويه و يزيد يك مسأله مهجورى شده و بطور كلّى از ذهن‌ها دور گشته و يا بد تفسير شده بود .\r\nامام سجّاد در مقابل اين توطئه مىبايد مفهوم اصلى امامت و جهت و شرايط آن را از نظر اسلام تبيين كند تا مردم با آگاهى از آن شرايط ، امام عدل و پيشواى حق را از پيشواى جور بازشناسند . اين بعد از تلاش امام عليه السلام در خطبه‌ها ، گفت و گوها ، بويژه در دعاهاى آن حضرت نمودار است . به عنوان نمونه ، تكرار فراوان جمله : « اللَّهُمَّ صَلِّ عَلى مُحَمَّدٍ وَ آلِ مُحَمَّدٍ » در دعاهاى صحيفه سجاديّه صرف نظر از جنبه تربيتى و آموزشى آن ، از نظر سياسى ، در آن شرايط خفقان ، ضمن تأييد و تثبيت نظام صالح محمّدى و حكومت حقّهء علوى و جهت‌دهى مردم به اين سمت ، حكومت فاسد امويان را كه نه‌تنها سنخيّت و وابستگى به\r\n\r\n","description":"","footnote":"","page_name":" 145 ","page_number":141},
  {"content":"\r\n\r\nپيامبر صلى الله عليه و آله و خاندانش نداشت كه در ضدّيت و دشمنى با آن بود ، نفى مىكرد .\r\nبعد ديگر فعّاليّت امام عليه السلام در ارتباط با مسأله امامت ، تعيين مصداق آن بود و اينكه آن فردى كه واجد شرايط امامت است و مىبايد در مصدر آن قرار گيرد ، آن حضرت است . امام عليه السلام اين موضوع را به خاطر اهميتش با صراحت و بدون پرده اعلام كرد ؛ حتّى در سخت‌ترين شرايط دوران اسارت از ايفاى اين رسالت مهمّ دريغ نورزيد . ابو منهال ، نصر بن اوس طايى مىگويد :\r\nعلى بن حسين عليه السلام از من پرسيد : مردم بسوى چه كسى مىروند ؟ عرض كردم : بدين جا و بدان جا . فرمود : به آنان بگو بسوى من بيايند . « 1 » \r\n\r\n3 - نظارت بر جريانهاى فكرى\r\nامام سجّاد عليه السلام در اين صحنه علاوه بر ارائه انديشه درست اسلامى در مسائل و موضوعات مختلف اعتقادى ، با انحرافات و لغزشهاى فكرى گروه‌هاى مختلف همچون غاليان ، جبرگرايان ، مشبّهه ، صوفيان و روشنفكران و عالمان دربارى برخورد مىكرد و در هر مورد آنچه وظيفه بود انجام مىداد . به عنوان نمونه :\r\nمحمد بن مسلم زُهَرى از فقها و قضات بود و نزد خلفاى اموى منزلتى ارجمند داشت . امام سجّاد عليه السلام وقتى متوجه شد وى به ستمگران روى خوش نشان داده است ، نامه‌اى هشدار دهنده به وى نوشت و در آن يادآور شد :\r\n. . . تو اكنون سبكترين وزر و وبالى را كه بر گردن نهاده‌اى اين است كه با ستمگران مأنوس شده راه ظلم و تجاوز را براى ايشان هموار ساخته‌اى . . . تو با كسى رابطه برقرار كرده‌اى كه با خدا دشمنى مىكند . مگر نه اين است كه وقتى دعوتت مىكنند براى آن است كه از تو به عنوان محورى براى آسياى ستم خود و وسيله‌اى براى بدبخت كردن مردم . . . و ابزارى براى ستمگرى و تجاوز بهره بگيرند . . . ؟ « 2 » \r\n\r\n","description":"","footnote":" ( 1 ) - جهاد الامام السّجاد عليه السلام ، ص 111 .  ( 2 ) - تحف‌العقول ، ص 198 . ","page_name":" 146 ","page_number":142},
  {"content":"\r\n\r\n\r\nشهادت امام عليه السلام\r\nامام سجّاد عليه السلام در دوران 34 ساله امامت خود با پنج تن از خلفاى اموى از خاندان ابوسفيان و مروان معاصر بود : يزيد بن معاويه ، معاوية بن يزيد ، مروان بن حكم ، عبدالملك بن مروان و وليد بن عبدالملك . وليد بن عبدالملك مانند ديگر زمامداران ستمگر آن زمان فرد جنايت پيشه و زورگويى بود و سياست پدرش را در باز گذاشتن دست حجاج براى فشار بر شيعيان دنبال كرد . وى از شهرت و محبوبيّت روزافزون امام چهارم و از شخصيّت الهى و نفوذ روحانى و معنوى آن حضرت در ميان قشرهاى مختلف مردم بشدّت رنج مىبرد . او مىترسيد مردم گرد آن بزرگوار جمع شده براى سلطنت و حكومت وى ايجاد خطر كنند . از اين رو ، نتوانست وجود آن گرامى را تحمل كند و سرانجام وى را - پس از يك زندگى سراسر رنج و مبارزه - در 25 محرّم سال 95 هجرى به‌وسيلهء هشام بن عبدالملك مسموم كرد و به شهادت رسانيد . « 1 »  هم‌اكنون قبر آن بزرگوار در قبرستان بقيع در كنار قبور پاك امام مجتبى ، امام باقر و امام صادق عليهم السلام بدون گنبد و بارگاه است .\r\n\r\n","description":"","footnote":" ( 1 ) - مصباح كفعمى ، ص 509 و 522 ( جدول ) البته ايشان در صفحه 522 در جدول روز شهادت را 22 محرم ذكر كرده‌است . ","page_name":" 147 ","page_number":143},
  {"content":"\r\n\r\nپرسش\r\n1 - قيام اباعبداللّه الحسين و تلاشهاى امام سجاد و زينب كبرى عليهما السلام چه آثار و بركاتى براى جامعه داشت ؟\r\n2 - بعد از شهادت امام حسين عليه السلام جامعه دينى دچار چه بحران و سردرگمى شد ؟ چرا ؟\r\n3 - نقش امام سجاد عليه السلام در بازسازى جامعه دينى را به اختصار ذكر كنيد .\r\n4 - پيشواى چهارم براى تحقق اهداف و آرمانهاى خود ازچه سلاح و ابزارى استفاده‌كرد ؟ چرا ؟\r\n5 - امام زين‌العابدين عليه السلام در چه تاريخى ، به‌وسيله چه كسى و چگونه به شهادت رسيد ؟\r\n\r\n","description":"","footnote":"","page_name":" 148 ","page_number":144},
  {"content":"\r\n\r\n\r\nدرس پانزدهم : زندگانى امام باقر ( ع )\r\nپيشواى پنجم شيعيان در سوم صفر ، سال 57 هجرى در مدينه متولد شد . « 1 »  نام آن گرامى « محمّد » است كه رسول خدا صلى الله عليه و آله براى حضرتش برگزيده است . كنيهء آن حضرت « ابو جعفر » و لقب‌هايش عبارتند از : باقر ، شاكر ، هادى ، امين و شبيه . « 2 » \r\nامام باقر عليه السلام از دو سو فاطمى و علوى بود . زيرا پدر او امام زين‌العابدين فرزند امام حسين عليه السلام و مادرش « امّ عبداللّه » دختر امام مجتبى عليه السلام است ؛ مادرى با فضيلت ، دانشمند و پرهيزكار . امام صادق عليه السلام در وصف او فرمود :\r\n« كانَتْ صِدّيقَةً لَمْ تُدْرَكْ فى آلِ الْحَسَنِ امْرأَةٌ مِثْلُها » « 3 » \r\n( جده‌ام ) صديقه‌اى بود كه در ميان خاندان ( امام ) حسن عليه السلام هيچ زنى به پايه فضيلت او نمىرسيد .\r\nامام باقر عليه السلام كمتر از چهار سال داشت كه همراه جدّش امام حسين عليه السلام در كربلا حضور پيدا كرد . پس از آن 34 سال با پدرش زندگى كرد . وى از همان دوران جوانى به علم و دانش و فضيلت و تقوى معروف و پيوسته مرجع حلّ مشكلات علمى مسلمانان بود . هر جا سخن از والاييهاى هاشميان ، علويان و فاطميان به ميان مىآمد او را يگانه وارث آن همه كرامت و عظمت مىشناختند .\r\nاو نه‌تنها در نگاه ديگران كه از منظر رسول‌اللّه صلى الله عليه و آله نيز شخصيتى ممتاز و در خور\r\n\r\n","description":"","footnote":" ( 1 ) - كشف الغمه ، ج 2 ، ص 117 ؛ الفصول المهمة ، ص 211 ؛ مصباح كفعمى ، ص 522 .  ( 2 ) - ر . ك : كشالغمّه ، ج 2 ، ص 117 ؛ دلائل الامامة ، ص 94 . از آن جهت « شبيه » لقب يافته بود كه به پيامبر صلى الله عليه و آله شباهت داشت .  ( 3 ) - كافى ، ج 1 ، ص 469 . ","page_name":" 149 ","page_number":145},
  {"content":"\r\n\r\nستايش داشت چندانكه آن حضرت پيش از ولادت نواده‌اش به وى - توسط جابر بن عبداللّه انصارى - ابلاغ سلام كرد و فرمود :\r\nاى جابر ! تو زنده مىمانى و فرزندم محمد بن على را كه نامش در تورات « باقر » است ، ملاقات مىكنى ؛ در آن هنگام سلام مرا به او برسان . « 1 » \r\n\r\nآينه تمام نماى پيامبر صلى الله عليه و آله\r\nامام باقر عليه السلام پيشوايى مهربان ، شكيبا ، بخشنده و متواضع بود و از نظر اخلاق و رفتار - همان‌گونه كه جابر وصف كرده بود - آينه تمام نماى پيامبر صلى الله عليه و آله بود .\r\nمردى از اهل شام ، در مدينه ساكن بود و كينه و دشمنى خاصّى با حضرت داشت ؛ در عين حال به خانه امام عليه السلام رفت و آمد مىكرد از آن جهت كه وى را مردى سخنور ، اديب و خوش‌بيان مىدانست .\r\nامام عليه السلام با او مدارا و خوش‌رفتارى مىكرد . پس از چندى مرد شامى بيمار شد ، وصيّت كرد امام بر جنازه‌اش نماز گزارد . چون بستگانش او را تمام شده يافتند خدمت امام عليه السلام رسيده و وصيت وى را به او ابلاغ كردند . امام فرمود : او نمرده است . صبر كنيد تا من بيايم . سپس برخاست دو ركعت نماز خواند و دستها را به دعا برداشت و مدتى سر به سجده گذاشت ، آنگاه به خانه شامى رفت و بر بالين بيمار نشست ، از او تفقد كرد و شربتى طلبيد و بر كام او ريخت و به بستگانش توصيه كرد غذاهاى سرد به او بدهند و خود بازگشت . مدتى نگذشت كه شامى شفا يافت و به نزد امام عليه السلام آمد و عرض كرد :\r\nگواهى مىدهم كه تو حجّت خدا بر مردمانى . « 2 » \r\nامام باقر عليه السلام در اوج مقام زهد و پارسايى براى تأمين نيازهاى زندگى خود كار مىكرد تا نيازمند ديگران نباشد . حضرت با داشتن عائله سنگين در بخشش از همه پيشتازتر بود و هر نيازمندى به وى مراجعه مىكرد ازسفره و كمك‌هاى نقدى و جنسى آن حضرت بهره‌مند مىشد .\r\n\r\n","description":"","footnote":" ( 1 ) - بحارالانوار ، ج 46 ، ص 227 .  ( 2 ) - امالى ، شيخ طوسى ، ص 261 ؛ بحارالانوار ، ج 46 ، ص 233 . ","page_name":" 150 ","page_number":146},
  {"content":"\r\n\r\n\r\nامامت\r\nامام باقر عليه السلام در سال 95 هجرى پس از شهادت پدر بزرگوارش عهده‌دار منصب امامت شد . امامت آن گرامى از سوى امام سجاد عليه السلام بارها تصريح شد . ابو خالد كابلى مىگويد : به على بن حسين عليه السلام عرض كردم : پيشواى بعد از شما چه كسى است ؟\r\nفرمود : فرزندم محمّد كه شكافنده دانش است . « 1 » \r\n\r\nشرايط سياسى - اجتماعى\r\nامام باقر عليه السلام در دوران امامت خود كه حدود نوزده سال به طول انجاميد ، با پنج نفر از زمامداران اموى معاصر بود : وليد بن عبدالملك ، سليمان بن عبدالملك ، عمر بن عبدالعزيز ، يزيد بن عبدالملك و هشام بن عبدالملك . تمام آنان بجز عمر بن عبدالعزيز كه نسبتاً عدالتخواه بود ، در ستمگرى و جنايت دست كمى از نياكان خود نداشتند و همواره سدّ راه اسلام و باعث اذيّت و آزار مسلمانان بويژه پيشواى آنان امام باقر عليه السلام مىشدند . آنان به همان مقدار كه به بنىاميّه مىرسيدند نسبت به علويان و شيعيان سخت مىگرفتند و آنان را از نظر سياسى و اقتصادى در تنگنا قرار مىدادند . به عنوان نمونه هشام بن عبدالملك در نامه‌اى به كارگزاران خود نوشت :\r\nنسبت به شيعيان سخت گرفته آنان را تحت فشار قرار دهيد . . . خونشان را بريزيد و از حقوق عمومى محرومشان كنيد . « 2 » \r\nمورخان به جهت اتخاذ اين سياست‌هاى خشن ، عصر حكومت وى را از نظر سياسى دشوارترين دورانها براى مردم ذكر كرده‌اند . « 3 » \r\nتشديد فشار و خفقان بر مخالفان ، به مردم عادى محدود نمىشد بلكه از آنجا كه غاصبان خلافت اسلامى خود را فاقد صلاحيّت‌هاى لازم براى احراز مقام خلافت و\r\n\r\n","description":"","footnote":" ( 1 ) - بحارالانوار ، ج 46 ، ص 230 .  ( 2 ) - الشيعة والحاكمون ، ص 114 .  ( 3 ) - ر . ك : مروج الذهب ، ج 3 ، ص 205 ؛ مختصر تاريخ العرب ، ص 139 . ","page_name":" 151 ","page_number":147},
  {"content":"\r\n\r\nاداره امور مسلمانان مىديدند ، همواره به مقام والاى امام باقر عليه السلام و موقعيّت و محبوبيتى كه آن بزرگوار در دل توده‌هاى مسلمان داشت رشك مىبردند و نسبت به ايشان سخت‌گيرى بيشترى اعمال مىكردند .\r\nهشام بن عبدالملك - كه در بيان مورخان مقتدرترين خليفه اموى لقب گرفته است - اگر با امام باقر عليه السلام برخوردى خشونت‌آميز دارد ، بى گمان ناشى از ترسى است كه از وجود آن حضرت براى حكومت خود احساس مىكند ؛ بدين جهت در هر فرصتى سعى در تحقير آن بزرگوار و متزلزل و بىاعتبار كردن موقعيت اجتماعى او داشت . گاهى از آن امام همام در حضور برادرش زيد ، به‌عنوان « بقره » ياد مىكرد ، « 1 »  گاهى با طرح سؤالى معمّاگونه سعى در مجاب كردن حضرت در مسائل علمى داشت « 2 »  ؛ گاهى هم او را به مركز خلافت خود احضار كرده و پس از آنكه سه روز او را معطل كرده اجازه ورود نداد .\r\nروز چهارم اذن داد ولى قبل از ورود امام عليه السلام به درباريان دستور داد پس از سخنان من هر كدام به محمد بن على ناسزا بگوييد و او را سرزنش كنيد . و برخوردهاى تحقيرآميز و تهمت‌هاى نارواى ديگر كه مجال ذكر آنها نيست . و وقتى در همه اين عرصه‌ها از امام عليه السلام شكست خورد ، مأمورانى را به روستاها و منازل مسير بازگشت امام عليه السلام از دمشق به مدينه فرستاد تا مردم آن نواحى را وادار كنند كه با فرزند پيامبر صلى الله عليه و آله بدرفتارى كرده امكانات و مواد غذايى در اختيار ايشان قرار ندهند . « 3 » \r\nاين ، تصوير محدودى از فضاى سياسى عصر امام باقر عليه السلام بود ؛ فضايى كه پيشواى شيعيان و پيروان او را بويژه در دوران سيزده ساله حكومت هشام در سخت‌ترين و بحرانىترين شرايط زندگى سياسى قرار داده بود .\r\n\r\nامام باقر عليه السلام و مسائل سياسى\r\nامام باقر عليه السلام به عنوان پاسدار و تبيين كننده آيين جاودانه محمّدى صلى الله عليه و آله و پيشواى\r\n\r\n","description":"","footnote":" ( 1 ) - عمدة الطالب ، ص 139 .  ( 2 ) - احتجاج ، ج 2 ، ص 57 ؛ نورالابصار ، ص 290 .  ( 3 ) - براى آگاهى از تفصيل اين رويداد به كافى ، ج 1 ، ص 471 و دلائل الامامة ، ص 108 رجوع كنيد . ","page_name":" 152 ","page_number":148},
  {"content":"\r\n\r\nدينى و دنيايى امّت در شؤون مختلف ، همچون پدران خود در متن زندگى اجتماعى ، سياسى و فرهنگى جامعه حضور داشت . بارزترين دليل اين مطلب ، حساسيّت خلفاى اموى معاصر آن حضرت نسبت به ايشان و موضع‌گيرى حادّ عليه آن بزرگوار است . اگر امام عليه السلام نسبت به مسائل جارى جامعه خويش بىتفاوت و بدون موضع بود معنا نداشت خليفه مقتدرى مثل هشام از وى اين همه بيم داشته باشد و او را سرسخت‌ترين رقيب و دشمن خود بداند .\r\nنكته در خور تأمل در اين زمينه اين است كه تلاشها و موضع‌گيريهاى امام عليه السلام به خاطر اختلاف شرايط سياسى يكسان نبود . « 1 »  علاوه بر آنكه فعّاليت‌هاى متعرضانه ، بيشتر سرّى و بدور از چشم نامحرمان انجام مىگرفت ، در نتيجه ماهيّت و ابعاد آن براى توده مردم ، پوشيده و ناشناخته مىماند . يكى از عمده‌ترين عللى كه در منابع تاريخى از فعاليتها و موضع‌گيرىهاى تند و متعرضانه امام باقر عليه السلام در برابر دستگاه خلافت و جريانهاى سياسى به صراحت و به‌طور گسترده سخن گفته نشده همين مسأله است .\r\nامام باقر عليه السلام ناگزير بود براى حفظ نيروهاى وفادار به مكتب و جلوگيرى از متلاشى شدن آنان ، هدر نرفتن توان عناصر مؤمن و ذخيره سازى آنان براى زمان مناسب ، حفظ اسرار تشكيلاتى و خط مشىهاى سياسى از دسترسى دشمن و اجراى برنامه‌هاى بنيادى و اصولى ، فعّاليت‌هاى سياسى خود را پنهانى و در پوشش « تقيّه » انجام دهد . از اين رو همواره بر اين اصل تكيه مىكرد و تقيّه را آيين خويش و پدران خويش دانسته « 2 »  و به فرزندش امام صادق عليه السلام يادآور مىشد :\r\n« ما مِنْ شَيْىءٍ اقَرَّ لِعَيْنِ ابيكَ مِنَ التَّقِيَّةِ انَّ التَّقِيَّةَ لَجُنَّةٌ لِلْمُؤْمِنِ » . « 3 » \r\nهيچ چيز به اندازه تقيّه چشم پدرت را روشن نمىسازد ؛ زيرا تقيّه سپر مؤمن است .\r\n\r\n","description":"","footnote":" ( 1 ) - امام باقر عليه السلام در پاسخ شخصى كه درباره منشأ اختلاف عملكرد سياسى امير مؤمنان ، امام حسن و امام‌حسين عليهم السلام و خروج و قيام آنان و مشكلاتى كه در اين مسير تحمل كردند و تا مرز شهادت پيش رفتند ، پرسيده بود فرمود : خداوند از قبل چنين برنامه‌اى را براى آنان مقدر كرده و بموقع ، آن را عملى ساخت . . . . هر يك از خاندان ما نيز كه شيوه سكوت در پيش گرفت ( و در برابر طاغوت زمان خود دست به قيام نزد ) سكوت او نيز براساس آگاهى و انجام وظيفه صورت گرفته است ( ر . ك : كافى ، ج 1 ، ص 262 ) .  ( 2 ) - ر . ك : بحارالانوار ، ج 72 ، ص 431 : « انَّ التَّقِيَّةَ مِنْ دينى وَ دينِ آبايى » .  ( 3 ) - همان ، ص 412 . ","page_name":" 153 ","page_number":149},
  {"content":"\r\n\r\nكاربرد تقيّه به‌عنوان « سپرِ » مؤمنى كه هماره در حال نبرد با كفر و گمراهى است ، « 1 »  بيانگر اين است كه امام باقر عليه السلام با مطرح كردن تقيّه در مقام آسايش‌طلبى و مسؤوليّت‌گريزى نيست بلكه ياران خود را به تقيّه‌اى فرامىخواند كه مانند سپرى حافظ جان مؤمن از تلف شدن باشد و او را براى ادامه نبرد يارى دهد . چه آنكه سپر در ميدان كارزار كارآيى دارد نه در بستر آسايش .\r\nالبته بهره‌گيرى از « تقيّه » در خط مشى سياسى توسط امام باقر عليه السلام بدان معنا نيست كه آن حضرت فعّاليت‌هاى آشكار متعرضانه عليه زورگويان حاكم نداشته‌است . امام عليه السلام گاه كه شرايط را مقتضى مىديد حقايق را - بويژه در زمينهء مسائل اعتقادى - براى مردم بيان مىكرد تا به انحراف نيفتند . اينك چند نمونه :\r\n\r\n1 - تبيين و تثبيت امامت\r\nامام باقر عليه السلام امامت را حق منحصر به فرد خود مىدانست و بر بطلان پيشوايى خلفاى حاكم و عدم مشروعيت جايگاه آنان تأكيد داشت . امام عليه السلام در مقام لزوم برقرارى نظام امامت راستين در جامعه اسلامى به محمد بن مسلم مىفرمايد :\r\nهر كس از اين امت بدون امامى آشكار ، عادل و منصوب از جانب خدا ، بسر برد ، گمراه شده و به حيرت مىافتد . و چنانچه در اين حال بميرد در حال كفر و نفاق مرده است . اى محمّد ! سردمداران جور و ستم و پيروانشان از دين خدا منحرف گشته ، خود گمراه شده و ديگران را به گمراهى مىكشانند . « 2 » \r\nتأكيدهاى مكرر امام عليه السلام بر مسأله « ولايت » در كنار نماز ، روزه ، حج و زكات ، به‌عنوان ركن مهمى از اركان اسلام و تعبير به اينكه : « خداوند مردم را به چيزى فرانخوانده كه به پايه ولايت برسد » « 3 »  بر همين اساس است .\r\nپيشواى پنجم در بيان اين موضع اساسى حتى در مجلس هشام نيز كوتاه نيامد و در\r\n\r\n","description":"","footnote":" ( 1 ) - قرآن مجيد در آيه 76 از سوره نساء مىفرمايد : « الَّذينَ آمَنُوا يُقاتِلُونَ فى سَبيلِ اللَّهِ » .  ( 2 ) - كافى ، ج 1 ، ص 184 .  ( 3 ) - همان ، ص 183 . ","page_name":" 154 ","page_number":150},
  {"content":"\r\n\r\nجمع دولتمردان و درباريان در پاسخ به ياوه‌گويىهاى آنان فرمود :\r\nاى مردم ! به كجا مىرويد و به كجا رانده مىشويد ؟ خداوند پيشينيان شما را به‌وسيله ما هدايت كرد و نسلهاى آينده شما نيز بايد به‌وسيله ما به حق راه يابند اگر شما امروزه پادشاهى زودگذر دنيا را داريد ، ما در آينده حكومتى پايدار خواهيم داشت و پس از دولت ما دولت ديگرى نخواهد بود ؛ زيرا ماييم اهل عاقبت و خدا مىفرمايد :\r\n« وَالْعاقِبَةُ لَلْمتَّقينَ » . « 1 » \r\n\r\n2 - توصيه به جبهه‌گيرى عليه ستمگران\r\nاز آنجا كه امام عليه السلام خلافت را حق خويش مىدانست كه ديگران آن‌را به زور از دست وى خارج كرده‌اند ، پيروان خود را از همكارى با دستگاه خلافت منع و آنان را به جبهه‌گيرى عليه حاكمان ستمگر تشويق مىكرد . در توصيه‌اى از آن گرامى در اين زمينه آمده است :\r\nكسى كه به‌سوى پادشاه ستمگرى حركت كند تا او را به تقواى الهى فرمان داده از عواقب شوم ستم بترساند و موعظه نمايد ، از پاداشى همانند پاداش تمامى جنّ و انس و از عملى همانند عمل ايشان برخوردار خواهد بود . « 2 » \r\nامام عليه السلام در كلامى ديگر به اين مقدار اكتفا نكرده و خاطر نشان ساخته است چنانچه موعظه كردن ، ترساندن و هشدار دادن در ستمگران مؤثر نيفتاد بايد مبارزه را تشديد كرد و در صورت نياز از روشهاى قهرآميز نيز استفاده كرد ، چرا كه اهرم قدرت و مجازات را بايد نسبت به كسانى به كاربرد كه به مردم ستم مىكنند و در زمين بناحق ظلم روامىدارند . « 3 » \r\n\r\n3 - پشتيبانى از انقلابيون\r\nامام باقر عليه السلام از انقلابيون و كسانى كه در برابر ستمگريهاى خلفا ايستادگى و پرخاشگرى نموده و از موضع امامت و خلافت اسلامى دفاع مىكردند ، حمايت مىكرد و آنان را به مبارزه و خونخواهى خونهاى بناحق ريخته شده ترغيب مىنمود . به عنوان\r\n\r\n","description":"","footnote":" ( 1 ) - مناقب ، ج 4 ، ص 189 .  ( 2 ) - بحارالانوار ، ج 72 ، ص 375 ؛ وسائل الشيعه ، ج 11 ، ص 406 .  ( 3 ) - براى آگاهى از متن روايت به كافى ، ج 5 ، ص 56 رجوع كنيد . ","page_name":" 155 ","page_number":151},
  {"content":"\r\n\r\nنمونه مىتوانيم موضع آن حضرت را در برابر برادرش زيد نام ببريم . زيد هر چند در دوران امامت امام صادق عليه السلام قيام كرد ولى زمينه‌هاى آن از سالها قبل طرح‌ريزى شده بود . سخنان امام باقر عليه السلام در تجليل از شخصيّت زيد و تشويق و ترغيب وى به قيام ضمن آنكه بيانگر موضع مثبت آن حضرت نسبت به قيام زيد مىباشد از مهمترين عوامل زمينه‌ساز نهضت او به شمار مىرود . اينك چند نمونه از سخنان آن بزرگوار در اين رابطه :\r\n- در تجليل از مقام زيد و پيش‌بينى نهضت او :\r\n« هذا سَيِّدُ اهْلِ بَيْتى وَالطَّالِبُ بِاوْتارِهِمْ » « 1 » \r\nاين ( زيد ) بزرگ و سرور خاندان من است و به خونخواهى آنان برخواهد خاست .\r\n- در مقام بيان اهميّت موضع انقلابى زيد :\r\n« اللَّهُمَّ اشْدُدْ ازْرى بِزَيْدٍ » « 2 » \r\nخداوندا پشت مرا به‌وسيلهء زيد محكم ساز .\r\n- در مقام تأييد موضع متعرضانه و پرخاشگرانه زيد در برابر حكمرانان اموى :\r\n« . . . وَ امَّا زَيْدٌ فَلِسانِىَ الَّذى انْطِقُ بِهِ » « 3 » \r\nاما زيد ، زبان گوياى من است كه بدان وسيله ( حق را ) بيان مىكنم .\r\n\r\n","description":"","footnote":" ( 1 ) - رجال كشى ، ص 231 ، شرح حال هارون بن سعد عجلى ؛ امالى صدوق ، مجلس 54 ، ص 175 ، حديث 11 .  ( 2 ) - الغدير ، ج 3 ، ص 70 .  ( 3 ) - اعيان الشيعه ، ج 7 ، ص 110 . ","page_name":" 156 ","page_number":152},
  {"content":"\r\n\r\nپرسش\r\n1 - امام باقر عليه السلام در چه تاريخى متولد شد ؟\r\n2 - ويژگى نَسَبى امام باقر عليه السلام چيست ؟\r\n3 - پيشواى پنجم در چه تاريخى به امامت رسيد ؟\r\n4 - خلفاى معاصر امام باقر عليه السلام را نام ببريد .\r\n5 - پيشواى پنجم نسبت به رويدادهاى جامعه چه موضعى داشتند ؟\r\n6 - تلاش‌هاى سياسى امام باقر عليه السلام را به اختصار ذكر كنيد .\r\n\r\n","description":"","footnote":"","page_name":" 157 ","page_number":153},
  {"content":"\r\n . \r\n","description":"","footnote":"","page_name":" 158 ","page_number":154},
  {"content":"\r\n\r\n\r\nدرس شانزدهم : امام باقر ( ع ) و احياى فرهنگ اسلامى\r\nامام باقر عليه السلام - برغم حاكميّت جوّ استبداد و اختناق بر جامعه اسلامى و ضرورت تقيّه - موفق شد نقش عظيمى در پايه‌گذارى و گسترش نهضت علمى و فرهنگى ايفا كند .\r\nآن حضرت از نخستين لحظات ممكن تلاش گسترده‌اى را در اشاعه دعوت هدفدار و بنيادى تشيّع آغاز كرد و زمينه‌ها و مقدمات تأسيس دانشگاه بزرگ اسلامى را - كه در دوران امامت فرزندش امام صادق عليه السلام به اوج عظمت رسيد - فراهم ساخت .\r\nابعاد اين نهضت به حدّى گسترده بود كه علاوه بر مراكز شيعه نشين مانند مدينه و كوفه ، مناطق جديدى را نيز كه از مركز حكومت بنىاميّه دور بود ، تحت پوشش قرار داد كه از آن جمله مىتوان از خراسان نام برد . رواياتى بيانگر اين نفوذ در ميان مردم خراسان است كه به يك نمونه آن اشاره مىكنيم . ابو حمزه ثمالى مىگويد :\r\nدر مسجد رسول خدا صلى الله عليه و آله نشسته بودم كه مردى پيش آمد ، سلام كرد و خطاب به من گفت : تو كيستى اى بنده خدا ! ؟ گفتم : از مردم كوفه‌ام ؛ كارت چيست ؟\r\nگفت : آيا ابو جعفر ، محمد بن على را مىشناسى ؟ گفتم : آرى مىشناسم ؛ به ايشان چه كار دارى ؟ مرد گفت : چهل مسأله آماده كرده‌ام تا از او بپرسم ؛ در نتيجه آنچه را حق است بگيرم و باطلش را رها كنم .\r\nگفتم : آيا مرز حق و باطل را مىدانى و ملاك تشخيص آن دو را در دست دارى ؟\r\nگفت : بلى . گفتم : در اين صورت چه نيازى به امام باقر عليه السلام دارى ؟ گفت : شما كوفيان ، افرادى كم‌ظرفيّت هستيد ! زمانى كه ابو جعفر را ديدى مرا مطلّع كن . در اين ميان امام باقر عليه السلام وارد شد در حالى كه جمعى از مردم خراسان و افراد ديگر ، اطراف او را گرفته درباره مسائل و مناسك حج از آن حضرت سؤال مىكردند . « 1 » \r\n\r\n","description":"","footnote":" ( 1 ) - بحارالانوار ، ج 46 ، ص 357 . ","page_name":" 159 ","page_number":155},
  {"content":"\r\n\r\n\r\nشرايط فرهنگى\r\nنهضت علمى امام باقر عليه السلام در شرايطى تحقق يافت كه جمود فكرى و بيگانگى از فرهنگ و معارف اسلامى سراسر جهان اسلام را فرا گرفته بود . عالمان و فقيهان مشهور يا به دربار وابسته بودند و يا به حوزه‌هاى فكرى منحرف و سرگرم كننده كه نه تنها نمىتوانستند ملجأ و پناهگاه مردم تشنه و جوياى حقيقت باشند كه گاه خطرناكتر از رجال سياسى بر مشكلات و سرگردانى مردم مىافزودند .\r\nبرخى دانشمندان يهود و نصارا با استفاده از خلأ موجود سعى در تزريق اعتقادات سخيف خود به جامعه اسلامى داشتند و چون توده مردم به اهل بيت عليهم السلام دسترسى نداشتند ، نظرات و القاءات آنان را مىپذيرفتند . ريشه نفوذ بسيارى از عقايد باطل در ميان مسلمانان ازقبيل اعتقاد به جسم بودن خداوند ، اعتقادبه جبر ، تفويض و . . . همين مسأله است .\r\nاز سوى ديگر ، پيدايش يا گسترش فعّاليت گروههاى فكرى در جامعه اسلامى مانند خوارج ، مرجئه ، معتزله ، جبريّه و فرقه‌هاى جدا شده از شيعه اماميّه مثل كيسانيّه ، زيديّه و غلات با افكار منحرف و مسموم خود ، بر آلودگى فضاى فكرى و فرهنگى جامعه مىافزود . امام باقر عليه السلام ضمن نامه‌اى به سعد الخير از عالمان سوء انتقاد كرده مىفرمايد :\r\nهمپالگىهاى احبار و رهبان را ببين ؛ همانان كه ( حقايق ) كتاب خدا را از مردم كتمان و تحريف كردند ، بدون آنكه سودى عايدشان گردد و راه به جايى ببرند . اكنون مانند آنها در اين امتند ؛ كسانى كه الفاظ قرآن را حفظ كرده ولى حدود آن را تحريف مىكنند . آنان با اشراف و بزرگان معاشرت دارند و چون سردمداران هوا و هوس پراكنده شوند ، آنان با كسانى خواهند بود كه دنياى بيشترى دارند . فهم و بهره آنها از دانش در همين حدّ است . « 1 » \r\nاين عالمان وابسته در زمينه نقل حديث و ارائه فتوا فعّاليت داشتند و احاديث و فتواها\r\n\r\n","description":"","footnote":" ( 1 ) - كافى ، ج 8 ، ص 54 . ","page_name":" 160 ","page_number":156},
  {"content":"\r\n\r\nرا در چارچوب سياستهاى حكومت ، نقل و صادر مىكردند ، و همين مسأله ضرورت احياى سنّت واقعى پيامبر صلى الله عليه و آله را به دور از شائبه‌هاى تحريف عمدى خلفا و عالمان وابسته به آنان ، توسط پيشواى شيعيان ، ايجاب مىكرد كه در ذيل به عمده‌ترين محورهاى آن اشاره مىكنيم .\r\n\r\n1 - احيا و گسترش حديث\r\nاز جمله حوادث تأسف‌بار فرهنگى كه پس از رحلت رسول خدا صلى الله عليه و آله در جهان اسلام پديد آمد و ضربه سختى بر فرهنگ اسلام وارد آورد ، ممنوعيّت نقل و تدوين حديث بود كه تا دوران حكومت عمر بن عبدالعزيز ادامه داشت . وى طى بخشنامه‌اى از همه خواست تا احاديث پيامبر صلى الله عليه و آله را جمع‌آورى و تدوين نمايند . « 1 »  هر چند اين خواسته به خاطر كوتاه بودن مدت خلافت وى ، چندان عملى نشد و زمامداران پس از او همان سياست گذشتگان خود را دنبال كردند .\r\nتلاشهايى كه از سوى دانشمندان اهل سنّت در زمينه جمع‌آورى احاديث در اين دوره صورت گرفت هر چند منجر به گردآورى پاره‌اى از آنها شد ؛ ليكن آثار منفى نيز داشت ؛ چه آنكه بخش زيادى از اسرائيليّات و احاديث جعلى - كه به علل مختلف سياسى و فرهنگى بويژه از دوران معاويه به بعد در احاديث اهل سنّت رسوخ كرده بود - به‌عنوان حديث نبوى ، ضبط و ثبت شد .\r\nاين جهات ، امام باقر عليه السلام را بر آن داشت تا بيشترين كوشش خود را صرف احياى حديث - اين منبع عظيم فرهنگ و قانونگذارى اسلام پس از قرآن - كند . هم‌اكنون بخش زيادى از روايات اعتقادى ، فقهى ، تفسيرى ، اخلاقى و تاريخى - درباره امير مؤمنان عليه السلام و جنگ صفين - از آن حضرت به يادگار مانده است . به عنوان نمونه جابر بن يزيد جعفى يكى از شاگردان آن حضرت مىگويد :\r\nهفتاد هزار حديث از امام باقر عليه السلام شنيدم كه همه را از رسول خدا صلى الله عليه و آله نقل مىكرد . « 2 » \r\n\r\n","description":"","footnote":" ( 1 ) - السنّة قبل التدوين ، محمد عجاج خطيب ، ص 329 .  ( 2 ) - صحيح مسلم ، ج 1 ، ص 102 . ","page_name":" 161 ","page_number":157},
  {"content":"\r\n\r\nمحمد بن مسلم شاگرد ديگر امام عليه السلام سى هزار حديث از او نقل كرده است . « 1 » \r\nبدين ترتيب پس از ركودى صد ساله ، جنبش فرهنگى تحسين برانگيزى در جامعه شيعى پديد آمد و شيعه موفق شد به تدوين فرهنگ خود - كه شامل فقه ، تفسير و اخلاق مىشد - بپردازد .\r\nنكته در خور توجه در اين بخش از فعّاليّت‌هاى امام عليه السلام اينكه آن حضرت در كنار نقل و نشر حديث به پيرايش احاديث موجود و تفكيك درست آنها از نادرست و جعلى نيز پرداخت . امام عليه السلام براى تحقق اين هدف ، در گام نخست ، ياران خود را به حديث‌شناسى و درايت آن توصيه كرد . « 2 »  در گام دوم از پيروان خود خواست احاديثى را كه مىشنوند به كتاب خدا عرضه كنند و در اين باره مىفرمود :\r\n« اذا حَدَّثْتُكُمْ بِشَيْىءٍ فَاسْأَلُونى عَنْ كِتابِ اللَّهِ » « 3 » \r\nزمانى كه حديثى براى شما بيان مىكنم درباره كيفيّت مطابقت آن با كتاب خدا از من بپرسيد .\r\nپيشواى پنجم علاوه بر اين دو اقدام ، خود نيز در مواقع لازم به معرفى احاديث جعلى مىپرداخت . آن حضرت در گفتگو با جمعى از يارانش بيش از يكصد روايت را برشمرد كه مردم آنها را صحيح مىپنداشتند در حالى كه همه آنها دروغ و جعلى بودند و افزود بيشتر احاديثى كه در فضل بعضى صحابه نقل شده از مجعولات دوران زمامدارى معاويه است . « 4 » \r\n\r\n2 - تبيين و گسترش فقه اهل بيت عليهم السلام\r\nمنبع بيش از هشتاد درصد مسائل و فروع فقهى روايات است كه با ممنوعيّت و مهجوريت حديث ضربه مهلكى بر پيكر آن وارد آمد و از صحنه زندگى مردم بيرون رفت .\r\nبىبهره بودن گردانندگان حكومت و عالمان وابسته به آنان از آگاهيهاى فقهى ، فتوحات نظامى در اين عصر و سرگرمى زمامداران و مردم به كشورگشايى و كشمكش‌هاى سياسى ،\r\n\r\n","description":"","footnote":" ( 1 ) - بحارالانوار ، ج 46 ، ص 328 و مناقب ، ج 4 ، ص 195 .  ( 2 ) - ر . ك : معانى الاخبار ، ص 1 ، حديث 2 .  ( 3 ) - كافى ، ج 5 ، ص 300 .  ( 4 ) - ر . ك : حياةالامام محمد الباقر عليه السلام ، ج 2 ، ص 181 . ","page_name":" 162 ","page_number":158},
  {"content":"\r\n\r\nعوامل افزونى بودند كه مردم را نسبت به مسائل دينى و فقهى در بىخبرى محض قرار داده بود . دكتر على حسن مىنويسد :\r\nدر دوران بنىاميّه - كه به امور و مسائل دينى توجه چندانى نمىشد - مردم نسبت به فقه و مسائل دينى آگاهى نداشتند و از آن چيزى نمىفهميدند ، و تنها مردم مدينه از اين‌گونه مسائل آگاهى داشتند . « 1 » \r\nشاهد گوياى آن روايتى است كه مىگويد : ابن عباس در آخر ماه رمضان در بصره بر فراز منبر از مردم خواست زكات روزه خود را بپردازند ؛ ولى هيچ كس ، مقصود و معناى حرف او را نفهميد . ابن عباس گفت : كسانى از مردم مدينه كه در آنجا حاضرند برخيزند و براى آنها مفهوم زكات روزه را توضيح دهند . « 2 » \r\nامام باقر عليه السلام در چنين فضايى به احياى فقه ناب محمدى و گسترش كلّيات و فروع آن در ميان مردم همّت گمارد . اصلىترين مستند امام عليه السلام در تبيين مسائل فقهى كتاب الهى و سنّت نبوى بود و اين در شرايطى بود كه فقهاى عامّه در اين عصر مانند زُهَرى ، قَتاده ، هشام بن عروه ، مَكْحول و . . . با تكيه بر آراء و نظرات خود و نيز قياس و استحسان بر مسند فتوا تكيه داده پاسخگوى مسائل دينى مردم بودند . پيشواى پنجم عليه السلام با اتخاذ اين روش به مبارزه با عالمان دربارى و تخطئه روش فقهى آنان برخاست .\r\nپيشواى پنجم علاوه بر فعّاليت در زمينه‌هاى ياد شده ، عالمان و فقيهانى همچون : ابان بن تغلب ، زرارة بن اعْيَن ، محمد بن مسلم ، مؤمن طاق ، جابر بن يزيد جعفى و . . . را تربيت كرد كه هر كدام نقش مهمّى در حفظ و گسترش فقه اهل بيت داشتند . ابان بر چنان جايگاهى از فقاهت راه يافته بود كه از سوى امام باقر عليه السلام مأمور شد در مسجد پيامبر صلى الله عليه و آله بر كرسى فقاهت برآيد و براى مردم فتوا دهد . « 3 » \r\n\r\n3 - نشر ساير علوم\r\nامام باقر عليه السلام علاوه بر فقه به توسعه و نشر ديگر علوم از قبيل كلام ، تفسير ، اخلاق و\r\n\r\n","description":"","footnote":" ( 1 ) - نظرة عامّة فى تاريخ الفقه الاسلامى ، ص 110 .  ( 2 ) - الإحكام فى اصول الاحكام ، ج 2 ، ص 131 .  ( 3 ) - ر . ك : معجم رجال الحديث ، ج 1 ، ص 144 . ","page_name":" 163 ","page_number":159},
  {"content":"\r\n\r\nطب پرداخت . حضرت در زمينه دانش كلام علاوه بر روايت برخى خطبه‌هاى امير مؤمنان عليه السلام درباره توحيد و صفات خدا ، به تبيين دقيق‌ترين مباحث كلامى مورد اختلاف بين شيعه و ساير مذاهب اسلامى پرداخت و در دو محور مهمّ اعتقادى ، يعنى توحيد و امامت كه در آن عصر معركه آراء بود ، با تكيه بر مبانى عقلى و نقلى ، ديدگاههاى اسلام را بيان كرد . « 1 » \r\nامام پنجم به تفسير قرآن اهتمام زياد داشت و روايات نقل شده از آن گرامى در تفسير آيات و شأن نزول آنها زينت بخش كتابهاى تفسيرى است . و بنابر نقل خود آن حضرت ، وى كتابى در تفسير نوشت كه زياد بن منذر راوى آن بوده است . « 2 » \r\nامام باقر عليه السلام در احاديث فراوانى به تشريح زندگى انبيا ، و چگونگى برخورد آنان با طاغوتهاى زمان خود و مشكلاتى كه در راه تبليغ رسالت الهى متحمل شده‌اند ، پرداخته و در اين ميان سيره رسول اكرم صلى الله عليه و آله و جنگهاى آن حضرت را با تفصيل بيشتر بيان كرده است . كه مورخان مشهورى مانند ابن هشام ، واقدى ، طبرى ، بلاذرى و حلبى احاديث آن حضرت را در كتابهاى خود نقل كرده‌اند .\r\nگسترهء علوم باقيمانده از « باقر العلوم عليه السلام » در موضوعات و رشته‌هاى مختلف به حدى است كه دانشمندان و صاحبنظران در وصفش نوشته‌اند :\r\nاز هيچ يك از فرزندان امام حسن و امام حسين عليهما السلام به اندازه آنچه كه از امام باقر عليه السلام در علوم مختلف از تفسير ، كلام ، فقه و احكام و حلال و حرام بيان گرديده ، آشكار نشده است . « 3 » \r\n\r\n4 - تعليم و تربيت افراد مستعد\r\nامام باقر عليه السلام در دوران پربركت امامت خود موفق شد شاگردان زيادى را پرورش دهد . تعداد شاگردان آن حضرت در منابع رجالى مختلف ذكر شده است . شيخ طوسى\r\n\r\n","description":"","footnote":" ( 1 ) - ر . ك : حياة الامام محمد الباقر عليه السلام ، ج 1 ، صص 189 - 208 .  ( 2 ) - ر . ك : اعيان الشيعه ، ج 1 ، ص 656 ؛ فهرست شيخ طوسى ، ص 146 .  ( 3 ) - بحارالانوار ، ج 46 ، ص 294 ؛ مناقب ، ابن شهر آشوب ، ج 4 ، ص 195 . ","page_name":" 164 ","page_number":160},
  {"content":"\r\n\r\nاصحاب و راويان امام عليه السلام را 463 مرد و دو زن ذكر كرده است . « 1 » \r\nفراگيران مكتب باقرالعلوم از نظر اعتبار و وثاقت و حتى اعتقاد ، يكسان نبودند .\r\nبعضى از آنان مثل ابان بن تغلب ، سليمان بن مهران ، عبدالملك بن عبدالعزيز ، عبدالملك بن اعين ، قاسم بن محمّد و . . . وثاقتشان از سوى شيعه و اهل سنّت تأييد شده است .\r\nبسيارى ديگر به دليل گرايش‌هاى عميق شيعى تنها مورد اعتماد اماميّه هستند . برخى نيز از قبيل حَكَم بن عُتَيْبَه ، ربيعة بن ابى عبدالرحمان ، عبداللّه بن عطاء مكّى ، عمرو بن دينار مكّى و . . . تنها از سوى اهل سنّت توثيق شده‌اند . « 2 » \r\nدر ميان تربيت يافتگان مكتب پيشواى پنجم بعضى به جايگاه بلندى دست يافتند ؛ بگونه‌اى كه همه فقها و دانشمندان آنان را تأييد و تصديق نموده رواياتشان را پذيرفته‌اند كه از آن جمله مىتوان زرارة ، بُرَيْد ، ابو بصير ، فُضَيْل بن يسار و محمد بن مسلم را نام برد . « 3 »  امام صادق عليه السلام در تجليل از بعضى شاگردان پدرش فرمود :\r\nهيچ كس مانند زراره ، ابو بصير ، محمد بن مسلم و بريد بن معاويه عِجْلى ياد ما و احاديث پدرم را زنده نكرد . اگر آنان نبودند كسى از تعاليم دين بهره‌مند نمىشد . آنان نگهبانان دين و امينان پدرم در بيان حلال و حرام خدا بودند . « 4 » \r\n\r\n5 - مبارزه با مسلك‌هاى انحرافى\r\nانحراف فكرى از مسير حق از فاجعه‌آميزترين بحران‌هايى است كه بعد از رحلت پيامبر صلى الله عليه و آله در جامعهء اسلامى پديد آمد و موجب پيدايش گروه‌هاى فكرى شد .\r\nامامان عليهم السلام در هر فرصت در برابر جريان‌هاى انحرافى موضع گرفته ضمن برخورد ارشادى با افراد ناآگاه و گمراه ، سران كينه‌توز گروه‌هاى منحرف را از خود طرد مىكردند .\r\nموضع‌گيرى امام باقر عليه السلام با افكار يهود و برملا كردن چهره سران اين انديشه از قبيل كعب‌الاحبار ، مبارزه با خوارج و دفاع از موضع بر حق و منطبق با قرآن امير مؤمنان عليه السلام\r\n\r\n","description":"","footnote":" ( 1 ) - رجال الطوسى ، صص 102 - 141 .  ( 2 ) - براى آگاهى بيشتر رجوع كنيد به كتاب « امام باقر عليه السلام جلوه امامت در افق دانش » ص 74 - 76 .  ( 3 ) - رجوع كنيد به « رجال كشى » ، ج 2 ، ص 507 ، رديف 431 .  ( 4 ) - همان ، ج 1 ، ص 348 ، رديف 219 . ","page_name":" 165 ","page_number":161},
  {"content":"\r\n\r\nدر جريان جنگ صفين و پذيرش حكميّت ، و نيز موضع‌گيرى عليه غاليان و افراطگران در حق امامان عليهم السلام همچون مغيرة بن سعيد ، بيان و حمزة بن عماره بربرى ، از جمله مبارزات فكرى و فرهنگى آن حضرت در رويارويى با مسلك‌هاى انحرافى عصر خويش است كه مجال تفصيل آنها نيست .\r\n\r\nشهادت\r\nمبارزات و فعّاليتهاى متعرضانه امام باقر عليه السلام و نفوذ روزافزون آن حضرت در ميان مردم و رو به فزونى نهادن پيروان و شيفتگان مكتبش ، خشم و كينهء هشام بن عبدالملك را نسبت به آن حضرت بيش از پيش برانگيخت ، چندان كه تصميم به قتل او گرفت . هشام تصميم خود را توسط ابراهيم بن وليد بن يزيد عملى ساخت . وى امام عليه السلام را مسموم كرد و آن حضرت ، در هفتم ذى حجهء سال 114 هجرى در حالى كه 57 سال از عمر شريفش مىگذشت به شهادت رسيد و پيكر پاكش در بقيع در جوار مرقد پدر بزرگوارش امام سجّاد و امام حسن عليهما السلام دفن شد . « 1 » \r\nامام عليه السلام پيش از شهادتش ودايع امامت را به فرزندش امام صادق عليه السلام سپرد و او را وصىّ خود قرار داد و ضمن وصيّت به چگونگى كفن و دفن خويش به وى دستور داد مقدارى از اموالش را وقف برپايى عزادارى براى وى كند ، و نوحه‌گران و مرثيّه‌سرايان به مدّت ده سال در مراسم حج و در سرزمين منا براى آن حضرت عزادارى كنند . « 2 » \r\n\r\n","description":"","footnote":" ( 1 ) - ر . ك : مناقب ، ج 4 ، ص 210 ؛ بحارالانوار ، ج 46 ، ص 216 .  ( 2 ) - ر . ك : كافى ، ج 5 ، ص 117 ؛ بحارالانوار ، ج 46 ، ص 220 . ","page_name":" 166 ","page_number":162},
  {"content":"\r\n\r\nپرسش\r\n1 - شرايط فرهنگى دوران امام باقر عليه السلام را به اختصار بيان كنيد .\r\n2 - امام باقر عليه السلام چه نقشى در احيا و گسترش حديث داشت ؟\r\n3 - فقه اهل بيت عليهم السلام چگونه توسط پيشواى پنجم تبيين و توسعه يافت ؟\r\n4 - شاگردان مكتب باقرالعلوم از نظر اعتقادى و وثاقت به چند گروه تقسيم مىشدند ؟\r\n5 - پيشواى پنجم با چه گروه‌هاى فكرى مواجه بود و نسبت به آنها چه موضعى اتخاذ كرد ؟\r\n6 - امام باقر عليه السلام در چه تاريخى و چگونه به شهادت رسيد ؟\r\n\r\n","description":"","footnote":"","page_name":" 167 ","page_number":163},
  {"content":"\r\n . \r\n","description":"","footnote":"","page_name":" 168 ","page_number":164},
  {"content":"\r\n\r\n\r\nدرس هفدهم : زندگانى امام صادق ( ع )\r\n\r\nولادت\r\nحضرت جعفر بن محمد عليه السلام در هفدهم ربيع‌الاوّل - روز ميلاد جدّ بزرگوارش رسول خدا صلى الله عليه و آله - سال 83 هجرى در مدينه متولد شد . مشهورترين كنيه‌اش « ابو عبداللّه » و معروفترين لقبش « صادق » مىباشد . « 1 » \r\nپدر گرامىاش امام محمّد باقر عليه السلام و مادرش « امّ فَرْوَه » دختر قاسم بن محمّد بن ابىبكر بود كه بنابر فرمايش خود امام صادق عليه السلام از بانوان پرهيزكار و با ايمان و نيكوكار بود . « 2 » \r\nعمر پربركت امام صادق عليه السلام 65 سال بود ، از اين مدت دوازده سال در آغوش پرمهر جدّش امام سجاد عليه السلام و نوزده سال در كنار پدر گرامىاش امام باقر عليه السلام سپرى شد ، و امامتش 34 به طول انجاميد . « 3 » \r\n\r\nاخلاق و رفتار امام عليه السلام\r\nامام جعفر صادق عليه السلام ، نمونهء كاملى از اخلاق اسلامى و فضائل انسانى بود . و همچنانكه خود به پيروانش مىفرمود : « كُونُوا دُعاةَ النَّاس بِغَيْرِ الْسِنَتِكُمْ . » « 4 »  مردم را به غير زبانتان ( با عملتان ) دعوت كنيد ؛ سراسر زندگىاش ، درسهاى روشنى از اسلام ، در همه ابعاد زندگى بود .\r\nاينك ، به چند فراز ، از اخلاق و رفتار آن حضرت اشاره مىكنيم . به اميد اينكه براى\r\n\r\n","description":"","footnote":" ( 1 ) - اعلام الورى ، ص 266 ؛ ارشاد مفيد ، ص 270 ؛ مناقب ابن شهرآشوب ، ج 4 ، ص 279 - 280 .  ( 2 ) - اصول كافى ، ج 1 ، ص 472 « وَ كانَتْ امِّى مِمَّنْ آمَنَتْ وَاتَّقَتْ وَ احْسَنَتْ » .  ( 3 ) - بحارالانوار ، ج 47 ، ص 4 - 6 .  ( 4 ) - الحياة ، ج 1 ، ص 290 ؛ قرب الاسناد ، ص 52 . ","page_name":" 169 ","page_number":165},
  {"content":"\r\n\r\nرهروان راهش و پاسداران مكتبش سرمشق آموزنده‌اى باشد .\r\n\r\n1 - حلم و بردبارى\r\nاز حَفْص بن ابىعايشه روايت شده : امام صادق عليه السلام خدمتكار خود را دنبال كارى فرستاد ؛ ولى چون دير كرد خود آن حضرت به دنبال آن كار رفت ؛ غلام را ديد كه در گوشه‌اى خفته . بر بالين او نشست و مشغول باد زدن او شد . غلام چون بيدار شد ، امام عليه السلام به او فقط اين جمله را فرمود : « سزاوار نيست كه هم روز و هم شب بخوابى ، شب براى خودت ولى روز براى ما باش . » « 1 » \r\n\r\n2 - عفو و گذشت\r\nبه امام صادق عليه السلام خبر دادند كه فلان پسر عموى شما در ميان مردم به شما ناسزاى بسيار گفت . حضرت بلند شد ، وضو گرفت و دو ركعت نماز خواند ، بعد از نماز با رقّت قلب گفت : « خدايا من از حق خود گذشتم ؛ تو جود و كرمت بيش از همه است ؛ از او درگذر و به كردارش گرفتار مكن . » « 2 » \r\n\r\n3 - كمك به نيازمندان\r\nابو جعفر خثعمى نقل مىكند : امام صادق عليه السلام كيسه‌اى كه محتوى پنجاه دينار بود به من داد كه به شخصى بدهم ؛ و تأكيد كرد كه اسم ايشان را نبرم . چون كيسه را به آن شخص دادم تشكر كرد و گفت : اين كمك از ناحيه چه كسى است كه هر چند مدت يك بار براى ما مىفرستد و تا يك سال ، زندگى ما اداره مىشود ؟ ولى از امام صادق عليه السلام گلايه كرد كه با آنكه قدرت دارد به ما كمك نمىكند ! . « 3 » \r\n\r\n4 - امام عليه السلام در مزرعه\r\nابو عمرو شيبانى نقل مىكند : امام صادق عليه السلام را ديدم كه لباس خشنى بر تن داشت و در حالى كه عرق از او مىريخت ، با بيل در مزرعه‌اش كار مىكرد . گفتم فدايت شوم ، بيل\r\n\r\n","description":"","footnote":" ( 1 ) - بحارالانوار ، ج 47 ، ص 56 ؛ مناقب ، ج 4 ، ص 274 ؛ اعيان‌الشيعة ، ج 1 ، ص 663 ؛ وسائل‌الشيعه ، ج 11 ، ص 211 .  ( 2 ) - الامام الصادق ، مظفر ، ص 230 .  ( 3 ) - بحارالانوار ، ج 47 ، ص 54 ؛ مناقب ، ج 4 ، ص 273 . ","page_name":" 170 ","page_number":166},
  {"content":"\r\n\r\nرا به من بدهيد تا به جاى شما كار كنم . فرمود : « دوست دارم انسان براى تحصيل معاش ، رنج گرماى آفتاب را تحمل كند . » « 1 » \r\n\r\nامامت\r\nامام صادق عليه السلام در سال 114 هجرى در حالى كه 31 سال و اندى از سنش مىگذشت ، رهبرى امّت را به دست گرفت . برترى آن حضرت در علم و دانش بر تمامى مردم زمان خود ، و نيز نصوص و تصريحاتى كه از سوى پيامبر صلى الله عليه و آله و امام باقر عليه السلام بر امامت آن گرامى رسيده است ، امامت پيشواى ششم بعد از پدر بزرگوارش را اثبات مىكند . محمد بن مسلم مىگويد :\r\nنزد امام باقر عليه السلام بودم كه فرزندش حضرت صادق عليه السلام وارد شد . . . امام خطاب به من فرمود : اين ( اشاره به امام صادق عليه السلام ) امام تو پس از من است . پس به او تأسى كن و از دانشش بهره بگير . سوگند به خدا او همان « صادق » ى است كه رسول خدا صلى الله عليه و آله براى ما وصف كرده است كه پيروانش در دنيا و آخرت پيروز و رستگار ، و دشمنانش نفرين شده در زبان همه پيامبرانند . . . . « 2 » \r\n\r\nشرايط سياسى - اجتماعى\r\nدوران امامت امام صادق عليه السلام از نظر سياسى - اجتماعى از اهميّت و موقعيّت ويژه‌اى برخوردار بود ؛ به حدّى كه در سياستها و موضع‌گيرىهاى آن حضرت در ارتباط با جريانات سياسى و مسائل فرهنگى نقش بسزايى داشت . از اين رو ، براى شناخت نقش امام صادق عليه السلام در پاسدارى از مكتب تشيع و گسترش فرهنگ شيعى لازم است نسبت به اوضاع و شرايط سياسى - اجتماعى آن عصر شناخت اجمالى داشته باشيم .\r\nجامعهء اسلامى در دوران امامت پيشواى ششم با فراز و نشيبها و تحولات سياسى - اجتماعى مهمّى همراه بود . مورخان بخش پايانى قرن نخست هجرى و نيمه آغازين قرن دوّم\r\n\r\n","description":"","footnote":" ( 1 ) - « . . . انّى احِبُّ انْ يَتَأَذَّى الرَّجُلُ بِحَرِّ الشَّمسِ فى طَلَبِ المَعيشَة » ، بحارالانوار ، ج 47 ، ص 57 .  ( 2 ) - بحارالانوار ، ج 47 ، ص 15 . ","page_name":" 171 ","page_number":167},
  {"content":"\r\n\r\nرا دوره بىثباتى سياسى و بروز قيامها و شورشها در جامعهء اسلامى ثبت كرده‌اند . زمام كشور اسلامى در نيمهء دوم قرن نخست و اوائل قرن دوّم هجرى در دست غاصبانه و بىكفايت بنىاميّه از خاندان « ابوسفيان » و « حكم » بود . موضع‌گيريها و اقدامات كينه‌توزانهء حاكمان اموى و كارگزاران آنان عليه اسلام ناب و جبهه امامت ، جنايات هولناك و انتقامجويانه آنان در حق آزاديخواهان و حق‌طلبان بويژه شيعيان و علويان ، تشديد جوّ خفقان و كشتار در سطح جامعه ، وارد آوردن فشار اقتصادى توانفرسا بر توده‌هاى مردم ، بىكفايتى و خودكامگى و قدرت‌طلبى زمامداران اموى همه از عواملى بود كه در دامن زدن به فتنه‌ها و قيامهاى مردمى و تحولات سياسى پى در پى در جامعه و حتّى درون دستگاه خلافت ، مؤثر بود .\r\nهشام به عبدالملك نخستين زمامدار معاصر امام صادق عليه السلام كه به سياستمدارى و خشونت معروف است ، هيچ حرمتى براى جان مسلمانان قائل نبود و با كوچك‌ترين بهانه‌اى آنان را مىكشت ، در اين ميان شيعيان و پيروان اهل بيت عليهم السلام بيشترين فشار و آزار را از سوى وى متحمل شدند . وى در نامه‌اى به كارگزاران خود نوشت : بر شيعيان سخت بگيرند و آنان را تحت فشار قرار دهند ، به زندان افكنند ، آثارشان را محو كنند ، خونشان را بريزند و از حقوق بيت‌المال محرومشان كنند . « 1 » \r\nوى در نامه‌اى جداگانه براى والى مدينه از او خواست بنىهاشم را به بند افكند و مانع بيرون رفتن ايشان از مدينه شود . او به فرماندار كوفه دستور داد زبان و دست شاعر انقلابى اهل بيت عليهم السلام ، كميت را به جرم ستايش خاندان پيامبر صلى الله عليه و آله و هجو كارگزاران خليفه در عراق ببرد و خانه‌اش را ويران كند . « 2 » \r\nصدور اين فرمانهاى مرگبار ، دست كارگزاران جيره‌خوار را در شهرهاى مختلف براى اعمال هر نوع خشونت نسبت به مخالفان بازگذاشت ؛ كارگزارانى همچون « خالد بن عبداللّه قسرى » كه متهم به كفر و بىدينى بود « 3 »  و « يوسف بن عمر ثقفى » كه جانشين « حَجّاج » لقب يافته بود . « 4 » \r\n\r\n","description":"","footnote":" ( 1 ) - الشيعة والحاكمون ، ص 114 .  ( 2 ) - همان ، ص 115 .  ( 3 ) - الاعلام ، زركلى ، ج 2 ، ص 297 .  ( 4 ) - همان ، ج 8 ، ص 243 . ","page_name":" 172 ","page_number":168},
  {"content":"\r\n\r\nشاعرى وضعيّت اسفناك مردم عراق در دوران حكومت خالد بر اين سرزمين را چنين ترسيم كرده است :\r\n كَاهْلِ النَّارِ حينَ دَعَوا اغيثُوا * جَميعاً بِالْحَميمِ وَ بِالصَّعيدِ « 1 »  \r\nهمچون دوزخيان‌بودند كه‌پاسخ كمك‌خواهى آنان ، با آب‌داغ و چرك‌آلود به‌خون‌داده‌شد .\r\nوليد بن عبدالملك دومين خليفه معاصر امام عليه السلام دست كمى از برادر خود نداشت .\r\nوى در اولين سخنرانى حكومتى خود اعلام كرد :\r\nهر كس در برابر ما گردنكشى كند ، كشته مىشود و هر كس سكوت نمايد ، درد و رنج سكوت ، او را خواهد كشت . « 2 » \r\nديگر خليفگان اموى معاصر امام صادق عليه السلام يعنى يزيد بن وليد ، ابراهيم بن وليد و مروان بن محمد از همين قماش بودند . هر چند آنان در اثر كشمكشهاى داخلى در مجموع بيش از شش سال عمر نكردند .\r\n\r\nعوامل سرنگونى حزب اموى\r\nسرنگونى حكومت هزار ماههء امويان معلول عوامل گوناگونى است كه در تاريخ منعكس شده است . ما از ميان آن عوامل ، تنها سه عامل را كه بيش از همه تاج و تخت امويان را در تند باد سقوط قرار داد ذكر مىكنيم .\r\n\r\n1 - مبارزات و روشنگرى ائمّه عليهم السلام\r\nبىشك روشنگرى و مبارزات ائمّه عليهم السلام و ياران آنان ، بويژه حادثهء كربلا در ايجاد تنفر از بنىاميّه و شورش عليه آنان نقش مؤثرى داشت .\r\nبه‌عنوان نمونه ، امام صادق عليه السلام ، در تمام مدت زندگى - از جمله سال‌هايى كه امويان حكومت مىكردند - تا جايى كه محدوديتها و مراقبتهاى بنىاميّه اجازه مىداد ، به روشنگرى پرداخته به مبارزه با ستمگران ، اشتغال داشت .\r\nدر حكومت هشام ، يكسال كه امام صادق عليه السلام همراه پدر گرامىاش در مراسم حج\r\n\r\n","description":"","footnote":" ( 1 ) - كامل ابن اثير ، ج 5 ، ص 225 .  ( 2 ) - تاريخ طبرى ، ج 6 ، ص 423 ؛ كامل ابن اثير ، ج 4 ، ص 523 . ","page_name":" 173 ","page_number":169},
  {"content":"\r\n\r\nشركت كرده بود ، در اجتماع عظيم حُجّاج ، خطابه‌اى ايراد كرد و ضمن آن ، در مورد رهبرى و امامت اهل بيت عليهم السلام فرمود :\r\nحمد و سپاس خداى را كه محمّد صلى الله عليه و آله را به حق فرستاد ، و ما را به او كرامت بخشيد . ما برگزيدگان خدا در ميان مردم هستيم . رستگار كسى است كه پيرو ما باشد و سيه روز و تيره‌بخت ، آنكه با ما دشمنى ورزد . برخى از مردم در زبان نسبت به ما اظهار دوستى مىكنند در حالى كه قلباً دوستدار دشمنان ما هستند . . . « 1 » \r\nاين سخنرانى امام عليه السلام باعث شد كه هشام به حاكم مدينه دستور دهد تا آن دو بزرگوار را به شام احضار كند . « 2 » \r\n\r\n2 - فشار اقتصادى\r\nدولت اموى به جاى توجّه به افزايش توليد و ايجاد امكانات براى افزايش درآمد ، بيشتر بر اخذ ماليات و خراج دولتى تكيه داشت و هر خليفه‌اى كه روى كار مىآمد بر ميزان قبلى مىافزود .\r\nآنان دهقانان و كشاورزان را مجبور مىكردند - علاوه بر پرداخت مالياتهاى رسمى - به رسم ساسانيان ، مالياتى به نام « هداياى نوروزى » بپردازند و نخستين كسى كه آن را رسميت داد معاويه بود . درآمد هداياى نوروز يكسال كوفه و اطراف آن بالغ بر سيزده ميليون درهم شد تا چه رسد به نقاط ديگر مثل هرات ، خراسان ، يمن و . . . « 3 » \r\nوضع نابسامان اقتصادى در همه جا ، مخصوصاً در عراق - مقر تيولداران بزرگ بنىاميّه و منطقه حاصلخيز و پر بركت كه غالباً مخصوص خليفه يا سران دولت او بود - و حيف و ميل‌هاى زمامداران و اطرافيانشان حالت عجيبى به كشور گسترده اسلامى داده بود . « 4 » \r\n\r\n","description":"","footnote":" ( 1 ) - دلائل الامامة طبرى ، ص 104 .  ( 2 ) - همان .  ( 3 ) - تاريخ يعقوبى ، ج 2 ، ص 218 .  ( 4 ) - به‌عنوان نمونه : خالد بن عبدالله قَسْرى فرماندار هشام در عراق متهم شد كه درآمد سالانه‌اش سيزده ميليون دينار است . ( البداية والنهاية ، ج 9 ، ص 325 ) . زن هشام لباسى داشت كه تارهاى آن از طلا بود و بر آن نگينهايى گرانبها آويخته چندانكه از سنگينى آن ياراى راه رفتن نداشت ، قيمت‌گذاران هرگز نتوانستند براى آن بهايى تعيين كنند ( بين‌الخفاء و الخلفاء ، ص 28 ) .\r\nدر جايى كه فرماندار و زن خليفه داراى چنين وضعى باشند ببينيد وضع خود خليفه بايد چگونه باشد ؟ ","page_name":" 174 ","page_number":170},
  {"content":"\r\n\r\nدر دوران عمر بن عبدالعزيز تا حدى از فشار كاسته و مشكل ماليات حل شد ولى پس از او جريان به وضع سابق بازگشت و پيوسته در حال بحران و افزايش بود .\r\n\r\n3 - ناديده گرفتن غير عرب\r\nنظام حكومتى بنىاميّه براساس تعصّب عربيّت بنا شده بود . آنان تمام مناصب را به دست اعراب مىسپردند و ديگر طوايف اسلامى را كه به‌نام « موالى » « 1 »  مىخواندند نه تنها از مناصب حكومتى محروم مىكردند بلكه با ديدهء حقارت مىنگريستند . از قلمرو بصره هر چه غير عرب بود اخراج گرديد . اين آوارگان در تظاهرات خود ، فرياد :\r\n« وا محمّدا ، وا احمدا » ، سر داده نمىدانستند به كجا پناه ببرند . « 2 »  برخى مىگفتند : نماز بيكى از سه چيز شكسته مىشود : خر ، سگ و موالى . « 3 » \r\nروزى معاويه از افزايش جمعيت موالى به خشم آمد تصميم گرفت نيمى از آنان را از دم تيغ بگذراند ولى « احْنَفْ » وى را از اين اقدام برحذر داشت . « 4 » \r\nوقتى عربى از خريد برمىگشت و بر سر راه خود يك عجم را مىديد ، كالاى خود را به زمين مىگذاشت . عجم موظف بود كه بار او را به منزل برساند . « 5 » \r\nبه‌دنبال اين عوامل - و عوامل ديگر - شورشها و آشوبها يكى پس از ديگرى عليه حكومت اموى به‌وجود آمد و بر همگان روشن شد كه امويان هدفى جز حكمرانى و سلطه‌جويى ندارند .\r\nدر اين گير و دار چنان با مردم رو در رو قرار گرفتند كه كنترل كشور از دستشان خارج شد و در ايام حكمرانى مروان حمار - آخرين خليفه اموى - اوضاع كشور به بدترين شرايط انفجار رسيده بود .\r\nاز سوى ديگر مردم دريافته بودند كه خاندان پيامبر صلى الله عليه و آله - كه محبوبترين چهره در جامعه اسلامى بودند و سمبل عدالت و تقوى به‌شمار مىرفتند - تنها پايگاه استوار و قابل اطمينانى\r\n\r\n","description":"","footnote":" ( 1 ) - موالى جمع مولى ، يكى از معانى آن ، برده آزاد شده است و شايد به همين مناسبت به غير عرب « موالى » مىگفتند .  ( 2 ) - السيادة العربية ، ص 56 ؛ تاريخ التمدن الاسلامى ، ج 1 ، ص 274 ؛ الحياة السياسية للامام الرضا عليه السلام ، ص 26 .  ( 3 ) - العقد الفريد ، چاپ مصر ، « 1937 » ، ج 2 ، ص 270 ؛ تاريخ التمدن الاسلامى ، ج 1 ، ص 341 ؛ الحياة السياسية للامام الرضا عليه السلام ، ص 26 .  ( 4 ) - همان .  ( 5 ) - الحياة السياسية للامام الرضا عليه السلام ، ص 27 . ","page_name":" 175 ","page_number":171},
  {"content":"\r\n\r\nبشمار مىروند كه جز با روى آوردن بدانان ، راه نجات ديگرى وجود ندارد . و در حقيقت اهل بيت عليهم السلام آرمان زندهء امّت اسلامى بودند كه در كالبد همگان روح اميد و زندگى مىدميدند .\r\nاز اينرو قيام‌ها و انقلابها با شعار « الرّضا من آل محمّد » شكل گرفت و گسترش يافت و سرانجام به سلطه نود سالهء امويان پايان بخشيد .\r\n\r\nروى كار آمدن بنىعباس\r\nبا در هم پيچيده شدن طومار حكومت امويان در هيجدهمين سال امامت امام صادق عليه السلام ، عباسيان كه در حقيقت روى ديگر سكّه امويان بودند بر مسند خلافت تكيه زدند . آنان هر چند با تكيه بر شعارهاى علويان و حمايت مردمى كه از ستم امويان به ستوه آمدند بودند ، حكومت را قبضه كردند ، ليكن از آنجا كه سنگ بناى حكومتشان بر باطل بود ، در اندك زمانى پس از به قدرت رسيدن ، چهرهء ضدّ اسلامى و ضدّ مردمى خود را برملا كردند و با مخالفان ، همان سياستى را در پيش گرفتند كه بنىاميّه داشتند و بلكه در بعضى جهات بدتر و ستمگرانه‌تر از آنان . چندان كه بعضى افرادى كه هر دو دوره را درك كرده بودند چنين آرزو مىكردند :\r\n يا لَيْتَ جَوْرُ بَنى مَرْوانَ عادَلَنا * وَ انَّ عَدْلَ بَنِى الْعَبَّاسِ فِى النَّارِ « 1 »  \r\nاى كاش ، ستم مروانيان يارى ما بازمىگشت و عدالت عباسيان در آتش مىسوخت .\r\nابوالعباس سفّاح ، نخستين خليفه عباسى چهار سال حكومت كرد . وى با دو مشكل اساسى رو به رو بود : نخست ، وجود باقيمانده امويان كه در نقاط مختلف پراكنده بودند ، دوّم علويانى كه به‌عنوان محور اساسى و مورد اعتماد مبارزه عليه امويان مطرح و در ميان توده‌هاى مردم از نفوذ و محبوبيّت ويژه‌اى برخوردار بودند .\r\nسفّاح براى تثبيت پايه‌هاى حكومت خود و چيرگى بر اين دو رقيب خطرناك دست به كار شد . كارگزاران وى در شهرها مأمور شدند به جستجوى خانه به خانه بنىاميّه بپردازند و هر كجا آنان را يافتند بكشند . « 2 »  در مرحله بعد متوجه علويان شد . نخست به سراغ امام\r\n\r\n","description":"","footnote":" ( 1 ) - المحاسن والمساوى ، ص 246 .  ( 2 ) - ر . ك : الشيعة والحاكمون ، ص 138 . ","page_name":" 176 ","page_number":172},
  {"content":"\r\n\r\nصادق عليه السلام رفت و آن حضرت را به حيره احضار كرد تا او را به شهادت برساند . « 1 »  خليفه در مرحلهء بعد به جستجوى محمّد و ابراهيم فرزندان عبداللّه بن حسن - كه از بيم دستگيرى متوارى شده بودند - پرداخت . وى براى دستيابى به علويان جاسوسانى گمارده بود . « 2 » \r\nمنصور پس از برادرش سفاح به خلافت رسيد و 22 سال حكومت كرد . وى براى حفظ تاج و تخت از سياست زور و تزوير استفاده كرد . او آنجا كه سياست ملكدارىاش اقتضا مىكرد ، چهره فرعون‌گونه خود را زير نقاب نفاق و تزوير پنهان مىنمود و از خود ، چهره‌اى مقدس ، دانش‌دوست ، پرهيزكار و زاهد ارائه مىداد . از سوى ديگر از آنجا كه وجود علويان را اساسىترين خطر حكومت خود مىدانست ، نمىتوانست در برابر آنان بىتفاوت بماند . مورّخان استوارى پايه‌هاى حكومت منصور را مرهون كشتارهاى فراوان وى دانسته و نوشته‌اند : « منصور افراد زيادى را كشت تا حكومتش استقرار يافت . » « 3 » \r\nجنايات منصور در حق مخالفان ، بويژه علويان و در رأس آنان امام صادق عليه السلام و احضارهاى مكرّر آن گرامى به مركز خلافت و تصميم بر قتل وى و در نهايت به شهادت رساندن آن حضرت به‌طور گسترده در تاريخ آمده است .\r\nنتيجه قهرى اتخاذ چنين سياستى در برابر مخالفان ، بروز مخالفتها و قيامهاى مردمى عليه نظام حاكم بود . از شورش مردم جزيره و موصل در سال 133 هجرى گرفته تا قيام محمد بن عبداللّه معروف به نفس زكيّه در سال 141 در مدينه و برادرش ابراهيم به سال 145 در بصره .\r\n\r\n","description":"","footnote":" ( 1 ) - الامام الصادق ، ص 26 .  ( 2 ) - براى آگاهى از نمونه اين سياست سفاح به عقدالفريد ، ج 5 ، ص 74 رجوع كنيد .  ( 3 ) - تاريخ الخلفا ، ص 259 . ","page_name":" 177 ","page_number":173},
  {"content":"\r\n\r\nپرسش\r\n1 - امام صادق عليه السلام در چه تاريخى متولد شد ؟\r\n2 - دو نمونه از اخلاق و رفتار امام صادق عليه السلام را ذكر كنيد .\r\n3 - امام صادق با چند تن از زمامداران بنىاميّه و بنىعباس معاصر بود ؟\r\n4 - عوامل سقوط حكومت اموى را ذكر كنيد .\r\n5 - برخورد بنىعباس با اهل بيت و علويان چگونه بود ؟\r\n\r\n","description":"","footnote":"","page_name":" 178 ","page_number":174},
  {"content":"\r\n\r\n\r\nدرس هيجدهم : اقدامات و موضع‌گيرىهاى سياسى\r\nامام صادق عليه السلام با استفاده از اوضاع آشفته و نابسامان دستگاه خلافت و اشتغال سردمداران حكومت اموى به مسائل داخلى و نيز زمينه‌هايى كه جدّ و پدر بزرگوارش از پيش فراهم كرده بودند مبارزات سياسى و نهضت فرهنگى خود را آغاز كرد .\r\nامام عليه السلام براى حسن انجام رسالت الهى خود در آن شرايط دو خط مشى كلى اتخاذ كرد . نخست ، از درگيريها و كشمكشهاى جارى ميان گروههاى سياسى كناره گرفت . حتى علويانى چون عبدالله بن حسن نتوانستند از وجود آن حضرت براى مقاصد خود - كه مورد تأييد امام عليه السلام نبود - استفاده كنند .\r\nخط مشى دوم ، بهره‌گيرى از تاكتيك « تقيّه » است . تقيّه كه از « وقايه » به‌معناى سپر گرفته شده در اصطلاح عبارت است از تلاش پنهانى و انجام وظيفه در پوشش امرى ديگر . تقيّه به‌عنوان يك ابزار و تاكتيك در زندگى سياسى و مبارزاتى بيشتر امامان عليهم السلام براى اجراى سياستهاى اصولى در شرايط بحرانى و نامناسب مورد بهره‌بردارى قرار مىگرفت . و اين ، نشان‌دهنده حاكميّت جوّ فشار و اختناق از سوى دستگاه حكومت نسبت به آن بزرگواران و پيروان آنان است .\r\nتأكيدهاى مكرّر امام صادق عليه السلام بر تقيّه دليل آشكارى بر شدّت و فزونى فشار سياسى در عصر آن حضرت است . جوّ اختناق چنان طاقت‌فرسا و خطر هجوم بر شيعه به حدّى نزديك بود كه امام عليه السلام رعايت تقيّه را همپاى اصل ديانت دانسته و فرمود :\r\n« انَّ التَّقِيَّةَ دينى وَ دينُ آبائى وَ لا دينَ لِمَنْ لا تَقِيَّةَ لَهُ » « 1 » \r\n\r\n","description":"","footnote":" ( 1 ) - بحارالانوار ، ج 2 ، ص 74 . ","page_name":" 179 ","page_number":175},
  {"content":"\r\n\r\nتقيّه آيين من و پدران من است و آن كس كه تقيّه ندارد دين ندارد .\r\nپيشواى ششم در پرتو اجراى اين تاكتيك مبارزاتى موفق شد بر بسيارى از اهداف سياسى و فرهنگى خود دست يافته نقشه‌ها و توطئه‌هاى دشمن را خنثى كند .\r\nاينك با توجه به اين مقدمه ، ابعاد و نمودارهاى مهمّ و برجسته سياسى ، فرهنگى و تربيتى امام صادق عليه السلام را ضمن دو درس مرور مىكنيم . در اين درس به مهمترين اقدامات و موضع‌گيرىهاى سياسى و اجتماعى آن گرامى اشاره مىكنيم .\r\n\r\n1 - تبيين و تبليغ مسأله امامت\r\nبرجسته‌ترين محور تبليغاتى امام صادق عليه السلام تبليغ امامت و پاسدارى از اين سنگر اساسى به‌عنوان تداوم‌بخش خط رسالت بود . پيشواى صادق در مقام ايفاى اين رسالت مهمّ در آن شرايط حسّاس ، از يك سو امامت حاكمان زمان خود را نفى كرد ؛ از سوى ديگر خويشتن را صاحب واقعى حقّ امامت و ولايت معرفى نمود .\r\nامام عليه السلام در مرحله نخست ، موضع باطل و ضدّ اسلامى خلفا و كارگزاران آنان را حتى در حضور خود ايشان ، گوشزد و با بازداشتن پيروان خود از مساعدت با حكومت و مراجعه به محاكم قضايى آنان ، مشروعيّت دستگاه خلافت را نفى مىكرد .\r\n* روزى مگسى چندين بار بر چهره منصور نشست . وى هر چه كرد نتوانست آن را از خود دور كند . سرانجام به ستوه آمد و با ناراحتى از امام صادق عليه السلام پرسيد : خداوند براى چه منظورى مگس را آفريد ؟ امام عليه السلام بىدرنگ فرمود : « لِيُذِلَّ بِهِ الْجَبابِرَةَ » : براى آنكه دماغ جبّاران و ستمگران را به خاك بمالد . « 1 » \r\n* در گفتگويىكه ميان امام صادق عليه السلام و منصور روى داد ، امام عليه السلام در پاسخ خليفه عباسى كه از آن حضرت خواسته بود به منظور پند و اندرز دادن وى با او معاشرت كند ، فرمود :\r\n« مَنْ ارادَ الدُّنْيا لا يَنْصَحُكَ وَ مَنْ ارادَ الْآخِرَةَ لا يَصْحَبُكَ » « 2 » \r\nآن كس كه خواهان دنيا باشد تو را نصيحت نمىكند و هر كس اهل آخرت باشد با تو\r\n\r\n","description":"","footnote":" ( 1 ) - الفصول المهمه ، ص 234 ؛ مناقب ، ج 4 ، ص 251 .  ( 2 ) - كشف الغمه ، ج 2 ، ص 209 . ","page_name":" 180 ","page_number":176},
  {"content":"\r\n\r\nهمنشين نمىشود .\r\n* روزى يكى از ياران امام صادق عليه السلام نظر آن حضرت را درباره همكارى بعضى از شيعيان تهيدست با دولتمردان كه به آنان پيشنهاد كار مىدهند ، جويا شد . امام عليه السلام فرمود :\r\nمن دوست نمىدارم براى آنان گرهى بزنم يا دَرِ كيسه‌اى را ببندم و نه حتى با قلم ، خطّى بكشم ، هر چند در برابر آن ما بين دو بخش از سرزمين‌هاى سنگلاخ اطراف مدينه را به من بدهند . همانا يارى كنندگان ستمگران ، روز قيامت در سراپرده‌اى از آتش قرار دارند تا زمانى كه خداوند ميان بندگان داورى كند . « 1 » \r\n* امام عليه السلام در پاسخ عمر بن حنظله در ارتباط با مراجعه شيعيان به محاكم دولتى و مراجع قضايى وابسته به حكومت فرمود :\r\nهر كس درباره حق يا باطلى به ( محاكم قضايى ) آنان رجوع كند بىگمان به طاغوت - كه از مراجعه به آن نهى شده - رجوع كرده است . و هر مالى كه از اين طريق به دست آورده غير مشروع است . هر چند حق خودش باشد ؛ زيرا آن را براساس حكم طاغوت به دست آورده است ؛ در صورتى كه خداوند فرمان داده است به طاغوت كفر بورزند . « 2 » \r\nامام صادق عليه السلام در مرحله اثبات امامت خويش ، خود را جانشين پيامبر صلى الله عليه و آله ، پيشواى امت و صاحب اصلى حكومت مطرح مىكرد . امام عليه السلام گاه همراه نام خود ، نام امامان پيشين و اسلاف خود را نيز ياد مىكرد تا امامت خويش را از حالت بىريشه بودن بيرون آورده ، سلسله خود را از بسترى مطمئن به پيامبر صلى الله عليه و آله متصل كند . سخنان آن حضرت در روز عرفه در حضور انبوه حاجيان ، گوياترين و جالب‌ترين نمونه اين موضع امام است :\r\n« ايُّهَا النَّاسُ ! انَّ رَسُولَ اللَّهِ كانَ الْامامَ ، ثُمَّ كانَ عَلِىُّ بْنُ ابى طالِبٍ ، ثُمَّ الْحَسَنُ ، ثُمَّ الْحُسَيْنُ ، ثُمَّ عَلِىُّ بْنُ الْحُسَيْنِ ، ثُمَّ مُحَمَّدُ بْنُ عَلِىٍّ ، ثُمَّ هَهْ » « 3 » \r\nمردم ! رسول خدا صلى الله عليه و آله پيشواى مردم بود ، پس از او على بن ابىطالب ، سپس [ حضرت\r\n\r\n","description":"","footnote":" ( 1 ) - كافى ، ج 5 ، ص 107 ؛ وسائل‌الشيعه ، ج 12 ، ص 129 .  ( 2 ) - وسائل الشيعه ، ج 18 ، ص 99 .  ( 3 ) - بحارالانوار ، ج 47 ، ص 58 . علّامه مجلسى در ذيل حديث شريف و در توضيح واژه « هَهْ » مىنويسد : اين واژه لغت محلّى برخى از قبايل عرب است و معنايش چنين است : « انَا فَاسْأَلُونى » . ","page_name":" 181 ","page_number":177},
  {"content":"\r\n\r\nامام 
  ] حسن عليه السلام ، آنگاه [ امام 
  ] حسين ، سپس على بن حسين و پس از آن محمد بن على ، آنگاه من پيشوا هستم ؛ مسائلتان را از من بپرسيد .\r\nامام عليه السلام - به گفته « عمرو بن ابىمقدام » راوى حديث - اين پيام را سه بار تكرار كرد ؛ سپس به سه جهت ديگر نيز رو كرد و در هر سه سمت ، سه بار آن را تكرار نمود ، بگونه‌اى كه در مجموع دوازده بار بيان فرمود .\r\n\r\n2 - رهبرى تشكيلات شيعه\r\nتشكيلات شيعه متشكل از جمع شيعيان - كه با هدفى مشترك وظايف مختلفى را حول محور ولايت و امامت امامان معصوم عليهم السلام در هر عصر انجام مىدادند و در ميان خود نوعى ارتباط و نيز احساسات نزديك داشتند - در طول حيات امامت با فراز و نشيبهايى همراه بود . اين تشكّل بعد از رحلت پيامبر صلى الله عليه و آله به جمعى از خواص صحابه از قبيل سلمان ، ابوذر ، مقداد ، عمار ياسر ، حذيفه ، ابى بن كعب و . . . محدود مىشد . در طول حكومت بيست ساله معاويه ، با مشهود نبودن فعّاليّت بارزى از سوى امام حسن و امام حسين عليهما السلام ، تنها وجود چنين تشكلى بود كه به رشد انديشه شيعى و افزايش تعداد شيعيان در سراسر حجاز و عراق امكان مىداد .\r\nپس از مرگ معاويه گرايشهاى شيعى و ابراز محبّت به خاندان نبوت ، گسترش روزافزونى يافت به‌گونه‌اى كه هزاران نفر به امام حسين عليه السلام نامه نوشتند و آن حضرت را براى به دست گرفتن حكومت به كوفه دعوت كردند . پس از واقعه كربلا فعّاليّت سازمان يافته شيعيان در عراق ، پرتحرك‌تر شد و در پرتو تلاشهاى پنهانى و به ظاهر آرام امام سجاد عليه السلام اين جمع ، عناصر بالقوه خود را بازيافته و فعّاليّت خود را گسترش داد .\r\nدر دوران امام باقر عليه السلام جمع شيعه رو به فزونى نهاد و در محفل درس آن حضرت در مسجد پيامبر صلى الله عليه و آله گروه زيادى از شيعيان از نقاط مختلف حضور پيدا مىكردند . اين رقم روز به روز در حال فزونى بود و در زمان امام صادق عليه السلام افزايش چشمگيرى يافت ، چندان كه - بنا به نوشته مورخان - چهار هزار نفر دانشجو از محضر پيشواى ششم بهره علمى مىبردند . اين جمعِ رو به رشد و گسترش و داراى قدرت و نفوذ - كه همواره\r\n\r\n","description":"","footnote":"","page_name":" 182 ","page_number":178},
  {"content":"\r\n\r\nخطرى براى دستگاه خلافت به‌شمار مىآمد - جز در سايه تشكيلات حساب شده پنهانى به رهبرى امامان عليهم السلام ، حاصل نمىآمد .\r\nبراى اثبات وجود چنين تشكيلات سياسى - فرهنگى در زندگى امامان عليهم السلام نبايد در انتظار اسناد و مدارك بود ، زيرا خاصيّت كار مخفى ناشناخته بودن آن براى دشمنان و بيگانگان است ؛ ليكن بدون شواهد و قراين هم نمىتوان كلّيت آن را پذيرفت .\r\nشواهد و قراين تأييد كننده وجود تشكيلات ياد شده در زندگى پيشوايان معصوم فراوان است كه مهمترين آنها عبارت است از : حمل وجوه شرعى از نقاط مختلف كشور اسلامى به مدينه ، ارسال نامه‌هاى فراوان محتوى پرسشهاى دينى براى امام عليه السلام ، اجتماع محدثان و راويان زيادى از نقاط مختلف در مدينه ، تبليغات گسترده به نفع تشيع حتى در دورترين بلاد اسلامى ، وجوه عناوين و تعبيرهايى از قبيل « باب » ، « صاحب سرّ » و « وكيل » در زندگى سياسى ائمه و . . . . همهء اين موارد گواهى روشن بر اين حقيقت است كه مركزيت واحد و دست مقتدرى به نام امام معصوم اين همه را مىچرخانده است .\r\n\r\n3 - تأييد و حمايت از جنبشهاى شيعى\r\nدر دوران امامت پيشواى ششم قيامهاى مختلفى صورت گرفت كه آن حضرت در هيچ يك از آنها شركت نداشت ، ليكن نسبت به بعضى از آنها مثل قيام زيد موضع مثبت داشت و ضمن پشتيبانى مادى و معنوى از آن ، مردم را به حمايت و شركت در نهضت وى ترغيب مىكرد . البته براى اثبات اين مطلب نبايد در انتظار دليلى صريح از سوى امام صادق بود ، زيرا حمايت آشكار ، مغاير با خط مشى اصولى آن حضرت در مسائل سياسى بود . با اين حال براى اثبات اين مطلب دلائل و شواهد زيادى مىتوان ذكر كرد از جمله :\r\nالف - شخصيت والاى زيد كه امام صادق عليه السلام را حجّت خدا و واجب الاطاعه مىدانست . چنين شخصيتى با اين اعتقاد بسيار بعيد است كه نسبت به قيام و نهضتش عليه امويان ، با پيشواى خود مشورت نكرده باشد .\r\nب - روايات فراوانى كه از امام صادق عليه السلام و جز ايشان در عظمت زيد و تجليل از قيام او رسيده است . به‌عنوان نمونه : گروهى از شيعيان پيش از قيام زيد به محضر امام\r\n\r\n","description":"","footnote":"","page_name":" 183 ","page_number":179},
  {"content":"\r\n\r\nصادق عليه السلام شرفياب شده نظر آن حضرت را درباره بيعت با زيد جويا شدند . امام عليه السلام فرمود : با وى بيعت كنيد . « 1 » \r\nج - تصريح فقهاى بزرگ شيعه از قبيل شهيد اوّل « 2 »  ، علامه مامقانى « 3 »  و آيةاللّه العظمى خويى « 4 »  بر مأذون بودن زيد از سوى امام صادق عليه السلام .\r\nدر اينجا ممكن است اين سؤال مطرح شود كه اگر قيام زيد مورد تأييد امام صادق عليه السلام بود ، چرا آن حضرت در نهضت وى شركت مستقيم نداشت ؟\r\nعلّت عدم شركت امام عليه السلام ممكن است به چند جهت باشد .\r\nدر صورت شركت ، امام نبود بلكه مأموم و پيرو بود و اين دور از شأن امامت است .\r\nدر آن شرايط ، حركت نظامى نمىتوانست تأمين كننده اهداف عالى امام صادق عليه السلام باشد .\r\nامام عليه السلام در صورت شركت در قيام به شهادت مىرسيد ، بدون آنكه شهادتش اثر لازم و مطلوب را داشته باشد .\r\n\r\n","description":"","footnote":" ( 1 ) - كامل ابن اثير ، ج 5 ، ص 243 .  ( 2 ) - قواعد ، باب امر به معروف و نهى از منكر ، ص 282 .  ( 3 ) - تنقيح المقال ، ج 1 ، ص 469 .  ( 4 ) - معجم رجال الحديث ، ج 7 ، ص 345 - 355 . ","page_name":" 184 ","page_number":180},
  {"content":"\r\n\r\nپرسش\r\n1 - امام صادق عليه السلام براى پيشبرد برنامه‌هاى خود چه خطّ مشيى را برگزيد ؟\r\n2 - يك نمونه از فعّاليتهاى امام صادق عليه السلام در زمينهء تبيين و تبليغ مسأله امامت را ذكر كنيد .\r\n3 - تشكيلات سياسى - فرهنگى شيعه بعد از رحلت پيامبر صلى الله عليه و آله چه روندى داشت و رهبرى آن به دست چه كسى بود ؟\r\n4 - براى اثبات وجود تشكيلات شيعى در عصر ائمه عليهم السلام چه دلائل و قراينى وجود دارد ؟\r\n5 - موضع امام صادق عليه السلام نسبت به قيام زيد بن على چه بود ؟\r\n6 - چرا امام صادق عليه السلام در قيام زيد شركت مستقيم نداشت ؟\r\n\r\n","description":"","footnote":"","page_name":" 185 ","page_number":181},
  {"content":"\r\n . \r\n","description":"","footnote":"","page_name":" 186 ","page_number":182},
  {"content":"\r\n\r\n\r\nدرس نوزدهم : اقدامات و فعّاليّت‌هاى فرهنگى\r\nدوران امامت پيشواى ششم از نظر فرهنگى دوران تحوّل فكرى و پيدايش و گسترش فرقه‌ها و گروههاى مختلف اعتقادى بود . در اين دوران كه نسل‌هاى جديدى از تازه مسلمانان با ملّيت‌هاى گوناگون به جمع امت بزرگ اسلامى پيوسته بودند ، به‌طور طبيعى عقايد و يافته‌هاى علمى و فرهنگى خود را نيز به جهان اسلام وارد مىكردند . از سوى ديگر ، شرايط سياسى - اجتماعى جامعهء اسلامى ، فتوحات نظامى و گستردگى قلمرو مناطق تحت نفوذ اسلام ، ايجاب مىكرد مسلمانان با دنياى خارج روابط گسترده‌ترى برقرار كنند و با افكار و انديشه‌هاى فلسفى و كلامى بيگانگان آشنا شوند .\r\nاين تحول بر فرهنگ عمومى جامعهء اسلامى و افكار مسلمانان تأثير قابل توجهى گذاشت و باب بحث و جدال و مناقشات علمى بر روى بسيارى از موضوعات و معارف اسلامى گشوده شد . البتّه پيامدهاى منفى زيادى نيز به بار آورد كه نفوذ انديشه‌هاى بيگانگان در ميان مسلمانان و در پى آن ، پديد آمدن شبهات و انحرافات فكرى و اعتقادى از جملهء آنها است .\r\nفاصله زمانى بيش از يك قرن آغاز اين دوره با ظهور اسلام و روى كار آمدن نسل جديدى از مسلمانان ، حاكميّت جوّ اختناق و فشار از سوى حكمرانان اموى و عباسى ، بركنارى پيشوايان دينى از منصب رهبرى و ارشاد امت و تحريف بسيارى از اصول و حقايق اسلامى توسط عالمان دربارى و . . . نسل اسلامى اين دوره را از نظر آگاهى و شناخت نسبت به اسلام ناب و معارف آن در پايين‌ترين سطح خود قرار داده بود . اعتراف گروهى از مردم شام نزد سفّاح - مبنى بر اينكه ما تاكنون نمىدانستيم رسول خدا صلى الله عليه و آله بجز بنىاميّه ، خويشانى هم دارد تا آن كه شما قيام كرديد و مطلب براى ما آشكار شد - گواه\r\n\r\n","description":"","footnote":"","page_name":" 187 ","page_number":183},
  {"content":"\r\n\r\nروشنى بر اين حقيقت است . « 1 » \r\nاين زمينه‌ها و عوامل ، تهاجم فرهنگى گسترده‌اى را عليه اصول و ارزشهاى اسلامى به دنبال داشت . كشمكش‌هاى علمى و مباحثات و مناظرات پيرامون مسائل اعتقادى موجب پيدايش و نشو و نماى احزاب و گروه‌هاى مذهبى و غير مذهبى از قبيل : كيسانيّه ، زيديّه ، غلات ، مرجئه ، معتزله ، خوارج ، زنادقه و . . . شد . هر گروه براى خود مدرسه و تشكيلاتى داشت و با گروه‌هاى ديگر به مناظره و مجادله مىپرداخت . متأسفانه برخى از گروه‌هاى انحرافى ، حمايتهاى دستگاه خلافت را نيز با خود داشتند .\r\nاز سوى ديگر ، پيدايش و گسترش روز افزون انديشه‌هاى ناسالم ، عطش فراگيرى فرهنگ و معارف اصيل اسلام را در مسلمانان واقعى بويژه نسل جوان ، افزوده ، زمينه گرايش بيش از پيش آنان را به بيت امامت فراهم مىساخت .\r\nاينها همه مسائلى بود كه اين دوران را از نظر فرهنگى در مقايسه با دوران پيشين ، متمايز ساخته ، نهضت علمى بنيادين و گسترده‌اى را از سوى امام صادق عليه السلام ايجاب مىكرد .\r\nالبته تلاشهاى فرهنگى امام سجاد و امام باقر عليهما السلام در آن شرايط سخت از يك سو ، و اختلافات و كشمكش‌هاى دولتمردان بر سر قدرت از سوى ديگر ، از جمله زمينه‌هاى مهمّى بود كه پيشواى ششم را در جهاد علمى و فرهنگى خود يارى كرد .\r\nاينك پس از اين مقدمه ، به فرازهايى از اقدامات و فعّاليت‌هاى علمى ، فرهنگى و تربيتى امام صادق عليه السلام اشاره مىكنيم .\r\n\r\nدانشگاه جعفرى و دست‌آوردهاى آن\r\n\r\n1 - تربيت افراد مستعدّ\r\nامام صادق عليه السلام با استفاده از زمينه‌ها و شرايط فراهم آمده موفق شد بزرگترين دانشگاه اسلامى را كه جدّ و پدر بزرگوارش پىريزى كرده بودند ، شكل دهد و در پرتو\r\n\r\n","description":"","footnote":" ( 1 ) - ر . ك : مروج الذهب ، ج 3 ، ص 33 . ","page_name":" 188 ","page_number":184},
  {"content":"\r\n\r\nآن هزاران نفر نيروى حق‌طلب و دانشجو را در رشته‌هاى مختلف علمى تربيت كند .\r\nمورخان و محدثان تعداد پرورش يافتگان مكتب جعفرى و راويان احاديث امام صادق عليه السلام را بالغ بر چهار هزار نفر ذكر كرده‌اند « 1 »  كه از نقاط مختلف مثل خراسان ، بغداد ، مصر ، دمشق ، حمص ، حضرموت ، كوفه و . . . روى به مدينه آورده در محضر پيشواى ششم علم مىآموختند .\r\nتشكيل حوزه گسترده علمى و تربيت جمع زيادى از دانشمندان ، محدثان ، فقيهان و صاحب‌نظران در رشته‌هاى مختلف علمى با آن همه محدوديتها و فشارهاى سياسى كه از سوى دستگاه خلافت نسبت به پيشواى ششم اعمال مىشد ، از بزرگترين خدمات فرهنگى و تربيتى آن حضرت در آن شرايط بشمار مىرود .\r\nالبته ميزان كسب فيض افراد از نور دانش امامت و تغذيه از سفره گسترده ولايت متفاوت بود و هر فرد و گروهى به مقدار ظرفيّت ، لياقت و آمادگى خود از آن بهره مىگرفت .\r\nبسيارى از شاگردان در زمينهء مسائل تربيتى و خودسازى و پيمودن مراحل رشد و كمالات نفسانى و نيز فراگيرى علوم مختلف از محضر امام عليه السلام و انتقال به ديگران ؛ همچنين مبارزه با خطوط انحرافى و جريانهاى فكرى و سياسى و پاسدارى از حريم امامت به مدارج عالى رسيدند . برخى از آنان در زمينهء علمى به چنان توانمندى دست يافتند كه امام عليه السلام بخشى از فعّاليتهاى علمى و مناظرات و مبارزات فرهنگى خود با سران گروه‌هاى مخالف را به ايشان واگذار مىكرد « 2 »  و با اعتماد و اطمينان خاطر از آنان مىخواست بر كرسى فتوا تكيه زده به مسائل و مراجعات دينى مردم پاسخ گويند . « 3 »  در بعد اعتقادى ، معنوى و تربيتى نيز به حدّى از رشد و كمال رسيده بودند كه امام عليه السلام آنان را امين بر حلال و حرام خدا و وجودشان را مايهء آبرو و زينت دين و بر پا دارنده عدل و داد و راستى و درستى مىدانست . « 4 » \r\nاين افراد با بحثها و مناظره‌هاى علمى و اعتقادى با گروههاى مختلف و نيز نوشته‌هاى\r\n\r\n","description":"","footnote":" ( 1 ) - براى آگاهى از نظرات آنان درباره تعداد راويان و دانشجويان به الامام الصادق والمذاهب الاربعه ، ج 1 ، ص 67 رجوع كنيد .  ( 2 ) - ر . ك : رجال كشى ، ج 2 ، ص 554 - 556 .  ( 3 ) - همان ، ص 622 .  ( 4 ) - همان ، ص 508 . ","page_name":" 189 ","page_number":185},
  {"content":"\r\n\r\nارزشمند خود در موضوعات گوناگون فقهى ، تفسيرى ، كلامى ، اخلاقى و . . . مكتب امامت را پاس داشتند و بزرگترين خدمت را به تشيع كردند .\r\nشاگردان ممتاز مكتب جعفرى علاوه بر مهارتها و بايستگىهاى عمومى هر كدام در رشته خاصى از دانش روز تخصص داشتند به‌عنوان نمونه : حمران بن اعين در دانش قرائت ، ابان بن تغلب در ادبيات عرب ، زراره ، محمد بن مسلم ، جميل بن درّاج ، ابو بصير ، عبداللّه بن سنان و . . . در فقه و حديث ، مؤمن طاق در كلام و تفسير ، هشام بن حكم ، مفضّل بن عمرو هشام بن سالم در كلام و عقايد ، جابربن حيان در رياضيات و شيمى و . . . .\r\n\r\n2 - تبيين و گسترش فقه آل محمّد صلى الله عليه و آله\r\nامام صادق عليه السلام با تلاشى پىگير با روايات خود و رواياتى كه از پدرانش نقل مىكرد ، فقه اسلام ناب را به صورتى منظم و منسجم درآورد و براى آن اصول و مبانيى قرار داد كه منبع و مبناى بسيارى از قوانين و فروع فقهى گرديد . هم‌اكنون بيش از 150 قاعده مهمّ فقهى و اصولى وجود دارد كه مورد استناد فقهاى بزرگوار شيعه در ابواب و كتابهاى مختلف فقهى و اصولى قرار مىگيرد و هزاران مسأله و فرع فقهى از آنها استخراج مىشود . بيشتر اين قواعد بوسيله امام صادق عليه السلام عرضه شده است . « 1 »  او خود در اين زمينه به يارانش فرمود :\r\n« انَّما عَلَيْنا انْ نُلْقِىَ الَيْكُمُ الْاصُولَ وَ عَلَيْكُمْ انْ تُفَرِّعُوا » « 2 » \r\nوظيفه ما القا و عرضه اصول و قواعد كلى براى شما است ولى تفريع ( و تطبيق آنها بر موارد و مصاديق و استخراج فروع و احكام جزيى از آنها ) برعهده شما خواهد بود .\r\nبر اثر مجاهدتهاى پيشواى ششم در تبيين و گسترش فقه شيعه ، مذهب شيعه را « مذهب جعفرى » و فقه آن را « فقه جعفرى » مىنامند .\r\nفعّاليّت‌هاى امام عليه السلام در اين زمينه دو بعد داشت . نخست بيان حقيقت فقه اسلامى\r\n\r\n","description":"","footnote":" ( 1 ) - براى آگاهى بيشتر از اين قواعد به كتابهاى : « القواعد الفقهيّه » بجنوردى و « اصطلاحات الاصول » على مشكينىرجوع كنيد .  ( 2 ) - بحارالانوار ، ج 2 ، ص 245 . ","page_name":" 190 ","page_number":186},
  {"content":"\r\n\r\nدر ابواب مختلف عبادات و معاملات و پاسخ به نيازها ، پرسشها و مراجعات امّت اسلامى به عنوان تنها مرجع صلاحيتدار و مورد اعتماد مردم . و ديگر ، موضع‌گيرى عليه دستگاه خلافت و فقيهان وابسته به آن . بنابراين « فقه جعفرى » در برابر فقه رايج آن روزگار فقط يك اختلاف عقيده ساده نبود ، بلكه در عين حال ، دو مضمون متعرضانه را نيز با خود داشت :\r\nنخست ، اثبات بىنصيبى دستگاه خلافت از آگاهى دينى و ناتوانى آن از پاسخگويى به نيازهاى فكرى و دينى مردم و در نهايت ، عدم صلاحيتش براى تصدّى مقام خلافت اسلامى ؛ و ديگر مشخص ساختن موارد تحريف در فقه رايج كه ناشى از مصلحت انديشى فقيهان وابسته در بيان احكام فقهى و ملاحظه‌كارى آنان در برابر خواست قدرتهاى حاكم بود .\r\nامام صادق عليه السلام با عرضه فقه ناب و گشودن باب اجتهاد و بازداشتن ياران خود از عمل به « قياس » ، « استحسان » ، « اخبار غير صحيح » و . . . عملًا به مبارزه با دستگاه خلافت و فقه حكومت برخاست و بدين‌وسيله تمام تشكيلات مذهبى و فقاهت رسمى را - كه يك ركن مهم حكومت بشمار مىآمد - تخطئه كرد و دستگاه خلافت را از بعد مذهبىاش تهىساخت .\r\nپيشواى ششم در كشمكش اين دو جريان سياسى و فقاهتى ، مرجعيّت الهى خود و لزوم پيروى مردم از خاندان رسالت را چنين بيان مىكند :\r\n« نَحْنُ قَوْمٌ فَرَضَ اللَّهُ طاعَتَنا وَ انْتُمْ تَأْتَمُّونَ بِمَنْ لا يُعْذَرُ النَّاسُ بِجَهالَتِهِ » « 1 » \r\nما كسانى هستيم كه خداوند اطاعت ما را ( بر همگان ) واجب كرده است ؛ در حالى كه شما از كسانى تبعيّت مىكنيد كه مردم به نادانى آنها معذور نيستند .\r\n\r\n3 - احياى حديث\r\nحديث به‌عنوان گفتار معصوم در فرهنگ اسلام از جايگاه بسيار والايى برخوردار است و پس از قرآن ، مهمترين و معتبرترين منبع شريعت مقدس اسلام در اصول ، فروع و اخلاقيات است . و حتّى در بسيارى از موارد ، فهم و درك مراد و مقصود آيات كريمه قرآن ، بويژه متشابهات آن ، بدون گفتار معصوم كه به‌عنوان تفسير آيه القا شده امكان‌پذير نيست .\r\nمتأسفانه اين منبع سرشار اسلامى پس از رحلت پيامبر صلى الله عليه و آله از سوى گردانندگان\r\n\r\n","description":"","footnote":" ( 1 ) - كافى ، ج 1 ، ص 186 . ","page_name":" 191 ","page_number":187},
  {"content":"\r\n\r\nدستگاه خلافت مورد بىمهرى قرار گرفت و حتّى سوزانده شد . اين سياست تا زمان خلافت عمر بن عبدالعزيز يعنى اواخر قرن نخست هجرى دنبال شد . در نتيجه ، فضاى فرهنگى جامعه اسلامى از عطر روح‌بخش سخنان رسول خدا صلى الله عليه و آله و جانشينان آن حضرت تهى گشت .\r\nمنع كنندگان از نقل و تدوين حديث براى توجيه سياست خود گاه مسأله بيم اختلاط احاديث با آيات قرآن ، و گاه بيم رها كردن قرآن و اشتغال به غير آن را مطرح مىكردند ؛ ولى عملكرد و حتى سخنان آنان بيانگر اين است كه انگيزه اصلى آنان از منع نقل و كتابت حديث صرفاً يك انگيزه سياسى بود و مرتبط با مسائل حكومتى مىشد .\r\nحكومتمداران به خوبى مىدانستند كه پخش احاديث رسول خدا صلى الله عليه و آله در فضيلت و شايستگى امامان معصوم براى جانشينى پيامبر صلى الله عليه و آله در ميان مردم ، براى آنان مشكلات زيادى به بار خواهد آورد ؛ از اين رو براى رفع اين مشكل ، دست به چنين اقدامى زدند .\r\nدر مقابل مكتب خلافت ، مكتب امامت همواره سعى در نشر احاديث پيامبر صلى الله عليه و آله به‌عنوان ميراثى گرانقدر داشت و بر تدوين و كتابت آن براى بهره‌بردارى آيندگان تأكيد مىورزيد . شرايط سياسى براى اين اقدام در دوران امامت امامان پيشين - بجز مقطعى از دوران امام باقر عليه السلام كه موفق شد به نشر احاديث پيامبر صلى الله عليه و آله بپردازد - چندان مساعد نبود .\r\nامام صادق عليه السلام با استفاده از فرصت ، تلاشهاى پدر بزرگوارش را در اين زمينه تكميل كرد و بخش مهمى از فعّاليّت‌هاى خود را به احياى حديث اختصاص داد و بدين ترتيب ميراث ارزشمندى از خود بر جاى گذاشت و فرهنگ غنى اسلام را با احاديث خود غناى بيشترى بخشيد و هم‌اكنون به كمتر مسأله اعتقادى ، فقهى ، تفسيرى و اخلاقى برمىخوريم كه از امام صادق عليه السلام حديثى درباره آن وجود نداشته باشد . علامه طباطبايى مىنويسد :\r\nاحاديثى كه از صادقين يعنى از امام پنجم و ششم مأثور است از مجموع احاديثى كه از پيغمبر اكرم و ده امام ديگر ضبط شده است بيشتر است . « 1 » \r\n\r\n4 - مبارزه با مسلك‌هاى انحرافى\r\nاز جمله محورهاى مهمّ فعّاليت‌هاى علمى و فرهنگى امام صادق عليه السلام مبارزه با\r\n\r\n","description":"","footnote":" ( 1 ) - شيعه در اسلام ، ص 140 . ","page_name":" 192 ","page_number":188},
  {"content":"\r\n\r\nمكتب‌ها و مسلك‌هاى اعتقادى نو پا و بىاساسى بود كه در دوران امامت آن حضرت پديد آمده يا رشد كرده بودند . اين مسلك‌ها به دو بخش عمده تقسيم مىشوند .\r\n\r\nالف - مذاهب اسلامى\r\nمهمترين اين مذاهب عبارت بودند از : معتزله ، مرجئه ، كيسانيّه ، زيديّه ، غلات و صوفيه . پيشواى ششم به تناسب اعتقادات و ميزان انحرافات هر يك از گروه‌هاى ياد شده در برابر آنها موضع گرفت و با روشنگرى و ارشاد ، پيروان خود را از فروافتادن در دام آنها حفظ كرد . جهت‌گيرى كلّى حركت امام عليه السلام در برابر پيروان اين فرقه‌ها ، هدايت و ارشاد آنان به راه حق بود . ليكن موضع آن گرامى در برابر سران اين گروه‌ها كه افرادى كينه‌توز و شيطان صفت بودند و اميدى به هدايت آنان نبود ، موضع برملا كردن چهره ضدّ اسلامى آنان براى مردم و طرد ايشان از سلك امت اسلامى بود .\r\n\r\nب - مكاتب مادّى\r\nامام صادق عليه السلام با بيانات و رهنمودهاى كلّى در زمينهء مسائل اعتقادى ، مناظرات رسمى با سران گروه‌هاى الحادى و برخوردهاى موردى به مبارزه با تفكر زنديقان و مادىگرايان پرداخت و از اصول و مبانى اعتقادى مكتب تشيع پاسدارى كرد .\r\n\r\nشهادت\r\nمنصور ، خليفه عباسى با وجود آن كه پيشواى شيعيان را تحت مراقبت و كنترل شديد مأموران خويش قرار داده و جاسوسانى بر آن حضرت گمارده بود ، سرانجام نتوانست وجود آن گرامى را كه آوازه امامت و رهبرىاش تا دورترين سرزمين‌هاى اسلامى رسيده بود ، در ميان جامعه تحمل كند و تصميم گرفت آن بزرگوار را مسموم نمايد .\r\nامام صادق عليه السلام در 25 شوال ، سال 148 هجرى در سنّ 65 سالگى با زهر منصور به شهادت رسيد . پيكر پاكش را در بقيع ، در كنار پدر گرامىاش به خاك سپردند . « 1 » \r\n\r\n","description":"","footnote":" ( 1 ) - ر . ك : كافى ، ج 1 ، ص 472 ؛ بحارالانوار ، ج 47 ، ص 1 . ","page_name":" 193 ","page_number":189},
  {"content":"\r\n\r\nپرسش\r\n1 - شرايط فرهنگى دوران امامت امام صادق عليه السلام چگونه بود ؟\r\n2 - زمينه‌ها و عوامل نهضت فرهنگى امام صادق عليه السلام را به اختصار برشماريد .\r\n3 - دانشجويان مكتب جعفرى چه تعداد ، از چه مناطقى و از چه علوم و تخصص‌هايى برخوردار بودند ؟\r\n4 - رسالت امام صادق عليه السلام در تبيين و گسترش فقه شيعى چه ابعادى داشت ؟\r\n5 - « حديث » بعد از رحلت پيامبر صلى الله عليه و آله چه سرگذشتى داشت و امام صادق عليه السلام در احياى آن چه نقشى ايفا كرد ؟\r\n6 - امام صادق در چه تاريخى ، چگونه و توسط چه كسى به شهادت رسيد ؟\r\n\r\n","description":"","footnote":"","page_name":" 194 ","page_number":190},
  {"content":"\r\n\r\n\r\nدرس بيستم : امام كاظم عليه السلام پاسدار مكتب جعفرى\r\n\r\nويژگىهاى فردى ، اخلاقى و عبادى\r\nپيشواى هفتم شيعيان در هفتم ماه صفر ، سال 128 هجرى در ابواء « 1 »  ديده به جهان گشود . « 2 »  نامى كه براى نوزاد انتخاب شد « موسى » بود كه تا آن روز در خاندان رسالت سابقه نداشت و يادآور مجاهدت‌ها و بت‌شكنىهاى موسى بن عمران بود . مشهورترين كنيه امام ، ابوالحسن و ابوابراهيم و معروف‌ترين لقب‌هايش كاظم ، عبد صالح و باب‌الحوايج است .\r\nمادر گرامىاش حميده بربريّه از بانوان با فضيلت و از خاندان بزرگ غير عرب بود . او به حدى از اصالت خانوادگى و فضائل اخلاقى برخوردار بود كه امام صادق عليه السلام در باره‌اش فرمود :\r\nحميده همچون زر ناب از پليدىها پاك است . . . و اين از لطف خدا بر من و امام پس از من است كه پاى او را به خانه من گشود . « 3 » \r\nحميده در محضر امام صادق عليه السلام به پايه‌اى از دانش رسيد كه آن حضرت دستور داد زنان مسلمان ، براى فراگيرى مسائل دينى خود به وى رجوع كنند . « 4 » \r\nموسى بن جعفر عليه السلام از نظر دانش ، تقوا ، زهد و عبادت سرآمد روزگار خويش بود . تمام كسانى كه با زندگى آن حضرت آشنايى دارند در برابر عظمت روحى و شخصيّت الهى آن امام همام ، سر تعظيم فرود آورده‌اند . ابن حجر عسقلانى - دانشمند و محدث اهل سنّت - مىنويسد :\r\n\r\n","description":"","footnote":" ( 1 ) - ابواء ، محلّى بين مكه و مدينه است و آمنه ، مادر گرامى پيامبر صلى الله عليه و آله در آنجا به خاك سپرده شده است .  ( 2 ) - بحارالانوار ، ج 48 ، ص 1 ؛ مناقب ، ج 4 ، ص 323 ؛ اعلام الورى ، ص 294 .  ( 3 ) - كافى ، ج 1 ، ص 398 ؛ بحارالانوار ، ج 48 ، ص 6 .  ( 4 ) - ر . ك . انوار البهيّة ، ص 163 . ","page_name":" 195 ","page_number":191},
  {"content":"\r\n\r\nموسى كاظم ، وارث علوم پدر و داراى فضل و كمال او بود . او در پرتو گذشت و بردبارى فوق‌العاده‌اى كه ( در واكنش به رفتار مردم نادان ) از خود نشان داد ، كاظم لقب يافت ، و در زمان او هيچ كس در معارف الهى و دانش و بخشش به پايه او نمىرسيد . « 1 » \r\nابن ابىالحديد مىنويسد :\r\nموسىبن جعفر ، فقاهت ، ديانت ، عبادت و بردبارى و شكيبايى را در خود جمع كرده‌بود . « 2 » \r\nيعقوبى در وصف او مىنويسد :\r\nموسى بن جعفر عابدترين مردم زمان خود بود . « 3 » \r\nيحيى بن حسن ، نسب‌شناس مشهور درباره آن حضرت مىنويسد :\r\nموسى بن جعفر به خاطر كوشش و تلاشش در عبادت ، « عبد صالح » خدا خوانده مىشد . « 4 » \r\nشناخت ويژه آن بزرگوار از خداوند ، او را به عبادتى افزون و مخلصانه و راز و نيازى عاشقانه با پروردگار ، وامىداشت . حضرت هنگامى كه به دستور هارون به زندان افكنده شد ، عرض كرد :\r\nخدايا ! مدت‌ها بود كه از محضرت مىخواستم مرا براى عبادت خويش فراغت دهى .\r\nاينك كه خواسته‌ام را برآوردى ، تو را سپاس مىگويم . « 5 » \r\nامام نافله‌هاى شب را مىگزارد و آن را به نماز صبح وصل مىكرد ؛ سپس تا برآمدن خورشيد تعقيب مىخواند . آنگاه پيشانى بر سجده مىنهاد و تا نزديك ظهر زبانش به دعا و حمد پروردگار گويا بود و اين دعا را بسيار مىخواند :\r\n« اللَّهُمَّ انّى اسْأَلُكَ الرَّاحَةَ عِنْدَ الْمَوْتِ وَالْعَفْوَ عِنْدَ الْحِسابِ » « 6 » \r\nمقام عبوديت امام در زيارتنامه‌اش چنين ترسيم شده است :\r\nبر موسى بن جعفر عليه السلام درود فرست . . . همان كه شب را تا سحرگاه به عبادت و\r\n\r\n","description":"","footnote":" ( 1 ) - الصواعق المحرقة ، ص 203 .  ( 2 ) - شرح نهج‌البلاغه ، ج 15 ، ص 273 .  ( 3 ) - تاريخ يعقوبى ، ج 2 ، ص 414 .  ( 4 ) - تهذيب التهذيب ، ج 1 ، ص 239 .  ( 5 ) - ارشاد ، ص 300 ؛ مناقب ، ج 4 ، ص 318 . اين سخن ، فزونى اشتغال آن بزرگوار را به كارهاى اجتماعى ، پيش از افتادن به زندان ، نشان مىدهد .  ( 6 ) - ارشاد ، ص 296 . ","page_name":" 196 ","page_number":192},
  {"content":"\r\n\r\nاستغفار پياپى زنده مىداشت ، هم پيمان سجده‌هاى طولانى و گريه‌هاى سرشار و مناجات بسيار و ناله و زارى پيوسته بود . « 1 » \r\nامام كاظم عليه السلام در همه فضائل و مكارم اخلاقى ، سرآمد مردم زمان خود بود ؛ ليكن كرم و سخاوت آن حضرت به حدّى مشهود و فراگير بود كه ضرب‌المثل شده بود .\r\nابن عنبه مىنويسد :\r\nهمواره نزد موسى بن جعفر كيسه‌هايى از زر بود و به هر كس كه مىرسيد و به احسان آن حضرت چشم داشت ، مىبخشيد ؛ بطورى كه كيسه‌هاى زر او ضرب‌المثل شده بود . « 2 » \r\n\r\nامامت\r\nامام كاظم عليه السلام در سال 148 ، پس از شهادت پدر بزرگوارش رهبرى شيعيان را برعهده گرفت و در مجموع دوران 35 ساله امامت خود - كه در مدينه ، بصره و بغداد سپرى شد - با چهار نفر از خلفاى عباسى به نام‌هاى منصور ، مهدى ، هادى و هارون معاصر بود .\r\nشرايط سياسى دوران امامت امام كاظم عليه السلام از دو جهت حائز اهميّت است . نخست از آن جهت كه دو تن از مقتدرترين سلاطين بنىعباس ( منصور و هارون ) و دو تن از جبارترين آنان ( مهدى و هادى ) در آن حكومت مىكردند . در اين دوران بر خلاف اواخر دوران بنىاميّه ، و ده ساله نخست دوران بنىعباس و دوران پس از مرگ هارون كه در هر يك ، حكومت مسلّط وقت به نحوى تهديد مىشد ، تهديدى جدّى دستگاه خلافت را نمىلرزاند و خليفه را از جريان عميق و مستمر دعوت اهل بيت عليهم السلام غافل نمىساخت .\r\nويژگى ديگر ، پراكندگى و اختلافى بود كه در ميان نيروهاى خودى بر سر مسأله امامت پديد آمده بود . تعبير نصر بن قابوس يكى از اصحاب امام صادق عليه السلام در اين باره چنين است :\r\n« فَلَمَّا تُوُفِّىَ ابُو عَبِداللَّهِ عليه السلام ذَهَبَ النَّاسُ يَميناً وَ شِمالًا » « 3 » \r\nهنگامى كه امام صادق عليه السلام در گذشت مردم به راست و چپ رفتند .\r\n\r\n","description":"","footnote":" ( 1 ) - انوار البهيّة ، ص 188 .  ( 2 ) - عمدة الطالب ، ص 196 .  ( 3 ) - عيون اخبار الرّضا عليه السلام ، ج 1 ، ص 40 ، حديث 26 . ","page_name":" 197 ","page_number":193},
  {"content":"\r\n\r\nمنشأ اين پراكندگى دو چيز بود ؛ يكى حاكميّت جوّ اختناق و حكومت پليسى عباسيان . حاكمان عباسى پس از گذر از مرحلهء دستيابى به قدرت و تحكيم پايه‌هاى آن ، سياست اختناق و ارعاب در پيش گرفتند و مخالفان خود را زير شديدترين فشارهاى سياسى و اقتصادى قرار دادند . اين سياست از اواخر دوران امامت امام صادق عليه السلام آغاز شد و در زمان امامت موسى بن جعفر عليه السلام در حكومت هارون به اوج خود رسيد .\r\nشرايط سياسى روزهاى آخر امامت پيشواى ششم چنان ناگوار و نگران كننده بود كه آن حضرت نتوانست با صراحت ، جانشين خود را معرفى كند ؛ از اين رو ، در وصيّت‌نامهء خود پنج نفر را وصىّ و جانشين خويش قرار داد و نام فرزندش موسى بن جعفر عليه السلام را پس از نام سه تن ديگر و در كنار نام منصور ، خليفه عباسى ، محمد بن سليمان ، حاكم مدينه و عبداللّه بن جعفر و حميده ، همسر خود آورد « 1 »  تا جان جانشين واقعى خويش را از خطر تعرض دشمن مصون بدارد .\r\nاختلاف و سرگردانى بعضى شيعيان نسبت به مسألهء امامت پس از شهادت امام صادق عليه السلام ناشى از حاكميّت همين جوّ خفقان سياسى بود . هشام بن سالم مىگويد : من و مؤمن طاق در مدينه بوديم كه ديديم گروهى بر در خانه عبداللّه بن جعفر گرد آمده‌اند .\r\nما مسائلى از عبداللّه درباره زكات پرسيديم ولى او نادرست جواب داد . مأيوس از نزد او بيرون آمديم و در كوچه‌هاى مدينه گريان و متحيّر كه به كجا و به چه كسى روى بياوريم .\r\nدر اين حال پيرمردى با اشاره ما را به‌سوى خود فرا خواند . فكر كرديم جاسوسى از جاسوسان منصور است ؛ زيرا وى در مدينه جاسوسانى گمارده بود كه هر كس به خانهء امام صادق عليه السلام رفت و آمد مىكرد گردنش را مىزدند . ولى بر خلاف تصور ما ، او ما را به خانه موسى بن جعفر عليه السلام برد . از آن حضرت پرسش‌هايى نمودم و بر امامتش يقين حاصل كردم . سپس از او خواستم موضوع را با شيعيان در ميان بگذارم و آنان را به‌سوى وى فراخوانم . امام عليه السلام اجازه داد جريان را با افراد انديشمند در ميان بگذارم و از آنان پيمان « كتمان » بگيرم چه آنكه افشا همان و كشتن همان . « 2 » \r\n\r\n","description":"","footnote":" ( 1 ) - ر . ك : كافى ، ج 1 ، ص 310 .  ( 2 ) - رجال كشّى ، ج 2 ، ص 565 ، رديف 502 . ","page_name":" 198 ","page_number":194},
  {"content":"\r\n\r\nدومين منشأ اختلاف ، مسأله اسماعيل فرزند امام صادق عليه السلام بود كه عده‌اى از آن بهره بردند . از آنجا كه وى فرزند بزرگ امام عليه السلام بود ، بسيارى از شيعيان فكر مىكردند كه وى جانشين پدر خواهد بود . او در حيات امام صادق عليه السلام وفات كرد با اين حال عده‌اى پس از آن حضرت با داعيه‌هاى مختلف به وى روىآورده و فرقه‌اى به‌نام اسماعيليّه درشيعه به‌وجود آوردند . « 1 » \r\n\r\nپيگيرى نهضت جعفرى\r\nامام كاظم عليه السلام با توجه به شرايط سياسى حاكم صلاح نديد دست به اقدام سياسى حادّ بزند و آشكارا با حكومت منصور به ستيز برخيزد ؛ بلكه رهبرى و ارشاد علمى و فكرى دانشگاه جعفرى را در اولويت كارى خويش قرار داد و فرهنگ گسترده اسلامى را با آراء و نظريات خود پربارتر ساخت . سيّد امير على مىنويسد :\r\nامام صادق عليه السلام در سال 148 هجرى در مدينه درگذشت ولى مكتب علميى كه تأسيس كرده بود با رحلت او تعطيل نشد ، بلكه به رهبرى فرزند و جانشينش موسى كاظم عليه السلام ادامه يافت و شكوفا گرديد . « 2 » \r\nپيگيرى نهضت فرهنگى در آن شرايط نسبت به ديگر اقدام‌ها از چند جهت ، اولويّت و فوريّت داشت :\r\n1 - كار عظيم و عميق فرهنگى كه امام سجاد و امام باقر عليهما السلام شروع كرده بودند و امام صادق عليه السلام در حوزه گسترده‌ترى مطرح كرده بود ، لازم بود دنبال شود و به نتايج نهايى برسد . رها كردن اين حركت از سوى امام كاظم عليه السلام و امامان پس از آن حضرت ، چه بسا موجب هدر رفتن تلاش‌هاى امامان پيشين مىشد .\r\n2 - امام صادق عليه السلام موفق شد تحولى فرهنگى در جامعه ايجاد و افراد زيادى را با فرهنگ‌ها و ملّيت‌هاى مختلف به مهد اسلام جذب كند و آنان را كه تعدادشان بالغ بر چهار هزار\r\n\r\n","description":"","footnote":" ( 1 ) - نوبختى در فِرَق الشيعه ، ص 66 - 78 و طبرسى در اعلام الورى ، ص 292 انشعابات پديد آمده در ميان شيعيان پس از شهادت امام صادق عليه السلام را آورده‌اند .  ( 2 ) - مختصر تاريخ العرب ، ص 209 . ","page_name":" 199 ","page_number":195},
  {"content":"\r\n\r\nنفر مىشد تحت تعليم و تربيت مكتب اهل بيت عليهم السلام قرار دهد . اين جمع مستعدّ و تشنه كه به بهاى سنگينى فراهم آمده بود نمىبايد پس از شهادت پيشوايشان پراكنده و طعمهء گرگان درنده شوند . امام كاظم عليه السلام به‌عنوان حجّت خدا و جانشين پدر وظيفه خود مىديد بر كرسى تدريس و تربيت پيشواى ششم بنشيند و قافله‌سالار نهضت فرهنگى پدر گردد .\r\n3 - در آن شرايط ، خطر نفوذ فرهنگ‌هاى بيگانه در قلمرو فرهنگ اسلام ناب ، خطرى جدّى و ويرانگرِ اصول و مبانى اعتقادى امّت مسلمان بود . امام كاظم عليه السلام براى جلوگيرى از نفوذ افكار الحادى در حوزه فرهنگى اسلام و پاسخگويى به نيازهاى فكرى و اعتقادى پيروان خود ، محور فعّاليت‌هاى خويش را بر روى كارهاى فرهنگى متمركز كرد . گروه زيادى از حق‌جويان ، دانشمندان و راويان حديث پس از شهادت امام صادق عليه السلام به فرزندش امام كاظم عليه السلام روى آورده و در طول مدتى كه آن گرامى در مدينه بود از محضرش استفاده مىكردند .\r\nپيشواى هفتم با توانمندى و احاطهء گسترده به اصول و مبانى مكتب و آگاهى از نيازمندىهاى جامعه ، مجموعه ارزشمندى از احكام و معارف اسلامى در زمينه‌هاى مختلف اصول اعتقادى ، فقه - درابواب گوناگون - تفسير ، حديث ، اخلاق ، تاريخ انبياء و . . .\r\nرا از خود به يادگار گذاشته كه در مجموعه‌هاى تاريخى ، حديثى و تفسيرى گرد آمده است . « 1 » \r\n\r\nگستره فعاليّت‌هاى فرهنگى\r\nتلاش‌هاى فرهنگى موسى بن جعفر عليه السلام به تبيين اصول و فروع مكتب محدود نمىشد ، بلكه ابعاد ديگرى نيز داشت كه مهم‌ترين آنها عبارتند از :\r\nالف - تربيت گروه زيادى از افراد مستعد : در منابع رجالى شمار پرورش‌يافتگان مكتب امام و راويان آن حضرت ، 160 ، 270 و 321 نفر ذكر شده است « 2 »  كه به احتمال\r\n\r\n","description":"","footnote":" ( 1 ) - حجةالاسلام شيخ عزيزاللّه عُطاردى از محققان معاصر ، روايات رسيده از امام كاظم عليه السلام در موضوعات مختلف اسلامى را در مجموعه سه جلدى تحت عنوان « مسند الامام الكاظم عليه السلام » فراهم آورده كه در خور ستايش است . تأمل در اين مجموعه و موضوعات گوناگون آن خواننده را به عمق و عظمت كار فرهنگى موسى بن جعفر عليه السلام و نقش ارزنده‌اى كه آن حضرت در حراست از نهضت فرهنگى امام صادق عليه السلام و گسترش و شكوفايى آن ايفا كرده است واقف مىسازد .  ( 2 ) - ر . ك : رجال شيخ طوسى ، ص 342 - 346 ؛ حياةالامام موسى بن جعفر عليه السلام ، ج 2 ، ص 224 - 374 . ","page_name":" 200 ","page_number":196},
  {"content":"\r\n\r\nقوى ، منظور شاگردان زبده آن حضرت هستند نه همهء آنان . بعضى از ياران برجسته پيشواى هفتم عبارتند از : محمد بن ابى عمير ، على بن يقطين ، هشام بن حكم ، هشام بن سالم ، يونس بن عبدالرّحمان ، صفوان بن يحيى و على بن جعفر .\r\nب - مبارزه با گروه‌ها و مسلك‌هاى ملحد و منحرف از خط امامت : در دوران امامت امام كاظم عليه السلام هر چند از سوى دستگاه خلافت عباسى بويژه مهدى و هادى با بعضى از گروه‌هاى فكرى مثل ملحدان و زنديقان مبارزه مىشد ؛ ليكن اين تلاش با انگيزه سياسى و با توسل به زور و سرنيزه انجام مىگرفت ؛ بدين جهت گروه زيادى به اتهام الحاد و زندقه‌گرايى به دست عوامل حكومت به قتل رسيده يا به زندان افكنده شدند ؛ « 1 »  در صورتى كه پيشواى هفتم با انگيزه هدايت و روشنگرى و با تكيه بر منطق و استدلال به اين امر همّت مىگمارد . گاه نيز ياران خود را براى انجام اين مهمّ تشويق مىكرد . بعضى گروه‌هاى فكرى كه عليه آن‌ها موضع گرفت و ديدگاه‌هاى اعتقادىشان را نقد كرد عبارتند از ملحدان و زنديقان ، مرجئه و جبريان .\r\nج - احتجاجات و مناظرات علمى با علماى دربارى و سران مكاتب فكرى : از موسى بن جعفر عليه السلام احتجاج‌ها و مناظره‌هاى زيادى با خلفاى معاصر خود ، دانشمندان يهودى و مسيحى ، عالمان دربارى و عناصر مخالف خطّ امامت بر جاى مانده كه در منابع حديثى و تاريخى آمده است . « 2 »  اين محور از تلاش‌هاى امام ويژگىها و برجستگىهايى داشت :\r\n1 - طرف مناظره امام قشر آگاه و روشنفكر جامعه و در پاره‌اى موارد سردمداران سياسى و فكرى جبهه مخالف بودند ، مانند هارون و ابو حنيفه .\r\n2 - محتواى مناظره‌ها ، بيشتر مباحث اصولى و زيربنايى فرهنگى و اعتقادى و سياسى جامعه بود .\r\n3 - مباحث مطرح شده در اين مناظره‌ها مانند مسأله‌ى رهبرى جامعه ، مسأله‌ى روز و مبتلا به مسلمانان بود .\r\n\r\n","description":"","footnote":" ( 1 ) - براى آگاهى بيشتر ر . ك : البداية والنهايه ، ج 10 ، ص 153 ؛ تاريخ الخلفاء ، ص 273 .  ( 2 ) - ر . ك : احتجاج ، طبرسى ، ج 2 ، ص 155 - 170 . ","page_name":" 201 ","page_number":197},
  {"content":"\r\n\r\nپرسش\r\n1 - امام كاظم عليه السلام در چه تاريخى متولد شد ؟ كنيه‌ها و لقب‌هاى آن گرامى چيست ؟\r\n2 - اظهار نظر ابن حجر عسقلانى نسبت به امام كاظم عليه السلام را ذكر كنيد .\r\n3 - دوران امامت امام كاظم عليه السلام از نظر سياسى از چه ويژگىاى برخوردار است ؟\r\n4 - چرا پيگيرى نهضت فرهنگى جعفرى در اولويت كارى موسى بن جعفر عليه السلام قرار گرفت ؟\r\n5 - گستره فعاليت‌هاى فرهنگى امام كاظم عليه السلام را به اختصار ذكر كنيد .\r\n\r\n","description":"","footnote":"","page_name":" 202 ","page_number":198},
  {"content":"\r\n\r\n\r\nدرس بيست و يكم : تلاش‌هاى مذبوحانهء دستگاه خلافت عباسى\r\nموقعيّت روزافزون موسى بن جعفر عليه السلام و تلاش‌هاى فرهنگى روشنگرانه و متعرضانه آن حضرت ، دستگاه خلافت عباسى را به وحشت انداخت . حاكمان عباسى كه عظمت و عمق اين كار بنيادى را در دوران امام صادق عليه السلام درك كرده بودند ، تمام تلاش خود را براى محدود كردن فعّاليت‌هاى فرهنگى امام و بازگرداندن افكار از مكتب تربيتى آن حضرت ، به كار گرفتند . بعضى نمودهاى اين سياست عبارت است از :\r\n1 - منصور جاسوسانى به مدينه اعزام كرد تا ديدارها و ارتباطهاى امام را زير نظر داشته به خليفه گزارش كنند . « 1 »  در پى اين اقدام ، ياران امام به شيوه‌هاى مختلف ، تحت فشار و محدوديت قرار گرفتند و ارتباط آنان از طريق معمول با حضرت قطع شد ، و نيز از سخن گفتن و تبليغ در مجامع عمومى باز داشته شدند .\r\nآنان به هنگام نقل حديث از پيشواى خود ناچار بودند نام حضرت را با كنايه و القابى همچون عبد صالح ، عالم ، صابر ، امين ، ابو ابراهيم و سيّد ياد كنند « 2 »  ، و يا هنگامىكه پس از زحمت زياد به‌حضور امام مىرسيدند ، براى يادداشت سخنان آن گرامى ، الواحى در آستين‌هاى خود پنهان مىكردند تا هنگام خروج ، از دسترس جاسوسان حكومت در امان باشند . « 3 » \r\nدر برخى مواقع ، خود امام - كه جان ياران خويش را از ناحيه حكومت در خطر مىديد - آنان را از سخن گفتن بازمىداشت . به‌عنوان نمونه ، به هشام بن حكم كه در بحث و مناظره با گروه‌هاى مختلف فكرى يد طولايى داشت ، پيغام داد كه به علّت شرايط\r\n\r\n","description":"","footnote":" ( 1 ) - ر . ك . رجال كشى ، ص 282 ، حديث 502 ؛ مناقب ، ج 4 ، ص 290 .  ( 2 ) - ر . ك . سيرةالائمة الاثنى عشر ، ج 2 ، ص 334 .  ( 3 ) - انوار البهيّه ، ص 169 . ","page_name":" 203 ","page_number":199},
  {"content":"\r\n\r\nنامساعد از مناظره و سخن گفتن خوددارى كند . هشام در پى اين رهنمود تا پس از مرگ مهدى و پيدايش آرامش نسبى سخن نگفت . « 1 » \r\n2 - منصور سياست شكنجه و فشار سياسى و اقتصادى را نسبت به مخالفان ، بويژه علويان اجرا كرد . مردم مدينه بيش از نقاط ديگر ، تحت فشار و نظارت دستگاه خلافت قرار داشتند . زيرا آنان بيش از هر جاى ديگر ، با تعاليم اسلام و مدل حكومت اسلامى آشنايى داشتند و كمتر حاضر بودند ، حكومت‌هاى فاسدى همچون حكومت منصور را بپذيرند .\r\nعلاوه بر آن ، پيشوايان معصوم و رجال بزرگ شيعه در مدينه اقامت داشتند و وجود آنان همواره محور جنبش‌هاى اسلامى و خطرى براى دستگاه خلافت به شمار مىرفت .\r\nگماردن رياح بن عثمان - كه فردى بىرحم ، سنگدل و سختگير بود - به فرماندارى مدينه از سوى منصور پس از شنيدن خبر نهضت محمد بن عبدالله بن حسن - معروف بن نفس زكيّه - در همين راستا انجام گرفت . « 2 » \r\nمنصور در طول حكومت ننگين خود صدها انسان حق‌طلب و آزاديخواه را به قتل رسانيد . او در مبارزه با آل على عليه السلام تا آنجا پيش رفت كه به هر يك از آنان دست مىيافت او را دستگير و پس از بستن غل و زنجير به دست و پايش به زندان مخصوص مىافكند ؛ زندانى كه شب و روزش تشخيص داده نمىشد . « 3 »  او ، بعضى از انقلابيون را پس از دستگيرى زنده زير ديوار مىگذاشت و روى آن ستون بنا مىكرد . « 4 » \r\nمنصور به منظور تحت فشار قرار دادن شيعيان ، نه‌تنها اموال عمومى مسلمانان را در خزانه خود ، گرد آورده و از صرف آن در راه عمران كشور و رفاه و آسايش مردم خوددارى مىكرد ، بلكه آنچه هم در دست مردم بود به زور مىگرفت تا همه نيازمند دستگاه و گرسنه و متكى به او باشند . « 5 »  در اين ميان ، مردم مدينه بيش از ساير نقاط ، تحت فشار بودند .\r\n\r\n","description":"","footnote":" ( 1 ) - رجال كشى ، ص 266 ، حديث 479 .  ( 2 ) - تاريخ يعقوبى ، ج 2 ، ص 375 .  ( 3 ) - ر . ك : مروج الذّب ، ج 3 ، ص 298 .  ( 4 ) - ر . ك . كامل ، ابن اثير ، ج 5 ، ص 526 ؛ الفخرى ، ص 147 .  ( 5 ) - در تاريخ يعقوبى ، ج 2 ، ص 387 ، مجموع اموالى كه منصور از اين راه جمع‌آورى كرده بالغ بر 800 ميليون درهم ذكر شده است . ","page_name":" 204 ","page_number":200},
  {"content":"\r\n\r\n3 - تبليغ و ترويج از رجال علمى كه از نظر فكرى در خط مخالف امام حركت مىكردند .\r\nجذب فقها و قضاتى همچون مالك بن انس و قاضى ابو يوسف به دربار و تجليل و تكريم آنان و نشر فتواها و آراى ايشان در سطح جامعه ، در همين راستا انجام مىگرفت .\r\nمالك ، پيشواى مذهب مالكى و يكى از فقهاى مدينه بود . وى هر چند بخشى از علوم خود را از امام صادق عليه السلام فراگرفته بود ، ولى از نظر خط مشى فكرى در جهت مخالف مكتب اهل بيت عليهم السلام قرار داشت . بدين جهت منصور او را به‌عنوان فقيه و مفتى رسمى حكومت ، معرفى كرد و به وى دستور داد كتابى فقهى بنويسد تا همه مردم در مسائل علمى به آن مراجعه كنند . مالك گفت : مردم عراق نظر ما را نمىپسندند و بدان عمل نمىكنند . منصور گفت : چنان با شمشير سرهايشان را مىزنيم و با تازيانه بندهاى پشتشان را مىكوبيم كه بر عمل بدان وادار شوند ! مالك كتاب مُوَطَّأْ را نوشت . كتاب او از سوى حكومت در همه جاپخش شد و مبناى كار دستگاه قضايى قرار گرفت . « 1 » \r\nمالك در دوران هارون نيز مورد احترام و توجه دستگاه خلافت بود . هارون به فرماندار خود در مدينه نوشت : هيچ كارى را بدون مشورت مالك انجام ندهد . « 2 » \r\nقاضى ابو يوسف نيز از وابستگان دربار حكومت عباسى و از شاگردان و مروجان مذهب ابو حنفيه بود . هارون او را به سمت قاضى القضاتى منصوب كرد و در سراسر عراق ، شام و مصر هيچ قاضيى را جز با نظر او نمىگمارد . « 3 » \r\nبدون شك ، توجه بيش از حدّ دستگاه خلافت به اين افراد و نشر فتواها و افكار آنان در ميان مردم با انگيزه تضعيف جبهه امامت و موضع‌گيرى عليه امامان عليهم السلام انجام مىگرفت .\r\n\r\nتوطئه عليه امام كاظم عليه السلام\r\nگسترش روزافزون آوازه علمى و موقعيّت امام كاظم عليه السلام و روى آوردن شيعيان و\r\n\r\n","description":"","footnote":" ( 1 ) - ر . ك . شرح الموطّأ ، ج 1 ، ص 8 ؛ الامامة والسياسة ، ج 2 ، ص 150 ؛ الامام الصادق والمذاهب الاربعة ، ج 1 ، ص 504 . در منبع آخر ، ص 555 آمده است : منصور از مالك خواست در كتاب خويش ، حديثى از حضرت على عليه السلام نقل نكند .  ( 2 ) - الامام الصادق والمذاهب الاربعة ، ج 1 ، ص 506 ؛ حياة الامام موسى بن جعفر عليه السلام ، ج 1 ، ص 91 .  ( 3 ) - ر . ك . حياة الامام موسى بن جعفر عليه السلام ، ج 1 ، ص 92 . ","page_name":" 205 ","page_number":201},
  {"content":"\r\n\r\nپيروان آن حضرت از شهرهاى مختلف به مدينه و پرداخت وجوه و بدهىهاى شرعى خود به آن بزرگوار ، حكمرانان عباسى را به وحشت انداخت و آنان را وادار به توطئه عليه امام كاظم عليه السلام كرد .\r\nمهدى عباسى براى محدود كردن فعّاليّت‌هاى امام و تحت نظر قرار دادن آن حضرت به والى مدينه دستور داد امام را به بغداد اعزام كند . امام كاظم عليه السلام به بغداد منتقل و روانه زندان شد . « 1 »  از بعضى روايات برمىآيد كه مهدى بيش از يك بار امام را به زندان افكنده است . « 2 » \r\nخليفه عباسى به اين بسنده نكرد ؛ نيمه شبى حُمَيْد بن قَحطَبه را احضار كرد و پس از تعريف و تمجيد از مراتب جان نثارى پدر و برادرش در راه عباسيان ، او را در سحرگاه همان شب مأمور كشتن موسى بن جعفر كرد ؛ ولى چون خوابيد در خواب حضرت على عليه السلام را ديد كه با اشاره به او اين آيه را تلاوت مىفرمايد :\r\n« فَهَلْ عَسَيْتُمْ انْ تَوَلَّيْتُمْ انْ تُفْسِدُوا فِى الْارْضِ وَ تُقَطِّعُوا ارْحامَكُمْ » « 3 » \r\nاگر ( از حق ) روى بگردانيد انتظارى جز اين از شما نمىرود كه در زمين فساد راه انداخته ، پيوند خويشاوندى را قطع كنيد .\r\nمهدى از خواب بيدار شد در حالى كه ترس و وحشت همه وجودش را فرا گرفته بود .\r\nحميد را خواست و دستور خود را پس گرفت . او در پى اين خواب و پاره‌اى ملاحظات سياسى ، حضرت را از زندان آزاد كرد . امام پس از آزادى به مدينه بازگشت . « 4 » \r\nهادى عباسى ، نسبت به مخالفان ، بويژه علويان ، موضع تندترى اتخاذ كرد و آنان را در هر گوشه و كنار مورد تعقيب قرار داد و به كارگزاران خود نوشت : علويان را هر كجا يافتيد دستگير كرده به بغداد بفرستيد . « 5 » \r\nاز سوى ديگر ، او كه به موقعيّت و نفوذ پيشواى هفتم شيعيان در ميان سادات و انقلابيون ، آگاهى كامل داشت ، آن حضرت را مسؤول و منشأ اصلى قيام‌هاى علويان عليه\r\n\r\n","description":"","footnote":" ( 1 ) - ر . ك . تاريخ بغداد ، ج 13 ، ص 30 - 31 ؛ تذكرة الخواص ، ص 313 .  ( 2 ) - ر . ك . كافى ، ج 1 ، ص 477 ؛ مناقب ، ج 4 ، ص 287 .  ( 3 ) - محمد ( 47 ) ، آيه 22 .  ( 4 ) - ر . ك . مناقب ، ج 4 ، ص 300 .  ( 5 ) - ر . ك . تاريخ يعقوبى ، ج 2 ، ص 404 . ","page_name":" 206 ","page_number":202},
  {"content":"\r\n\r\nحكومت خود مىدانست ، از اين رو ، هنگامى كه اسيران و نيز سرهاى شهداى فاجعه فخ را نزد او بردند ، پس از فرمان قتل اسيران ، سراغ باقى انقلابيون را گرفت ، تا آن كه نام موسى بن جعفر به ميان آمد . هادى با خشم گفت :\r\nبه خدا سوگند حسين ( رهبر قيام فخّ ) جز با دستور موسى بن جعفر بر ضد من قيام نكرده و جز محبّت او ، راه ديگرى نپيموده است ؛ زيرا پيشوا و صاحب وصيّت در ميان اين خاندان كسى جز موسى بن جعفر نيست ؛ خدا مرا بكشد اگر او را زنده بگذارم . « 1 » \r\nشيعيان - در پى اين اظهارات و مواضع خصمانه هادى ، عليه پيشوايشان - نسبت به جان آن حضرت بيمناك شده از امام خواستند براى در امان ماندن از شرّ اين ستمگر ، براى مدتى در جاى دور دست و پنهان از چشم وى زندگى كند . امام با خواندن شعرى به ايشان نويد داد كه به همين زودى ، ترس و نگرانى آنان بر طرف خواهد شد . « 2 »  چند روزى نگذشت كه خبر مرگ هادى در همه جا پخش شد و پيش‌بينى امام تحقق يافت . مورخان ، مرگ هادى را در ربيع‌الاول ، سال 170 هجرى نوشته‌اند . « 3 » \r\n\r\nقيام حسين بن على\r\nفشارها و آزارهاى بيش از حدّ خلفاى عباسى اين دوره بويژه هادى نسبت به علويان ، آنان را به ستوه آورد و رجال آزاده و دلير بنىهاشم را به مقاومت در برابر جنايات حكمرانان عباسى واداشت و آنان را به ميدان‌هاى نبرد كشانيد .\r\nپيشگامان مبارزه مسلحانه عليه ستمگران عباسى محمّد بن عبداللّه بن حسن و برادرش ابراهيم بودند كه در دوران حكومت منصور قيام كردند . خليفه عباسى هر چند توانست قيام محمّد و ابراهيم را سركوب كند و اين دو نواده امام حسن را به شهادت برساند ، ليكن هرگز نتوانست پرچمى را كه آنان برافراشتند ، سرنگون و مشعل مبارزه‌اى را كه برافروختند ، بىفروغ سازد . از اين رو در دوران امامت امام كاظم عليه السلام نيز شاهد\r\n\r\n","description":"","footnote":" ( 1 ) - بحارالانوار ، ج 48 ، ص 151 .  ( 2 ) - همان ، ص 151 - 152 .  ( 3 ) - كامل ، ابن اثير ، ج 6 ، ص 99 ؛ تاريخ طبرى ، ج 8 ، ص 213 . ","page_name":" 207 ","page_number":203},
  {"content":"\r\n\r\nقيام‌هاى علويان عليه جنايات و سياست‌هاى ضد دينى عباسيان هستيم . علويانى كه در اين دوران قيام كردند عمدتاً نوادگان امام حسن مجتبى عليه السلام مىباشند . شاخص‌ترين چهره علويان مبارز در عصر امام كاظم عليه السلام عبارتند از : حسين بن على معروف به شهيد فخ ، ادريس بن عبداللّه بن حسن و يحيى بن عبداللّه بن حسن . به لحاظ اختصار تنها به قيام حسين بن على اشاره مىكنيم .\r\nحسين ، فرزند على ، فرزند حسن ، فرزند حسن ، فرزند حسن بن على بن ابى طالب عليه السلام و از رجال برجسته و با فضيلت بنىهاشم بود . او با پرورش در دامن پدر و مادرى كه به « زوج صالح » معروف بودند ، مدارج عالى انسانى را طى و به تبعيّت از بستگان خود كه پرچمداران مبارزه با دشمنان اسلام و شهادت در راه خدا بودند ، « 1 »  عليه حاكم ستمگر عباسى قيام كرد .\r\nحسين در سال 169 هجرى قمرى پرچم قيام عليه هادى عباسى را برافراشت و بر ضد وى اعلام جهاد كرد . انقلابيون به گردش اجتماع كردند و با شعار « احَدٌ ، احَدٌ » وارد مسجد پيامبر صلى الله عليه و آله شدند . حسين نماز را با مردم خواند و پس از نماز خطبه‌اى ايراد نمود و ضمن معرفى خود مردم را به احياى كتاب خدا و سنّت پيامبر صلى الله عليه و آله و رضاى آل محمّد صلى الله عليه و آله دعوت كرد .\r\nحاضران - به استثناى تعداد اندكى - با او بيعت كردند . حسين با ياران خود كه حدود سيصد نفر مىشدند پس از تسلط بر مدينه در ماه ذيقعده رهسپار مكّه شد تا با استفاده از اجتماع مسلمانان در ايام حج ، دامنهء نهضت را گسترش دهد .\r\nهادى عباسى با آگاهى از قيام حسين و حركت وى به سوى مكّه ، سپاه انبوهى به جنگ او فرستاد . دو گروه در سرزمين « فخّ » « 2 »  با يكديگر برخورد كردند و جنگ سختى درگرفت . در جريان اين نبرد نابرابر ، حسين و عدّه زيادى از ياران او به شهادت رسيدند و بقيّه ، اسير يا پراكنده شدند .\r\nوالى مدينه - كه بعد از قيام حسين فرار كرده و پنهان شده بود - با شنيدن خبر شهادت\r\n\r\n","description":"","footnote":" ( 1 ) - براساس نوشته ابوالفرج اصفهانى پدر ، دايى ، جدّ و گروهى ديگر از خويشان نزديك حسين به دست مزدوران‌حكومت عباسى به شهادت رسيده بودند ( مقاتل الطالبيين ، صص 126 ، 130 و 285 ) .  ( 2 ) - فخ نام چاهى است در حدود يك فرسخى غرب مكّه ( بحارالانوار ، ج 48 ، ص 161 ) . ","page_name":" 208 ","page_number":204},
  {"content":"\r\n\r\nاو دستور داد خانه وى و بستگانش را آتش زده ، اموال و نخلستان‌هاى آنان را مصادره كنند . از سوى ديگر ، سربازان حكومت ، پيكرهاى شهدا را بر روى زمين رها كرده سرهاى آنان را براى خليفه به بغداد فرستادند . اسيران را نيز در حالى كه به غل و زنجير بسته بودند پس از بردن نزد خليفه به فرمان او به شهادت رساندند . « 1 » \r\nفاجعه فخّ براى شيعيان و خاندان پيامبر صلى الله عليه و آله بسيار دردناك و دلخراش بود و حادثه كربلا را در خاطره‌ها تجديد كرد . امام جواد عليه السلام درباره عظمت اين رويداد مىفرمايد :\r\n« لَمْ يَكُنْ لَنا بَعْدَ الطَّفِّ مَصْرَعٌ اعْظَمُ مِنْ فَخٍّ » « 2 » \r\nپس از حادثه كربلا هيچ حادثه‌اى براى ما بزرگتر از فاجعهء فخ نبود .\r\nامام كاظم عليه السلام در قيام حسين شركت نكرد و با درك عميقى كه از واقعيّت‌ها و شرايط سياسى حاكم بر جامعه داشت ، بىوفايى مردم و در نتيجه شكست نهضت حسين و شهادت حتمى او را به وى گوشزد نمود ، ولى وقتى احساس كرد حسين در تصميم خود جدّى است ، او را به كوشايى و استوارى در مبارزه تشويق كرد . « 3 » \r\nزمانى كه سرهاى شهدا را به مدينه نزد موسى بن عيسى آوردند عده‌اى از آل على عليه السلام از جمله موسى بن جعفر عليه السلام حضور داشتند . موسى بن عيسى با اشاره به سر حسين بن على از حضرت پرسيد : اين سر حسين بن على است ؟ امام عليه السلام پاسخ داد :\r\nآرى ؛ انا للّه و انا اليه راجعون ؛ سوگند به خدا او در حالى كه مسلمان درستكارى بود و به عبادت پروردگارش قيام مىكرد و امر به معروف و نهى از منكر مىنمود ، عمر خود را به پايان برد . او در خانواده خود مانند نداشت . « 4 » \r\nاز اين سخنان امام عليه السلام مىتوان استنباط كرد كه شخصيّت حسين و اصل حركت او مورد تأييد آن حضرت بوده ، هر چند روشى كه اتخاذ كرده بود يعنى قيام مسلحانه ، در آن شرايط ، موثّر و نتيجه‌بخش نبود .\r\n\r\n","description":"","footnote":" ( 1 ) - ر . ك : حياةالامام موسى بن جعفر عليه السلام ، ج 1 ، ص 470 - 471 و مقاتل الطالبيين ، صص 294 - 303 .  ( 2 ) - بحارالانوار ، ج 48 ، ص 165 .  ( 3 ) - كافى ، ج 1 ، ص 366 ؛ مقاتل الطالبيين ، ص 298 .  ( 4 ) - بحارالانوار ، ج 48 ، ص 165 ؛ مرآة العقول ، ج 4 ، ص 155 ؛ مقاتل الطالبيين ، ص 302 . ","page_name":" 209 ","page_number":205},
  {"content":"\r\n\r\nپرسش\r\n1 - دستگاه خلافت عباسى در برابر فعّاليّت‌هاى فرهنگى موسى بن جعفر عليه السلام چه واكنشى نشان داد ؟\r\n2 - چرا مدينه بيش از نقاط ديگر تحت فشار و كنترل دستگاه خلافت عباسى بود ؟\r\n3 - حكومت عباسى از بزرگ‌نمايى عالمان مخالف با مكتب امامت چه هدفى داشت ؟\r\n4 - امام كاظم عليه السلام نخستين بار توسط چه كسى و چرا به زندان افتاد ؟\r\n5 - صاحب فخّ در چه زمانى و با چه انگيزه‌اى قيام كرد ؟\r\n\r\n","description":"","footnote":"","page_name":" 210 ","page_number":206},
  {"content":"\r\n\r\n\r\nدرس بيست و دوّم : اقدامات و موضع‌گيرىهاى سياسى امام كاظم عليه السلام\r\nامام كاظم عليه السلام در كنار تلاش‌هاى علمى و فرهنگى ، در صحنه سياسى نيز حضورى فعّال داشت و به رغم آنكه با حاكمانى مقتدر و ستمگر معاصر بود ، در ستيز با آنان و تقويت جبهه امامت در برابر جبهه خلافت ، يك لحظه درنگ نكرد . مهم‌ترين محورهاى فعّاليت پيشواى هفتم در اين عرصه عبارت است از :\r\n\r\n1 - پاسدارى از ميراث امامت\r\nدعوت به امامت و پاسدارى از ميراث گرانبهاى آن ، همواره در سرلوحه دعوت امامان عليهم السلام قرار داشت ؛ زيرا دشمنان بويژه حكمرانان اموى و عباسى معاصر آنان با تمام توان سعى در حذف و نابودى آن داشتند .\r\nپيدايش فرقه‌هاى جديد فكرى همچون : اسماعيليّه ، فطحيّه ، ناووسيّه و مباركيّه « 1 »  در آغاز دوران امامت موسى بن جعفر عليه السلام و ادعاى امامت برخى از سران آنها ، مسأله امامت امام كاظم عليه السلام را با مشكلات بيشتر و خطرات جدّىترى مواجه و رسالت آن حضرت را در پاسدارى از اين ميراث الهى سنگين‌تر كرد .\r\nتلاشهاى موسى بن جعفر عليه السلام در اين مرحله دو بعد داشت .\r\nالف - نفى امامت ديگران : امام عليه السلام در اين مرحله از يك سو صلاحيّت زمامداران\r\n\r\n","description":"","footnote":" ( 1 ) - فطحيّه بر اين باور بودند كه پس از امام صادق عليه السلام امامت به فرزندش عبدالله بن جعفر معروف به عبداللّه افطح‌رسيده است . ناووسيّه معتقد بودند امام صادق عليه السلام نمرده و نخواهد مرد تا زمانى كه ظهور كند و امر امامت را برعهده گيرد . آنان معتقد بودند آن حضرت مهدى موعود است . مباركيّه پس از شهادت امام صادق عليه السلام به امامت محمد بن اسماعيل معتقد شدند و گفتند : اسماعيل در حيات پدرش عهده‌دار امامت بود ولى با درگذشت وى ، پدرش امر امامت را برعهده فرزند اسماعيل « محمد » گذاشت ( ر . ك : فرق الشيعه ، نوبختى ، صص 66 - 78 ) . ","page_name":" 211 ","page_number":207},
  {"content":"\r\n\r\nمعاصر خود را براى زعامت امت اسلامى نفى كرد و آنان را افرادى فاسق و غاصب منصب خلافت خواند ؛ از سوى ديگر در برابر مدّعيان امامت از قبيل برادرش عبداللّه افطح موضع گرفت و در گفتار و عمل صلاحيّت ايشان را براى رهبرى جامعه اسلامى ردّ كرد . اينك دو نمونه :\r\nزمانى موسى بن جعفر عليه السلام به كاخ هارون احضار شد . قسمتى از گفتگويى كه ميان آنان رخ داد چنين است . هارون آغاز به سخن كرد :\r\n- اين دنيا چيست ؟\r\n- خانه فاسقان است . خداوند مىفرمايد : « به زودى كسانى را كه در روى زمين بناحق تكبر مىورزند از ( ايمان به ) خود منصرف مىسازم . آنها چنانند كه اگر هر آيه و نشانه‌اى را ببينند به آن ايمان نمىآورند ؛ اگر راه هدايت را ببينند ، آن را به‌عنوان راه خود نمىگزينند و اگر راه گمراهى را ببينند ، آن را راه خود انتخاب مىكنند » . « 1 » \r\n- پس اين دنيا براى چه كسانى است ؟\r\n- براى شيعيان ما مايه آرامش خاطر و براى ديگران مايه آزمايش است .\r\n- پس چرا صاحب آن ، آن را در اختيار نمىگيرد ؟\r\n- در حال عمران و آبادانى از او گرفته شده و تا زمانى كه آباد نگردد آن را پس نمىگيرد .\r\n- شيعيان شما كجايند ؟\r\n- ( امام در پاسخ اين آيه را خواند : ) « كافران از اهل كتاب و مشركان ( مىگفتند : دست از آيين خود برنمىدارند تا دليل روشنى براى آنان بيايد » . « 2 » \r\n- پس بدين ترتيب ما كافريم ؟ !\r\n- نه ، ولى همچنانيد كه خدا فرموده : « آيا نديدى كسانى را كه نعمت خدا را به كفران تبديل كردند و قوم خود را به سراى نيستى و نابودى كشاندند ؟ ! » « 3 » \r\n\r\n","description":"","footnote":" ( 1 ) - اعراف ( 7 ) ، آيه 146 .  ( 2 ) - بيّنه ( 98 ) ، آيه 1 .  ( 3 ) - ابراهيم ( 14 ) ، آيه 28 . ","page_name":" 212 ","page_number":208},
  {"content":"\r\n\r\nهارون از سخنان امام عليه السلام برآشفت و نسبت‌به آن حضرت باتندى و خشونت رفتار كرد . « 1 » \r\nامام عليه السلام در اين برخورد با استناد به آيات نورانى قرآن ، نه تنها صلاحيّت هارون را براى امامت مسلمانان نفى كرد ، بلكه او را فاسق و غاصب و از مستكبران روى زمين خواند كه به آيات الهى ايمان ندارند ، از صراط مستقيم حق ، روى برتافته ، راه گمراهى در پيش گرفته‌اند .\r\nامام كاظم عليه السلام در حالى كه عبداللّه و گروهى از بزرگان شيعه در منزلش گرد آمده بودند ، دستور داد هيزم زيادى وسط خانه فراهم آورده و آنها را آتش بزنند ، چون شعله‌هاى آتش زبانه كشيد برخاست و در درون آتش نشست و با حاضران به گفتگو پرداخت . پس از ساعتى بيرون آمد و به برادرش عبدالله فرمود : اگر مىپندارى كه بعد از پدرت امام هستى برخيز و آنجا كه من نشستم بنشين ! عبداللّه رنگ از چهره‌اش پريده برخاست و با شرمندگى از نزد امام بيرون رفت . « 2 » \r\nب - اثبات امامت خويش : امام عليه السلام در اين مرحله ، با صراحت ، مردم را به پذيرش امامت خود فرامىخواند و با گفتار و نشان دادن كرامات فراوان ، درصدد تبيين و تثبيت امامت خود برآمد و از اين طريق حق را براى مردم آشكار ساخت . دعوت صريح و عمومى آن حضرت خطاب به متحيّران در امر امامت چنين بود :\r\n« لا الَى الْمُرْجِئَةِ ، وَ لا الَى الْقَدَرِيَّةِ ، وَ لا الَى الزَّيْدِيَّةِ وَ لا الَى الْمُعْتَزِلَةِ ، وَ لا الَى الْخَوارِجِ ، الَىَّ ، الَىَّ ، الَىَّ . » « 3 » \r\nنه بسوى مرجئه ، نه قدريّه ، نه زيديّه ، نه معتزله و نه خوارج برويد ؛ بلكه بسوى من ، بسوى من ، بسوى من بياييد .\r\n\r\n2 - رهبرى تشكيلات شيعى\r\nاز جمله محورهاى مهمّ فعاليّت‌هاى امام كاظم عليه السلام رهبرى تشكيلات سياسى شيعه و نظارت بر عملكرد ايشان و تقويت و پشتيبانى آنان بود . اين بخش از فعّاليّت امام عليه السلام ،\r\n\r\n","description":"","footnote":" ( 1 ) - الاختصاص ، ص 262 .  ( 2 ) - كشف‌الغمه ، ج 3 ، ص 36 .  ( 3 ) - بحارالانوار ، ج 47 ، ص 262 . ","page_name":" 213 ","page_number":209},
  {"content":"\r\n\r\nسرّى و دور از چشم عموم انجام مىگرفت ، از اين رو براى اثبات آن نبايد در انتظار دلائل و شواهد روشن بود .\r\nوجود مفضّل بن عمر به‌عنوان « باب » امام ، تقسيم ياران آن حضرت به افراد عادى ، موثق و خواص از سوى محدثان ، « 1 »  سعايت محمد بن اسماعيل نزد هارون كه همزمان دو خليفه بر روى زمين ، يكى در حجاز و ديگرى در عراق فعّاليّت دارند و براى آنان خراج جمع مىشود ، « 2 »  داستان گرفتارى محمد بن ابى عمير به دست هارون و درخواست افشاى اسامى شيعيان توسط وى « 3 »  ، توصيه امام به بعضى ياران خود مبنى بر لزوم كتمان و هشدار به اينكه افشاى اين امر همان و كشته شدن همان ، « 4 »  اظهار نظر هادى عباسى پس از قيام شهيد فخّ بر اين حقيقت كه : به خدا قسم حسين به دستور موسى بن جعفر قيام كرده و تحت تأثير او قرار گرفته است « 5 »  و وجود عناصر نفوذى در تشكيلات خلافت عباسى از قبيل : على بن يقطين ، يعقوب بن داوود ، محمد بن اسماعيل بن بزيع و فضل بن سليمان « 6 »  و دهها شاهد ديگر ، همه از وجود تشكيلات سياسى منسجم و سازمان يافته‌اى تحت رهبرى الهى امام كاظم عليه السلام خبر مىدهد .\r\n\r\n3 - نظارت بر عملكرد شيعيان\r\nامام كاظم عليه السلام با دقت ، عملكرد ياران خود را زير نظر داشت و اشتباهات و لغزش‌هاى سياسى ، فكرى و اخلاقى آنان را تذكر مىداد . تذكر به صفوان بن مهران كه شتران خود را براى حمل و نقل در سفر حج به هارون كرايه داده بود ، « 7 »  و زياد بن\r\n\r\n","description":"","footnote":" ( 1 ) - ر . ك : مناقب ، ج 4 ، ص 325 .  ( 2 ) - رجال كشى ، ج 2 ، ص 540 ، رديف 478 شرح حال هشام بن حكم .  ( 3 ) - ر . ك . همان ، ص 855 ، رديف 1105 و ص 282 .  ( 4 ) - بحارالانوار ، ج 47 ، ص 344 .  ( 5 ) - ر . ك : حياةالامام موسى بن جعفر عليه السلام ، ج 1 ، ص 472 .  ( 6 ) - براى آگاهى از چگونگى نفوذ اين افراد در دستگاه خلافت رجوع كنيد به : زندگانى امام موسى بن جعفر عليه السلام ، نوشته‌على رفيعى و سيد محمد حسينى ، صص 188 - 193 .  ( 7 ) - رجال كشى ، ج 2 ، ص 740 ، رديف 828 . ","page_name":" 214 ","page_number":210},
  {"content":"\r\n\r\nابىسلمه كه براى دستگاه خلافت كار مىكرد ، « 1 »  و به يعقوب كه با برادر دينىاش برخورد ناشايستى داشته ، « 2 »  و به اصبغ بن موسى كه در امانت اعطايى مردم براى موسى بن جعفر عليه السلام دست برده بود ، « 3 »  و به مُرازم كه دستى بر سينه زن نامحرم نهاده بود ، « 4 »  در راستاى ايفاى اين رسالت مهم الهى بود .\r\n\r\n4 - كمك به شيعيان\r\nكمك‌هاى مالى و اقتصادى موسى بن جعفر عليه السلام به شيعيان ، حل مشكلات و رفع گرفتارىهاى آنان و حتى وساطت از ايشان براى برآمدن نيازمندىهاشان ، از ديگر محورهاى تلاش‌هاى موسى بن جعفر عليه السلام نسبت به شيعيان است . اين بخش از تلاش‌هاى امام كه به نسبت ، گسترده و فراگير بود نبايد صرفاً از بعد اخلاقى و به انگيزه دستيابى به پاداش اخروى ارزيابى كرد ، بلكه علاوه بر اين جهت ، بعد سياسى و اقتصادى آن نيز در خور توجه است . زمامداران عباسى كه سعى مىكردند با وارد آوردن فشار اقتصادى بر شيعيان ، آنان را در برابر حكومت خود ، وادار به تسليم نمايند ، امام كاظم عليه السلام از اين طريق و تحت پوشش يك عمل اخلاقى ، توطئه آنان را خنثى و مشكلات مالى پيروان خود را تا حدّ زيادى حل مىكرد . نمونه‌هاى اين محور از تلاش‌هاى امام ، فراوان و در منابع تاريخى آمده است . « 5 » \r\n\r\nدستگيرى و شهادت\r\n\r\n","description":"","footnote":" ( 1 ) - كافى ، ج 5 ، ص 109 .  ( 2 ) - بحارالانوار ، ج 48 ، ص 36 .  ( 3 ) - همان ، ص 67 .  ( 4 ) - همان ، ص 45 .  ( 5 ) - براى آگاهى از برخى نمونه‌ها رجوع كنيد به : معجم رجال الحديث ، ج 18 ، ص 168 ؛ بحارالانوار ، ج 48 ، صص 61 و 66 ؛ حياةالامام موسى بن جعفر عليه السلام ، ج 2 ، ص 296 . ","page_name":" 215 ","page_number":211},
  {"content":"\r\n\r\nموضع‌گيرىهاى كوبنده و معترضانه امام كاظم عليه السلام در برابر حكومت هارون ، وجود آن حضرت را براى دستگاه خلافت غير قابل تحمل كرد . سعايت‌هاى پى در پى جيره‌خواران حكومت نزد هارون عليه امام عليه السلام ، تصميم خليفه را در دستگيرى آن بزرگوار جدّىتر ساخت . از اين رو ، در سال 179 هجرى امام را دستگير كرد و براى آن كه شيعيان نفهمند امامشان را به كجا تبعيد كرده‌اند و نيز براى جلوگيرى از شورش هواداران دستور داد هنگام بيرون بردن امام عليه السلام از مدينه دو كجاوه ترتيب دادند و با هر كدام گروهى مسلّح همراه كردند ؛ يك كجاوه شبانه به مقصد بصره و كجاوه ديگر در روز به مقصد كوفه حركت داده شد و امام عليه السلام را با كجاوه‌اى كه عازم بصره بود روانه كردند . « 1 » \r\nعيسى بن جعفر والى بصره امام را در يك سلّول انفرادى بازداشت كرد و جز به هنگام وضو و غذا درب زندان را نمىگشود . « 2 » \r\nبا انتشار خبر زندانى شدن امام عليه السلام موجى از خشم و نفرت بر ضد دستگاه خلافت ايجاد شد و مردم در همه جا از آن سخن مىگفتند ، از سوى ديگر شيعيان بصره پنهانى با امام ارتباط برقرار كرده به ديدارش مىشتافتند . هارون شرايط را خطرناك ديد ، ازاين رو براى آن كه پرونده زندگى امام عليه السلام را براى هميشه ببندد دستور قتل آن حضرت را به عيسى داد .\r\nوالى بصره كه در طول مدت بازداشت امام جز عبادت و نيايش به درگاه حق چيزى از آن حضرت نديده بود به درخواست هارون پاسخ ردّ داد و از وى خواست امام را از وى تحويل بگيرد . « 3 » \r\nامام كاظم عليه السلام پس از يك سال تحمل زندان در بصره به بغداد منتقل و به فضل بن ربيع سپرده شد . امام مدت زيادى نيز در زندان فضل ماند بدون آن كه به كسى اجازه ملاقات داده شود .\r\nرفتار موسى بن جعفر عليه السلام در زندان فضل ، همه كسانى را كه با آن حضرت در ارتباط بودند ، تحت تأثير قرار داد و آنان را مجذوب خويش ساخت .\r\nهارون فرمان قتل امام عليه السلام را به فضل داد ولى او نيز از انجام آن خوددارى كرد . خليفه مجبور شد امام را به فضل بن يحيى برمكى بسپارد . سوّمين زندانبان امام عليه السلام نيز پس از\r\n\r\n","description":"","footnote":" ( 1 ) - عيون اخبار الرضا عليه السلام ، ج 1 ، ص 70 ؛ بحارالانوار ، ج 48 ، ص 221 .  ( 2 ) - همان .  ( 3 ) - ر . ك : الفصول المهمه ، ص 239 ؛ ارشاد ، ص 300 . ","page_name":" 216 ","page_number":212},
  {"content":"\r\n\r\nمدتى مجذوب و شيفته آن وجود الهى شد . « 1 » \r\nانتقال پيشواى هفتم از زندانى به زندان ديگر و تأثير سازنده آن روى زندانبانان و خوددارى آنان از اجراى دستور هارون ، خليفه را سخت خشمگين كرد و وى را بر آن داشت كه آن گرامى را به دست يكى از دژخيمان و سرسپردگان خود ؛ سندى بن شاهك بسپارد و از او بخواهد هر چه زودتر امام را به شهادت برساند . « 2 » \r\nسندى امام را در خانه‌اى در بغداد زندانى كرد و غلام خود بشّار را كه از سرسخت‌ترين دشمنان اهل بيت بود بر آن بزرگوار گمارد و از اعمال هرگونه فشار و آزارى نسبت به او دريغ نورزيد و سرانجام با خرماى زهرآلود فرزند پيامبر صلى الله عليه و آله را مسموم ساخت و آن حضرت پس از چند سال گرفتارى در زندان‌هاى مختلف و تحمل رنج و آزار فراوان در 25 رجب ، سال 183 هجرى به شهادت رسيد و پيكر مطهرش در مقابر قريش در نزديكى بغداد به خاك سپرده شد . « 3 » \r\n\r\n","description":"","footnote":" ( 1 ) - ر . ك : بحارالانوار ، ج 48 ، ص 233 .  ( 2 ) - ر . ك : مناقب ، ج 4 ، ص 327 ؛ ارشاد ، ص 301 .  ( 3 ) - ر . ك : عيون اخبار الرضا عليه السلام ، ج 1 ، ص 85 . ","page_name":" 217 ","page_number":213},
  {"content":"\r\n\r\nپرسش\r\n1 - نقش امام كاظم عليه السلام در پاسدارى از ميراث امامت را به اختصار توضيح دهيد .\r\n2 - امام كاظم عليه السلام در برخورد با برادرش عبداللّه چه نشانى براى امامت خويش ارائه داد ؟\r\n3 - قراين و شواهد وجود تشكيلات سياسى براى جمع شيعه در عصر امام كاظم عليه السلام چيست ؟\r\n4 - دستگيرى و كمك پيشواى هفتم به شيعيان با چه انگيزه‌اى انجام مىگرفت ؟\r\n5 - موسى بن جعفر عليه السلام در دوران هارون ، چه زمانى دستگير شد و چند سال در زندان به سر برد ؟\r\n6 - امام كاظم عليه السلام چه زمان و چگونه به شهادت رسيد ؟\r\n\r\n","description":"","footnote":"","page_name":" 218 ","page_number":214},
  {"content":"\r\n\r\n\r\nدرس بيست و سوم : امام رضا ( ع ) در دوران هارون و امين\r\nهشتمين پيشواى شيعيان در يازدهم ذيقعده ، سال 148 هجرى در مدينه متولد شد . « 1 »  امام صادق عليه السلام پيش از ولادت نواده خويش ، بارها از وى به‌عنوان عالم آل محمّد صلى الله عليه و آله ياد كرده آرزوى درك وجود او را مىنمود . « 2 » \r\nنام وى على ، كنيه‌اش ابوالحسن و مشهورترين لقب‌هايش رضا است كه از سوى پيامبر صلى الله عليه و آله و موسى بن جعفر عليه السلام به وى داده شده و بيانگر آن است كه آن حضرت در آسمان ، مرضىّ خدا و در زمين ، پسنديده رسول خدا صلى الله عليه و آله و امامان پس از آن حضرت است . « 3 » \r\nمادر حضرت رضا عليه السلام نجمه نام داشت كه ام‌ّالبنين ، تُكتَم و خيزران نيز خوانده مىشد . وى همراه بردگان از آفريقا به مدينه آورده و توسط موسى بن جعفر از برده فروش خريده شد و بدين وسيله به بيت امامت راه يافت و افتخار همسرى پيشواى هفتم را پيدا كرد .\r\nپيشواى هشتم به زيور اخلاق فردى و اجتماعى آراسته بود و در معاشرت با افراد مختلف با رفتار و برخوردهاى سازنده خويش ، درس‌هاى آموزنده‌اى به همگان مىداد .\r\nوى به همه انسان‌ها اعم از آزاد و برده ، سفيد و سياه ، ارج مىنهاد ، با سياهان بر يك سفره مىنشست ، با خدمتكاران انس داشت و در مواقع لازم با تذكرات لازم ، ياران خويش را از فرو افتادن در دام فساد و انحراف بازمىداشت و در صورت بىتوجهى و\r\n\r\n","description":"","footnote":" ( 1 ) - مصباح ، كفعمى ، ص 523 ( جدول ) ؛ بحارالانوار ، ج 49 ، ص 9 . در پاره‌اى منابع ، سال ولادت ، سال 153 هجرى ذكرشده است ( عيون اخبار الرضا عليه السلام ، ج 1 ، ص 28 ) . ابن شهرآشوب و شيخ صدوق ، ماه ولادت را ربيع‌الاول دانسته‌اند ( مناقب ، ج 4 ، ص 367 و عيون اخبار الرّضا عليه السلام ، ج 1 ، ص 28 ) .  ( 2 ) - انوار البهيّة ، ص 176 .  ( 3 ) - عيون اخبار الرضا عليه السلام ، ج 1 ، ص 24 . ","page_name":" 219 ","page_number":215},
  {"content":"\r\n\r\nاصرار بر خلاف ، آنان را طرد مىكرد تا كارهاى خلاف ايشان به حساب آن حضرت گذاشته نشود به عنوان نمونه مىتوان تذكرات ، انتقادات و موضع‌گيرىهاى امام را در برابر برادرش زيد و برادرزاده‌اش محمد بن جعفر نام برد . « 1 » \r\nامام رضا عليه السلام به همان اندازه كه نسبت به مستضعفان و زيردستان مهربان و متواضع بود در رويارويى با مستكبران و طاغوت‌هاى زمان خود بىاعتنايى مىكرد . برخورد تحقيرآميز آن حضرت با فضل بن سهل وزير مأمون شاهد گوياى اين سيره امام عليه السلام است :\r\nفضل به حضور امام رسيد ، مدتى بر سر پا ايستاد و حضرت به وى اعتنايى نكرد تا آن كه سر بلند كرد و فرمود : چه كار دارى ؟ گفت : سرور من ! اين نامه‌اى است كه مأمون براى من نوشته است « 2 »  و شما كه وليعهد هستيد شايسته است كه همسان با عطاياى خليفه مرا مشمول بخشش‌هاى خويش سازيد .\r\nامام دستور داد نامه را بخواند . فضل همچنان كه ايستاده بود نامه را خواند . حضرت فرمود : اگر تقوا پيشه كنى همانند آنچه در اين نامه آمده ما نيز به تو مىدهيم . « 3 » \r\nحدود دو سوّم از عمر امام رضا عليه السلام پيش از امامت آن حضرت سپرى شد . متأسفانه از فعّاليّت‌هاى آن بزرگوار در اين مقطع جز چند رويداد چيزى در دسترس نيست . « 4 »  در يك نگاه ، مقطع 35 ساله ياد شده دوران رنج و محنت آن حضرت بود ؛ زيرا از يك سو به چشم خود مىديد كه آل على عليه السلام و پيروان ائمه عليهم السلام به جرم اعتقاد به امامت پدر بزرگوارش گروه گروه گرفتار چنگال ستم حكمرانان عباسى شده و به دست آنان شهيد مىشوند . از سوى ديگر بسيارى از شيعيان بر اثر دسترسى نداشتن به امام زمانشان و تبليغات سوء جيره خواران دستگاه خلافت ، در مسأله امامت دچار شك شده‌اند . جريان\r\n\r\n","description":"","footnote":" ( 1 ) - زيد در مدينه خروج كرد و در بصره به كشتار مردم و آتش زدن خانه‌هاى بنىعباس پرداخت و ضمن ارتكاب خلاف از موقعيت برادرش و خويشاوندى با خاندان پيامبر صلى الله عليه و آله سوء استفاده مىكرد . محمد بن جعفر ، گرايش به زيديه داشت و معتقد به قيام مسلحانه بود و مدعى امامت شد و مردم را به سوى خود فراخواند .  ( 2 ) - مأمون در اين نامه هر آنچه كه فضل از اموال و قطايع و پست و مقام از او خواسته به وى داده بود .  ( 3 ) - الانوار البهيّة ، ص 182 .  ( 4 ) - براى آگاهى از اين موارد رجوع كنيد به : دلائل الامامة ، ص 192 ؛ اثبات الهداة ، ج 3 ، ص 249 ؛ مسند الامام‌الرضا عليه السلام ، ج 1 ، ص 153 . ","page_name":" 220 ","page_number":216},
  {"content":"\r\n\r\nدستگيرى و گرفتارىهاى پى در پى پدر بزرگوارش و در نهايت شهادت مظلومانه آن حضرت بيش از پيش فرزند موسى بن جعفر عليه السلام را آزرده‌خاطر ساخت و خشم و نفرت او را نسبت به مسببان اين جنايت بزرگ برانگيخت .\r\n\r\nامامت\r\nحضرت رضا عليه السلام در سال 183 هجرى قمرى عهده‌دار امامت شد و مدّت امامتش بيست سال به‌طول انجاميد . دوران امامت پيشواى هشتم از نظر سياسى و فرهنگى از اهميّت و حساسيّت خاصى برخوردار بود . روند تحولات سياسى و فرهنگى جامعهء اسلامى در اين مقطع بگونه‌اى بود كه افكار عمومى را بيش از پيش متوجه مكتب اهل بيت عليهم السلام مىكرد .\r\nشرايط سياسى : هارون ، خليفه مقتدر عباسى مىپنداشت پس از به شهادت رساندن موسى بن جعفر عليه السلام اوضاع سياسى بر وفق مراد او پيش خواهد رفت و باقى مانده مخالفان حكومت از سرگذشت امام كاظم عليه السلام عبرت گرفته تسليم خواهند شد ، ولى بر خلاف پندار وى ، كشور اسلامى در سالهاى آخر زمامدارى هارون دستخوش ناآرامىها و شورش‌ها گرديد و از هر جا صداى مخالفت و اعتراض برخاست ؛ از حجاز و عراق گرفته تا ماوراءالنهر ، سمرقند ، خراسان ، سيستان ، آذربايجان و شام ؛ همه جا از گسترش جوّ ناامنى و بىثباتى سياسى در جامعه و آبستن آن براى تحولات جديد خبر مىداد .\r\nنارضايتى و كشمكش حتى به درون دربار راه يافت . برخورد خصمانه و دور از انتظار هارون با برمكيان و كشتن و به زندان افكندن سران آنان ، زنگ خطر را براى همه چاكران به صدا درآورد و دلسردى و نفرت آنان را نسبت به هارون بيشتر كرد . بگونه‌اى كه خليفه احساس مىكرد همه اطرافيان انتظار مرگ او را مىكشند .\r\nشرايط فرهنگى : سياست درهاى باز عباسيان بويژه مأمون در زمينه مسائل فرهنگى ، دانشمندان و صاحب‌نظران را از نقاط مختلف جهان راهى مركز خلافت اسلامى كرد و موجب بروز شبهه‌ها و ابهام‌هاى زيادى در اعتقادات مسلمانان گشت . بحث‌هاى كلامى از سوى جريان‌هاى گوناگون فكرى به سرعت رو به رشد و توسعه نهاد و در هر زمينه\r\n\r\n","description":"","footnote":"","page_name":" 221 ","page_number":217},
  {"content":"\r\n\r\nنظرى پديد آمد .\r\nموضوع امامت در كنار بحث توحيد و عدل از مباحث جنجال‌برانگيز محافل علمى آن عصر بود . محدوديّت‌هايى كه عباسيان براى شيعيان و نيز پيشوايان آنان ايجاد كرده بودند ، دسترسى ايشان را به امامان عليهم السلام براى فراگيرى اعتقادات صحيح ، با مشكلاتى مواجه كرده بود .\r\nعلاوه بر اين ، اختلافات و كشمكش‌هاى جديد بر سر مسألهء امامت ، از سوى برخى شيعيان و ياران موسى بن جعفر عليه السلام برآشفتگى اوضاع فرهنگى جامعه اسلامى مىافزود . پس از شهادت امام كاظم عليه السلام ميان شيعيان در مسألهء امامت دو نظر پيدا شد :\r\nبيشتر شيعيان به امام رضا عليه السلام روى آورده و به امامتش گردن نهادند ؛ ولى تعداد اندكى در امامت موسى بن جعفر عليه السلام توقف كرده ، آن حضرت را در سلسله امامت ، آخرين فرد پنداشتند . اين افراد « واقفيّه » و « ممطوره » « 1 »  نام گرفتند . « 2 » \r\nمورخان ، عامل اصلى پيدايش واقفيّه را مال دوستى و دنياپرستى سران اين فرقه انحرافى دانسته و نوشته‌اند : امام كاظم عليه السلام تعدادى از ياران خود را مأمور جمع‌آورى اموال و وجوه شرعى كرده بود . با طولانى شدن مدت زندانى آن حضرت اموال زيادى نزد اينان گرد آمد . هنگامى كه آن بزرگوار به شهادت رسيد امام رضا عليه السلام از آنان خواست اموالى را كه نزد خود دارند به وى تحويل دهند .\r\nبعضى از وكلا براى تصاحب اموال گرد آمده ، عليه السلام دين خود را به دنيا فروختند و در پاسخ به خواستهء امام زمانشان ، منكر رحلت امام كاظم شدند . چهره‌هاى برجستهء جريان انحرافى واقفيّه عبارتند از : زياد بن مروان قندى ، على بن ابى حمزه بطائنى ، عثمان بن عيسى رواسى و احمد بن ابى بِشْر سرّاج .\r\nافكار انحرافى بنيان‌گذاران مكتب وقف كه برخى از آنان از چهره‌هاى سرشناس و نزديك به امامان عليهم السلام بودند ، پيامدهاى ناگوارى در جامعه شيعى بر جاى گذاشت كه\r\n\r\n","description":"","footnote":" ( 1 ) - اين نام توسط على بن اسماعيل ميثمى يكى از متكلمان شيعه روى آنان گذارده شد و از كلاب ممطوره ( يعنى سگ‌هاى خيس شده به وسيله باران ) گرفته شده است ( ر . ك : فرق الشيعه ، ص 92 ) .  ( 2 ) - ر . ك : الملل والنحل ، ج 1 ، ص 169 ؛ فرق‌الشيعه ، ص 83 . ","page_name":" 222 ","page_number":218},
  {"content":"\r\n\r\nكمترين آن ، تضعيف جايگاه امامت ، ايجاد اختلاف ميان مسلمانان و مشغول ساختن افكار عمومى به مسائل انحرافى و غفلت از نيرنگ هاو توطئه‌هاى اساسى دشمن و مشغول ساختن بخشى از وقت پيشواى هشتم جهت پاسخگويى به شبهات واقفيّه و برملا كردن چهره‌هاى شيطانى آنان بود . از اين رو ، امامان عليهم السلام از اين جريان به فتنه تعبير كرده‌اند . « 1 » \r\n\r\nامام رضا عليه السلام در حكومت هارون\r\nحضرت رضا عليه السلام ده سال آغاز امامت خود را در حكومت هارون سپرى كرد و با توجه به شرايط سياسى - فرهنگى ياد شده ، دعوت خود را آشكار ساخت و در دو محور سياسى و فرهنگى در برابر هر دو جبههء مخالف ، يعنى دستگاه خلافت عباسى و گروه‌هاى منحرف از خطّ امامت به مبارزه علنى و اصولى برخاست .\r\nفعّاليّت‌هاى سياسى امام عليه السلام در آغاز امامت به قدرى متعرضانه بود كه از يك سو ، ياران حضرت بر جان او بيمناك شده از آن گرامى خواستند راه تقيّه در پيش گيرد « 2 »  ؛ از سوى ديگر درباريان و مزدوران هارون از تلاش‌هاى سياسى آشكار امام عليه السلام احساس خطر كرده و بارها از او نزد خليفه سعايت نمودند . « 3 » \r\nحضرت رضا عليه السلام بدون توجه به نصيحت ياران و سعايت دشمنان به فعّاليت‌هاى روشنگرانه خود درباره اساسىترين و جنجال برانگيزترين مسأله روز يعنى مسأله رهبرى ادامه داد و با صراحت و قدرت ، خود را پيشواى جامعه معرفى كرد .\r\nعلّت پافشارى امام عليه السلام بر اين سياست اين بود كه امامت شيعى در آن شرايط حسّاس از هر سو مورد شبيخون قرار گرفته بود و چنانچه امام عليه السلام به تثبيت و تحكيم پايه‌هاى آن نمىپرداخت چه بسا دشمنان ضربه‌هاى جبران‌ناپذيرى بر مكتب اهل بيت عليهم السلام وارد مىساختند .\r\nهارون برغم آن كه مصلحت نمىديد در پى ارتكاب جنايت قتل موسى بن جعفر عليه السلام\r\n\r\n","description":"","footnote":" ( 1 ) - ر . ك : رجال كشى ، ج 2 ، ص 758 ، رديف 866 ؛ معجم رجال الحديث ، ج 3 ، ص 176 .  ( 2 ) - ر . ك : عيون اخبارالرضا عليه السلام ، ج 2 ، ص 246 ؛ بحارالانوار ، ج 49 ، ص 115 .  ( 3 ) - ر . ك : همان . ","page_name":" 223 ","page_number":219},
  {"content":"\r\n\r\nآشكارا برخوردى با على بن موسى عليه السلام داشته باشد ، ليكن فعّاليّت‌هاى گسترده و بىپرواى پيشواى هشتم عليه السلام و سعايت‌هاى پى در پى درباريان ، او را بر آن داشت تا تصميم به قتل آن حضرت بگيرد ؛ ولى با دعاى حضرت توطئه‌اش خنثى شد ، « 1 »  اجل نيز چندان مهلتش نداد ؛ چه آن كه در سال 193 هجرى در جريان سفر به خراسان در سناباد طوس درگذشت « 2 »  و پرونده 23 سال جنايتش بسته شد .\r\nفعاليّت‌هاى فرهنگى امام رضا عليه السلام نيز در اين دوره ، گسترده و چشمگير بود .\r\nامام عليه السلام در اين عرصه در برابر گروه‌هاى انحرافى موضع گرفت و حقايق را براى مردم آشكار ساخت . بعضى از اين گروه‌ها عبارت بودند از :\r\nالف - واقفيّه : امام رضا عليه السلام انديشه آنان را مخالف با اسلام قلمداد كرد و سردمداران اين انديشه خطرناك را از خود طرد نمود . بر اثر تلاش‌هاى امام عليه السلام گروه زيادى از فريب‌خوردگان اين فرقه مانند عبدالرحمان بن حجّاج ، رِفاعة بن موسى ، يونس بن يعقوب ، جميل بن درّاج ، حمّاد بن عيسى ، احمد بن محمد بن ابىنصر و حسن بن على وشّا به حق راه يافتند . « 3 » \r\nب - ساير گروه‌ها از قبيل صوفيّه ، غلات ، مفوّضه ، خوارج و مدعيان امامت : حضرت در برخورد با هر يك از اين گروه‌ها ، ضمن تبيين امامت خود سعى مىكرد آنان را به حق رهنمون سازد .\r\nفعّاليّت‌هاى فرهنگى پيشواى هشتم به مدينه محدود نمىشد . آن حضرت ضمن سفرى كه به كوفه و بصره داشت با شيعيان اين دو شهر از نزديك تماس گرفت و حقايق را مستقيم به گوش آنان رساند . علاوه بر آن ، با دانشمندان ملل مختلف نيز به بحث و مناظره پرداخت . « 4 » \r\n\r\n","description":"","footnote":" ( 1 ) - ر . ك : بحارالانوار ، ج 49 ، ص 116 .  ( 2 ) - ر . ك : تاريخ الخلفاء ، ص 289 .  ( 3 ) - الغيبة ، شيخ طوسى ، ص 47 .  ( 4 ) - براى آگاهى بيشتر از جريان اين سفر رجوع كنيد به بحارالانوار ، ج 49 ، صص 73 - 81 . ","page_name":" 224 ","page_number":220},
  {"content":"\r\n\r\n\r\nدوران امين\r\nپس از هارون ، فرزندش امين به خلافت رسيد و پنج سال حكومت كرد . وى هر چند از برادرش مأمون كوچك‌تر بود ولى از آنجا كه مادرش زبيده و دايىهايش افرادى سرشناس و متنفّذ در دستگاه خلافت بودند ، از طرف هارون به ولايتعهدى برگزيده شد .\r\nامين ، عنصرى زشت‌كردار ، سست رأى و عياش بود . مأمون برادر خود را خوب مىشناخت و مىدانست امين با موقعيتى كه دارد حكومت را پس از خود به وى واگذار نخواهد كرد ؛ از اين رو از همان آغاز به مخالفت با او برخاست و سعى در قبضه كردن قدرت داشت . سفر او به خراسان همراه پدرش در راستاى همين هدف انجام گرفت . « 1 » \r\nامين در سال 194 مأمون را از ولايتعهدى خلع كرد و فرزندش موسى را بر اين سمت گماشت ، سپس با لشكركشى به خراسان در سال 195 درصدد نابودى وى برآمد كه با واكنش مأمون مواجه شد . بدين ترتيب كشمكش‌هاى ميان دو برادر حدود سه سال به درازا كشيد و پس از درگيرىهاى زياد سرانجام مأمون به كمك ايرانيان و با تدبير فرماندهان زبده‌اى مانند طاهر بن حسين و هرثمة بن اعين ، بر امين چيره شد و با كشتن وى در سال 198 هجرى خلافت را قبضه كرد و به جاى بغداد ، مرو را مركز حكومت خود قرار داد . « 2 » \r\nتاريخ پنج سالهء حكومت امين از بيان اقدامات و موضع‌گيرىهاى وى نسبت به امام رضا عليه السلام و همچنين تلاش‌هاى آن حضرت يا واكنش‌هاى وى ساكت است . امام عليه السلام از فرصت پيش آمده بيشترين بهره را برد و به نشر و گسترش معارف اسلامى در سطح جامعه و تحكيم پايگاه‌هاى مردمى پرداخت .\r\n\r\n","description":"","footnote":" ( 1 ) - ر . ك : تاريخ طبرى ، ج 8 ، ص 338 ؛ كامل ابن اثير ، ج 6 ، ص 192 .  ( 2 ) - ر . ك : كامل ابن اثير ، ج 6 ، ص 227 ؛ مروج الذهب ، ج 3 ، صص 397 - 413 . ","page_name":" 225 ","page_number":221},
  {"content":"\r\n\r\nپرسش\r\n1 - لقب « رضا » توسط چه كسى و به چه جهت به امام هشتم داده شد ؟\r\n2 - دوران 35 ساله پيش از امامت امام رضا عليه السلام چگونه گذشت ؟\r\n3 - شرايط سياسى آغاز امامت پيشواى هشتم را به اختصار ، تبيين كنيد .\r\n4 - امام رضا عليه السلام در آغاز امامت خود از نظر فرهنگى با چه شرايطى مواجه بود ؟\r\n5 - حضرت رضا عليه السلام در آغاز امامت خويش از نظر سياسى و فرهنگى چه سياستى در پيش گرفت ؟\r\n6 - موضع امين نسبت به امام رضا عليه السلام و واكنش آن گرامى در برابر حكومت امين چگونه بود ؟\r\n\r\n","description":"","footnote":"","page_name":" 226 ","page_number":222},
  {"content":"\r\n\r\n\r\nدرس بيست و چهارم : امام رضا ( ع ) و پيشنهاد ولايتعهدى\r\nامام رضا عليه السلام پنج سال آخر دوران امامت خود را در حكومت مأمون سپرى كرد .\r\nمأمون ، داناترين و زيرك‌ترين خلفاى عباسى بود . وى از آغاز نوجوانى زير نظر جعفر بن يحيى برمكى و فضل بن سهل ايرانى با جدّيت به كسب علوم و فنون زمان خويش همّت گمارد و در اين عرصه از برادران خويش پيشى گرفت .\r\nشرايط خانوادگى مأمون از سوى مادر به‌گونه‌اى بود كه جز خود نمىتوانست به كسى متكى باشد ؛ از اين رو ، از همان آغاز ، براى آينده خود برنامه‌ريزى كرد . كسب دانش و مهارت ، انس با دانشمندان و فرهيختگان و تظاهر به دين‌دارى ، دانشورى و پارسايى ، دستمايه او در اين عرصه بود . وى پس از عهده‌دارى خلافت نيز اين سياست را پى گرفت و به فضل بن سهل دستور داد تا درباره زهد و تقوا و ديانت خليفه ، مطالبى نشر دهد و در ميان مردم تبليغ كند . « 1 » \r\nمأمون هر چند با كشتن برادر خود به حكومت دست يافت ولى مشكلات تازه‌اى پيش رويش رخ نمود . علاوه بر آن كه ممكن بود از سوى برادر ديگرش مؤتمن و نيز ديگر بستگان پدرىاش مخالفت‌هايى عليه وى بشود . از اين جهت وى براى ادامهء حكومتش نيازمند پايگاهى قوى بود .\r\nگروه‌هايى كه در عصر مأمون از نفوذ و موقعيّت سياسى و اجتماعى برخوردار بودند و خليفه مىتوانست روى آن‌ها حساب كند عبارت بودند از ايرانيان ، نژاد عرب و علويان .\r\nسياست ستمگرانه و اجحاف‌آميز مأمون نسبت به ايرانيان ، ضدّيت و دشمنى دو\r\n\r\n","description":"","footnote":" ( 1 ) - ر . ك . الحياة السياسيّة للامام الرضا عليه السلام ، ص 151 ، پانوشت . ","page_name":" 227 ","page_number":223},
  {"content":"\r\n\r\nگروه ديگر با اساس حكومت مأمون ، زمينهء همكارى آنان با خليفه عباسى را منتفى مىساخت و او را بر آن مىداشت تا براى بقاى خود چاره‌اى ديگر بينديشد .\r\n\r\nانقلاب‌ها و شورش‌ها\r\nپيدايش و گسترش انقلاب‌ها و شورش‌ها عليه دستگاه خلافت عباسى از جمله عواملى بود كه بحران سياسى حكومت مأمون را شدّت بخشيده پايه‌هاى آن را بيش از پيش متزلزل مىساخت . مهم‌ترين اين شورش‌ها و قيام‌ها عبارت است از :\r\n1 - شورش نصر بن شبث كه از عرب‌هاى متعصب بود و در ناحيهء شمالى حلب عليه مأمون دست به قيام زد و گروه زيادى را گرد خود جمع كرد . « 1 » \r\n2 - قيام ابن طباطباى علوى كه در كوفه صورت گرفت . وى مردم را به « الرّضا من آل محمّد » و عمل به كتاب خدا و سنّت پيامبر صلى الله عليه و آله فراخواند . مردم كوفه دعوت او را پذيرفته به گردش جمع شدند . « 2 » \r\n3 - نهضت ابوالسّرايا كه ادامهء نهضت ابن طباطبا بود . او با حكومت درگير شد و پس از تسلط بر كوفه به نام خود سكّه زد و بطور رسمى قدرت را در دست گرفت . « 3 » \r\n4 - تحركات ديگر علويان از قبيل زيد بن موسى بن جعفر در بصره ، « 4 »  ابراهيم بن موسى بن جعفر در يمن « 5 »  و حسين بن حسن افطس در مكّه « 6 »  .\r\n5 - حركت داوطلبان مبارزه با فساد عليه عدّه‌اى اوباش و شرور كه در بغداد به راهزنى مىپرداختند و افراد را مىربودند . « 7 » \r\n\r\n","description":"","footnote":" ( 1 ) - كامل ، ابن اثير ، ج 6 ، ص 297 و 308 .  ( 2 ) - همان ، ص 305 .  ( 3 ) - همان ، ص 302 - 305 .  ( 4 ) - ارشاد ، ص 286 .  ( 5 ) - كامل ، ابن اثير ، ج 6 ، ص 310 .  ( 6 ) - ارشاد ، ص 286 .  ( 7 ) - كامل ، ج 6 ، ص 324 . ","page_name":" 228 ","page_number":224},
  {"content":"\r\n\r\n\r\nتصميم غير منتظره\r\nمأمون پس از رويارويى با اوضاع وخيم حكومت و احساس نگرانى شديد از آينده خويش براى خروج از اين بن بست ، در پى انديشه فراوان و مشورت با سياستمداران و استواركنندگان حكومتش چون فضل بن سهل به راه حلّ و تجربهء تازه‌اى دست زد ؛ تجربه‌اى كه در تشكيلات خلافت سابقه نداشت .\r\nاو تصميم گرفت پيشواى شيعيان را از مدينه به مرو فراخواند و او را به وليعهدى خويش برگزيند . اين اقدام مأمون هرچند به ظاهر ، غير منتظره و ناباورانه بود و از سوى بعضى گروه‌ها واكنش‌هايى به دنبال داشت ؛ ليكن به نظر خود او ، مناسب‌ترين و سنجيده‌ترين طرحى بود كه در آن شرايط مىتوانست حكومت او را از خطر سقوط حفظ ، منافعش را تأمين و آينده‌اش را تضمين كند .\r\nمأمون در پى اين تصميم نامه‌اى براى امام رضا عليه السلام نوشت . فضل بن سهل ، وزير او نيز نامه‌اى جداگانه نوشت و پيشواى هشتم را به مرو فراخواندند . « 1 » \r\n\r\nهدف مأمون از طرح ولايتعهدى\r\nدرباره هدف مأمون از طرح مسألهء ولايتعهدى به امام رضا عليه السلام نظرات و احتمالاتى چند ذكر شده است . مهم‌ترين اين نظرات عبارت است از :\r\n\r\n1 - تمايلات شيعى و حق‌گرايى « 2 » \r\nمأمون كه از نبوغ سياسى ويژه‌اى برخوردار بود با ظرافت خاصى كوشيد تا وانمود كند در اين تصميم خود خلوص نيّت دارد و از سر حق‌باورى نسبت به علويان و اعتقاد و\r\n\r\n","description":"","footnote":" ( 1 ) - متن نامه مأمون در منابع تاريخى نيامده است . براى آگاهى از متن نامه فضل بن سهل به الحياة السياسيّة للامام الرضا عليه السلام ، ص 446 رجوع كنيد .  ( 2 ) - مورخانى مانند طبرى ، ابن اثير ، مسعودى ، ابن طقطقى و سيوطى اين احتمال را ذكر كرده‌اند . ر . ك : تاريخ طبرى ، ج 8 ، ص 554 ؛ كامل ، ج 6 ، صص 326 و 438 ؛ مروج الذهب ، ج 3 ، ص 441 ؛ الفخرى ، ص 198 و تاريخ الخلفاء ، ص 307 . ","page_name":" 229 ","page_number":225},
  {"content":"\r\n\r\nعلاقه وافرى كه به امام رضا عليه السلام دارد دست به اين كار زده است .\r\nمنشأ اين احتمال ، نفاقى است كه در چهره مأمون وجود داشت . عملكرد او به گونه‌اى بود كه كسى نمىتوانست به ماهيّت اعتقادى وى پى ببرد . وى از يك سو از بدگويى و نكوهش صحابه حتى معاويه خوددارى مىكرد و معتقد بود اين سياست براى ملكدارى بهتر است . « 1 »  در عين حال اقدام به قتل بسيارى از علويان و در رأس آنان امام رضا عليه السلام كرد و به كارگزار خود در مصر نوشت منبرهايى را كه بر آن‌ها براى حضرت رضا عليه السلام دعوت شده است ، شستشو كند . « 2 » \r\nاز سوى ديگر نسبت به خاندان پيامبر صلى الله عليه و آله اظهار ارادت مىكرد و حضرت على عليه السلام را برترين آفريده خدا پس از رسول خدا صلى الله عليه و آله مىدانست و دستور داد از كسى كه از معاويه به نيكى ياد كند بيزارى جويند . « 3 » \r\nآنچه مىتوان درباره اين موضع‌گيرىهاى متناقض مأمون گفت اين است كه وى در سياست‌ها و مواضع سياسى از مبادى عقيدتى خويش پيروى نمىكرد بلكه اعتقادات خود را متناسب با شرايط سياسى ، ابراز و هماهنگ مىساخت . بنابراين ممكن است اظهار تمايل او به امير مؤمنان عليه السلام متأثّر از گرايش وى به مذهب معتزليان بغداد باشد نه اعتقاد به تشيّع . « 4 » \r\n\r\n2 - وفاى به نذر\r\nبعضى از محدثان شيعه مانند شيخ صدوق و برخى مورخان اهل سنّت مانند ابوالفرج اصفهانى و شبلنجى اين اقدام مأمون را ناشى از نذر وى مىدانند كه اگر بر برادرش پيروز\r\n\r\n","description":"","footnote":" ( 1 ) - عصر المأمون ، ج 1 ، ص 371 .  ( 2 ) - الحياة السياسيّة للامام الرضا عليه السلام ، ص 197 .  ( 3 ) - تاريخ الخلفاء ، ص 308 .  ( 4 ) - در ميان گرايش‌هاى فكرى در عصر مأمون بجز تشيع امامى و زيدى مىتوان از اهل حديث و معتزله نام برد . اهل حديث به عنوان يك فرقه عثمانى ، موضع مخالفى با امير مؤمنان عليه السلام داشتند ؛ ولى در ميان معتزله بغداد - بر خلاف معتزله بصرى كه عثمانى مذهب بودند - گرايش مثبتى نسبت به آن حضرت وجود داشت . اين مسأله موجب شد معتزليان نيز از سوى اهل حديث متهم به تشيع شدند . تشيعى كه از نظر اهل حديث جز به معناى برتر دانستن حضرت على عليه السلام بر ديگران چيز ديگرى نبود . ","page_name":" 230 ","page_number":226},
  {"content":"\r\n\r\nشود خلافت را به اهلش واگذار كند . « 1 » \r\n\r\n3 - ابتكار فضل بن سهل\r\nجرجى زيدان و برخى ديگر معتقدند مبتكر و طراح اصلى اين نقشه ، فضل بن سهل وزير مأمون بود نه خود مأمون . حال ، فضل با چه انگيزه‌اى مأمون را وادار به چنين اقدامى كرد ، جرجى زيدان معتقد است او شيعه بوده و روى اعتقاد و ارادتى كه به امام رضا داشته چنين اقدامى كرده است . « 2 »  بيهقى انگيزه فضل را سياسى مىداند و مىنويسد :\r\nفضل براى آن كه آثار رفتار ستمگرانه هارون نسبت به علويان را از دامن حكومت عباسى بزدايد مأمون را وادار به چنين كارى كرد . « 3 » \r\nمطالعه تاريخ و بررسى ديدگاه‌ها و عملكرد فضل بن سهل بيانگر اين است كه وى نه‌تنها تمايلات شيعى نداشته بلكه دشمن سرسخت امام عليه السلام بوده و همواره در خط مخالف آن حضرت قرار داشته است . « 4 »  علاوه بر اينكه خود مأمون در سخنى با صراحت اين نظريّه را رد كرده است . « 5 »  البته از مأمون زيرك و دورانديش بعيد به نظر نمىرسد كه قضيّه تشيع فضل نيز ساخته و پرداخته او باشد كه براى بدنام كردن او و تبرئه خود نزد عباسيان - بويژه پس از قتل فضل - مطرح كرده باشد .\r\n\r\n4 - سياست ملكدارى\r\nچهارمين نظريّه كه به حقيقت نزديك‌تر و با واقعيّت‌هاى تاريخى منطبق‌تر است ، نظريّه سياست ملكدارى مأمون است . بر مبناى اين نظريّه ، مأمون در ارزيابى شرايط سياسى - اجتماعى زمان خود به اين نتيجه رسيد كه براى حفظ و دوام قدرت و حكومت خود ، راهى جز جذب امام رضا عليه السلام به دستگاه خلافت و ولايتعهدى او وجود ندارد .\r\n\r\n","description":"","footnote":" ( 1 ) - ر . ك : عيون اخبار الرضا عليه السلام ، ج 2 ، ص 117 ؛ مقاتل الطالبيين ، ص 357 و نور الابصار ، ص 316 .  ( 2 ) - تاريخ التمدن الاسلامى ، ج 4 ، ص 163 - 164 .  ( 3 ) - عيون اخبار الرضا عليه السلام ، ج 2 ، ص 158 و بحارالانوار ، ج 49 ، ص 132 .  ( 4 ) - به عنوان نمونه رجوع كنيد به ارشاد مفيد ، ص 310 .  ( 5 ) - عيون اخبار الرّضا عليه السلام ، ج 2 ، ص 162 و بحارالانوار ، ج 49 ، ص 137 . ","page_name":" 231 ","page_number":227},
  {"content":"\r\n\r\nمهم‌ترين انگيزه‌هاى سياسى مأمون از اتخاذ اين سياست عبارت است از :\r\nالف - جلب رضايت ايرانيان كه به تشيع و دوستى على عليه السلام و دودمانش روى آورده بودند . مأمون كه مادرش ايرانى بود و در پرتو حمايت ايرانيان به قدرت رسيده بود مصلحت خود را در همراه داشتن آنان با خود مىديد . براى اين كار لازم بود خود را از نظر اعتقادى و سياسى هماهنگ با آنان نشان دهد .\r\nب - فرو نشاندن قيام‌هاى علويان كه بسان استخوان گلوگيرى همواره خلفا را آزار مىداد .\r\nمأمون براى مهار كردن جنبش بالنده علويان و خلع سلاح ايشان دست به اين اقدام زد .\r\nج - خالى كردن صحنه از وجود امام رضا عليه السلام . بدون شك هدف اساسى مأمون از طرح مسأله ولايتعهدى ، شخص امام رضا عليه السلام و خالى كردن صحنه سياسى كشور از وجود آن حضرت بود ؛ زيرا وجود آن گرامى را بزرگ‌ترين خطر براى حكومت خود مىديد . علاوه بر آن كه با اين كار ، فعّاليت‌هاى حضرت را زير نظر مىگرفت ، او را از زندگى اجتماعى و پايگاه‌هاى مردمى دور مىساخت و رابطه‌اش را با امّت مىگسست و بدين ترتيب - به گمان خود - از نفوذ كلمه و محبوبيّت اجتماعى امام عليه السلام مىكاست . اين انگيزه‌ها هم در سخنان مأمون به چشم مىخورد و هم در بيانات امام رضا عليه السلام . « 1 » \r\nد - بهره‌بردارى از نفوذ كلمهء امام عليه السلام . مأمون در عين آن كه سعى داشت از امام رضا عليه السلام به عنوان سپر براى جلوگيرى از خشم مردم نسبت به عباسيان بهره جويد ، مىكوشيد تا انرژى متراكم نيرومندترين جبههء مخالف را كه مظهرش على بن موسىالرضا عليه السلام بود در خدمت خود بگيرد .\r\n\r\n","description":"","footnote":" ( 1 ) - اما در سخنان مأمون : وى در پاسخ به عباسيان مىگويد : « سستى در كار على بن موسى الرضا روا نيست ولى ما نياز به آن داشتيم كه اندك اندك از اعتبار و شأن او بكاهيم و چنان تصويرى از او در اذهان مردم ترسيم كنيم كه وى شايستگى خلافت را ندارد ؛ سپس چاره‌اى سازيم كه يكباره او را از ميان برداريم » ( عيون اخبارالرضا عليه السلام ، ج 2 ، ص 182 ) .\r\nو نيز مىگويد : « ما او را وليعهد خود ساختيم تا . . . علاقمندان و شيفتگانش دريابند كه او را در ادعايى كه مىكند ( زهد و پارسايى ) نصيبى نيست » ( عيون اخبار الرضا عليه السلام ، ج 2 ، ص 181 ) .\r\nامام رضا عليه السلام در گفتگويى كه با مأمون بر سر مسأله خلافت داشت فرمود : « من از انگيزه تو آگاهم . تو مىخواهى مردم بگويند : على بن موسى از دنيا روى نگردانده است ؛ بلكه اين دنيا است كه از وى روى گردانده است ؛ مگر نمىبينيد چگونه به طمع خلافت ، پيشنهاد ولايتعهدى را پذيرفت » ( عيون اخبار الرضا عليه السلام ، ج 2 ، ص 152 ) . ","page_name":" 232 ","page_number":228},
  {"content":"\r\n\r\nبسيار اتفاق مىافتاد كه مأمون براى فرونشاندن صداى ناراضيان به امام رضا عليه السلام متوسل مىشد . « 1 » \r\nه - مشروعيّت بخشيدن به حكومت خويش . حكومت عباسيان چون حكومت امويان از نظر مسلمانان فاقد مشروعيّت بود . مأمون كوشيد وجههء منفى و منفور خلافت را تغيير دهد . مناسب‌ترين راه براى تحقق اين هدف ، جذب فرزند پيامبر صلى الله عليه و آله و پيشواى شيعيان - كه مظهر حق و شريعت بشمار مىرفت - به دربار خود و واگذارى سِمَت ولايتعهدى به وى بود ، تا با اين كار ، مدعاى علويان - مبنى بر غاصبانه بودن حكومت خويش - را در عمل تخطئه نمايد . « 2 » \r\n\r\nاحضار امام رضا عليه السلام به ايران\r\nانگيزه‌هاى ياد شده مأمون را بر آن داشت تا بدون درنگ تصميم خود را عملى سازد ؛ از اين رو ، رجاء بن ابى ضحّاك - يكى از فرماندهان و كارگزاران خود - را براى آوردن امام عليه السلام به مرو ، به مدينه فرستاد و به وى سفارش كرد كه حضرت را از راه بصره ، اهواز و فارس عبور دهد نه كوفه و قم . « 3 » \r\nامام رضا عليه السلام كه تا آن زمان به تمامى دعوتنامه‌هاى مأمون پاسخ رد داده بود با آمدن پيك مخصوص خليفه و اصرار وى بر حركت آن گرامى به سوى مرو ، چاره‌اى جز حركت نيافت ؛ ليكن پيش از ترك مدينه كنار قبر مطهّر رسول اللّه صلى الله عليه و آله رفت و با آن حضرت وداع كرد و فرزندش حضرت جواد عليه السلام را به جدّ بزرگوارش سپرد ؛ آنگاه همه وكلا و نمايندگان و نيز ياران خود را گرد آورد و ضمن معرفى حضرت جواد عليه السلام به عنوان جانشين خويش به آنان و توصيه به اطاعت‌پذيرى از وى ، با آنان وداع كرد و در\r\n\r\n","description":"","footnote":" ( 1 ) - براى نمونه رجوع كنيد به تاريخ طبرى ، ج 8 ص 565 ؛ عيون اخبار الرضا عليه السلام ، ج 2 ، ص 174 .  ( 2 ) - مأمون در سخنى به اين انگيزه اشاره كرده است : « ما او را وليعهد خود كرديم تا دعايش براى ما باشد و به حكومت و خلافت ما اعتراف كند و . . . بداند كه امر خلافت از آن ما است نه او » ( عيون اخبارالرضا عليه السلام ، ج 2 ، ص 181 ) .  ( 3 ) - كافى ، ج 1 ، ص 408 ؛ بحارالانوار ، ج 49 ، ص 134 . ","page_name":" 233 ","page_number":229},
  {"content":"\r\n\r\nسال دويست هجرى رهسپار مرو شد . « 1 » \r\nمنازلى كه حضرت در سفر خود به خراسان پيموده و نيز حوادثى كه در هر يك از منازل رخ داده در تاريخ به اختلاف ذكر شده است . خط سير امام عليه السلام ظاهراً بدين ترتيب بوده است : مدينه ، مكه ، قادسيّه ، بصره ، اهواز ، رامهرمز ، اصطخر ، يزد ، طبس ، نيشابور ، ده سرخ ، سناباد ، سرخس و مرو .\r\nامام عليه السلام در طول سفر موفق شد با قشرهاى مختلف مردم بويژه شيعيان تماس بگيرد و با سخنان و بيان حديث و نيز ارائه كرامات به تحكيم و تثبيت مبانى اعتقادى امّت بخصوص در مسأله امامت همّت گمارد و حقايق را براى مردم آشكار سازد .\r\n\r\nامام رضا عليه السلام در مرو\r\nپس از گذشت چند روز از ورود امام رضا عليه السلام به مرو ، گفتگوهاى مأمون با آن حضرت آغاز گشت و متجاوز از دو ماه به طول انجاميد . در اين مدت امام عليه السلام از پذيرش خواست مأمون سرباز مىزد .\r\nمأمون ، نخست خلافت را به حضرت پيشنهاد كرد . امام عليه السلام نپذيرفت . مأمون پيشنهاد اصلى يعنى وليعهدى را مطرح كرد و امام عليه السلام را در صورت استنكاف ، تهديد به قتل نمود ، حضرت وقتى ديد مأمون در اين خواسته - بر خلاف خواسته پيشين - جدّى است و در صورت خوددارى وى ، تهديدش را عملى خواهد ساخت باكراهت پذيرفت و فرمود :\r\nخداوند از اين كه به دست خويش ، خودم را به هلاكت بيندازم بازداشته است . اينك كه قضيه چنين است ، هر كارى مىخواهى بكن . « 2 » \r\nاز اين بيان امام عليه السلام استفاده مىشود كه اگر آن حضرت پيشنهاد ولايتعهدى مأمون را رد مىكرد جان خود و دوستان و شيعيانش را در معرض نابودى قرار مىداد ؛ بدون آن كه مرگ آنان اثر مفيد و مثبتى داشته باشد . زيرا مأمون در هيچ شرايطى حاضر نبود از اين\r\n\r\n","description":"","footnote":" ( 1 ) - اثبات الوصية ، ص 178 ؛ انوارالبهيّة ، ص 187 .  ( 2 ) - مناقب ، ج 4 ، ص 363 . ","page_name":" 234 ","page_number":230},
  {"content":"\r\n\r\nخواسته سرنوشت‌ساز خود دست بردارد . او فرزند كسى است كه به خود وى گفته بود :\r\n« سوگند به خدا ، اگر تو هم در كار خلافت با من به ستيز برخيزى سرت را از تنت مىگيرم كه سلطنت عقيم است » . « 1 »  و در عمل نيز با كشتن برادرش امين ثابت كرد كه حكومت ، عقيم است و عاطفه و برادرى نمىشناسد .\r\nاز سوى ديگر ، مأمون در پرتو زيركى و دورانديشى خاصى كه داشت ، همان‌گونه كه فضل بن سهل را از پاى درآورد ، امام عليه السلام را نيز بدون سر و صدا از پاى درمىآورد و علويان را نيز با اين منطق كه ما ولايتعهدى و حتّى خلافت را به شما واگذار كرديم ولى شما نپذيرفتيد ، بنابراين با چه انگيزه‌اى با ما مخالفت مىكنيد ، براى هميشه از صحنهء مبارزه كنار مىزد .\r\nعلاوه بر آن كه مصلحت اسلام و امّت مسلمان ناديده گرفته مىشد . پذيرش ولايتعهدى پس از تهديد مأمون با شرايطى كه امام عليه السلام قرار داد به مصلحت اسلام بود و گرنه آن حضرت نمىپذيرفت ، هرچند خونش ريخته مىشد . بيدارسازى امت اسلامى و آشنا ساختن آنان با تعاليم اسلام و برملا كردن چهره زمامداران غاصب و ستمگر و در يك كلمه احقاق حقّ ، از مهم‌ترين اين مصالح بود .\r\nشايد با توجه به اين جهت است كه وقتى محمد بن عَرَفه از امام عليه السلام درباره علّت پذيرفتن وليعهدى پرسيد و گفت : يابن رسول اللّه ! چه چيز شما را بر پذيرش اين امر واداشت ؟ فرمود : « همان چيزى كه جدّم امير مؤمنان را وادار به ورود در شورا كرد » .\r\nشيخ طوسى و سيد مرتضى مسأله احقاق حق را يكى از انگيزه‌هاى امير مؤمنان عليه السلام از ورود در شوراى عمر ذكر كرده و گفته‌اند :\r\nصاحب حق مىتواند از هر راه مشروع و پسنديده ، حق خويش را بازستاند ؛ بويژه اگر حق ، تكليف شرعى او باشد ؛ زيرا در اين صورت دستيابى به آن حقّ و تحمّل سختىها در راه آن ، واجب خواهد بود مانند حقّ امامت و رهبرى . « 2 » \r\n\r\n","description":"","footnote":" ( 1 ) - عيون اخبار الرضا عليه السلام ، ج 1 ، ص 86 .  ( 2 ) - تلخيص الشافى ، ج 2 ، ص 154 ؛ بحارالانوار ، ج 49 ، ص 155 به نقل از تنزيه الانبياء . ","page_name":" 235 ","page_number":231},
  {"content":"\r\n\r\n\r\nجشن ولايتعهدى\r\nمأمون در ماه رمضان سال 201 هجرى مجلس جشن باشكوهى برگزار كرد و امام رضا عليه السلام را به‌طور رسمى به ولايتعهدى برگزيد و همگان بر اين مسأله با آن حضرت بيعت كردند . « 1 »  مأمون براى نشان دادن صداقت خود در اين كار ، دست به اقدامات زير زد :\r\n1 - لباس سياه را كه شعار عباسيان بود از ميان برداشت و پوشيدن لباس سبز را كه شعار علويان بود سنّت كرد . « 2 » \r\n2 - دختر خود « ام حبيبه » را به امام رضا عليه السلام و دختر ديگرش « ام الفضل » را به حضرت جواد عليه السلام تزويج كرد . « 3 » \r\n3 - دستور داد به نام حضرت رضا عليه السلام سكّه زنند و خطبا همه جا به نام آن گرامى خطبه بخوانند . « 4 » \r\n\r\nبازتاب اقدام مأمون\r\nقضيّه ولايتعهدى امام رضا عليه السلام در جامعه اسلامى آن روز ، بازتاب‌هاى متفاوتى داشت . علويان و مردم مدينه از آن استقبال كرده ، دست از مخالفت و شورش عليه حكومت برداشتند و تا زمانى كه آن حضرت زنده بود ، قيامى از آنان سر نزد . « 5 »  مردم كوفه از همان آغاز با مأمون بيعت نكردند و همچنان با وى مخالف بودند تا زمانى كه عباس بن موسى برادر امام رضا عليه السلام بدانجا رفت و مردم را به بيعت مأمون فراخواند . آنان - جز تعدادى اندك - از دعوت او سرپيچى كرده گفتند : اگر براى مأمون و پس از او براى\r\n\r\n","description":"","footnote":" ( 1 ) - عيون اخبار الرّضا عليه السلام ، ج 2 ، ص 161 .  ( 2 ) - الامام على الرّضا عليه السلام ، وليعهد المأمون ، ص 61 .  ( 3 ) - تاريخ طبرى ، ج 8 ، ص 566 ؛ كامل ابن اثير ، ج 6 ، ص 350 . از بعضى منابع مانند تاريخ يعقوبى ، ج 2 ، ص 454 استفاده مىشود كه ازدواج ام‌الفضل با امام جواد عليه السلام پس از شهادت امام رضا عليه السلام و رفتن مأمون به بغداد بوده است .  ( 4 ) - بحارالانوار ، ج 49 ، ص 134 ؛ مسند الامام الرضا عليه السلام ، ج 1 ، ص 74 .  ( 5 ) - الحياة السياسيّة للامام الرضا عليه السلام ، ص 226 . ","page_name":" 236 ","page_number":232},
  {"content":"\r\n\r\nبرادرت دعوت مىكنى ما نيازمند دعوت تو نيستيم ؛ ولى اگر مستقيم براى برادرت يا يكى ديگر از خاندانت يا براى خودت فرامىخوانى ، دعوتت را پذيراييم . « 1 » \r\nدر بغداد مردم در ابتدا دو دسته شدند : جمعى به فرمان مأمون گردن نهادند ؛ ولى گروهى ديگر از فرمان وى سر باز زدند و چون در ميان اين دسته تعدادى از رجال دولتى وجود داشت بر موافقان چيره گشتند . آنان با « ابن شَكْله » يكى از سرسخت‌ترين دشمنان حضرت على عليه السلام بيعت كردند . « 2 » \r\n\r\n","description":"","footnote":" ( 1 ) - الحياة السياسيّة للامام الرضا عليه السلام ، ص 188 .  ( 2 ) - همان ، ص 384 . ","page_name":" 237 ","page_number":233},
  {"content":"\r\n\r\nپرسش\r\n1 - مأمون در آغاز حكومت ، خود را با چه بحران سياسيى رو به رو ديد ؟\r\n2 - قيام ابن‌طباطبا و ابوالسّرايا را به اختصار بيان كنيد .\r\n3 - مأمون براى خروج از بحران سياسى چه چاره‌اى انديشيد ؟\r\n4 - انگيزه مأمون از طرح موضوع ولايتعهدى چه بود ؟\r\n5 - امام رضا عليه السلام چه زمان و چگونه به ايران احضار شد ؟\r\n6 - مأمون پس از معرفى امام رضا عليه السلام به ولايتعهدى دست به چه اقداماتى زد ؟\r\n\r\n","description":"","footnote":"","page_name":" 238 ","page_number":234},
  {"content":"\r\n\r\n\r\nدرس بيست و پنجم : سياست‌ها و تدابير امام رضا ( ع )\r\nحضرت رضا عليه السلام همزمان با اجراى توطئه‌هاى مأمون نسبت به خود ، براى خنثى كردن آن‌ها دست به كار شد و سياست‌ها و تدابير سنجيده و حساب شده‌اى در پيش گرفت . اين تدابير از زمان دعوت مأمون از آن حضرت براى حركت به سوى خراسان آغاز گشت و تا لحظه شهادت آن بزرگوار ادامه داشت . اينك نمودارهاى برجسته سياست امام عليه السلام در برابر طرح مأمون :\r\n\r\n1 - ابراز ناخشنودى از پيشنهاد مأمون\r\nامام رضا عليه السلام پس‌از رويارو شدن با دعوت مأمون ، با گفتار و كردار مراتب ناخشنودى خويش را از اين دعوت به گوش همگان رسانيد و اين سفر را يك سفر اجبارى و سفرى كه به شهادت او منتهى مىشود قلمداد كرد .\r\nامام عليه السلام اين مطلب را هم به هنگام وداع با بستگانش ، هم در وقت وداع پيامبر صلى الله عليه و آله و هم در زمان طواف خانه خدا به شيوه‌هاى مختلف به گوش همگان رسانيد . « 1 » \r\n\r\n","description":"","footnote":" ( 1 ) - حضرت پيش از ترك مدينه خويشان خود را جمع كرد و دستور داد براى وى مجلس سوگوارى تشكيل داده و گريه كنند . در پايان مبلغى پول در ميان آنان تقسيم كرد و فرمود : من هرگز از اين سفر بازنخواهم گشت ( دلائل الامامة ، ص 176 ) .\r\nمخول سَجستانى مىگويد : حضرت رضا عليه السلام براى وداع با رسول خدا صلى الله عليه و آله وارد مسجد شد . . . من نزد او رفتم و پس از سلام به او تبريك گفتم . امام فرمود : مرا زيارت كن زيرا من از جوار جدّم بيرون مىروم و در غربت مىميرم و در كنار هارون دفن خواهم شد ( بحارالانوار ، ج 49 ، ص 117 ) .\r\nحضرت جواد عليه السلام كه - بنا به نقلى - در سفر به مكه همراه پدر خود بود ، با مشاهده طواف پدر ، ناراحت و افسرده در گوشه‌اى نشست . امام پس از فراغ از طواف نزد فرزندش رفت و از او خواست برخيزد تا بروند . حضرت جواد گفت : توان برخاستن ندارم . چگونه برخيزم در حالى كه مىبينم به‌گونه‌اى با كعبه وداع مىكنى كه گويى ديگر به سوى آن بازنخواهى گشت ( اثبات الوصيّة ، ص 177 ) . ","page_name":" 239 ","page_number":235},
  {"content":"\r\n\r\nامام عليه السلام در اين موضع علاوه بر توجه دادن همگان به توطئه جديد مأمون ، همه كسانى را كه ممكن بود نسبت به آن حضرت - به‌خاطر پذيرش دعوت خليفه - بدبين شوند ، به ماهيّت اين اقدام و اهداف شومى كه فراسوى آن بود آگاه و دلشان را از كينه مأمون لبريز ساخت .\r\n\r\n2 - همراه نبردن هيچ يك از بستگان\r\nامام عليه السلام به تنهايى راهى مرو شد و هيچ يك از بستگان حتى تنها پسر خود حضرت جواد عليه السلام را همراه نبرد و بدين ترتيب به مأمون گوشزد كرد كه وى نه تنها به آينده كار خوشبين نيست ، بلكه اين سفر را خطرناك مىداند و چه بسا اگر فرزندش را با خود ببرد جان او نيز به خطر افتد . « 1 » \r\n\r\n3 - تماس با پايگاه‌هاى مردمى در طول سفر\r\nبرغم آنكه مأمون تمامى تدابير لازم را براى محدوديت امام در طول سفر اتخاذ كرده و حتى مسير آن حضرت را مشخص كرده بود ، امام در هر فرصتى با دوستان و ارادتمندان خويش تماس مىگرفت و با گفتار و كردار ، امامت خويش را تداوم رسالت پيامبر صلى الله عليه و آله قلمداد و مشروعيّت خلافت را از ديگران سلب مىكرد .\r\nنقطه عطف اين ارتباط جريان گفتگوى امام رضا عليه السلام با مردم نيشابور است . دهها هزار تن از دوستداران علم و حديث و شيفته اهل بيت عليهم السلام در مسير موكب امام عليه السلام اجتماع كرده و از آن حضرت تقاضاى رهنمود كردند .\r\nامام عليه السلام در اين جمع بىنظير به موعظه و يادآورى مسائل اخلاقى و حتى مسائل فرعى همچون نماز ، روزه و . . . نپرداخت ؛ بلكه اساسىترين مسأله اعتقادى يعنى توحيد را مطرح كرد و چنگ زدن به ريسمان « لا إله الّا اللّه » را تنها راه ايمنى از عذاب الهى دانست .\r\nنكته در خور توجّه ، كيفيّت نقل سلسله سند حديث است . حضرت در نقل حديث شيوه\r\n\r\n","description":"","footnote":" ( 1 ) - واقعيتى كه اين احتمال را تقويت مىكند اين كه هر كدام از علويان مانند محمد بن جعفر و همراهان ، و محمد بن محمد بن زيد و . . . كه راهى مرو شدند جان سالم بدر نبرده و بازنگشتند . ","page_name":" 240 ","page_number":236},
  {"content":"\r\n\r\nخاصى به كار برد ؛ اسامى پدران بزرگوارش را تا رسول خدا صلى الله عليه و آله به عنوان سلسله اسناد روايت ذكر كرد . از آن حضرت هم پيش‌تر رفت و سلسله سند را به خداوند منتهى ساخت .\r\nاين كيفيّت نقل بيانگر اين است كه تنها اين سلسله به هم پيوسته است كه حق ولايت و حكومت بر مردم را دارد و نيز تنها بسترى است كه انسان‌ها را به دژ ايمن توحيد رهنمون مىسازد .\r\nاين پيوستگى و ارتباط زنجيره‌اى در بيان نهايى امام عليه السلام مورد تأكيد قرار گرفته است .\r\nامام عليه السلام براى آن كه جايگاه ولايت را در نظام توحيد نشان دهد پيام پايانى خويش را چنين ابلاغ كرد : پس از آن كه موكب حضرت حركت كرد ، سر از كجاوه بيرون آورد و خطاب به بدرقه كنندگان كه محو جمالش شده بودند فرمود : « بِشُرُوطِها وَ انَا مِنْ شُرُوطِها » ، با شرايط آن و من از شرايط آنم .\r\nاين فراز از سخن امام عليه السلام در برگيرنده چند نكته مهم است :\r\nالف - توحيد براى كسى دژ ايمن است كه به تمامى شرايط آن - از جمله شناخت مقام امام معصوم و پيروى از دستورها و برنامه‌هاى وى - دل بسته و به همه مقرراتش پايبند باشد .\r\nب - امام عليه السلام با جمله : « من از شرايط آن هستم » وجوب فرمانبرى از خود را به عنوان شرط توحيد بر همه مسلمانان واجب و نقشه مأمون را كه مىكوشيد با واگذارى وليعهدى به آن گرامى براى خلافت خويش مشروعيّتى بيابد ، خنثى كرد .\r\nج - حضرت ، وجوب اطاعت از خود را از آن جهت كه از شرايط توحيد است و از سوى خداوند تعيين شده مطرح كرد ، نه از آن جهت كه از جانب مأمون ولىّ امر است و يا به زودى ولىّ امر خواهد شد . « 1 » \r\n\r\n4 - مقاومت در برابر خواستهء مأمون\r\nامام رضا عليه السلام پس از ورود به مرو بيش از دو ماه در برابر خواسته مأمون مقاومت كرد و تا زمانى كه به‌طور صريح از سوى او تهديد به قتل نشد ولايتعهدى را نپذيرفت . در اين مدت همه جا پخش شد كه امام عليه السلام به خواست خليفه گردن ننهاده است .\r\n\r\n","description":"","footnote":" ( 1 ) - برگرفته شده از الحياة السياسيّة للامام الرضا عليه السلام ، صص 316 - 320 . ","page_name":" 241 ","page_number":237},
  {"content":"\r\n\r\nپس از پذيرش نيز با استفاده از هر فرصتى اجبارى بودن و نافرجامى آن را به همگان گوشزد كرد به عنوان نمونه در پايان مراسم جشن ولايتعهدى به يكى از ياران خود - كه شادمانى مىكرد - فرمود : « دلت را به اين موضوع مشغول نساز و بدان شاد مباش زيرا اين كار پانمىگيرد » . « 1 » \r\nو نيز در پاسخ معترضى كه گفته بود : چرا بدين كار تن دادى ؟ فرمود : « من بر اين كار مجبور شدم » . « 2 » \r\n\r\n5 - پذيرش مشروط\r\nحضرت رضا عليه السلام ولايتعهدى را مشروط پذيرفت . اين شرايط عبارت بود از اين كه در امور حكومتى امر و نهى نكند ، فتوايى ندهد ، قضاوتى نكند ، در نصب و عزل افراد دخالتى نداشته باشد و هيچ يك از قوانين و مقررات جارى را تغيير ندهد . « 3 » \r\nاتخاذ اين سياست از سوى آن حضرت - آن هم در منصب ولايتعهدى - بيانگر اين است كه اوّلًا ؛ حكومت موجود صلاحيّت آن را ندارد كه چهره‌اى مانند امام رضا عليه السلام با آن همكارى نمايد . ثانياً ؛ آنچه از هيأت حاكمه سرمىزند ارتباطى با امام ندارد و سياست‌ها و عزل و نصب‌ها ناشى از رضايت و موافقت آن بزرگوار نيست . بنابراين وجود امام رضا عليه السلام در منصب ولايتعهدى هيچ‌گونه توجيهى براى كارهاى حكمرانان نخواهد بود .\r\nثالثاً ؛ امام با اين شرايط به همگان فهماند كه خواستار دنيا و جاه و مقام نيست و پذيرش ولايتعهدى بنا بر ضرورت و حكم اجبار بوده است و بدين ترتيب نقشه مأمون كه مىكوشيد وانمود كند امام به دنيا بىرغبت نيست ، با اين شرايط ، نقش بر آب شد .\r\nمأمون پس از مدتى به عمق شرايط ياد شده از سوى امام عليه السلام و زيان‌هايى كه از پذيرش آن متوجه حكومتش شده بود پى برد ؛ از اين رو بارها درصدد برآمد امام را به تدبير امور حكومتى وادارد و سياست مبارزه منفى آن حضرت را نقض كند ؛ ولى آن گرامى با يادآورىِ\r\n\r\n","description":"","footnote":" ( 1 ) - بحارالانوار ، ج 49 ، ص 147 .  ( 2 ) - همان ، ص 136 .  ( 3 ) - ر . ك : مناقب ، ابن شهر آشوب ، ج 4 ، ص 363 . ","page_name":" 242 ","page_number":238},
  {"content":"\r\n\r\nقرار ياد شده از پذيرش آن خوددارى مىكرد . نمونه بارز آن جريان نماز عيد است .\r\nمأمون به اين بهانه كه مردم مراتب فضل و كمال آن حضرت را بشناسند ، از امام دعوت كرد تا نماز عيد را بگزارد . حضرت نپذيرفت و همان شرايط را يادآور شد . مأمون پافشارى كرد . امام پذيرفت به شرط آن كه همچون جدّش رسول خدا صلى الله عليه و آله و امير مؤمنان عليه السلام براى نماز بيرون رود . مأمون موافقت كرد . امام به شيوه نياكان خود به همراه ياران ، تكبيرگويان براى نماز بيرون رفت ، شهر مرو از گريه و فرياد تكبير مردم به لرزه درآمد و مردم از شدّت شيون و فغان ، ياراى خوددارى نداشتند ، گويى زمين و آسمان و در و ديوار با او هم‌آوا هستند . خبر اين شور و هيجان بىسابقه به مأمون رسيد . وى كسى را نزد امام فرستاد و از او خواست به منزل‌بازگردد و نماز را كس ديگرى بگزارد . حضرت بازگشت . در پى بازگشت امام عليه السلام مردم دچار پراكندگى شدند و نمازشان سامان نگرفت . « 1 » \r\n\r\n6 - بهره‌بردارى از منصب ولايتعهدى\r\nامام رضا عليه السلام با بهره‌گيرى از منصب ولايتعهدى موفق شد حصار « تقيّه » را بشكند و پيام امامت را در سطح گسترده‌ترى به مردم ، حتى ملل غير مسلمان ، ابلاغ كند و حقايق و معارف بسيارى را كه در طول 150 سال ، جز در خفا و با تقيّه و به خصّيصين گفته نشده بود با فرياد بلند از تريبون خلافت به گوش همگان برساند .\r\nدر پرتو اين اقدام امام عليه السلام اهل بيت پيامبر صلى الله عليه و آله كه بيش از نيم‌قرن آشكارا بر منبرها دشنام داده مىشدند همه جا با عظمت و نيكى ياد شدند و فضائلشان بر زبان‌ها جارى شد . دوستانشان از اين موقعيّت ، روحيّه گرفتند ، ناآگاهان با ايشان آشنا شده به آنان گرايش يافتند و دشمنانشان ، احساس زبونى و شكست كردند . حتّى طرّاح مسأله ولايتعهدى پس از اندك زمانى دريافت كه در اين بازى نه‌تنها چيزى به دست نياورده كه زيان هم كرده است و اگر دير بجنبد اساس حكومتش بر باد خواهد رفت .\r\n\r\n","description":"","footnote":" ( 1 ) - ر . ك : عيون اخبار الرضا عليه السلام ، ج 2 ، ص 161 ؛ ارشاد ، ص 312 ؛ مناقب ، ج 4 ، ص 371 . ","page_name":" 243 ","page_number":239},
  {"content":"\r\n\r\n\r\nتلاش‌هاى مذبوحانه\r\nهر چه از زمان ولايتعهدى امام رضا عليه السلام مىگذشت ، مأمون بيشتر احساس زيان و شكست مىكرد ؛ از اين رو ، در واكنش به سياست‌ها و تدابير امام رضا عليه السلام در طول مدت ولايتعهدى دست به يك سلسله اقدامات مذبوحانه‌اى زد كه مهم‌ترين آنها عبارت است از :\r\n1 - جلوگيرى از نشر فضائل امام عليه السلام در ميان مردم و بىاعتبار كردن شخصيّت اجتماعى آن حضرت : جلوگيرى رجاء بن‌ابىضحّاك توسط مأمون از نقل فضائل اخلاقى امام براى مردم ، « 1 »  وادار كردن افراد بدخواه به تحقير امام در انظار ، « 2 »  و تشكيل مجالس بحث و مناظره براى حضرت با انديشمندان ملل مختلف در همين راستا انجام مىگرفت .\r\n2 - پخش شايعات عليه امام عليه السلام : از قبيل اين كه آن حضرت فرموده است : همه مردم بردگان ما هستند ، « 3 »  يا حكم به حلّيت غنا از سوى آن حضرت . « 4 » \r\n3 - وادار كردن امام رضا عليه السلام به عزيمت به سوى بغداد به تنهايى تا از اين طريق آن حضرت را در چنگال سرسخت‌ترين دشمنان خود قرار دهد و خود را از دست او راحت كند . ولى امام عليه السلام با استنكاف از رفتن به بغداد به‌تنهايى ، اين توطئه مأمون را خنثى كرد . « 5 » \r\n\r\nشهادت امام رضا عليه السلام\r\nمأمون پس از ناكامى در دستيابى به اهداف خويش از طرح ولايتعهدى ناچار براى رهايى از تنگناى دشوارى كه خويشتن را در آن گرفتار مىديد و انتقام از سرسخت‌ترين دشمن خود به همان شيوه‌اى متوسّل شد كه زمامداران ستمگر پيشين تجربه كرده بودند ؛\r\n\r\n","description":"","footnote":" ( 1 ) - ر . ك : بحارالانوار ، ج 49 ، ص 95 ؛ عيون اخبار الرضا عليه السلام ، ج 2 ، ص 197 .  ( 2 ) - ر . ك : دلائل الامامة ، ص 197 ؛ عيون اخبار الرضا عليه السلام ، ج 2 ، ص 179 .  ( 3 ) - ر . ك : بحارالانوار ، ج 49 ، ص 170 ؛ عيون اخبارالرضا عليه السلام ، ج 2 ، ص 197 .  ( 4 ) - ر . ك : مسند الامام الرّضا عليه السلام ، ج 2 ، ص 452 .  ( 5 ) - ر . ك : بحارالانوار ، ج 49 ، ص 57 . ","page_name":" 244 ","page_number":240},
  {"content":"\r\n\r\nيعنى قتل . ولى پيداست كه آشكارا كشتن امام رضا عليه السلام با آن موقعيّت و جايگاه ممتازى كه داشت نه كار آسانى بود و نه به صلاح حكومت . از اين رو ، براى اجراى توطئه خود حيله‌اى به كار برد كه هم اجرايش آسان بود و هم پيامدش براى حكومت كمتر .\r\nاو تصميم گرفته بود به بغداد برود تا مشكل اساسى اين ناحيه را به نفع خود حل كند ؛ ليكن لازم بود پيش از ورود به بغداد دو مانع عمده را از سر راه خود بردارد تا صداقتش را براى ناراضيان بغداد به اثبات رساند . اين دو مانع عبارت بود از وزيرش فضل بن سهل و وليعهدش حضرت رضا عليه السلام .\r\nمأمون همراه وزير و وليعهدش مرو را به مقصد بغداد ترك كرد . فضل را در حمّام سرخس با حيله به قتل رسانيد . هنگامى كه به طوس رسيد امام رضا عليه السلام را به منزل خود دعوت كرد و به دست خود و بدون هيچ واسطه‌اى با خوراندن انگور « 1 »  يا انار مسموم « 2 »  به آن حضرت او را شهيد كرد . تاريخ شهادت امام عليه السلام بنا بر قول مشهور ، آخر ماه صفر ، سال 203 هجرى ، « 3 »  يك سال و اندى پس از صدور فرمان ولايتعهدى به نام آن حضرت ذكر شده است .\r\nمأمون براى بىگناه جلوه دادن خود و سرپوش نهادن بر اين جنايت ، پس از شهادت امام در حالى كه گريبان چاك زده بود ، اشك مىريخت و بر سر مىزد و به سوى خانه امام شتافته اظهار بىتابى مىكرد . « 4 »  سپس سادات و هواداران امام را فراخواند و جسد حضرت را به آنان نشان داد و گفت ببينيد كه پيكر او سالم و طبيعى است . « 5 »  سپس براى جلوگيرى از هرگونه شورشى اعلام كردند پيكر امام امروز تشييع نمىشود و چون مردم پراكنده شدند ، به دستور مأمون پيكر مطهر امام را شبانه غسل داده و كفن كردند و شبانه در كنار قبر هارون به خاك سپردند . « 6 » \r\n\r\n","description":"","footnote":" ( 1 ) - بحارالانوار ، ج 49 ، ص 293 .  ( 2 ) - اعلام الورى ، ص 340 .  ( 3 ) - همان ، ص 314 .  ( 4 ) - ر . ك : مناقب ، ج 4 ، ص 375 .  ( 5 ) - بحارالانوار ، ج 49 ، ص 309 ؛ مقاتل الطالبيين ، ص 378 .  ( 6 ) - بحارالانوار ، ج 49 ، ص 299 ؛ عيون اخبارالرّضا عليه السلام ، ج 1 ، ص 270 . ","page_name":" 245 ","page_number":241},
  {"content":"\r\n\r\nپرسش\r\n1 - حضرت رضا عليه السلام مراتب ناخشنودى خود از دعوت مأمون را چگونه به گوش ديگران رسانيد ؟\r\n2 - بيان امام رضا عليه السلام « بشروطها و انَا من شروطها » در ذيل حديث سلسلة الذهب ، حاوى چه نكات مهمى است ؟\r\n3 - پيشواى هشتم براى پذيرش ولايتعهدى چه شرايطى قائل شد ؟\r\n4 - مأمون پس از رويارويى با تدابير امام رضا عليه السلام در منصب ولايتعهدى ، دست به چه اقدامات مذبوحانه‌اى زد ؟\r\n5 - آخرين توطئه مأمون عليه حضرت رضا عليه السلام چه بود و چه زمانى واقع شد ؟\r\n\r\n","description":"","footnote":"","page_name":" 246 ","page_number":242},
  {"content":"\r\n\r\n\r\nدرس بيست و ششم : مأمون و امام جواد ( ع )\r\nنهمين پيشواى شيعيان در دهم رجب سال 195 هجرى در مدينه به دنيا آمد . « 1 »  با ولادت آن گرامى چشم امام رضا عليه السلام روشن ، دل شيعيان شاد و نگرانى ايشان بر طرف شد ؛ از سوى ديگر دشمنان و بدخواهان بويژه واقفيّه مأيوس و ناكام شدند . شايد با توجه به اين آثار و بركات بود كه پدر بزرگوارش فرمود :\r\nمولودى در اسلام با بركت‌تر از او براى شيعيان ما زاده نشده است . « 2 » \r\nنام پيشواى نهم محمّد ، كنيه‌اش ابو جعفر و مشهورترين لقب‌هايش جواد و تقى است .\r\nمادر آن حضرت سبيكه نوبيّه « 3 »  است كه امام رضا عليه السلام او را خيزران ناميد . « 4 »  وى به تعبير مسعودى از برترين زنان روزگار خود بود . « 5 »  در شأن و مرتبت وى همين بس كه رسول اكرم صلى الله عليه و آله ، امام كاظم و امام رضا عليهما السلام هر كدام به بيانى از وى تجليل كرده‌اند .\r\nپيشواى نهم از نظر برخوردارى از فضائل اخلاقى ، ملكات روحى و خوى و منش انسانى يگانهء عصر خود بود . خداوند وجود مقدسش را در پرتو تقوا و عبوديت ، در همهء زمينه‌هاى اخلاقى و رفتارى ، الگو و اسوه حَسَنه براى امت قرار داده است . محمد بن طلحه شافعى مىگويد :\r\n\r\n","description":"","footnote":" ( 1 ) - ر . ك : مناقب ، ج 4 ، ص 379 .  ( 2 ) - كافى ، ج 6 ، ص 361 .  ( 3 ) - نوبه نام بلاد پهناورى از زنگيان در جنوب مصر است كه بين صعيد و حبشه قرار گرفته و بر ساحل رود نيل واقع‌است ( ر . ك : قاموس المحيط ، ج 1 ، ص 140 و معجم‌البلدان ، ج 5 ، ص 308 ) . نام‌هاى ديگرى چون ريحانه ، دُرّه ، سكينه و صفيّه نيز براى او ذكر شده است .  ( 4 ) - اعلام الورى ، ص 329 ؛ مناقب ، ج 4 ، ص 379 .  ( 5 ) - اثبات الوصيّة ، ص 183 . ","page_name":" 247 ","page_number":243},
  {"content":"\r\n\r\nبا آن كه ميدان ابراز كرامات و فضائل براى حضرت جواد عليه السلام فراهم نبود و مدت زندگى وى در اين جهان دوام نيافت ، خداوند آن گرامى را به مناقب و فضائلى اختصاص داد كه در اوج عظمت قرار دارد و انوارش در آسمان فضيلت پرتو افكنده ، براى انسان‌هاى بينا و بصير آشكار است . « 1 » \r\nامام جواد عليه السلام انس خاصى با عبادت داشت . شب‌ها را به تهجّد و نيايش و روزها را به روزه سپرى مىكرد و در جود و سخاوت در مرتبه‌اى قرار داشت كه به « جواد الأئمّه » ملقّب گشت . حضرت با آن كه مدتى در مركز خلافت و در كاخ مأمون زندگى مىكرد و خليفه مىكوشيد او را به‌سوى تجمل‌گرايى و جلوه‌هاى مادى بكشاند ؛ ولى ايشان به هيچ وجه به دنيا دل نبست و فريفته مظاهر مادى زندگى شاهانه نگشت .\r\n\r\nامامت\r\nپيشواى نهم علاوه بر برخوردارى از كمالات معنوى و برترى علمى كه هر كدام دليل روشنى بر امامت آن حضرت و جانشينى وى از پدر بزرگوارش مىباشد و نيز علاوه بر بيانات و تصريحاتى كه از سوى رسول خدا صلى الله عليه و آله در امر امامت آن حضرت نقل شده ، بارها و به مناسبت‌هاى گوناگون از سوى پيشواى هشتم به‌عنوان پيشواى پس از آن حضرت به شيعيان معرفى گرديده است . صفوان بن يحيى مىگويد :\r\nبه امام رضا عليه السلام عرض كردم : . . . چنانچه براى شما پيشامدى رخ دهد امر امامت به چه كسى واگذار مىشود ؟\r\nامام به فرزندش ابو جعفر - كه نزدش ايستاده بود - اشاره كرد .\r\nگفتم : فدايت شوم ! همين پسر سه ساله ! ؟\r\nفرمود : چه مانعى دارد ؟ عيسى عليه السلام سه ساله بود كه حجّت خدا شد . « 2 » \r\n\r\n","description":"","footnote":" ( 1 ) - كشف الغمه ، ج 3 ، ص 133 .  ( 2 ) - كافى ، ج 1 ، ص 258 ، حديث 10 . شيخ مفيد و طبرسى حديث ياد شده را از كلينى نقل كرده‌اند ولى در پايان آورده‌اند : حضرت عيسى در سنّى كمتر از سه سالگى به نبوت برگزيده شد ( ر . ك : ارشاد ، ص 317 و اعلام الورى ، ص 331 ) . ","page_name":" 248 ","page_number":244},
  {"content":"\r\n\r\nامام جواد عليه السلام در آخر ماه صفر سال 203 هجرى در حالى كه هفت سال و اندى از عمر مباركش مىگذشت عهده‌دار مقام امامت شد و مدت امامتش هفده سال به طول انجاميد . از اين مدت حدود پانزده سال آن معاصر حكومت مأمون و دو سال ديگرش همزمان با زمامدارى معتصم بود .\r\n\r\nويژگى امامت حضرت جواد عليه السلام\r\nبرجسته‌ترين ويژگى امامت امام جواد عليه السلام خردسالى آن‌حضرت به‌هنگام عهده‌دارى اين منصب الهى است ؛ چه اين كه آن بزرگوار نخستين پيشواى معصوم است كه پيش از سنّ بلوغ مسؤوليّت پيشوايى امّت را پذيرفته بود ؛ هر چند پس از آن حضرت فرزندش امام هادى و نيز حضرت مهدى عليهما السلام در سنينى همسان و يا كمتر از سنّ امام جواد عليه السلام به امامت رسيدند .\r\nطبيعى است چنين پديده بىسابقه‌اى با محوريّت اساسىترين مسأله مورد اختلاف بيت امامت با دستگاه خلافت جور ، پيامدها و واكنش‌هايى در پى داشته باشد . از اين رو ، امامان پيشين ، بويژه حضرت رضا عليه السلام سعى مىكردند با بيانات گوناگون و ارائه شواهدى از قرآن دربارهء رهبرى پيامبران گذشته در دوران خردسالى از قبيل حضرت عيسى و يحيى بن زكريّا ، افكار عمومى را براى پذيرش امامت امام جواد عليه السلام در آينده‌اى نزديك آماده سازند . « 1 » \r\n\r\nشرايط سياسى - فرهنگى\r\nاز جمله مسائل كلامى مربوط به امامت كه در جامعه آن روز مطرح شد اين بود كه آيا ممكن است كسى پيش از بلوغ به مقام امامت برسد ؟ اين بحث با شهادت حضرت رضا و به امامت رسيدن امام جواد عليهما السلام به صورت جدّىترى در محافل علمى - كلامى مطرح و\r\n\r\n","description":"","footnote":" ( 1 ) - براى آگاهى از اين بيانات رجوع كنيد به بحارالانوار ، ج 50 ، ص 22 ؛ كافى ، ج 1 ، ص 256 و 314 و عيون اخبارالرضا عليه السلام ، ج 2 ، ص 216 . ","page_name":" 249 ","page_number":245},
  {"content":"\r\n\r\nبعدها نيز دربارهء امامت امام هادى و حضرت مهدى عليهما السلام دنبال شد .\r\nاين موضوع اعتقادى كه مصداق نخستين آن وجود مبارك امام جواد عليه السلام بود ، نگرانىهايى را در ميان پيروان اهل بيت عليهم السلام به وجود آورد و آنان را در حيرت و اضطراب عميقى فرو برد و دچار پراكندگى كرد . گروهى از آنان در منزل عبدالرّحمان بن حجاج گردآمده به شيون و زارى پرداختند . « 1 » \r\nاين اضطراب موجب شد تا برخى از شيعيان به سراغ عبدالله بن موسى برادر امام رضا عليه السلام بروند ؛ ولى چون او را در پاسخگويى به سؤالات خود ناتوان ديدند او را ترك كرده به سراغ امام جواد عليه السلام رفتند . « 2 » \r\nگروه ديگرى به واقفىها پيوستند . جمعى نيز به امامت احمد بن موسى قائل شدند .\r\nمبناى استدلال اين دو گروه ، كمى سن امام بود ، آنان بلوغ را شرط احراز منصب امامت مىدانستند . « 3 » \r\nشمارى از شيعيان براى حصول اطمينان ، گاه مسأله كمى سنّ آن حضرت را با خود وى در ميان مىگذاشتند . امام در پاسخ با اشاره به جانشينى سليمان از داوُود در سنّ كودكى و نيز نبوت يحيى بن زكريا و حضرت عيسى در دوران شيرخوارگى ، امامت خود را تثبيت مىكرد . گاهى نيز به‌عنوان آزمايش ، وى را در مقابل انواع پرسش‌هاى علمى و دينى قرار مىدادند و چون حضرت با كمى سنّ به تمامى پرسش‌هاى آنان پاسخ مىداد ، آنان با اطمينان خاطر امامتش را مىپذيرفتند .\r\n\r\nمأمون و امام جواد عليه السلام\r\nموقعيّت سنّى امام جواد عليه السلام و كشمكش‌ها و پراكندگىهاى شيعيان بر سر مسأله امامت ، مأمون را - كه از دوران امامت امام رضا عليه السلام و برخوردها و موضع‌گيرىهاى آن حضرت\r\n\r\n","description":"","footnote":" ( 1 ) - عيون المعجزات ، ص 122 .  ( 2 ) - ر . ك . دلائل الامامة ، ص 205 .  ( 3 ) - الفصول المختارة ، ص 315 . ","page_name":" 250 ","page_number":246},
  {"content":"\r\n\r\nتجربه‌ها آموخته بود - بر آن داشت تا اهداف سياسى و حكومتى خود را در جهت تثبيت هر چه بيشتر پايه‌هاى حكومت خويش و قلع و قمع يا مطيع ساختن مخالفان بويژه شيعيان و در رأس آنان حضرت جواد عليه السلام را با جدّيّت و آزمندى بيشتر دنبال كند .\r\nاو پس از استقرار در بغداد به سال 204 هجرى متوجه امام جواد عليه السلام شد . در نخستين اقدام ، امام را به پايتخت احضار كرد . « 1 »  هدف مأمون از اين اقدام - علاوه بر تحت نظر قرار دادن امام و كنترل آن حضرت ونيز قطع روابط وى با شيعيان - عبارت بود از :\r\n1 - با جذب حضرت به دستگاه پرزرق و برق خلافت ، امام را از انديشه مبارزه عليه حكومت خود بازدارد و در افكار عمومى ، مواضع فكرى تشيّع و امامت شيعه را زير سؤال ببرد .\r\n2 - با فراخوانى امام به مركز خلافت و تظاهر به دوستى و تكريم آن حضرت مىكوشيد حسن نيّت خود را نسبت به اهل بيت : و برائت ذمّه خويش را از خون امام رضا عليه السلام براى توده‌هاى مردم به اثبات رساند .\r\n3 - با اين اقدام ، مىخواست بر درستى سياست خود نسبت به بيت امامت تأكيد ورزد و به همگان بفهماند كه اگر تدبير او درست و دستگاه خلافت او اسلامى و مشروع نبود دو تن از امامان شيعه به چنين دستگاهى نزديك نمىشدند .\r\nمأمون در دومين اقدام با گردآورى دانشمندان از فرقه‌هاى مختلف و ترتيب مجالس بحث و مناظره با امام مىكوشيد هر چند در يك مسأله آن حضرت را محكوم ساخته ناتوانى علمى وى و بىبهره بودن او را از دانش خدادادى ويژه رهبران الهى به رخش بكشد و آن را دستاويزى براى ابطال اصل ادعايش قرار دهد .\r\nوى با آن كه از اعمال اين روش در دوران امام رضا عليه السلام سودى نبرده بود و مىدانست امام جواد نيز از همان نسل است ، در دوران آن حضرت نيز اين تجربه تلخ را تكرار كرد .\r\nشايد خردسالى امام ، محرك و مشوق او در دست يازيدن به اين اقدام بوده است .\r\nمأمون در اين اقدام نقش واسطه را ايفا مىكرد ؛ يعنى از يك سو ديگران را تحريك و\r\n\r\n","description":"","footnote":" ( 1 ) - الحياة السياسيّة للامام الجواد عليه السلام ، ص 65 . ","page_name":" 251 ","page_number":247},
  {"content":"\r\n\r\nتشويق مىكرد تا امام را مورد پرسش‌هاى گوناگون قرار دهند ؛ از سوى ديگر با بيان برترىهاى علمى امام به اطمينان پيروزى آن حضرت بر حريفان تظاهر مىكرد تا از پيامدهاى شكست رقيبان مصون بماند و در زمره جبهه شكست خورده و محكوم بشمار نرود .\r\nوى در فرمانى به يحيى بن اكثم ، قاضى القضاة حكومت خود به هدف خويش از اين اقدام اشاره كرده مىگويد :\r\nپرسش و مسأله‌اى را بر ابوجعفر عرضه كن كه او را محكوم و ساكت سازى . « 1 » \r\nيحيى علاوه بر اين ، از سوى مردم نيز وادار شد تا امام را بيازمايد . گروهى از عباسيان نزد وى رفتند و با وعده اموال و پول‌هاى زياد در صورت پيروزى بر امام ، از وى خواستند سؤالى بر حضرت عرضه كند كه او مجاب گردد . « 2 » \r\nاز تمامى اين‌ها برمىآيد كه هدف مأمون و باندش از طرح پرسش‌هاى علمى و ترتيب مجالس مناظره با امام ، آشكار شدن مراتب فضل و دانش آن حضرت براى همگان و حتى آزمايش آن گرامى نبود ؛ بلكه هدف اصلى آنان ، شكست دادن و محكوم كردن امام جواد عليه السلام بوده است .\r\n\r\nتوطئه ازدواج\r\nمأمون ، در اقدامى ديگر ، دختر خود ام‌الفضل را به همسرى حضرت جواد عليه السلام درآورد . انگيزه او از اين اقدام سياسى اين بود كه جاسوسى اندرونى بر امام بگمارد . و هم نظر مساعد آن حضرت و پيروانش را نسبت به خود جلب كند .\r\nاز بعضى منابع تاريخى برمىآيد كه مأمون پيش از اقدام تزويج دخترش به امام جواد عليه السلام براى از صحنه بيرون كردن آن حضرت به هر ترفندى دست زد و چون ناتوان گشت ، اين نيرنگ را به كار بست . « 3 »  براساس اين نقل ، اقدام او ، يك اقدام سياسى صرف\r\n\r\n","description":"","footnote":" ( 1 ) - تحف‌العقول ، ص 335 .  ( 2 ) - بحارالانوار ، ج 50 ، ص 75 .  ( 3 ) - ر . ك . بحارالانوار ، ج 50 ، ص 61 ؛ مناقب ، ج 4 ، ص 396 . ","page_name":" 252 ","page_number":248},
  {"content":"\r\n\r\nبوده كه در راستاى اهداف حكومتىاش قرار داشته است .\r\nمأمون در پيگيرى اهداف و درستى اقداماتش از جمله توطئه ازدواج به حدى جدّى بود كه اعتراض عباسيان بر اين تصميم را ناديده گرفت و در مقام توجيه آن برآمد . « 1 » \r\n\r\n","description":"","footnote":" ( 1 ) - بحارالانوار ، ج 50 ، ص 74 . ","page_name":" 253 ","page_number":249},
  {"content":"\r\n\r\nپرسش\r\n1 - چرا امام رضا عليه السلام فرزندش حضرت جواد عليه السلام را مولود مبارك ناميد ؟\r\n2 - امام جواد عليه السلام چه سالى به امامت رسيد و در طول مدت امامتش با كدام زمامداران و چه مدت ، معاصر بود ؟\r\n3 - امامت حضرت جواد عليه السلام از چه ويژگىاى برخوردار بود ؟\r\n4 - شرايط سياسى دوران امامت امام جواد عليه السلام را به اختصار بيان كنيد .\r\n5 - مأمون پس از انتقال به بغداد دست به چه توطئه‌هايى عليه امام جواد عليه السلام زد ؟\r\n\r\n","description":"","footnote":"","page_name":" 254 ","page_number":250},
  {"content":"\r\n\r\n\r\nدرس بيست و هفتم : فعاليت‌ها و موضع‌گيرىهاى امام جواد ( ع )\r\nپيشواى نهم با درك عميق از شرايط سياسى - فرهنگى جامعه و ترفندهاى مأمون ، فعّاليّت‌هاى خود را در محورهاى زير سامان داد .\r\n\r\n1 - تبيين و تثبيت امامت خويش\r\nنخستين و مهم‌ترين رسالت حضرت جواد عليه السلام اثبات امامت خويش و پاسخگويى به ابهام‌ها و شبهه‌هايى بود كه با توجه به خردسالى آن گرامى در جامعه مطرح مىشد . اين رسالت به گونه‌هاى زير نمود يافت .\r\nالف - تصريح بر امامت خود : امام در رويارويى با مردم حتّى مخالفان با صراحت ، خود را پيشواى امّت و حجّت خدا در زمين مىدانست . يحيى بن اكثم در حرم پيامبر صلى الله عليه و آله با امام برخورد كرد و مسائلى از وى پرسيد . در پايان گفت : مىخواهم درباره مسأله‌اى از شما بپرسم ولى خجالت مىكشم .\r\nامام فرمود : پيش از آن كه تو بپرسى من خبر مىدهم . تو مىخواهى از امام ( زمان ) بپرسى . گفت : به خدا سوگند همين است . فرمود : من همان امام ( زمان ) هستم . گفت :\r\nنشانه و علامتى ؟ عصايى كه در دست امام بود به سخن درآمد : او مولاى من و پيشواى اين زمان و حجّت خدا است . « 1 » \r\nامام جواد عليه السلام گاهى قدم فراتر از اين مىگذاشت و ضمن تصريح بر امامت خود ، آن را به سلسله امامت امامان پيشين و در نهايت به رسالت پيامبر صلى الله عليه و آله مرتبط مىساخت . « 2 » \r\n\r\n","description":"","footnote":" ( 1 ) - بحارالانوار ، ج 50 ، ص 68 ؛ كافى ، ج 1 ، ص 287 .  ( 2 ) - ر . ك : بحارالانوار ، ج 50 ، ص 53 . ","page_name":" 255 ","page_number":251},
  {"content":"\r\n\r\nب - آشكار نمودن دانش خدادادى ويژه رهبران الهى : امام جواد عليه السلام در موقعيّتى قرار داشت كه لازم مىنمود قطره‌اى از درياى بىكران علم الهى خود را براى مردم آشكار سازد . وى پس از شهادت پدر در مسجد پيامبر صلى الله عليه و آله بر فراز منبر رفت و فرمود :\r\nمن محمد بن علىالرضا و جواد هستم . من داناى به انساب مردم در صلب پدرانشان مىباشم . من به نهان و آشكار و نيز آينده امور شما آگاهم ؛ علمى كه خداوند پيش از آفرينش آفريده‌هايش به ما عطا كرده است و تا پس از فناى آسمان‌ها و زمين‌ها از آن بهره‌منديم . و چنانچه همدستى اهل باطل و حاكميّت گمراهان و فتنه شكّاكان نبود سخنى مىگفتم كه پيشينيان و آيندگان از آن به شگفت آيند .\r\nسپس دست بر دهان نهاد و فرمود : اى محمّد ! سكوت كن آن‌گونه كه پدرانت پيش از تو سكوت كردند . « 1 » \r\nپاسخگويى آن حضرت به سىهزار مسأله در يك مجلس « 2 »  بيانگر فزونى پرسش‌هاى گوناگون از آن حضرت از يك سو و احاطه آن بزرگوار به مسائل در زمينه‌هاى مختلف از سوى ديگر است .\r\nج - ابراز كرامات : از حضرت جواد عليه السلام با كمى سنش كرامات زيادى نقل شده است .\r\nبيشتر اين كرامات به منظور تثبيت پايه‌هاى امامت و تحكيم عقايد افراد صورت مىگرفت ؛ چه آن كه صدور عمل خارق‌العاده از فردى كه ادعاى امامت مىكرد از نشانه‌هاى امامت و جانشينى او از رسول خدا صلى الله عليه و آله بشمار مىرفت . عُمارة بن زيد مىگويد : از امام جواد عليه السلام پرسيدم : نشانهء امام چيست ؟ فرمود : اين است كه توانايى اين كار را داشته باشد . سپس دستش را بر روى سنگى نهاد ، بگونه‌اى كه آثار انگشتانش در\r\n\r\n","description":"","footnote":" ( 1 ) - بحارالانوار ، ج 50 ، ص 108 .  ( 2 ) - على بن ابراهيم به نقل از پدرش اين موضوع را چنين نقل مىكند : گروهى از مردم نواحى و اطراف پس از كسب‌اجازه به حضور ابوجعفر عليه السلام رسيدند و در يك مجلس از سى هزار مسأله پرسيدند . امام در حالى كه ده سال داشت به تمامى پرسش‌هاى آنان پاسخ گفت ( كافى ، ج 1 ، ص 415 و بحارالانوار ، ج 50 ، ص 93 ) . علامه مجلسى پس از نقل اين روايت ، پرسش و پاسخ از سى هزار مسأله در يك مجلس را مستبعد و غير متعارف مىداند . سپس وجوهى را در تبيين و توضيح مراد ذكر مىكند از جمله : حمل بر مبالغه ، يا اين كه در خاطر سؤال كنندگان پرسش‌هاى فراوان هم سنخى بوده كه با پاسخگويى امام به بعضى از آن پرسش‌ها از بقيّه نيز جواب داده شده است . يا اين كه رقم سى هزار اشاره است به فزونى آنچه از سخنان موجز آن حضرت استخراج مىگردد . ","page_name":" 256 ","page_number":252},
  {"content":"\r\n\r\nسنگ نمايان شد ، و ديدم كه آن حضرت آهن را بدون آن كه گداخته باشد كشيد و با انگشترش بر سنگ مهر زد . « 1 » \r\n\r\n2 - اتخاذ موضع منفى در برابر دستگاه خلافت\r\nامام تقى عليه السلام امامت حاكمان جور را نفى مىكرد و متناسب با مقتضيات زمان ، در گفتار و كردار ناخشنودى خودرا از وضع موجود و نفرت و انزجار خويش را از ستمگران ابراز مىداشت .\r\nاين سياست گاهى به صورت دعا و زمزمه با پروردگار و گاه در سخنان حكيمانه‌اش تجلى مىكرد . « 2 »  و گاه كه لازم مىنمود در رفتارش نيز بر اين موضع تأكيد مىورزيد . « 3 » \r\nزمانى نيز از طريق اعلام نارضايتى از حضور در بغداد و آرزوى بازگشت به مدينه مخالفت خود را با دستگاه خلافت ابراز مىكرد . « 4 » \r\nگاهى نيز اين موضع امام در تبيين صحيح فقه اسلامى و مخدوش اعلام كردن نظرات مسأله گويان مزدور و وابسته به دستگاه ، نمايان بود . « 5 » \r\n\r\n3 - رهبرى تشكيلات شيعه\r\nشيعيان در دوران امام جواد عليه السلام - در اثر كاهش نسبى جوّ فشار و خفقان حكومت - در بلاد اسلامى پراكنده بودند : بغداد ، مدائن ، مصر ، كوفه و مناطق مختلف ايران چون :\r\nخراسان ، رى ، قم ، سيستان ، طبرستان ، طالقان و اهواز . حضرت جواد عليه السلام از طريق وكلا و نمايندگان خويش با شيعيان در سرتاسر سرزمين‌هاى اسلامى مرتبط بود . وكلايى همچون على بن مهزيار ، خيران خادم ، ابراهيم بن محمّد همدانى ، احمد بن محمد بن عيسى و صالح بن محمد بن سهل . ملاحظه منابع و شواهد تاريخى در زندگى امام\r\n\r\n","description":"","footnote":" ( 1 ) - دلائل الامامة ، ص 211 .  ( 2 ) - ر . ك . مهج‌الدعوات ، سيد بن طاووس ، ص 263 و كشف‌الغمه ، ج 3 ، ص 138 .  ( 3 ) - ر . ك . بحارالانوار ، ج 50 ، ص 106 .  ( 4 ) - همان ، ص 48 .  ( 5 ) - ر . ك . وسائل الشيعه ، ج 4 ، ص 746 . ","page_name":" 257 ","page_number":253},
  {"content":"\r\n\r\nجواد عليه السلام گوياى آن است كه آن حضرت در مناطق اهواز ، همدان ، سيستان ، رى ، بصره ، واسط ، بغداد ، كوفه و قم نمايندگانى داشته كه پاسخگوى مسائل دينى شيعيان بوده ، خواسته‌ها و وجوه شرعى آنان را به امام مىرساندند ، به‌عنوان نمونه حضرت به ابراهيم بن محمد همدانى طى نامه‌اى نوشت :\r\n( در آن منطقه ) وكيلى جز تو ندارم و به دوستانمان در همدان نوشته‌ام كه از تو حرف شنوى داشته باشند . « 1 » \r\n\r\n4 - مبارزه با مسلك‌هاى انحرافى\r\nامام جواد عليه السلام با فرقه‌هاى منحرف از خط امامت برخورد داشت و شيعيان را در اتخاذ موضع مناسب در رويارويى با آنان راهنمايى مىكرد . شاخص‌ترين اين گروه‌ها عبارتند از : مجسّمه ، واقفيّه ، زيديّه و غلات .\r\nحضرت پرداخت زكات به آنان و نيز اقتدا كردن به‌ايشان در نماز را ممنوع اعلام كرد و از پيروان خود خواست از ايشان بيزارى جويند ؛ چه آن كه خدا از آنها بيزار است . « 2 »  امام خون سردمداران فتنه‌گر غلات را هدر دانست و به يكى از ياران خود دستور داد تا ابوالسّمهرى و ابن ابىالزرقاء ، دو تن از سران غلات را به هر طريقى شده بكشد . « 3 »  دليل اين تصميم امام نقش اساسى آنان در گمراه ساختن افراد و منحرف كردن شيعيان ذكر شده است . « 4 » \r\n\r\n5 - تربيت افراد مستعد\r\nتربيت افراد آماده و علاقمند به رشد و تعالى انسانى از رسالت‌هاى بنيادى امامان از جمله امام جواد عليه السلام بود . براى آن حضرت ازسوى دستگاه خلافت شرايطى فراهم شده بود كه تماس مردم با وى و بهره‌گيرى از محضرش مشكل بود . با اين حال گروه زيادى از علاقمندان ، توفيق محضر آن گرامى را پيدا كرده از خرمن دانشش خوشه‌ها چيدند .\r\n\r\n","description":"","footnote":" ( 1 ) - بحارالانوار ، ج 50 ، ص 109 .  ( 2 ) - ر . ك . وسائل الشيعه ، ج 5 ، ص 390 .  ( 3 ) - اختيار معرفة الرجال معروف به رجال كشى ، ج 2 ، ص 811 ، رديف 1013 .  ( 4 ) - همان . ","page_name":" 258 ","page_number":254},
  {"content":"\r\n\r\nشيخ طوسى نام 113 نفر از اصحاب و راويان آن حضرت را نوشته است « 1 »  كه در ميان آنان افراد زبده و سرشناسى به چشم مىخورد از قبيل : احمد بن محمد بن ابى نصر بزنطى كه از اصحاب اجماع است « 2 »  و همگان به فقاهت او اعتراف كرده مرسلاتش « 3 »  را پذيرفته‌اند . احمد بن اسحاق اشعرى كه شيخ قمييّين بود و به نمايندگى از سوى آنان خدمت ائمّه مىرسيد و احكام و دستورها را از امامان مىگرفت و به مردم ابلاغ مىكرد . « 4 »  ذكريا بن آدم قمّى كه حضرت جواد عليه السلام براى او دعا كرد و او را در زمره ياران حق‌شناس و با وفاى خويش بشمار آورد . « 5 »  و على بن مهزيار اهوازى كه از وكلاى خاص امام بود و آن حضرت براى او دعا كرد و از او به عنوان چهره‌اى بىنظير ياد نمود . « 6 »  و محمد بن اسماعيل بن بزيع . وى هر چند از وزراى دربار عباسى بود ولى همچون على بن يقطين سنگردار و پناهگاه استوارى براى شيعيان و مورد اعتماد آنان بود و محضر امام كاظم ، امام رضا و امام جواد عليهم السلام را درك كرد . « 7 » \r\n\r\nدوران معتصم\r\nبا مرگ مأمون در سال 218 هجرى برادرش معتصم به جاى او نشست . وى مردى ستم‌پيشه ، خشن و خودكامه بود و از دانش و فرهنگ بهره‌اى نداشت .\r\nمعتصم بر خلاف خلفاى پيشين كه بر اعراب يا نژاد فارس و ايرانيان تكيه داشتند ، ترك‌ها را به دستگاه خود جذب كرد ؛ زيرا مادرش ترك بود . او مناصب مهمّ دولتى را به\r\n\r\n","description":"","footnote":" ( 1 ) - ر . ك . رجال الطوسى ، ص 397 - 409 .  ( 2 ) - اصحاب اجماع به كسانى گفته مىشود كه همه فقها به صحّت آنچه كه آنان روايت كرده‌اند اتفاق نظر دارند . اينان‌شش نفرند : يونس بن عبدالرحمان ، صفوان بن يحيى ، محمد بن ابى عمير ، عبداللّه بن مغيره ، حسن بن محبوب و احمد بن محمّد بزنطى . البتّه اين شش نفر بجز آن شش نفر اصحاب اجماعى است كه از ياران ا مام باقر و امام صادق عليهما السلام هستند ( اختيار معرفة الرجال ، ص 556 ، رديف 1050 ) .  ( 3 ) - حديث مرسل به حديثى گفته مىشود كه آخرين راوى آن مذكور نباشد و كسى كه خود حديث را از معصوم نشنيده ، بدون وساطت صحابى از معصوم نقل كند ( ر . ك . الدّراية فى علم مصطلح‌الحديث ، شهيد ثانى ، ص 47 ) .  ( 4 ) - معجم رجال الحديث ، ج 2 ، ص 47 .  ( 5 ) - رجال كشى ، ص 503 ، رديف 964 .  ( 6 ) - بحارالانوار ، ج 50 ، ص 105 .  ( 7 ) - ر . ك . معجم رجال الحديث ، ج 15 ، ص 97 و رجال النجاشى ، ص 330 . ","page_name":" 259 ","page_number":255},
  {"content":"\r\n\r\nتركان واگذار كرد . آنان - كه تعدادشان در پايتخت به پنجاه هزار تن مىرسيد - در پرتو قدرت و آزادى كه داشتند مردم را آزار داده زنان و كودكان را زير سم اسب‌هاى خود پايمال مىكردند و چون شكايت و اعتراض مردم بر ضد آنان زياد شد معتصم با بناى شهر سامرّا آنان را بدين شهر منتقل كرد .\r\nسياست معتصم در برابر مخالفان ، سياست زور ، خشونت و سركوبى بود . او در مسائل فكرى كوركورانه از مأمون پيروى مىكرد . كسانى را كه به مخلوق بودن قرآن معتقد نبودند به قتل مىرسانيد . « 1 »  احمد بن حنبل را به جرم سكوت در برابر اين مسأله تازيانه زد سپس به زندان افكند . « 2 » \r\n\r\nمعتصم و امام جواد عليه السلام\r\nمعتصم پس از استقرار در مسند خلافت متوجه امام جواد عليه السلام شد . طى فرمانى به والى مدينه از او خواست تا هر چه زودتر امام را به بغداد بفرستد . امام در محرّم سال 220 هجرى به بغداد اعزام شد . « 3 »  معتصم در ظاهر امام را اكرام كرد و هدايايى براى وى فرستاد « 4 »  ولى درنهان همچنان كينه حضرت را به دل داشت و درانتظار فرصتى بود تا همان نقشه‌اى را درباره او پياده كند كه برادرش نسبت به امام رضا عليه السلام پياده كرد . مسعودى مىنويسد :\r\nاز آن زمان كه ابوجعفر ( به دستور معتصم ) به عراق بازگشت ، معتصم و جعفر بن مأمون پيوسته درصدد توطئه و طرح نقشه قتل او بودند . « 5 » \r\nاتخاذ اين موضع انتقام‌جويانه گواه آن است كه دستگاه از نفوذ سياسى و موقعيّت اجتماعى پيشواى نهم در ميان اقشار جامعه ، سخت بيمناك بوده و وجود آن حضرت را خطرى جدّى براى حكومت ستمگرانه خود بشمار مىآورده است .\r\nاين نفوذ در حدّ مردم عادى محدود نمىشد بلكه دل برخى دولتمردان را نيز تسخير\r\n\r\n","description":"","footnote":" ( 1 ) - تاريخ الخلفاء ، ص 335 .  ( 2 ) - كامل ابن اثير ، ج 6 ، ص 445 .  ( 3 ) - مناقب ، ج 4 ، ص 384 .  ( 4 ) - همان .  ( 5 ) - اثبات الوصيّة ، ص 192 . ","page_name":" 260 ","page_number":256},
  {"content":"\r\n\r\nكرده آنان را دلباخته حاكم اصلى اسلامى و پيشواى واقعى مسلمانان ساخته بود . برخورد ارادتمندانه والى بُسْت و سجستان با نامه و فرستاده آن حضرت و حلّ مشكل ايشان ، گواه روشنى بر اين نفوذ است . « 1 » \r\nمعتصم در گام بعدى گروهى از درباريان را وادار كرد تا به دروغ عليه امام گواهى دهند كه آن حضرت قصد شورش بر ضدّ حكومت را دارد . « 2 »  اين توطئه را بدين منظور طراحى كرد كه زمينه اجراى توطئه اصلى فراهم شود ؛ از اين رو در مرحله نهايى تصميم بر قتل امام گرفت بويژه پس از آن كه قاضى القضاة وقت از امام نزد معتصم سعايت كرد . « 3 » \r\nمعتصم براى اجراى توطئه قتل ، دختر مأمون ام‌ّالفضل را وادار كرد تا همسرش را مسموم كند . وى كه از زندگى با امام ناراضى بود و در طول زندگى مشتركش با حضرت جواد عليه السلام بارها شكايت آن حضرت را نزد پدرش مأمون برده بود ، « 4 »  پذيرفت و با زهر دريافتى از معتصم امام جواد عليه السلام را مسموم ساخت . امام در آخر ذيقعده ، سال 220 هجرى در حالى كه 25 سال از عمر پربركتش مىگذشت به شهادت رسيد « 5 »  و پيكر پاكش در كنار جدّ بزرگوارش حضرت موسى بن جعفر در قبرستان قريش در بغداد دفن شد .\r\nبارگاه ملكوتى اين دو امام همام هم‌اكنون به كاظمين معروف است .\r\n\r\n","description":"","footnote":" ( 1 ) - براى آگاهى از تفصيل داستان رجوع كنيد به كافى ، ج 5 ، ص 112 .  ( 2 ) - ر . ك . بحارالانوار ، ج 50 ، ص 45 .  ( 3 ) - براى آگاهى از تفصيل ماجراى سعايت ابن ابى دواد از امام نزد معتصم رجوع كنيد به تفسير عياشى ، ج 1 ، ص 319 و بحارالانوار ، ج 50 ، ص 5 .  ( 4 ) - ر . ك . كشف الغمه ، ج 3 ، صص 148 و 155 - 156 . منشأ دشمنى ام‌الفضل با امام جواد عليه السلام علاوه بر جنبه‌هاىاعتقادى و سياسى دو چيز بود : نخست احترام و تجليل امام از همسر ديگرش « سمانهء مغربيّه » مادر امام هادى عليه السلام و ديگرى عقيم بودن وى ( ر . ك . عيون‌المعجزات ، ص 132 ) .  ( 5 ) - ر . ك . كافى ، ج 1 ، ص 411 ؛ مناقب ، ج 4 ، ص 379 . ","page_name":" 261 ","page_number":257},
  {"content":"\r\n\r\nپرسش\r\n1 - اقدامات حضرت جواد عليه السلام در جهت تبيين و تثبيت مسأله امامت را به اختصار بيان كنيد .\r\n2 - يك نمونه از ابراز كرامت امام جواد عليه السلام در راستاى اثبات امامت خويش را ذكر كنيد .\r\n3 - آيا حضرت جواد عليه السلام از زندگى در بغداد خشنود بود ؟ چرا ؟\r\n4 - معتصم چه زمان به حكومت رسيد و حكومتش از چه ويژگىاى برخوردار بود ؟\r\n5 - امام جواد عليه السلام توسط چه كسى و چگونه به شهادت رسيد ؟\r\n\r\n","description":"","footnote":"","page_name":" 262 ","page_number":258},
  {"content":"\r\n\r\n\r\nدرس بيست و هشتم : امام هادى عليه السلام در مدينه\r\nدهمين امام شيعيان بنابر نقل كلينى ، شيخ مفيد ، شيخ طوسى ، ابن شهرآشوب و ابن‌اثير در نيمه ذيحجّه ، سال 212 هجرى در « صِرْيا » « 1 »  متولد شد . « 2 »  پدر بزرگوارش نام نوزاد را « على » نهاد و سنّت اسلامى را درباره‌اش اجرا كرد . كنيه‌اش « ابوالحسن » و مشهورترين لقب‌هايش « هادى » و « نقى » است . مادر آن بزرگوار « سمانه مغربيّه » است كه به « سيّده ام‌الفضل » معروف بود . وى در پاكدامنى ، تقوا و بندگى خداگوى سبقت از ديگر زنان عصر خود ربوده بود . امام هادى عليه السلام در وصف او مىفرمايد :\r\nمادرم عارف به حق من مىباشد و اهل بهشت است . شيطان سركش به او نزديك نمىشود و مكر زورگوى لجوج به وى نمىرسد و خداوند حافظ او است و او در زمره مادران صديقين و صالحان قرار دارد . « 3 » \r\nدر منابع تاريخى براى امام هادى عليه السلام پنج فرزند ذكر شده است ؛ چهار پسر به نام‌هاى سيد محمّد ، امام حسن عسكرى عليه السلام ، جعفر و حسين و يك دختر به نام عليّه .\r\nفرزندان امام عليه السلام بجز جعفر - كه نا خلف از كار درآمد و بناحق ادعاى امامت كرد و بدين جهت جعفر كذّاب ناميده شد - همه ، بزرگوار و جليل‌القدر بودند .\r\nامام هادى عليه السلام انسانى كامل و برگزيده حق بود و شخصيّت الهى و معنوىاش دانشمندان را به خضوع در برابر خويش و اعتراف به فضل و مرتبت ملكوتىاش واداشته بود . وى شب را با حالت خشوع به ركوع و سجود سپرى مىكرد و بين پيشانى پينه\r\n\r\n","description":"","footnote":" ( 1 ) - نام روستايى در شش كيلومترى مدينه كه امام كاظم عليه السلام آن را تأسيس كرده بود ( مناقب ، ج 4 ، ص 382 ) .  ( 2 ) - كافى ، ج 1 ، ص 497 ؛ ارشاد ، ص 327 ؛ تهذيب الاحكام ، ج 6 ، ص 92 ؛ مناقب ، ج 4 ، ص 401 ؛ كامل ، ج 7 ، ص 189 . نقل‌هاى ديگرى مانند 27 ذيحجه ، سال 212 ، دوم و سوم و سيزدهم رجب ، سال 214 نيز ذكر شده است ( ر . ك . بحارالانوار ، ج 50 ، صص 113 - 116 ) .  ( 3 ) - دلائل الامامة ، ص 216 . ","page_name":" 263 ","page_number":259},
  {"content":"\r\n\r\nبسته‌اش و زمين ، جز خاك حائلى نبود . مأموران حكومت بارها در دل شب به خانه امام هجوم بردند و هر بار آن عبد صالح را در حالى كه لباسى خشن بر تن داشت و بر روى حصيرى به نماز و نيايش ايستاده بود مىديدند . « 1 » \r\nسيره عبادى پيشواى دهم چنين بود كه : بعد از نماز صبح نمىخوابيد و به تعقيب و ذكر و تلاوت قرآن مشغول مىشد ، « 2 »  بعد از اقامه نافله مغرب سجده شكر مىگزارد « 3 »  ، به نوافل اهتمام ويژه داشت و همه نوافل روزانه را انجام مىداد . « 4 » \r\nامام هادى عليه السلام از نظر اخلاقى در اوج قرار داشت و گفتار و رفتارش ترسيم « حيات طيّبه » و وجودش تبلور همه ارزش‌ها بود . بخشندگى و دستگيرى نيازمندان ، بردبارى در رويارويى با سفيهان و نادانان و هيبت در دلها چندان كه دوست و دشمن با مشاهده چهره ملكوتى او در محضرش به خاك افتاده و بىاختيار در برابر عظمتش سر فرود مىآوردند ، از مظاهر برجسته اخلاق اجتماعى آن حضرت بود كه همگان را به تحسين و تمجيد واداشته بود .\r\n\r\nامامت\r\nامام هادى عليه السلام در اوّل ذيحجّه ، سال 220 هجرى عهده‌دار منصب امامت شد . سنّ امام هنگام تصدّى امامت نزديك به هشت سال بود و مدت امامتش 33 سال به طول انجاميد كه حدود سيزده سال آن را در مدينه و بيست سال آخر را در سامرّا گذراند .\r\nزمامداران معاصر آن حضرت عبارتند از : معتصم ، واثق ، متوكل ، منتصر ، مستعين و معتز .\r\nدلائل زيادى بر امامت امام هادى وجود دارد ، از جمله : روايات به يادگار مانده از پيامبر صلى الله عليه و آله كه در آن‌ها تعداد ، نام ، نام پدر و ديگر مشخصات جانشينان آن حضرت ذكر شده ، « 5 »  تصريحات مكرّر امام جواد عليه السلام به امامت و جانشينى فرزندش امام هادى عليه السلام پس از رحلت خويش « 6 »  ، وصيّت امام نهم به فرزندش امام هادى عليه السلام و وصىّ خويش قرار\r\n\r\n","description":"","footnote":" ( 1 ) - ر . ك . بحارالانوار ، ج 50 ، ص 211 .  ( 2 ) - تهذيب الاحكام ، ج 2 ، ص 137 .  ( 3 ) - همان ، ص 114 .  ( 4 ) - حياة الامام على الهادى عليه السلام ، ص 51 .  ( 5 ) - به عنوان نمونه رجوع كنيد به كفايةالاثر ، ص 156 .  ( 6 ) - ر . ك . اعلام الورى ، ص 356 ؛ ارشاد ، ص 327 . ","page_name":" 264 ","page_number":260},
  {"content":"\r\n\r\nدادن وى ، « 1 »  برجستگىهاى علمى و كمالات نفسانى كه جزو ملاك‌هاى اساسى امامت بشمار مىروند و در آن عصر جز در وجود امام هادى عليه السلام يافت نمىشد و صدور كرامات فراوان از آن حضرت كه هر كدام نشانه بارزى بر امامت ايشان مىباشد . « 2 » \r\n\r\nشرايط سياسى - اجتماعى\r\nدوران امامت امام هادى عليه السلام از نظر سياسى - اجتماعى از ويژگىهاى زير برخوردار بود .\r\n\r\n1 - بىكفايتى زمامداران عباسى\r\nدستگاه خلافت عباسى بر اثر غفلت زمامداران اين دوره ، از اداره امور كشور و استيلاى تركان خشن ، ماجرا جو و سلطه‌طلب بر سرنوشت جامعه اسلامى از نظر قدرت سياسى رو به ضعف نهاده بود .\r\nحكومت عباسى - در پى آن همه قدرت و شوكتى كه در دوران منصور ، هارون و مأمون به دست آورده بود - در اين دوره چنان دچار سستى و ناتوانى شده و حاكمان آن ، اسير و بازيچه دست تركان گشته بودند كه از خود هيچ اختيارى نداشتند . شاعرى وضعيّت اسفبار معتز يكى از خلفاى اين دوره را چنين توصيف مىكند .\r\n خَليفَةٌ فى قَفَصٍ بَيْنَ وَصيفٍ وَ بُغا * يَقُولُ ما قالا لَهُ كَما يَقُولُ الْبَبَّغاء « 3 »  \r\nخليفه در قفسى بين وصيف و بغا زندانى است و طوطىوار آنچه آنان مىگويند مىگويد .\r\nروى همين جهت در دوران امامت امام هادى عليه السلام بجز معتصم پنج نفر از همين قماش خليفگان بر مسند خلافت نشانده شده و پس از چند صباحى بر كنار مىگشتند .\r\n\r\n2 - گسترش فساد اخلاقى و مالى در دستگاه خلافت\r\nخوشگذرانى ، ميگسارى و آوازه‌خوانى از ويژگىهاى دستگاه خلافت دوره دوم عباسى است . خلفا به جاى رسيدگى به كار مردم و اداره امور كشور ، وقت خود را به عياشى و بزم‌هاى آنچنانى مىگذراندند . سيوطى مىنويسد :\r\n\r\n","description":"","footnote":" ( 1 ) - ر . ك . كافى ، ج 1 ، ص 325 .  ( 2 ) - به‌عنوان نمونه رجوع كنيد به بحارالانوار ، ج 50 ، ص 146 .  ( 3 ) - مروج الذهب ، ج 4 ، ص 61 . ","page_name":" 265 ","page_number":261},
  {"content":"\r\n\r\nمتوكل غرق در شهوات و باده‌گسارى بود . وى در حرمسراى خود چهار هزار كنيز داشت . « 1 » \r\nكناره‌گيرى خلفا از امور حكومتى و سپردن زمام امور كشور به تركان بىكفايت و بيگانه از امور سياسى و ادارى ، موجب از هم گسيختگى نظام مديريتى كشور پهناور اسلامى و گسترش فساد ادارى و مالى در تمامى زواياى حكومت شد .\r\nاز بارزترين نمودهاى اين فساد از بين رفتن روحيّه تعهّد و مسؤوليّت‌پذيرى كارگزاران و رواج بازار رشوه و اختلاس اموال عمومى در ميان كارمندان دولت بود . بگونه‌اى كه پست‌ها نه بر مبناى لياقت و كاردانى افراد كه بر پايه مقدار پول و رشوه‌اى كه پرداخت مىكردند به آنان واگذار مىشد .\r\n\r\n3 - بروز آشوب‌ها و فتنه‌ها در قلمرو اسلامى\r\nدر دوران امامت امام هادى عليه السلام قلمرو خلافت اسلامى پس از يك آرامش نسبى در اواخر دوران مأمون ، صحنهء درگيرىها ، آشوب‌ها و جنبش‌هاى مسلّحانه گروه‌هاى مختلف با انگيزه‌هاى گوناگون بود . برخوردهاى اعتقادى و مناقشات علمى دوران مأمون در اين دوره جاى خود را به تحركات سياسى و برخوردهاى نظامى داده بود . علّت اساسى آن تبديل دستگاه خلافت به سلطنت بود كه پادشاهى آن را نظاميان ترك برعهده داشتند و خلفا تنها ابزار اعمال سياست‌هاى آنان بودند . در چنين شرايطى طبيعى بود كه مخالفان حكومت به راه حلّ نظامى روى آورند .\r\nاين آشوب‌ها در بيشتر مناطق بويژه بغداد ، اندلس ، فارس ، طبرستان ، ماوراءالنهر ، شام و . . . به چشم مىخورد .\r\nنتايج زيانبار اين كشمكش‌ها در درون جامعه اسلامى دامنگير توده‌هاى مردم مىشد كه راه به جايى نداشتند . آنان ، هم از ناحيه حكومت و عوامل ستمگر و سنگدل آن همچون « ابن زيات » و « ابن خصيب » « 2 »  تحت فشار و آزار بودند و هم از ناحيه گروه‌هاى\r\n\r\n","description":"","footnote":" ( 1 ) - تاريخ الخلفاء ، ص 349 .  ( 2 ) - دو نفر ياد شده در حكومت عباسى منصب وزارت داشتند . در وصف جنايات ابن زيات نوشته‌اند : وى براى شكنجه‌مخالفان ، تنورى آهنين ساخته و ميخهايى در آن نصب كرده بود ( الفخرى ، ص 235 ) احمد بن خصيب در آغاز ، منشى متوكل بود و پس از آن وزير وى شد . او فردى ستمگر و تنگ‌نظر بود و به هيچ كس رحم نمىكرد . ","page_name":" 266 ","page_number":262},
  {"content":"\r\n\r\nشورشگر . تنها راه نجات مردم از اين تنگنا روى آوردن به مكتب اهل بيت عليهم السلام و پناه بردن به دامن پيشواى دلسوز امت ؛ حضرت هادى عليه السلام بود .\r\n\r\n4 - گسترش نهضت‌هاى علويان\r\nگسترش نهضت‌هاى علويان در مناطق مختلف كشور اسلامى از ديگر ويژگىهاى اين دوره است . عامل اساسى آن بر سر كار آمدن نظاميان ترك و نيز خلفاى ستمگرى همچون متوكّل بود .\r\nاين دوره از تاريخ اسلام شاهد حدود بيست جنبش از سوى علويان است كه از آن جمله مىتوان از نهضت محمد بن قاسم ، محمد بن صالح ، يحيى بن عمر ، حسن بن زيد ، حسن بن محمّد و اسماعيل بن يوسف نام برد . « 1 » \r\nاين مبارزان علوى در جاى جاى قلمرو اسلامى از مرو ، طالقان ، طبرستان ، رى و همدان گرفته تا كوفه ، مدينه و مكّه ، پرچم قيام عليه ستمگران عباسى برافراشتند و مردم را به كتاب خدا و سنّت پيامبر صلى الله عليه و آله فراخواندند .\r\nشعار علويان « الرّضا من آل محمّد » بود . آنان با طرح اين شعار هر چند براى رهبرى نهضت فرد خاصى را معرفى نمىكردند ؛ چون اين كار موجب حساس شدن حكومت نسبت به او مىشد ؛ ولى در عمل ، نهضت خود را به سمت پذيرش رهبرى شايسته‌ترين عنصر اين خا ندان كه در آن عصر در وجود امام هادى عليه السلام خلاصه مىشد جهت مىدادند .\r\n\r\nامام هادى عليه السلام در مدينه\r\nخلفاى عباسى معاصر امام بويژه متوكل هر چند با در پيش گرفتن سياست رعب و كشتار ، قلمرو اسلامى را براى مخالفان بويژه پيروان اهل بيت : نا امن كرده بود ؛ بدان حدّ كه كسى جرأت نداشت خود را شيعه معرفى كند ؛ ليكن در مقابل ، امام هادى عليه السلام نيز به عنوان پيشواى قوىترين و اصيل‌ترين جبهه مخالف ، با فعّاليّت‌هاى فرهنگى و سياسى گسترده و جهت‌دار و تشكل دادن به مبارزه علويان و رهبرى آنان ، خواب را از چشم\r\n\r\n","description":"","footnote":" ( 1 ) - براى آگاهى از تفصيل نهضت‌هاى ياد شده رجوع كنيد به مقاتل الطالبيين ، صص 384 - 425 ؛ كامل ابن اثير ، ج 7 ، صص 130 - 165 . ","page_name":" 267 ","page_number":263},
  {"content":"\r\n\r\nطاغوت زمان ربوده و مدينه را به پايگاه مبارزه عليه دستگاه خلافت عباسى و كانون خطرى براى موجوديت آن تبديل كرده بود .\r\nامام هادى عليه السلام با استفاده از ضعف و آشفتگى اوضاع سياسى ، به تبيين و گسترش مبانى اعتقادى و فرهنگى اسلام ، رهبرى و هدايت امّت مسلمان همّت گمارد و شيعيان را - كه در آن زمان تعدادشان رو به فزونى بود - از سرچشمه زلال دانش امامت و فرهنگ ناب ، سيراب كرد .\r\nامام هادى عليه السلام در مدينه موقعيّت ممتازى داشت و در واقع دولتى در مقابل دولت عباسى تشكيل داده بود . دانش پژوهان و حق‌جويان از هر سو به محضرش روى مىآوردند . شيعيان نيز از نقاط مختلف بويژه ايران ، عراق و مصر به‌صورت حضورى يا از طريق نوشتن نامه ، مسائلشان را مطرح كرده از آن گرامى رهنمود مىگرفتند . وكلاى امام نيز در ميان مردم پراكنده بودند و از نزديك با آنان ارتباط داشتند .\r\nالبته برنامه‌ريزىها و تصميم‌گيرىهاى مهم و كارهاى اساسى بويژه در زمينه مسائل تشكيلاتى ، پنهانى و دور از چشم دولتمردان و عوامل اطلاعاتى انجام مىگرفت و اصل « تقيّه » در مسائل حياتى ، همواره مورد توجه امام و پيروان خاص وى بود و همين مسأله موجب شده كه خدمات و فعّاليّت‌هاى فرهنگى ، سياسى و اجتماعى امام هادى عليه السلام در مدينه در متون تاريخى به‌طور تفصيل منعكس نشود . ولى از شواهد و قراين تاريخى و گفتگوهاى آن حضرت با افراد از قبيل : ارتباط مداوم دانش‌پژوهان با آن حضرت ، گزارش والى مدينه از فعّاليّت‌هاى امام به متوكل ، اقدام سريع نسبت به احضار آن گرامى به سامرّا ، اظهارات « يزداد » پزشك دربارى - مبنى براينكه متوكل از آن بيم داشت كه اگر امام در مدينه بماند ، مردم بويژه چهره‌هاى سرشناس به وى گرايش پيدا كرده ، در نتيجه حكومت از دست عباسيان بيرون رود « 1 »  - آگاه ساختن افراد از بعضى جريانات سياسى ، « 2 »  ديدار امام با بعضى از چهره‌هاى برجسته نظامى حكومت « 3 »  و . . . ، مىتوان به ابعاد و گستره فعاليّت‌هاى آن حضرت پى برد .\r\nفعاليّت‌هاى آشكار و پنهان ياد شده ، مزدوران عباسى در مدينه را به وحشت انداخت\r\n\r\n","description":"","footnote":" ( 1 ) - بحارالانوار ، ج 50 ، ص 161 .  ( 2 ) - ر . ك . اعلام الورى ، ص 341 ؛ ارشاد ، ص 329 .  ( 3 ) - اعلام الورى ، ص 344 . ","page_name":" 268 ","page_number":264},
  {"content":"\r\n\r\nو آنان را بر آن داشت تا عليه آن حضرت نزد متوكل سعايت كنند و از او بخواهند هر چه سريع‌تر امام را از مدينه تبعيد كند .\r\nاز گفته مسعودى برمىآيد كه گزارشگران ، افراد زيادى بودند . وى پس از نقل گزارش « بُرَيحه » به متوكل مىافزايد نامه‌هاى ديگرى نيز قريب به مضمون نامه بريحه براى متوكل فرستاده شد . « 1 »  علاوه بر آن كه در منابع تاريخى از دو فرد مختلف با دو عنوان به عنوان گزارشگر نام برده شده است : بريحه ، متصدى امر نماز در مكه و مدينه « 2 »  و عبداللّه بن محمّد ، متصدى اقامه نماز و امور نظامى در مدينه . « 3 » \r\nمسعودى محتواى گزارش بريحه به متوكل را چنين نقل كرده است :\r\nاگر تو را به حرمين نيازى هست على بن محمد را از اين دو شهر اخراج كن ؛ زيرا او مردم را به سوى خود خوانده است و گروه زيادى دعوتش را پذيرفته‌اند . « 4 » \r\nامام هادى عليه السلام با آگاهى از اين توطئه ، نامه‌اى به متوكل نوشت و ضمن يادآورى آزارهاى والى مدينه نسبت به خود ، گزارش‌هاى او را دروغ خواند و خود را از نسبت‌هاى داده شده برى دانست . « 5 » \r\nمتوكل هر چند در ظاهر به نامه امام هادى عليه السلام ترتيب اثر داد و براى جلب نظر آن حضرت ، والى مدينه را عزل و فرد ديگرى را به جاى او منصوب كرد ؛ ولى تصميم گرفت امام را از مدينه به سامرّا منتقل كند تا بتواند او را بيشتر كنترل نمايد . بدين منظور يحيى بن هرثمه را با نامه‌اى براى حضرت به مدينه فرستاد تا امام را به سامرّا بياورد . « 6 » \r\nمردم مدينه با آگاهى از تصميم خليفه در برابر آن واكنش نشان دادند و با ضجّه و ناله ، مراتب اعتراض خود را ابراز داشتند . با اين حال پسر هرثمه مأموريت خود را انجام داد . « 7 » \r\n\r\n","description":"","footnote":" ( 1 ) - اثبات الوصيّة ، ص 197 .  ( 2 ) - همان ، ص 196 .  ( 3 ) - ارشاد ، ص 333 .  ( 4 ) - اثبات الوصية ، ص 197 .  ( 5 ) - ر . ك . حياةالامام على الهادى عليه السلام ، ص 235 ؛ ارشاد ، ص 333 .  ( 6 ) - ر . ك . ارشاد ، ص 333 .  ( 7 ) - ر . ك . تذكرة الخواص ، ص 322 ؛ مروج الذهب ، ج 4 ، ص 84 . ","page_name":" 269 ","page_number":265},
  {"content":"\r\n\r\nپرسش\r\n1 - امام هادى عليه السلام در چه تاريخى و در كجا متولد شد ؟\r\n2 - سيره عبادى امام هادى عليه السلام را بيان كنيد .\r\n3 - شرايط سياسى - اجتماعى دوران امامت پيشواى دهم را به اختصار بيان كنيد .\r\n4 - موقعيّت امام هادى عليه السلام در مدينه چگونه بود ؟\r\n5 - چرا متوكل تصميم به تبعيد امام هادى عليه السلام از مدينه گرفت ؟\r\n\r\n","description":"","footnote":"","page_name":" 270 ","page_number":266},
  {"content":"\r\n\r\n\r\nدرس بيست و نهم : امام هادى ( ع ) در سامرّا\r\nامام هادى عليه السلام با آن كه از محبوبيّت مردمى برخوردار بود ، مخالفت علنى با خواست متوكل را مصلحت نديده همان سياست مبارزه منفى پدر و جدّ بزرگوارش را دنبال كرد .\r\nمخالفت آن حضرت با درخواست متوكل - با توجه به مضمون نامه‌اى كه پيش از اين براى او نوشته بود - به معناى تأييد اتهامى بود كه والى مدينه به وى نسبت داده بود . علاوه بر اين ، شرايط مخالفت و موضع‌گيرى حادّ عليه حكومت از جمله در اختيار داشتن نيروى انسانى مؤمن و وفادار به آرمان‌هاى امامت - در حدى كه براى رويارويى با جنايتكارى مثل متوكل و اداره حكومت پس از آن بتوان به آن اعتماد كرد - براى پيشواى دهم فراهم نبود و چنانچه با شرايط موجود عليه طاغوت زمان قيام مىكرد ، نه تنها به اهداف مورد نظر نمىرسيد كه چه بسا خود و يارانش از بين مىرفتند ، يا حدّاقل ، جبهه حق به رهبرى آن گرامى ناتوان شده از هم فرومىپاشيد . با اين حال ، امام عليه السلام ناخشنودى خود را از سفر به سامرّا و اجبارى بودن آن را به بعضى افراد گوشزد كرد . « 1 » \r\nامام هادى عليه السلام سه روز پس‌از دريافت نامه متوكل در سال 234 هجرى ، همراه فرزند خردسالش امام حسن عليه السلام و ديگر اعضاى خانواده مدينه را به مقصد سامرّا ترك كرد .\r\nپيشواى دهم هنگام ورود به سامرّا به دستور متوكّل در كاروانسراى نامناسبى كه به « خان الصّعاليك » معروف بود فرود آمد و پس از يك روز به منزلى كه در محلّه « عسكر » براى آن حضرت در نظر گرفته شده بود ، منتقل شد . به همين جهت به آن گرامى « عسكرى » مىگفتند .\r\n\r\n","description":"","footnote":" ( 1 ) - بحارالانوار ، ج 50 ، ص 129 ؛ مناقب ، ج 4 ، ص 417 . ","page_name":" 271 ","page_number":267},
  {"content":"\r\n\r\n\r\nتلاش‌هاى مذبوحانه\r\nبا انتقال پيشواى دهم به سامرّا تلاش‌ها و توطئه‌هاى متوكل بر ضدّ آن حضرت نيز آغاز شد . مهم‌ترين اين تلاش‌ها عبارتند از :\r\n1 - ايجاد محدوديت براى امام و جلوگيرى شيعيان از ارتباط با آن حضرت . خانه‌اى كه براى امام در نظر گرفته شده بود در حقيقت حكم زندان را داشت ، چه آن كه از سوى متوكل جاسوسانى تحت عنوان دربان و خدمتكار بر آن حضرت گمارده شده بود . آنان تمامى ديدارها و ارتباطهاى پيشواى شيعيان را زير نظر داشته به رده‌هاى بالاتر گزارش مىدادند و مانع آمد و شد شيعيان به منزل آن گرامى مىشدند .\r\n2 - احضار امام در دل شب به كاخ سلطنتى و دعوت او به مجلس شراب و عيش و نوش خليفه و حتى تعارف شراب به آن حضرت ! « 1 »  بهانه اين احضار نگهدارى اسلحه و نوشته جات و اموال و اشياى ديگرى بود كه به زعم خليفه شيعيان از قم براى وى فرستاده بوده و خبرچينان به متوكل گزارش كرده بودند . مأموران متوكل منزل امام را تفتيش كردند ولى چيزى نيافتند . « 2 » \r\n3 - توهين و تحقير امام : متوكل با گستاخى ، پيشواى معصوم شيعيان را به شرابخوارى متهم كرد ، « 3 »  و نيز در موضع‌گيرىها و برخوردهايش سعى داشت آن حضرت را تحقير كرده همچون بقيّه افراد ، يك فرد عادى قلمداد نمايد و از امام مىخواست كه همراه ديگران در مقابل او پياده رژه برود « 4 »  و حتى گاهى دستور مىداد مزدورانش به وى ناسزا بگويند . « 5 » \r\n4 - به زندان افكندن امام و ايجاد رعب و وحشت نسبت به آن حضرت در زندان ، با كندن قبر در پيش روى آن گرامى . « 6 » \r\n\r\n","description":"","footnote":" ( 1 ) - براى آگاهى از تفصيل ماجرا رجوع كنيد به مروج الذّهب ، ج 4 ، ص 11 ؛ بحارالانوار ، ج 50 ، ص 211 .  ( 2 ) - همان .  ( 3 ) - بحارالانوار ، ج 50 ، ص 124 .  ( 4 ) - همان ، ص 209 و 192 .  ( 5 ) - همان ، ص 204 .  ( 6 ) - اعلام الورى ، ص 410 . ","page_name":" 272 ","page_number":268},
  {"content":"\r\n\r\n5 - متهم كردن امام به موضع‌گيرى عليه شيخين و تفسير و تطبيق آيات 27 و 28 سوره فرقان بر آنان . « 1 » \r\n6 - تصميم به كشتن امام و وادار كردن چند نفر براى اجراى اين مأموريت . « 2 » \r\nبا تدبيرها و موضع‌گيرىهاى بجا و حساب شده امام هادى عليه السلام تمامى توطئه‌هاى متوكل نقش برآب شد و امام همه آن‌ها را خنثىكرد و متوكل را بيچاره و درمانده ساخت ؛ بگونه‌اى كه وى ناچار شد به شكست و استيصال خود در برابر امام اعتراف كند . « 3 » \r\n\r\nتلاش‌هاى امام هادى عليه السلام\r\nپيشواى دهم پس از انتقال به سامرّا به‌رغم آن كه تحت مراقبت شديد حكومت قرار داشت ، فعاليّت‌ها و مبارزات خود را دنبال كرد . اهمّ تلاش‌هاى آن حضرت را مىتوان در چند محور بيان كرد .\r\n\r\n1 - تبيين و تثبيت موضع امامت\r\nهر چند مشكل خردسالى امام هادى عليه السلام به هنگام تصدّى مقام امامت با پيشگامى امام جواد عليه السلام در اين عرصه تا اندازه زيادى حل شده بود و از اين جهت ترديد خاصّى در امامت آن حضرت براى بزرگان شيعه به‌وجود نيامد ، تنها تعداد اندكى براى مدّتى به امامت موسى بن محمّد معروف به موسى مبرقع معتقد شدند . آنان نيز پس از چندى عقيده به امامت او را رها كرده امامت برادرش امام هادى عليه السلام را پذيرفتند ؛ « 4 »  ليكن اصل ميراث امامت همواره از سوى دشمنان - اعم از جبهه خلافت جور و گروه‌هاى منحرف - در معرض تهديد قرار داشت و از اين جهت نيازمند پاسدارى جدّى و پايدار از سوى امامان بود .\r\nامام هادى عليه السلام چون امامان پيشين مىكوشيد تا از راه‌هاى مختلف و در برابر افراد و\r\n\r\n","description":"","footnote":" ( 1 ) - بحارالانوار ، ج 50 ، ص 214 .  ( 2 ) - همان ، ص 196 .  ( 3 ) - همان ، ص 158 .  ( 4 ) - ر . ك . الفصول المختاره ، ص 317 و فرق الشيعه ، ص 91 . ","page_name":" 273 ","page_number":269},
  {"content":"\r\n\r\nقشرهاى گوناگون از ميراث امامت دفاع كند و به همگان بفهماند كه شرايط جانشينى از پيامبر صلى الله عليه و آله و رهبرى و پيشوايى امت اسلامى تنها در وجود او و نياكان او جمع است و ديگران ، فاقد آن شرايط و نيازمند آن حضرت هستند .\r\nامام عليه السلام در پرتو اتخاذ اين موضع اصولى در جبههء رويارويى با دشمن قدرتمند و خودخواهى مثل متوكل موفق شد او را شكست بدهد و توطئه‌هايش را خنثى كند « 1 »  و در جبهه مردمى - با عنوان كردن مسأله امامت و بحث درباره آن و نيز ارائه كرامت و معجزه - بسيارى از شبهات را از ذهن افراد بزدايد و آنان را به صراط مستقيم رهنمون سازد . « 2 » \r\nعلاوه بر اين از پيشواى دهم مجموعه‌اى از زيارت‌ها در دست است كه سرشار از معارف گوناگون اسلامى و دلائل حقّانيّت امامان عليهم السلام و شايستگى ايشان براى منصب امامت است . از جمله اين زيارات مىتوان از زيارت جامعه - كه هر يك از امامان را مىشود با آن زيارت كرد - زيارت امير مؤمنان عليه السلام در روز عيد غدير ، زيارت حضرت زهرا ، امام حسين ، امام كاظم و امام جواد عليهم السلام ، نام برد . « 3 » \r\nاز پيشواى دهم رواياتى در تشويق و ترغيب شيعيان به زيارت بعضى امامان مثل امام رضا عليه السلام و نيز بعضى امامزادگان مثل حضرت عبدالعظيم حسنى رسيده است . « 4 » \r\nاهمّيت ويژه قائل شدن براى حائر حسينى عليه السلام و فرستادن بعضى ياران خود به كربلا به منظور دعا براى بهبودى آن حضرت از بيماريى كه بر او عارض شده بود « 5 »  و نيز سخنان ارزنده آن گرامى در زمينه تعداد امامان و وظيفه و رسالت مردم در قبال آنان ، « 6 »  از ديگر محورهايى است كه در راستاى هدف ياد شده مورد توجه و عنايت امام قرار داشت .\r\n\r\n2 - رهبرى جنبش مكتبى شيعه\r\nجنبش مكتبى شيعه در دوران امام هادى عليه السلام رو به فزونى و بالندگى بود و شيعيان در\r\n\r\n","description":"","footnote":" ( 1 ) - براى آگاهى بيشتر از مواضع امام در اين زمينه رجوع كنيد به مناقب ، ج 4 ، ص 406 و 408 ، حياة الامام‌الهادى عليه السلام ، ص 242 .  ( 2 ) - براى نمونه رجوع كنيد به اعلام الورى ، ص 346 ؛ اثبات الوصية ، ص 198 .  ( 3 ) - براى آگاهى از زيارات ياد شده رجوع كنيد به كامل‌الزيارات ، ص 41 ؛ بحارالانوار ، ج 97 ، صص 359 - 368 .  ( 4 ) - ر . ك . مسند الامام الهادى عليه السلام ، صص 247 - 266 .  ( 5 ) - ر . ك . كامل الزيارات ، ص 274 .  ( 6 ) - ر . ك . غيبت ، شيخ طوسى ، ص 90 ؛ بحارالانوار ، ج 36 ، ص 258 . ","page_name":" 274 ","page_number":270},
  {"content":"\r\n\r\nجاى جاى قلمرو اسلامى پراكنده و مشعل ديانت و آزادگى را در ميان امت فروزان نگه داشته بودند . امام هادى عليه السلام با عهده‌دارى رهبرى الهى اين تشكيلات ، موجب رشد و بالندگى روزافزون آن مىشد .\r\nشرايط ويژه سياسى و نيز زمينه‌ها و تمهيداتى كه لازم بود توسط امام هادى عليه السلام براى غيبت حضرت حجّت ( عج ) فراهم شود ايجاب مىكرد روش ارتباطى آن حضرت با تشكيلات شيعى فراتر از يك ارتباط معمولى و عادى باشد ؛ از اين رو افراد معمولى توانايى انجام چنين رسالتى را نداشتند و افرادى مثل محمد بن داوود قمى و ابو على بن راشد عهده‌دار آن بودند .\r\nسيستمى كه برقرارى و تنظيم اين ارتباط پيچيده و سازمان يافته را برعهده داشت ، سيستم « وكالت » بود . اين سيستم علاوه بر ايجاد ارتباط منظم ميان امام و پايگاه‌هاى مردمى ، پاسخگويى به سؤالات و مشكلات فقهى ، اعتقادى و سياسى شيعيان ، رفع گرفتارىها و نيازمندىهاى آنان و جمع‌آورى وجوه شرعى مردم و تحويل آنها به امام عليه السلام ، نقش مهمّى در معرفى و تثبيت امامت امام بعدى و ثبات موقعيّت سياسى و فرهنگى جمع شيعه و تشكل و افزونى آن داشت .\r\nحوزه فعّاليت وكلاى امام عليه السلام به چهار ناحيه اصلى و مركزى تقسيم شده بود : ناحيه نخست : بغداد ، مدائن و كوفه . ناحيهء دوم : بصره و اهواز . ناحيهء سوّم : قم و همدان و ناحيهء چهارم : حجاز ، يمن و مصر . « 1 »  به‌طور معمول در هر ناحيه فردى مدير با اختيارات لازم منصوب مىشد و كارگزاران و نمايندگان محلّى موظف بودند زير نظر او انجام وظيفه كنند . « 2 » \r\nامام عليه السلام علاوه بر استفاده از شبكه وكالت براى ايجاد ارتباط با پيروان خود در موارد بسيارى به‌طور مستقيم با افراد تماس گرفته موارد لازم را به آنان تذكر مىداد . يا از ايشان پشتيبانى كرده گرفتارى و مشكلاتشان را بر طرف مىكرد . « 3 » \r\n\r\n","description":"","footnote":" ( 1 ) - ر . ك . تاريخ سياسى غيبت امام دوازدهم عليه السلام ، ص 137 .  ( 2 ) - سازمان ياد شده را مىتوان از دستورالعمل‌هاى امام به بعضى وكلاى مستقل خود به دست آورد . به عنوان نمونه رجوع كنيد به الغيبة ، شيخ طوسى ، ص 212 .  ( 3 ) - براى نمونه رجوع كنيد به دلائل الامامه ، ص 220 ؛ بحارالانوار ، ج 50 ، ص 175 . ","page_name":" 275 ","page_number":271},
  {"content":"\r\n\r\n\r\n3 - زمينه‌سازى غيبت حضرت مهدى ( عج )\r\nپيشواى دهم با توجه به آگاهىهايى كه از تحولات دوران خود و فرزندش امام حسن عليه السلام داشت و مىدانست كه به همين زودى نوه عزيزش در پس پرده غيبت قرار خواهد گرفت ، يكى از محورهاى فعّاليّت خود را آماده كردن اذهان شيعيان نسبت به غيبت نوه بزرگوارش حضرت مهدى ( عج ) قرار داد .\r\nتلاش‌هاى امام در اين زمينه در شعاعى محدود و در نهايت دقت و احتياط انجام مىگرفت و سعى حضرت بر اين بود كه هيچ مشخصه‌اى از حضرت مهدى ( عج ) - حتى نام او - براى مردم بازگو نشود تا مبادا به گوش حكمرانان عباسى برسد . « 1 » \r\n\r\n4 - مبارزه با افكار و جريان‌هاى منحرف\r\nجهان اسلام در عصر امام هادى عليه السلام از نظر فرهنگى و كشمكش‌هاى فكرى و اعتقادى از موقعيّت و گستردگى ويژه‌اى برخوردار بود . در ميان مسائل اعتقادى فتنه خلق قرآن و تبليغات سوء منحرفان از خطّ امامت همچون : غلات ، واقفيّه و صوفيّه جايگاه ويژه و بازار داغى داشت .\r\nامام هادى عليه السلام در مسؤوليّت پيشوايى مسلمانان و پاسدارى از انديشهء اسلام ناب ، در هر مورد در برابر جريانات انحرافى و گروه‌هاى گمراه كننده ، موضع گرفت و افكار شيعيان را در برابر توطئه‌هاى آنان روشن ساخت و نيز چهره سردمداران خطوط انحرافى را براى همگان برملا كرد . « 2 » \r\nاز سوى ديگر به شبهات اعتقادى موجود در جامعه كه فرقه‌هاى اسلامى درگير آن‌ها بودند از قبيل مسأله جبر و تفويض ، رؤيت خدا در قيامت ، نظريّه تجسيم و تشبيه و . . .\r\nپاسخ مىداد . « 3 » \r\n\r\n","description":"","footnote":" ( 1 ) - براى نمونه رجوع كنيد به اعلام الورى ، ص 409 و 411 ؛ كمال‌الدين و تمام النعمة ، ج 2 ، صص 380 - 382 .  ( 2 ) - ر . ك . توحيد ، صدوق ، ص 225 ؛ وسائل الشيعه ، ج 18 ، ص 554 ؛ رجال كشى ، ج 2 ، ص 804 ، رديف 996 و ص 805 ، رديف 999 و ص 762 ، رديف 879 .  ( 3 ) - ر . ك . تحف‌العقول ، ص 338 ؛ توحيد ، صدوق ، صص 101 ، 104 و 109 . ","page_name":" 276 ","page_number":272},
  {"content":"\r\n\r\nگاه نيز پاسخگوى معضلات علمى و فقهىاى بود كه عالمان دربارى از حلّ آن ناتوان مىماندند و بدين وسيله بر چهره فقيهان دربارى و ديدگاه‌هاى آنان ، مهر ابطال و بيگانگى از اسلام مىزد . جريان نذر متوكل ، كيفر مسيحى زناكار و مسأله كنيه قرار دادن براى كافر ، از آن جمله است . « 1 » \r\n\r\n5 - تربيت افراد مستعد\r\nشناسايى و جذب افراد مستعدّ و تربيت آنان و نيز مجهز ساختن ايشان به انواع علوم مورد نياز جامعه ، رسالت ديگر امام هادى عليه السلام بود . آن حضرت - به‌رغم شرايط نامساعد - موفق شد افراد زيادى را در مكتب خود تربيت كند . براساس نوشته شيخ طوسى تعداد دست پروردگان و راويان آن حضرت بالغ بر 185 نفر مىشود . « 2 »  در ميان اين گروه چهره‌هاى برجسته علمى و فقهى فراوانى به چشم مىخورد كه بعضى از آنان داراى نوشته‌هاى ارزشمندى در زمينه‌هاى مختلف علوم اسلامى هستند . بعضى از ياران امام هادى عليه السلام عبارتند از : ايوب بن نوح ، حسن بن راشد ، حسن بن على ، عثمان بن سعيد و على بن جعفر هُمانىّ . « 3 » \r\n\r\nشهادت امام هادى عليه السلام\r\nامام هادى عليه السلام حدود هفت سال پس‌از مرگ متوكل در دوران زمامدارى منتصر ، مستعين و معتزّ زندگى كرد . در اين مدت هر چند از فشار دستگاه خلافت نسبت به آن حضرت كاسته شد و خليفگان پس از متوكل گرفتار مشكلات داخلى خود بودند ؛ ولى سياست اقامت اجبارى آن گرامى در سامرّا و محدوديّت‌هاى ناشى از آن همچنان دنبال شد .\r\nمعتزّ پس از دستيابى به قدرت براى در امان ماندن از سرنوشت شوم زمامداران\r\n\r\n","description":"","footnote":" ( 1 ) - ر . ك . مناقب ، ج 4 ، ص 402 ؛ وسائل الشيعه ، ج 18 ، ص 407 ؛ حياة الامام على الهادى عليه السلام ، ص 239 .  ( 2 ) - رجال الطوسى ، صص 409 - 427 . البته همه آنان جزو نيكان و ممدوحان نيستند . عناصر منفى نيز در ميان آنان‌وجود دارد .  ( 3 ) - براى آگاهى از شرح حال آنان رجوع كنيد به معجم رجال الحديث ، ، ج 4 ، ص 324 ؛ ج 5 ، ص 25 ؛ الغيبة ، شيخ طوسى ، صص 212 - 215 ؛ رجال كشى ، ج 2 ، ص 863 ، رديف 1122 ؛ رجال الطوسى ، صص 412 و 420 . ","page_name":" 277 ","page_number":273},
  {"content":"\r\n\r\nپيشين ، درصدد از ميان برداشتن مخالفان برآمد . نخست به پراكنده كردن و قلع و قمع عناصر متنفّذ درون حكومت همچون « وصيف » و « بغا » - كه نقش اساسى در بىثباتى دستگاه خلافت و عزل و نصب خلفا داشتند - پرداخت . « 1 »  خلع « مؤيّد » برادر خود از مقام ولايتعهدى « 2 »  ، كشتن « مستعين » « 3 »  و تبعيد « ابو احمد » فرزند متوكل به بصره و « على بن معتصم » به واسط « 4 »  در همين راستا انجام گرفت .\r\nمعتز در مرحله بعد درصدد از ميان برداشتن پيشواى شيعيان برآمد ، زيرا موقعيّت اجتماعى و محبوبيت مردمى آن حضرت به مراتب بيشتر از ديگر مخالفان حكومت بود ؛ از اين رو ، با استفاده از شيوه نياكان خود نسبت به امامان ، پيشواى دهم را مسموم كرد و آن حضرت سرانجام پس از 33 سال تلاش و رنج در حالى كه چهل يا چهل و يك سال از عمرش مىگذشت در روز سوم رجب ، سال 254 هجرى به شهادت رسيد و پيكر مطهرش در خانه خود به خاك سپرده شد . « 5 » \r\n\r\n","description":"","footnote":" ( 1 ) - ر . ك . كامل ، ابن اثير ، ج 7 ، صص 168 ، 178 و 186 .  ( 2 ) - همان ، ص 171 .  ( 3 ) - همان ، ص 172 .  ( 4 ) - همان ، ص 183 .  ( 5 ) - ر . ك . مصباح المتهجّد ، شيخ طوسى ، اعمال ماه رجب ، ص 741 . نسبت به ماه و روز شهادت ، اقوال ديگرى نيز گفته شده است . براى آگاهى بيشتر رجوع كنيد به بحارالانوار ، ج 50 ، ص 114 - 117 . ","page_name":" 278 ","page_number":274},
  {"content":"\r\n\r\nپرسش\r\n1 - چرا امام هادى عليه السلام در برابر تصميم متوكل بر تبعيد آن‌حضرت از مدينه مقاومت نكرد ؟\r\n2 - متوكل پس از انتقال پيشواى دهم به سامرّا دست به چه تلاش‌هاى مذبوحانه‌اى عليه امام زد ؟\r\n3 - مهم‌ترين محور فعّاليّت سياسى امام هادى عليه السلام پس از انتقال به سامرا چه بود ؟\r\n4 - امام هادى عليه السلام براى ارتباط با شيعيان چه روشى برگزيد ؟\r\n5 - پيشواى دهم چه زمان ، توسط چه كسى و چگونه به شهادت رسيد ؟\r\n\r\n","description":"","footnote":"","page_name":" 279 ","page_number":275},
  {"content":"\r\n . \r\n","description":"","footnote":"","page_name":" 280 ","page_number":276},
  {"content":"\r\n\r\n\r\nدرس سى ام شرايط سياسى دوران امامت امام عسكرى ( ع )\r\nيازدهمين جانشين رسول خدا صلى الله عليه و آله در دهم « 1 »  يا هشتم « 2 »  يا چهارم « 3 »  ربيع‌الثّانى سال 232 هجرى در مدينه متولد شد . « 4 »  نام وى حسن ، كنيه‌اش ابو محمد و مشهورترين لقب‌هايش عسكرى و زكىّ است .\r\nمادر امام عسكرى عليه السلام بانوى با فضيلت و دانشمندى به نام سليل است . وى عارف به مقام امامت بود و در رديف نيك كرداران قرار داشت . « 5 » \r\nدر فضل اين بانو همين بس كه امام عسكرى عليه السلام او را به ظاهر وصىّ خود قرار داد و توصيه‌هاى لازم در امر امامت را به وى كرد ؛ از اين رو ، او پس از شهادت فرزندش امام عسكرى عليه السلام مرجع و ملجأ شيعيان بود . « 6 » \r\nامام عسكرى عليه السلام حدود 23 سال از زندگى خود را در كنار پدرش سپرى كرد و از نزديك با شرايط سياسى - فرهنگى جامعه اسلامى ، مشكلات و نابسامانىهاى پيروان اهل بيت : و نيز ترفندها و توطئه‌هاى جبهه خلافت جور عليه جبهه امامت آشنا شد .\r\n\r\n","description":"","footnote":" ( 1 ) - بحارالانوار ، ج 50 ، ص 236 .  ( 2 ) - مناقب ، ج 4 ، ص 422 ؛ اعلام الورى ، ص 367 ؛ نورالابصار ، ص 338 .  ( 3 ) - مصباح ، كفعمى ، ص 511 و 523 .  ( 4 ) - ارشاد ، مفيد ، ص 335 . در تذكرة الخواص ، ص 324 مكان ولادت سامرّا ذكر شده است . ابن شهرآشوب پس ازاختيار مدينه مىنويسد : بنابر نقلى نيز در سامرّا متولد شده است . در روايتى كه صاحب دلائل الامامة در ص 223 از قول امام عسكرى عليه السلام نقل كرده آمده است : من در ماه ربيع‌الآخر ، سال 232 در مدينه متولد شدم .  ( 5 ) - عيون المعجزات ، ص 137 . نام‌هاى ديگرى نيز براى او نوشته شده است از قبيل : سوسن ( كشف‌الغمه ، ج 3 ، ص 192 و تذكرة الخواص ، ص 324 ) ، حُدَيْث ( كافى ، ج 1 ، ص 530 ) ، حُدَيثَه ( ارشاد ، ص 335 ) .  ( 6 ) - براى نمونه رجوع كنيد به كمال الدين و تمام النعمة ، ج 2 ، ص 507 ؛ انوار البهيّه ، ص 250 . ","page_name":" 281 ","page_number":277},
  {"content":"\r\n\r\nامام هادى عليه السلام براى فرزندش مقامى ارجمند و جايگاهى بلند قائل بود ، چندان كه ضمن نامه‌اى به يكى از يارانش در وصف وى نوشت :\r\nفرزندم ابو محمد از نظر سرشت و طبيعت خيرخواه‌ترين و از نظر حجت و برهان ، معتبرترين و مطمئن‌ترين فرد در ميان خاندان محمد است . « 1 » \r\nپيشواى يازدهم در اخلاق و رفتار آينه تمام نماى رسول خدا صلى الله عليه و آله بود و به تعبير قطب راوندى : « اخلاق او ، اخلاق رسول خدا صلى الله عليه و آله بود » . « 2 » \r\nامام عسكرى عليه السلام در بندگى و خداترسى مقامى بس و الا داشت ؛ روزها را به روزه و شب‌ها را به عبادت و شب زنده‌دارى سپرى مىكرد « 3 »  و به نماز اوّل وقت اهميت مىداد . « 4 »  آن حضرت با آن كه خود در نهايت پارسايى زندگى مىكرد به درماندگان و نيازمندان كمك مىنمود . اين كمك‌ها يا بطور مستقيم و يا از طريق وكلاى ايشان انجام مىگرفت . « 5 » \r\nنقش انگشترى امام عسكرى به دو صورت : « سُبْحانَ مَنْ لَهُ مَقاليدُ السَّمواتِ وَالْارْضِ » « 6 »  و « انَّ اللَّهَ شَهيدٌ » « 7 »  ذكر شده است .\r\nدر منابع تاريخى مشخصات ظاهرى آن بزرگوار چنين ذكر شده است : چشمانى سياه ، قامتى نيكو ، صورتى زيبا و بدنى موزون داشت . « 8 » \r\n\r\nامامت\r\nبا شهادت امام هادى عليه السلام در سال 254 و به تنصيص آن حضرت ، فرزندش امام\r\n\r\n","description":"","footnote":" ( 1 ) - كافى ، ج 1 ، ص 327 .  ( 2 ) - الانوار البهيّة ، ص 251 .  ( 3 ) - ر . ك . اعلام الورى ، ص 354 ؛ اثبات الوصيّة ، ص 215 .  ( 4 ) - ر . ك . بحارالانوار ، ج 50 ، ص 304 ؛ عيون المعجزات ، ص 137 .  ( 5 ) - براى آگاهى بيشتر رجوع كنيد به اعيان الشيعه ، ج 2 ، ص 41 ؛ مناقب ، ج 4 ، ص 431 ؛ الغيبة ، شيخ طوسى ، ص 212 .  ( 6 ) - نورالابصار ، شبلنجى ، ص 238 .  ( 7 ) - بحارالانوار ، ج 50 ، ص 238 .  ( 8 ) - كمال‌الدين و تمام النعمة ، ج 1 ، ص 40 . ","page_name":" 282 ","page_number":278},
  {"content":"\r\n\r\nحسن عليه السلام عهده‌دار منصب امامت شد و مدّت امامتش حدود شش سال بود .\r\nتصريحات امام هادى عليه السلام نسبت به امامت فرزندش در كتاب‌هاى تاريخ و حديث شيعه ذكر شده است ، به‌عنوان نمونه على بن عمر نوفلى مىگويد : در محضر ابوالحسن عليه السلام بودم كه فرزندش محمّد « 1 »  بر ما گذر كرد . عرض كردم : فدايت شوم ! آيا اين پيشواى ما پس از شما است ؟ فرمود : نه ، پيشواى شما پس از من فرزندم حسن است . « 2 » \r\nوصيت و تنصيص امام هادى عليه السلام درباره امام عسكرى عليه السلام و شايستگىهاى فردى آن گرامى - كه از نظر شيعيان نشانه صحّت امامت امام بعدى است - موجب شد همه شيعيان - جز شمارى اندك - امامت آن حضرت را بپذيرند . بنابر نقل سعد بن عبداللّه ، جز عده‌اى كه به امامت محمد بن على گرويدند و شمار اندكى كه جعفر بن على را امام خود دانستند ، ياران امام هادى عليه السلام به امامت حضرت عسكرى گردن نهادند .\r\n\r\nشرايط سياسى\r\nپيشواى يازدهم در مدت امامت خود با سه نفر از خلفاى عباسى معاصر بود : معتز ، مهتدى ( هر كدام حدود يك سال ) و معتمد ( چهار سال و اندى ) . دوران زمامدارى سه خليفه ياد شده دوران اوج سلطهء تركان بود . خلفا در اين دوره نه تنها ميدان‌دار نبودند ، بلكه اسير و بازيچه دست تركان بودند . كشته شدن دو تن از سران ترك به دستور معتز ، خشم تركان را عليه دستگاه خلافت برانگيخت و آنان را مصمم به قتل خليفه كرد .\r\nسرانجام در سال 255 بر او شوريده و به قتلش رساندند . « 3 » \r\nمهتدى ، پسر واثق كه بازيچه دست موسى بن بغا بود و در مقابل كارهاى او جز دست\r\n\r\n","description":"","footnote":" ( 1 ) - محمد فرزند بزرگ امام بود كه مقامى و الا ، اخلاقى وارسته و دانشى گسترده داشت چندان كه بعضى از شيعيان او رادر مقام جانشينى پدر مىديدند ؛ ولى او در زمان حيات امام هادى عليه السلام درگذشت و هم‌اكنون مزارش در عراق مورد توجه علاقمندان است .  ( 2 ) - اعلام الورى ، ص 350 ؛ كافى ، ج 1 ، ص 325 .  ( 3 ) - ر . ك . كامل ، ابن اثير ، ج 7 ، ص 195 . ","page_name":" 283 ","page_number":279},
  {"content":"\r\n\r\nبرداشتن به دعا و اعلام بيزارى چاره‌اى نداشت ، « 1 »  براى جلب افكار عمومى ، روشى همچون روش عمر بن عبدالعزيز در پيش گرفت ، تظاهر به پارسايى مىكرد ، به اجراى فريضه امر به معروف و نهى از منكر اهتمام داشت ، شرابخوارى و غنا را منع كرد و از فحشا جلوگيرى نمود . « 2 » \r\nدر پيش گرفتن اين سياست نه تنها سودى برايش نداشت ، بلكه موجب شد تا درباريان و دولتمردان نيز كه همه چيز را براى خود مىخواستند بر او خشم بگيرند و به حكومتش خاتمه دهند .\r\nسران ترك پس از آن با احمد بن متوكل ملقب به معتمد بيعت كردند . وضع وى در اداره مملكت بدتر از خليفگان پيشين بود ؛ چه آن كه در دوره او علاوه بر ترك‌ها برادرش موفق نيز بر او چيره گشت و تمامى امور را در دست گرفت . « 3 » \r\nموضع مشترك خلفاى ياد شده ، دشمنى سرسخت و كينه‌توزانه با بيت امامت و شخص امام عسكرى عليه السلام بود . آنان با اطلاعاتى كه درباره فرزند آن حضرت داشتند و مىدانستند مهدى موعود از نسل او خواهد بود ، همواره او را تحت نظر داشته مورد اذيّت و آزار قرار مىدادند .\r\nمعتزّامام عسكرى عليه السلام و شمارى از ياران آن حضرت را به زندان افكند . « 4 »  و بنابر نقل ابن شهر آشوب ، حضرت را به سعيد حاجب سپرد تا او را به كوفه ببرد و در بين راه بدور از چشم مردم به شهادت برساند كه اجل مهلتش نداد و سه روز بعد ، از خلافت بر كنار و كشته شد . « 5 » \r\n\r\n","description":"","footnote":" ( 1 ) - ر . ك . تاريخ الاسلام ، ج 3 ، ص 11 .  ( 2 ) - مروج الذهب ، ج 4 ، ص 96 .  ( 3 ) - الفخرى ، ص 250 .  ( 4 ) - اعلام الورى ، ص 354 ؛ بحارالانوار ، ج 50 ، ص 311 .  ( 5 ) - مناقب ، ج 4 ، ص 431 . ","page_name":" 284 ","page_number":280},
  {"content":"\r\n\r\nمهتدى نيز - به‌رغم زهد نمايى و برپايى قبّة المظالم به‌منظور مبارزه با بيدادگرى و گسترش عدالت - از پيشگامان بيدادگرى و اجحاف نسبت به خاندان پيامبر صلى الله عليه و آله بود .\r\nبزرگ‌ترين ستم وى ، غصب مقام خلافت و ايجاد تنگنا براى خليفهء واقعى رسول‌اللّه صلى الله عليه و آله بود . وى براى تثبيت پايه‌هاى حكومت غاصبانهء خود امام عسكرى عليه السلام را به زندان افكند . محمد بن اسماعيل علوى مىگويد :\r\nامام حسن عليه السلام به على بن اوتامش ( يكى از سران ترك ) سپرده شد تا او را به زندان بيفكند . يك‌روز بيشتر از اقامت امام نزد وى نگذشت كه درمقابل شخصيّت الهى آن حضرت سر فرود آورد و آن چنان مبهوت عظمتش شده بود كه همواره در برابرش سر به زير بود و چون از او جدا شد ، از بهترين و بصيرترين افراد نسبت به آن حضرت گرديد . « 1 » \r\nبراساس روايتى ديگر ، زمانى كه امام در زندان صالح بن وصيف بود ، از وى خواسته شد بر آن گرامى سخت بگيرد ؛ ولى او به ناتوانى و درماندگى خود در برخورد با آن حضرت اعتراف كرد و با ناراحتى و خشم گفت : « من با او چگونه برخورد كنم ؟ دو نفر از شرورترين افراد را بر او گماردم ؛ ولى آنان در عبادت و نماز به مقامى و الا رسيدند ، چندان كه بر آستانش سر مىسايند » « 2 »  .\r\nدر اين دو روايت ، گرچه از خليفه‌اى كه فرمان زندانى شدن امام را داده نام برده نشده است ؛ ولى احتمال قوى مىرود كه مهتدى باشد ؛ زيرا صالح بن وصيف گردانندهء حكومت او بود ، « 3 »  علاوه بر آن كه صالح بن وصيف پيش از روى كار آمدن معتمد به دست عوامل موسى بن بغا كشته شد . « 4 » \r\nابوهاشم جعفرى مىگويد : همراه امام حسن عسكرى عليه السلام در زندان مهتدى بودم .\r\nامام رو به من كرد و فرمود : خداوند امشب عمر او را تمام مىكند . چون صبح شد ، تركان بر او هجوم برده ، وى را كشتند . « 5 » \r\n\r\n","description":"","footnote":" ( 1 ) - مناقب ، ج 4 ، ص 431 .  ( 2 ) - ارشاد ، ص 342 .  ( 3 ) - مناقب ، ج 4 ، ص 429 ؛ ارشاد ، ص 344 .  ( 4 ) - ر . ك . مروج الذهب ، ج 4 ، ص 97 .  ( 5 ) - همان ، ص 98 . ","page_name":" 285 ","page_number":281},
  {"content":"\r\n\r\nمعتمد ، آخرين خليفهء معاصر امام ، در آغاز در برابر آن حضرت ، سياستى جديد در پيش گرفت ؛ زيرا در مقايسه با خلفاى پيشين در وضعيتى بحرانىتر و متزلزل‌تر قرار داشت و هر آن احتمال سرنگونى خود را مىداد . از اين رو ، بهترين راه حل را در اين ديد كه در ظاهر ، خود را به امام نزديك كند و در برابر آن حضرت اظهار كوچكى و ناتوانى نمايد و حتى از ايشان بخواهد براى سلطنت او دعا كند « 1 »  ؛ همان سياستى كه پيش از وى ، مأمون نسبت به امام رضا عليه السلام در پيش گرفته بود . ولى وقتى امام را در موضع خود ، جدّى يافت ، كينه‌اش را آشكار ساخت و آن حضرت را به زندان افكند . در روايتى پس از اشاره به پيشگويى امام مبنى بر اين كه در سال 260 حادثه ناگوارى براى من رخ مىدهد ، از قول مادر امام آمده است كه در ماه صفر سال ياد شده ، امام همراه برادرش جعفر در زندان على بن جرين بود و معتمد به‌طور مرتب وضع آن حضرت را از زندانبان جويا مىشد و او گزارش مىداد كه امام روزها را روزه مىگيرد و شب‌ها را به نماز سپرى مىكند . « 2 » \r\nبا توجه به اين كه شهادت امام عسكرى عليه السلام در ربيع الاول همين سال بوده ، معلوم مىشود كه آن حضرت تا روزهاى آخر زندگىاش در زندان بوده است . و اين در شرايطى بود كه محل اقامت آن گرامى در سامرّا حكم بازداشتگاه را داشت . علاوه بر اين ، امام موظف بود حضور خود را در سامرّا بطور مداوم به آگاهى خليفه برساند ؛ از اين رو ، مجبور بود هر دوشنبه و پنج‌شنبه در دارالخلافة حضور پيدا كند . « 3 » \r\nمناسب‌ترين زمان ديدار مردم با پيشواى خود همين دو روز بود . شيعيان و شيفتگان حضرت ، در اين دو روز در بيرون منزل ، بر سر راه آن گرامى مىنشستند و به هنگام عبور امام از مقابل آنان ، ضمن زيارت آن گرامى ، خواسته‌ها و مشكلاتشان را مطرح مىكردند و از آن حضرت ، پاسخ مىگرفتند « 4 »  . گاه نيز بدون آن كه آنان چيزى بخواهند ، حضرت\r\n\r\n","description":"","footnote":" ( 1 ) - براى آگاهى بيشتر از اين موضع خليفه و واكنش امام عسكرى عليه السلام در برابر آن ، رجوع كنيد : مناقب ، ج 4 ، ص 430 و بحارالانوار ، ج 50 ، ص 309 .  ( 2 ) - بحارالانوار ، ج 50 ، ص 313 ؛ عيون المعجزات ، ص 139 .  ( 3 ) - الغيبة ، شيخ طوسى ، ص 129 ؛ دلائل الامامة ، ص 226 .  ( 4 ) - ر . ك . همان . ","page_name":" 286 ","page_number":282},
  {"content":"\r\n\r\nرهنمودهاى لازم را به آنان مىداد ، به‌عنوان نمونه در يك روز كه جمعى از ياران در مسير راه امام به انتظار نشسته بودند ، حضرت با آگاهيى كه از موقعيت و نقشه دشمن داشت ، بر جان آنان ترسيد ؛ از اين رو ، پيش از آن كه از خانه بيرون رود براى آنان پيام فرستاد كه :\r\n« هيچ يك از شما به من سلام نكند ، و با دستش به سوى من اشاره ننمايد . چرا كه در اين صورت بر جان خود ايمن نيستيد . » « 1 » \r\n\r\n","description":"","footnote":" ( 1 ) - بحارالانوار ، ج 50 ، ص 269 . ","page_name":" 287 ","page_number":283},
  {"content":"\r\n\r\nپرسش\r\n1 - پيشواى يازدهم در چه تاريخى و در كجا متولد شد ؟\r\n2 - امام عسكرى عليه السلام در چه سالى به امامت رسيد و امامتش چند سال به طول انجاميد ؟\r\n3 - زمامداران معاصر و شرايط سياسى آغاز حكومت پيشواى يازدهم را به اختصار بيان كنيد .\r\n4 - مهتدى نسبت به امام عسكرى عليه السلام چه رفتارى داشت ؟\r\n5 - امام عسكرى عليه السلام به فرمان كدام خليفه به زندان افكنده شد ؟\r\n\r\n","description":"","footnote":"","page_name":" 288 ","page_number":284},
  {"content":"\r\n\r\n\r\nدرس سى و يكم : فعاليت‌ها و موضع‌گيرىها\r\nتحت نظر و در زندان بودن امام عسكرى عليه السلام در طول مدت امامت از يك سو ، و محدود بودن دوران امامت آن حضرت از سوى ديگر ، موجب شده تا تاريخ زندگى آن بزرگوار و فعّاليّت‌ها و موضع‌گيريهايش در برابر جريانات مختلف روز در هاله‌اى از ابهام باقى بماند . با اين حال از بررسى مجموع سخنان و نامه‌هاى امام و نيز برخوردها و موضع‌گيريهاى آن حضرت در برابر افراد و رويدادهاى گوناگون ، مىتوان فعاليّت‌هاى امام را در محورهاى زير عنوان كرد .\r\n\r\n1 - تبيين و تثبيت موضع امامت\r\nتلاش‌هاى امام براى تحقق هدف ياد شده گوناگون بود ؛ گاهى به صورت نوشتن نامه براى افرادِ مسأله‌دار در موضوع امامت متجلى مىشد ؛ مثل نامه‌اى كه براى اسحاق بن اسماعيل نوشت و با استناد به آيات قرآن به اثبات مسأله امامت و آثار و بركات آن در زندگى فردى و اجتماعى افراد پرداخت و در پايان از وى خواست تا نامه را براى ابراهيم بن عبده ، وكيل حضرت در آن ديار بخواند و از او خواست ضمن عمل به محتواى نامه ، آن را براى همه شيعيان آن ناحيه بخواند تا در پرتو آن ، در زمينه مسأله امامت از يكديگر سؤال نكنند و به ريسمان بندگى خدا چنگ زنند و از شيطان دورى گزينند . « 1 » \r\nو يا نامه‌اى كه به يكى از بنىاسباط - در پاسخ به پرسش وى درباره اختلاف شيعيان در امر امامت و درخواست نشانه‌اى بر امامت خود - نوشته است . « 2 » \r\n\r\n","description":"","footnote":" ( 1 ) - براى آگاهى از تفصيل نامه به بحارالانوار ، ج 50 ، صص 319 - 323 رجوع كنيد .  ( 2 ) - ر . ك . همان ، ص 296 . ","page_name":" 289 ","page_number":285},
  {"content":"\r\n\r\nزمانى نيز در شكل ارائه كرامت به تحكيم و تثبيت موضع امامت مىپرداخت .\r\nبه‌عنوان نمونه ، در مجلسى از كرامت‌هاى آن حضرت بحث شد . فرد ناصبىاى گفت : اگر او به نامه من كه با خط نامرئى مىنويسم پاسخ داد مىدانم كه بر حق است . نامه‌هايى براى امام نوشتند كه نامه فرد ناصبى نيز در ميان آنها بود . حضرت پاسخ نامه‌ها را داد و در كاغذى جداگانه اسم آن فرد و پدر و مادرش را نيز نوشت و براى آنان فرستاد . وقتى مرد ناصبى اين كرامت را از امام ديد به امامت آن حضرت اعتراف كرد . « 1 » \r\nمسأله ارائه نشانه‌هاى امامت از چنان اهميتى نزد امام برخوردار بود كه ابوهاشم مىگويد : هيچ گاه بر امام هادى و امام عسكرى عليهما السلام وارد نشدم مگر آن كه نشانه و دليلى بر امامت از آنان ديدم . « 2 » \r\n\r\n2 - اتخاذ موضع منفى در برابر دستگاه خلافت\r\nپيشواى يازدهم هر چند در مقايسه با امامان پيشين با شرايط دشوارتر و محدوديت‌هاى بيشترى رو به رو بود ولى همان سياست منفى آنان را در برابر دستگاه خلافت عباسى دنبال كرد و ضمن اتخاذ موضع منفى در برابر حكومت ، ياران خود را از همكارى با آن برحذر مىداشت . به‌عنوان نمونه به هنگام خروج از زندان معتمد اين آيه شريفه را خواند :\r\n« يُريدُونَ لِيُطْفِؤُوا نوُرَ اللَّهِ بِافْواهِهِمْ وَاللَّهُ مُتِمُّ نُورِهِ وَ لَوْكَرِهَ الْكافِرُونَ » « 3 » \r\nمىخواهند نور خدا را با دهان‌هاى خود خاموش كنند ؛ در حالى كه خداوند نور خود را به اتمام مىرساند ، هر چند كافران خوش نداشته باشند . « 4 » \r\nامام در پاسخ فردى كه درباره ملك غصب شده‌اش توسط شفيع خادم از آن حضرت كسب تكليف كرده بود نوشت :\r\nزمينت به تو بازگردانده خواهد شد . بنابراين نزد سلطان ( مهتدى ) نرو و پيش فردى كه\r\n\r\n","description":"","footnote":" ( 1 ) - براى آگاهى از تفصيل نامه به بحارالانوار ، ج 50 ، ص 288 .  ( 2 ) - همان ، ص 254 .  ( 3 ) - صف ، آيه 8 .  ( 4 ) - بحارالانوار ، ج 50 ، ص 314 . ","page_name":" 290 ","page_number":286},
  {"content":"\r\n\r\nزمينت را تصرف كرده برو و او را از سلطان بزرگ ؛ پروردگار جهانيان برحذر دار !\r\nفرد گرفتار همين كار را كرد و زمين خود را پس گرفت . « 1 » \r\n\r\n3 - رهبرى تشكيلات شيعى\r\nاز جمله رسالت‌هاى مهم امامان در طول حيات 250 ساله امامت خود ، پاسدارى و گسترش فرهنگ تشيّع و پشتيبانى و تجهيز فكرى و فرهنگى و مادى و معنوى تشكيلات شيعى بود .\r\nدر دوران امامت امام عسكرى عليه السلام فرهنگ تشيّع به دورترين نقاط كشور پهناور اسلامى راه يافته و شيعيان جمع انبوهى از مسلمانان را تشكيل مىدادند . مناطقى مثل كوفه ، قم ، بغداد ، حجاز ، نيشابور ، مداين ، يمن ، رى ، آذربايجان ، گرگان ، بصره ، مصر و حتى سامرّا پايتخت عباسيان از مراكز مهم شيعه به‌شمار مىرفت و تعداد زيادى از انديشمندان و بزرگان شيعه در اين‌شهرها مىزيستند و به نشر فرهنگ شيعى مىپرداختند . « 2 » \r\nارتباط امام عليه السلام با مراكز و پايگاههاى تشيع به دوگونه بود : از طريق وكلا كه از ميان چهره‌هاى برجسته شيعه برگزيده مىشدند و امام بر اعمال و چگونگى رفتار ايشان با مردم نظارت دقيق داشت . اين نظارت توسط وكلاى مطلق آن بزرگوار كه نسبت به وكلاى شهرها از مرتبتى والاتر و اختياراتى گسترده‌تر برخوردار بودند ، صورت مىگرفت .\r\nبه‌عنوان نمونه عثمان بن سعيد عمرى وكيل مطلق امام بود و مردم و ديگر وكلاى آن حضرت موظف بودند از وى حرف شنوى داشته باشند . « 3 » \r\nچهره‌هاى ديگرى همچون ايوب بن نوح ، ابراهيم بن عبده نيشابورى و على بن جعفر هُمانىّ در سمت وكالت آن حضرت انجام وظيفه مىكردند . « 4 » \r\nو به شكل مستقيم كه بطور كتبى يا شفاهى به هدايت و ارشاد امّت مىپرداخت . « 5 » \r\n\r\n","description":"","footnote":" ( 1 ) - مناقب ، ج 4 ، ص 432 ؛ بحارالانوار ، ج 50 ، ص 285 .  ( 2 ) - براى آگاهى بيشتر رجوع كنيد به تاريخ شيعه ، نوشته علامه مظفر .  ( 3 ) - ر . ك . الغيبة ، شيخ طوسى ، صص 215 - 216 .  ( 4 ) - براى آگاهى از شرح حال آنان رجوع كنيد به الغيبة ، شيخ طوسى ، صص 212 - 214 ؛ معجم رجال الحديث ، ج 1 ، ص 254 .  ( 5 ) - به‌عنوان نمونه رجوع كنيد به كافى ، ج 1 ، ص 506 ؛ بحارالانوار ، ج 50 ، ص 269 . ","page_name":" 291 ","page_number":287},
  {"content":"\r\n\r\nگاهى نيز از طريق اعجاز در جمع ياران خود حاضر مىشد و رهنمودهاى لازم را به آنان مىداد . شيعيان نيز از فرصت استفاده كرده ، مشكلات و نيازهايشان را به محضر امام عرضه مىداشتند و كمك‌ها و رهنمودهاى لازم را مىگرفتند . « 1 » \r\nاين جلسات به سامرّا محدود نمىشد ؛ بلكه شيعيان ديگر شهرها و مناطق ، حتّى مناطق دور دستى مثل گرگان نيز از وجود پربركت آن حضرت در جمع خود بهره‌مند مىشدند .\r\nامام براى بهره‌بردارى بيشتر شيعيان از اين گونه جلسه‌ها ، پيش از برگزارى آن ، زمان و مكان جلسه را مشخص و فردى را مأمور مىكرد تمامى شيعيان آن ناحيه را براى شركت در آن فراخواند . چون محفل تشكيل مىشد ، از حاضران مىخواست تا مسائل و مشكلات و نيازمندىهاى خود را مطرح كنند و آن حضرت به تمامى امور آنان رسيدگى مىكرد و حتى در پاره‌اى موارد - كه مصلحت اقتضا مىكرد - بيمارانشان را نيز شفا مىداد . « 2 » \r\nنكته مهم در اين ديدارها حفظ و تقويت روحيّه انقلابى شيعيان در آن شرايط سخت و بحرانى و مستحكم كردن رابطه امت و امامت بود . در شرايطى كه حكومت عباسى عده‌اى را با تطميع به سوى خود جذب مىكرد ، و گروهى را با ارعاب و تهديد از گرد امامان پراكنده مىساخت ، برافروخته نگه داشتن شراره‌هاى ايمان و اخلاص در درون افراد و آماده نگه داشتن آنان براى فداكارى در راه دين و ولايت و تحمل كمبودها و فشارها ، از مهم‌ترين رسالت‌هاى امام عسكرى عليه السلام در ارتباط با شيعيان بود . از اين رو ، مىبينيم وقتى يكى از ياران امام طى نامه‌اى به آن حضرت از وضعيّت بد زندگى خود شكوه مىكند اين رهنمود امام : « تهيدستى با ما بهتر از بىنيازى با ديگران و كشته شدن با ما بهتر از زندگى با دشمنان ما است » شراره‌اى در درونش ايجاد مىنمايد . « 3 » \r\n\r\n4 - مبارزه با بدعت‌ها و انحراف‌ها\r\nتبليغات سوء دشمنان و دسترسى نداشتن مردم به امامان عليهم السلام يكى از عوامل مهمّ بروز بدعت‌ها و گسترش فعّاليّت‌هاى گروههاى منحرف در درون جامعه اسلامى بود ؛ از\r\n\r\n","description":"","footnote":" ( 1 ) - ر . ك . عيون المعجزات ، ص 140 .  ( 2 ) - براى آگاهى بيشتر رجوع كنيد به بحارالانوار ، ج 50 ، ص 263 - 264 .  ( 3 ) - همان ، ص 299 . ","page_name":" 292 ","page_number":288},
  {"content":"\r\n\r\nاين رو ، يكى از رسالت‌هاى امامان ، مبارزه با اين خط انحرافى بود .\r\nامام عسكرى عليه السلام در برابر گروههاى منحرف از قبيل : صوفيّه و واقفيّه ، موضع گرفت و ضمن اعلام بيزارى از سردمداران آنها ، لعن بر آنان را روا دانست . « 1 »  علاوه بر آن در عراق فيلسوفى بود به نام يعقوب بن اسحاق كندى كه مشغول تدوين كتابى درباره تناقض‌هاى قرآن بود . امام با آگاهى از اين اقدام ، با طرح سؤالى كه توسط يكى از شاگردانش براى وى فرستاد ، او را متوجه اشتباه خود كرد و وادار نمود همه آنچه را تهيّه كرده بود بسوزاند . « 2 » \r\nموضع‌گيرى در برابر فتنه زنگيان به رهبرى فردى به نام على بن محمد بن عبدالرحيم زنگى كه عليه عباسيان قيام كرده بود و در طول چهارده سال ، هزاران نفر بىگناه را به قتل رسانيد و ويرانىها و خسارات فراوانى به بارآورد ، ازديگر موارد مبارزه آن گرامى عليه گروههاى فتنه‌گر است .\r\nصاحب زنگ ، خود را علوى و از تبار امام سجاد عليه السلام قلمداد كرد ؛ در صورتى كه دروغ مىگفت . امام در برابر فتنهء او موضع گرفت و با صراحت اعلام كرد : « صاحب زنج از ما خاندان نيست » . « 3 » \r\nامام عليه السلام در اين اعلام موضع ، بدون آن كه از نظر سياسى نسبت به حركت او اظهار نظرى كرده باشد ، به طرد وى از خاندان علوى بسنده كرد و اين منطقىترين موضع‌گيرى در آن شرايط بود ؛ چه آن كه از نظر امام هر دو طرف درگير در جبههء باطل قرار داشتند و مخالفت صريح با يك جبهه ، موافقت با جبههء ديگر تلقى مىشد ، از اين رو ، حضرت براى جلوگيرى از هر نوع سوء استفاده مخالفان ، از اعلام موضع سياسى در برابر جريان ياد شده خوددارى كرد .\r\n\r\n5 - مراقبت از حضرت مهدى ( عج ) و فراهم كردن زمينه غيبت او\r\nاحاديث فراوانى كه از رسول خدا صلى الله عليه و آله درباره جانشينان آن حضرت و تعداد آنان با اسامى و مشخّصات ايشان رسيده بود در دسترس همگان بود و دهان به دهان نقل\r\n\r\n","description":"","footnote":" ( 1 ) - ر . ك . بحارالانوار ، ج 50 ، ص 267 ، 274 - 275 .  ( 2 ) - ر . ك . مناقب ، ج 4 ، ص 424 .  ( 3 ) - همان ، ص 428 . ","page_name":" 293 ","page_number":289},
  {"content":"\r\n\r\nمىشد . اين امر موجب شادمانى ، اميد و انتظار دوستان و بيم و وحشت دشمنان بويژه كاخ نشينان ستمگر مىشد . زمامداران عباسى با توجه به همين اخبار مىدانستند كه ويرانگر كاخ‌هاى ستم از نسل حضرت عسكرى عليه السلام خواهد بود . به همين جهت تلاش گسترده‌اى را آغاز كردند تا او را شناسايى كرده به شهادت برسانند .\r\nپيشواى يازدهم با آگاهى از اين موقعيّت بحرانى ، رسالت خويش را درباره جانشين خود در دو محور زير ايفا كرد .\r\n\r\nالف - نگهدارى و شناساندن حضرت مهدى ( عج )\r\nمهم‌ترين اقدام‌هاى امام در اين محور عبارت است از :\r\nپنهان داشتن ولادت : امام عسكرى عليه السلام تمام سعى خود را در پنهان داشتن جريان ولادت و نيز مولود ، از ديد عموم به كار برد ، حتى در مواردى كه لازم مىديد بشارت ولادت فرزندش را به افرادى مثل احمد بن اسحاق بدهد ، از آنان مىخواست اين موضوع را از ديگران پوشيده دارند . « 1 » \r\nرفتار امام در اين خصوص چنان محتاطانه بود كه حتى خدمتگزار منزل آن حضرت - با آن كه دو سال از ولادت حضرت مهدى ( عج ) مىگذشت - از وجود مولود آگاه نبود و زمانى مطلع شد كه حضرت مصلحت ديد او را با خبر سازد . « 2 » \r\nاتخاذ اين سياست از سوى امام و نيز فتنه صاحب زنج - كه همزمان با ولادت فرزندش روى داد و حكومت را به خود مشغول ساخت - نقش مؤثرى در مصون ماندن حضرت مهدى ( عج ) از خطرها داشت .\r\nفرستادن فرزند خود به مكّه : امام در سال 259 هجرى - يك سال پيش از شهادت خود - حضرت مهدى ( عج ) را همراه مادر بزرگش در موسم حج به مكّه فرستاد . « 3 »  احتمال مىرود اين اقدام امام علاوه بر انجام مناسك حج ، به انگيزه دور نگه داشتن وى از ديد\r\n\r\n","description":"","footnote":" ( 1 ) - ر . ك . كمال‌الدين و تمام النعمة ، ج 2 ، ص 434 .  ( 2 ) - همان ، ص 435 .  ( 3 ) - ر . ك . اثبات الوصيّه ، ص 217 . ","page_name":" 294 ","page_number":290},
  {"content":"\r\n\r\nجستجوگران حكومت باشد كه در سال آخر زندگى آن حضرت با جدّيت و گستردگى بيشترى در پى دستيابى به فرزند آن گرامى بودند .\r\nوصيت به مادر : امام عسكرى عليه السلام براى انحراف افكار دشمنان ، بدون آن كه اسمى از حضرت مهدى ( عج ) ببرد ، مادر خود « حُديث » را وصىّ خويش قرار داد و دراين مسأله به حسين بن على عليه السلام كه خواهرش زينب عليها السلام را وصى خويش قرار داد ، تأسّى كرد . « 1 » \r\nشناساندن به خواص : معرفى حضرت مهدى ( عج ) به‌عنوان جانشين خود توسط امام عسكرى عليه السلام به دو شكل حضورى و مكاتبه‌اى انجام مىگرفت . به‌عنوان نمونه : امام در نامه‌اى كه براى احمد بن اسحاق نوشت او را از تولد فرزندش آگاه ساخت و يادآور شد خواستيم تو خبردار شوى تا خداوند تو را شاد كند ، آنسان كه ما را شاد كرد . « 2 » \r\nتعدادى از چهره‌هاى برجسته شيعه به حضور امام رسيدند ؛ در حالى كه چهل نفر ديگر از شيعيان نزد آن حضرت بودند . امام پيش از آن كه آنان سخن بگويند فرمود : شما بدينجا آمده‌ايد تا از حجّت بعد از من بپرسيد . در اين هنگام پسر بچه‌اى را به حاضران نشان داد و فرمود :\r\nاين ، پيشواى شما پس از من و جانشين من در ميان شما است . از او فرمان بريد و پس از من دچار پراكندگى نشويد كه هلاكت دينى دامنگيرتان خواهد شد . « 3 » \r\n\r\nب - فراهم كردن زمينه غيبت حضرت مهدى ( عج )\r\nزمينه‌هاى اوّليهء اين رسالت توسط امامان پيشين فراهم شده بود . آنچه امام عسكرى عليه السلام انجام داد دو موضوع بود :\r\nاعلام نزديك بودن زمان غيبت آخرين جانشين پيامبر صلى الله عليه و آله و اين‌كه آن فرد ، فرزند او حضرت مهدى ( عج ) است . امام در مجلسى كه بيش از چهل نفر از شيعيان حضور داشتند پس از معرفى جانشين خود فرمود :\r\n\r\n","description":"","footnote":" ( 1 ) - الغيبة ، شيخ طوسى ، ص 138 .  ( 2 ) - كمال‌الدين و تمام‌النعمة ، ج 2 ، ص 433 .  ( 3 ) - الغيبة ، ص 217 . ","page_name":" 295 ","page_number":291},
  {"content":"\r\n\r\nپس از امروز او را نخواهيد ديد تا آن كه زمان درازى بر آن بگذرد ؛ بنابراين آنچه عثمان مىگويد بپذيريد كه او جانشين و وكيل پيشواى شما است . « 1 » \r\nانجام پاره‌اى تمرين‌هاى مرتبط با موضوع غيبت به منظور تكميل اقدامات انجام شده توسط امامان پيشين در اين ارتباط . پوشيده داشتن خود از مردم - بجز موارد ضرورى - و محدود كردن ديدارهاى عمومى خويش به روزهايى كه با خليفه قرار ملاقات داشت ، « 2 »  و نيز پياده كردن نظام وكلا براى ارتباط با پيروان خود و ارجاع شيعيان به آنان ، از جمله اين تمرين‌ها بود .\r\nامام مىدانست كه در آينده نزديك ، غيبت صغرى فرا مىرسد و ارتباط فرزند بزرگوارش با شيعيان تنها از طريق نوّاب خاص خواهد بود و در حقيقت با اتخاذ اين روش ، راه پيروان خود را براى پيمودن آن مرحله حساس و دشوار هموار ساخت .\r\n\r\nشهادت\r\nپيشواى يازدهم پس از حدود 28 سال بندگى خدا و شش سال تلاش و مبارزه در مسند امامت ، سرانجام در اوايل ماه ربيع‌الاوّل ، سال 260 در بستر بيمارى افتاد و در روز جمعه هشتم همان ماه به ديدار پروردگارش شتافت . « 3 » \r\nعبيداللّه بن خاقان ، از سران حكومت ، به‌محض آگاهى از بيمارى امام توسط جعفر ، برادر آن حضرت ، نزد معتمد رفت و در حالى كه پنج تن از جاسوسان همراه او بودند ، بسرعت بازگشت و به آنان دستور داد در خانه امام باشند و اخبار و مسائل آنجا را گزارش كنند .\r\nوى چند نفر ديگر را نيز به‌عنوان پزشك مأمور كرد كه روزى دوبار به امام سربزنند و چون خبر رسيد حال امام رو به وخامت است ، دستور داد پزشكان نيز تمام وقت ملازم خانهء امام باشند . او در اقدام ديگر از قاضى القضاة خواست ده نفر از نيروهاى مورد\r\n\r\n","description":"","footnote":" ( 1 ) - الغيبة ، ص 217 .  ( 2 ) - ر . ك . اثبات الوصيّه ، ص 231 .  ( 3 ) - ارشاد ، ص 345 . ","page_name":" 296 ","page_number":292},
  {"content":"\r\n\r\nاعتماد خود را بر امام بگمارد و آنان شبانه روز در منزل حضرت باشند . « 1 » \r\nدستگاه خلافت از اين اقدامات ، دو هدف مهمّ داشت : نخست تحت نظر داشتن اوضاع داخلى منزل امام و كسب اطلاع از جانشين آن حضرت و دستگيرى وى . و ديگر ، سرپوش گذاشتن روى جنايتى كه نسبت به آن گرامى مرتكب شده و او را مسموم كرده بود .\r\nمحدثان و مورخان بزرگ شيعه مثل شيخ صدوق « 2 »  و كفعمى « 3 »  بر مسموميّت پيشواى يازدهم توسط معتمد تصريح كرده‌اند . علامه طبرسى مىنويسد : بيشتر اصحاب ما بر اين عقيده‌اند كه امام عسكرى عليه السلام مسموم شده است . « 4 » \r\nبا پخش خبر رحلت امام عسكرى عليه السلام در سامرّا ، اين شهر يكپارچه غرق در ماتم شد . مردم ، بازار و مغازه‌ها را تعطيل كردند و در حالى كه بر سر و سينه مىزدند براى شركت در مراسم تشييع جنازهء امام ، راهى منزل آن حضرت شدند . « 5 »  پس از آن كه پيكر مطهر امام غسل داده شد ، فرزندش حضرت مهدى ( عج ) بر آن حضرت نماز گزارد . « 6 »  نماز ديگرى نيز با حضور جمعيّت ، توسط ابو عيسى بن متوكل ، برادر خليفه بر جنازه امام خوانده و در كنار پدر بزرگوارش به خاك سپرده شد . « 7 » \r\n\r\n","description":"","footnote":" ( 1 ) - كمال‌الدين و تمام النعمة ، ج 1 ، ص 42 ؛ بحارالانوار ، ج 50 ، ص 327 .  ( 2 ) - اعتقادات صدوق ، ص 122 .  ( 3 ) - المصباح ، ص 523 در ضمن جدول .  ( 4 ) - اعلام الورى ، ص 367 .  ( 5 ) - الفصول المهمّة ، ص 289 .  ( 6 ) - ر . ك . كمال‌الدين و تمام النعمة ، ج 2 ، ص 475 ؛ بحارالانوار ، ج 50 ، ص 332 .  ( 7 ) - بحارالانوار ، ج 50 ، ص 328 . ","page_name":" 297 ","page_number":293},
  {"content":"\r\n\r\nپرسش\r\n1 - موضع امام عسكرى عليه السلام در برابر دستگاه خلافت عباسى چگونه بود ؟ يك نمونه ذكر كنيد .\r\n2 - امام عسكرى عليه السلام در ديدارهاى خود با شيعيان روى چه محورى بيشتر تكيه داشت ؟\r\n3 - امام عسكرى عليه السلام در برابر فتنه زنگيان چه موضعى اتخاذ كرد ؟\r\n4 - مهم‌ترين رسالت امام عسكرى عليه السلام در برابر فرزندش حضرت حجّت ( عج ) چه بود ؟\r\n5 - پيشواى يازدهم چه زمانى و چگونه به شهادت رسيد ؟\r\n\r\n","description":"","footnote":"","page_name":" 298 ","page_number":294},
  {"content":"\r\n\r\n\r\nدرس سى و دوم شرايط سياسى آغاز امامت حضرت مهدى ( عج )\r\nدوازدهمين پيشواى شيعيان و آخرين جانشين رسول خدا صلى الله عليه و آله در سپيده‌دم نيمهء شعبان ، سال 255 هجرى در سامرّا ديده به جهان گشود . « 1 »  نام مباركش نام پيامبر صلى الله عليه و آله و كنيه‌اش كنيه آن حضرت است . روايات زيادى بر اين مطلب تصريح دارد . « 2 » \r\nسيره امامان عليهم السلام بر ذكر نكردن نام آن حضرت بود . آنان در مقام ياد ، يا معرفى او به اشاره يا ذكر لقب‌هاى ايشان بسنده و به شيعيان سفارش مىكردند كه از بردن نام آن گرامى خوددارى ورزند . « 3 » \r\nاتخاذ اين سياست در ظاهر به منظور حفظ حضرت مهدى ( عج ) از خطر دستيابى دشمنان به وى بود . عثمان بن سعيد در پاسخ كسى كه از نام امام پرسيده بود گفت : از كنجكاوى در اين زمينه بپرهيز ! زيرا نزد عباسيان چنين مطرح شده كه نسل امام عسكرى عليه السلام منقطع شده است . « 4 » \r\nپنهان داشتن نام امام زمان ( عج ) و ناآگاهى دولتمردان عباسى از نام آن حضرت ، موجب شد كه آنان در سرگردانى فرو روند و پس از شهادت امام عسكرى عليه السلام بگويند :\r\nاز آن حضرت فرزندى باقى نمانده است ؛ از اين رو ، اموال امام را تقسيم و برادرش جعفر را به‌عنوان وارث او قلمداد كردند و همين مسأله نقش مهمّى در مصون ماندن حضرت از تعقيب و تعرض جاسوسان داشت . « 5 » \r\n\r\n","description":"","footnote":" ( 1 ) - ارشاد ، ص 346 .  ( 2 ) - ر . ك . كافى ، ج 1 ، ص 514 ؛ اعلام الورى ، ص 418 .  ( 3 ) - ر . ك . كمال‌الدين و تمام النعمة ، ج 2 ، ص 318 ؛ منتخب‌الاثر ، ص 226 .  ( 4 ) - بحارالانوار ، ج 51 ، ص 33 .  ( 5 ) - در اينجا اين سؤال مطرح است كه آيا ممنوعيت ذكر نام امام اختصاص به آن دوران تا آغاز غيبت كبرى داشت ، يا اين زمان را هم در برمىگيرد ؟ از روايات براى هر دو شق مىتوان شاهد آورد ؛ بر همين اساس ، هر دو احتمال در ميان فقهاى شيعه طرفدار دارد . شايد جمع بين دو دسته روايات به اين باشد كه بگوييم : در آن دوران حرام بوده ، ولى در اين زمان ، كراهت دارد ( براى آگاهى بيشتر از روايات و نيز نظر فقها رجوع كنيد به بحارالانوار ، ج 51 ، ص 32 ؛ مرآة العقول ، ج 4 ، ص 16 ) . ","page_name":" 299 ","page_number":295},
  {"content":"\r\n\r\nلقب‌هاى پيشواى دوازدهم عبارت است از : حجّت ، قائم ، مهدى ، خلف صالح و صاحب‌الزّمان . « 1 »  علّت ملقب شدن امام به مهدى و قائم در بيان امام صادق عليه السلام چنين آمده است : « از اين جهت مهدى گفته مىشود كه انسان‌ها را به هر امر پوشيده‌اى هدايت مىكند ؛ و از آن جهت قائم گفته مىشود كه پس از آن كه يادش از خاطره‌ها محو مىشود ، قيام مىكند » . « 2 » \r\nاز ميان لقب‌هاى امام زمان ( عج ) لقب قائم از آن جهت كه بيانگر دولت عدالت گستر آن حضرت است ، نزد امامان و فقهاى شيعه و حتى عموم شيعيان از عظمت و احترام خاصى برخوردار است ؛ چندان كه وقتى امام را با اين لقب ياد مىكردند ، قيام كرده ، دست روى سر خود مىگذاشتند و براى فرج آن بزرگوار دعا مىكردند . امام رضا عليه السلام در مجلسى در خراسان به هنگام بردن لقب قائم از جاى برخاست و دو دست خود بر سر نهاد و عرضه داشت : « اللّهم عَجِّلْ فَرَجَهُ وَ سَهِّلْ مَخْرَجَهُ » . « 3 »  از امام صادق عليه السلام درباره علّت قيام به هنگام ذكر لقب قائم پرسيده شد . فرمود :\r\nچون براى او غيبتى طولانى خواهد بود و به خاطر لطف زيادى كه به دوستانش دارد ، به هر كس كه او را با اين لقب - كه بيانگر دولت او و ابراز تأسّف از غربت اوست - ياد كند ، عنايت ويژه‌اى خواهد داشت . و شايسته است كه بندهء فروتن در برابر سرورش كه به او نظر لطف دارد ، به هنگام بردن نام او قيام كند و از خدا تعجيل فرجش را بخواهد . « 4 » \r\nمادر پيشواى دوازدهم نرجس خاتون ، « 5 »  دختر يشوعا ، پسر قيصر ، امپراتور روم ، و مادرش از اولاد شمعون ، وصى حضرت عيسى است . وى از چنان منزلتى برخوردار بود\r\n\r\n","description":"","footnote":" ( 1 ) - اعلام الورى ، ص 418 .  ( 2 ) - بحارالانوار ، ج 51 ، ص 30 .  ( 3 ) - الزام الناصب ، ج 1 ، ص 271 .  ( 4 ) - همان .  ( 5 ) - در روايتى نام اصلى او « مليكه » ذكر شده است ( اعيان الشيعه ، ج 2 ، ص 144 ) . ","page_name":" 300 ","page_number":296},
  {"content":"\r\n\r\nكه حكيمه ، عمّهء امام عسكرى عليه السلام - كه خود از بانوان بزرگ خاندان امامت به شمار مىرود - او را سرور خود و خانواده‌اش خطاب مىكرد و خويش را خدمتگزار او مىدانست . « 1 » \r\nاين بانوى گرامى گر چه در كشور روم و در كاخ سلطنتى امپراتور مىزيست و پيش از آشنايى با « بيت امامت » ، كيش مسيحى داشت ، ليكن دست تقدير و مشيّت الهى ، او را به خانواده امامت منتقل ساخت تا آخرين شكوفه ولايت و امامت از دامن او برويد . « 2 » \r\nنطفهء يكتا ذخيره الهى به مشيّت پروردگار در رحم نرجس تكوّن يافت ؛ امّا مراحل رشد جنينى آن بر خلاف روند طبيعى بگونه‌اى بود كه هيچ اثرى از باردارى در مادرش نمودار نبود . بدين جهت حتّى نزديك‌ترين افراد خانواده مانند حكيمه از موضوع باردارى نرجس خبر نداشتند تا لحظهء ولادت كه امام عسكرى عليه السلام او را آگاه ساخت ، و او كمك كرد تا حضرت مهدى ( عج ) متولد شد . « 3 » \r\nشمايل و صورت و سيرت حضرت در روايات به دو گونه بيان شده است . در بعضى روايات ، حضرت مهدى ( عج ) بطور كلّى در صورت و سيرت ، شبيه پيامبر صلى الله عليه و آله معرفى شده است . از رسول اكرم صلى الله عليه و آله نقل شده است :\r\nمهدى از فرزندان من است . نام او نام من و كنيه‌اش كنيهء من است . در صورت و سيرت شبيه‌ترين مردان به من است . « 4 » \r\nدر رواياتى ديگر به پاره‌اى از شمايل و ويژگىهاى جسمى يا اخلاقى آن حضرت\r\n\r\n","description":"","footnote":" ( 1 ) - بحارالانوار ، ج 51 ، ص 12 .  ( 2 ) - خلاصه داستان بدين‌گونه بود كه نرجس خاتون پس از خوابى كه ديد ، همراه تعدادى از زنان براى پرستارى و كمك‌هاى درمانى در جريان لشكركشى امپراتور روم عليه مسلمانان ، شركت كرد . سپاه روم با سپاه اسلام درگير شدند و از آنان شكست سختى خوردند . عده زيادى از آنان ، از جمله زنان پرستار ، اسير مسلمانان گشته به بغداد برده شدند . امام هادى عليه السلام كسى را فرستاد تا آن كنيز را با مشخصاتى كه داده بود ، از مالكش بخرد . حضرت خواهرش حكيمه را فراخواند و ضمن معرفى نرجس از او خواست تا واجبات و مستحبات الهى را به وى بياموزد ، كه او همسر ابومحمد و مادر قائم خواهد شد . ( براى آگاهى از تفصيل خواب نرجس خاتون رجوع كنيد به كمال‌الدين و تمام النعمة ، ج 2 ، صص 417 - 423 و براى آگاهى از جريان جنگهاى ميان روم و مسلمانان رجوع كنيد به تاريخ العرب والرّوم ، ص 225 و كامل ابن اثير ، ج 7 ، ص 121 . )  ( 3 ) - براى آگاهى از تفصيل جريان ولادت ، رجوع كنيد به كمال‌الدين و تمام النعمة ، ج 2 ، ص 424 ؛ منتخب‌الاثر ، صص 321 - 333 .  ( 4 ) - منتخب‌الاثر ، ص 182 . ","page_name":" 301 ","page_number":297},
  {"content":"\r\n\r\nتصريح شده است . « 1 »  امير مؤمنان عليه السلام فرمود :\r\nاو جوانى راست قامت است كه چهره‌اى زيبا و مويى نيكو دارد كه بر شانه‌هايش فرو ريخته و نورانيّت چهره‌اش بر سياهى موهاى محاسن و سرش غلبه دارد . « 2 » \r\nامام رضا عليه السلام فرمود :\r\nنشانهء او ، داشتن سيماى جوانى در سنّ پيرى است . چندان كه بيننده او را چهل ساله يا كمتر مىپندارد و نيز از نشانه‌هاى او اين است كه با گذشت زمان پير نمىشود تا زمانى كه اجلش فرا رسد . « 3 » \r\nاو از مردم به آنان سزاوارتر ، از پدران و مادرانشان بر آنان مهربان‌تر و در برابر خداوند بزرگ از همه متواضع‌تراست . آنچه به مردم فرمان دهد ، خود پيش از ديگران بدان عمل مىكند و آنچه مردم را از آن بازمىدارد ، خود پيش از همگان از آن پرهيز مىكند . « 4 » \r\n\r\nامامت\r\nپيشواى دوازدهم در ماه ربيع‌الاوّل ، سال 260 در حالى كه كمتر از پنج سال از عمرش مىگذشت ، عهده‌دار امامت شد . پيشوايى آن حضرت در شرايطى بحرانى آغاز گشت .\r\nحكمرانان عباسى به عنوان دشمنان بيرونى جبههء امامت ، تمام تلاش خود را براى نابودى اين جبهه به كار گرفته بودند . دشمن درونى نيز از درون كانون امامت در چهره جعفر بن على ، به كمك دشمن بيرونى شتافت و كار امام زمان عليه السلام را دشوارتر ساخت .\r\nاز سوى ديگر ، شيعيان پس از رحلت امام عسكرى عليه السلام در سردرگمى نگران كننده‌اى فرو رفتند . بسيارى از آنان از اصل وجود جانشين براى آن حضرت خبر نداشتند . برخى ديگر تنها بشارت ولادت حضرت مهدى ( عج ) را شنيده بودند . تعداد بسيار اندكى نيز كه آن حضرت را ديده بودند ، حاكميّت جوّ خفقان اجازه نمىداد حقيقت را بازگو كنند ؛ چون هم بر جان خود بيمناك بودند و هم بر جان امام .\r\n\r\n","description":"","footnote":" ( 1 ) - براى آگاهى از اين روايات ، رجوع كنيد به منتخب‌الاثر ، صص 141 ، 175 و 185 - 187 .  ( 2 ) - الغيبة ، ص 281 ؛ ارشاد ، ص 363 .  ( 3 ) - منتخب الاثر ، ص 285 .  ( 4 ) - بحارالانوار ، ج 25 ، ص 117 . ","page_name":" 302 ","page_number":298},
  {"content":"\r\n\r\nاين فضا با ادعاى جانشينى امام عسكرى عليه السلام توسط جعفر و تصريح وى بر اين كه پيشواى يازدهم هيچ فرزندى از خود بر جاى نگذاشته ، مسموم‌تر و مأيوس كننده‌تر شد .\r\nمنحرف شدن تعدادى از شخصيّت‌هاى شيعه - كه برخى از آنان سمت وكالت امامان پيشين را داشتند - از خط امامت و ادعاى سفارت دروغين توسط بعضى از آنان و ايستادگى در برابر نايبان منصوب آن حضرت ، عامل مهمّ ديگرى بود كه بر شدّت اين بحران مىافزود . نمونه‌هاى زير ترسيم كننده شرايط سياسى - فرهنگى و بيانگر وضعيّت بحرانى دوران امامت امام دوازدهم است كه به اجمال بيان شد .\r\nالف - بازرسى منزل امام : مأموران لحظاتى پس از شهادت امام عسكرى عليه السلام به خانهء حضرت هجوم برده به بازرسى منزل و مهر و موم كردن دارايىهاى آن گرامى پرداختند .\r\nهدف اصلى آنان - با توجه به گزارش جعفر مبنى بر وجود فرزند براى امام - آگاهى از جانشين حضرت و دستگيرى وى بود . از اين رو ، همراه خود ، زنان قابله‌اى را آورده بودند تا كنيزان حضرت را بازرسى كنند . آنان مادر حضرت مهدى را دستگير كرده نزد معتمد بردند . خليفه از او خواستار فرزندش شد ، ولى او منكر داشتن فرزند شد و براى انحراف افكار عمومى از فرزندش ، ادعاى باردارى كرد . معتمد او را به قاضىالقضاة سپرد تا زمان وضع حمل از او مراقبت كند . با مرگ عبيداللّه بن يحيى بن خاقان و شورش يعقوب ليث صفار و زنگيان عليه حكومت ، آزاد شد . « 1 » \r\nيكى از شاهدان - كه به هنگام هجوم مأموران ، در منزل امام حضور داشته - مىگويد :\r\n« سواران خليفه كه جعفر كذّاب نيز در ميان آنان بود به خانهء امام هجوم برده و به غارت اموال و اثاثيه منزل پرداختند . تمام كوشش من حفظ مولايم بود كه ناگاه ديدم او از در خارج شد بدون آن كه مأموران ، متوجه شوند . » « 2 » \r\nب - بازرسى خانه‌هاى شيعيان : معتمد پس از ناكامى در جريان بازرسى منزل امام عسكرى عليه السلام در اقدامى گسترده‌تر ، دستور بازرسى منازل شيعيانى را داد كه احتمال مىرفت حضرت حجت در آنجا پنهان شده باشد . اين كار با همكارى جعفر - كه شيعيان\r\n\r\n","description":"","footnote":" ( 1 ) - ر . ك . كمال‌الدين و تمام‌النعمة ، ج 1 ، ص 43 و ج 2 ، ص 476 ؛ دلائل الامامه ، ص 224 . براساس نقل ديگرى ، مأموران بيش از دو سال مراقب نرجس خاتون بودند و چون يقين پيدا كردند كه وى حامله نيست ، او را رها كردند .  ( 2 ) - كمال‌الدين و تمام النعمة ، ج 2 ، ص 473 . ","page_name":" 303 ","page_number":299},
  {"content":"\r\n\r\nرا خوب مىشناخت - انجام گرفت . جعفر با آزار شيعيان و حتى زنان و كنيزان وابسته به امام عسكرى عليه السلام ، تهديد و تحقير آنان و حتى در بند كشيدن و به زندان افكندن برخى از آنان ، جوّ رعب و وحشتى در ميان پيروان اهل بيت ايجاد كرد و دل بازماندگان حضرت عسكرى عليه السلام از جمله امام زمان ( عج ) را آزرد ؛ بگونه‌اى كه به تعبير شيخ مفيد ، مصيبت بزرگى از اين ناحيه بر بازماندگان حضرت وارد آمد . « 1 » \r\nج - اختلاف در مسأله امامت : با رحلت امام عسكرى عليه السلام شيعيان در مسأله امامت دچار اختلاف گشته و به چند گروه تقسيم شدند . گروهى بر آن شدند كه امام عسكرى عليه السلام رحلت نكرده و او زنده است و همو مهدى آل محمد است . برخى قائل شدند گرچه امام عسكرى عليه السلام درگذشته ، ليكن دوباره زنده مىشود و همو مهدى قائم خواهد بود . بعضى ديگر به « فترت » معتقد شده و گفتند : پس از امام عسكرى عليه السلام امامى وجود نداشت و جامعه اسلامى در اين فترت از زمان بدون امام بود . جمعى نيز تحت تأثير تبليغات سوء جعفر قرار گرفته ، معتقد به امامت او شدند . گروهى ديگر ، در شك و سرگردانى فرو رفته ، نمىدانستند به كجا بروند و به چه كسى روى آورند . تعداد زيادى نيز بر صراط مستقيم امامت باقى ماندند و پس از امام عسكرى عليه السلام به امامت فرزندش معتقد شدند . « 2 » \r\nامام عسكرى عليه السلام چنين وضعيّت اسفبارى را پيش‌بينى كرده و فرمود : در سال 260 ، پيروان من دچار پراكندگى خواهند شد . « 3 »  مسعودى در اين زمينه مىنويسد : شيعيان پس از درگذشت امام عسكرى عليه السلام درباره منتظَر از خاندان پيامبر صلى الله عليه و آله دچار اختلاف گشته و به بيست گروه تقسيم شدند . « 4 »  نوبختى تعداد فرقه‌هاى پديد آمده را چهارده ذكر كرده و به تفصيل دربارهء ويژگىها و اعتقادات سيزده فرقه آنها بحث كرده است . « 5 » \r\nد - سفيران دروغين : همزمان با پيدايش و گسترش گروه‌هاى ياد شده گروهى از\r\n\r\n","description":"","footnote":" ( 1 ) - ارشاد ، ص 345 .  ( 2 ) - الغيبه ، صص 130 - 133 ؛ كمال‌الدين و تمام النعمة ، ج 2 ، ص 408 .  ( 3 ) - كمال الدّين و تمام النعمة ، ج 2 ، ص 408 .  ( 4 ) - مروج الذهب ، ج 4 ، ص 110 .  ( 5 ) - فرق الشيعه ، صص 105 - 119 . ","page_name":" 304 ","page_number":300},
  {"content":"\r\n\r\nفرصت‌طلبان و دنيادوستان به دروغ از سوى امام زمان ( عج ) ادعاى سفارت كرده و بدين وسيله فضاى جامعه را بيش از پيش مسموم ساختند و موجب انحراف و گمراهى عدّه زيادى از مردم شدند . بعضى از اين افراد عبارتند از :\r\n1 - ابو محمد شَريعى . وى از ياران عسكريين عليهما السلام بود ولى از مسير حق منحرف شد و در شمار غلات قرار گرفت . وى مدّعى نيابت از سوى آن دو امام بزرگوار شد . « 1 » \r\n2 - محمد بن نُصَيْر نُمَيْرى . او از اصحاب امام عسكرى عليه السلام بود كه منحرف گشت و پس از درگذشت آن حضرت در دوران سفارت محمد بن عثمان ، از طرف امام زمان ( عج ) مدعى سفارت و بابيّت شد . « 2 » \r\n3 - احمد بن هلال كرخى . وى نيز از ياران امام عسكرى عليه السلام بود كه به تصوف گراييد و در دوران غيبت صغرى منكر سفارت محمد بن عثمان شد و از پرداخت وجوه شرعى كه نزدش بود خوددارى كرد . « 3 » \r\n4 - ابو طاهر ، محمد بن على بن بلال . او از اصحاب امام عسكرى عليه السلام بود كه پس از درگذشت آن حضرت ، مدعى وكالت و بابيّت از سوى آن گرامى شد و از بازپس دادن اموالى كه نزد وى بود ، به محمد بن عثمان خوددارى كرد و خود مدعى سفارت شد . « 4 » \r\nمجموع رخدادها و جريان‌هاى ياد شده ، اين دوره از تاريخ امامت را در وضعيتى بحرانى و خطرناك قرار داده بود كه براى هر دو جبههء درگير مهمّ و سرنوشت ساز بود .\r\nامام عسكرى عليه السلام با برنامه‌ريزى دقيق و دورانديشانه - برغم همه مشكلات و محدوديت‌ها - رسالت الهى خود را در ارتباط با مسأله امامت بطور كلّى ، و امام پس از خويش بطور خصوصى ، ايفا كرد . اينك اين رسالت خطير بر دوش فرزندش حضرت مهدى ( عج ) نهاده شده بود كه با تدبير خويش ، كشتى امامت را از ميان امواج توفنده و ويرانگر ، به ساحل نجات رهنمون سازد كه در درس بعد بدان خواهيم پرداخت .\r\n\r\n","description":"","footnote":" ( 1 ) - الغيبه ، ص 244 .  ( 2 ) - همان .  ( 3 ) - همان ، ص 245 .  ( 4 ) - همان . ","page_name":" 305 ","page_number":301},
  {"content":"\r\n\r\n\r\nحضرت مهدى ( عج ) و دشمن خانه‌زاد . « 1 » \r\nاز جمله چهره‌هاى فعّالى كه همزمان با آغاز امامت حضرت مهدى ( عج ) در صحنه سياسى جامعه اسلامى رخ نمود ، جعفر بن على معروف به جعفر كذّاب ، عموى آن حضرت بود . وى از آن جهت كه در مسأله امامت به خدا دروغ بست و مدعى مقامى شد كه خداوند او را بدان مقام نصب نكرده بود و نيز به دروغ ، منكر وجود فرزند براى برادرش امام عسكرى عليه السلام شد « كذّاب » ناميده شد .\r\nاز برخى روايات استفاده مىشود كه وى پيش از تولّد توسط بعضى امامان و حتّى پيامبر صلى الله عليه و آله به اين لقب ناميده شده است . امام سجاد عليه السلام به نقل از پدرش و از جدّش نقل مىكند كه پيامبر صلى الله عليه و آله فرمود :\r\nوقتى فرزندم جعفر بن محمّد بن على بن حسين بن على بن ابىطالب متولد شد ، او را صادق بناميد ؛ زيرا ديرى نمىگذرد كه در ميان فرزندان او ، همنامى براى وى پيدا مىشود كه بدون شايستگى ، ادعاى امامت مىكند و كذّاب ناميده مىشود . « 2 » \r\nجعفر به جاى تغذيه از پستان امامت و بهره‌ورى از خورشيد تابناكى مانند امام هادى عليه السلام به تاريكى و سيه‌روزى روى آورد و راه عيّاشى ، شرابخوارى و لهو و لعب در پيش گرفت « 3 »  و در اين مسير تا آنجا پيش رفت كه پدرش او را از خانواده خود طرد كرد و او را به منزله نمرود ، فرزند نوح دانست و از شيعيان خواست از وى دورى گزينند . « 4 » \r\nجعفر علاوه بر فساد اخلاقى و اعتقادى كه بارزترين نمود آن ترك نماز و شرابخوارى است ، « 5 »  در عرصه سياسى نيز انحراف‌هاى فاحشى داشت كه همدستى با حكومت عباسى ، جاسوسى عليه بيت امامت ، انكار وجود فرزند براى امام عسكرى عليه السلام و ادعاى امامت پس از آن حضرت ، نمونه‌هاى روشن آن است .\r\n\r\n","description":"","footnote":" ( 1 ) - براى مطالعه در نظر گرفته شده است .  ( 2 ) - علل الشرايع ، ص 234 .  ( 3 ) - براى آگاهى بيشتر در اين زمينه رجوع كنيد به كمال‌الدين و تمام‌النعمة ، ج 1 ، ص 42 و ج 2 ، صص 475 - 477 ؛ بحارالانوار ، ج 50 ، ص 332 .  ( 4 ) - تاريخ الغيبة الصغرى ، ص 299 .  ( 5 ) - در توقيع شريف حضرت مهدى ( عج ) به احمد بن اسحاق به اين دو گناه كبيره جعفر تصريح شده است ( ر . ك . بحارالانوار ، ج 50 ، ص 230 ) . ","page_name":" 306 ","page_number":302},
  {"content":"\r\n\r\nحضرت مهدى ( عج ) هر چند پس از شهادت پدر بزرگوارش در پس پرده غيب قرار گرفت و از چشم عموم مردم پنهان گشت و همين خلأ موجب شد تا جعفر بيشترين سوء استفاده را بكند ؛ ليكن نسبت به فعاليّت‌هاى ضدّ مذهبى وى بىتفاوت نبود و در مواقع لازم در برابر آنها موضع مىگرفت . اين موضع‌گيريها به دو صورت انجام مىشد :\r\nبه‌صورت مستقيم و به صورت توقيع از طريق سفيران خود . اينك چند نمونه .\r\n1 - در جريان اقامه نماز بر پيكر امام عسكرى عليه السلام : جعفر كه مدعى امامت بعد از برادر خود شده بود براى رسميّت بخشيدن به اين ادعا ، نخست خود را در معرض تسليت‌گويى مردم و تبريك امامت خويش قرار داد ؛ سپس خود را آماده اقامه نماز بر جنازه امام كرد . وقتى كار غسل و كفن امام به پايان رسيد « عقيد » خادم نزد جعفر آمد و از او براى اقامه نماز دعوت كرد . جعفر در حالى كه شيعيان گرد او را گرفته بودند پيش آمد تا بر پيكر امام نماز بگزارد .\r\nحجّت حق با مشاهده اين صحنه ، سكوت و غيبت را روا ندانست و در پيش روى او ظاهر شد و با قاطعيّت خطاب به وى فرمود : « عمو ! كنار برو ، كه من براى نمازگزاردن بر پدرم از تو سزاوارترم . » آنگاه خود جلو ايستاد و در حضور جمعيّت بر پيكر پدر نماز گزارد « 1 »  و با اين موضع‌گيرىِ بجا ، توطئه جعفر را خنثى كرد .\r\nاگر جعفر موفق مىشد بر جنازه امام عسكرى عليه السلام نماز بخواند ، علاوه بر كسب شهرت و وجههء اجتماعى ، سنگ بناى امامت و جانشينى خود از امام يازدهم را بنيان مىنهاد ؛ چرا كه بهترين راه براى اثبات اين مسأله اقامه نماز بود ؛ ولى با حضور بموقع حضرت مهدى ( عج ) درحالىكه رنگ از چهره جعفر پريده بود ، با رسوايى عقب نشست .\r\n2 - در برابر ادعاى امامت جعفر : جعفر براى تصاحب جايگاه امامت بعد از درگذشت حضرت عسكرى عليه السلام تلاش‌هاى فراوانى كرد ، از جمله به يكى از شيعيان نامه‌اى نوشت و در آن ضمن معرفى خود يادآور شد كه من قيّم برادرم و امام پس از او هستم و دانش حلال و حرام ، آن اندازه كه مورد نياز است و نيز علوم ديگر نزد من است .\r\nفرد شيعه نسبت به مطالب نامه مشكوك شد ؛ از اين رو ، آن را به احمد بن اسحاق - از\r\n\r\n","description":"","footnote":" ( 1 ) - بحارالانوار ، ج 50 ، ص 332 . ","page_name":" 307 ","page_number":303},
  {"content":"\r\n\r\nبزرگان شيعه و از ياران خاص امام عسكرى و امام زمان ( عج ) - ارائه داد . احمد ، نامه وى را همراه نامه‌اى كه خود نوشته بود ، خدمت حضرت فرستاد .\r\nدر پاسخ به نامهء احمد ، توقيع مفصّلى از سوى پيشواى دوازدهم صادر شد كه با استدلال ، امامت ادعايى جعفر را رد كرده بود . محورهاى مهمّ توقيع حضرت عبارت است از : يادآورى تكرار بى جهت الفاظ و غلطهاى املايى نامه جعفر ، بيان فلسفهء آفرينش انسان و بعثت پيامبران و فرستادن كتاب براى هدايت انسان‌ها و تأكيد بر اهميّت بعثت رسول اكرم صلى الله عليه و آله و امامت جانشينان آن حضرت و برترى دادن آنان بر برادران و عموهاى خود در مصون داشتن ايشان از گناه و برخوردار ساختن آنان از خزانه دانش خود و . . . ، تكذيب ادعاى جعفر كه داناى به حلال و حرام الهى است و تأكيد بر اين كه وى ، حلال را از حرام ، درست را از نادرست و حق را از باطل و محكم را از متشابه تشخيص نمىدهد و حتّى حدود نماز و وقت آن را نيز نمىداند و اشاره به پاره‌اى از گناهان و لغزش‌هاى او و تأكيد بر اين نكته كه امامت جز در مورد حَسَنَين عليهما السلام در دو برادر جمع نمىشود . « 1 » \r\n3 - در برابر ادعاى وراثت و تصاحب ميراث امام عسكرى عليه السلام : جعفر با حمايت دستگاه خلافت ، تمامى آنچه متعلق به امام عسكرى عليه السلام بود به‌عنوان تنها وارث آن حضرت ، تصاحب كرد ، حتّى نسبت به منزل مسكونى امام ادعاى مالكيّت كرد و خانواده پيشواى يازدهم را آواره ساخت و بعدها از دفن مادر امام عسكرى عليه السلام در كنار همسر و فرزند ارجمندش به همين بهانه جلوگيرى كرد . « 2 » \r\nحضرت مهدى ( عج ) وقتى ديد جعفر با بازماندگان پدرش درباره ميراث منازعه مىكند ، ناگهان در جمع آنان حاضر شد و خطاب به جعفر فرمود : « اى جعفر ! چرا متعرض حقوق من مىشوى ! » سپس از نظرها پنهان گشت . جعفر مات و مبهوت شد و هر چه در اطراف جستجو كرد ، اثرى از آن حضرت نيافت . « 3 » \r\n4 - در جريان جلوگيرى جعفر از دفن مادر امام عسكرى عليه السلام در كنار همسر و\r\n\r\n","description":"","footnote":" ( 1 ) - ر . ك . احتجاج ، طبرسى ، ج 2 ، ص 279 - 281 ؛ بحارالانوار ، ج 50 ، ص 228 - 231 .  ( 2 ) - ر . ك . تاريخ الغيبة الصغرى ، ص 314 .  ( 3 ) - همان . ","page_name":" 308 ","page_number":304},
  {"content":"\r\n\r\nفرزندش : « حديث » وصيّت كرد كه او را در كنار همسرش امام هادى و فرزندش امام عسكرى عليه السلام دفن كنند ؛ ولى جعفر مانع شد و گفت : خانه از آن من است .\r\nحضرت مهدى ( عج ) بار ديگر در برابر او ظاهر شد و فرمود : « اى جعفر ! آيا اين خانه از تو است ؟ ! و فورى از نظر پنهان شد . « 1 » \r\nموضع‌گيريهاى بموقع و حساب شده امام عليه السلام در برابر انحراف‌هاى جعفر ، موجب شد كه وى با همه تلاش‌هاى مذبوحانه‌اش نه تنها نتواند به خواسته خود دست يابد ؛ بلكه روز به روز نزد دوست و دشمن از موقعيتش كاسته شود و نزد همگان منفور و مطرود گردد . به‌عنوان نمونه جعفر پس از ناكامى و نااميدى از شيعيان ، براى به رسميّت شناختن امامت خود ناچار به دولتمردان عباسى متوسل شد . ابتدا نزد عبيدالله بن خاقان ، وزير معتمد رفت و گفت : « منزلت و مرتبت پدر و برادرم را براى من قرار بده ، در مقابل ، من هر سال بيست هزار دينار طلا به تو مىپردازم . » عبيداللّه او را از خود راند و به وى تا زمانى كه زنده بود اجازه ملاقات نداد . « 2 » \r\nجعفر نزد خليفه رفت و همان خواسته را تكرار كرد . معتمد نيز بدان پاسخ رد داد و گفت :\r\nمقام و منزلت برادرت از سوى ما اعطا نشده بود ؛ بلكه از سوى خدا بود و تلاش ما در جهت از بين بردن اين مقام بود . ولى خداوند از آن ابا كرد و هر روز بر عظمت و منزلت معنوى او مىافزود . . . بنابراين ، چنانچه تو نزد پيروان برادرت منزلتى همچون منزلت او دارى ، نيازى به ما نخواهى داشت . در غير اين صورت ، هيچ كارى براى تو نمىتوانيم انجام دهيم . « 3 » \r\n\r\n","description":"","footnote":" ( 1 ) - ر . ك . تاريخ الغيبة الصغرى ، ص 314 .  ( 2 ) - كمال الدين و تمام النعمة ، ج 1 ، ص 43 .  ( 3 ) - همان ، ج 2 ، ص 479 . ","page_name":" 309 ","page_number":305},
  {"content":"\r\n\r\nپرسش\r\n1 - حضرت مهدى ( عج ) در چه تاريخى و در كجا متولد شد ؟\r\n2 - لقب قائم نزد امامان از چه اهميّت و تقدسى برخوردار بود ؟\r\n3 - شمايل و ويژگىهاى جسمى و اخلاقى حضرت مهدى ( عج ) را به اختصار ذكر كنيد .\r\n4 - آغاز دوران امامت حضرت مهدى ( عج ) با چه مشكلات درونى و برونى روبه‌رو بود ؟\r\n5 - دو تن از افرادى را كه در دوران غيبت صغرى به دروغ مدّعى سفارت حضرت مهدى شدند ، نام ببريد .\r\n\r\n","description":"","footnote":"","page_name":" 310 ","page_number":306},
  {"content":"\r\n\r\n\r\nدرس سى و سوم : غيبت صغرى\r\n\r\nغيبت\r\nاز جمله رويدادهاى مهمّ و بىسابقه در تاريخ امامت شيعه ، موضوع غيبت حضرت مهدى ( عج ) از ديده‌ها است . امام از آغاز تولّد در خانهء پدرى در سامرّا ، مخفيانه زندگى مىكرد . تا زمانى كه پدر بزرگوارش زنده بود ، تنها ياران خاص آن حضرت ، توفيق شرفيابى به محضر حضرت مهدى ( عج ) و زيارت چهره نورانىاش را پيدا مىكردند .\r\nپس از عهده‌دارى امامت كه جستجوى حكومت از آن حضرت ابعاد گسترده‌ترى پيدا كرد ، زندگى پنهانى آن گرامى وارد مرحله جديدى شد و جز چند نفر كه به نوبت سمت نيابت خاص آن گرامى را برعهده داشتند ، كسى ايشان را نمىديد . بدين ترتيب تاريخ امامت با بحران جديدى روبه‌رو شد و اراده حق بر اين تعلق گرفت كه آخرين جانشين رسول خدا صلى الله عليه و آله تا آن زمان كه خدا بخواهد از ديده‌ها پنهان شود .\r\nمسأله غيبت در تاريخ زندگى امّت‌هاى پيشين در ارتباط با انبياء و جانشينان آنان وجود داشته است . در پاره‌اى روايات از مسأله غيبت رهبران الهى به‌عنوان يك سنّت پروردگار ، ياد شده كه در ميان تمامى امّت‌ها رخ داده است . امام باقر عليه السلام مىفرمود :\r\nسوگند به خدا مسأله غيبت ، سنّت الهى است كه مو به مو اجرا خواهد شد و هر آنچه كه در ميان امّت‌هاى پيشين روى داده ، ناگزير در ميان شما نيز روى خواهد داد . و اگر شما يكنواخت مىزيستيد ، بر غير سنّت پيشينيان خود مشى كرده بوديد . « 1 » \r\nدر ميان انبياء ، نخستين غيبت ، مربوط به حضرت ادريس است كه به خاطر درگيرى با\r\n\r\n","description":"","footnote":" ( 1 ) - بحارالانوار ، ج 52 ، ص 110 . ","page_name":" 311 ","page_number":307},
  {"content":"\r\n\r\nطاغوت زمانش و بيم از او ، مدت بيست سال در غارى پنهان بود . « 1 »  پس از او ، حضرت صالح ، مدت زيادى از ميان قوم خود غايب شد و چون نزد آنان بازگشت ، او را نشناختند . « 2 » \r\nحضرت ابراهيم سومين پيامبرى بود كه بنابر نقل شيخ صدوق سه مرحله غيبت كرد ؛ غيبت نخست از آغاز تولد تا زمان برانگيخته شدن به نبوّت كه در غارى پنهان بود و تنها مادرش از جاى او خبر داشت . غيبت دوّم در دوران رسالتش و زمانى بود كه طاغوت مصر او را تبعيد كرد و او گفت : « و از شما و هر آنچه از غير خدا مىخوانيد ، دورى مىجويم . » « 3 »  مرحله سوم ، سياحت در شهرها به‌منظور پندگيرى بود . « 4 » \r\nحضرت يوسف نيز بنا بر نقل شيخ صدوق مدت بيست سال غيبت كرد . وى چند روزى از اين غيبت را در چاه ، چند سالى را در زندان و بقيّه را در سمت وزارت و پادشاهى مصر سپرى كرد . « 5 » \r\nحضرت موسى نيز - طبق نوشته شيخ صدوق - دو غيبت داشت ؛ نخست از آغاز ولادت تا دوران نوجوانى و دوّم كه بيش از پنجاه سال به طول انجاميد از زمانى آغاز شد كه وى از مصر خارج و رهسپار مدين شد و نزد شعيب اقامت گزيد . « 6 » \r\nبا درگذشت حضرت موسى يوشع بن نون جانشين وى شد . او با ستمگران زمان خود به مبارزه برخاست و پس از او تا ظهور حضرت داوود كه بيش از چهار صد سال به طول انجاميد ، يازده تن از جانشينان او به تبليغ شريعت توحيد مأمور شدند . تمام اين جانشينان در غيبت و اختفا به سر مىبردند . آخرين آنان پس از غيبتى طولانى آشكار شد و پيروان خود را به‌ظهور داوود بشارت داد . شيعيان وى بشارت ولادت داوود را دريافتند و چه‌بسا او را نيز مىديدند ولى نمىشناختند ، تا آن كه در جريان درگيرى طالوت با جالوت ،\r\n\r\n","description":"","footnote":" ( 1 ) - كمال‌الدين و تمام النعمة ، ج 1 ، ص 127 - 132 .  ( 2 ) - همان ، ص 134 .  ( 3 ) - مريم ( 19 ) ، آيه 48 .  ( 4 ) - كمال‌الدين و تمام‌النعمة ، ج 1 ، ص 137 - 141 .  ( 5 ) - همان ، ص 141 - 142 .  ( 6 ) - همان ، ص 145 - 147 . ","page_name":" 312 ","page_number":308},
  {"content":"\r\n\r\nداوود در صحنه ظاهر شد و جالوت را كشت و از آن پس زمام امور را به دست گرفت . « 1 » \r\n\r\nغيبت صغرى\r\nحضرت مهدى ( عج ) دو مرحله غيبت دارد ؛ مرحله كوتاه مدت كه از آن به غيبت صغرى تعبير مىشود و مرحله دراز مدت كه به آن غيبت كبرى گفته مىشود .\r\nانديشمندان اسلامى پايان غيبت صغرى را سال 329 ذكر كرده‌اند ؛ ولى در آغاز آن اختلاف نظر دارند . بيشتر ، آغاز آن را سال 260 پس از شهادت امام عسكرى عليه السلام ذكر كرده‌اند كه حدود 69 سال و شش ماه مىشود ؛ ولى بعضى مانند شيخ مفيد ، آغاز آن را سال 255 يعنى زمان ولات حضرت ذكر كرده‌اند كه 74 سال خواهد شد . « 2 » \r\nمهم‌ترين ويژگى اين مرحله از غيبت ، نسبى و مقدمى بودن آن در مقايسه با غيبت كبرى است . در حقيقت مرحله غيبت صغرى حدّ متوسط بين غيبت كبرى و زندگى آن حضرت در دوران زندگى پدرشان به‌شمار مىآيد . امام زمان ( عج ) در زمان پدر ارجمندش نيز زندگى عادى نداشت و به نوعى در غيبت به سر مىبرد . در اين مقطع از زندگى آن حضرت ، شيعيان و ياران خاص امام ، توفيق شرفيابى به حضور آن بزرگوار را داشتند ، ليكن در مرحله غيبت صغرى ، دامنه ديدار و ارتباط شيعيان با آن حضرت محدود به چهار نفر بود كه به نوبت سمت نواب خاص امام را داشتند .\r\nغيبت صغرى ، مقدمه و زمينه‌ساز غيبت كبرى به‌شمار مىرود . توقيع‌هاى حضرت توسط نايبان به دست مردم مىرسيد و بدين ترتيب شيعيان با پيشوايشان مرتبط بودند و خود را براى غيبت كبرى و رويارويى با شرايط دشوارتر آماده مىكردند . در پرتو اين تجربه و تمرين بود كه تحمّل غيبت كبرى براى شيعيان از بعد اعتقادى چندان مشكل نبود در حالى كه پذيرش آن براى ديگران دشوار بود .\r\n\r\n","description":"","footnote":" ( 1 ) - ر . ك . كمال‌الدين و تمام النعمة ، ج 1 ، ص 153 - 155 .  ( 2 ) - ارشاد ، ص 346 . ","page_name":" 313 ","page_number":309},
  {"content":"\r\n\r\nنايبان حضرت مهدى ( عج )\r\nهر چند حضرت مهدى ( عج ) همزمان با آغاز امامتش در پس ابر غيبت پنهان گشت ، در نتيجه عموم مردم از فيض وجود و شرفيابى به حضورش محروم شدند ؛ ليكن ارتباط آن حضرت با مردم بويژه شيعيان و دوستدارانش بطور كلى قطع نشد .\r\nمردم در دوران غيبت صغرى توسط سفيران و نايبان منصوب امام با آن حضرت ارتباط برقرار مىكردند . سفيران در هر زمان لازم با پيشوايشان ديدار مىنمودند و مشكلات ، مسائل و خواسته‌هاى شيعيان را به محضر امام زمان ( عج ) منعكس كرده رهنمودها و پاسخ‌هاى كتبى يا شفاهى آن بزرگوار را به ايشان منتقل مىساختند . « 1 » \r\nاين سفيران عبارتند از : ابو عمرو ، عثمان بن سعيد ، فرزندش ابو جعفر ، محمد بن عثمان ، ابوالقاسم بن روح نوبختى و ابوالحسن على بن محمد سَمَرى .\r\nالف - عثمان بن سعيد عَمْرى : « 2 »  او از چهره‌هاى برجسته شيعه و از ياران نزديك و افراد مورد وثوق امام هادى و امام عسكرى عليهما السلام بود و سمت وكالت آن دو امام را داشت . امام هادى عليه السلام دربارهء او فرمود :\r\nاين ، ابو عمرو ، مورد وثوق و امين ( من ) است . هر آنچه به شما بگويد ، از جانب من گفته و هر چه به شما رساند ، از جانب من رسانده است . « 3 » \r\nامام عسكرى عليه السلام نيز وثاقت او را تأييد كرد و فرمود :\r\nاين ، ابو عمرو ، ثقة و امين است . مورد وثوق امام پيشين و من در حيات و مرگم مىباشد . هر چه به شما بگويد از سوى من گفته و هر چه به شما ابلاغ كند از سوى من ابلاغ كرده است . « 4 » \r\n\r\n","description":"","footnote":" ( 1 ) - البته در اين دوران ، چه بسا افراد ديگرى نيز كه قرب و منزلت ويژه‌اى نزد حضرت حجت ( عج ) داشتند ، به افتخار ديدار آن گرامى نايل مىآمدند ، ولى سمت سفارت و نيابت خاص نداشتند .  ( 2 ) - كنيه عثمان ، ابو عمر بود ولى امام عسكرى عليه السلام دستور به تخفيف آن داد و از آن پس عَمْرى خوانده مىشد ( ر . ك : تنقيح المقال ، ج 2 ، ص 245 ) .  ( 3 ) - الغيبة ، ص 215 .  ( 4 ) - همان . ","page_name":" 314 ","page_number":310},
  {"content":"\r\n\r\nعثمان كه در روزگار خفقان ، سمت وكالت عسكريين عليهما السلام را برعهده داشت ، به‌منظور سرپوش نهادن بر فعّاليّت‌هاى متعرضانه خود به تجارت روغن اشتغال داشت .\r\nبه همين جهت به وى سمّان مىگفتند . وى وجوه شرعى و اموال دريافتى از شيعيان را در ظرف‌هاى روغن جاى مىداد و خدمت امام هادى عليه السلام مىفرستاد . « 1 » \r\nعثمان بن سعيد ، علاوه بر آن كه توسط امام عسكرى عليه السلام به جانشينى و نيابت حضرت مهدى ( عج ) منصوب شده بود ، « 2 »  از سوى امام عصر ( عج ) نيز بر اين سمت ابقا شد « 3 »  و در طول مدت حدود پنج سالى كه زنده بود ، رسالت خود را به بهترين شكل انجام داد .\r\nحضرت مهدى ( عج ) پس از رحلت عثمان ، در توقيعى ، ضمن تسليت در گذشت وى به فرزندش محمد ، او را فردى دانست كه سعادتمندانه زيست و نيكو از اين جهان ديده فرو بست . در پايان از خداوند براى وى طلب رحمت و مغفرت كرد و آرزو نمود كه او را به اوليا و دوستان خود ملحق سازد . « 4 » \r\nب - محمد بن عثمان : وى پس از درگذشت پدرش از سوى امام عهده‌دار سفارت گشت و سفارتش حدود چهل سال به طول انجاميد . دوران مسؤوليت وى همزمان بود با خلافت معتمد ، معتضد ، مكتفى و ده سال از خلافت مقتدر عباسى .\r\nمحمّد ، چهره‌اى برجسته و وارسته و پيش از سفارت ، وكيل امام عسكرى عليه السلام بود .\r\nآن حضرت به يكى از ياران خود درباره او و پدرش فرمود :\r\nعَمْرى و فرزندش مورد اعتماد و وثوق هستند . هر چه بر تو روايت كنند از من روايت كرده و هر چه به تو بگويند از سوى من مىگويند . پس به سخنان آنان گوش فرا ده و از ايشان اطاعت كن ؛ زيرا آن دو ، ثقه و امين هستند . « 5 » \r\nامام در سخنى ديگر در جمع گروه زيادى از شيعيان يمنى به وكالت محمّد از طرف\r\n\r\n","description":"","footnote":" ( 1 ) - الغيبه ، ص 214 .  ( 2 ) - ر . ك . همان ، ص 217 .  ( 3 ) - ر . ك . همان ، ص 217 .  ( 4 ) - منتخب الاثر ، ص 395 ؛ الغيبه ، ص 219 .  ( 5 ) - همان . ","page_name":" 315 ","page_number":311},
  {"content":"\r\n\r\nحضرت حجت تصريح كرد و فرمود : « گواه باشيد كه عثمان بن سعيد عمرى وكيل من و پسرش محمّد ، وكيل فرزندم مهدى شما است . » « 1 » \r\nعلاوه بر اين عثمان بن سعيد پيش از درگذشتش ، وى را از سوى امام زمان ( عج ) به جانشينى خود و نيابت خاص آن حضرت منصوب كرد . « 2 » \r\nمحمد علاوه بر انجام وظايف مهم سفارت ، كتاب‌هايى نيز در موضوع فقه تدوين كرد و در آن‌ها ، احاديثى را كه از امام عسكرى و امام زمان عليهما السلام و نيز رواياتى را كه از پدرش به نقل از عسكريين عليهما السلام شنيده بود گرد آورد . « 3 » \r\nدومين سفير امام به درجه‌اى از كمال و بندگى رسيده بود كه - با رهنمود مولايش - زمان مرگ خود را مىدانست و پيش از فرا رسيدن موعد آن ، خود را آماده كرده بود و سرانجام در جمادىالاولى ، سال 304 يا 305 هجرى به ديدار محبوب شتافت . « 4 » \r\nج - حسين بن روح : او جزو ده نفر شيعيانى بود كه در بغداد به‌عنوان كارگزار محمد بن عثمان به جمع‌آورى وجوه شرعى و رسيدگى به امور مردم اشتغال داشتند .\r\nمحمد بن عثمان در دو سال آخر زندگىكه پير و ناتوان شده‌بود ، بيشتر مسؤوليت‌هاى خود را به حسين بن روح واگذار كرده‌بود . وى در جمع زبدگان شيعه گفت : « چنانچه براى من پيشامدى رخ دهد ، امر نيابت برعهده ابوالقاسم ، حسين بن روح نوبختى است . من مأمورم او را پس از خود بر جايگاه خويش بگذارم . در امور خود به او رجوع كنيد . » « 5 » \r\nحسين مدت 21 سال عهده‌دار منصب سفارت بود و سرانجام در شعبان ، سال 326 هجرى درگذشت . « 6 » \r\nد - على بن محمد سَمَرى : وى از اصحاب امام عسكرى عليه السلام بود كه توسط حسين بن روح به امر امام زمان ( عج ) به مقام سفارت پس از وى منصوب شد . مدت سفارت او سه سال بود كه با خلافت راضى و متقى همزمان بود . شدت اختناق و فشار حكومت عليه\r\n\r\n","description":"","footnote":" ( 1 ) - منتخب الاثر ، ص 394 ، الغيبة ، ص 218 .  ( 2 ) - الغيبه ، ص 218 .  ( 3 ) - همان ، ص 221 .  ( 4 ) - همان ، ص 223 .  ( 5 ) - همان ، ص 226 .  ( 6 ) - الغيبه ، ص 238 . ","page_name":" 316 ","page_number":312},
  {"content":"\r\n\r\nپيروان اهل بيت عليهم السلام در اين مقطع به حدّى بود كه حسين بن روح و على بن محمّد سَمَرى در بسيارى از موارد ناچار به تقيّه بودند « 1 »  و شايد يكى از علّت‌هاى مهم پايان يافتن دوران سفارت با درگذشت سمرى و تعلق مشيّت حق بر آغاز غيبت كبرى ، همين موضوع باشد .\r\nعلى بن محمّد در نيمه شعبان سال 329 هجرى درگذشت « 2 »  و با رحلت او ، باب سفارت بسته شد و دوران غيبت صغرى پايان گرفت .\r\n\r\n","description":"","footnote":" ( 1 ) - الغيبه ، ص 237 ؛ تاريخ الغيبة الصغرى ، ص 414 .  ( 2 ) - همان ، ص 242 . ","page_name":" 317 ","page_number":313},
  {"content":"\r\n\r\nپرسش\r\n1 - روايات رسيده از امامان عليهم السلام نسبت به مسأله غيبت رهبران الهى چه نگرشى دارند ؟\r\n2 - حضرت ابراهيم چند مرحله غيبت داشت ؟ به اختصار ذكر كنيد .\r\n3 - آيا جانشينان انبيا هم غيبت داشتند ؟ يك نمونه ذكر كنيد .\r\n4 - ارتباط امام زمان ( عج ) با مردم در دوران غيبت صغرى چگونه بود ؟\r\n5 - محمد بن عثمان چندمين سفير امام زمان ( عج ) بود و مدت سفارتش چند سال به طول انجاميد ؟\r\n\r\n","description":"","footnote":"","page_name":" 318 ","page_number":314},
  {"content":"\r\n\r\n\r\nدرس سى و چهارم : وظايف و فعّاليّت‌هاى نايبان غيبت كبرى\r\n\r\nالف - وظايف و فعاليّت‌هاى نايبان\r\nنايبان خاص حضرت ولىّ عصر ( عج ) در طول مدت نيابتشان ، فعّاليّت‌ها و موضع‌گيرىهايى در زمينه مسائل سياسى ، اجتماعى و فرهنگى داشتند كه برخى از آنها بين هر چهار سفير ، مشترك و برخى مختص هر سفير بود . در اينجا به اختصار به بعضى از وظايف و فعّاليت‌هاى مشترك آنان اشاره مىكنيم .\r\n\r\n1 - انجام رسالت دو جانبه\r\nشرايط سياسى - اجتماعى در اين دوره ايجاب مىكرد كه نايبان حضرت يك وظيفه دو جانبه ايفا كنند . از يك سو در انجام رسالت نيابت و چگونگى ارتباط خود با امام و مردم و پنهان نگه داشتن نام و نشان آن گرامى ، نهايت احتياط را بكنند . آنان در بيشتر نوشته‌هاى خود به امام ، نه از خود اسمى مىبردند و نه از حضرت . به‌عنوان نمونه ، چنين مىنوشتند : « كتبتُ الى الناحيّة » ، « كَتَبْتُ اليه » ، « خَرَجَ الجواب » . « 1 »  همين مسأله منشأ ابهام در پاره‌اى توقيعات گشته ، بگونه‌اى كه معلوم نيست به كدام يك از نايبان القا شده است .\r\nاز سوى ديگر ، بر خود لازم مىديدند كه امام را به پيروانش معرفى كنند تا توطئه‌گران و مدعيان دروغين نيابت نتوانند در ميان امت شك و ترديد ايجاد كنند ؛ از اين رو در مواقع لازم براى افراد مورد اعتماد بيان مىكردند كه حضرت را ديده‌اند و مكان‌هاى\r\n\r\n","description":"","footnote":" ( 1 ) - ر . ك . معادن‌الحكمة ، ج 2 ، صص 308 - 310 . ","page_name":" 319 ","page_number":315},
  {"content":"\r\n\r\nحضور او را يادآور مىشدند . « 1 » \r\n\r\n2 - جلوگيرى از پراكندگى شيعيان\r\nهر چند در پاره‌اى موارد پس از شهادت امام معصوم انشعابى در ميان شيعيان پديد مىآمد ، ليكن اين انشعاب در زمان رحلت امام عسكرى عليه السلام به اوج خود رسيد . نايبان ويژه با اقدامات سنجيده و رهبرى مدبرانهء جمع شيعه ، اوضاع نابسامان اجتماع آنان را سامان بخشيده ، پراكندگىها و انشعاب‌ها را به تدريج به حداقل رساندند .\r\nبنابر نوشته دكتر جاسم حسين ، اماميّه گرچه به پانزده گروه منشعب شدند و در زمان نخستين سفير ، ديدگاه‌هاى گوناگونى درباره جانشين امام عسكرى عليه السلام داشتند ؛ ليكن تلاش‌ها و تدابير سفير دوم با موفّقيت انجام گرفت و تعاليم وى در محافل شيعى انتشار يافت ، چندان كه به اضمحلال ديگر گروه‌ها منجر شد . « 2 » \r\nشيخ مفيد تصريح مىكند كه در سال 373 هجرى كه وى مشغول نوشتن كتاب « الفصول المختاره » بوده ، از آن فرقه‌هاى چهارده‌گانه ، تنها اماميّه باقى مانده است . « 3 » \r\n\r\n3 - آماده‌سازى جامعه براى پذيرش غيبت كبرى\r\nآماده كردن اذهان مردم و فضاى جامعه شيعى براى پذيرش غيبت كبرى از مهم‌ترين رسالت‌هاى مشترك نايبان خاص حضرت مهدى ( عج ) بود . اين سياست را امام هادى و امام عسكرى عليهما السلام به صورتى سنجيده و سازمان يافته بنيان نهادند و سفيران ويژه ، آن را دنبال كرده و عينيّت بخشيدند .\r\nسفيران بر اين موضوع اعتقادى تأكيد داشتند كه لازم نيست در هر زمان ، امام معصوم در دسترس امّت باشد ؛ بلكه مردم مىتوانند از طريق ارتباط با فرد يا افرادى كه امام تعيين كرده ، مسائل و مشكلات خود و جامعه را مطرح سازند و نظر امام را بيابند .\r\n\r\n","description":"","footnote":" ( 1 ) - ر . ك . كمال‌الدين و تمام النعمة ، ج 2 ، ص 435 ، ح 3 و 440 ، ح 8 ، 9 و 10 .  ( 2 ) - تاريخ سياسى غيبت امام دوازدهم ، ص 216 .  ( 3 ) - الفصول المختاره ، ص 321 . ","page_name":" 320 ","page_number":316},
  {"content":"\r\n\r\n\r\n4 - پاسخگويى به مسائل دينى و رسيدگى به مشكلات مردم\r\nنايبان ، سؤالات شرعى شيعيان را به محضر امام منعكس و پاسخ آنها را گرفته به مردم ابلاغ مىكردند . از سوى ديگر ، مشكلات و گرفتارىهايى كه بر اثر فشار حكومت عباسى و پنهان بودن امام زمان ( عج ) دامنگير شيعيان ، مىگشت ، با دست تواناى آنان حلّ و رفع مىشد . سفيران ، اموال و وجوه شرعى متعلق به حضرت را از پرداخت‌كنندگان تحويل مىگرفتند و در مواردى كه امام دستور مىداد مصرف مىكردند .\r\n\r\n5 - مبارزه با منحرفان و مدعيان دروغين نيابت\r\nدر دوران غيبت صغرى افرادى كج‌انديش ، دنيا دوست و شهرت‌طلب به دروغ مدعى نيابت از سوى صاحب‌الزّمان ( عج ) شدند كه در مباحث پيشين به اسامى برخى از آنها اشاره كرديم . آنان براى دستيابى به شهرت و رياست و تصاحب وجوه شرعى سرازير شده از سوى مردم به سوى امام ، ضمن تكذيب نيابت نايبان خاص حضرت و ايستادگى در برابر آنان ، خود را نايب امام دانسته ، با دروغ و تزوير ، شيعيان را به گرد خود فرا مىخواندند .\r\nبعضى از آنان مانند حسين بن منصور حلّاج براى فريفتن مردم و توجه افكار به سوى خود دست به يك سرى كارهاى خارق‌العاده مىزد . او به زعم خود ميوه زمستان را در تابستان و ميوه تابستان را در زمستان به مريدان خود مىداد ، دست خود را به هوا مىبرد و آن را پر از طلا برمىگردانيد . « 1 » \r\nتكذيب مدعيان دروغين ، رسوا نمودن آنان و اثبات نيابت خود و جلب اطمينان و اعتماد شيعيان از رسالت‌هاى مهم نايبان خاص بود . آنان در اين جبهه علاوه بر توقيعاتى كه در تكذيب و تخطئه مدعيان دروغين نيابت از حضرت مىگرفتند و در معرض افكار عمومى قرار مىدادند « 2 »  ، از طريق بروز كرامت‌ها ، حقانيّت خود را ثابت كرده با پشتوانه قوى به ستيز با فرصت طلبان برمىخاستند .\r\nآنان - بر اساس آنچه در منابع تاريخى و روايى آمده است - بدون آن كه آموزش ديده\r\n\r\n","description":"","footnote":" ( 1 ) - ر . ك . البداية والنهاية ، ج 11 ، ص 145 .  ( 2 ) - ر . ك . كمال‌الدين و تمام النعمة ، ج 2 ، ص 489 . ","page_name":" 321 ","page_number":317},
  {"content":"\r\n\r\nباشند به زبان‌هاى مختلف صحبت مىكردند ، از نيّت افراد خبر مىدادند ، زمان مرگ ديگران و حتّى خود را مىدانستند و « 1 »  . . . .\r\nاين كرامت‌ها در راستاى رسالت الهى آنان و با عنايت خاص پيشواى بزرگوارشان در دست ايشان ظاهر مىشد و از نظر عقلى و نقلى هيچ مانعى ندارد .\r\n\r\nب - غيبت كبرى\r\nغيبت كبرى با درگذشت چهارمين نايب خاص حضرت مهدى ( عج ) آغاز شد . از سَمَرى در آخرين روزهاى عمرش خواستند تا جانشين خود را تعيين كند . وى گفت :\r\n« خداوند مشيّتى دارد كه انجام خواهد داد » آن گاه آخرين نامه‌اى را كه از ناحيه مقدس حضرت در اين زمينه رسيده بود براى حاضران خواند . امام در اين نامه ضمن اعلام قريب‌الوقوع بودن خبر مرگ سمرى از وى خواسته بود كسى را به جانشينى خويش برنگزيند ؛ زيرا زمان غيبت كامل فرا رسيده است ، « 2 »  و بدين ترتيب غيبت كبرى آغاز شد و از آن تاريخ - نيمه شعبان ، سال 329 - تا زمانى كه موانع ظهور آن حضرت بر طرف نشود ادامه دارد .\r\nنايبان حضرت مهدى ( عج ) در غيبت كبرى\r\nامام در دوران غيبت كبرى نيز نمايندگانى در ميان امّت دارد . تفاوتى كه از اين جهت بين دو دوران وجود دارد در خاص و عام بودن نمايندگان و چگونگى ارتباط آنان با حضرت است . امام در دوران غيبت كبرى فرد خاصى را به عنوان نايب خود تعيين نكرد ؛ بلكه معيارهايى ارائه داد و از امّت خواست در مشكلات دينى و مسائل جارى خود به افراد واجد آن ملاك‌ها و شرايط رجوع كنند .\r\nحضرت ضمن پاسخ به سؤالات اسحاق بن يعقوب توسط دومين سفير خود ، درباره حوادث و مسائل جارى فرمود :\r\n\r\n","description":"","footnote":" ( 1 ) - ر . ك . الغيبه ، صص 195 ، 199 ، 222 و 242 .  ( 2 ) - براى آگاهى از متن توقيع رجوع كنيد به الغيبه ، ص 242 . ","page_name":" 322 ","page_number":318},
  {"content":"\r\n\r\n« امَّا الْحَوادِثُ الْواقِعَةُ فَارْجِعُوا فيها الى رُواةِ حَديثِنا فَانَّهُمْ حُجَّتى عَلَيْكُمْ وَ انَا حُجَّةُ اللَّهِ عَلَيْهِمْ . » « 1 » \r\nاما درباره حوادث و پيشامدهاى جارى ، به راويان حديث ما رجوع كنيد . زيرا آنان حجّت من بر شما هستند و من حجت خدا بر ايشان هستم .\r\nامام در اين توقيع شريف ، راويان حديث را كه مصداق آن فقها و مجتهدان هستند ، به‌عنوان حجت خود بر مردم معرفى كرد و بدين سان اركان و جايگاه فقاهت و مرجعيّت را در دوران غيبت كبرى استوار ساخت و ولايت و سرپرستى آنان را با ولايت خود گره زد .\r\nپيش از آن نيز امام عسكرى عليه السلام به نقل از امام صادق عليه السلام براى فقهايى كه عنوان نيابت حضرت مهدى ( عج ) را دارند و مردم مىبايد بدانان رجوع كنند ، معيارهايى بيان كرده است :\r\nآن كس از فقيهان كه از نفسش مراقبت و از دينش محافظت كند ، و مخالف هوا و هوس ، و مطيع مولايش باشد ، بر مردم لازم است كه از وى پيروى كنند . « 2 » \r\nاما چگونگى ارتباط : نايبان عام ، افتخار شرفيابى به حضور امام را بدان صورت كه نايبان خاص داشتند ، ندارند . آنچه كه آنان را با مولايشان مرتبط مىسازد ، همان رابطه و پيوند معنوى و ولايى است كه در مواردى چه‌بسا به شرفيابى نيز منتهى مىشود .\r\n\r\nانتظار فرج\r\nفترت غيبت كبرى از دشوارترين و درازترين فترت‌هايى است كه تاكنون امتى در ارتباط با فقدان و غيبت پيشواى دينى خود ديده است .\r\nرسول گرامى اسلام و جانشينان آن حضرت ، از پيش ، اين دشوارى و وضعيّت استثنايى را در پيش روى امت خود ديده و براى مصونيت آنان از لغزش‌ها و پيامدهاى منفى آن ، سفارش‌هايى به پيروان خود كرده‌اند كه يكى از آنها موضوع انتظار فرج است .\r\nانتظار فرج - به‌عنوان يكى از تكاليف مهم شيعيان در دوران غيبت - در مفهوم اسلامى\r\n\r\n","description":"","footnote":" ( 1 ) - كمال الدين و تمام النعمة ، ج 2 ، ص 484 .  ( 2 ) - امَّا مَنْ كانَ مِنَ الْفُقَهاءِ صائِناً لِنَفْسِهِ ، حافِظاً لِدينِهِ ، مُخالِفاً عَلى هَواهُ ، مُطيعاً لِامْرِ مَوْلاهُ فَلِلْعَوامِ انْ يُقَلِّدُوهُ . ( وسائل الشيعه ، ج 18 ، ص 95 ) . ","page_name":" 323 ","page_number":319},
  {"content":"\r\n\r\nخود عبارت است از آمادگى كامل و هميشگى انسان منتظر براى تحقق بخشيدن حكومت اسلامى جهانى به رهبرى حضرت مهدى ( عج ) . اين آمادگى زمانى حاصل مىشود كه انتظار كشنده علاوه بر بعد اعتقادى در بعد نفسانى و رفتارى نيز به اصلاح خود همّت گمارد .\r\nاز نظر روحى به حدّى از خودسازى و تزكيه نفس رسيده باشد كه در هر لحظه آمادگى لبيك‌گويى به نداى پيشواى خود و لياقت ديدار او را داشته باشد ؛ بگونه‌اى كه هيچ وابستگىاى نتواند او را از پيوستن به سپاه حضرت مهدى ( عج ) بازدارد . از نظر رفتارى نيز در طول زندگى خود به همه وظايف خويش عمل كرده ، در تمامى زمينه‌ها ، الگوى يك انسان كامل و يك بنده نيكوكار باشد .\r\nبديهى است وصول به چنين مرتبه‌اى از كمال نفسانى و رفتارى ، كارى بس دشوار است و تنها انسان‌هايى بدان دست مىيابند كه - به تعبير بعضى روايات - « 1 »  خداوند دلشان را به ايمان آزموده است .\r\nانتظار فرج با چنين مفهومى ، سازنده و حركت‌زا است ؛ از اين رو ، در ميان عبادت‌هاى فردى و اجتماعى ، جايگاه ويژه‌اى دارد و در بيان رسول اكرم صلى الله عليه و آله برترين عبادت دانسته شده است :\r\n« افْضَلُ الْعِبادَةِ انْتِظارُ الْفَرَجِ . » « 2 » \r\nعلّت آن شايد اين باشد كه انتظار فرج تبلور ولايت است ؛ ولايتى كه درستى همه اعمال آدمى منوط به آن است و بدون آن هيچ كارى پذيرفته نيست . « 3 » \r\n\r\nپايان غيبت\r\nبدون شك ، خورشيد وجود حضرت مهدى ( عج ) براى هميشه در پس پرده غيبت باقى نخواهد ماند و به تعبير بعضى روايات حتى اگر از دنيا بيش از يك روز باقى نمانده\r\n\r\n","description":"","footnote":" ( 1 ) - ر . ك . ينابيع المودّة ، ج 3 ، ص 77 .  ( 2 ) - منتخب‌الاثر ، ص 499 .  ( 3 ) - ر . ك . وسائل‌الشيعه ، ج 1 ، ص 93 . ","page_name":" 324 ","page_number":320},
  {"content":"\r\n\r\nباشد ، خداوند آن روز را آن قدر دراز خواهد كرد تا حضرت حجّت ( عج ) ظهور كند . « 1 » \r\nآنچه در اينجا مطرح است زمان پايان غيبت آن حضرت است . براى روشن شدن اين مسأله چند نكته را يادآور مىشويم .\r\nالف - وقت ظهور : روايات زيادى تصريح دارد كه وقت ظهور حضرت مهدى ( عج ) از اسرار الهى است و تنها خداوند از آن آگاهى دارد و هر كس براى آن ، وقت تعيين كند ، دروغگو است . امام صادق عليه السلام در اين باره مىفرمايد :\r\nكسى كه براى ( ظهور ) مهدى ما وقت تعيين كند ، خود را در علم خدا شريك پنداشته و ( به دروغ ) ادعا كرده كه بر اسرار الهى واقف است . « 2 » \r\nب - نشانه‌هاى ظهور : در روايات ، براى ظهور حضرت مهدى ( عج ) نشانه‌هايى ذكر شده است ، مانند صيحه در ماه رمضان ، خروج سفيانى ، خروج خراسانى ، كشته شدن نفس زكيّه ، فرو رفتن زمين در بيداء « 3 »  و . . . .\r\nنشانه‌ها بطور كلّى به چند بخش تقسيم مىشوند : بعضى از آنها نشانه‌هاى دور به حساب مىآيند كه بسيارى از آن‌ها تحقق پيدا كرده است ، و برخى ديگر ، نزديك به دوران ظهور هستند . در تقسيم‌بندى ديگر ، بعضى نشانه‌ها حتمى دانسته شده و بعضى ديگر غير حتمى . با توجه به اين تقسيم‌ها نمىتوان از نشانه‌هاى ظهور ، پى به زمان دقيق آن برد ؛ زيرا هيچ ملازمه‌اى بين تحقق يكى از نشانه‌ها - حتى نشانه‌هاى حتمى - و ظهور در فاصله زمانى مشخص ، وجود ندارد .\r\nج - سال ظهور : از روايات چنين برداشت مىشود كه سال ظهور ، فرد خواهد بود .\r\nامام صادق عليه السلام فرمود :\r\nقائم ( عج ) ظهور نخواهد كرد مگر در سال‌هاى فرد ، سال اول ، سوّم ، پنجم ، هفتم و نهم . « 4 » \r\nد - روز ظهور : روز ظهور - طبق روايات - روز عاشورا است . از امام صادق عليه السلام نقل\r\n\r\n","description":"","footnote":" ( 1 ) - ر . ك . كنزالعمال ، ج 14 ، صص 261 - 267 .  ( 2 ) - بحارالانوار ، ج 53 ، ص 3 .  ( 3 ) - غيبت ، نعمانى ، ص 289 . براى آگاهى بيشتر از نشانه‌ها رجوع كنيد به ارشاد ، ص 357 ؛ اعيان الشيعه ، ج 2 ، ص 71 .  ( 4 ) - ارشاد ، ص 361 ؛ منتخب‌الاثر ، ص 464 . ","page_name":" 325 ","page_number":321},
  {"content":"\r\n\r\nشده است : در شب 23 ماه رمضان از آسمان به نام قائم ( عج ) ندا مىشود و در روز عاشورا قيام مىكند . « 1 » \r\nه - چگونگى ظهور : براساس روايات رسيده ، امام عصر ( عج ) پس از اذن الهى در كنار كعبه - بين ركن و مقام - درحالى كه پرچم ، شمشير ، عمامه و پيراهن رسول خدا صلى الله عليه و آله با او است ، ظاهر مىشود . منادى حق ، بشارت ظهورش را به گوش جهانيان مىرساند و حضرت را با اسم و مشخصات به همگان مىشناساند و از مردم مىخواهد كه با وى بيعت كنند . ياران خاص امام - كه تعدادشان 313 نفر است - نداى آسمانى را لبيك گفته ، در اولين فرصت در مكّه با آن بزرگوار بيعت مىكنند . « 2 » \r\nامام پس از آن ، دعوت عمومى خود را آغاز مىكند و به‌وسيله فرشتگان يارى مىشود . مردم ستمديده و علاقه‌مند از هر سو ، گرد امام جمع شده ، ضمن بيعت با او به يارىاش مىشتابند . ياران امام ، مردانى سلحشور ، فداكار ، شيران روز و زاهدان شبند .\r\nدلهايشان چون پارهء آهن محكم است و هر يك از آنان ، نيروى چهل مرد را دارد . آنان در پيروى و حمايت از امامشان بسيار كوشا هستند و به هر سو يورش برند با پيروزى بازمىگردند .\r\nامام مدتى در مكه مىماند ، سپس به كوفه مىرود و آن جا را مركز حكومت خود قرار مىدهد . حضرت به مشيت الهى در اندك زمانى شرق و غرب جهان را فتح كرده اسلام را در همه جا گسترش مىدهد . و دين حق را با زدودن پيرايه‌ها از پيكره آن تجديد و براساس كتاب خدا و سنّت پيامبر صلى الله عليه و آله حكومت مىكند . همچون امير مؤمنان عليه السلام غذايش ساده و لباسش خشن است . « 3 »  حضرت عيسى عليه السلام از آسمان فرود مىآيد و در نماز به آن حضرت اقتدا مىكند . « 4 » \r\nو - جهان پس از ظهور : در حكومت حضرت مهدى ( عج ) ، بركت‌ها و گنجينه و\r\n\r\n","description":"","footnote":" ( 1 ) - منتخب‌الاثر ، ص 464 .  ( 2 ) - ر . ك . بحارالانوار ، ج 52 ، ص 370 ؛ غيبت ، نعمانى ، ص 316 .  ( 3 ) - غيبت ، نعمانى ، ص 285 ، منتخب‌الاثر ، ص 307 .  ( 4 ) - اثبات الهداة ، ج 7 ، ص 14 . ","page_name":" 326 ","page_number":322},
  {"content":"\r\n\r\nنهفته‌هاى زمين ، آشكار و ثروت و نعمت ، فراوان مىشود ؛ بگونه‌اى كه فقر از جامعه ريشه‌كن مىگردد و كسى براى پرداخت زكات و صدقه ، فقير نمىيابد . عدالت و امنيّت همه جا را فرامىگيرد ، بطورى كه اگر پيرزنى طبقى طلا و جواهر بر سر گيرد و به تنهايى از شهرى به شهرى برود كسى مزاحم او نمىشود . تمام ويرانىها آباد مىشود ، خداوند به چشم‌ها و گوش‌هاى ياران امام آن چنان نورانيّت و شنوايىاى مىبخشد كه ميان امامشان و خود در هر كجا باشند حايلى نمىبينند . در حكومت حضرت مهدى ( عج ) ، افكار انسان‌ها متمركز و خردهايشان ، تكامل مىيابد . در آن فضا ، همه چيز و همه كس مىتوانند به زيبايى و كمال مطلوب خود برسند و همه خواسته‌ها و آرزوهاى انسانيّت در سايه حكومت عدل جهانى برآورده مىشود و وعده الهى تحقق مىپذيرد :\r\n« وَ نُريدُ انْ نَمُنَّ عَلَى الَّذينَ اسْتُضْعِفُوا فِى الْارْضِ وَ نَجْعَلَهُمْ ائِمَّةً وَ نَجْعَلَهُمُ الْوارِثيِنَ . » « 1 » \r\nما مىخواهيم بر مستضعفان زمين ، منّت نهيم و آنان را پيشوايان و وارثان روى زمين قرار دهيم . « 2 » \r\n\r\n","description":"","footnote":" ( 1 ) - قصص ( 28 ) ، آيهء 5 .  ( 2 ) - براى آگاهى از اين روايات كه ما مضمون برخى از آن‌ها را در اين جا ذكر كرديم رجوع كنيد به كتاب‌هاى : بحارالانوار ، ج 52 ، باب 26 ، حديث‌هاى 3 ، 10 ، 73 ، 78 و 83 و باب 27 ، حديث‌هاى 25 ، 29 ، 31 ، 72 ، 83 ، 91 ، 112 ، 119 ، 129 ، 164 و 213 و ج 53 ، باب 28 ؛ كشف‌الغمّه ، ج 3 ، صص 255 ، 262 و 269 ؛ اعلام الورى ، صص 426 - 430 ؛ ارشاد ، ص 363 ؛ منتخب‌الاثر ، فصل 2 ، باب 43 و فصل 6 ، باب 1 و 11 و فصل 7 ، باب 1 ، 3 ، 4 ، 5 ، 7 ، 8 ، 11 و 12 و فصل 8 ، باب 2 ؛ اعيان‌الشيعه ، ج 2 ، صص 81 - 84 . ","page_name":" 327 ","page_number":323},
  {"content":"\r\n\r\nپرسش\r\n1 - نايبان خاص حضرت مهدى ( عج ) چگونه رسالت دو جانبه‌اى برعهده داشتند ؟\r\n2 - نقش نايبان خاص را در جلوگيرى از پراكندگى شيعيان به اختصار بيان كنيد .\r\n3 - چه تفاوتى ميان نايبان امام زمان ( عج ) در غيبت كبرى و سفيران آن حضرت در غيبت صغرى وجود دارد ؟\r\n4 - حقيقت انتظار فرج چيست و چرا برترين عبادت دانسته شده است ؟\r\n5 - ظهور حضرت مهدى ( عج ) - طبق روايات - چه سالى و چه روزى خواهد بود ؟\r\n\r\n","description":"","footnote":"","page_name":" 328 ","page_number":324},
  {"content":"\r\n\r\n\r\nفهرست منابع\r\nقرآن\r\nنهج‌البلاغه\r\nالامامة والسياسة ، ابن قتيبهء دينورى ، مؤسسه حلبى ، بيروت .\r\nاحتجاج ، احمد بن على بن ابى طالب طبرسى ، مؤسسه اعلمى ، بيروت .\r\nاخبار الطّوال ، دينورى ، منشورات الرضى ، قم .\r\nاميرالمؤمنين عليه السلام در عهد پيامبر صلى الله عليه و آله ، محمدصادق حيدر ، مترجم سيد جمال موسوى ، بنياد بعثت ، تهران .\r\nارشاد ، شيخ مفيد ، متوفى 413 ه . ق ، مؤسسه اعلمى ، بيروت .\r\nالامام الصادق والمذاهب الاربعة ، اسد حيدر ، مكتبة الامام اميرالمؤمنين ، اصفهان .\r\nاعيان الشيعه ، سيد محسن امين ، دار التعارف ، بيروت .\r\nامام باقر ، جلوه امامت در افق دانش ، احمد ترابى ، بنياد پژوهشهاى اسلامى ، مشهد .\r\nاسد الغابه ، ابن اثير ، مكتبة الاسلاميّة ، تهران .\r\nانساب الاشراف ، بلاذرى ، مؤسسه اعلمى ، بيروت .\r\nاثبات الوصيّة ، مسعودى ، متوفى 346 ه . ق ، مكتبه مرتضوى .\r\nالامام ، علىّ الرّضا عليه السلام ، وليعهد المأمون ، عبدالقادر احمد يوسف ، مطبعة المعارف ، بغداد .\r\n\r\n","description":"","footnote":"","page_name":" 329 ","page_number":325},
  {"content":"\r\n\r\nالاستيعاب ، ابن عبد البرّ ، دار الجيل - بيروت - 1412 ه ق .\r\nالاصابة فى تمييز الصحابه ، ابن حجر عسقلانى ، متوفى 852 ه . ق ، دار صادر بيروت .\r\nابوالشهداء ، عباس عقّاد ، مطبعة السعد ، مصر .\r\nامالى ، شيخ صدوق ، منشورات اعلمى ، بيروت .\r\nامالى ، شيخ طوسى ، مكتبة الدّاورى قم .\r\nالاحكام فى اصول الاحكام ، سيف‌الدّين حامدى ، دارالكتب العلميّة ، بيروت .\r\nالامام الحسين عليه السلام ، عبداللّه علائلى ، مكتبة التربية ، بيروت .\r\nالامام الصادق ، محمد حسين مظفّر ، مؤسسة النشر الاسلامى ، قم .\r\nاصطلاحات الاصول ، على مشكينى .\r\nالاعلام ، خير الدين زركلى ، دارالعلم ، بيروت .\r\nاعلام الورى ، امين الاسلام ، فضل بن حسن طبرسى ، دارالكتب الاسلاميه .\r\nاختصاص ، شيخ مفيد ، مؤسسه اعلمى ، بيروت .\r\nانوارالبهيّة ، محدث قمى ، منشورات الشريف الرضى ، قم .\r\nاثبات الهداة ، محمد بن حسن حرّ عاملى ، دارالكتب الاسلاميّة ، تهران .\r\nالزام الناصب ، شيخ على يزدى حائرى ، مؤسسه اعلمى ، بيروت .\r\nاختيار معرفة الرجال ، معروف به رجال كشى ، شيخ طوسى ، مؤسسة آل‌البيت ، قم .\r\nاعتقادات ، شيخ صدوق ، انتشارات نهضت زنان مسلمان .\r\nبانوى نمونه اسلام ، ابراهيم امينى ، شفق ، قم .\r\nبحارالانوار ، علامه محمد باقر مجلسى ، مؤسسه وفا ، بيروت .\r\nالبداية والنهاية ، ابن كثير ، متوفى 774 ه . ق ، دارالكتب العلميّة ، بيروت .\r\nتهذيب التهذيب ، ابن حجر عسقلانى ، دار صادر ، بيروت .\r\nتاريخ التمدّن الاسلامى ، جرجى زيدان ، دارالهلال ، مصر .\r\nتلخيص الشافى ، شيخ طوسى ، منشورات عزيزى ، قم .\r\nتفسير عياشى ، محمد بن مسعود عياشى سلمى ، المكتبة العلميّة الاسلاميّة ، تهران .\r\nتهذيب الاحكام ، شيخ طوسى ، دارالكتب الاسلاميّة ، تهران .\r\n\r\n","description":"","footnote":"","page_name":" 330 ","page_number":326},
  {"content":"\r\n\r\nتذكرة الخواص ، سبط بن جوزى متوفى 654 ه . ق . مؤسسه اهل بيت ، بيروت .\r\nتاريخ سياسى غيبت امام دوازدهم عليه السلام ، دكتر جاسم حسين ، مترجم : آيةاللّهى ، مؤسسه اميركبير ، تهران .\r\nتاريخ الاسلام ، حسن ابراهيم حسن ، دار احياء التراث العربى ، بيروت .\r\nتنقيح المقال ، عبدالله مامقانى ، مطبعة المرتضويه ، نجف .\r\nتوحيد ، شيخ صدوق ، مؤسسة النشر الاسلامى ، قم .\r\nتحف‌العقول ، ابن شعبه حرّانى ، مؤسسه اعلمى ، بيروت .\r\nتاريخ بغداد ، خطيب بغدادى ، دارالكتب العلميّة ، بيروت .\r\nتاريخ شيعه ، محمد حسين مظفر ، مترجم ، محمدباقر حجتى ، دفتر نشر فرهنگ اسلامى .\r\nتفسير برهان ، سيد هاشم حسينى بحرانى ، مؤسسه اسماعيليان ، قم .\r\nتفسير قمى ، على بن ابراهيم قمى ، دارالكتاب ، قم .\r\nتاريخ الغيبة الصغرى ، محمد صدر ، مكتبة الرسول الاعظم .\r\nتاريخ طبرى ، محمد بن جرير طبرى ، دارالمعارف مصر .\r\nتاريخ يعقوبى ، ابن واضح ، كاتب عباسى معروف به يعقوبى ، دار صادر ، بيروت .\r\nتاريخ الخلفاء ، جلال‌الدين سيوطى ، متوفى 911 ه . ق .\r\nترجمة الامام الحسن من تاريخ دمشق ، ابن عساكر ، مؤسسه محمودى ، بيروت .\r\nترجمة الامام الحسين من تاريخ دمشق ، ابن عساكر ، مؤسسه محمودى ، بيروت .\r\nتحقيق درباره اولين اربعين حضرت سيدالشهداء عليه السلام ، قاضى طباطبايى ، مطبعهء امير ، قم .\r\nثورة الحسين ، ظروفها الاجتماعيّة و آثارها الانسانية ، محمدمهدى شمس‌الدين ، دارالتعارف للمطبوعات ، بيروت .\r\nجهاد الامام السجّاد عليه السلام ، محمدرضا حسينى جلالى ، مطبعة امير ، قم .\r\nالجمل ، شيخ مفيد ، مؤسسة النشر الاسلامى ، قم .\r\nالحياة ، برادران حكيمى ، دفتر نشر فرهنگ اسلامى ، تهران .\r\nحيات فكرى و سياسى امامان شيعه ، رسول جعفريان ، مؤسسه انصاريان ، قم .\r\nحياة الامام الحسن بن على عليه السلام ، باقر شريف قرشى ، دارالكتب العلميّة ، قم .\r\nحياة الامام محمد باقر عليه السلام ، باقر شريف قرشى ، دارالبلاغة ، بيروت .\r\n\r\n","description":"","footnote":"","page_name":" 331 ","page_number":327},
  {"content":"\r\n\r\nحياة الامام موسى بن جعفر عليه السلام ، باقر شريف قرشى ، دارالكتب العلميّة ، قم .\r\nحياة الامام على الهادى عليه السلام ، باقر شريف قريشى ، دارالكتاب الاسلاميّة .\r\nالحياة السياسيّة للامام الرضا عليه السلام ، جعفر مرتضى عاملى ، انتشارات جامعه مدرسين ، قم .\r\nالحياة السياسيّة للامام الجواد عليه السلام ، جعفر مرتضى عاملى ، الدّار الاسلامية ، بيروت .\r\nحماسه حسينى ، شهيد مطهرى ، انتشارات صدرا .\r\nالدّراية فى علم مصطلح الحديث ، شهيد ثانى ، مطبعة النعمان ، نجف اشرف .\r\nدلائل الامامة ، ابوجعفر محمد بن جرير طبرى ، منشورات الشريف الرّضى ، قم .\r\nذخائر العقبى ، حافظ ، محب‌ّالدين احمد بن عبدالله طبرى ، مكتبة القدسى ، مصر .\r\nرسالت خواص ، سيد احمد خاتمى ، انتشارات دفتر تبليغات اسلامى ، قم .\r\nرجال طوسى ، شيخ طوسى ، منشورات الشريف الرضى ، قم .\r\nرجال النجاشى ، احمد بن على نجاشى ، مؤسسة النشر الاسلامى ، قم .\r\nزندگانى امام موسى بن جعفر عليه السلام ، على رفيعى و سيد محمد حسينى شاهرودى ، مؤسسه تحقيقاتى و انتشاراتى فيض كاشانى ، تهران .\r\nزينب الكبرى ، جعفر النقدى .\r\nسيره حلبى ، على بن برهان الدين حلبى ، مكتبة الاسلامية ، بيروت .\r\nسيره ابن هشام ، دار احياء التراث العربى ، بيروت .\r\nسير الأئمّة ، علامه سيد محسن امينى .\r\nسنن ترمذى ، محمد بن عيسى ترمذى ، مطبعة المدنى ، مصر .\r\nالسنّة قبل التدوين ، محمد عجاج خطيب .\r\nسيرة الأئمّة الاثنى عشر ، هاشم معروف الحسنى ، دارالتعارف ، بيروت .\r\nالشيعة والحاكمون ، محمدجواد مغنيّه ، منشورات الرّضى ، قم .\r\nشرح الموطّأ ، جلال‌الدين سيوطى ، دارالكتب العلميّة ، بيروت .\r\nشيعه در اسلام ، علامه طباطبايى ، انتشارات دارالتبليغ اسلامى ، قم .\r\nشرح نهج‌البلاغه ، خويى ، مكتبة الاسلامية ، تهران .\r\nشرح نهج‌البلاغه ، ابن ابىالحديد ، دار احياء التراث العربى ، بيروت .\r\n\r\n","description":"","footnote":"","page_name":" 332 ","page_number":328},
  {"content":"\r\n\r\nشرح نهج‌البلاغه ، بحرانى ، مؤسسه نصر .\r\nالصحيح من سيرة النّبى ، جعفر مرتضى عاملى ، مؤسسة النشر الاسلامى ، قم .\r\nصحيح بخارى ، محمد بن اسماعيل بخارى ، دار احياء التراث العربى ، بيروت .\r\nصحيح مسلم ، با شرح نووى ، دار احياء التراث العربى ، بيروت .\r\nصلح الحسن ، شيخ راضى آل ياسين ، ناصر خسرو ، تهران .\r\nالصواعق المحرقة ، ابن حجر عسقلانى ، مكتبة القاهره ، مصر .\r\nعقد الفريد ، ابن عبد ربّه اندلسى ، دارالكتب العلميّة ، بيروت .\r\nعلل الشرايع ، شيخ صدوق ، مكتبة الدّاورى ، قم .\r\nعمدةالطالب ، ابن عنبه ، مؤسسه انصاريان ، قم .\r\nعيون اخبار الرضا عليه السلام ، شيخ صدوق ، منشورات اعلمى ، تهران .\r\nعيون المعجزات ، حسين بن عبدالوهاب ، مؤسسة الاعلمى للمطبوعات ، بيروت .\r\nعصر المأمون ، دكتر احمد فريد رفاعى .\r\nالعوالم ، محدث بحرانى ، مدرسة الامام المهدى ( عج ) ، قم .\r\nالغيبة ، شيخ طوسى ، مكتبة نينوا ، تهران .\r\nغيبت نعمانى ، محمد بن ابراهيم نعمانى ، مكتبة الصدوق ، تهران .\r\nالغدير ، علّامه امينى ، دارالكتاب العربى ، بيروت .\r\nالفتوح ، ابن اعثم كوفى ، دارالندوة ، بيروت .\r\nفاطمة الزهرا عليها السلام من المهد الى اللحد ، محمدكاظم قزوينى نمايشگاه دائمى كتاب ، تهران .\r\nالفخرى ، ابن طقطقى ، دار بيروت للطباعة والنشر .\r\nفى ظلال نهج‌البلاغه ، محمدجواد مغنيه ، دارالعلم ، بيروت .\r\nفهرست ، شيخ طوسى .\r\nفرهنگ عميد ، حسن عميد ، امير كبير ، تهران .\r\nالفصول المهمة ، ابن صباغ مالكى ، منشورات اعلمى ، تهران .\r\nالفصول المختارة ، شيخ مفيد ، المؤتمر العالمى ، لألفيّة الشيخ المفيد .\r\nفرائد السمطين ، ابراهيم بن محمد جوينى ، مؤسسة المحمودى ، بيروت .\r\n\r\n","description":"","footnote":"","page_name":" 333 ","page_number":329},
  {"content":"\r\n\r\nفرق الشيعه ، نوبختى ، مطبعة الحيدريه ، نجف اشرف .\r\nقاموس المحيط ، فيروز آبادى ، دارالجيل ، بيروت .\r\nالقواعد ، شهيد اول ، چاپ سنگى .\r\nالقواعد الفقهيّة ، ميرزا حسن موسوى بجنوردى ، دارالكتب العلميّة ، قم .\r\nقرب الاسناد ، شيخ حميرى .\r\nكامل ، ابن اثير ، دار صادر ، بيروت .\r\nكشف الغمة ، على بن عيسى اربلى ، دارالكتاب الاسلامى .\r\nكافى ، محمد بن يعقوب كلينى ، دارالكتب الاسلاميّة ، تهران .\r\nكامل الزيارات ، شيخ صدوق .\r\nكمال الدين و تمام النعمة ، شيخ صدوق ، مؤسسة النشر الاسلامى ، قم .\r\nكفاية الاثر ، على بن محمد خزّاز قمى ، انتشارات بيدار .\r\nكنز العمّال ، علاءالدين ، على متقى هندى ، مؤسسة الرسالة ، بيروت .\r\nاللهوف ، سيد بن طاووس ، منشورات الرضى ، قم .\r\nالمحاسن والمساوى ، شيخ ابراهيم بن محمّد بيهقى ، دار صادر ، بيروت .\r\nالميزان ، علامه طباطبايى ، مؤسسّه الاعلمى ، بيروت .\r\nمقتل الحسين ، عبدالرّزاق مقرّم ، مكتبة بصيرتى ، قم .\r\nمقتل الحسين ، ابى مخنف ، المطبعة العلميّة ، قم .\r\nمعالم العلماء ، ابن شهرآشوب ، مطبعة الحيدريه ، نجف .\r\nمجمع البحرين ، فخرالدين طريحى .\r\nمعانى الاخبار ، شيخ صدوق ، مؤسسة النشر الاسلامى ، قم .\r\nمعجم رجال الحديث ، آيةاللّه العظمى ، خويى ، دارالزّهراء ، بيروت .\r\nمروج الذّهب ، مسعودى ، دارالهجرة ، قم .\r\nمستدرك ، حاكم نيشابورى ، دارالفكر ، بيروت .\r\nمصباح المتهجّد ، شيخ طوسى ،\r\nالمصباح ، كفعمى ، دارالكتب العلميّة ، قم .\r\n\r\n","description":"","footnote":"","page_name":" 334 ","page_number":330},
  {"content":"\r\n\r\nمعالم المدرستين ، علّامهء عسكرى ، المجمع العلمى الاسلامى .\r\nالمصنّف ، ابن ابى شعبه ، چاپ هند .\r\nمعجم البلدان ، شهاب الدين ، ياقوت بن عبداللّه بغدادى ، دار صادر ، بيروت .\r\nمناقب ، ابن شهر آشوب ، انتشارات علّامه ، قم .\r\nمطالب السؤول ، محمد بن طلحة شافعى ، چاپ سنگى .\r\nمقتل الحسين ، خوارزمى ، مكتبة المفيد ، قم .\r\nمقاتل الطالبيين ، ابوالفرج اصفهانى ، منشورات الرّضى ، قم .\r\nمجمع‌الزّوايد و منبع الفوائد ، على بن ابىبكر هيثمى ، دارالكتاب ، بيروت .\r\nمعادن الحكمة ، محمد بن محسن كاشانى ، مؤسسة النشر الاسلامى ، قم .\r\nمرآة العقول ، علّامه مجلسى ، دارالكتب الاسلاميّة ، تهران .\r\nمنتخب‌الاثر ، لطف‌الله صافى ، مكتبة الصدر ، تهران .\r\nالمقالات والفرق ، سعد بن عبداللّه اشعرى قمى ، مركز انتشارات علمى و فرهنگى .\r\nالملل والنحل ، شهرستانى دار المعرفة ، بيروت .\r\nميزان الاعتدال ، ذهبى ، دارالمعرفة ، بيروت .\r\nمهج الدعوات ، سيد بن طاووس ، انتشارات كتابخانه سنايى .\r\nمختصر تاريخ العرب ، سيد امير على ، دارالعلم ، بيروت .\r\nمسند الامام الكاظم عليه السلام ، عزيزاللّه عطاردى ، آستانه مقدسه امام رضا عليه السلام ، مشهد .\r\nمكاتيب الرّسول ، احمدى ميانجى ، نشر يس .\r\nمسند الامام الرضا عليه السلام ، عزيزالله عطاردى ، مكتبة الصدوق ، تهران .\r\nمجمع‌البيان ، طبرسى ، دار مكتبة الحياة ، بيروت .\r\nمسند الامام الهادى عليه السلام ، عزيزالله عطاردى ، كنگره جهانى امام رضا عليه السلام ، مشهد .\r\nمسند ، احمد بن حنبل ، دار صادر ، بيروت .\r\nنظرة عامّة فى التاريخ الفقه الاسلامى ، دكتر على حسن .\r\nنهضة الحسين عليه السلام ، هبة الدين شهرستانى ،\r\nنفس المهموم ، محدّث قمى ، مكتبة بصيرتى ، قم .\r\n\r\n","description":"","footnote":"","page_name":" 335 ","page_number":331},
  {"content":"\r\n\r\nنهج‌السعادة ، شيخ محمدباقر محمودى ، مطبعة الآداب ، نجف اشرف .\r\nنورالابصار ، شبلنجى ، منشورات الشريف الرّضى ، قم .\r\nوقعة صفين ، نصر بن مزاحم ، مكتبة آيةاللّه نجفى مرعشى ، قم .\r\nوسائل الشيعه ، شيخ حرّ عاملى ، كتابفروشى اسلاميّه ، تهران .\r\nوصيّت‌نامه سياسى - الهى ، امام خمينى رضوان‌اللّه تعالى عليه .\r\nينابيع المودة ، سليمان بن ابراهيم قندوزى حنفى ، مؤسسة الاعلمى ، بيروت .\r\n\r\n\r\n","description":"","footnote":"","page_name":" 336 ","page_number":332}
  ]