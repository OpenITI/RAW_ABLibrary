[
  {"content":"\r\n\r\nبمناسبت كنگره بزرگداشت حكيم لاهيجى ( ره )\r\nسرمايهء ايمان\r\nملاعبدالرزاق لاهيجى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبا تشكر وقدردانى از برادر عزيزمان آقاى\r\nصادق لاريجانى ، انتشارات الزهراء\r\nچهارمين اثر خود را تقديم مى دارد . لازم به تذكر است كه پاورقى هاى كتاب جهت توضيح بيشتر از ناشر است .\r\n[ ناشر 
  ]\r\nانتشارات الزهراء\r\nسرمايه ايمان\r\nمؤلف : ملاعبدالرزاق لاهيجى\r\nبكوشش : صادق لاريجانى آملى\r\nناشر : انتشارات الزهراء\r\nچاپ سوم : تابستان 1372\r\nچاپ و صحافى : چاپخانه علامه طباطبائى\r\nمركز پخش : تلفن 397699\r\nبها : 150 تومان\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ مقدمه مصحح 
  ]\r\nبسم اللّه الرحمن الرحيم و الصلاة و السلام على سيّدنا محمد و آله الطاهرين .\r\nكتاب حاضر « سرمايهء ايمان » از تأليفات ارزندهء فيلسوف و حكيم متألّه ملا عبد الرزق لاهيجى قمى است . وى از اعاظم تلاميذ آخوند ملّا صدرا بود و همچون فيض كاشانى ( قدس سره ) با استاد خويش نسبت صهريّت يافت .\r\nآثار و كتب باقيمانده از اين فيلسوف گرانقدر جزء نفيس‌ترين آثار فلسفى و كلامى بشمار مىرود . از تأليفات وى مىتوان برشمرد :\r\n1 - شوارق : شرح بر تجريد علّامه خواجه نصير الدين طوسى .\r\n2 - تعليقات بر شرح اشارات ، تأليف خواجه .\r\n3 - حواشى بر تعليقات خفرى\r\n4 - گوهر مراد\r\n5 - سرمايهء ايمان\r\nصاحب روضات الجنّات كتب زير را هم از او شمرده :\r\n6 - رسالة فى حدوث العالم .\r\n7 - الكلمات الطيّبة فى اصالة الماهيّة و الوجود .\r\n8 - شرح الهياكل فى حكمة الاشراق .\r\nو صاحب « رياض العلماء » در صحّت انتساب كتاب اخير به وى ترديد نموده است .\r\nميرزا حسن ( ولد خلف محقق لاهيجى ) صاحب « جمال الصالحين » و نيز حكيم قاضى سعيد قمّى از تلامذهء مشهور وى بوده‌اند .\r\nاين محقّق بزرگ در قم به تدريس اشتغال داشته و در همانجا در سال 1702 ه .\r\nق . دار حيات را وداع گفت .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nو امّا كتاب حاضر دوره‌اى است مختصر از تمام ابواب اعتقادات ؛ و همانطور كه خود مؤلّف محقّق ( قدس سره ) در مقدّمهء كتاب فرموده ، اين كتاب همچون تلخيصى است از « گوهر مراد » كه در آن بعضى از مشكلات كتاب را تسهيل نموده تا مبتديان را نيز به كار آيد .\r\nمحقّق ما در چند مورد به تفصيل بيشترى پرداخته : من جمله در باب « حسن و قبح عقلى » ؛ و در مقام اعتذار مىفرمايد كه اين مسأله از اهمّ مسائل كلاميّه است و از قدما كسى را نيافته كه اين مسأله را به نحوى تحقيق نمايد كه اشكالات و مناقشات وارده مندفع گردد .\r\nوى در اين مسأله بر آن مىشود كه قضاياى مشتمل بر حسن و قبح مثل « العدل حسن » و « الظلم قبيح » از بديهيّات است و سپس در مقام جمع اين كلام با كلام حكما كه آنها را از مشهورات شمرده‌اند ، قائل به تحيّث اين قضايا مىشود به اين معنى كه اين قضايا از جهات و حيثيّات مختلف مىتوانند مندرج در اقسام مختلف « برهانى » ، « جدلى » و غيره گردند . اين مطلب در باب حسن و قبح ظاهرا از ابتكارات خود اوست و لذا مورد اعتناى بزرگان واقع شده : من جمله فيلسوف بزرگ و اصولى نامور محقّق اصفهانى ( قدس سره ) در شرح بسيار نفيس خود بر كفاية ( بنام : نهاية الدراية ) از محقّق لاهيجى و ابتكار وى در اين مسأله نام مىبرد . « 1 »\r\n\r\n\r\n","description":"","footnote":"\r\n( 1 ) در اينجا شايد اشاره به اشتباهى كه براى بعضى از صاحب نظران معاصر رخ داده ، خالى از فايده نباشد . وى در كتاب خويش « كاوشهاى عقل عملى » بعد از آنكه بمناسبت كلمات محقّق لاهيجى را در اين كتاب ( سرمايه ايمان ) نقل مىكند و نسبت بدان تمجيد و تحسين بسيار مىنمايد در مقام ردّ و اشكال بر محقّق اصفهانى بر مىآيد و مىنويسد :\r\n« يك اشتباه بزرگ : بعضى از بزرگان و پيشروان انديشهء فقه و اصول كه مهارت در اصول و نظارت در فلسفه دارد ( آيت الله فقيه حاج شيخ محمد حسين اصفهانى ، صاحب حاشيه بر كفاية الاصول ) و بسيارى از پيروان معاصر از همين نقطه نظر كه گاهى فلاسفه و متكلّمين فيلسوف ، احكام و قضاياى مورد بحث را از مشهودات ذكر كرده و آنها را در زمرهء مقدّمات مبادى قياس جدل به حساب آورده‌اند بدون بررسى كافى در ريشهء منطقى اين مطلب در دام يك اشتباه بزرگ افتاده و تصور كرده‌اند كه اين قضايا را فلسفه از اعتباريّات عقلائيه مىداند و از ليست معقولات و ضرورات اوليّه بيرون رانده است و شايد علّت اين اشتباه نابخشودنى اين است كه تنها نظر به جهت مصلحت و مفسدهء اين قضايا افكنده و تصوّر كرده‌اند هر قضيّه‌اى كه به علّت مصلحت و مفسدت عامّه از مقبولات و\r\n","page_name":" 4 ","page_number":4},
  {"content":"\r\n\r\nكتاب حاضر با تمام نفاستى كه داراست ، متأسفانه تا آنجا كه راقم اين سطور اطلاع دارد چاپ منقّحى نداشته و ظاهرا يك بار در بمبئى و بار ديگر در ايران به طبع رسيده و هر دو مشحون از سقطات و تحريفات است . مصحّح نسخهء طبع ايران را با نسخهء خطيّى كه در\r\n\r\n\r\n","description":"","footnote":"\r\nمشهورات شد ديگر ممكن نيست از ضرورات و معقولات انديشه بشمار آيد . غافل از اينكه ضرورات و معقولات اوّليه مانع از اين نيست كه احيانا در جهت مصلحت و مفسدت عامّه قرار گرفته و از اين جهت ميان عموم مردم هم كسب شهرت نمايد » ( كاوشهاى عقل عملى ص 229 ) .\r\nلكن بايد گفت صاحب نظر معاصر در نسبت اشتباه مذكور به محقّق اصفهانى كاملا راه خطا پيموده‌اند . محقّق اصفهانى اگر چه قضاياى مذكوره را از بناءات عقلائيه مىشمرد و لكن غافل از نكتهء مذكور نبوده بلكه از سر بصيرت چنين اعتقاد نموده ؛ و در مواضع مختلف از شرح نفيس خود بر كفايه برهان اقامه نموده كه اين قضايا را نمىتوان از اوليّات و ضروريّات برشمرد . حال اين برهان تمام است يا نه امر ديگرى است . امّا دليل اينكه گفتيم محقّق ما بر مطلبى كه صاحب « سرمايهء ايمان » بيان نموده اطّلاع و وقوف تامّ داشته ، تصريحاتى است كه در ضمن كلمات اين محقّق بزرگ ( قدس سره ) وجود دارد . وى بعد از نقل كلمات حكما در اين باب كه همگى اين قضايا را از مشهورات و مقبولات عامّه شمرده‌اند مىنويسد :\r\n« و بنابراين از غرائب است كه محقق حكيم سبزوارى در « شرح اسماء » حكم مىكند كه اين قضايا داخل در ضروريّات و از سنخ بديهيّات است و حكم به بداهتش هم بديهى است . و اينكه حكما آنها را از مقبولات عامّه كه مادّهء جدل است قرار داده‌اند منافات با بديهى بودن آنها ندارد چون غرض آنان صرف تمثيل براى مصلحت و مفسدهء عامّه بوده كه مناط در آن ، قبول عموم مردم است نه طائفه‌اى بخصوص . و اين امر منافاتى با بداهت آنها ندارد . چون قضيهء واحده مىتواند هم در يقينيّات داخل باشد و هم در مقبولات منتهى به دو حيث .\r\n« . . . حال كه اين مطلب را دانستى بدان كه محقّق لاهيجى در بعض رسائل فارسى خويش در تمام اين مطالب گوى سبقت از حكيم سبزوارى ربوده است . . . و امّا اينكه قضيهء واحده مىتواند هم در ضروريّات و هم در مشهورات داخل باشد كلام صحيحى است و لكن نه در ما نحن فيه ، بلكه مثالش همان اوليّاتى است كه عقل نظرى بدان حكم مىكند و همهء مردم هم بدان اعتراف مىنمايند : پس از حيث اوليّتش يقينى و برهانى است و از حيث عموم اعتراف مردم بدان از مشهورات به معناى اعمّ است » ( حاشيهء كفاية ج 2 ، ص 126 ) .\r\nبدين ترتيب بر ناظر منصف روشن مىشود كه محقّق اصفهانى ( قدس سره ) از نكته‌اى كه محقّق لاهيجى\r\n","page_name":" 5 ","page_number":5},
  {"content":"\r\n\r\nكتابخانهء مجلس موجود است - كه آن هم متأسفانه بسيار مغلوط بود - تقريبا تماما مقابله نموده و نتيجه همان است كه اكنون در پيش روى داريد : تا چه قبول افتد و چه در نظر آيد . و از آنجا كه اغلاط مزبور اكثرا واضح و مخصوصا تطبيق دو نسخه وضع را روشن مىنمود از ذكر نسخه بدل در پاورقى خوددارى شد چون ظاهرا جز ملال خاطر فايدهء ديگرى بر آن مترتب نمىشد .\r\nمن اللّه التوفيق و عليه التكلان قم 25 صفر 1403 صادق لاريجانى\r\n\r\n\r\n","description":"","footnote":"\r\nبيان داشته غافل نبوده و در دام يك اشتباه بزرگ ! نيفتاده . بل المعاصر المذكور اولى منه بذلك . خداوند ما را از زلّات و غفلات مصون بدارد .\r\nدر ضمن از مطالب گذشته - با وجود طولانى بودن - اين نكته هم روشن مىشود كه كتاب حاضر ، يعنى سرمايه ايمان » از نظر بزرگان ما پوشيده نبوده . چه مراد محقق اصفهانى ( قدس سره ) از تعبير « بعض رسائل فارسى محقق لاهيجى » همان « سرمايهء ايمان » است . و « گوهر مراد » هم اگر چه از تأليفات فارسى او است و لكن ظاهرا مطلب مورد بحث در اين كتاب مطرح نشده است . و اللّه العالم .\r\n","page_name":" 6 ","page_number":6},
  {"content":"\r\n\r\n\r\n[ گفتار مؤلف 
  ]\r\nبسم الله الرحمن الرحيم الحمد للّه ربّ العالمين و الصلاة و السلام على محمّد و آله الطاهرين .\r\nو بعد چنين گويد العبد الملتجى عبد الرّزاق اللاهيجي - تجاوز الله عنه - كه يكى از اجلّاى اخلّاى عظام و اعاظم احبّاى كرام را - زاد الله توفيقا و جعل له الخير فى كل الامور رفيقا - كه سمت اختصاص بخدمتش قديمى و شيوهء اخلاص ، صميمى بود ، نظر بر نسخهء گوهر مراد اين درويش ، كه در خزانهء هيچ پادشاهى نيست ، افتاده ، از حوصلهء فهم و ضبط مبتديانش كه به جهت ايشان نوشته شده ، زياده ديد و درست ديد ؛ چه آن نسخهء گرامى ، باب منتهيان است كه از تشويش ظلمت اختلافات و گرد و غبار شكوك و شبهات ديدهء بصيرت به سرمهء سواد آن جلا دهند ؛ و التماس نمود كه در عقايد دينيّه رساله‌اى ديگر كه به ضبط مبتدى اقرب و به فهمش اسرع بود و منحصر باشد در مسائل ضروريهء اعتقاديّه ، كه در حصول ايمان كمتر از آن مجزى نبود و در هر مسأله‌اى بدليلى كه اقوى باشد و به هيأت شكل اوّل و يا قياس استثنايى كه هر دو بديهى الانتاجند ، واقع باشد ، نوشته شود . اطاعت امر مطاعش را لازم دانسته به نوشتن اين نسخه كه موسومست به سرمايهء ايمان ، شروع افتاد و بعد از تمهيد مقدّمه ، بموافقت اصول خمسهء دين ، بر پنج باب مرتّب شد .\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدّمه در ذكر بعضى از اصطلاحات منطقيه و بيان هيأت شكل اوّل و قياس استثنايى\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\nبدان كه چون واجبات بر دو گونه است : علمى كه اعتقادات مخصوصه است و عملى كه عبادات معلومه است . و مقصود ما در اين رساله نيست مگر بيان اعتقادات . و اعتقادات تصديقاتيست نظريّه كه محتاج است بدليل ، پس لا بدّ است اوّل از شناسانيدن معنى تصديق و نظر و دليل .\r\nپس گوئيم : علم كه صورتيست حاصله از شيئى در ذهن ، اگر صورت ، حكم شيئى باشد بر شيئى ديگر ، تصديق باشد ؛ و الّا تصوّر .\r\nو در هر تصديق لا بدّ است از « محكوم عليه » و « محكوم به » . پس تعبير از او بلفظ مركّب توان كرد و آن را قضيّه گويند . و از تصوّر تنها ، تعبير به لفظ مفرد كنند ؛ و گاه به لفظ مركّب نيز كنند ليكن در حكم مفرد باشد .\r\n\r\n[ تصوّر 
  ]\r\nو تصوّر يا كلّى بود يا جزئى : كلّى معنى واحد باشد كه بر موجودات كثيره صادق تواند آمد ، چون معنى انسان . و جزئى معنى واحد بود كه جز بر يك موجود صادق نتواند آمد ، چون معنى زيد . و آن موجودات كثيره را ، افراد آن كلّى خوانند . پس فرد ، معنى كلّى باشد كه به آن ضمّ شود معنى ديگر ، كه مجموع بر زياده از يك موجود صادق نيايد ؛ و يا بر موجودات كثيرهء كمتر از موجودات اوّلى صادق آيد : مثال اوّل زيد نظر به انسان . و مثال دوم انسان نظر به حيوان . پس فرد گاه كلّى باشد و گاه جزئى . و آن معنى را كه چون به كلّى ضمّ شود وى را جزئى گرداند ، تشخّص خوانند . چون خصوصيّت زيد ، كه بر معنى انسان ضمّ شده و او را زيد گردانيده ؛ و آن فرد را به اين اعتبار شخص گويند . پس جزئى و\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nشخص يكى باشد و معنى كلّى تا مشخّص و جزئى نشود موجود نتواند شد . و هر معنى كه متشخّص شود و موجود گردد ، آن معنى را بدون تشخّصى كه به او ضمّ شده ، حقيقت آن شخص خوانند .\r\nپس كلّى اگر تمام حقيقت افراد خود باشد ، آن را نوع حقيقى خوانند ؛ چون انسان . و اگر بعضى از حقيقت افراد خود باشد و مخصوص به حقيقت واحده باشد ، آن را فصل قريب خوانند ؛ چون ناطق نظر به افراد انسان . و اگر شامل حقايق مختلفه باشد و تمام حقيقت مشتركهء آن حقايق مختلفه باشد ، آن را جنس خوانند ؛ چون حيوان نظر به انسان و فرس و بقر و غير ذلك . و اگر بعضى از حقيقت مشتركه ميان حقايق مختلفه باشد آن را فصل بعيد خوانند ؛ چون حسّاس كه بعضى از معنى حيوان است نظر به افراد مختلفهء حيوان . و جنس نيز قريب و بعيد شود ؛ چون حيوان و جسم نامى نظر به انسان . و منتهى شود در طرف بالا به جنسى كه بالاتر از آن جنس ديگر نباشد و آن را جنس عالى و جنس الاجناس گويند ، چون جوهر نظر به انسان . و در طرف پايين به جنسى كه پايين‌تر از او جنسى ديگر نبود و آن را جنس سافل گويند . هر كلّى را كه تمام حقيقت يا بعض حقيقت بود ، ذاتى خوانند . و عرضى اگر مخصوص حقيقت واحده باشد ، خاصّه بود و الّا عرض عام ، چون ضاحك و ماشى نظر به افراد انسان .\r\n\r\n[ قضيّه 
  ]\r\nو قضيّه اگر هر يك از طرفينش مفرد يا در حكم مفرد باشد ، حمليه بود ؛ و جزء اوّل را موضوع و دوم را محمول خوانند ، چون زيد كاتب و الانسان حيوان ناطق .\r\nو اگر هر يك قضيّه باشند شرطيه : يا متّصله اگر حكم به اتصال بين الجزأين باشد ، چون إن كانت الشمس طالعة فالنهار موجود . و يا منفصله اگر حكم به انفصال بود ، چون العدد إمّا أن يكون زوجا و إمّا أن يكون فردا .\r\nو هر كدام موجبه باشند اگر حكم به ايجاب حمل و اتصال و انفصال بود ، چون مثالهاى مذكوره . و سالبه باشند اگر حكم به سلب آنها بود ، چون زيد ليس\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nبكاتب ؛ و ليس ان كانت الشمس طالعة فالليل موجود ؛ و ليس امّا أن يكون العدد زوجا او منقسما بمتساويين .\r\nو در متّصله جزء اول را مقدم و ثانى را تالى گويند . و در منفصله متعيّن نباشند ، بلكه هر كدام توانند شد .\r\nو موضوع قضيه حمليّه اگر جزئى بود ، قضيّه شخصيّه بود ؛ و اگر كلّى باشد : پس اگر حكم بر افراد باشد محصوره بود : يا كليّه اگر حكم بر جميع افراد باشد ؛ يا جزئيّه اگر بر بعضى از افراد بود ؛ يا مهمله اگر اشعارى بكلّ و بعض نبود . و اگر حكم بر افراد نبود بلكه بر طبيعت بود ، طبيعيّه باشد ، چون « الانسان نوع » .\r\nو در شرطيه تقادير بجاى افراد بود : پس اگر حكم بر تقدير معين باشد ، شخصيّه بود ، چون « إن جئتنى اليوم فاكرمتك » . و اگر بر جميع تقادير باشد كليّه بود ، چون « كلّما جئتني اكرمتك » . و اگر بر بعضى غير معين بود جزئيه باشد ، چون « قد يكون اذا جئتني اكرمتك » . و اگر مطلق باشد مهمله بود ، چون « إن جئتنى اكرمتك » .\r\n\r\n[ تناقض 
  ]\r\nو تناقض اتفاق دو قضيه باشد با هم در جميع امور ، مگر در كيف و كمّ .\r\nو در تناقض شخصيّتين اختلاف در كيف بس بود . و در مهملتين تناقض نبود .\r\n\r\n[ عكس قضيه 
  ]\r\nو عكس قضيه تبديل طرفين قضيّه باشد ، با بقاى كيف و صدق .\r\n\r\n[ بديهى و غير بديهى 
  ]\r\nو هر يك از تصوّر و تصديق ضرورى باشد ، اگر حصولش موقوف نبود به نظر ؛ و بديهى نيز گويند ، چون تصور حرارت و تصديق « النار حارّه » . و نظرى باشد اگر حصولش موقوف به نظر بود ؛ و كسبى نيز گويند ، چون تصور روح و\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nتصديق « الروح مجرد » . و نظر ترتيب صور حاصله جهت حصول صورت غير حاصله .\r\nمثال نظر در تحصيل تصور : ترتيب صورت حيوان و صورت ناطق تا حاصل شود صورت انسان مر كسى را كه حاصل باشد او را هر يك از آن دو صورت بدون صورت انسان . و مثال نظر در تحصيل تصديق : ترتيب « العالم متغير » با « كلّ متغيّر حادث » تا حاصل شود « العالم حادث » براى كسى كه هر يك از آنها بىاين تصديق حاصل باشد مر او را .\r\nو صور مرتّبه را در تحصيل تصور ، معرّف و در تحصيل تصديق حجّت و دليل گويند ؛ و چون تعبير كرده شود ، اول را قول شارح و دوّم را قياس گويند .\r\n\r\n[ تعريف 
  ]\r\nو مقصود از تعريف يا حصول كنه بود ، يا تميز تامّ . پس معرّف بايد كه اسبق بود در معرفت و مساوى در صدق . و موجب مساوات : يا فصل قريب بود يا خاصّه . اگر فصل قريب باشد معرّف را حدّ گويند : اگر با جنس قريب باشد تامّ ، و الّا ناقص . و اگر خاصّه باشد رسم بود : با جنس قريب ، تامّ و بدون آن ، ناقص .\r\nو عرض عام در تعريف واقع نشود ، چه نه در افادهء كنه دخل دارد و نه در افادهء تميز ، بخلاف اجناس بعيده .\r\n\r\n[ قياس 
  ]\r\nو چون قياس قولى است دالّ بر تصديقان مترتبه كه مودّى شوند بتصديقى مجهول ، و هر تصديقى مدلول قضيه . پس قياس مركّب باشد از قضايا . و چون تصديق مودّى اليه ، معتبر شود ، قضيهء ديگر شود لازم از آن قضايا ، چنان كه مدلولش لازم بود از مدلولات آن قضايا و خارج بود از آن قضايا ، چه مودّى اليه خارج از مودّى باشد لا محاله . پس هر يك از آن قضايا را مقدمهء آن قياس و آن قضيه لازمه را نتيجهء آن قياس و مطلوب نيز گويند .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\n[ انواع قياس 
  ]\r\nو قياس اقترانى بود و استثنايى . اقترانى آن بود كه نتيجه يا نقيض نتيجه در او بالفعل موجود نبود . و استثنايى آن بود كه نتيجه يا نقيض نتيجه بالفعل در او موجود بود . و مقدمه مستقله نبود و گرنه مصادره بر مطلوب اول لازم آيد ، بلكه جزء مقدمه بود . و هر مقدمه كه جزء او قضيّه بود شرطيه باشد . پس لازم باشد كه يكى از مقدمات اين قياس شرطيه باشد و مقدمهء ديگر حمليّه بود ، مشتمل بر استثناى عين مقدّم اين شرطيّه يا بر نقيض تالى وى .\r\nو بيان انقسام قياس به اقترانى و استثنايى ، آن است كه هرگاه قضيهء مطلوب نظرى باشد ، محتاج شويم به وسطى : يعنى امرى كه مستلزم ثبوت محمول مطلوب ، كه نامش اكبر است ، براى موضوع مطلوب ، كه نامش اصغر است باشد .\r\nو آن وسط گاه بود كه مفردى باشد كه محمول يا موضوع تواند شد مر اكبر يا اصغر را . و بهر تقدير ، وسط مقارن هر يك تواند شد . و چون مقارن شود ، قضاياى متعدده بهم رسد كه هيچ‌كدام نتيجه يا نقيض نتيجه نتواند بود بسبب اشتمال بر امر مغايرى . و قياسى كه از ترتيب آنها بهم رسد اقترانى گويند .\r\nو هرگاه باشد كه حد وسط قضيه باشد و محمول بر اصغر و اكبر نتواند شد . و چون مستلزم مطلوب است بايد ملزوم مطلوب باشد يا لازم نقيض مطلوب ، تا از وضع او بر تقدير اوّل ، و رفع او بر تقدير ثانى ، ثبوت مطلوب لازم آيد . و چون ملازمت ميان دو قضيّه متحقّق باشد ، عقد شرطيّه متحقّق شود كه از وضع مقدّم او يا رفع تالى او انتاج مطلوب ممكن بود . پس از آن قضيهء شرطيّه با وضع مقدم ، يا رفع تالى ، كه كلمهء استثناء افادهء آن كند ، قياسى حاصل شود ، منتج مطلوب ، و آن را قياس استثنايى گويند .\r\nمثال قياس استثنايى كه از وضع مقدم منتج باشد « لو كانت الشمس طالعة فالنهار موجود و لكنّ الشمس طالعة » نتيجه : « فالنهار موجود » . مثال استثنايى كه از رفع تالى منتج باشد همين شرطيه با ضمّ « لكن النهار ليس بموجود » ، نتيجه : « فالشمس ليست بطالعة » . و قياس استثنايى به همين دو هيأت بيشتر واقع نشود . و چون نتيجه‌اش از وضع مقدم يا از رفع تالى لازم شود ، لهذا\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nبديهى الانتاج باشد ، چه استلزام وجود ملزوم مر وجود لازم را ، يا استلزام رفع تالى لازم ، رفع ملزوم را ، بديهى است لا محاله .\r\nو همچنين است اگر شرطيّه منفصله باشد و آن گاهى باشد كه ميان قضيهء مطلوب و قضيهء وسط ، انفصال باشد . و انفصال نيز حكم استلزام دارد ، و تفاوتى نيست مگر در دو چيز : يكى آنكه آنجا وضع مستلزم وضع و رفع مستلزم رفع بود ، و اينجا وضع مستلزم رفع است و رفع مستلزم وضع . دويم آنكه چون در ملازمت ملزوم براى ملزوميت و لازم براى لازميّت متعين است ، لهذا از وضع هر كدام وضع و از رفع هر كدام رفع آن ديگر لازم نيايد . بلكه از وضع ملزوم وضع لازم ، و از رفع لازم رفع ملزوم لازم آيد . و چون نسبت انفصال بمنفصلتين يكى است ، لهذا از وضع هر كدام رفع آن ديگر و از رفع هر كدام وضع آن ديگر لازم آيد .\r\nمثال استثنايى منفصل : هذا العدد إمّا أن يكون زوجا و إمّا أن يكون فردا ، لكنّه زوج ؛ نتيجه : فليس بفرد . و لكنه فرد ؛ نتيجه : فليس بزوج .\r\nو امّا قياس اقترانى . به چهار هيئات واقع شود كه اشكال اربعه از آن منعقد گردد ، چه شكل ، عبارت از هيأت اقتران وسط باشد يا با اصغر و يا با اكبر ، به وضع يا بحمل . و قضيّهء بهم رسيده از اقتران با اصغر را صغرى ، و با اكبر را كبرى نامند . پس اگر محمول باشد در صغرى و موضوع در كبرى ، شكل اوّل باشد . و عكس وى رابع . و محمول در هر دو ، ثانى . و موضوع در هر دو ، ثالث .\r\nمثال شكل اوّل : كلّ عالم متغيّر و كلّ متغيّر حادث ؛ نتيجه : فكل عالم حادث . مثال شكل دويم : كلّ عالم متغيّر و لا شيء من القديم بمتغيّر ؛ نتيجه :\r\nفلا شيء من العالم بقديم . مثال شكل ثالث : كلّ انسان حيوان و كلّ انسان ناطق ؛ نتيجه : فبعض الحيوان ناطق . مثال شكل رابع : كلّ انسان حيوان و كل ناطق انسان ؛ نتيجه : فبعض الحيوان ناطق .\r\nو هر شكل از اين اشكال را شرايط متعدده ، معتبر است در انتاج . و انتاج شكل اوّل بديهى است و غير آن نظرى . امّا بداهت اوّل : بنابر آنكه در مثال مذكور مثلا هرگاه فردى از افراد متغيّر حادث باشد و عالم بأسره فردى از افراد مفهوم متغيّر باشد ، پس بالبديهه عالم نيز حادث باشد . و امّا نظريت ما بقى ظاهر است از نظر در امثلهء مذكوره . و ما چون در اين رساله شرط كرده‌ايم كه از اشكال اربعه ،\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاستعمال غير شكل اوّل نكنيم ، لهذا از بيان شرايط آنها كه طولى عظيم دارد ، اعراض نموده ، گوئيم : شرط شكل اوّل در انتاج ، دو امر است : يكى ايجاب صغرى و دوّم كليّت كبرى .\r\nامّا وجه اشتراط امر اوّل آنست كه در مثال مذكور مثلا اگر صغرى موجبه نباشد ، بلكه سالبه باشد ، حكم حدوث از اكبر سرايت باصغر نتواند كرد ، چه هرگاه عالم متغيّر نباشد و هر متغير حادث باشد ، لازم نيايد سرايت حدوث بعالمى كه بالفرض از افراد متغيّر نيست .\r\nو اما اشتراط امر دوم آنست كه در مثال مذكور ، اگر هر متغيرى حادث نباشد بتقديرى كه هر عالم متغير باشد ، لازم نيايد حدوث عالم ؛ چه تواند بود كه عالم از جملهء افراد متغير ، فردى نباشد كه حادث است ، بلكه فردى باشد كه حادث نيست .\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nباب اوّل : در توحيد\r\nو مراد از توحيد ، اثبات ذات واجب الوجود متّصف بصفات كمال منزّه از شريك و صفات نقص و زوال است . و اين معانى در چند فصل مبيّن شود .\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nفصل اوّل در بيان معنى وجود و عدم و ماهيت و تقسيم مفهوم بواجب و ممكن و ممتنع .\r\nبدان كه معنى وجود ، يافت شدن است . و يافت شدن چيزى اگر در انديشه باشد ، وجود ذهنى گويند . و اگر در خارج انديشه باشد ، وجود خارجى . و آن چيز يافت شده را ماهيّت و شيء خوانند . و مراد از ماهيّت در مقابل وجود ، به غير از اين نيست . و چون معنى وجود را دانستى ، معنى عدم مقابل آن باشد ، يعنى يافت نشدن شيء . و ببايد دانست كه اين معنى وجود كه يافت شدن است ، در خارج انديشه يافت نتواند شد . چه آنچه در خارج يافت شده ، شيء است ، نه يافت شدن شيء . بلكه يافت شدن معنىاى است كه جز در انديشه يافت نشود . و هرگاه دانستى كه مراد از لفظ وجود يافت شدن است ، ظاهر شد كه معنى وجود ، بديهى التصوّر است و مقدّم بر همهء تصوّرات . به اين معنى كه هيچ چيز در ذهن نتواند درآمد كه يافت شدن با او نباشد ، چه همين در آمدن در ذهن ، يافت شدن در ذهن است . پس اگر يافت شدن نظرى مىبود ، به چه چيز تعريف او ميسر مىشد و حال آنكه واجب است در آمدن معرّف در ذهن پيش از معرّف .\r\nاگر گويند : از بودن يافت شدن در ذهن ، لازم نيست معلوم بودن او ، گوييم : علم نيست مگر يافت شدن در ذهن . پس چون معلوم نباشد ؟ اگر گويند كه علم بشيء ، علم بعلم نيست ، گوئيم : علم بعلم از التفات نفس بهم مىرسد و ممكن است التفات كردن نفس و معلوم شدن علم نيز ، و حال آنكه نظرى آن است كه ممكن نباشد معلوم شدن او بىنظر .\r\nو چون اين جمله دانستى ، بدان كه وجود در همهء اشياء به همين معنى است .\r\nو اين معنى در همهء اشياء يكى است . چه يافت شدن انسان مثلا در معنى يافت\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nشدن بعينه يافت شدن فرس است ، اگر چه انسان غير فرس باشد ؛ و اين بغايت ظاهر است . پس وجود مشترك معنوى باشد نه مشترك لفظى . و وجود همهء اشياء يكى باشد و مختلف نشود مگر باضافهء اشياء . و چون معنى وجود ذهنى و خارجى را دانستى ، بدان كه چون مفهوم ذهنى را قياس كنى بخارج : اگر وجود در خارج مر او را ضرورى و عدم ممتنع باشد نظر بذات وى كرده با قطع نظر از همهء امور خارجهء از ذات ، آن مفهوم را واجب الوجود گويند . و اگر عدم ضرورى باشد و وجود ممتنع ، نظر بذات وى كرده با قطع نظر از غير ؛ آن مفهوم را ممتنع الوجود گويند . و اگر هيچ‌يك از وجود و عدم ضرورى نباشد و ممتنع نيز نباشد ، آن مفهوم را ممكن الوجود گويند .\r\nو از آنچه گفتيم ظاهر شد انحصار موجود خارجى در واجب و ممكن و اعميّت موجود مطلق از موجود خارجى ، چه ممتنع الوجود چون مفهوم است پس موجود ذهنى است و حال آنكه موجود خارجى نيست . و نيز ظاهر شد تساوى مفهوم شيء با وجود مطلق .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nفصل دوّم در بيان معنى موجود بودن واجب بذات خود و موجود بودن ممكن بعلتى غير ذات خود . و بيان معنى اينكه گفته‌اند كه وجود در واجب عين ذات است و در ممكن زائد بر ذات .\r\nدانستى كه وجود بمعنى يافت شدن است كه مرادف اوست بودن . و اين مفهوم امرى است عقلى كه در خارج متحقّق نتواند شد ، بلكه تحقّق او در ذهن باشد و بس . و موجود بودن اشياء يعنى محمول شدن لفظ موجود بر اشياء باعتبار اتّصاف اشياء باشد به اين مفهوم ذهنى كه معنى لفظ وجود است ، كه مبدأ اشتقاق لفظ موجود است .\r\nو اتصاف اشياء به اين مفهوم گاه باشد كه بذات خود باشد ، نه بعلتى و سببى ؛ به اين معنى كه چون عقل نظر بذات آن شيء كند ، بمقتضاى دليل و برهان حكم كند كه اين شيء مىبايد كه بذات خود در خارج انديشه باشد ، و متّصف به « بودن » كه معنى لفظ وجود است ، بود ؛ بىآنكه اين بودن او را از غيرى حاصل شده باشد ، و اين شيء لا محاله واجب الوجود باشد ، پس واجب الوجود بذات خود موجود باشد .\r\nو گاه باشد كه اتصاف اشياء به مفهوم وجود ، بذات نباشد ، بلكه بسبب غير باشد ؛ به اين معنى كه چون عقل ملاحظهء ذات آن شيء كند ، با قطع نظر از غير ، حكم نتواند كرد به بودن ، به سبب آنكه داند كه نسبت ذات او به بودن و نبودن هر دو مساوى است ، و هيچ‌كدام به خودى خود حاصل نتواند شد ، بسبب امتناع ترجّح بلا مرجّح . و ذات آن شيء نيز احدهما را رجحان نتواند داد ، بسبب امتناع ترجيح بلا مرجّح . بلكه اگر بودنى آن شيء را حاصل باشد بايد كه بسبب غيرى باشد كه تقاضاى بودن آن شيء كند . پس عقل مادام كه غير را به او ضمّ نكند و با او اعتبار ننمايد ، حكم نتواند كرد به بودن او . و اين حال ممكن الوجود\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nباشد . پس ممكن الوجود لا محاله موجود به غير باشد نه بذات . پس انتزاع عقل وجود را از شيء و حكم كردن به موجوديت او محتاج بود به منشئى ؛ و اين منشأ يا ذات شيء باشد ، اگر شيء واجب الوجود باشد ، يا ضمّ علتى باشد ، اگر ممكن الوجود بود . پس عقل در ممكن الوجود مادام كه اعتبار علّتى نكند ، يا معيّن چنان كه در حكم بوجود شيء از راه برهان لمّى ، يا غير معيّن چنان كه در حكم بوجودش از راه برهانى انّى ، انتزاع وجود از او و حكم بوجود او نتواند كرد . پس معنى عين بودن وجود در واجب آن است كه ذات واجب بذات خود نه به اعتبار امرى كه زايد باشد بر ذات ، منشأ انتزاع وجود باشد . و معنى زيادتى وجود در ممكن آن است كه ذات ممكن بذات خود منشأ انتزاع وجود نباشد بلكه به اعتبار امرى باشد كه غير ذات او است و زائد بر ذات او . و الّا مفهوم وجود كه امرى است ذهنى در جميع اشياء لا محاله زائد باشد بر ذات اشياء ، خواه واجب باشد و خواه ممكن . و گاه باشد كه منشأ انتزاع وجود را نيز وجود گويند و معنى اوّل را وجود عام گويند و معنى دوّم را وجود خاصّ . و بنابراين تواند بود كه مراد از وجودى كه عين است در واجب و زائد است در ممكن ، وجود خاصّ باشد ، بدون ارتكاب مجازى .\r\nو تقرير دليل بر اين كه وجود بمعنى منشأ انتزاع وجود عين است در واجب الوجود ، بطريق شكل اوّل آن است كه گوئيم واجب الوجود مستغنى است در انتزاع وجود از خارج ذات خود ، و هر چه مستغنى است در انتزاع وجود از خارج ذات خود ، منشأ انتزاع وجودش عين ذات اوست ، پس واجب الوجود را منشأ انتزاع وجودش ، عين ذات او باشد .\r\nو تقرير دليل بر اينكه وجود بمعنى منشأ انتزاع وجود زائد است بر ذات ممكن بطريق شكل اوّل ، آن است كه گوئيم ممكن محتاج است در انتزاع وجود از او بامر زائد بر ذات او ، و هر چه محتاج است در انتزاع وجود بامر زائد بر ذات خود ، منشأ انتزاع وجودش زائد است بر ذات او ، پس ممكن منشأ انتزاع وجودش ، زائد است بر ذات او .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nفصل سوّم در بيان آنكه واجب الوجود را ماهيتى به غير از وجود نتواند بود .\r\nبيانش آن است كه ذات شيء خارجى كه آن را حقيقت خارجيّه گويند ، در ذهن نتواند آمد و الّا فرقى نبود ميان ذهن و خارج ، و ميان موجود ذهنى و موجود خارجى ، بلكه صورتى كه مطابق باشد مر ذات خارجى را تمام ماهيّت ، در ذهن حاصل شود ، چنان كه مذهب متحقّقين است در مسألهء وجود ذهنى . و آن صورت مطابقه ، اگر مطابق ذات بذاتها باشد بدون اعتبار امرى خارج از ذات ، آن را ماهيت و كنه آن شيء خارجى گويند ، چون صورت حيوان ناطق مر ذات انسان را .\r\nو اگر مطابق ذات بذاتها نباشد ، بلكه به اعتبار امرى و صفتى خارج از ذات باشد ، آن را خارج آن شيء خارجى گويند ، چون صورت مفهوم ضاحك و كاتب مر ذات انسان را . و پيشتر دانستى كه وجود منتزع از ذات واجب شود بذاتها بىاعتبار امرى ديگر ؛ پس آنچه از واجب در ذهن در آيد و مطابق ذات بذاته باشد ، مفهوم موجود باشد بما هو موجود ، بدون اعتبار امرى ديگر در مفهوم وى مانند شيء ، يا امرى ديگر كه بمنزلهء شيء باشد ، چنان كه عينيّت وجود در واجب ، مقتضى آن است .\r\nاعنى عينيّت وجود مقتضى آن است كه واجب موجود باشد و بس ، نه شيء موجود ، و الّا شيء زائد بودى بر وجود ، و اين منافى عينيّت بود . بخلاف ممكن چه هر ممكن كه موجود بر او محمول شود ، البته چيزى باشد كه وجود از خارج به او ضمّ شده باشد ، پس او شيء موجود باشد نه موجود تنها . و واجب الوجود موجود تنها است . و اين مفهوم موجود تنها از ذات بذاته او ، در ذهن حاصل شود ، بدون اعتبار امرى ديگر ؛ پس كنه واجب باشد . پس اينكه گفته‌اند واجب را ماهيّتى نيست يعنى ماهيّتى به غير از وجود نيست . و اينكه گفته‌اند كه كنه واجب متعقّل نتواند شد ، يعنى حقيقت وى متعقّل نتواند شد ؛ و حقيقت اخصّ باشد از ماهيّت . چه هرگاه ماهيّت موجود باشد در خارج ، حقيقت باشد . پس مراد اين است كه كنه واجب ،\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبه نحوى كه موجود است در خارج ، در ذهن حاصل نتواند شد : پس بطريق قياس استثنايى گوئيم هرگاه موجود بما هو موجود حاصل شود در ذهن از ذات واجب بذاته ، بايد كه ماهيت او باشد . چه ماهيّت هر چيزى آن است كه از ذات او بذاته در ذهن حاصل شود . ليكن مقدم حق است ، نتيجه دهد كه پس تالى حق باشد و هو المطلوب .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nفصل چهارم در ذكر بعضى از خواص واجب الوجود\r\nيكى از خواصّ واجب الوجود ، امتناع تركيب است مطلقا ، خواه تركيب واجب از غير ، و خواه تركيب غير از واجب .\r\nامّا تركيب واجب از غير ، بسبب آنكه تركيب منافى وجوب وجود است ، چه تركّب مستلزم احتياج به غير است در وجود ، لااقل به اجزاء مركب ؛ و احتياج در وجود ، منافى وجوب وجود است .\r\nامّا تركّب غير از واجب ، بسبب آنكه تركّب حقيقى مستلزم احتياج هر يك از اجزاء است به آن ديگر ، بر وجهى كه دور نشود . چه اگر اجزاء همه بهم محتاج نباشند بالضرورة مركّب حقيقى بهم نرسد . امّا اگر هيچ‌يك محتاج به آن ديگر نباشد كالحجر الموضوع بجنب الانسان ، فظاهر . و امّا اگر يكى محتاج باشد و ديگرى نباشد مثل جسم اسود كه سواد محتاج است بجسم ، ليكن جسم محتاج نيست به سواد ؛ و اين نيز ظاهر است . چه امثال اينها صفت و موصوف باشند نه مركّب حقيقى . و مركّب حقيقى مانند سرير باشد ؛ چه مادّهء سرير كه قطع خشب است به جهت اينكه مادّهء سرير باشد محتاج است به هيأت سرير . و هيأت بنابراين كه عرض است ، محتاج است بقطع خشب . پس اگر چيزى مركّب باشد از واجب الوجود تركّب حقيقى ، لازم آيد احتياج واجب به غير ، و آن منافى وجوب وجود است .\r\nيكى ديگر از خواصّ واجب ، آن است كه وجود در او بالقوّه نتواند بود .\r\nچه مراد از قوّت عدم چيزى است از شيء كه در شأن آن شيء باشد وجود آن چيز براى او . پس قوّت مستلزم عدم باشد . و واجب الوجود عين وجود است و هر چه عين وجود باشد بالضروره عدم كه منافى اوست ، در او نتواند بود . و از اينجا لازم آيد كه واجب الوجود محلّ حوادث نتواند بود ، چه حادث لا محاله مسبوق باشد بعدم . و نيز لازم آيد كه ناقص نتواند بود ، چه نقص بالضروره مستلزم عدم است .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nفصل پنجم در ذكر بعضى از احوال علل ، و بيان امتناع دور و تسلسل ، و بطلان ترجيح بلا مرجّح ، و ذكر اقسام تقدّم و تأخّر .\r\nبدان كه هر چه محتاج باشد بشيء ديگر در وجود يا در ماهيّت ، محتاج اليه را علّت گويند ، و محتاج را معلول .\r\nو علّت وجود ، اگر مفيد وجود باشد فاعل گويند ، و اگر باعث فاعل باشد بر ايجاد ، غايت خوانند .\r\nو فاعل اگر مقارن شعور و اراده باشد مختار خوانند ، و الّا مضطرّ . و غايت نتواند بود مگر نظر بفاعل مختار .\r\nو گاه باشد كه افادهء وجود موقوف باشد بوجود امرى ، يا عدم امرى ، يا بوجود و عدم امرى هر دو . اوّل را شرط و دوّم را رفع مانع ، و سيّم را معدّ گويند .\r\nو علّت ماهيّت را مادّه گويند اگر ماهيت به آن بالقوه باشد ، چون قطع خشب پيش از تركّب نظر به سرير . و اگر بالفعل باشد ، صورت خوانند چون هيأت نسبت به سرير .\r\nو اگر شيء محتاج باشد بعلّتى ، و آن علّت نيز محتاج باشد بعلّتى ، و همچنين الى غير النهايه ، آن را تسلسل گويند . پس تسلسل مرتّب بودن امور غير متناهيه باشد .\r\nو اگر شيء محتاج باشد به علّتى و آن علّت محتاج باشد به معلولى بىواسطه ، آن را دور مصرّح گويند . و اگر بواسطه باشد دور مضمر خوانند . پس دور توقّف شيء باشد بر چيزى كه موقوف باشد به همين شيء .\r\nو دور تسلسل هر دو ممتنع باشد : امّا دور ظاهر البطلان است ؛ به سبب آنكه مستلزم است مر تقدّم شيء را بر نفس خود : يا به يك مرتبه ، اگر دور مصرّح\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nباشد . و يا بمراتب اگر مضمر باشد . و تقدّم شيء بر نفس خود ، بديهى البطلان است .\r\nو امّا تسلسل ، بسبب آنكه مستلزم است مر وجود سلسله را كه اجزاى آن سلسله غير متناهى باشد ؛ و هر كدام از اجزاى سلسله هم علّت باشند و هم معلول ، بخلاف معلول اخير كه معلول است و علّت نيست . پس در آن سلسله دو سلسله اعتبار توان كرد : يكى سلسله‌اى كه همهء اجزاى وى علل باشند . دوّم سلسله‌اى كه همه اجزاى وى معلولات باشند . و سلسله دوّم زائد باشد بر سلسله اول به يك جزء كه آن معلول اخير باشد . پس ما را رسد كه تطبيق كنيم سلسلهء اول را بر سلسلهء دوّم ، به اين طريق كه جزء اخير سلسلهء اولى را بازاى جزء اخير سلسلهء دوم فرض كنيم . پس واقع شوند بمجرّد همين فرض ، هر جزئى از اجزاء سلسلهء اولى در برابر جزئى از سلسلهء دويم ، بنابر ترتيبى كه واقع است در ميان اجزاى هر سلسله . پس لازم باشد كه سلسلهء اولى منتهى شود و الّا لازم آيد كه در برابر هر جزئى از سلسلهء دوّم جزئى از سلسلهء اولى باشد ، و حال آنكه سلسلهء اولى كمتر بود بجزء واحد ، پس تساوى ناقص و زائد لازم آيد ، و اين بديهى البطلان است .\r\nپس واجب باشد منتهى شدن سلسلهء اولى ؛ و چون سلسلهء اولى منتهى شود ، لازم آيد تناهى سلسلهء دوّم ، چه زيادتى دوم بر اوّل نبود مگر به يك جزء ، و زائد بر متناهى به قدر متناهى ، متناهى باشد . پس به طريق قياس استثنايى گوئيم : اگر تسلسل جائز باشد ، جواز تساوى زائد و ناقص لازم آيد ، ليكن تساوى زائد و ناقص محالست ، نتيجه دهد كه پس تسلسل ممتنع است و هو المطلوب .\r\nبدان كه از اقسام ثلثه مفهوم ، معلول نتواند بود مگر ممكن : نه واجب و نه ممتنع ، چه وجود و عدم در واجب و ممتنع چون هر دو مستند بذاتند ، پس مستند به غير ذات نتوانند بود ؛ چه اگر ذات كافى نبود ، هيچ‌كدام ذاتى نباشند . و اگر كافى بود پس استناد به غير ، تحصيل حاصل باشد . پس وجوب و امتناع ذاتيّين ، بالغير نتوانند بود . امّا ممكن چون ذاتش مقتضى وجود و عدم ، هيچ‌كدام نيست ، پس لا بدّ است در حصول وجود يا عدم براى وى از علّتى وراى ذات ؛ و الّا ترجّح بلا مرجّح لازم آيد . و بطلان ترجّح بلا مرجّح بديهى است ، و هيچ كس را نيز در او خلافى نيست و لا بد است از خصوصيتى مر علّت را با معلول خود\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nاز ميان ساير ممكنات ، و الّا ايجاد آن ممكن خاص بدون ممكنات ديگر ، با تساوى نسبت او به جميع ممكنات ، ترجيح بلا مرجّح خواهد بود . و بطلان ترجيح بلا مرجّح نيز قريب ببديهى است . چه ترجيح بلا مرجّح در غير فاعل مختار بطلانش بديهى است و كسى را خلافى نيز نيست . و در فاعل مختار بتوهم آنكه اراده كافى باشد و محتاج بمرجّحى ديگر نباشد ، بسيارى از مردم خلاف كرده‌اند به تخصيص اشعرى و اتباعش . ليك آن نيز ظاهر البطلان است . چه تعلّق اراده با حد المتساويين بدون آن ديگر ، ترجّح بلا مرجّح است كه بديهى البطلان است و متّفق عليه است . پس بطلان ترجيح بلا مرجّح بنابر استلزام است مر ترجّح بلا مرجّح را .\r\nو چون بطلان ترجيح بلا مرجّح ثابت شد پس هرگاه ممكن را علّتى باشد كه موقوف نباشد به آن ديگر ، يا بنابر آنكه ذات فاعل كافى باشد ، آن را علّت مستقلّه گويند ؛ و يا بنابر آنكه جميع امور موقوف عليها ، همه حاصل باشند و آن را علت تامه گويند ؛ لا محاله واجب شود وجود معلول ، و جائز نباشد تخلّف معلول ، و الّا ترجيح بلا مرجّح لازم آيد ، چه ايجاد نكردن معلول در اين وقت و ايجاد كردن در وقت ديگر بر اين تقدير ، ترجيح احد المتساويين خواهد بود بدون مرجّحى .\r\nو مناسب اين مقام است ذكر شبهه‌اى كه بعضى از طلبه را گاه باشد دامن‌گير خاطر شود ، و دفع نمودن آن . و آن چنان است كه گويند :\r\nترجيح بلا مرجح يعنى بلا داعى مطلق محالست ، و ليكن ترجيح مساوى يا مرجوح ، يعنى ترجيح بسبب داعى كه مرجوح باشد از داعى ديگر ، يا مساوى باشد با آن ، جائز است . چه در صورت اول مرجّح اصلا نيست بخلاف صورت دوّم كه مرجّح هست ليكن مساوى با مرجوح است ، و فاعل مختار تواند كه بارادهء خود ، اختيار ترجيح مرجوع كند ؛ و تعلّق اراده باحد المتساويين يا مرجوح بسبب ترجيح مرجوح يا ترجيح مساوى ، بلا مرجّح نباشد .\r\nو گاه باشد تأييد اين شبهه كنند بوقوع . و آن چنان است كه گويند :\r\nترجيح مرجوح از اكثر مردم واقع شود ؛ چه بسيار باشد كه شخصى فضل و رجحان تقديم صلاة را مثلا در اوّل وقت داند ، مع ذلك اختيار آن نكند و مشغول به مباحات شود . و از اين قبيل باشد جميع ارتكاب محرمات و اجتناب از واجبات\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nكه از بسيارى از مردم صادر شود با وجود علم به قبح آن ، و وجوب آن ؛ و اين جمله نيست مگر ترجيح مرجوح . و چون ترجيح مرجوح واقع باشد ، لا محاله جائز باشد چه وقوع موقوف است بر جواز لا محاله .\r\nو دفع شبهه آن است كه گوييم : مرجوحيّت داعى هرگاه نظر به ارادهء فاعل باشد ، تعلّق اراده به او بالضروره محال باشد . و اگر مرجوحيّت در نفس الامر باشد ، نه نظر به ارادهء فاعل ، پس اختيار مر او را ترجيح مرجوح نباشد و از محلّ نزاع خارج باشد . چه لا محاله معتبر ، رجحان و عدم رجحانى است كه نظر بفاعل باشد من حيث انه فاعل ، نه نظر به نفس الامر يا به امر ديگر وراى فاعل .\r\nو دفع تأييد نيز از آنچه در دفع شبهه ذكر كرديم ، معلوم است . ليكن به جهت تسكين اوهام عاميه در دفع شبههء وقوع ترجيح مرجوح گوئيم : لا نسلّم كه مرجوحيّت تأخير صلاة مثلا و راجحيّت تقديمش نظر بفاعل باشد من حيث هو فاعل . بيانش آن است كه :\r\nدر انسان مبادى فعل بسيار است . چه انسان مركّب القوى است ، و هر قوّتى در وى مبدأ فعلى . مثلا قوّت شهوت در انسان مبدأ افعال شهويه است و قوت غضب مبدأ افعال غضبيّه ، و قوّت عقل مبدأ افعال عقليّه ، و قوت وهم مبدأ افعال وهميّه الى غير ذلك . پس انسان من حيث هو عاقل علىحده است و من حيث هو متوهّم فاعل علىحده و على هذا ، و رجحان تقديم صلاة و همچنين مرجوحيّت تأخيرش در نظر انسان من حيث هو عاقل است نه من حيث هو متوهم و طالب لذّت وهميّه ؛ بلكه از اين حيثيّت كه طالب لذّت وهميّه است تأخير صلاة در نظرش راجح است و تقديمش مرجوح . پس او از اين حيثيّت كه اختيار تأخير صلاة و اشتغال بمباحات و مكروهات نموده ، اختيار راجح نموده نه مرجوح . و همچنين مرتكب محرّمات و تارك واجبات چون ارتكاب و تركش من حيث هو طالب للشهوة و اللذة الوهميّة است ، اختيار امر راجح كرده ، اگر چه آن امر در نظر عقل وى مرجوح بوده باشد .\r\nو اشاعره در ترجيح بلا مرجّح متمسّك برغيفى جائع و طريقى هارب شده‌اند .\r\nو جوابش آن است كه معتبر رجحان و مساواتى است كه در نظر فاعل من\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nحيث هو فاعل در وقت شروع بفعل بوده باشد ؛ و مساوات رغيفين و طريقين در نظر آكل و سالك در وقت شروع به اكل و سلوك ، ممنوع است . و فرض مساوات در نفس الامر يا در نظر غير فاعل ، يا در نظر فاعل در غير وقت شروع ، دلالت نمىكند بر مساوات در نظر فاعل در حين شروع به فعل . بلكه اگر رجحان حاصل نشود شروع ممتنع باشد ، چنان كه معلوم است بالبديهة .\r\nو چون تخلّف معلول از علّت تامه باطل باشد ، پس علّت تامّه بر معلول ، مقدم بحسب زمان نتواند بود ، بلكه تقدّمش ، تقدّم بالذات خواهد بود ، و آن را تقدّم بالعلّية نيز گويند . و معنى تقدّم بالعلّية آن است كه متأخر موجود نتواند شد مگر آنكه متقدّم موجود بوده باشد . و متقدّم موجود باشد و هنوز - اعنى در مرتبهء وجود متقدّم - متأخّر موجود نشده باشد .\r\nو اين تقدّم راجع شود به حكم عقل بر تقدّم بدون آنكه در خارج انفكاك باشد . مثالش تقدم حركت يدبر مفتاح . چه هر دو در يك زمان با هم محسوس شوند ، امّا عقل حكم كند باينكه تا يد حركت نكند ، حركت مفتاح بوجود نيايد . و هرگاه حركت مفتاح بوجود آيد ، حركت يد بوجود آمده باشد . مثلا توان گفت كه چون يد حركت كرد ، مفتاح حركت كرد و نتوان گفت كه چون مفتاح حركت كرد ، يد حركت كرد .\r\nو علّت ناقصه تواند بود كه مقدّم باشد بحسب زمان بر معلول : چون واحد نظر به اثنين ؛ و فاعل غير مستجمع شرايط نظر به معلول ؛ و مادّه مثل قطع خشب نظر بمعلول مركّب مثل سرير .\r\nامّا علت ناقصه را از جهت محتاج اليه بودن ، تقدّمى ديگر باشد بر معلول ، غير تقدم زمانى ؛ و آن را تقدّم بالطبع گويند . و معنى تقدّم بالطبع آن است كه متأخر موجود نتواند شد مگر به اينكه متقدم موجود باشد ؛ و تواند بود كه مقدّم موجود باشد و هنوز - اعنى در زمان وجود متقدم - متأخر موجود نباشد .\r\nو در تقدّم زمانى اين معنى معتبر نباشد ، بلكه تقدم زمانى تقدّمى است كه متقدّم به آن تقدّم ، با متأخّر جمع نتواند شد ؛ چون تقدم دى بر امروز ؛ و تقدّم آدم بر نوح - على نبيّنا و آله عليهما الصلاة و السلام - . و در تقدّم بالعليّة و تقدم\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nبالطبع ، اين معنى معتبر نباشد . چه متقدم و متأخر در آن دو تقدّم ، با هم جمع شوند .\r\nو تقدّم بر دو وجه ديگر نيز باشد سواى وجوه ثلاثه : يكى تقدم بالشرف ، چون تقدم فاضل بر مفضول . و دويم تقدم بالرتبه ، چون تقدّم صدر مجلس بر صف نعال ؛ و چون تقدّم عام بر خاص در ذهن . و در اين هر دو وجه نيز متقدّم و متأخر با هم در وجود مجتمع شوند . پس تقدّمى كه متقدّم با متأخّر جمع نتواند شد منحصر در تقدّم زمانى باشد .\r\nپس مطلق تقدّم بر پنج نوع باشد . و متكلمين تقدم اجزاء زمان ، چون تقدم دى بر امروز را تقدّم بالذّات نام كنند . و تقدّم زمانى را منحصر در زمانيّات سازند ، با وجود اشتراك هر دو در عدم اجتماع در وجود . و مطلق تقدّم را بر شش نوع دانند . و اين خالى از تكلّف نبود ، بلكه حق آن است كه مصداق اين هر دو قسم ، عدم اجتماع در وجود است . غايتش ، اين معنى در اجزاء زمان بالذّات و بىواسطه باشد و در زمانيّات بالعرض و بواسطه .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nفصل ششم در معنى حدوث و قدم ، و بيان حدوث ممكنات باسرها\r\nبدان كه حدوث ، مسبوق بودن وجود است بعدم مطلق . و قدم عدم مسبوقيت وجود است بعدم مطلق . و قديم - اعنى وجود غير مسبوق بعدم مطلقا - منحصر است در واجب تعالى - و جميع ممكنات حادثند و مسبوق به عدم مطلق . و دليل بر اين آن است كه : اگر ممكن موجود مسبوق نباشد بعدم مطلقا ، موجود خواهد بود با قطع نظر از غير . چه اگر با قطع نظر از غير موجود نباشد ، بلكه معدوم باشد ، موجود على الاطلاق نخواهد بود . چه مراد از موجود مطلق آن است كه بر جميع تقادير موجود باشد . و بر هيچ تقدير معدوم نباشد . پس هرگاه با قطع نظر از غير موجود نباشد معدوم خواهد بود . و چون با قطع نظر از غير معدوم باشد ، وجودش از غير باشد لا محاله . و اين وجود از غير ، مسبوق باشد بر عدم با قطع نظر از غير . چه اگر با قطع نظر از غير معدوم نمىبود ، قبول وجود نتوانستى نمود ، و الّا تحصيل حاصل لازم آمدى . پس اگر مسبوق نباشد بعدم مطلقا ، قبول وجود نتواند كرد از غير ، و حال آنكه ممكن قبول وجود نكند مگر از غير .\r\nپس بطريق قياس استثنايى گوييم : اگر ممكن مسبوق بعدم نبودى ، قابل وجود از غير نبودى . ليكن قابل وجود است از غير لا محاله ، نتيجه دهد كه پس ممكن مسبوق است بعدم لا محاله . و چون مسبوق باشد بعدم ، حادث باشد . چه مراد از حادث نيست مگر مسبوق بعدم مطلق . چون عالم نيست مگر مجموع ممكنات ، پس عالم نيز حادث باشد . و هو المطلوب .\r\nو هيچ‌كس را نزاعى نيست در اينكه حدوث بمعنى مسبوقيّت وجود است بعدم مطلق . امّا نزاع در اين است كه عدم سابق بر وجود عالم ، تقدمش بر وجود عالم ، چه قسمى از اقسام تقدم است كه مذكور شد .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمتكلمين بر آنند كه از قسم تقدّم بالذات كه قسم سادس از اقسام تقدّمش دانند : يعنى چون تقدم اجزاى زمان بعضى بر بعضى .\r\nو حكما چون تقدم اجزاى زمان را نيز تقدّم زمانى دانند ، و تقدّم زمان را مطلقا مستلزم زمان ، گويند : نتواند بود كه تقدّم عدم عالم بر وجودش از باب تقدّم زمانى باشد كه متقدّم جمع نتواند شد با متأخّر در وجود . چه عدم اجتماع در وجود كه منشأاش غير قارّ الذّات بودن است ، مخصوص است به زمان و حركت . و مستلزم است كه قبل از وجود عالم ، حركت و زمان باشد ، و اين بديهى البطلان است .\r\nو از حكما صريحا منقول نيست كه تقدم عدم ممكن ، بر وجودش از كدام قسم از اقسام تقدّم است . و اينكه در افواه مشهور است كه حكما تقدّم عدم عالم را بر وجود ، تقدّم ذاتى دانند ، غلط است . چه تقدّم ذاتى نزد حكما ، تقدّم بالعلّية است . و آن تقدّم علّت تامّه است بر معلول . پس چون بود كه عدم عالم ، علّت تامهء وجود عالم باشد ؟ بلكه ايشان چون نفى تقدّم زمانى از عدم سابق كنند ، پس عدم سابق را زمانى ندانند ، بلكه ذاتى دانند . پس ايشان عدم مقدم بر وجود را عدم ذاتى دانند نه زمانى ، نه اينكه تقدّمش را تقدم ذاتى دانند . و اين هذا من ذاك .\r\nو آنچه از كلام شيخ در شفا و غير آن ظاهر مىشود ، آن است كه تقدّم عدم بر وجود ، از قسم تقدّم بالطبع باشد كه تقدم محتاج اليه است بر محتاج . و شك نيست كه عدم ذاتى ممكن ، موقوف عليه وجود غيرى است . چه اگر ممكن معدوم نباشد بحسب ذات ، قبول وجود نتواند كرد از غير ، چنان كه دانسته شد .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nفصل هفتم در سبب احتياج ممكن است بعلّت و نفى اولويّة ذاتيه . . .\r\nبدان كه علماء اختلاف كرده‌اند در سبب احتياج ممكن بعلّت : كافّهء حكما و جمعى از محقّقين متكلمين بر آنند كه امكان سبب است در احتياج ممكن بعلّت . و اكثر متكلمين بر آنند كه سبب حدوث است نه امكان . و جمعى از متكلمين گويند سبب مجموع امكان است با حدوث . و بعضى ديگر گويند امكان است به شرط حدوث .\r\nو حقّ مذهب اول است . چه ممكن آن است كه وجود و عدم هر دو نظر بذات وى مساوى باشد . پس لا محاله در رجحان احدهما محتاج باشد بمرجّحى .\r\nو مراد از علّت نيست مگر مرجّح وجود يا عدم . و اين احتياج بمرجّح حاصل است ممكن را به مجرد فرض فعليّت وجود يا عدم : خواه حادث باشد و خواه نه .\r\nپس اعتبار حدوث را در اين معنى مدخليّتى نتواند بود . نه بر سبيل استقلال و نه بر سبيل شرطيّت يا شطريّت .\r\nپس بطريق قياس استثنايى گوئيم : اگر حدوث را در حاجت ممكن بمرجح ، دخل بودى ، هرآينه ممكن غير حادث بتقدير وجود يا عدم ، محتاج بمرجّح نبودى . ليكن به مجرد فرض وجود يا عدم محتاج است بمرجّح . نتيجه دهد كه پس حدوث را در حاجت ممكن بمرجّح دخل نباشد .\r\nو در اين موضع سؤالى كنند كه گاهى ممكن در رجحان وجود يا عدم محتاج بود بمرجّح كه نسبت وجود و عدم بذات ممكن على السويّة بودى . و اين لازم نيست . چه ممكن آن است كه هيچ‌كدام از وجود و عدم ضرورى وى نبود ، نه آنكه هر دو نظر بوى مساوى باشند . پس تواند بود كه وجود مثلا اولى باشد نظر بذات ممكن بىآنكه بسرحدّ ضرورت رسد . و به مجرد اولويّت وجود ، موجود شود\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nبدون حاجتى بعلّتى . چه تساوى چون مفقود است ترجيح بلا مرجّح لازم نيايد .\r\nو جوابش آن است كه گوئيم ممكن به مجرد اولويّت وجود ، موجود نتواند شد ، خواه اولويّت ناشى از ذات وى باشد و خواه از غير . به اين معنى كه ممكن كه علّت هم دارد ، تا از جانب علّت وجودش واجب نشود ، موجود نتواند شد ، اگر چه فرض كنيم كه وجودش اولى باشد ، اولويّتى ناشى از علّت . و دليلش آن است كه گوئيم : اگر ممكن به مجرد اولويّت موجود تواند شد ، عدمش با وجود اولويّت وجود اگر جائز الوقوع نباشد ، بلكه ممتنع الوقوع باشد لازم آيد كه اولويّت مفروضه وجوب باشد . و بر وجهى ديگر اخصر و اسلم گوئيم : از تجويز عدم با اولويّت وجود ، ترجيح مرجوح لازم آيد . پس هر چه اولويّت فرض كنند وجوب باشد نه اولويّت . چه از وجوب وجود نخواهيم مگر اينكه عدم جائز الوقوع نباشد . و اگر عدم جائز الوقوع باشد ، پس با وجود جواز عدم ، واقع شدن وجود محتاج باشد بمرجّحى غير از اولويّت . چه ممكن اولى الوجود ، بر اين تقدير موجود شدن و نشدنش هر دو مساوى باشند . چه اولويّت مفروضه چون در جانب ذات ممكن مأخوذ باشد ، و ترديد جواز عدم و عدم جواز عدم در ممكن كه اولى است وجودش ، واقع شد ، پس آن اولويت مرجّح نتواند شد . و اگر اولويّتى ديگر فرض كنى و همچنين الى غير النهايه ، بنابراين كه اولويّت امر اعتبارى است و تسلسل در اعتبارات جايز ، گوييم : ممكن با جميع اولويّات غير متناهية الوقوع ، عدمش جائز است يا نه : اگر جائز نيست ، اولويّات وجوب باشد . و اگر جائز است ، ترجيح بلا مرجح لازم آيد .\r\nو تقرير اين دليل بطريق استثنايى آن است كه اگر چه اولويّت در موجود شدن كافى مىبودى ، هرآينه وقوع عدمش جائز نبودى و الّا ترجيح بلا مرجح لازم آمدى . امّا چون ممكن است نه واجب ، وقوع عدمش جائز است . نتيجه دهد كه پس اولويّت در موجود شدن ممكن كافى نيست .\r\nو چون ثابت شد كه جائز نيست موجود شدن به مجرد اولويّت ، خواه ناشى از ذات خود باشد و خواه از علّت ، ثابت شد كه ممكن تا واجب نشود وجودش بعلّتى ، موجود نتواند شد . و اين است معنى قول حكما كه « الشيء ما لم يجب لم يوجد » .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nو چون دانستى كه علّت حاجت ممكن بعلّت ، امكان است نه حدوث ، و امكان لازم ماهيّت ممكن است و بموجود شدن ممكن ، امكان از ماهيّت او منفكّ نشود ، چه ممكن موجود را نيز چون ملاحظه كنى وجود و عدم هر دو نظر بذات وى مساوى باشند ؛ پس ممكن همچنانكه در ابتداء وجود محتاج است به علت ، در بقاء وجود نيز محتاج باشد به علت . بلكه وجود دم به دم و نو به نو ، از علّت بر او فائض شود . چه بقاء نيست مگر استمرار وجود . پس در هر دم كه وجود بر او مرور كند بايد كه از علّت فائض شود . پس ممكن هميشه مستغرق باشد در حدوث . چه آنا فآنا حادث شود از علت . غايتش در اصطلاح ، وجودى را كه مسبوق بوجود ديگر باشد بر سبيل اتصال ، حدوث نگويند . امّا در حقيقت حدوث باشد ، چه وجود در اين آن مخصوص بعينه در آن سابق نبوده . پس فى الحقيقه وجود در هر آن مسبوق باشد بعدم خود . و مبدأ حقيقى وجود ، اگر يك نفس افاضهء وجود نكند ، عالم باسره معدوم مطلق شود . نعم ما قيل :\r\n بمحض التفاتى زنده دارد آفرينش را * اگر نازى كند از هم فرو ريزند قالبها . \r\nو جماعتى كه حدوث را علّت حاجت دانند ، ممكن را در بقا محتاج بعلّت ندانند . و از روى جهل و نادانى گويند : « لو جاز على الواجب العدم ، لما ضرّ عدمه وجود العالم » .\r\nو آنچه شبهه كنند كه اگر ممكن در بقا محتاج بعلّت بودى ، هرآينه مردن مرد بنّا و كوزه‌گر مثلا ، سبب انعدام خانه و كوزه بودى ، جوابش آن است كه بنّا و كوزه‌گر و جميع اهل صناعت و حرفت كه در لغت اطلاق فاعل بر ايشان كنند ، علّت فاعلى وجود خانه و كوزه و ساير اجسام صناعيّه نيستند . بلكه علّت فاعل حركاتىاند كه آن حركات علّت معدّهء فيضان وجود صورت است از واهب الصور و الوجود ، بر آن اجسام . و انعدام علّت معدّه موجب انعدام معلول نيست .\r\nو بر آن جماعت مفسده‌اى عظيم لازم آيد كه به هيچ چيز مندفع نشود ، و آن چنان است كه لازم آيد كه ايشان اثبات واجب الوجود نتوانند كرد . چه بر اين تقدير تواند بود كه سلسلهء علل منتهى شود بممكن قديم . و او را بنابراين كه حادث نيست علّتى نبود . پس تسلسل لازم نيايد . و چون ممكن است ، واجب الوجود نتواند\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبود . و اگر بآلهيّت چنين ممكنى راضى شوند ، تنزيه آله خود و اثبات صفات كمال براى وى نتوانند كرد . چه نفى شريك و ساير صفات سلبيّه و اكثر صفات ثبوتيّه منوط بوجوب وجود است .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nفصل هشتم در اثبات واجب الوجود\r\nبرهان قاطع بر اين مطلب كه اعظم مطالب و اهمّ مسائل است ، بسيار است . و با وجود كثرت منحصر است در دو طريق : يكى موقوف بابطال دور و تسلسل . و ديگرى غير موقوف به آن . و ما از هر طريق ، برهانى كه اقوى و اتمّ و اوضح براهين آن طريق باشد ذكر كنيم .\r\nامّا تقرير برهان بطريق اوّل آن است كه گوئيم : شكّ نيست در وجود ممكنات . و ممكن موجود را لا بدّ است از علتى موجود ، چنان كه ثابت شد . و آن علّت نيز اگر ممكن باشد محتاج است بعلّت ديگر . و اين علّت ديگر اگر عين ممكن اوّل باشد ، به اين معنى كه دو ممكن باشند كه هر يكى علّت وجود آن ديگر باشد ، دور لازم آيد . و اگر ممكن ثالثى باشد ، آن نيز محتاج باشد بعلّتى . پس اگر در مرتبه‌اى از مراتب ، علّيّت برگردد بيكى از مراتب سابقه ، دور لازم آيد ، هر چند مرتبهء سابقه بعيد باشد . چه علّت علّت ، علّت است لا محاله ؛ و مقدّم بر مقدّم ، مقدّم است . و پيشتر دانستى كه هر چند واسطه در او بيشتر باشد ، مفسده در دور بيشتر خواهد بود . و اگر در هيچ مرتبه از مراتب ، عليّت رجوع نكند بمراتب سابقه ، بلكه ترقّى كند الى غير النهايه ، و اصلا منتهى نشود ، تسلسل لازم آيد لا محاله . و محاليّت دور و تسلسل هر دو سابقا معلوم شد . پس واجب است منتهى شدن سلسلهء عليّت به موجودى كه ممكن نباشد و محتاج به علّت نبود . و موجودى كه ممكن نباشد و محتاج به علّت نبود منحصر است در واجب . چه دانستى كه موجود منحصر است در واجب و ممكن . پس هرگاه ممكن نباشد ، لا محاله واجب خواهد بود . پس واجب شد وجود واجب الوجود ، بسبب آنكه ضرورى است وجود ممكن الوجود .\r\nو تقرير اين برهان بطريق قياس استثنايى آن است كه بگوئيم : هرگاه ممكن الوجودى موجود باشد ، بنابر بطلان دور تسلسل ، لا بدّ است كه واجب الوجود\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nموجود باشد . امّا ممكن الوجود موجود است . نتيجه دهد كه پس واجب الوجود موجود است . و بعبارت ديگر ، اگر واجب موجود نباشد ، بنابر بطلان دور و تسلسل ، ممكن الوجود موجود نباشد . امّا ممكن الوجود موجود است . نتيجه دهد كه پس واجب الوجود موجود است .\r\nتقرير ديگر : بنابر موجود بودن ممكن ، هرگاه دور و تسلسل باطل باشد واجب الوجود موجود باشد . امّا دور و تسلسل باطل است . نتيجه دهد كه پس واجب الوجود موجود است . و بعبارت ديگر : بنابر وجود ممكن ، اگر واجب الوجود موجود نباشد ، دور يا تسلسل جايز باشد . ليكن دور يا تسلسل هيچ‌كدام جايز نيست . نتيجه دهد كه پس واجب الوجود موجود باشد .\r\nو بطريق شكل اوّل از قياس اقترانى مركّب از متصلات گوئيم : هرگاه ممكن موجود باشد ، سلسلهء عللش متناهى باشد لاستحالة التّسلسل . و هرگاه سلسلهء علل ممكن متناهى باشد ، واجب الوجود موجود باشد ، لاستحالة الدور . نتيجه دهد كه هرگاه ممكن موجود باشد واجب الوجود موجود باشد . و بعبارت ديگر هرگاه ممكن محتاج باشد بعلّت ، سلسلهء عللش متناهى باشد و غير راجع در عليّت ، لاستحالة الدور و التّسلسل . و هرگاه علل ممكن متناهى باشد و غير راجع در عليّت ، واجب الوجود موجود باشد . نتيجه دهد كه هرگاه ممكن محتاج باشد به علت ، واجب الوجود موجود باشد . و هو المطلوب .\r\nامّا تقرير برهان بطريق دوّم - اعنى طريق غير موقوف ببطلان دور و تسلسل - آن است كه گوئيم :\r\nاگر واجب الوجود نباشد هيچ ممكنى موجود نباشد ، خواه دور و تسلسل باطل باشد و خواه نه . چه مجموع ممكنات موجوده ، بر تقدير عدم واجب الوجود ، يا موجود واحد حقيقى علىحده خواهد بود ، به اين معنى كه صورتى يا هيأتى و بالجمله جهت وحدت حقيقيّه قائم باشد در خارج به او ، مانند بيت و سرير . و يا مجموع ممكنات موجوده ، موجود واحد حقيقى علىحده غير كل واحد نخواهد بود به اين معنى كه بر مجموع من حيث المجموع ، جهت وحدت حقيقيّه بحسب خارج قائم نباشند ؛ مانند عشيرهء واحده ، و عسكر واحد ، و صفّ واحد .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nپس اگر مجموع ممكنات ، موجود واحد علىحده باشد بحسب خارج ، او نيز ممكن خواهد بود نه واجب ، بنابر آنكه مفروض عدم واجب است . و چون ممكن باشد و موجود باشد ، لا محاله محتاج باشد بعلّتى . و چون واجب الوجود نيست ، لهذا علتش نفس ذات او نتواند بود . پس علتش يا اجزاء او خواهد بود يا خارج از او .\r\nچون سخن در علّت مستقلّه است ، چه مراد علّتى است كه وجود ممكن به او واجب شود ، تا موجود تواند شد ، و آن نيست مگر علّت مستقلّه ؛ پس نتواند بود كه علّت مجموع ، يكى از اجزاء وى باشد ، چه علّت مستقلّهء مجموع ، لا بدّ است كه علّت هر يك از اجزاء باشد . و لازم آيد كه آن يكى از اجزاء كه علّت مجموع است ، علّت نفس خود نيز باشد . و حال آنكه ممكن است و ممكن علّت نفس خود نتواند بود .\r\nو نيز نتواند بود كه علّت مجموع ، خارج از اجزاى وى باشد كه مجموع ممكنات است . چه خارج از مجموع ممكنات موجودى نتواند بود مگر واجب ، و مفروض عدم واجب است .\r\nو اگر مجموع ممكنات من حيث المجموع ، موجود علىحده بحسب خارج نباشد ، علّت علىحده نطلبد ، بلكه نباشد در خارج مگر نفس افراد متكثّرهء غير متناهيه ، كه هر يك علّت است مر ديگرى را الى غير النهايه . و محتاج نبود تحقّق اين مجموع كه من حيث المجموع موجودى است اعتبارى ، مگر به تحقّق نفس آحاد غير متناهيه كه متحقّق است هر يك به تحقّق ديگرى .\r\nو اين مجموع بمعنى نفس آحاد - اعنى معروض هيأت اجتماعيه ، بدون نفس هيأت - اگر چه در خارج موجودى است علىحده ، امّا موجود واحد نيست .\r\nچرا كه جهت وحدتش كه هيأت اجتماعى است ، امرى است اعتبارى متحقّق در ذهن نه در خارج . بلكه در خارج نيست مگر نفس آحاد كه معروض اين امر ذهنى است . پس نفس آحاد موجود باشد در خارج بوجودى كه غير وجود هر يك از آحاد است و عين وجودات آحاد . و اين لا محاله وجودى است علىحده ، غير وجود هر يك از آحاد . امّا وجود واحد نيست ، بلكه وجود كثير است . و محتاج نيست بعلّتى غير از علل آحاد . و علل آحاد متحقّق است با آحاد . چه مفروض اين است\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nكه هر يك از آحاد علّت ديگرى باشد . و اين وجود - يعنى وجود مجموع آحاد كه مركّب از وجودات آحاد است - اگر چه از اين حيثيّت كه عين وجودات آحاد است . محتاج بعلّتى غير آحاد نيست . امّا به جهت اينكه واجب شود تا موجود تواند شد ، محتاج است بعلّتى غير از آحاد ، چه نفس آحاد علّت وجوب اين وجود نتواند شد . چه وجود هر يك از آحاد ، اگر چه واجب است بوجود علّت ، و ممتنع است عدمش با وجود علّت خود ، امّا مجموع آحاد ممتنع نيست عدمش ، و واجب نيست وجودش . بسبب اينكه هر يك از آحاد ، اگر چه ممكن است ، و هر ممكنى جائز العدم ، امّا چون علتش كه يكى ديگر از آحاد است فرضا موجود است ، پس عدم آن يك ممتنع است ، بخلاف عدم همهء آحاد ، چه فرض عدم آحاد ، فرض عدم معلول است با عدم علّت . و اين فرض هرگاه علّت ، ممكن باشد ، لا محاله ممكن باشد . پس عدم مجموع سلسله كه هر يك از آحادش ممكن باشد ، جائز است .\r\nو عدم يكى از آنها سلسله تنها ممتنع .\r\nو عدم مجموع ممكنات اين چنين است : اعنى عدم سلسله‌اى است كه هر يك از آحادش ممكن است . پس جائز باشد . و چون عدم مجموع ممكنات جائز باشد ، وجودش لا محاله واجب نباشد . و دانستى كه وجود ممكن تا واجب نشود ، موجود نتواند شد .\r\nو هيچ‌يك از آحاد اين سلسله ، علّت وجود اين سلسله نتواند شد ، چه وجود اين سلسله عين وجودات آحاد است . پس اگر احدى از سلسله ، علّت وجوب وجود جميع وجودات آحاد اين سلسله باشد ، علت وجوب وجود خود نيز باشد و هر چه علّت وجوب وجود باشد واجب الوجود لذاته باشد نه ممكن الوجود .\r\nو مجموع سلسله نيز نتواند كه علت وجوب وجود خود باشد . چه مجموع سلسله نيست مگر عين آحاد ، و وجودش نيست مگر عين وجودات آحاد . و هر يك از آحاد ممكن است ، پس مجموع نيز ممكن باشد . و چون ممكن باشد ، علت وجوب وجود خود نتواند بود .\r\nاگر گويند چرا نتواند شد كه علّت وجوب وجود سلسله ، مجموع آحاد ماعداى معلول اخير باشد . و اين مجموع ما عدا ، چون غير مجموع آحاد باسرها است ، بسبب اشتمال آحاد باسرها بر معلول اخير ، بخلاف ما عدا ، پس مجموع\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nسلسله ، علّت وجوب نفس خود نشده باشد . بلكه جزو سلسله ، علّت مجموع سلسله باشد . و چون اين امور متعدّده‌اند و هر يك علّت وجوب ديگرى ، لازم نيايد كه يكى از اجزاء سلسله واجب لذاته باشد .\r\nجواب گوئيم : كه چون امور متعدده هم ممكناتند و علل و معلولات ، پس عدم هر يك اگر چه با فرض وجود ديگرى ممتنع است ، ليكن همه با هم جايز است . و هرگاه عدم همه با هم ، جايز باشد ، عدم معلول اخير نيز با عدم همه ، جائز خواهد بود . و چون عدم جميع آحاد سلسله باسرها جايز باشد ، وجوب از كجا مستفاد تواند شد . پس علّت وجوب وجود سلسله ، موجودى بايد خارج از سلسله . و موجود خارج از سلسلهء جميع ممكنات ، نيست مگر واجب لذاته . پس اگر واجب الوجود نباشد ، هيچ ممكن موجود نتواند شد . پس به طريق قياس استثنايى گوئيم :\r\nاگر واجب موجود نباشد ، هيچ ممكن موجود نباشد . ليكن ممكن البتّه موجود است ، نتيجه دهد كه پس واجب الوجود موجود است .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nفصل نهم در نفى شريك از واجب الوجود\r\nبدان كه واجب را شريك نتواند بود ، نه در ماهيت و نه در وجوب وجود .\r\nامّا در ماهيّت ، بسبب آنكه مشاركت در ماهيّت يا مجانس باشد يا مماثل . چه ماهيت مشتركه اگر تمام حقيقت هر دو بود ، متشاركين متماثلين باشند . و اگر بعضى از حقيقت هر دو بود ، متجانسين . چه بعضى حقيقت مشتركه يا جنس باشد يا فصل بعيد . و فصل البته مستلزم جنس بود . بهر تقدير متشاركين در بعضى حقيقت ، متجانسين باشند . پس اگر واجب الوجود را مشاركى باشد در ماهيت ، و آن ماهيّت مشتركه ، بعضى از حقيقت هر دو بود ، لازم آيد كه واجب الوجود را جنسى باشد . و هر حقيقت را كه جنسى باشد ، لا محاله فصلى نيز باشد . چه جنس چون بعضى از حقيقت است و مشترك است ميان هر دو ، پس لا محاله در حقيقت هر فردى ، جزوى ديگر بايد كه مشترك نبود ، بلكه مختصّ به آن فرد بود . و امتياز فردين لا محاله به آن جزء باشد . و مراد از فصل نيست مگر جزو مختصّ مميّز . پس لازم آيد كه حقيقت واجب الوجود مركّب باشد از جنس و فصل . و تركّب مطلقا در واجب محال است . بسبب آنكه مركّب محتاج باشد به اجزاء و جزء غير كل است بالبديهه . و احتياج به غير منافى وجوب وجود است ، چنان كه دانسته شد .\r\nو اگر ماهيت مشتركه بين الواجبين ، تمام حقيقت هر دو بود ، چنين ماهيّت را ماهيّت نوعيه گويند . پس هر يك از واجبين محتاج خواهد بود در وجود خود ، كه ممتاز است لا محاله از وجود آن ديگر ، بعوارض مشخصه . و محتاج به غير در وجود ، واجب الوجود نتواند بود .\r\nاز اينجا معلوم شد كه تشخّص واجب الوجود عين حقيقت اوست . امّا اينكه واجب الوجود را در وجوب وجود ، شريك نيست ، بسبب آنكه دانسته شد كه وجود در واجب عين حقيقت اوست . پس اگر دو واجب الوجود باشند ، حقيقت\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nوجود مشترك باشد ميان هر دو . حقيقت مشتركهء ميان هر دو چيز ، يا جنسى باشد يا نوعى . و بر هر تقدير تركّب واجبين لازم آيد ، چنان كه گذشت .\r\nو تقرير اين برهان ، بطريق قياس استثنايى آن است كه گوئيم :\r\nاگر واجب الوجود را شريكى بودى ، هرآينه مركّب بودى . لكن مركّب نيست ، پس او را شريكى نيست . و هو المطلوب .\r\nو لا بدّ است در اين مقام از ذكر شبههء ابن كمونه ، و دفع نمودن آن . و آن چنان است كه كسى گويد :\r\nمعنى عينيّت وجود در واجب نيست مگر اينكه نفس حقيقت واجب ، منشأ انتزاع وجود بوده ، بدون حاجت به امرى زايد بر ذات . نه آنكه در خارج حقيقتى باشد و وجودى كه عين آن حقيقت باشد . پس بنابراين تواند بود كه در خارج دو حقيقت مختلفه به تمام ماهيّت باشند كه هر يك بنفس ذات خود ، منشأ انتزاع وجود شوند . و وجود نبود مگر لازم منتزع از نفس حقيقت هر دو . و تواند بود كه حقايق مختلفه را ، لازم واحد باشد ، چنان كه مقرّر است . پس حقيقت مشتركه بحسب خارج لازم نباشد ، و تركّب واجب لازم نيايد .\r\nاين بود تقرير شبهه . و قوم چون در مسألهء عينيّت وجود واجب ، به همين اكتفا كرده‌اند كه وجود در خارج عين حقيقت باشد بالمعنى المذكور ، دفع اين شبهه بر ايشان بغايت مشكل شده . و ما چون - بتوفيق الله تعالى و فضله - متفطّن شده‌ايم كه عينيّت وجود در واجب آن است كه وجود در خارج عين حقيقت واجب باشد بالمعنى المذكور ، و ماهيّت واجب عين مفهوم وجود منتزع باشد در ذهن بمعنى كه سابقا بيان كرديم ، دفع اين شبهه بر ما بغايت آسان است . و تقريرش آن است كه گوئيم :\r\nچون ماهيت واجب عين مفهوم وجود است در ذهن . پس اگر مفهوم وجود ، كه نيست مگر معنى واحد ، منتزع شود از دو حقيقت مختلفه به تمام ماهيت ، لازم آيد كه ماهيت واحده ، تمام ماهيّت دو حقيقت مختلفهء به تمام ماهيت باشد ، و بطلان اين بديهى است . و الحمد للّه على فضله .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nفصل دهم در صفات واجب الوجود\r\nبدان كه واجب الوجود را دو گونه صفات است كه زبان شرع به آن ناطق شده ، و عقول نيز بر آن دلالت كرده :\r\n\r\nقسم اوّل : صفات ثبوتيّهء حقيقيّه\r\nكه مفهوم آن سلب و اضافهء به غير ، نيست - اگر چه عارض تواند شد اضافهء به غير ، بعضى از آنها را - مانند : قدرت و علم و اراده و مشيّت و اختيار و سمع و بصر و حيات و كلام .\r\nامّا معنى قدرت ، توانايى است بر ايجاد اشياء بر وفق علم و اراده ، و لازم اين معنى است آنكه اگر خواهد كند ، و اگر نخواهد نكند . پس اگر چيزى را هميشه خواهد و كند ، يا هرگز نخواهد و نكند ، منافى قدرت نباشد . و نسبت صفت قدرت بر فعل و ترك ، هر دو نظر به او ، مساوى باشد . و تا خواهش به يك طرف ضمّ نشود رجحان نيابد .\r\nو قدرت واجب تعالى عام است ، اعنى شامل جميع ممكنات است .\r\nبسبب آنكه ممكن ، اگر جايز الوقوع نباشد ، ممكن نباشد . و اگر جايز الوقوع باشد ، موقوف بمرجّح باشد . و جميع مرجّحات منتهى شود بواجب الوجود . پس همهء ممكنات مقدور او باشند .\r\nاگر كسى گويد كه وقوع ممكن محتاج است بمرجّحى . و مرجّح لازم نيست قادر بودنش تا ممكن مقدور باشد . بلكه تواند بود كه مرجّح فاعل بالطبع باشد ، كه نسبت او به فعل و ترك مساوى نباشد ، مانند نار نظر به احراق مثلا .\r\nجواب گوئيم : كه فاعل بالطبع چون ممكن است ، در وجود محتاج است بمرجّحى ، كه لا محال منتهى شود به واجب الوجود . پس معلول او مقدور واجب الوجود باشد . به اين معنى كه واجب الوجود اگر خواهد مثلا ، نار ايجاد كند تا احراق كند ؛ و اگر نخواهد ، ايجاد نار نكند و احراق بفعل نيايد . پس احراق كه معلول نار است ، مقدور واجب باشد .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nو امّا مراد از علم ، ادراك جميع اشياء است : خواه كلّى و خواه جزئى ، و خواه مجرد و خواه مادّى ، و خواه ذات خود و خواه غير خود .\r\nو امّا مراد از اراده ، علم است به مصلحت فعل يا به مفسدهء فعل ، كه به سبب آن خواهش به فعل يا به ترك فعل ، بهم رسد .\r\nو امّا مشيّت ، خواهش است به فعل يا به ترك كه بسبب علم به مصلحت يا به مفسده بهم رسد .\r\nو امّا اختيار ، برگزيدن فعل است بر ترك ، يا ترك بر فعل بسبب تعلّق خواهش باحدهما .\r\nو در واجب تعالى اين هر سه صفت : اعنى اراده و مشيت و اختيار ، از هم منفك نباشند . چه او غنّى مطلق است ، و قادر مطلق . و فعل و ترك اشياء منوط نتواند بود مگر به مصلحت و مفسده كه راجع شوند به مخلوقات . پس همين‌كه دانست مصلحت در وجود چيزى در وقتى است كه مصلحت مخصوص آن وقت بود ، البته خواهد فعل آن چيز را ، و اختيار فعل كند . چه وجود معارض و منازع در شأن وى متصوّر نباشد ، و تردّد در امر وى روا نبود .\r\nو اين جمله كه گفتيم بخلاف ما است كه گاه باشد كه علم به مصلحت شيء داشته باشيم و خواهش آن نباشد ، و گاه باشد كه خواهش هم باشد و اختيار نتوانيم كرد ، و نيز گاه باشد كه علم به مصلحت يا به مفسده ، بعد از تردّد و انديشهء بسيار بهم رسد ، و بسيار هم باشد كه بهم نرسد و ترجيح ممكن نگردد .\r\nامّا سمع و بصر ، علمى است متعلّق به مسموعات و مبصرات ، بلكه به جميع جزئيات محسوسه . و اينكه در شرع تخصيص به سمع و بصر يافته ، بنابر آن است كه چون سمع و بصر ، لطيف‌ترين حواس است ، نسبتش بطريق مجاز بواجب الوجود رواست ، بخلاف سائر حواس كه بطريق مجاز نيز روا نيست .\r\nو امّا مراد از حيات ، صفتى است كه مصحّح اتصاف موجود باشد به علم و قدرت . مثلا جسم بما هو جسم ، صحيح نيست اتّصافش به علم و قدرت .\r\nهمچنين جماد بما هو جماد ، و نبات بما هو نبات . ليكن حيوان بما هو حيوان ، صحيح است اتّصافش به علم و قدرت . پس صفتى را كه در حيوان ، منشأ صحّت اتّصاف مذكور است ، حيات خوانند .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nو امّا مراد از كلام ، قدرتى است متعلّق بايجاد الفاظ و حروف كه دلالت كند بر معانى كه مقصود باشد القاء آن معانى بسوى مخاطب ، نه نفس الفاظ و حروف كه در لغت و عرف ، كلام عبارت از آن است . چه الفاظ و حروف ، صوتى است قائم به هوا ، نه به معانى الفاظ كه قائم باشد آن معانى به نفس . چه گاه باشد كه معانى الفاظ قائم باشد به نفس كسى كه تكلّم نتواند كرد ؛ لا محاله او را متكلّم نتوان گفت .\r\nپس اين الفاظ و حروف قرآن مجيد مثلا ، كلام خداست ؛ ليكن نه كلامى كه يكى از صفات واجب تعالى است . بلكه كلامى كه يكى از صفات واجب است ، به معنى تكلّم است ، و تكلّم قدرت بر ايجاد الفاظ مذكوره . و الفاظ ، كلام است به معنى « متكلّم به » .\r\nو دليل بر اينكه كلام به معنى متكلّم به ، اعنى الفاظ مذكوره ، غير صفت است ، آن است كه الفاظ مذكوره بالبديهه حادث است : هم بالنوع و هم بالشّخص . امّا بالنوع در وقت نزول . و امّا بالشّخص در وقت تلاوت . و صفت واجب الوجود ، بالاتّفاق حادث نتواند بود .\r\nپس بطريق شكل اوّل گوئيم :\r\nكلام به معنى الفاظ ، حادث است . و هيچ حادث ، صفت خدا نتواند بود . نتيجه دهد كه كلام به معنى الفاظ ، صفت خدا نتواند بود .\r\nچون معانى صفات مذكوره را دانستى ، بدان كه دليل بر ثبوت اين صفات براى واجب تعالى آن است كه هيچ شكى نيست كه ثبوت اين صفات كمال است براى موجود بما هو موجود ، چه بالبديهه معلوم است كه علم مثلا كمال و شرف است نظر به جهل . و جهل نقص است نظر به علم . و همچنين قدرت كمال است نسبت به عجز ، و اراده و اختيار نسبت به اضطرار ، و سمع و بصر و حيات نسبت به مقابلش ، و كلام نسبت به عيّ . و شك نيست در صحّت اتّصاف موجود بما هو موجود ، به اين كمالات . به اين معنى كه حيثيّت موجوديّت منافى اتصاف به اين كمالات نيست . بلكه گاه باشد كه موجود لا بما هو موجود بل بما هو ذو خصوصية زائدة على الموجوديّة ، قابل اتّصاف به اين كمالات نباشد . به اين معنى كه موجود ، متخصّص شده باشد به طبيعتى و صورتى كه منافى قبول قلم و\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nقدرت و ساير كمالات بود . ليكن آن طبيعت و صورت لا محاله زائد باشد بر موجوديّت . پس هر موجودى كه در او هيچ حيثيّتى و جهتى نباشد غير از موجوديّت ، لا محاله در او امرى منافى اتصاف به كمال نخواهد بود .\r\nو واجب الوجود موجود است بما هو موجود ، بدون خصوصيّتى زائد بر موجوديّت . چه دانستى كه حقيقتش عين وجود است ، و ماهيّت غير وجود منتفى از او . پس هيچ خصوصيتى ديگر در او نتواند بود . چه همهء خصوصيّات فرع ماهيّت زائده بر وجود است كه در واجب منتفى است . پس در واجب امرى كه منافى اتّصاف به كمالات باشد متحقّق نتواند بود . و پيشتر دانستى كه هر چه ممكن باشد ، اتّصاف واجب الوجود به او واجب است ، و الّا لازم آيد كه در واجب الوجود جهتى بالقوّه باشد و آن محال است . پس واجب الوجود متّصف باشد به كمالات مذكوره .\r\nپس به هيأت شكل اوّل گوئيم :\r\nواجب الوجود موجود است بما هو موجود . و هر چه موجود است بما هو موجود ، صحيح است اتّصاف او به كمالات وجود . نتيجه دهد كه پس واجب الوجود صحيح است اتصاف او به كمالات وجود .\r\nو بعد از آن گوئيم :\r\nكمالات مذكوره صحيح است اتّصاف واجب به او . و هر چه صحيح است اتصاف واجب به او ، ثابت است بالفعل براى واجب الوجود . نتيجه دهد كه پس كمالات مذكوره ثابت است بالفعل براى واجب الوجود . و هو المطلوب .\r\nو چون طريق ثبوت صفات كمال در واجب الوجود دانستى ، و آن كمال بودن اين صفات است ، توانى دانست كه ذات واجب الوجود در اتّصاف به اين صفات واقع است بر اكمل انحاء اتصاف شيء به صفت ؛ چنان كه واقع است بر اكمل انحاء اتّصاف شيء به وجود . و نحو اكمل در اتّصاف آن است كه ذات در اتّصاف به اين صفات ، محتاج نباشد بقيام صفتى زائد بوى . بلكه ذات بذات خود متّصف باشد به مفهومات اين صفات . به اين معنى كه اثرى كه در غير واجب تعالى مترتّب شود بر ذات بسبب قيام صفتى بر وى ، مترتّب شود آن در واجب\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nتعالى ، بر ذات بذاتها بدون حاجت به قيام صفتى به او . پس صفات واجب عين ذات او باشد ، چنان كه وجود عين ذات اوست .\r\nو تقرير دليل بر اين مطلب ، بطريق قياس استثنايى آن است كه بگوئيم :\r\nهرگاه عينيّت صفت ، كمال باشد نظر به زيادتى صفت ، بايد كه صفات واجب عين ذات او باشد لاستحالة النقص عليه تعالى . ليكن عينيّت صفات ، كمال است نظر به زيادتى صفت بالبديهه ، نتيجه دهد كه پس صفت واجب ، عين ذات او باشد ، و هو المطلوب .\r\nو ايضا از اين طريق توان دانست كه علم واجب تعالى به اشياء حضورى است . بسبب آن كه علم حضورى - اعنى حاضر بودن اشياء بنفس ذوات خود نزد واجب تعالى - اكمل است بالبديهه از علم حصولى - اعنى معلوم بودن اشياء مر واجب تعالى را ، بسبب قيام صورت اشياء بذات واجب تعالى - . پس بطريق قياس استثنايى گوئيم :\r\nهرگاه علم حضورى اكمل باشد از حصولى ، بايد كه علم واجب حضورى باشد . ليكن علم حضورى اكمل است بالبديهه . نتيجه دهد كه پس علم واجب حضورى است . و هو المطلوب .\r\nو اين سخن در علم تفصيلى است بعد از ايجاد . و قبل از ايجاد لازم نيست مگر علم اجمالى كه عين ذات واجب تعالى است .\r\nو امّا علم تفصيلى قبل از ايجاد بر دو وجه متصوّر است :\r\nيكى بحصول صور اشياء در ذات واجب تعالى ، يا در ذات معلول اوّل .\r\nو دويم بحضور ذوات اشياء قبل از ايجاد ، همچنانكه بعد از ايجاد .\r\nبنابر آنكه قبل و بعد زمانى نظر به واجب تعالى به يك نسبت باشد .\r\nو تصحيح اين دو وجه ، اعنى حصول صور در ذات واجب تعالى ، و حضور ذوات قبل از ايجاد ، بغايت دشوار است . و ما در گوهر مراد و سائر كتب عمليّهء خود ، تصحيح هر دو وجه كرده‌ايم ، و دفع مفاسد و اشكالات نموده . و ذكر آنها مناسب اين رساله نيست ، و واجب هم نيست تحصيل اعتقاد به چگونگى علم واجب تعالى ، بعد از اعتقاد به اصل علم و اذعان به اينكه جميع اشياء كليّه و\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nجزئيّه ، مجرّده و مادّيه ، بعد از ايجاد و قبل از ايجاد ، معلوم واجب الوجود است ، به نحوى كه لايق به جلال او باشد . و اين اعتقاد حاصل شود از نظر به برهان سابق در اثبات صفات كمال .\r\nو اگر كسى به جهت حصول اطمينان ، طلب چگونگى كند ، كافى است اعتقاد به علم تفصيلى حضورى بعد از ايجاد ، و علم اجمالى قبل از ايجاد ، كه عين ذات واجب تعالى است . امّا تفصيلى حضورى بعد از ايجاد ، بيان كفايتش ظاهر است .\r\nو امّا اجمالى قبل از ايجاد ، كفايتش آن است كه مراد از علم اجمالى ، علمى است بسيط كه اگر تحليل و تفصيل كرده شود ، بعينه علم به اشياء كثيره باشد . پس پيش از تحليل نيز صادق است كه اشياء كثيره معلوم است . و توضيح اين مطلب به مثالى كنيم ، و گوئيم : كسى كه عالم به يكى از علوم مدوّنه مثل نحو باشد ، شك نيست كه او را ملكه‌اى حاصل شود كه به آن ملكه ، علم به جميع مسائل جزئيّهء نحو ، او را حاصل باشد ، به حيثيّتى كه اگر سؤال كنند از وى از مسأله‌اى از مسائل جزئيّهء نحو ، علم به يقين داند كه علم به جواب آن مسأله او را حاصل است . پس شروع كند در تقرير جواب . با آنكه صورت آن جواب اصلا پيش از تقرير بعينه در ذهن او نبوده باشد . بلكه چيزى او را حاصل باشد كه قابل تحليل و تفصيل باشد به اين جواب ، و جواب ساير مسائل جزئيه . و در اصطلاح علماء ، نحو عبارت است از آن ملكه ، و آن ملكه علمى است اجمالى به جميع آن مسائل مفصّلهء جزئيه . پس تواند بود كه عالم نحوى را ، صورت هيچ مسألهء جزئيّه بالفعل در ذهن حاضر نبوده باشد . و مع ذلك عالم باشد به جميع مسائل نحو . به اين معنى كه هر مسألهء جزئيّهء نحو كه از او بپرسند ، جواب تواند گفت . پس او عالم است حقيقتا به آن مسأله ، و الّا چگونه قادر بر جواب آن مسأله مىبود . و نسبت آن ملكه به آن مسائل ، نسبت علّت باشد به معلولات خود . چنان كه وجود خارجى معلولات ، از علّت حاصل شود ، وجود ذهنى مسائل جزئيّه ، از ملكهء مذكوره حاصل شود . و هرگاه علّت شىء كسى را حاصل باشد ، آن شىء نيز او را حاصل باشد به طريق اتمّ .\r\nو واجب تعالى را پيش از ايجاد اشياء ، علمى حاصل است بسيط كه عين\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nذات اوست . و آن علم اوست بذات خود . همچنانكه ذات او علّت جميع اشياء است بحسب وجود خارجى ، علم بذات او نيز ، علّت علوم تفصيليّهء به جميع اشياء است بحسب وجود علمى . پس هرگاه واجب الوجود را علم بذات خود حاصل باشد ، علم به جميع اشياء نيز حاصل باشد . بسبب آنكه ذات او علّت جميع اشياء است و علم به علّت ، مستلزم علم به معلول ، بلكه عين علم به معلول است .\r\nاگر كسى اعتراض كند كه ما علم به ذات خود داريم ، و علّت فعل خوديم ، و حال آنكه علم به فعلى كه در زمان مستقبل از ما صادر خواهد شد ، ما را حاصل نيست ، پس چگونه علم به علّت ، مستلزم علم به معلول ، يا عين علم به معلول باشد ؟\r\nجواب گوئيم : كه ما بذات ، علّت مستقلّهء فعل خود نيستيم ، بلكه تا دواعى از خارج بهم نرسد و همچنين اسباب و آلات خارجيّه دست بهم ندهد ، صدور فعل از ما ممكن نگردد . بخلاف واجب الوجود كه علّت مستقلّهء جميع معلولات ، و دواعى بر فعل كه علم به مصلحت است عين ذات اوست ، نه مستفاد از خارج . و منزّه است از حاجت به اسباب و آلات خارجيّه .\r\n\r\nقسم دوّم : صفات سلبيّه است و اضافيّه .\r\nامّا سلبيّه : مثل الواجب ليس بجوهر و لا بعرض و لا بجسم ، و لا قائما بمادّة و لا بمحلّ و لا مكانيّا و لا زمانيّا ، لا بذى صورة و شكل و لا بمتحرّك و لا بساكن و امثال ذلك . و آن راجع شود به تنزيه واجب الوجود از هر چه لائق بجلال او نباشد ، و منافى باشد با واجب الوجود بودن . و دليل بر آن ، همين واجب الوجود بودن است . چه همهء اين اوصاف ، مقتضى حاجت و نقص است ، و مستلزم امكان است ، و امكان منافى وجوب .\r\nامّا اضافيّه : مانند خالقيّت و رازقيّت و قيّوميّت و امثال آن .\r\nو هيچ‌كدام از صفات سلبيّه و اضافيّه ، عين ذات نتواند بود ، و الّا لازم آيد كه ذات واجب از مقولهء سلب يا اضافه باشد . و حال آنكه سلب ، عدم است ، و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاضافه وجود غير مستقلّ و محتاج . و ذات واجب عين وجود است و غير محتاج .\r\nو آنچه در اين مقام متعارف شده در كتب متكلّمين ، ذكر مبحث رؤيت است ، و تطويل عظيم در نفى و اثبات آن .\r\nجمهور اشاعره قايلند به جواز رؤيت بارى تعالى در روز قيامت ، مر مؤمنان را .\r\nو جمهور معتزله و علماء اماميّه متفق‌اند بر امتناع رؤيت مطلقا . بنابر آنكه تعلّق رؤيت مستلزم شكل و صورت و مكان و جهت و ساير صفات و لوازم جسميّت است كه در شأن بارى تعالى ممتنع است ، بدليل وجوب وجود ، چنان كه دانسته شد .\r\nو اشاعره مضطرّ شده‌اند كه قائل شوند به جواز رؤيت بدون لوازم مذكوره .\r\nو اين معنى قائل شدن است به وجود ملزوم بىوجود لازم . و امتناع آن از جملهء بديهيّات است . و بعضى از ايشان به سخافت اين قول واقف شده ، گويند كه معنى مذكور ، در حقيقت رؤيت نيست ، بلكه از مقولهء مشاهدهء عقلى است .\r\nنهايتش در قدرت الهى ممتنع نيست كه حالتى كه مر عقول مؤمنان را ثابت است در روز قيامت ، كه مشاهدهء نور وجود الهى به قدر معرفتى كه هر كدام را حاصل شده ، نمايند ، آن حالت براى جارحهء بصر مؤمنان نيز ، حاصل شود . و از اين جهت كه براى بصر حاصل شود ، آن حالت را رؤيت نام كنيم .\r\nو اين غايت توجيه مذهب اشعرى است . و اين سخن مبتنى بر اصل فاسد ايشان است كه قايلند به جواز ثبوت هر چيزى براى هر چيز . مثلا جماد را بما هو جماد ، جائز دانند كه عالم متبحّر در همهء فنون علميّه باشد . و جايز دانند كه عقل كار چشم و چشم كار عقل كند . و آب كار آتش و آتش كار آب . و ارادهء الهى را جزاف محض دانند . و هيچ قابليّت و استعداد و مصالح و مفاسد را در ايجاد اشياء مدخل ندهند . و فساد اين اصل عند التأمّل افحش از آن فرع است . و چون امر اين\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمسأله در غايت ظهور است ، اولى آنكه از تطويل در آن ، اعراض كرده شود .\r\n\r\n","description":"","footnote":"","page_name":" 55 ","page_number":55},
  {"content":"\r\n . \r\n","description":"","footnote":"","page_name":" 56 ","page_number":56},
  {"content":"\r\n\r\n\r\nباب دوّم : در عدل\r\nو مراد از عدل ، اتّصاف ذات واجب الوجود است بفعل حسن و جميل و تنزّه اوست از فعل ظلم و قبيح . و بالجمله همچنانكه توحيد كمال واجب است در ذات و صفات ، عدل كمال واجب است در افعال . و مطلوب از اين باب ، در چند فصل مبين شود .\r\n\r\n","description":"","footnote":"","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\n\r\nفصل اوّل در بيان حسن و قبح افعال\r\nبدان كه علما را خلاف است در اينكه حسن و قبح افعال عقلى است يا شرعى .\r\nجمهور اماميّه و معتزله و حكما ، بر مذهب اوّلند . و جمهور اشاعره بر مذهب ثانى . و مراد از حسن فعل ، آن است كه فاعل آن فعل ، مستحقّ مدح و تعظيم شود . و مراد از قبح فعل ، آنكه فاعل آن بسبب آن مستحقّ مذمّت و تنديم گردد . و مراد از اين مدح و تعظيم ، و همچنين از مذمّت و تنديم ، اعمّ است از اينكه از جانب خداى تعالى باشد يا از جانب عقلا .\r\nپس مراد از عقلى بودن حسن و قبح ، آن است كه عقل تواند دانست ممدوحيّت نفس الامرى و مذموميّت نفس الامرى بعضى از افعال را ، اگر چه شرع بر آن وارد نشده باشد . و يا تواند دانست جهت ورود شرع را بر تحسين فعلى يا بر تقبيح فعلى ، اگر شرع وارد شده باشد .\r\nو ندانستن عقل جهات حسن و قبح را در بعضى ديگر از افعال ، و محتاج بودن بورود شرع ، ضرر نكند بعقلى بودن حسن و قبح مطلقا . چه هرگاه بعضى از وجوه حسن و قبح بالاستقلال دانسته شد ، بعضى ديگر كه موقوف است به ورود شرع نيز ، معلوم تواند شد به آن بعض مذكور . مثلا تواند دانست كه فعل فلانى كه امر شرعى به آن وارد شده ، البته حسن است در نفس الامر ، كه اگر قبيح بودى ، يا خالى از جهات حسن و قبح هر دو بودى ، هرآينه قبيح بودى از حكيم طلب آن فعل . و همچنين فعلى كه نهى شرعى از آن وارد شده ، تواند دانست كه مذموم است در نفس الامر . و الّا نهى از آن مذموم بودى .\r\nو مراد از شرعى بودن حسن و قبح ، آن است كه عقل را نرسد نه ادراك حسن و قبح ، و نه ادراك جهات حسن و قبح ، در هيچ فعلى از افعال : نه پيش از ورود شرع و نه بعد از آن .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nو گاه باشد كه گويند مراد از عقلى بودن اشتمال فعل است بر جهت محسّنه و جهت مقبّحه . خواه عقل آن جهت را تواند دانست و خواه نه . و مراد از شرعى بودن ، آنكه مشتمل بر جهتى نباشد ؛ بلكه حسن و قبح در افعال به مجرّد امر و نهى شارع موجود شود . پس فعلى را كه امر به آن وارد شده باشد ، تواند بود كه در همان وقت بعينه نهى از آن وارد شدى . و فعلى را كه نهى از آن وارد شده ، تواند بود كه در همان وقت امر به آن صادر شدى . و بنابر عقلى بودن ، محال است تعاكس مذكور ، هرگاه وقت متّحد باشد . امّا اگر وقت مختلف شود ، تواند بود كه جهت متغيّر شود بحسب تغيير در مصلحت و مفسده . پس حسن در وقتى ، قبيح شود در وقتى ديگر و بالعكس ؛ چنان كه در صورت نسخ احكام .\r\nچون اين جمله دانستى ، بدان كه حقّ مذهب اوّل است . چه حسن بعضى از افعال ضرورى است مانند عدل و صدق . و همچنين قبح بعضى مانند ظلم و كذب . و عقل در اين هر دو حكم محتاج نيست به شرع . و لهذا متّفق‌اند در اين احكام اهل ملل و غير اهل ملل . و اين مذهب در نهايت ظهور است . غايتش دو اشكال عظيم وارد است كه عمدهء در تصحيح اين مذهب ، دفع آنهاست .\r\nيكى آنكه بعضى گفته‌اند حسن و قبح به سه معنى اطلاق مىشود : اوّل به معنى صفت كمال و صفت نقص . دوّم به معنى موافقت غرض كه مصلحت گويند ، و مخالفت غرض كه مفسده گويند . و عقلى بودن اين هر دو معنى مسلّم است ، امّا غير محلّ نزاع است . سيّم : حسن و قبح در احكام الله ، كه به معنى استحقاق ثواب و عقاب است . و اين محلّ نزاع است ، ليكن عقلى بودنش مسلّم نيست .\r\nو جوابش آن است كه صفت كمال و نقص ، و همچنين موافقت غرض و مخالفت غرض ، هرگاه از صفات افعال اختيارى باشند ، راجع شوند به مذموميّت و ممدوحيّت . و مدح و ذمّ هرگاه اعم باشد از اينكه ناشى از جانب خداى تعالى باشد ، يا از جانب عقلا ، و از جملهء مدح و ذمّ الهى است ثواب و عقاب اخروى ، پس استحقاق ثواب و عقاب نيز راجع شود به استحقاق مدح و ذم . و هرگاه ممدوحيّت و مذموميّت عقلى مسلّم باشد ، لازم آيد ممدوحيّت و مذموميّت عند الله نيز ، كه به معنى استحقاق ثواب و عقاب است . چه هر چه مذموم باشد يا\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nممدوح عقلا ، مذموم و ممدوح باشد در نفس الامر . بسبب اينكه هر چه عقل بالضرورة يا به نظر صحيح حكم كند به آن ، اگر موافق نفس الامر نباشد ، ارتقاع امان از عقل لازم آيد ، و اين بالاتفاق باطل است . پس ممدوح و مذموم عقل ، ممدوح و مذموم باشد در نفس الامر . و مذموم و ممدوح در نفس الامر ممدح و مذموم باشد عند الله . و الّا لازم آيد جهل واجب تعالى بما فى نفس الامر ، و يا لازم آيد صدور فعل از واجب تعالى نه بر وفق نفس الامر . و اين هر دو معنى باطل است بالاتّفاق .\r\nاشكال دوّم آنكه « العدل حسن » و « الظلم قبيح » را حكما از مقبولات عامه كه مادّهء قياس جدلى است ، و اتّفاق را در آن بنابر مصلحت عامه و مفسدهء عامه شمرده‌اند ، پس دعوى ضرورت كه معتبر است در يقينيّات كه مادّهء برهانند ، در آن مسموع نباشد . و اتّفاق جمهور عقلا دلالت بر آن نكند .\r\nو جوابش آن است كه ضرورى بودن حكمين مذكورين ، و عدم توقف آن به نظر و فكر ، در ظهور به مرتبه‌اى است كه انكار آن مكابرهء محض است ، و قابل جواب نيست . غايتش امثال اين احكام كه مصالح و مفاسد را در آن مدخل باشد . از عقل نظرى به اعانت عقل عملى ، كه مزاول اعمال و مباشر افعال است ، صادر مىگردد . و ضرورى آن نيست كه موقوف به هيچ چيز نباشد ، بلكه آن است كه موقوف به نظر كه ترتيب امور معلومه است للايصال الى المجهول ، نباشد . و همچنانكه محتاج بودن مشاهدات مثل « النّار حارّة » و « الشمس مضيئة » به اعانت حواس ، منافى ضرورى بودنش نيست . كذلك احتياج احكام مذكوره به اعانت عقل عملى ، منافى ضرورت نباشد .\r\nو امّا عدّ حكما قضاياى مذكوره را از جملهء مقبولات عامّه ، غرض ايشان نيست مگر مجرّد تمثيل به مصلحت عامّه و مفسدهء عامه كه در قبول عموم الناس مدخليت دارند . و اعتبار مصلحت و مفسده در احكام مذكوره منافى ضرورت نتواند بود . چه تواند بود كه قضيهء واحده از جهتى داخل يقينيّات باشد و از جهت ديگر داخل مقبولات . و مثل اين مقدّمه را در برهان و جدل هر دو ، اعتبار توان كرد ، در هر كدام به جهتى .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبلى در اين صورت كه مصلحت و مفسدهء عامه در قضاياى مذكوره مدخلى داشته باشد ، منع دلالت اتفاق عقلا در آن بر ضرورى بودن آن ، خالى از صورتى نيست .\r\nو جوابش آن است كه ليكن معلوم است كه قبول عموم عقلا مر آن قضايا را ، نه از جهت مصلحت و مفسده است ، بلكه به سبب ضرورى بودن است . چه هر كس رجوع كند به خود ، داند كه با قطع نظر از اعتبار مصلحت و مفسده ، حاكم به احكام مذكوره است . لهذا احكام مذكوره از جماعتى كه عارف به مصالح و مفاسد نباشند ، يا غافل از آن باشند ، نيز لا محاله صادر شود . و حال آنكه اگر اتّفاق مذكور دلالت بر ضرورت نكند ، ضرورى متصوّر نشود ، چه حكم به ضرورت نيز در ما نحن فيه ، ضرورى است ، و ضرورى محتاج به دلالت نيست . بلكه غرض از ذكر اتّفاق عقلا مجرّد تنبيه بيش نيست . و بالله التوفيق .\r\nاگر تطويل شد ، بنابر آن است كه مسأله‌اى است در غايت اهتمام . و مبنى است بر اين مسأله ثبوت نبوّت و اكثر مسائل كلام . و كلام اصحاب در اين مقام قاصر است از بلوغ كنه مرام .\r\nو چون عقلى بودن حسن و قبح دانسته شد ، بايد دانست كه احكام عقليّه بحسب حسن و قبح بر پنج نوع است : سه نوع از اقسام حسن و دو نوع از اقسام قبح .\r\nامّا اقسام حسن : وجوب است و ندب و اباحت . و امّا اقسام قبح : حرمت است و كراهت :\r\nبيان اين تقسيم آن است كه : هر فعلى كه مذمّت و تنديم بر فعلش مترتّب نشود حسن گويند . پس اگر بر تركش مترتّب شود واجب گويند . و الّا اگر بر فعلش مدح مترتّب شود مندوب . و الّا مباح . و هر فعلى را كه مدح بر تركش مترتّب شود قبيح گويند . پس اگر ذمّ بر فعلش مترتّب شود حرام باشد و الّا مكروه .\r\nو گاه باشد كه اصحاب عقل ، اين احكام را احكام شرعيّه نيز گويند ، بنابر آنكه شرع مؤكّد يا كاشف آنها شود نه آنكه موجد آنها باشد ، چنان كه مخالفين عقل گويند .\r\nو گاه باشد كه لفظ شرعيّه را تخصيص دهند به احكامى كه محتاج به كشف شرع باشد .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nفصل دوّم در نفى شرور و قبايح از واجب تعالى\r\nچون معلوم شد كه عقل حاكم است به حسن و قبح افعال ، ببايد دانست كه هر فعلى كه حكم كند عقل بر قبح وى ممتنع است صدور وى از واجب الوجود . بسبب آنكه واجب الوجود غنّى مطلق است و عالم به جهات قبح .\r\nو با وجود غنا و علم به قبح ، صدور قبيح ترجيح بلا مرجّح خواهد بود و ترجيح بلا مرجّح محال .\r\nو ايضا فعل قبيح از عالم به قبح ، سيّما با عدم حاجت به آن ، قبيح است عقلا . پس تجويز صدور قبيح از واجب ، مستلزم ذمّ واجب باشد عقلا . و حال آنكه ممتنع است ذمّ واجب عقلا . به اين معنى كه عقل بالضروره جائز نداند ذم واجب را ، پس صدور ظلم و كذب و همچنين كافهء شرور من حيث أنّها شرور ، از واجب محال باشد .\r\nتقرير دليل اوّل بطريق قياس استثنايى :\r\nاگر صدور قبيح از واجب جائز بودى ، ترجيح بلا مرجّح جائز بودى . ليكن ترجيح بلا مرجّح جائز نيست . نتيجه دهد كه پس صدور قبيح از واجب جائز نيست .\r\nو تقرير دليل دوّم به طريق قياس استثنايى :\r\nاگر صدور قبيح از واجب جايز بودى ، ذمّ واجب جائز بودى . ليكن ذمّ واجب ممتنع است عقلا . نتيجه دهد كه پس صدور قبيح از واجب ممتنع است عقلا .\r\nو همچنين كفر و معاصى قبيح است عقلا . پس ممتنع باشد كه واجب الوجود خالق آنها باشد . و نيز اگر خالق كفر و معاصى واجب الوجود باشد ، تعذيب بر آن قبيح باشد عقلا و قبيح از او صادر نتواند شد . پس تعذيب كفّار و فجّار از او واقع نتواند شد . و وعيد كه خبر دادن است به صدور تعذيب در روز\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nقيامت ، كذب باشد و صدور كذب از او محال . و حال آنكه وعيد از او واقع شده . پس محال باشد خلق كفر و معاصى از واجب الوجود .\r\nتقرير اين دليل به قياس استثنايى :\r\nاگر خلق كفر و معاصى از واجب جائز بودى ، وعيد بر آن جائز بودى .\r\nليكن وعيد بر آن جائز است بدليل وقوع . نتيجه دهد كه پس خلق كفر و معاصى از واجب الوجود جائز نباشد .\r\nو همچنين ارادهء قبيح نيز قبيح است بالضروره . پس ارادهء كفر و معاصى نيز قبيح باشد . پس جائز نيست كه خدا اراده كفر كند از كافر ، و ارادهء معصيت كند از عاصى .\r\nو از واقع نشدن ايمان از كافر و طاعت از عاصى ، مغلوبيّت خداى تعالى لازم نيايد ، چه خداى تعالى ايمان از كافر و اطاعت از عاصى به ارادهء كافر و عاصى خواسته ، نه به طريق جبر و حتم . چه اگر به طريق جبر و حتم خواستى و واقع نشدى ، مغلوبيّت و عجز لازم آمدى ، و حتم و جبر محال است ، چنان كه بيايد ان شاء الله .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nفصل سوّم در مسأله خلق اعمال و دفع شبههء جبر\r\nبدان كه در افعال اختياريّهء عباد سه مذهب است : جبر و تفويض و امر بين الامرين . جبر مذهب اشعرى است . و تفويض مذهب معتزله . و امر بين الامرين ، مذهب حكما و جمهور علماء اماميّه .\r\nاشعرى گويد : بنده را در فعل خود هيچ اختيارى نيست ، بلكه فعل عبد واقع است بخلق خداى تعالى و ارادهء وى ، بىوساطت ارادهء عبد . و گويد :\r\nارادهء بنده مقارن فعل است بىآنكه مدخليّتى داشته باشد در صدور فعل . و اين معنى - اعنى مقارنت اراده با فعل را بدون مدخليّت - كسب نام كنند . و فرق ميان فعل اختيارى و اضطرارى چون حركت مرتعش ، به مجرّد مقارنت اراده در اوّل و عدم مقارنت در ثانى كنند . و ظاهر است كه اين معنى از مقارنت اراده با عدم مدخليّت ، و وقوع فعل به مجرّد خلق و ارادهء خداى تعالى ، جبر محض است .\r\nو وى التزام كند جبر را ، و بنده را در فعل خود مجبور داند .\r\nو فساد اين مذهب به غايت ظاهر است . و الّا تكليف بىفائده بودى و ثواب و عقاب باطل شدى . بلكه عقاب ممتنع بودى ، چه ايجاد فعل در دست ديگرى ، و تعذيب وى بر آن فعل قبيح است عقلا .\r\nو ايضا بالضروره معلوم است مدخليّت ارادهء ما در فعل ما . به اين معنى كه اگر خواهيم كنيم به خواهش خود ، و اگر نخواهيم نكنيم بعدم خواهش خود . و اين ضرورى است كه به هيچ شبهه از خود دفع نتوان كرد .\r\nو معتزله گويند : بنده مستقل است در ايجاد فعل خود بدون مدخليّت ارادهء واجب در فعل بنده ، به غير از اينكه ايجاد كرده بنده را ، و صاحب اراده گردانيده كه بارادهء خود على سبيل الاستقلال ، هر چه خواهد كند و چه نخواهد نكند ، بدون اينكه خواهش و ارادهء وى در حدوث مستند به امرى خارج از وى باشد . و اين\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nمعنى تفويض محض است . يعنى خداى تعالى ارادهء فعل را به بنده مفوّض گردانيده و به او واگذاشته .\r\nو اين مذهب نيز باطل است ، چه خداى تعالى اعزّ است از آنكه ذرّه‌اى از ذرّات موجود تواند شد بدون استناد بارادهء وى .\r\nليكن بطلان اين مذهب نظرى است . و دليلش آنكه ، چون ثابت شد بطلان ترجيح بلا مرجّح ، و امتناع وجود ممكن بدون وجوب ، پس لا بد است مر وجود فعل را از علّت موجب . و آن علّت اگر ذات عبد باشد بىاحتياج به انضمام امرى كه حادث شود در وقت فعل ، لازم آيد امتناع تخلّف فعل معيّن از بنده مادام موجودا ، سابقا و لاحقا و اين خلاف واقع است . و اگر ذات عبد در عليّت فعل محتاج باشد به حدوث امر خارج از ذات ، پس عبد مستقل در ايجاد فعل نباشد ، و اين خلف است .\r\nپس تفويض و استقلال عبد باطل باشد . و چون جبر و تفويض هر دو باطل شد ، پس حق امر بين الامرين است ، چنان كه در احاديث ائمه طاهرين - عليهم السلام واقع - شده . و بيان اجماليش آن است كه خواجه نصير طوسى - قدّس اللّه سره - در شرح رساله‌اى فرموده كه : ارادهء عبد علّت قريبهء فعل است ، و ارادهء حق علّت بعيدهء وى .\r\nاشعرى نظر را مقصور بر علّت بعيده گردانيده ، قائل به جبر شده ؛ و معتزلى نظر به علّت قريبهء تنها نموده ، قائل به تفويض گشته . و حقّ آن است كه وقوع فعل موقوف است به مجموع ارادتين ، چنان كه عالم اهل بيت - عليهم السلام - گفته :\r\nلا جبر و لا تفويض ، بل امر بين الامرين .\r\nو بيان تفصيلىاش آنكه : ثابت شد احتياج فعل به حدوث امرى خارج از ذات فاعل ، و آن امر ارادهء فاعل است . و حدوث اراده ، مستند است به مجموع حوادثى كه مستندند به ارادهء حق تعالى بوجوب انتهاء سلسلهء جميع الحوادث الى الواجب تعالى .\r\nو در اين موضع شبهه‌اى عظيم است . و آن چنان است كه :\r\nهرگاه وجوب ارادهء فعل ، مستند باشد به امرى كه نه معلول عبد باشد ، بلكه مستند باشد به واجب الوجود ، جبر لازم آيد . چه فرقى نيست ميان ايجاد فعل\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nعبد بىوساطت ارادهء وى ، و ميان ايجاد فعل به واسطهء اراده‌اى كه عبد در آن مستقلّ نيست . چه در هر صورت فعل تخلّف نتواند كرد ، و بنده قادر بر ترك نباشد .\r\nو جواب اين شبهه آن است كه : اين معنى ، « ايجاب » است نه « جبر » .\r\nو ايجاب هرگاه به اختيار باشد ، منافى اختيار نيست ، هر چند اختيار واجب باشد .\r\nچه در اين صورت صادق است كه بنده خواست و كرد به خواهش خود . و از اينكه خواهش او از او ، به اعداد امرى ديگر واجب شود ، ضررى در خواهش متصوّر نيست . بلكه ايجابى كه منافى اختيار است ايجابى است كه نه به اختيار فاعل باشد ، بلكه بالطبع باشد ، چون ايجاب نار مر احراق را ؛ يا به ارادهء غير فاعل باشد ، چون ايجاب فعل بنده به ارادهء واجب ، چنان كه مذهب اشعرى است .\r\nو امّا جبر آن است كه فعل بىاراده و خواهش موجود شود . يعنى ارادهء عبد مدخليّتى در وجود فعل نداشته باشد ، چنان كه اشعرى به آن قائل است . چه در اين صورت صادق نيست كه بنده خواست و كرد به خواهش خود . يا لااقلّ بنده خواست و ديگرى كرد به سبب خواهش بنده . و اين معنى لا محاله منافى كردن به خواهش است ، كه معنى اختيارى بودن فعل است . پس از وجوب استناد ارادهء موجبهء فعل به واجب الوجود ، اصلا نقصانى لازم نيايد ؛ و ايجابى كه لازم آيد منافى اختيار نباشد .\r\nاگر گويند : ميان صورتين فرق به اين شد كه يكى به مدخليّت اراده است . و ديگرى بدون مدخليّت اراده . امّا در اين معنى فرق نشد كه فعل در هر صورت اضطرارى است ، به اين معنى كه قادر نيست بر ترك . چه هرگاه نزد وجود داعى ، فعل واجب شود ، كه او به ارادهء خود واجب شود ، پس لا محاله قادر بر ترك نخواهد بود .\r\nجواب گوئيم : لا نسلّم كه در اين صورت فعل اضطرارى است . چه اضطرارى آن است كه بىمدخليّت اراده باشد و آن صورت دويم است . امّا صورت اوّل چون به مدخليّت اراده است ، اضطرارى نيست . و لا نسلّم كه در صورت اولى ، قادر بر ترك نباشد . چه معنى قدرت آن است كه فاعل اگر خواهد كند و اگر نخواهد نكند . و در صورت اولى چنين است كه اگر نمىخواست و اراده نمىداشت ، نمىكرد ؛ كه او نتوانسته باشد كه اراده نداشته باشد . و در\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nمفهوم قدرت معتبر نيست كه اراده فعل نيز مقدور باشد ، بلكه مقدوريّت فعل معتبر است .\r\nپس اگر گويند : فرق چيست كه واجب تعالى فعل را در دست بنده ايجاد كند ، يا ايجاد چيزى كند كه نزد وجود آن چيز ، بر بنده فعل واجب شود .\r\nجواب گوئيم : كه فرق از زمين تا آسمان . چه در صورت اوّل فعل را ديگرى كرده ، و در صورت دويم فعل را بنده خود بارادهء خود كرده .\r\nو ببايد دانست كه قوّت وقع اين شبهه در دلها ، به سبب قلّت تدبّر است .\r\nچه مفهوم « نمىتواند بكند » كه منشأ اعتراض اوّل است ، بر مردم مشتبه است .\r\nنيك بايد تأمّل كرد كه « نمىتواند نكندى » كه بسبب ملجأ ساختن ديگرى باشد ، و يا به سبب آنكه فعل را ديگرى مىكند و بنده نمىتواند معارض وى شد ، غير « نمىتواند نكندى » است كه به سبب زيادتى خواهش بنده باشد مر كردن را .\r\nمثالش اينكه : كسى را حاكم ملجأ سازد به قتل كسى ، و كسى ديگر را بنابر عداوت ، مثلا ، قوّت غضبى به حركت درآيد و بغايت مشتاق كشتن او شود ، به مرتبه‌اى كه نتواند خود را بازداشت از كشتن او . و بر اين هر دو كس ، صادق است كه نمىتوانند نكشند : امّا يكى بنابر ايجاب ديگرى مر او را . و يكى بنابر غلبهء خواهش خود مر كشتن را .\r\nپس نيك تأمّل در اين هر دو معنى كن ، و ببين كه تفاوت به قدر تفاوت ميان زمين و آسمان هست يا نه ؟\r\nو ايضا بر مردم مشتبه است مفهوم « واجب شدن » فعل نزد وجود شيء ، كه منشأ اعتراض دوّم است . چه اين مفهوم دو احتمال دارد : يكى آنكه شىء علّت فاعلى وجوب فعل باشد . و ديگرى آنكه شىء علّت معدّه وجوب يا شرط وجوب باشد . و علّت فاعليهء وجوب نباشد مگر ذات بنده ، ليكن به اعداد شيء مذكور ، يا شرطيّت وى . و مراد معنى دوّم است . چه در اين صورت داعى ، علّت معدّهء انبعاث خواهش است در نفس فاعل . و خواهش از نفس فاعل منبعث شود لا محاله . و به خواهش فعل واجب شود . پس بنده خود فاعل وجوب فعل خود باشد ، به اعداد داعى ، كه مستند است ، به وسائط كثيره ، به واجب الوجود . پس چون علّت معدّه كه داعى باشد مستند است به واجب الوجود ، فعل مفوّض به بنده\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nنيست . و چون علّت فاعليّه فعل ، و وجوب فعل ، هر دو عبد است ، لازم نيايد كه فعل مخلوق خدا باشد . پس جبر لازم نيايد و تفويض هم نباشد . و اين است معنى امر بين الامرين .\r\nاگر گويند : كه ذات بنده كه علّت فاعليّهء وجوب فعل است ، مخلوق خداست ، پس فعل نيز فعل خدا باشد و واقع به ايجاب خدا .\r\nجواب گوئيم : كه هر كه فعل بنده را به اين معنى مخلوق خدا داند ، قائل به جبر نيست . بلكه قول به جبر آن است كه فعل را بىواسطهء بنده ، مخلوق خدا داند .\r\nاگر گويند كه : اين معنى اگر چه جبر نيست ، امّا شريك است در مفسده با جبر . چه خلق ذات عاصى مثلا كه مقتضى عصيان است ، و تعذيب بر عصيان ، در قبح مثل خلق عصيان است در دست عاصى و تعذيب بر آن بلا تفاوتى .\r\nجواب گوئيم : وقتى مثل آن باشد كه خلق ذات عاصى ، براى عصيان باشد بالذات ، امّا اگر خلق او بالذات براى مصلحتى باشد ، و مفسدهء عصيان از او بالعرض لازم آيد ، هرآينه قبحى لازم نيايد ، چنان كه در مسأله شرّ بيايد .\r\nبدان كه قطع شبههء جبر تا به اين غايت به نظر نرسيده ، گمان دارم كه بعد از اين اذكيا را وقعى در خاطر نماند . إن شاء الله العزيز ، و الحمد لله على فضله .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nفصل چهارم در دفع شبههء شر و بيان قضا و قدر\r\nبدان كه شكّ نيست در وقوع شرور در عالم كون و فساد . و اين شرور لا محاله ممكن است نه واجب . و ممكن را لا بدّ است از علّتى . و جميع علل ممكنات منتهى است به واجب الوجود . پس لا بدّ است انتهاء سلسلهء شرور نيز به واجب الوجود ، و حال اينكه ثابت شد امتناع صدور شرّ از واجب الوجود . و بنابر قوّت اين شبهه است كه ثنويّه قائل شده‌اند بوجود الهين واجبين الوجود . يكى فاعل خير كه يزدانش گويند . و ديگرى فاعل شرّ كه اهرمنش نام نهند .\r\nو جواب اين شبهه منع وجود شرّى است كه من جميع الوجوه شرّ باشد ، يا شريّتش غالب بود بر خيريّت . بلكه آنچه مسلّم است وجود شرّى است كه خيريتّش غالب بود بر شريّت . و بر صاحب شبهه است اثبات ماده‌اى كه شرّ مطلق يا غالب الشريّت باشد ، و نحن فى وراء المنع من ذلك . بلكه هر چه مظنّهء شرّ بود ، چون نيك ملاحظه رود ، لا محاله خيريّتش غالب باشد ، و هرگاه چنين باشد لا بدّ است از ايجاد چيزى كه شريّتش قليل باشد و خيريّتش غالب . لأنّ ترك وجود الخير الكثير لأجل الشّر القليل ، شر كثير . و ارتكاب اقلّ القبيحين هرگاه از هر دو گريز نباشد ، قبيح نيست عقلا .\r\nو تحقيق آنكه : وجود شرّ هر چند قليل بود اگر بالذات باشد لا محاله محال است . امّا هرگاه بالعرض باشد و به تبعيّت خير كثير بود ، محال نيست . و جميع موادّى كه مظنّهء شرّ است لا محاله از اين باب است . پس نه لازم آيد قول به تعدّد الهين ، و نه لازم آيد استناد شرور بالذّات بواجب الوجود .\r\nو امّا قضا و قدر . آن نيز منشأ اشكالى شده ، بيانش آن است كه :\r\nاتّفاق اهل اسلام ، بلكه اكثر اهل ملل واقع است ، و احاديث مستفيض و بالمعنى متواتر كه جميع حوادث واقع شود به قضاء خداى تعالى ، و قدر وى . و از جملهء حوادث افعال عباد است ، پس هرگاه به قضاء و حكم خداى تعالى و تقدير و\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nخلق وى باشد ، بنده را اختيارى در آن نباشد .\r\nو جوابش آن است كه قضا و قدر به چند معنى وارد شده است :\r\nيكى به معنى خلق ، كما فى قوله تعالى :  « فَقَضاهُنَّ سَبْعَ سَماواتٍ »  « 1 » اى فخلقهنّ . و قوله تعالى :  « وَ قَدَّرَ فِيها أَقْواتَها »  « 2 » اى خلقها . و اين معنى در جميع حوادث نتواند بود . چه به دليل ثابت شده كه افعال عباد به خلق خداى تعالى نيست .\r\nدوّم به معنى ايجاب و الزام ، كما فى قوله تعالى :  « وَ قَضى رَبُّكَ أَلَّا تَعْبُدُوا إِلَّا إِيَّاهُ »  « 3 » اى وجب .  « قَدَّرْنا بَيْنَكُمُ الْمَوْتَ »  « 4 » اى ألزمنا . و اين معنى نيز عام نتواند بود ، بلكه مخصوص واجبات است و بس .\r\nسوّم بمعنى اعلام و تبيين ، كقوله تعالى :  « وَ قَضَيْنا إِلى بَنِي إِسْرائِيلَ فِي الْكِتابِ لَتُفْسِدُنَّ فِي الْأَرْضِ »  « 5 » . و قوله تعالى :  « إِلَّا امْرَأَتَهُ قَدَّرْناها مِنَ الْغابِرِينَ »  « 6 » اى أعلمنا بذلك و كتبنا فى اللوح المحفوظ . و به اين معنى صحيح است در جميع حوادث . و حاصل اين معنى علم واجب تعالى است به جميع موجودات كليّه و جزئيّه ، چنان كه مذهب حكماست در قضا و قدر . چه قضا در نزد حكما ، عبارت است از علم اجمالى كلّى . و قدر عبارت است از علم تفصيلى جزئى .\r\nو بنابراين اشكال از طريق علم وارد آيد . چه هرگاه علم واجب تعالى متعلّق باشد به افعال عباد ، پس خلاف آن واقع نتواند شد . پس اگر از كافر كفر دانسته ، و از عاصى عصيان ، و حال اينكه علمش ازلى است ، خلاف كفر و عصيان موجود نتواند شد ، و الّا جهل لازم آيد . و چون ايمان و اطاعت موجود نتواند شد ، مقدور نيز نتواند بود . و مجبور به عصيان و كفر خواهند بود .\r\n\r\n\r\n","description":"","footnote":"\r\n( 1 ) . سوره فصلت 41 / 12\r\n( 2 ) . سوره فصلت 41 / 10\r\n( 3 ) . سوره اسراء 17 / 23\r\n( 4 ) . سوره واقعه 56 / 60\r\n( 5 ) . سوره اسراء 17 / 4\r\n( 6 ) . سوره نمل 27 / 57\r\n","page_name":" 71 ","page_number":71},
  {"content":"\r\n\r\nجوابش آن است كه علم تابع معلوم است ، نه معلوم تابع علم . چه علم صورتى است مطابق معلوم . پس معلوم به هر نحو كه باشد علم تابع و مطابق وى باشد . چون كافر مثلا در لا يزال اختيار مىكرد ، خداى تعالى در ازل چنين دانست . كه اگر او در حدّ ذات خود به نحوى مىبود كه اختيار ايمان مىكرد ، هرآينه مؤمنش مىدانست . پس علم حق تعالى موجب كفر در كافر ، و ايمان در مؤمن نبوده باشد . و همچنين در همهء اشياء .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nفصل پنجم در بيان حكمت خداى تعالى\r\nبدان كه اگر افعال خداى تعالى را غرض نبودى ، هرآينه عبث بودى ، و صدور عبث ممتنع است از واجب الوجود . چه واجب تعالى چون فاعل مختار است ، اگر غرضى نبودى كه داعى بر فعل باشد ، صدور فعل از او ترجيح بلا مرجّح بودى . و اين محال است . و ايضا صدور عبث از عالم قبيح است ، و صدور قبيح از او محال ، چنان كه گذشت . پس افعال خداى تعالى معلّل است به اغراض . و چون محال است رجوع غرضى به وى ، به سبب آنكه غنّى مطلق است ، پس واجب است رجوع اغراض به مخلوقات . و چون غرضى كه راجع به غير شود ، در حقيقت غرض نيست ، چه متبادر از اغراض آن است كه راجع شود به فاعل ، پس اغراض الهى عبارت است از مصالح و حكم . چه متبادر از مصلحت و حكمت آن است كه راجع شود به غير . پس خداى تعالى حكيم باشد در افعال ، چه حكيم آن است كه فعل بىمصلحت و حكمت نكند ، و لغو و عبث از او صادر نشود .\r\nاگر گويند : مصلحت و حكمت هر چند نفعى باشد راجع به غير ، ليكن ايصال نفع به غير نفعى باشد براى وى ، و لا اقل اولى باشد نظر بوى از عدمش ، و الّا نظر بوى هيچ رجحانى نباشد و ترجيح بلا مرجّح لازم آيد . و هرگاه اولى باشد ايصال نفع به غير ، پس وى به اين ايصال نفع به غير ، كاسب اولويّتى باشد براى وجود ، پس مستكمل باشد به فعل خود . و حال آنكه استكمال وى محال است .\r\nچه هر مستكملى ناقص باشد در حدّ ذات خود ، و نقص بر او روا نيست چنان كه گذشت .\r\nجواب گوئيم كه : لا نسلّم ايصال اگر اولى نظر به وى نباشد ، ترجيح بلا مرجّح لازم آيد ، چه مرجّح لازم نيست كه اولويّت باشد نظر به فاعل ، بلكه مرجّح ايصال نفع به غير ذات واجب است . چه ذات او ذاتى است مقتضى ايصال نفع به غير . بلى اگر فعل او نفع به غير نمىداشت ، صدور فعل از او ترجيح\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبلا مرجّح مىبود . چه ذات او مقتضى فعل مطلقا نيست ، بلكه ذات او مقتضى فعلى است كه نفع به غير داشته باشد . پس اگر بالفرض نافع غير نباشد ، نافع خود نيز نيست . و ذات نيز مقتضى چنين فعلى كه نفعى در آن نباشد ، نيست . پس صدور چنين فعلى از او هرآينه بلا مرجّح خواهد بود ، و اين محال است .\r\nامّا هرگاه فعل نافع غير باشد صدورش بلا مرجّح نخواهد بود ، چه مرجّحش ذات واجب است كه مقتضى نفع به غير است . پس فى الحقيقه غرض و غايت در فعل واجب ، ذات واجب است . چه غايت آن است كه داعى فاعل باشد بر فعل . و چيزى كه داعى واجب است بر فعل ذات اوست كه مقتضى ايصال نفع به غير است . پس ذات او غايت فعل او باشد . و فاعل و غايت در افعال الهى متّحد باشند . و لهذا گفتيم كه حكم و مصالح در حقيقت غرض نيست ، بلكه اطلاق غرض بر حكم و مصالحى كه افعال الهى مشتمل است بر آن ، به طريق مجاز است ، و بر سبيل تشبيه فعل او به فعل ما . يعنى فعل او مشتمل است بر چيزى كه اگر آن چيز در فعل ما مىبود ، غرضى مىبود . چه نفع به غير در افعال ما موجب كمالى است براى ما ، پس در حقيقت غرض باشد . و در افعال واجب چون موجب كمالى براى وى نيست ، پس در حقيقت غرض نيست . بلكه شبيه است به غرض . پس اطلاق غرض بر آن ، تشبيه و مجاز باشد .\r\nاين بود دفع اين شبهه . و اشاعره متمسك به شبههء مذكوره شده ، نفى غرض از فعل الهى كرده‌اند . و از هيچ‌كس به ما نرسيده كه دفع اين شبهه كرده باشند . بلكه قوم در جواب ارتكاب كرده‌اند كه مجرّد ايصال نفع به غير ، بىآنكه اولى نظر به فاعل باشد ، مرجح فعل تواند شد . و اين مكابرهء محض است . چه « ايصال » و « لا ايصال » هرگاه هر دو نظر به فاعل مساوى باشند ، تا ايصال نظر به فاعل راجح نشود صادر نتواند شد . و اولويّت هرگاه نظر به فاعل نباشد ، بلكه نظر به غير باشد ، چگونه مرجّح احد المتساويين بالنّظر إلى الفاعل تواند شد .\r\nو حكما تمسّك به اين شبهه جسته ، نفى قصد از واجب تعالى كرده‌اند .\r\nيعنى گفته‌اند واجب تعالى فاعل بالقصد نيست ، بلكه فاعل بالرّضا است . چه قصد لا محاله متعلّق به چيزى شود كه اولى باشد نظر به فاعل . و هيچ فعلى نتواند\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nبود كه اولى باشد نظر به واجب الوجود . و الّا استكمال واجب لازم آيد . پس فعل واجب الوجود به قصد نتواند بود .\r\nو مراد ايشان از قصد ، قصد بالذّات است ، نه اعمّ از بالذّات و بالعرض .\r\nپس دعوى ايشان حقّ است و استدلال ايشان تمام . چه مقصود بالذّات البته بايد كه اولى باشد نظر به قاصد . پس مراد ايشان نيز اين است كه مقصود بالذات و غايت در فعل الهى ذات اوست ، نه فعل يا امرى كه مشتمل باشد فعل بر آن ، مانند ايصال نفع به غير . امّا رضاء بالذّات لازم نيست متعلق به اولى باشد . بلكه تواند كه متعلّق به اولى نباشد . بلكه تواند بود كه متعلّق به احد المتساويين باشد و مرضىّ لازم نيست كه نظر به راضى ، راجح باشد . بلكه رجحان مرضى در نفس الامر به جهت صدور كافى است . و مرجّح نظر به صدور ، لازم نيست كه اولويّت داشته باشد نظر به فاعل . چه اقتضاء ذات مرجح كافى است .\r\nو بالجمله فاعليّت بالرضا آن است كه ذات ، مقتضى فعل مشتمل بر حكمت و مصلحت باشد . چنان كه در مقابلش فاعليّت بالطبع آن است كه ذات ، مقتضى فعلى باشد كه آن فعل از اين حيثيّت كه مقتضاى آن ذات است ، مشتمل بر حكمت و مصلحت نباشد ؛ اگر چه از اين حيثيّت كه آن ذات ، مقتضاى ذاتى است كه مقتضى فعل محكم است ، مشتمل بر حكمت و مصلحت تواند بود ؛ مانند افعال طبايع . چه افعال طبايع از اين جهت كه مقتضاى طبايعند مشتمل بر حكم و مصالح نتواند بود ؛ چه طبايع را شعورى به حكم و مصالح نيست . امّا از اين جهت كه طبايع مقتضاى ذات واجب الوجودند كه مقتضى افعال محكمه است ، لا محاله مشتمل است بر حكم و مصالح .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nفصل ششم در بيان حسن تكليف\r\nبدان كه تكليف در لغت به معنى بر مشقّت داشتن است ، و در عرف شرع عبارت از دعوت الهى است مر عباد را ، به امور شاقّه ، دعوتى مشتمل بر وعده و وعيد . و مراد از وعد ، وعده دادن است به ثواب در آخرت . و وعيد عبارت از بيم دادن است از عقاب در آخرت . و مراد از ثواب نفع رسانيدن است از روى تعظيم .\r\nو مراد از عقاب ضرر رسانيدن است از روى اهانت .\r\nچون اين معانى را دانستى ، بدان كه خلاف كرده‌اند قائلين به حسن و قبح عقليين در آنكه حسن تكليف عقلى است به معنى اخص يا نه ؟ و مراد از عقلى به معنى اخص آن است كه عقل مستقل باشد در ادراك جهات حسن و قبح بدون استعانت به كشف شرع . و عقلى به معنى مذكور سابقا ، اعمّ بود از اينكه محتاج به كشف شرع باشد يا نه . پس هر چه محتاج به كشف شرع نباشد عقلى به معنى اخص باشد . و هر چه محتاج به كشف شرع باشد شرعى به معنى مقابل عقلى به معنى اخص . پس آنان كه متّفق‌اند در عقلى بودن حسن تكليف به معنى اعم ، مختلفند در اينكه عقلى به معنى اخصّ نيز هست يا نه ؟\r\nو تكليف بر دو گونه است : يكى تكليف عقلى مانند حكم عقل به وجوب واجبات عقليّه و حرمت محظورات عقليّه . چه حكم عقل دعوتى است الهى كه حامل آن عقل است . چنان كه شرع دعوتى است الهى كه حامل آن نبىّ است .\r\nلهذا بعضى از اكابر گفته‌اند : « عقل شرعى است از داخل ، و شرع عقلى است از خارج » .\r\nدوم تكليف شرعى ، مانند حكم شرع به واجبات شرعيه و محرّمات شرعيه .\r\nو شك نيست در عقليّت حسن تكليف عقلى . بلكه نزاع در تكليف شرعى است يعنى عقل مىيابد حسن تكليفات شرعيّه رايانه ؟\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nو حقّ آن است كه عقل مىيابد حسن تكليفات را . امّا به نظر ، نه به ضرورت . و دليل بر حسن تكليف آن است كه نفس ناطقه مجرّد است و صاحب قوّتهاى مختلفهء متضادّه ، كه اعظم آنها عقل است و شهوت . كه به يكى مستعدّ كمال تحصيل معرفت الهى و استحقاق قرب جوار ربّ العالمين ، و به ديگرى مهيّاى محافظت بر امور نظام بدن كه غرض اصلى از آنها حفظ وجود شخصى و نوعى انسان است . و سائر قوى بعضى جنود و اعوان عقلند ، و بعضى جنود و اعوان شهوت .\r\nو به ضربى از تدبير ، تواند بود كه طايفهء دويم از قوى ، برگردند به طائفهء اولى به اعانت قوت عقلى ، بدون آنكه ضررى در غرض اين طائفه متصوّر شود . و اقل مراتب اعانت مذكوره آن است كه معارضهء با قوت عقلى نكنند ، و وى را از غرض اصلى وى بازندارند . و با همان تدبير مذكور ، طائفهء اوّل بر مىگردند ، به اعانت و خدمت قوت شهويه ، به طائفهء دوّم ؛ به حيثيّت كه مكلف بالكلّيه از غرض اصلى خود بازماند . و از استحقاق جوار ربّ العالمين محروم گردد . و حال آنكه غرض اصلى از وجود انسان تحصيل استحقاق مذكور است كه غايت قوت عقل است . و غايت و غرض از قوّت شهوت كه موجب حفظ وجود تعلّقى است ، نيست مگر اينكه او را در مدّت وجود تعلّقى ميسّر شود تحصيل استحقاق مذكور .\r\nو تدبير مذكور ضبط قواى شهويّه است از ميل به طرفى افراط و تفريط كه يكى موجب اضرار به غرض قوت عقلى است و يكى مودّى به فوت غرض مطلوب از خود ، كه آن نيز منجرّ غرض قوّت عقلى است .\r\nو ضبط مذكور مقدور اكثر عقول ، بلكه به وجه تمام و كمال ، مقدور هيچ عقلى نيست . بلكه موقوف است به تعريف الهى كه به صدور اوامر و نواهى متحقّق تواند شد ، كه عبارت از آن است تكليف شرعى . پس صدور تكليف از واجب الوجود حسن باشد عقلا ، بنابر اشتمال بر فائدهء عظيمه ، كه بدون آن حاصل نتواند شد .\r\nاين بود بيان حسن تكليف ، و بيان وجوب نيز در باب نبوّت بيايد ، ان شاء اللّه تعالى العزيز .\r\nو چون حسن تكليف را دانستى ، بدان كه حسن تكليف مشروط است به\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nشرطى چند ، كه بعضى راجع است به نفس تكليف ، و بعضى به فعل مكلّف به ، و بعضى به مكلّف ، و بعضى به مكلّف .\r\nامّا آنچه راجع است به نفس تكليف ، آن است كه تكليف مقدّم باشد بر زمان فعل ، تا مكلّف مهيّاى فعل تواند شد .\r\nو امّا آنچه راجع به نفس فعل است ، امكان فعل است . چه تكليف محال قبيح است عقلا و آنچه راجع است به مكلّف ، علم اوست به حسن و قبح افعال تا امر به فعل قبيح و نهى از فعل حسن نكند . و به قدر جزاى هر فعل ، تا در ثواب نقص ، و در عقاب ازدياد واقع نشود .\r\nو آنچه راجع است به مكلّف ، قدرت اوست بر فعل و علم او به امكان تحصيل علم به كيفيّت فعل ، چه تكليف عاجز از فعل يا عاجز از علم به كيفيت فعل ، قبيح است عقلا .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nفصل هفتم در وجوب لطف بر خداى تعالى\r\nبدان كه قائلين به حسن عقلى تكليف قائلند به وجوب لطف عقلا . و لطف عبارت از امرى است كه مكلف به سبب آن امر ، نزديك شود به ارتكاب طاعت ، و دور شود از ارتكاب معصيت ، به حيثيّتى كه آن امر به سرحدّ الجاء و اضطرار به فعل طاعت ، و اجتناب از معصيت نكشد تا موجب بطلان ثواب نشود .\r\nچه موجب ثواب ، اختيارى بودن فعل است . پس اگر مكلّف ملجأ شود به كردن فعل ، هرآينه اختيار مسلوب گردد .\r\nو دليل بر وجوب لطف عقلا بر خداى تعالى ، آن است كه واجب تعالى تكليف كرده مر عباد را ، به فعل طاعت و ترك معصيت ، و غرض از تكليف نيست مگر امتثال اوامر كه طاعت عبارت از آن است ، و انتهاء نواهى كه مراد از ترك معصيت آن است . و الّا تكليف بىفائده و قبيح بودى . چه فعل بىفائده ، قبيح است عقلا ، چنان كه گذشت .\r\nپس هرگاه مكلّف داند ، و قادر باشد بر امرى كه به سبب آن مكلّف نزديك گردد به امتثال ، و بر او آسان شود ، و به سبب آسان شدن البته امتثال كند ، و اگر آن امر نباشد دور شود از امتثال ، و بر او دشوار گردد ، و به سبب دشوارى البته امتثال نكند ، پس هرآينه واجب باشد بر مكلّف فعل ، امر مذكور ، كه لطف عبارت از آن است تا حاصل شود غرض او از تكليف . و اگر نكند امر مذكور را ، هرآينه مناقض غرض خود باشد . و نقض غرض از حكيم قبيح است عقلا . پس لطف واجب است عقلا .\r\nپس اوّل بطريق شكل اوّل گوئيم : ترك لطف نقض غرض است . و نقض غرض قبيح . نتيجه دهد كه پس ترك لطف قبيح است .\r\nو بعد از آن به طريق قياس استثنايى گوئيم : هرگاه ترك لطف قبيح\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nباشد ، فعل لطف واجب باشد . ليكن ترك لطف قبيح است . نتيجه دهد كه پس فعل لطف واجب است . و هو المطلوب .\r\nو چون وجوب لطف را دانستى ، بدان كه اگر لطف از جمله افعالى است كه موجد آن خداى تعالى است ، واجب است بر خداى تعالى ايجاد آن . و اگر از جملهء افعالى است كه ممكن است وجود آن از مكلّف ، واجب است بر خداى تعالى اعلام مكلّف به آن فعل ، و واجب گردانيدن آن فعل بر مكلّف . و الّا اگر واجب نگرداند آن فعل را هرآينه جايز خواهد بود كه مكلّف ترك آن كند ، و منجرّ شود به ترك « مكلّف به » و نقض غرض لازم آيد . و اگر از جمله افعالى است كه از غير خداى تعالى و از غير مكلّف صادر شود ، افزوده شود در شرط حسن تكليف به فعلى كه فعل مذكور لطف باشد در آن فعل ، علم به وجود صدور لطف از فاعل وى ، و الّا تكليف به فعلى كه لطف در او معلوم الوجود نباشد ، نقض غرض خواهد بود .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nفصل هشتم در بيان وجوب اصلح بر خداى تعالى\r\nبدان كه چون ثابت شد كه فعل خداى تعالى مبنى بر حكمت و مصلحت است ، و مصلحت بر دو گونه است : يكى نظر به همهء موجودات كه نظام كلّ عبارت از آن است ؛ و يكى نظر به هر موجود بخصوص ؛ و اوّل مقدّم است بر ثانى ، يعنى هرگاه چيزى مقتضاى مصلحت كل باشد و منافى مصلحت جزء ، و يا بر عكس ، واجب است تقديم مقتضاى كلّ بر مقتضاى جزء عقلا ، البته پس خلاف است در اينكه آيا هر كدام از مصلحتين واجب است بر وجه أتمّ وجوه ممكن باشد يا نه ؟ جمهور قائلين به حسن و قبح عقلى بر مذهب اوّلند ، و جمهور منكرين بر مذهب ثانى .\r\nو حقّ مذهب اوّل است . چه هرگاه مصلحت اتمّ كه اصلح عبارت از آن است مانع نداشته باشد ، و حال آنكه داعى بر وجودش البته متحقّق است ، چه اصل مصلحت داعى است به وجود او ، پس هرآينه امساك اصلح و افاضهء غير اصلح با وجود آنكه ترجيح مرجوح است و ممتنع ، از اين جهت كه ترجيح مرجوح است قبيح نيز هست عقلا ، از اين جهت كه ترك اصلح است و اخذ غير اصلح ، و اين مذموم است عقلا بالضرورة .\r\nپس به طريق قياس استثنايى گوئيم : هرگاه ترك اصلح قبيح باشد ، وجود اصلح واجب است ليكن ترك اصلح قبيح است . نتيجه دهد كه پس وجود اصلح واجب است .\r\nپس معلوم شد كه وجوب اصلح تنها همين « وجوب عنه » نيست تا لازم آيد كه محلّ نزاع نباشد بلكه « وجوب عليه » نيز هست كه محلّ نزاع است . پس لازم نيايد اعتراض كه وجوب به سبب وجود داعى و عدم مانع وجوب ، به معنى لزوم وجود معلول است مر علّت تامه را ، و اين وجوب عنه است ، نه به معنى استحقاق ذمّ بر ترك كه وجوب عليه است ، و اين است محلّ نزاع .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nو چون گفتيم كه مقدّم است احد المصلحتين بر آن ديگر ، پس اگر مصلحت اتمّ كه اصلح عبارت از آن است ، مصلحت كل باشد ، متعيّن است در وجوب ، خواه منافى مصلحت جزو باشد و خواه نه . و اگر مصلحت جزو باشد و منافى مصلحت اتم كلّ نباشد ، نيز واجب است . و اگر منافى مصلحت اتمّ كل باشد واجب نيست .\r\nپس مندفع شد بسيارى از شبههء منكرين مانند اينكه گويند اصلح به حال كافر مبتلا در تمام عمر به امراض و آفات آن است كه در اصل مخلوق نكرد ، يا در طفوليّت بميرد ، يا مسلوب الفعل باشد . نه اينكه بماند تا موجب خلود در نار گردد .\r\nو همچنين اصلح به حال عباد آن است كه در همه وقت انبياء و اولياء موجود باشند . و هرگز نميرند ، تا هدايت عباد در جميع امور كنند . و ابليس و ذريّت وى هرگز نباشند تا اغواى عباد نكنند . و حال آنكه واقع ، امانت انبياء و اولياء است و ابقاء ابليس و ذريّت وى .\r\nو وجه اندفاعش دانسته شد . چه حدوث حوادث مستندند به مجموع امورى كه مستندند به واجب تعالى . و اين معنى - اعنى ترتيب اسباب حدوث حوادث و توسيط وسايط در وجود مسبّبات - بنابر مصلحتى است راجع به نظام كلّ ، كه نقص آن مصلحت براى مصلحت جزو ، بر تقدير تسليم نتوان كرد . و حال آنكه اصلحيّت مذكوره در محلّ منع است . بلكه اصلح به حال كافر مذكور ، ابقاء است تا در معرض استحقاق خلود در جنّت در آيد و وجوب خلود در نار لازم نيايد ، مگر از سوء اختيار خود . و همچنين اصلح به حال عباد مكلّفين ، اين است كه در بعضى اوقات انبياء نباشند و اوصياء نيز مختفى باشند تا سبب مجاهدهء مردم گردد در تحصيل علوم دينيّه و فوز به درجات مجتهدين و علماء راسخين .\r\nو چون وجوب اصلح را معلّق ساختيم به عدم مانع ، لازم نيايد كه هر اصلحى كه متصور شود واجب باشد . پس مندفع شد اين شبهه نيز كه گويند مقدورات الهى غير متناهى است ، و هر مرتبه‌اى را كه اصلح فرض كنى ، اصلح از آن ممكن است الى غير النهاية . فيلزم أن لا يمكن تأدية الله ما هو الواجب عليه .\r\nو وجه اندفاعش آن است كه ممكنيّت عدم تناهى مقدورات الهى ، به\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nحسب امكان ذاتى است نه به حسب امكان وقوعى . و اين مجمع عليه است . و وجوب رعايت مصالح و انتفاء مفاسد است كه غير متناهى بحسب امكان ذاتى را ، متناهى به حسب امكان وقوعى ساخته . پس هر اصلحى ، لا نسلّم كه اصلح از او ممكن الوقوع باشد .\r\nيكى ديگر از شبهه‌ها آن است كه گويند : اگر اصلح واجب باشد لازم آيد كه هر چه خداى تعالى كند اصلح باشد . پس لازم آيد كه خداى تعالى تفضّل بر كسى نتواند كرد ، چه هر چه كند تأديهء واجبى باشد ، مانند ردّ وديعت و حفظ امانت . پس لازم آيد كه خداى تعالى مستحقّ شكر نباشد ، و نيز لازم آيد كه دفع بليّات و انجاح حاجات نتواند كرد ، و بطلان فائدهء دعا و سؤال لازم آيد . چه هر چه اصلح است كرده يا كند البتّه . و تغيّر واجب نتواند كرد .\r\nو اين شبهه از اعظم شبهات اين باب است . و جوابش آن است كه :\r\nاستحقاق شكر بر ابتداء وجود و اصل ايجاد است كه تفضّل محض است . چه بر او واجب نيست كه كند ، بلكه واجب است كه اگر كند خوب كند و بد نكند . چه قبيح عقلا آن است كه كسى كارى خوب تواند كرد ، و بد كند ، نه آنكه كارى داند و نكند .\r\nاگر سؤال كنند كه ابتداى وجود نيز مبنى بر مصلحت است . و رعايت اصلح نيز در او معتبر . پس واجب باشد .\r\nجواب گوئيم : كه سخن در اين است كه ابتداء به وجود اصلح ، وجوبش غير مسلّم است . بلكه تحقيق وجوب اصلح بعد از ابتداى وجود است . و سرّش آن است كه پيش از ارادهء ايجاد ، امرى كه مستدعى اصلحيّت باشد متحقّق نيست تا رعايت آن واجب باشد . بلكه امر مستدعى اصلحيت ، بعد از ارادهء ايجاد و تصور نظام ، تحقّق پذيرد . و بالجمله ارادهء ابتداى ايجاد تفضّل محض است و موجب استحقاق شكر .\r\nو حال آنكه وجوب فعل منافى استحقاق شكر بودن ، مسلّم نيست . چه شكر نيست مگر بر جميل اختيارى . و دانستى كه وجوب منه ، منافى اختيار نيست چه جاى وجوب عليه ، كه متصوّر نيست مگر بنابر اختيار .\r\nو امّا بطلان فائدهء دعا و سؤال ، گاهى لازم آيد كه دعا و سؤال از اسباب\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nمقتضيهء مصلحت است . چه گاه باشد كه وجوب مسئول عنه ، براى سائل مصلحت نباشد ، پس رعايت اصلح واجب نشود ، و به سبب دعا مصلحت به هم رسد و رعايت اصلح واجب گردد .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nباب سوّم : در نبوّت\r\nو مراد از نبوّت اعتقاد كردن است به وجوب بعثت انبياء ، و تصديق ايشان فى كلّ ما جاءا به من عند الله تعالى ، به تخصيص پيغمبر ما محمّد بن عبد اللّه - عليه و آله الصلاة و السلام - .\r\nو نبىّ عبارت است از انسان مبعوث از جانب خدا - جلّ جلاله - ، به جهت تبليغ اوامر و نواهى الهى به بندگان ، اعمّ از اينكه صاحب شريعت علىحده باشد يا نه ، و اعمّ از اينكه كتاب آسمانى بر او نازل شده باشد يا نه .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nو شريعت عبارت است از طريقهء نبى كه مشتمل باشد بر كيفيّت عمل به اوامر نواهى الهى .\r\nو كتاب عبارت است از كلام الهى كه جبرئيل آورندهء آن باشد به نبىّ . اعمّ از اينكه بر لوحى يا بر مانند لوحى نوشته آورده باشد ، و يا آن كلام را جبرئيل بر نبىّ خوانده باشد و نبىّ ياد گرفته .\r\nو جبرئيل عبارت از ملكى كه آورندهء پيغام الهى باشد بر نبىّ ، تا نبىّ به بندگان برساند .\r\nو رسول گاهى به معنى نبىّ اطلاق مىشود ، و گاه تخصيص مىيابد به پيغمبرى كه با او كتاب يا شريعت علىحده‌اى باشد .\r\nو لفظ نبى صيغهء فعيل است به معنى فاعل . و مشتقّ است از نبأ به معنى خبر ، بنابراين كه آورندهء خبر است از جانب خداى تعالى . و يا از نبوّة به معنى رفعت ، بنابراين كه رفيع الشأن است . و در اين وقت فعيل به معنى مفعول است . يعنى رفيع گردانيده است خداى تعالى شأن او را .\r\nدر اين باب چند فصل است :\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nفصل اوّل در بيان حسن بعثت انبياء و وجوب آن عقلا\r\nبدان كه بعثت انبياء مشتمل است بر فوائد بسيار :\r\nاوّل : تقويت عقل در احكامى كه مستقل است به يافتن آن . و دلالت عقل به احكامى كه مستقل نيست به يافتن آن .\r\nدوّم : تنبيه كردن و آگاه گردانيدن عقل به جهت تحصيل معرفت الهى كه سرمايهء حيات و بقاء جاودانى اوست . چه معرفت اگر چه عقلى است ، ليكن عقول مردم بنابر آنكه در لذّات جسمانى و شهوات حسّى حيوانى ، كه ميل و رغبت به آن بالطبع غالب است بر انسان ، فرو رفته‌اند ، پندارى در خوابند . و همچنانكه حواسّ در خواب ، ادراك محسوسات نتواند كرد ، عقل نيز با فرورفتگى در لذّات ادراك معقولات نتواند كرد . پس دعوت انبياء انسان را از خواب غفلت بيدار مىگرداند ، تا متوجّه ادراك معقولات و تحصيل معارف تواند شد .\r\nسوّم : دلالت كردن به چيزى كه نافع است از افعال و اخلاق مر نفس مردم را . و به چيزى كه نافع است از اغذيه و ادويه مر بدن مردم را . و دلالت كردن به چيزى از افعال و اخلاق كه ضرر رساننده است مر نفس را . و به چيزى از اغذيه و ادويه كه ضرر رساننده است مر بدن را . چه اكثر منافع و مضارّ بدنى نيز مستفاد از انبياء است . چنان كه جميع منافع و مضار نفسانى مستفاد از ايشان است . به سبب آنكه طريق ديگر نيست مر عقل را به معرفت مضرّت و منفعت غذا و دوا مگر به تجربه . و تجربه موقوف است به مرور زمان و مدّتى كه ممكن است در آن مدّت فساد و هلاك جميع مردم . پس لا بد است از وجود كسى كه از جانب خداى تعالى عارف باشد به مضارّ و منافع اشياء . و لهذا اوّل فردى از افراد انسان كه خداى تعالى خلق كرد پيغمبرى بود .\r\nچهارم : حفظ نوع انسانى . و بيانش آن است كه انسان مدنىّ بالطبع است .\r\nيعنى افراد انسان بالطبع محتاجند به مدد و معاونت يكديگر در امور معاش و\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nحيات . چه تحصيل غذا و لباس و مسكن و آلات زرع و سلاح جنگ به جهت دفع عدو و مانند اين از امور صناعية ، كه موقوف است به صناعت انسان ، و محتاج است به همهء آنها هر فردى از افراد انسان ، مقدور هيچ فردى از افراد انسان به تنهايى نيست بالضرورة . بلكه موقوف است به اجتماع جماعتى از مردم در مكانى كه در آن به هم نزديك توانند بود ، تا هر كدام مشغول شوند به صناعتى . و از مجموع صناعتها آسان شود تحصيل اسباب معاش . و مدينه عبارت است از مكان مذكور . و انسان مدنىّ است يعنى محتاج است به بودن در مدينه ، تا آسان شود معاونت يكديگر .\r\nپس چون نوع انسان محتاج است به اجتماع و معاملهء با يكديگر ، و ظاهر است كه اجتماع و معامله مظنّهء وقوع جور و ظلم هرج و مرج است ، كه موجب اختلال امر اجتماع و فساد فائدهء تمدن است ، پس لا بدّ است از وجود عدل ، كه به سبب آن هر كس به حقّ خود كفايت كند .\r\nو عدل عبارت است از تسويهء حقوق ، يعنى احقاق حقّ هر كسى بقدرى كه مستحقّ آن باشد ، بىزياده و نقصان . و ظاهر است كه جزئيات حقوق غير محصور است ، و ضبط همهء آنها ، بر وجه جزئى غير مقدور ، پس لا بد است در تحقّق عدل ، از وضع قوانين و قواعد كليّه كه از آن قانون‌ها و قاعده‌هاى كليّه ، استنباط جزئيات عدل در حقوق جزئيه توان كرد . و آن قوانين موقوف است به واضعى و قراردهنده‌اى . و آن واضع لا محاله بايد شخصى باشد كه همه كس اطاعت او ، و عمل به قرار دادهء او كنند و هيچ‌كس را ياراى تخلّف نباشد . پس لا بدّ است كه آن شخص صاحب سياست و قدرت بر جزا دادن و زجر كردن باشد تا همه مردم طوعا و كرها ، انقياد وى كنند . و اوامر و نواهى وى در مردم نافذ و جارى شود . و ظاهر است كه اين منزلتى است به غايت عظيم ، كه هر كس را هواى آن در سر افتد ، و هيچ‌كس بذل آن به ديگرى نتواند كرد . پس لا بدّ است كه صاحب آن منزلت ، مخصوص و مؤيّد باشد به آيات و معجزات از جانب خداى تعالى ، تا ديگرى را با وى در آن منزلت ، منازعت و مخاصمت و دعوى همسرى و هم چشمى نرسد . و مراد از نبىّ نيست مگر چنان شخصى . و مراد از نبوّت نيست\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمگر چنان منزلتى ، پس ثابت شد احتياج حفظ نوع انسان به تحقّق نبوّت و وجود پيغمبرى .\r\nپنجم : اشتمال بر لطف كه در هيچ شريعتى نيست كه اخبار به ثواب و عقاب بر واجبات و منهيات نباشد . و خبردار شدن به ثواب و عقاب مقرّب است مر مكلّف به تكاليف عقليّه را به فعل واجبات عقليّه ، و ترك منهيّات عقليّه .\r\nو ايضا هيچ شريعتى نيست مگر كه مشتمل است بر تكاليف شرعيّه ، و تعهّد تكاليف شرعيّه مقرّب مكلّف است به تعهّد تكاليف عقليّه نيز لا محاله . پس نبوت از دو وجه مشتمل باشد بر لطف .\r\nو اين فوائد خمسه دليل است بر حسن بعثت ، بنابر اشتمال فوايدى كه حاصل نتواند شد بدون بعثت . و فائدهء خامسه - اعنى اشتمال بر لطف - دليل است بر وجوب بعثت نيز ، بنابر وجوب لطف بر خداى تعالى ، چنان كه گذشت .\r\nو چون احد وجهى اشتمال بعثت بر لطف ، اشتمال وى بود بر تكاليف شرعيه ، ثابت شد وجوب تكليف نيز ، بنابر آنكه لطف است در تكاليف عقليه .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nفصل دوّم در بيان وجوب عصمت انبياء\r\nبدان كه مراد از عصمت غريزه‌اى است كه ممتنع باشد با آن صدور داعيهء گناه ، و به سبب امتناع داعيهء گناه ، ممتنع باشد صدور گناه با قدرت بر گناه .\r\nو فرق ميان وى و عدالت آن است كه عدالت ملكه‌اى است كسبى كه مانع باشد از صدور گناه ، نه مانع از داعيهء گناه . و منع از گناه نيز اغلبى باشد نه كلّ . پس با وجود عدالت صدور گناه ممتنع نباشد ، و با وجود عصمت صدور گناه ممتنع باشد ، اگر چه قدرت بر گناه حاصل باشد . چه امتناع به سبب عدم داعى ، منافى قدرت نيست ؛ چنان كه وجوب به سبب داعى منافى قدرت نيست .\r\nو عصمت لطفى است كه خداى تعالى مخصوص داشته به جماعتى كه حصول غرض الهى از وجود آن جماعت موقوف است به آن لطف ، مانند انبياء .\r\nچه غرض الهى از بعثت انبياء ، تبليغ است و فائدهء تبليغ حاصل نشود مگر به حصول علم يقينى به صدق انبياء . و حصول علم يقينى موقوف است بر امتناع صدور كذب و امتناع صدور كذب موقوف است به عصمت . پس عصمت انبياء واجب شد به سه وجه :\r\nيكى آنكه عصمت لطفى است مر انبياء را در تبليغ كه تكليفى است مخصوص به ايشان . چه لطف آن است كه مقرّب مكلّف باشد به اداء تكليف . و عصمت نيز مقرّب انبياء است به اداى تكليف مخصوص كه تبليغ است .\r\nدوّم آنكه عصمت انبياء لطف است مر مكلّفين را در تصديق انبياء ، كه تكليفى است مر مكلّفين را . چه با وجوب عصمت انبياء ، مكلّفين نزديك شوند به تصديق ايشان .\r\nو در تقرير اين هر دو وجه به طريق شكل اوّل گوئيم :\r\nعصمت انبياء لطف است و هر لطف واجب . نتيجه دهد كه عصمت انبياء واجب است .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nسوّم آنكه حصول غرض الهى از بعثت انبياء موقوف است به عصمت انبياء . پس اگر عصمت نباشد غرض الهى حاصل نشود .\r\nپس به طريق قياس استثنايى گوئيم :\r\nاگر عصمت انبياء واجب نباشد ، نقض غرض الهى لازم آيد . ليكن نقض غرض الهى ممتنع است ، نتيجه دهد كه پس عصمت انبياء واجب باشد .\r\nو چون وجوب عصمت ثابت شد ، پس شخصى كه نبوّتش ثابت شود جزم حاصل شود كه معصوم است . پس طريق علم به تحقيق عصمت در نبىّ ، نبوّت اوست .\r\nو بدان كه خلاف است در اينكه عصمت انبياء از چه چيز واجب است : از كذب تنها ، يا از غير كذب نيز ، و كذب در تبليغ ، يا در غير تبليغ نيز ، و غير كذب كبيره يا صغيره نيز ، و صغيرهء خسيسه يا غير خسيسه نيز ؛ و هر كدام عمدا يا سهوا نيز ، و بعد از بعثت يا قبل از بعثت نيز .\r\nو حقّ وجوب عصمت انبياء است مطلقا از كذب و غير كذب ، كبيره و صغيره ، عمدا و سهوا ، بعد از بعثت و قبل از بعثت :\r\nامّا از كذب در تبليغ ، بنابر منافات با تبليغ .\r\nو امّا از كذب در غير تبليغ و از غير كذب نيز مطلقا ، به سبب وجوب اتّباع چه جواز صدور ذنب مطلقا منافى وجوب اتّباع است .\r\nامّا بعد البعثة فظاهر . و امّا قبل البعثة لحصول النفرة المانعة عن الاتّباع و لو بعد البعثة .\r\nپس در تقرير مطلبين به طريق قياس استثنايى متّصل گوئيم :\r\nاگر صدور كذب در تبليغ از نبىّ جائز بودى ، غرض تبليغ باطل شدى .\r\nليكن غرض تبليغ باطل نتواند شد ، نتيجه دهد كه پس صدور كذب در تبليغ ، جائز نتواند بود .\r\nو گوئيم : اگر صدور ذنب مطلقا از نبىّ جائز بودى ، اتّباع واجب نبودى .\r\nليكن اتّباع واجب است . نتيجه دهد كه پس صدور ذنب مطلقا جائز نيست .\r\nو به طريق قياس استثنايى منفصل گوئيم :\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nإمّا ان يكون النبىّ جائز الكذب فى التبليغ ، و إمّا ان يكون غرض التبليغ حاصلا . لكن غرض التبليغ واجب الحصول . نتيجه : فلا يكون النبىّ جائز الكذب فى التبليغ .\r\nو گوئيم : امّا ان يكون النبى واجب الاتّباع ، و امّا ان يكون جائز الذنب مطلقا . لكنّه واجب الاتّباع . نتيجه : فلا يكون النبىّ جائز الذنب مطلقا .\r\nبدان كه چنانچه واجب است عصمت انبياء از ذنوب ، واجب است تنزّه انبياء از جميع عيوب جسمانيّه و اخلاق ذميمهء نفسانيّه و امراض مزمنه ، و خساست ذات ، و دنائت او ، و كفر آباء و امّهات ، و رذالت قبيله ، و بالجمله جميع امورى كه موجب تنفّر طباع باشد تا مانع از گرويدن مردم به او نشود . و همچنين واجب است اتّصاف او به صفات كمال ، و اخلاق حسنه و شمائل جميله ، و كرامت آباء ، و شرافت قبيله تا موجب رغبت مردم به او ، و انقياد و اطاعت او شود . و دليل بر اين ، آنكه اگر منزّه از عيوب و رذائل مذكوره و متّصف به صفات و فضائل موصوفه باشد ، هرآينه امّت به انقيادى كه مكلّفند به آن ، نزديك و از مخالفت دور خواهند بود . پس بودن نبىّ به حيث مذكوره لطف باشد . و لطف واجب است بر خداى تعالى .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nفصل سوّم در طريق معرفت صدق نبىّ نيز در دعوى نبوّت\r\nبدان كه طريق معرفت صدق دعوى نبوّت ، منحصر است در ظهور معجزه . و معجزه امرى است خارق عادت كه مطابق دعوى باشد . و لا بدّ است كه بيان كنيم معنى خرق عادت را بر حيثيّتى كه ممتاز شود از امورى كه مانند باشد به خرق عادت ، و خرق عادت نباشد ؛ مثل سحر و شعبده و « طلسمات » و « نيرنجات » و امثال آنها .\r\nپس گوئيم : هر چه حادث شود از حوادث ، خواه وجود و خواه عدم ، لا محاله او را سببى باشد از اسباب . چه خداى تعالى مصلحت در اين ديده كه خلق اشياء به اسباب كند . و اين معنى - اعنى خلق كردن اشياء را به اسباب - عادة الله گويند . و اسبابى كه خداى تعالى به جهت حدوث حوادث در اين عالم تقدير كرده ، بر سه گونه است : اسباب ارضيّهء تنها ، و اسباب سماويّهء تنها ، و مركّب از اسباب ارضيه و سماويّه . و اسباب ارضيه منحصر است در كيفيّات بسيطه و طبايع مركّبه از عنصريّات . و اسباب سماويّه كه عادت شده تأثيرش در اين عالم منحصر است در حركات و اوضاع كواكب و افلاك . و اسباب مركّبه ، مركّب باشد از اين دو قسم . مثل آنكه گويند دوايى را مثلا اگر در فلان ساعت تناول كنند ، فلان اثر كند و الّا نكند . پس هر چه حادث شود در اين عالم به سببى از اقسام ثلاثه ، هرآينه واقع بر مجراى عادت باشد . و اگر بدون سببى از اسباب مذكوره حادث شود هرآينه بيرون از مجراى عادت باشد . و عادت آن منخرق شود .\r\nخرق عادت عبارت از اين باشد . مثلا شقّ قمر ، معلوم است بالضرورة كه بيكى از اقسام اسباب مذكوره نتواند بود ، پس خرق عادت باشد . و همچنين مجيء شجره ، به سببى از اسباب عاديه نمىتواند بود . چه اسباب عاديهء حركت منحصر است در اراده و طبيعت و قسر . و شجره بالضروره عادم اراده است . و حركت طبيعيّه يا به\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nجهت فوق است يا به جهت تحت . و حركت قسريّه يا جذب است يا دفع . و مجيء شجره حركت است و هيچ قسم از اقسام مذكوره نيست ، پس خرق عادت باشد .\r\nو گاه باشد كه امرى حادث شود به سببى از اسباب عاديّه ، ليكن اين سبب خفى باشد ، و ناظر گمان كند كه بلا سبب حاصل شده ، و مشتبه شود به خرق عادت . و « نيرنجات » و « طلسمات » از اين باب بود .\r\nو گاه باشد كه در خيال آيد كه چيزى حادث شد ، و در خارج خيال نباشد . و سحر و جادو از اين باب بود .\r\nپس إحداث امرى نه از راه سببى از اسباب عاديّه ، خرق عادت باشد . و اگر مقترن باشد بدعوى نبوّت يا امامت يا امرى كه اختصاص به آن امر نباشد مگر از جانب خداى تعالى ، و مطابق آن دعوى باشد ، معجزه باشد . و گاه باشد كه مقترن باشد به دعوت ، ليكن بر عكس دعوى ظاهر شود ، و آن را معجزه مكذّبه گويند . چنان كه نقل شده از مسيلمهء كذّاب كه شنيد بينا شدن اعورى را به دعاء حضرت رسالت پناه - صلّى الله عليه و آله - ، و دعاء كرد به جهت امورى فذهبت عينه الصحيحة . و ديد فرعون راه بازشد در دريا به جهت موسى ، و گفت من نيز مرور بدين طريق كنم ، فغشيهم الموج فاغرقوا جميعا . و ديد عمّ خليل سلامت ابراهيم را در آتش ، و گفت من نيز آتش را بر خود برد و سلام كنم ، فجاءت نار فأحرقت لحيته .\r\nو خرق عادتى را كه دلالت كند بر بعثت پيغمبرى قبل بعثت « ارهاص » گويند ، مانند انكسار ايوان كسرى ، و انطفاء آتشكدهء فارس ، و انغمار بحيرهء ساوه در شب مولود پيغمبر - صلّى اللّه عليه و آله - ؛ و تظليل غمامه و تسليم احجار بر او قبل از بعثت . و آنها لا محاله از معجزات آن سرور است .\r\nو ارهاص به معنى « انتظار بردن » است ؛ گويا انتظار بعثت مىبرد . پس ارهاص نيز در حكم مقارنت دعوى است .\r\nو اگر خرق عادت مقترن به دعوت نبود آن را كرامت گويند ، چنان كه گاهى از اولياء الله صدور مىيابد ، چنان كه از مريم - عليها السلام : كما دلّ عليه قوله تعالى :  كُلَّما دَخَلَ عَلَيْها زَكَرِيَّا الْمِحْرابَ وَجَدَ عِنْدَها رِزْقاً قالَ يا مَرْيَمُ \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n أَنَّى لَكِ هذا قالَتْ هُوَ مِنْ عِنْدِ اللَّهِ »  « 1 » و چنان كه از عاصف بن برخيا : كما دلّ عليه قوله تعالى :  « أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ »  « 2 » .\r\nو چون كرامات اولياء مقترن به دعوت نيست مشتبه به معجزه نشود . و چون صدورش نه از راه اسباب عاديّه است ، با فرض كثرت از حدّ خرق عادت بدر نرود .\r\nو امّا امثال سحر و شعبده چون از راه اسباب عادّيهء خفيّه است ، اگر مقترن به دعوى هم نباشد ، از معجزه ممتاز بود . و علامت سحر و نظاير وى آن است كه عالمان آن فنّ معارضهء وى توانند كرد ، بخلاف معجزه كه هر چند ساحران مثلا ماهر باشند در فن سحر ، معارضهء وى نتوانند كرد ، چنان كه از قصّهء سحره فرعون ظاهر است . و سرّش آن است كه هر چه از راه اسباب عاديّه است ، هر چند خفّى باشد به تعلّم فرا توان گرفت ، و از عهدهء معارضه آن بدر توان آمد . امّا هر چه از راه اسباب عاديه نبود از طريق علم و تعلّم راه او نتوان دانست ، تا معارضهء آن توان كرد . چه علم راهى ندارد به غير از راه اسباب عاديه ، و چون اسباب عاديّه نبود راه علم مسدود بود .\r\nو چون حقيقت معجزه را دانستى ، بدان كه دلالت معجزه بر صدق صاحب معجزه بنا بر آن است كه چون صدورش به محض ارادهء خاصّ الهى است ، بىواسطهء اسباب عاديّه باشد . پس هرگاه مقارن دعوى شخصى شود مر اختصاص را از جانب الهى مثل آن باشد كه يكى از مقرّبان ملكى از ملوك ادّعا كند به جماعتى در حضور ملك ، رسالت ملك را به جانب ايشان . و ايشان حجّتى از او طلب كنند بر صدق اين دعوى . و او گويد حجّت من اين است كه ملك بخلاف عادت خود سه مرتبه برخيزد و بنشيند . و ملك مقارن شنيدن اين سخن سه نوبت چنان كند ، هرآينه شكّ نماند اين جماعت را ، و علم ضرورى حاصل شود به تصديق ملك مر آن رسول را . و اين حال بعينها حال مقارنت معجزه است مر دعوى نبوّت را .\r\n\r\n\r\n","description":"","footnote":"\r\n( 1 ) . سوره آل عمران 3 / 37\r\n( 2 ) . سوره نمل 27 / 39\r\n","page_name":" 95 ","page_number":95},
  {"content":"\r\n\r\nو امّا بيان آنكه ثبوت دعوى نبوّت را راهى به غير از معجزه نيست آن است كه دعوى نبوّت خصوصيتى است موهبىّ نه كسبىّ . و عقل را هيچ‌گونه اطّلاعى به اسباب آن خصوصيّت نيست تا استدلال « لمّى » بر او تواند كرد . پس منحصر شد طريق اسباب آن در استدلال « إنّى » كه راه اثر به مؤثّر باشد . و اثرى كه دلالت كند به خصوص مؤثّر ، بايد كه مخصوص باشد به آن مؤثّر خاصّ . و چون نبىّ شخصى است بشرى ، جميع آثار او مماثل باشد با ساير افراد بشر ، و تميز در استجماع كمالات نيز چون اعمّ است از نبوّت ، دلالت به خصوص نبوّت نكند .\r\nبلكه چيزى كه دلالت به خصوص نبوّت تواند كرد اثرى است كه مخصوص نبىّ باشد من حيث النبوّة . و آن نتواند بود مگر به معجزهء مقترنه به دعوى نبوّت . پس راه اثبات نبوّت ، منحصر باشد در ظهور معجزه .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nفصل چهارم در بيان نبوّت پيغمبر ما محمد بن عبد اللّه عبد المطّلب بن هاشم بن عبد مناف صلّى الله عليه و آله\r\nچون دانستى كه اثبات نبوّت شخصى از اشخاص راهى ندارد به غير از ظهور معجزه . و معجزهء ظاهره از معجزات آن سرور انبياء براى ما محرومان سعادت ادراك زمان نبوّت ، منحصر است در دو معجزه : يكى ظاهر بالعين و يكى ظاهر بالمعنى .\r\nامّا معجزهء ظاهر بالعين قرآن مجيد است . و ظهور او ثبوت اوست به تواتر .\r\nو تواتر ، خبر دادن جماعتى است به وقوع امرى از امور ، كه آن جماعت از كثرت به حدّى باشند كه عقل تجويز اتّفاق ايشان در كذب نكند . و بايد كه خبر ايشان به مشاهدهء حسّى منتهى شود . به اين معنى كه خود مشاهده كرده باشند ، يا شنيده باشند از جماعتى ديگر كه از كثرت به حيثيّت مذكوره باشند ، و ايشان نيز از جماعتى ديگر كذلك ، تا منتهى شود به جماعتى كه مشاهدهء آن امر كرده باشند ، و به حيثيّت مذكوره باشند . چه در تواتر شرط است كه كثرت مخبرين در مراتب طرف و وسط ، بالغ به حدّى باشد كه عقل تجويز كذب در هيچ مرتبه نكند . و لا محاله تواتر مفيد علم قطعى است . چه علم ما به بلدان بعيده ، مانند مصر و شام و چين و ختاى ؛ و ملوك ماضيه چون كيخسرو و افراسياب ؛ و كتب مؤلّفه مانند شفاء و كشّاف ، حاصل نيست مگر از تواتر . و حال آنكه علم ما به اين امور ، قطعى است ، به حدّى كه قابل تشكيك نيست . و همچنين متواتر است به حدّى كه از احدى شك در او منقول نشده ، كه محمد بن عبد الله - صلى الله عليه و آله - دعوى نبوّت كرده ، و دعوى نبوّت خود را مقترن به اتيان قرآن مجيد ساخته ، و تحدّى به آن كرده . يعنى در معرض معارضهء به آن درآورده جميع بلغاى كامل در بلاغت ، و\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nفصحاى بالغ در فصاحت را ، از عربان كامل در عربيّت كه در بسيارى و كثرت مال مشهور ، و به نهايت عصبيّت و جدال بودند . و معلوم است كمال بلاغت و فصاحت بلغاى عرب در جاهليّت ، به مرتبه‌اى كه كاملان عرب و عجم در مدّت هزار سال و كسرى كه زمان اسلام است ، با آنكه در همهء فنون و كمالات و فضائل سرآمد و زائد بر كاملان جميع اقران سالفه شدند ؛ و كاملان عرب در زمان اسلام با سليقهء عربيّت ، مهارت در فنون علوم عربيّت را نيز جمع كرده بودند ، و ظاهر است كه كمال سليقىّ و كسبىّ كه با هم جمع شود به مراتب اتمّ و اكمل از احدهما خواهد بود ، و بلغاى عرب جاهليّت منفرد به كمال سليقىّ در عربيّت بودند ، و فنون علوم عربيّت در آن زمان نبود ؛ و با وجود اين بلغاى زمان اسلام در اين مدّت مديد در بلاغت و فصاحت به عشرى از اعشار بلاغت بلغاى جاهليّت نرسيدند . و اين معنى ظاهر است بر احدى از متتبّعان كلام عرب از خطب و رسائل و اشعار ، و مسلّم است نزد همه بمرتبه‌اى كه از احدى شكّى و خلافى در اين معنى نقل نشده .\r\nو آن بلغاى جاهليّت با اينهمه قدرت در بلاغت و فصاحت و تعصّب در دين جاهليّت خود و حميّت عظيم در جاهليّت خود و اهتمام شديد در نفى امر پيغمبر ما - صلّى اللّه عليه و آله - در مقامات مختلفه در معرض معارضه با اقصر سوره و بعضى از سور قرآنى درآمدند ؛ و هيچ‌كدام در برابر آن ، اتيان به كلامى كه به كلام ادناى عرب ، بلكه عجم شباهتى داشته باشد نيز نتوانستند نمود . و ظاهر است كه اگر اتيان مىكردند هرآينه به نقل متواتر به ما مىرسيد ، و در جميع اقطار عالم شايع مىبود . چه توفّر دواعى بر نقل امثال اين ظاهر است ، و حال آنكه به اخبار آحاد و روايات شاذّه نيز معارضهء قرآن نقل نشده . حتى اينكه كلمات واهيهء مسيلمهء كذّاب - كه ادّعاى نبوت مىنمود ، و آن مزخرفات را وحى منزل خود مىدانست ، مثل : الفيل ما الفيل و ما أدراك ما الفيل له ذنب وثيل و خرطوم طويل - نقل شده و از متحدّين قرآن در مقام تحدّى چيزى منقول نشده . و بعضى از اكابر بلغاى آن قوم مثل وليد بن مغيره ، از نهايت حسد و عداوت خود به التماس صناديد قوم خود ، شبها مىنشست و فكر مىكرد و تقدير امورى چند مىنمود كه شايد به آن طعن قرآن تواند نمود ، بلكه تقدير كلماتى مىنمود كه شايد\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nدر مقام تحدّى اتيان به آن تواند كرد . و چون صباح ، قوم او به اميد تمام به در خانه مجتمع مىشدند ، از نهايت وهن و سستى اظهار آن نمىتوانست نمود . نقل است كه وليد روزى به آن سرور گذشت در حالى كه تلاوت سورهء حم سجده مىنمود ، به قوم خود رسيده گفت : لقد سمعت من محمّد آنفا كلاما ما هو من كلام الأنس و الجنّ ، إنّ له لحلاوة و إنّ عليه لطلاقة و إنّ اعلاه لمثمر و انّ اسفله لمغدّق و انّه ليعلوا و لا يعلى عليه . يعنى بتحقيق كه شنيدم از محمّد در اين زودى كلامى كه نيست از كلام إنس و جنّ . بدرستى كه مران كلام را حلاوت عجبى است و حسن و قبول طرفه‌اى . بدرستى كه بالاش نتيجه دهنده است و پائينش نفع رساننده . و بدرستى كه او فائق و غالب شود ، و چيزى بر او فائق و غالب نتواند شد . پس قوم گفتند صبا الوليد : يعنى مايل به جهل شد وليد ، كه تحسين كلام او تا به اين غايت كرد .\r\nو قطع نظر از عدم نقل معارضهء قرآن كرده ، ظاهر است كه اگر معارضه مىتوانستند كرد هرآينه محتاج به مقاتله و محاربه نمىشدند . و مقاتله به سيوف را بر معارضهء بر حروف اختيار نمىكردند ، و كشته نمىشدند و به هلاكت نمىرسيدند . و حال آنكه تواتر محاربات عظيمه و مقاتلات شديده فيما بين آن قوم و اصحاب محمّد - صلى اللّه عليه و آله - ، كه موجب إهلاك و إفناى كافّهء صناديد و اعيان آن قوم گرديد ، از تواتر جنگ رستم و افراسياب گذشته . و چنان كه علم قطعى به آن حاصل است به اين نيز حاصل است . و چون معارضهء قرآن نكردند و به قتال و هلاك خود راضى شدند ، علم قطعى حاصل شد كه قادر بر معارضه نبودند .\r\nو چون تحدّى به قرآن واقع شد و معارضه واقع نشد ، با كمال قدرت متحدّين در معارضه ، اگر قرآن از جنس كلام بشر مىبود ، بايستى كه مثل اقصر سوره از او مىآوردند . پس ثابت شد معجزه بودن قرآن ، و اينكه قرآن نه از جنس كلام بشر است .\r\nو خلاف است در ميان علماء كه وجه اعجاز قرآن چيست . اكثر بر آنند كه بلاغت وجه اعجاز قرآن است . لكونه فى الطبقة العليا من الفصاحة و الدرجة القصوى من البلاغة على ما يعرفه فصحاء العرب بسليقتهم و علماء الفرق بمهارتهم فى فنّ البيان . و بعضى بر آنند كه اسلوب غريب و نظم عجيب كه بغايت\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nمخالف است با اسلوب و نظم كلام عرب در اشعار و رسائل و خطب ، موجب اعجاز قرآن شده . و بعضى به مجموع امرين قائلند . يعنى اجتماع هر دو امر وجه اعجاز است . و هر يك جداگانه سبب اعجاز نتواند شد . و جماعتى گويند وجه اعجاز صرفه است . يعنى خداى تعالى صرف كرده همم متحدّين را از معارضهء قرآن مع قدرتهم عليها . و الكلّ محتمل . و الاظهر هو الاوّل .\r\nو چون معجزه بودن قرآن ثابت شد بطريق شكل اوّل گوئيم :\r\nمحمّد بن عبد الله - صلّى الله عليه و آله و سلّم - دعوى نبوّت كرد و اظهار معجزهء قرآن نمود ، كما ثبت بالتّواتر . و هر كه دعوى نبوّت كند و اظهار معجزه نمايد پيغمبر است كما بينّا انّ المعجزه دالّة على صدق صاحبها . نتيجه دهد كه پس محمّد بن عبد الله - صلّى اللّه عليه و آله و سلّم - پيغمبر است .\r\nو امّا معجزهء ظاهرهء بالمعنى مجموع خوارق عاداتست كه در خارق عادت بودن هيچ‌كدام شكّى نيست . مانند شقّ قمر و تسبيح حصاة و حنين جذع و مجيء شجره ، نبوع الماء من بين اصابعه و اشباع الخلق الكثير من الطعام القليل و مكالمات الحيوان العجم و الإسراء الى المسجد الاقصى و العروج الى فوق السماء الى غير ذلك ممّا هو فى الكتب مسطور و فيما بين النّاس مشهور ، كه هر يك به اخبار آحاد منقول شده و بعضى مستفيض و بعضى در استفاضه و شيوع نزديك به حدّ تواتر ، ليكن هيچ‌يك به حدّ تواتر نرسيده و قطعى نشده . و اسراء و عروج اگر چه اصل هر يك مقطوع است و در قرآن وارد ، ليكن بحسب كيفيّت منقول است به خبر واحد . امّا قدر مشترك ميان مجموع منقولات به اخبار آحاد كه متضمّن است هر يك مر آن را ، مضمون اين جمله است كه محمّد بن عبد الله - صلّى اللّه عليه و آله و سلّم - ادّعى النبوّة و أظهر المعجزة . پس خصوص معجزه مثل شقّ قمر و حنين جذع مثلا اگر چه منقول است به خبر واحد ، امّا اصل اظهار معجزه با دعوى نبوّت مع قطع النّظر عن الخصوصيّات كه مضمون جملهء مذكوره است ، منقول است به تواتر . و از اين جهت گفتيم كه اين معجزه‌اى است ظاهر بالمعنى . يعنى متواتر بالمعنى است . و بالجمله علم ما به مضمون اين جمله مانند علم ما است به شجاعت رستم و عدالت كسرى وجود حاتم . و با آنكه هر يك از\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nوقايع رستم و حكايات كسرى و حاتم نيست مگر منقول به خبر واحد ، ليكن مضمون مجموع متواتر و معلوم است . فكذلك فيما نحن فيه .\r\nپس چون دعوى نبوّت و اظهار معجزهء مطلقه معلوم شد ، انتاج مطلوب به هيأت شكل اوّل چنان كه مذكور شد ، آسان باشد . و چون نبوّت پيغمبر ما - صلّى اللّه عليه و آله و سلّم - بدليل قطعى ثابت شد نسخ ملل سابقه و ختم نبوّت و عموم نبوّت او و فضل او بر ساير انبياء و سائر ما ثبت منه بقول او به قرآن منزل بر او ، ثابت شود ؛ و حاجت بدليل ديگر نبود .\r\nو شبههء يهود در ابطال نسخ كه متضمّن ابطال نبوّت پيغمبر ما - صلّى اللّه عليه و آله و سلّم - باشد در غايت وهن و ضعف است .\r\nو آن چنان است كه گفته‌اند اگر ملّت منسوخه مستلزم مفسده بود ، پس اعمال او قبيح باشد ، و حال آنكه معمول بود . و اگر مستلزم مفسده نباشد ، بلكه متضمّن مصلحت باشد ، پس رفع او قبيح باشد . و هرگاه رفع ملّت سابقه قبيح باشد ، ملّت موسى عليه السلام كه ثابت بود به اتّفاق ، مرفوع نتواند شد . و چون مرفوع نتواند شد . ملّت محمّدى - صلّى الله عليه و آله و سلّم - كه ناسخ اوست ثابت نتواند شد .\r\nو جوابش آن است كه حسن و قبح احكام و افعال تابع مصالح و مفاسد است . و مصالح و مفاسد مختلف به حسب اختلاف اوقات . پس تواند بود كه ملّت سابقه متضمّن مصلحت بوده باشد در زمان سابق ، و در زمان لاحق مستلزم مفسده باشد ، پس واجب باشد رفع آن و حال آنكه نسخ واقع شده در ملل انبياء ماضين نيز . چه در تورات آمده كه بر آدم و حوّا كلّ ما دبّ فى الارض حلال بود . و بر نوح بعضى از حيوانات حرام شد . و همچنين بر انبياء متأخّر از نوح واجب شد ختان على الفور ، بعد از آنكه مباح بود تأخيرش بر نوح . و جمع بين الاختين حرام شده در ملّت موسى ، همچنانكه در ملّت ما ، بعد از آن كه حلال بود در شريعت آدم و نوح .\r\nو همچنين ضعيف است شبههء تأييد ملّت موسى . و آن چنان است كه گفته‌اند يهود خبر داده‌اند از موسى - عليه السلام - كه گفته : « تمسّكوا بالسّبت ابدا . » پس مادام كه سبت شده باشد شريعت موسى ثابت باشد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nو جوابش آن است كه اين خبر از يهود ثابت نشده ، بلكه كسى اختلاق اين خبر كرده و در ميان يهود افكنده . و دليل بر اين اينكه اگر اين خبر نزد يهود ثابت مىبود هرآينه محاجّه به آن با حضرت رسول - صلّى اللّه عليه و آله - مىكردند . و اگر احتجاج به آن مىكردند منقول مىشد ، و حال آنكه منقول نشده . و بر تقديرى كه در ميان يهود ثابت باشد ، ثبوتش از موسى معلوم نيست . چه عدد تواتر از قوم يهود تا به زمان حضرت موسى متّصل نيست ، بنابر آنكه بخت نصر استيصال ايشان كرده بحدّى كه عدد تواتر از ايشان باقى نگذاشته . و بر تقدير ثبوتش از موسى ، تأويلش ظاهر است . چه مراد آن است كه ما دامت شريعتكم باقية . چه عرف حاكم است به اينكه در چنين قولى تخصيص مراد است . مانند آنكه كسى به صديق خود گويد : لا تترك زيارتى ابدا . و ظاهر است كه مراد « مادام الحيوة » است ، يا « مادام كنّا مجتمعين فى بلد » و همچنين اگر كسى بطريق وعظ به كسى گويد : « صلّ فى المسجد ابدا » ظاهر است كه مراد اين است كه « مادام حيّا » .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nفصل پنجم در فضل انبياء بر ملائكه\r\nبدان كه خلاف است در اينكه انبياء افضلند از ملائكه ، يا ملائكه افضلند از انبياء . و محقّق طوسى - قدّس سرّه - اختيار مذهب اوّل كرده . و مذهب علماى اماميّه و ظاهر از احاديث معصومين - صلوات اللّه عليهم اجمعين - است كه ائمّهء طاهرين نيز افضلند از ملائكه . و جمهور اشاعره نيز قايلند به افضليّت انبياء . و جمهور معتزله و بعضى از علماى اشاعره قائل به افضليّت ملائكه‌اند .\r\nو حقّ مذهب اوّل است . امّا اگر ملائكه اجسام لطيفه باشند ، ظاهر است ، و استبعاد مرتفع ، بنا بر تجرّد نفس ناطقه . و اگر جواهر مجرّده نيز باشند خواه متعلّق به اجسام و خواه غير متعلّق به اجسام كان ايضا كذلك . بنابر آنكه حقّ ، تجرّد نفوس ناطقهء انسانيّة است . پس هرگاه مهذّب شود و كامل در قوّتين نظرى و عملى ، با وجود مضادّ قوّهء عقليّه كه دواعى شهوت و غضب و شواغل حواسّ ظاهره و باطنه باشد ، و با وجود احتياج به قهر و غلبه بر اين امور مضادّه و تجرّد بالذّات خود حاصل است . پس لا محاله افضل باشند . چه مراد از افضليّت زيادتى استحقاق مدح و ثواب است . و ظاهر است كه در صورت قهر مضادّ و عمل بمرضات و تكميل ذات در علم و عمل بكسب و اجتهاد ، استحقاق مذكور اضعاف خواهد بود نسبت به آنكه مضادّ اصلا نباشد ، و كمالات همه فطرى باشد ، و عبادت منحصر باشد در امتثال اوامرى كه داعى بر مخالفت آن اصلا متحقّق نيست ، چنان كه شأن ملائكه است . و اينكه بعضى از ملائكه مجرّده كه متعلّق به اجسام نيز نيستند مانند مجرّدات عقليّة بر تقدير ثبوت ، از جهتى ديگر مثل قرب به مبدأ من حيث الوجود و وساطت در عليّت اشرف باشند ، منافات با آنچه گفتيم ندارد . چه فضل غير شرف است و حال آنكه چون نفس ناطقه بحسب فطرت قابل تصوّر و ترقّى در مراتب وجود نيز هست ، تواند بود كه به مراتب وجود و كمال شرفى ايشان نيز برسد ، و كمال شرفى را با كمال فضلى جمع كند . بلكه از ايشان\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nنيز درگذرد و قابل فيض بىواسطه گردد ، چنان كه مذهب محقّقين در شأن پيغمبر ما - صلّى اللّه عليه و آله و سلّم - اين است ، و مرتبهء خاتميّت مقتضى آن . و حديث « لى مع اللّه وقت لا يسعنى فيه ملك مقرّب و لا نبىّ مرسل » منطبق بر آن .\r\nو تقرير دليل بر اين مطلب به طريق شكل اوّل آن است كه گوئيم :\r\nانبياء را با وجود مانع حاصل است كمال ، ملائكه با عدم مانع . و هر كه را با وجود مانع حاصل باشد كمال ، ديگرى با عدم مانع ، افضل است از آن ديگر .\r\nپس انبياء افضل باشند از ملائكه و هو المطلوب .\r\nو از دلائل سمعيّة قرآنيّة بر اين مطلب امر ملائكه است به سجود آدم و تعليم آدم مر ملائكه را و اصطفاى خداى تعالى انبياء را از جملهء عالميان كه ملائكه نيز داخلند در آن . چه لا محاله مسجود افضل باشد از ساجد ، و الّا امر به سجود عقلا قبيح بودى ، و ممتنع بودى صدور آن از حكيم . و معلّم بالضروره افضل است از متعلّم ، و برگزيده افضل است از ما بقى .\r\nو مخالفين را نيز دلايل عقليّة و نقليّة هست بر تفضيل ملائكه بر انبياء .\r\nو اقوى دلايل عقليّه اين است كه عقول مجرّده فيّاض علوم و كمالاتند بر نفوس ناطقه و مفيض بالضرورة افضل است از مستفيض .\r\nو جوابش آن است كه مفيض كمالات فى الحقيقة خداى تعالى است و عقول واسطه فيضند . و وجوب افضليّت واسطه از مستفيض مسلّم نيست .\r\nو اقوى دلائل نقليّه آيهء  « عَلَّمَهُ شَدِيدُ الْقُوى »  است . چه مراد از شديد القوى جبرئيل است . پس هرگاه معلّم پيغمبر ما باشد ، افضل از او خواهد بود .\r\nجوابش آن است كه تعليم در اينجا بر حقيقت خود محمول نيست . بلكه به معنى تبليغ است و افضليّت مبلّغ از مبلّغ اليه لازم نيست . بخلاف تعليم آدم مر ملائكه را . چه غرض الهى از امر تعليم آدم مر ملائكه را از اين بود كه ظاهر شود بر ملائكه استحقاق آدم مر خلافت الهى را . و اين وقتى متحقّق شود كه تعليم محمول شود بر حقيقت خود .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nباب چهارم : در امامت\r\nو مراد از امامت اعتقاد كردن است به وجوب منصوص بودن امام بعد از پيغمبر - صلّى اللّه عليه و آله - از جانب خدا و پيغمبر ، و وجوب معصوم بودن امام ، و انحصار امامت در ائمّهء اثنى عشر ، و وجوب اعتقاد به اينكه آخرين ائمّه مهدى موعود است و حىّ است و غائب تا وقتى كه مأذون شود به ظهور . و مقصود از اين باب در چند فصل مبيّن شود - إن شاء اللّه العزيز - :\r\n\r\n","description":"","footnote":"","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n\r\nفصل اوّل در بيان معنى امامت و وجوب نصب امام بر خداى تعالى\r\nبدان كه امامت رياستى است بر جميع مكلّفين در امور دنيا و دين بر سبيل خليفگى از پيغمبر . و اين تعريف كه كرديم مر امامت را ، مسلّم است ميان جميع فرق از اهل اسلام و كسى را در معنى امامت خلافى نيست ؛ بلكه خلاف در اين است كه نصب رئيسى چنين كه امام عبارت از اوست بعد از انقراض نبوّت واجب است يا نه ، و بر تقدير وجوب بر خدا واجب است يا بر امّت ، و وجوبش عقلى است يا سمعى .\r\nطوائف خوارج بر آنند كه نصب امام واجب نيست اصلا ، بلكه هر كه مدّعى امامت باشد خروج بر او را و محاربهء با او را واجب دانند . و به اين سبب موسومند به « خوارج » .\r\nو جمهور اهل سنّت بر آنند كه نصب امام واجب است بر امّت عقلا . و بعضى بر آنند كه واجب است عند الخوف و ظهور الفتن و امّا مع الأمن فلا يجب . و بعضى بر عكس اين قائلند .\r\nو جمهور فرقهء اماميّه بر آنند كه واجب است نصب امام بر خداى تعالى عقلا . و تقرير دليل بر مذهب اماميّه آن است كه گوئيم : هيچ شكّ نيست كه در زمانى كه پيغمبرى موجود نباشد و امكان وجود پيغمبرى نيز نباشد بسبب ختم نبوّت ، و امّت مكلّف باشند به تكليفات شرعيّهء زياده بر تكاليف عقليّه بتخصيص تكليفاتى كه موجب اجتماع ناس و كثرت و ازدحام مردم باشند مانند اقامت جمعه و سدّ سرحدهاى بلاد اسلام و تجهيز جيوش و عساكر براى جهاد و دفع اعداى دين و امثال اين كه همهء اهل اسلام متّفقند بر وجوب آن ، و لا محاله مظنّهء وقوع فتن و آشوب و منازعه و مخاصمه و محاسده است ، هرآينه وجود امام به معنى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمذكور لطف است مر مكلّفين را ، و آكد و ابلغ و انفع جميع لطفها ، حتى از نبوت .\r\nچه نبوّت لطف است در تكاليف عقليّه و در تكاليف عقليّه حكمى كه موجب وقوع در مظنّهء فتنه و آشوب باشد نيست . پس هرگاه بعثت نبىّ واجب باشد بر خداى تعالى ، نصب امام به طريق اولى و آكد و ابلغ واجب باشد بر خداى تعالى . بلكه ختم نبوّت از خداى تعالى قبيح است و جائز نيست با بقاى تكليف مگر وقتى كه بدل نبوّت تقدير كرده باشد امرى كه بدل نبوّت تواند بود و نيست آن مگر امامت به معنى مذكور .\r\nو اعتراضى كه مخالفين كرده‌اند كه لطف امامت وقتى واجب باشد كه لطف ديگر بدل او نباشد ، و حال آنكه مىتواند بود كه همهء مكلّفين معصوم باشند و محتاج به امام نباشند ، و عصمت همه مردم بدل امامت باشد ، در غايت ركاكت است . چه ضرورى است كه فرض مذكور ممتنع است عادتا . و عجب حالتى است كه اين قوم قائل به وجود معصوم واحد را در هر زمانى توبيخ و سرزنش ، بلكه تكفير مىكنند و خود تجويز عصمت جميع مردم در زمان واحد مىنمايند .\r\nفاعتبروا يا اولى الأبصار !\r\nو ايضا آنچه گفته‌اند كه وجود امام وقتى لطف باشد كه مشتمل بر هيچ مفسده نباشد ، و مىتواند بود كه مفسده‌اى باشد كه مانع باشد از نصب امام ، پس نصب امام بر خدا واجب نباشد . و اينكه مفسده معلوم نباشد كافى نيست ، چه احتمال مفسده قادح است در وجوب نصب امام ، ظاهر البطلان است . چه امور متعلّقه به امام بر دو نوع است : دينى و دنيوى . و مفسدهء نصب امام براى امور دينى معلوم الانتفاء است نه تنها غير معلوم الوجود . چه فساد در امور دينيّه معلوم است شرعا و هيچ‌كدام از مفاسد شرعيّه بر وجود امام مترتّب نيست . و اين ضرورى است نزد كسى كه عارف به مفاسد شرعيّه باشد . و همه مكلّفيم به دانستن مفاسد شرعيه پس نتواند بود كه معلوم نباشد . و همچنين معلوم است انتفاء مفسدهء نصب امام در امور دنيويّه . چه امور دنيويّه راجع است به مصالح و مفاسد عباد در حيات دنيوى و حفظ نظام نوع و اخلال آن . و اين مجموع معلوم است مر كافّهء عقلا را . و در اين مجموع امرى نيست كه عقل او را مفسده داند نظر به نصب امام . بلكه عقل جازم است به اينكه سدّ مفاسد امور معاش نتواند شد مگر به وجود سلطانى قاهر عادل\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nچنان كه در فائدهء بعثت گذشت .\r\nچون اين جمله را دانستى بطريق شكل اوّل گوئيم :\r\nنصب امام لطف است معلوم عدم المفاسد ، و هر لطف معلوم عدم المفاسد واجب است بر خداى تعالى ، پس نصب امام واجب است بر خداى تعالى و هو المطلوب .\r\nاگر گويند نصب امام وقتى لطف باشد كه ظاهر باشد و قادر بر تنفيذ احكام و اعلاى لواى اسلام ، و اين نزد شما واجب نيست چه شما تجويز كنيد كه امام غائب باشد و بر تقدير حضور متصدّى امر امامت نباشد پس چگونه لطف تواند بود ؟\r\nجواب گوئيم كه ما تجويز غيبت و تقاعد بنابر خوف از اعادى و وجوب تقيّه كنيم نه بدون آن . و چون چنين باشد وجود امام با غيبت و تقاعد نيز لطف باشد . چه هرگاه مكلّف معتقد باشد به وجود امام و داند كه غيبت او يا تقاعد او به سبب خوف است ، پس در هر ساعت تجويز كند زوال اسباب تقيّه و خوف را و امكان حضور و تصدّى امر امامت را و اين معنى لا محاله موجب انزجار او از معاصى شود . بخلاف اينكه معتقد وجودش نباشد و همچنين معتقد وجوب ايجادش نيز نباشد ، چه هر كه قائل نيست به وجوب نصب امام قائل نيست به وجوب ايجادش در وقتى از اوقات و حال آنكه اگر قائل باشد به وجوب ايجادش ، كافى نيست در انزجار مكلّف از معاصى . چه از زمان ايجادش تا زمان قابليّت تصرّفش در امور مدّتى است متراخى و مهلتى است متمادى .\r\nپس ثابت شد كه اصل وجود امام به هر نحوى كه باشد لطف است غايتش حضورش و تصرّف در امورش نيز لطفى ديگر است كه مانع آن لطف از جانب رعيّت است نه از جانب خدا . پس آنچه واجب است بر خداى تعالى ايجاد امام است ، امّا تصرّف و اذنش در امور به اختيار رعيّت است تا جبر لازم نيايد .\r\nو عمدهء دلائل اهل سنّت بر مذهب خود اجماع صحابه است بعد از رحلت پيغمبر - صلّى الله عليه و آله - بر وجوب تعيين امام حتّى جعلوا ذلك اهمّ الواجبات و اشتغلوا به عن دفن الرّسول « 1 » - صلّى الله عليه و آله - و كذا عقيب موت\r\n\r\n\r\n","description":"","footnote":"\r\n( 1 ) . ترك دفن رسول اكرم ( ص ) و اشتغال به تعيين خليفه بعنوان اهمّ واجبات ! بطرق مختلف در\r\n","page_name":" 109 ","page_number":109},
  {"content":"\r\n\r\nكلّ امام من ائمّتهم . و اين دليل در جميع كتابهاى ايشان هست و هم اكابر علماى ايشان تصريح كرده‌اند كه عمدهء دلايل ايشان است . و در كتابهاى حديث خود روايت كرده‌اند كه چون پيغمبر - صلّى اللّه عليه و آله - وفات كرد ، ابو بكر خطبه خواند و گفت : ايّها النّاس من كان يعبد محمّدا فانّ محمّدا مات و من كان يعبد ربّ محمّد فانّه حىّ لا يموت « 2 » . و گفت : لا بدّ است مر خلافت پيغمبر را از كسى كه قائم به آن باشد . پس نظر و تأمّل كنيد در تعيين آن كس ، و پيش آريد رأيهاى خود را و ببينيد كه لايق اين امر كيست . پس از هر جانب مردم مبادرت كردند و گفتند راست گفتى ، ليكن بايد نظر و تأمّل كنيم و هيچ‌كس نگفت كه دروغ گفتى ، ما را امامى و خليفه‌اى در كار نيست . پس اين معنى اجماع صحابه شد در وجوب تعيين امام . و هر كه را اندك هوشى يا فى الجمله انصافى جمع باشد هرآينه از تأمّل در اين دليل و در اين روايت بر او روشن خواهد شد هم حال علماء و هم حال آن صحابه و هم حال ابو بكر .\r\nامّا حال علماء بنابر آنكه هرگاه اعتقاد كرده باشند وجوب تعيين امام را تا به اين غايت كه اهم واجباتش دانند و عذر ترك دفن پيغمبر را به اشتغال به آن پذيرند و شنوند ، پس چگونه تجويز كنند كه پيغمبر ( ص ) چنين واجبى را تعيين نكرده و بيان نفرموده ، لااقل امر نكرده كه شما بعد از من تعيين آن كنيد ، از دنيا رحلت كند ؛ و حال آنكه پيغمبر مبعوث نشده مگر براى تبليغ و بيان احكام و خداى تعالى وى را رحلت نفرمود مگر بعد از اتمام تبليغ و اكمال دين بدليل :  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي .  « 3 » و حال آنكه نمانده ادنى از آداب حتّى در باب خلاء و حمّام و شرب ماء و اكل طعام كه آن حضرت بيان ننموده و\r\n\r\n\r\n","description":"","footnote":"\r\nكتابهاى اهل سنّت آمده است و ما در اينجا براى آشنائى بيشتر به ذكر نام تعدادى از آنها اكتفاء مىكنيم :\r\n« سيره ابن هشام » ج 4 / 336 ، « الرياض النضرة » ج 1 / 163 ، « تاريخ خميس » ج 1 / 186 ، « تاريخ طبرى » ج 2 / 456 ، « البدء و التاريخ » ج 5 / 65 ، « مسند احمد » ج 4 / 104 و 105 ، « صفوة الصفوة » ج 1 / 85 ، « اسد الغابه » ج 1 / 34\r\n( 2 ) . « طبقات ابن سعد » ج 2 / 54 ، « تاريخ طبرى » ج 2 / 444 ، « تاريخ الكامل » ابن اثير ج 5 / 219 ، « سيره حلبية » ج 3 / 392 .\r\n( 3 ) . سوره مائده 5 / 3\r\n","page_name":" 110 ","page_number":110},
  {"content":"\r\n\r\nارشاد آن نكرده باشد شفقة على الامّة .\r\nو امّا حال صحابه بنابر آنكه چون يارانى بودند و دوستانى مر پيغمبر را كه دل دادشان ، و تاب آوردند كه پيغمبر ( ص ) خود را مرده گذارند و ناشسته و دفن ناكرده رها كنند و بنشينند و خطبهء ابو بكر بشنوند و گوش به سخن او كنند و سر در پى او نهند كه ايشان را ببرد تا سقيفهء بنى ساعده تا تمشيت امر خلافت براى او كنند .\r\nو امّا حال ابو بكر بنابر آنكه با آنكه در حال مذكور با صحابه شريك است بلكه غالب ، چگونه گفتگويى است اينكه « هر كه محمّد را مىپرستيد محمّد مرد » آيا تصوّر توان كرد كه كسى باشد كه زبانش همراهى كند ؟ ! و در جايى كه رئيس دهى مرده باشد به ياران و قوم رئيس همچنين سخنى نگويند . و امّا در عالم كسى باشد كه به قبح اين سخن نرسد ؟ لا . و لكن  خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ .  « 4 » محقّقين گفته‌اند كه تنكير غشاوة براى تعظيم است . يعنى غشاوة عظيمة هى غشاوة التعامى عن آيات اللّه . چه اعظم حجابها حجاب تعامى و تجاهل است . يعنى نخواسته‌اند كه ببينند و نخواسته‌اند كه بدانند . چه رفع هر حجاب ممكن است به غير از حجاب تعامى و تجاهل . پس اين قوم چشم حق بين دانسته پوشيده‌اند و نمىخواهند كه باز كنند كه مبادا حق را ببينند . پس طمع از هدايت اين قوم بايد بريد . و چشم اهتدا از ايشان بايد برداشت .\r\nو امّا حديث اجماع مپرس از اجماعى كه على در آن نباشد و جگرگوشهء پيغمبر در آن نباشد و عبّاس عمّ پيغمبر و اولاد وى در آن نباشند ، و اتقياى صحابه و بىغرضان اهل ايمان مانند سلمان و ابو ذر و مقداد و حذيفه و عمّار ياسر در آن نباشند « 5 » آيا چه اعتبار داشته باشد و چگونه اعتماد بر آن توان كرد و دلالت بر چه\r\n\r\n\r\n","description":"","footnote":"\r\n( 4 ) . سوره بقره 2 / 7\r\n( 5 ) . مناقب و فضائل نامبردگان در كتابهاى شيعه و سنّى امرى مسلم و مشهور و احتياج به تفصيل ندارد ، لذا در اينجا جهت نمونه بسنده مىكنيم :\r\n« سلمان از ما اهل بيت است ، بتحقيق خداوند علم اوّل و آخر را به دو بخشيده است . »\r\n« سير الاعلام » ج 1 / 97\r\n","page_name":" 111 ","page_number":111},
  {"content":"\r\n\r\nچيز تواند كرد . و اتّفاق است در اينكه جماعت مذكورين مشغول به تجهيز حضرت رسالت بودند و به مجلس عقد خلافت حاضر نبودند آيا تخلّف ايشان ترك اهمّ واجبات بود ، و اين جماعت مثل ديگران درد دين نداشتند . و اگر خواطر ايشان جمع بود كه ديگران قيام به اهمّ واجبات خواهند نمود پس ديگران چون تجويز كردند كه بىصلاح و بىمشورت با ايشان يا لا اقلّ بىاذن ايشان اقدام بر چنين امرى نمودند پس امر اجماع چگونه متحقّق تواند شد .\r\nو ديگر آنكه به مقتضاى اين دليل كه عمدهء دلايل ايشان است وجوب سمعى به اجماع متحقّق شده ، پس در وقت اجماع كه هنوز اجماع متحقّق نشده بود صحابه به چه مستند شدند كه ترك اشتغال به تجهيز حضرت نمودند مشغول به تعيين خليفه شدند و اين را اهمّ واجبات دانسته‌اند و قائل به وجوب عقلى خود نبودند به اعتقاد ايشان . و قطع نظر از مقتضاى اين دليل بر تقديرى كه به سمعى ديگر مستند باشند آن سمعى چه تواند بود : اگر از پيغمبر شنيده بودند كه بعد از من مشغول به تعيين خليفه شويد چرا نقل نكردند . و اگر نقل اين سمع مىبود چه حاجت بود به اجماعى كه متحقّق نيست چنان كه دانستى . و قطع نظر از همهء اين امور كرده آنچه در مفهوم امامت معتبر است به اتّفاق ايشان همان مسكت و ملزم ايشان است اعنى خليفگى پيغمبر . چه هرگاه پيغمبر تعيين خليفه براى خود نكرده باشد ديگرى چگونه تعيين خليفه براى او تواند كرد . و اگر امام را كارى به امور پيغمبرى و امر خلافت از وى نبودى تا ايشان هر كه خواستندى و لائق\r\n\r\n\r\n","description":"","footnote":"\r\n« آسمان نيلگون ، سايه نيفكنده و زمين تيره ، در بر نگرفته است ، راستگوتر از « ابا ذر » را . »\r\n« الاستيعاب » ج 1 / 255\r\n« حق با عمار است ، مىگردد هركجا كه عمار بگردد ؛ و كشندهء عمار در آتش است . »\r\n« انساب الاشراف » ج 1 / 174\r\n« پيامبر فرمود : بدرستى كه خداوند مرا دستور داده كه چهار نفر را دوست بدارم ، و خبر داده است كه خود او ايشان را دوست مىدارد . گفتند : چه كسانىاند يا رسول الله ؟ گفت : بدرستى كه على نيز از آنهاست ؛ و آنها ابو ذر غفارى ، سلمان فارسى و مقداد بن اسود كندى » است . »\r\n« مسند احمد » ج 5 / 351\r\n« حذيفه : و كان صاحب سرّ رسول الله - صلّى الله عليه و آله و سلّم - و مناقبه كثيره ، مشهورة . . . »\r\n« تهذيب التهذيب » ج 2 / 220\r\n","page_name":" 112 ","page_number":112},
  {"content":"\r\n\r\nدانستندى تعيين كردندى سخنى در آن نبود . و ليكن سخن در خلافت از پيغمبر است و خليفگى او كه چگونه بىتعيين او ، يا بىاذن او صورت تواند بست و حال آنكه عادت پيغمبر و شأن او اين بود كه در ادنى غيبتى كه او را از مدينه روى مىداد البتّه تعيين خليفه از خود براى بازماندگان مدينه مىكرد . و يا لشكرى و سريه‌اى كه به جنگ دشمن مىفرستاد امير و سرورى تعيين مىنمود ، پس چگونه در وقت رحلت تجويز كرد كه جميع امّتشان را بىسرور و بىامير رها كند . آيا هيچ عقلى اين معنى را باور تواند كرد ، اگر ديدهء بصيرت باز باشد پردهء تعامى بر روى دانش و بينش فروگذاشته نبود . فتدبّروا يا اولى الأبصار !\r\nو امّا مذهب معتزله و زيديّه آن نيز ظاهر البطلان است از آنچه در مذهب اهل سنّت گفتيم . چه نصب خليفه براى پيغمبر وجوبش براى ما معقول نيست .\r\nبلى آنچه معقول است نصب اميرى است و رئيسى براى خود ، اگر خدا و رسول تعيين نكرده باشند . و لهذا فرقى كه قائل به شريعتى نيستند نصب رئيسى به جهت خود لازم دانند . امّا هرگاه اثبات كرديم وجوب تعيين امام و خليفه را بر خداى تعالى ، عقلا فارغ است از نصب امير و رئيس چه جاى خليفه و امام .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nفصل دوّم در وجوب عصمت و افضليّت امام و وجوب تنصيص از جانب خدا و رسول - عليه و آله الصلاة و السلام -\r\nبدان كه خلاف است در وجوب عصمت امام . اماميّه بر آنند كه عصمت امام واجب است . و ديگران بر آنند كه واجب نيست . و حقّ وجوب عصمت است چه همچنانكه وجود امام لطف است عصمت امام نيز لطف است . بلكه لطف بودن متحقّق نشود مگر به عصمت . چه امام غير معصوم مأمون نيست از حيف و ميل كه موجب وقوع خلل و فتن است در امر دين و دنيا و اين منافى لطف است لا محاله . و ايضا غرض از نصب امام حصول اطاعت و انقياد است و هرگاه معصوم نباشد و خطا و معصيت بر او روا باشد اطاعتش واجب نبود ، بلكه مخالفتش واجب شود و اين مناقض غرض امامت است . و ايضا امامت خلافت پيغمبر است و خليفه بايد كه كار مستخلف از او آيد و چون مستخلف واجب العصمه است خليفه نيز بايد كه واجب العصمه باشد تا مأمون باشد از صدور امرى كه منافى خلافت باشد و به يقين كار مستخلف از او حاصل تواند شد .\r\nپس به طريق قياس استثنايى گوئيم : اگر امام معصوم نباشد نقض غرض لازم آيد و مخالفتش لازم آيد و كار خلافت از او نيايد . ليكن نقض غرض و لزوم مخالفت و عدم حصول كار خلافت باطل است . نتيجه دهد كه پس امام واجب است كه معصوم باشد . و هو المطلوب .\r\nدليل ديگر بر وجوب وجود امام و وجوب عصمتش معا آن است كه بقاى شريعت با عدم نبوّت ، موقوف است به حافظى كه معصوم باشد . چه اگر هيچ‌يك از مكلّفين معصوم نباشند لا محاله قوانين شريعت و كتاب و سنّت را تواند بود كه همگى فراموش كنند يا اهمال نمايند . و تحريف و تغيير - بنابر اغراض فاسده -\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nدر او دهند و در اندك زمانى شريعت مرتفع شود و حال آنكه تكليف باقى باشد ، و اين ممتنع است عقلا . پس واجب است در هر زمانى وجود معصومى كه حافظ شريعت باشد از زوال و حافظ كتاب و سنّت باشد از تبديل و تحريف . و مراد از امام نيست مگر معصوم حافظ شريعت .\r\nپس به طريق قياس استثنايى گوئيم : اگر وجود امام معصوم واجب نباشد بقاى شريعت واجب نباشد . ليكن بقاى شريعت واجب است پس وجود امام معصوم واجب است . و هو المطلوب .\r\nو چون عصمت ثابت شد بدان كه معتبر است عصمت از جميع امورى كه در عصمت انبياء معتبر بود أعنى گناهان كبيره و صغيره و كفر و سهو و خطا و اخلاق ذميمه و عيوب و امراض مزمنه منفّره و دنائت آباء و امّهات و رذالت قبيله و مانند اينها . چه همهء اينها موجب نفرت و عدم رغبت طبايع است كه منافى وجوب اطاعت و انقياد است و نقض غرض لازم آيد . و نيز واجب است اتّصاف امام به جميع صفات كمال و اخلاق حميده و شمائل پسنديده و علوّ نسب و طهارت مولد و كرامت آباء و شرافت قبيله و بالجمله تفرّد ذات در جميع كمالات . بلكه اعتبار اين امور در امام أدخل باشد نسبت به نبىّ . چه نبىّ مبدأ فيضان كمالات است در مؤمنان و اهل اسلام پس همه به جاى تلامذه نبىّ باشند و طاعت و انقياد مفيد و معلّم بهر نحو كه باشد در طباع مركوز است بخلاف امام ، چه مبدأ كمالات رعيّت ديگرى است أعنى نبىّ .\r\nو نيز ترتيب كمالات و فنون علوم و مكارم در اهل اسلام شايع ، و مردم روز به روز در شرافت و كرامت و علوّ منزلت لا محاله بيفزايند و نفوس به سبب كمالات قوىتر گردد و داعيهء معالى امور عظيم‌تر و اطاعت و انقياد امثال و اشباه به غايت دشوارتر . پس لا بدّ است كه امام در غايت تفرّد و يگانگى باشد در استجماع انواع كمالات و فنون فضائل تا طبقات اشراف اهل اسلام و علماء و حكماء و جميع ذوى الشّرف اطاعت او توانند كرد و احدى را ننگى و عارى در انقياد وى پيرامون انديشه نتواند گشت .\r\nو ببايد دانست اگر چه اين معنى - أعنى اتّصاف به كمالات مطلقا و نزاهت از نقايص مطلقا - عرفا داخل در مفهوم عصمت نيست بلكه معتبر است\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nعلىحده ، ليكن شكّ نيست كه اين معنى نيز چون واجب است و وجوب تحقّقش بدليل ثابت ، پس تواند بود كه ما اصطلاح كنيم اعتبار اين معنى را نيز در مفهوم عصمت بنابر قلّت مؤنت تعبير . پس عصمت گوئيم و غريزهء مانعه از حدوث داعيهء ذنب مطلقا و موجب اتّصاف به كمالات مطلقا و نزاهت از نقايص مطلقا ، اراده كنيم .\r\nو در بيان عصمت به اين معنى گوئيم شكّ نيست كه هرگاه امام به صفت مذكوره باشد نزديك شوند مكلّفين به اطاعت او و دور شوند از مخالفت او پس لطف باشد بودن امام به صفت مذكوره و لطف واجب بود . پس بودن امام به صفت مذكوره واجب باشد و هو المطلوب .\r\nو باز خلاف است در اينكه واجب است امام افضل امّت باشد يا نه ؟\r\nمذهب اكثر اهل سنّت عدم وجوب است و مذهب جمهور اماميّه وجوب افضليّت امام است به سبب آنكه تقديم مفضول بر فاضل و تقديم احد المتساويين فى الفضل بر آن ديگر قبيح است عقلا . و صدور قبيح از خداى تعالى ممتنع .\r\nپس به طريق قياس استثنايى گوئيم : هرگاه تقديم مفضول و أحد المتساويين قبيح باشد افضليّت امام واجب باشد . چه امامت مستلزم است مر تقدّم را . ليكن مقدّم حقّ است پس تالى حق باشد و هو المطلوب .\r\nبدان كه چون نصب امام واجب است بر خداى تعالى ، پس واجب است كه منصوص عليه باشد از جانب خداى تعالى . بسبب آنكه اگر خداى تعالى كسى را امام كرده باشد و تنصيص بر او نكند اگر چه ممكن است تحصيل علم به امام از راه ثبوت عصمت كه به دليل ثابت شود ، ليكن چون تحقّق عصمت خفّى است و محتاج به نصّ يا به دليل ، پس اگر نصّ واقع نشود اغلب اين است كه رعيّت از دليل غافل شوند و اهمال نظر كنند و راهى به امام حقّ پيدا نكنند و گمراه گردند .\r\nبخلاف اينكه نصّ واقع شود چه نصّ امرى است ظاهر و غفلت از آن قليل التحقّق مگر از روى غرض و تغافل و تعامى كه آن را چاره نتوان كرد . پس وجود نصّ لطفى است عظيم براى مكلّف در معرفت امام ، و خالى است از مفسده بالضرورة ، پس قبيح است كه از خداى تعالى نصّ بر امام صادر نشود . و ممتنع است از او قبيح ، پس تنصيص بر امام واجب باشد بر خداى تعالى .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nپس به طريق شكل اوّل گوئيم : تنصيص بر امام لطف است در معرفت امام ، و لطف بر خدا واجب ، نتيجه دهد كه پس تنصيص بر امام بر خداى تعالى واجب باشد .\r\nپس هرگاه تنصيص بر امام از جانب خدا صادر شود قبيح است كه پيغمبر تبليغ آن نكند . پس اظهار تنصيص و تبليغ آن بر پيغمبر نيز واجب باشد . پس تنصيص بر امام بر سبيل وجوب واقع شده باشد . و اگر بر بعضى مخفى باشد به سبب تقصير امّت باشد كه اخفاء آن كرده‌اند . پس آنچه بر خدا و پيغمبر واجب است البته صادر شده و ممتنع است كه صادر نشده باشد . و آنچه واجب است بر امّت - يعنى رسانيدن نصّى كه از پيغمبر بديشان رسيده باشد به ديگران ، واجب الصدور نيست ، بنابر آنكه جميع امّت معصوم نيستند . پس خفاء نصّ با وجود نصّ ممكن باشد . و عدم ظهور دلالت بر عدم نكند . پس باطل باشد اعتراض مخالفين كه اگر نصّ صادر مىشد هرآينه ظاهر مىبود و به ما مىرسيد و صحابه نيز در امر خلافت توقّف و ترديد نمىكردند و در تحقّق خلافت محتاج به بيعت نمىشدند . و وجه بطلان ظاهر است . چه صحابه غير معصوم بودند بالاتّفاق ، و حال آنكه خلافت و سلطنت منزلتى است عظيم كه همه كس را هواى آن هست :\r\nبعضى براى نفس خود و بعضى براى آن كس كه نفع از او مر او را بيشتر ممكن باشد ، و بعضى براى آنكه شايد وقتى نوبت به او يا به سلسلهء او يا به عزيزان او يا به كسى كه انتفاع از او بيشتر ممكن باشد تواند رسيد . و بسا اتقياء متورّعين از اهل ظاهر مشاهده مىشود كه از سر امرى كه اندك غرض نفسانى يا جاهى يا مالى در او باشد نمىتوانند گذشت ، پس چه تعجّب از جماعتى كه ظاهر از حال ايشان آن است كه از اسلام و ايمان ندانسته و نفهميده بودند سواى مصلحت نظام ملك و انتظام امور دنيوى ، و از نبوّت تصوّر نكرده بودند به غير از سلطنت و پادشاهى - و لهذا بسيار بود كه در بعضى امور از اكابر و اعيان آن طائفه اعتراضات بر حضرت رسالت - صلّى اللّه عليه و آله - صدور مىيافت و اين معنى را غمخوارى و دولت خواهى نام مىكردند ، و بسيار مىبود كه اوامر و نواهى آن سرور را تغيير مىدادند چنان كه بر صاحبان ادنى تتبّع در سير و احوال صحابه پوشيده نيست - كه آن جماعت اخفاء نصّ كنند به سبب طمع در خلافت كه اعظم مراتب ملك و\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nسلطنت است و ديگران نيز اتّفاق كرده همراهى با ايشان كنند ، و بعضى ديگر اهمال كنند و تغافل ورزند همه بنابر اغراضى كه مذكور شد . بلكه نزد ما ثابت شده كه اصلا قبول اسلام بعضى از آن طايفه نبود مگر به سبب طمع در خلافت .\r\nو بالجمله هرگاه بدليل قطعى ثابت شد وجوب صدور نصّ ، پس نفى آن كردن بچنين احتمال « كه اگر مىبود صحابه پنهان نمىكردند » يا از كمال ساده‌لوحى و كم خردى است ، يا از نهايت عصبيّت و عناد . و هيچ‌كدام را چاره نتوان كرد !\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nفصل سوم در بيان تعيين امام بعد از حضرت رسول - صلّى الله عليه و آله -\r\nچون ثابت شد وجوب عصمت امام و وجوب نصّ بر امام و وجود افضليّت از ساير ناس ، پس بدان كه طريق تعيين امام به يكى از اين سه طريق ممكن شود .\r\nو چون اين را دانستى بدان كه خلاف است در اينكه امام و خليفهء بعد از پيغمبر - صلّى الله عليه و آله - كيست . جمهور اهل سنّت بر آنند كه ابو بكر است . و قليلى بر آنند كه عبّاس است . و جمهور شيعه بر آنند كه علىّ بن ابى طالب - عليه الصّلاة و السلام - است . و حق مذهب شيعه است به هر سه طريق :\r\nامّا طريقهء عصمت ، بنابر آنكه ثابت شد وجوب وجود امام و وجوب تحقّق عصمت در امام . و معلوم است عدم تحقّق عصمت در غير علىّ - عليه السلام - از صحابه پيغمبر ، پس واجب است تحقّق عصمت در علىّ - عليه السلام - و الّا لازم آيد عدم تحقّق امام كه منافى وجوب وجود اوست و هذا خلف .\r\nو امّا معلوم بودن عدم تحقّق عصمت در غير على - عليه السلام - دليلش آن است كه چون اعتبار كرديم در مفهوم عصمت امام دو تعبير كه ما اصطلاح كرديم : بودن امام - عليه السلام - را از اشرف قبائل ، پس بيرون رفتند از مظنّهء تحقّق عصمت جميع صحابه كه از غير قبيلهء قريشند ، خواه كافر بوده باشند و خواه نه . و چون اعتبار كرديم اتّصاف به صفات كمال و نزاهت از نقايص را مطلقا ، پس بيرون شدند از احتمال عصمت جميع اراذل و اوباش و اهل عيوب و نقصانات و جميع ارباب جهالات و اطفال قبيلهء قريش نيز مطلقا . يعنى خواه مسبوق باشند به كفر و خواه نه . و باقى ماندند اعيان و اشراف قريش كه جماعتىاند معدود و معلومة الاحوال . و اين جماعت نيز بر تقدير استجماع صفات كمال و تنزّه از صفات ذميمه بيرون رفتند بنابر سبق كفر . چه همهء آن جماعت در\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمبدأ بعثت متجاوز بودند از حدّ بلوغ و بالغ بحدّ شباب و كهولت ، پس از همهء آن جماعت كفر و شرك متحقّق شده بود . به خلاف على بن ابى طالب - عليه السلام - كه آن حضرت ده‌ساله بود كه وحى بر حضرت رسالت - صلّى اللّه عليه و آله - نازل شد . و محقّقين همه بر آنند كه از ذكور و اناث كسى كه اوّل به شرف اسلام مشرّف شد آن حضرت بود . و بالجمله همگى بر آنند كه اسلام آن حضرت در هنگام صبى بود قبل از بلوغ به حدّ بلوغ . و علم قطعى عادى به جميع اينها حاصل است . پس در آن حضرت سبق كفر محقّق نشده چنان كه در ديگران متحقّق شده . و تفرّد ذات در اتّصاف به كمالات و تنزّه از نقايص مطلقا و همچنين أكرميّت آباء و امّهات و اشرفيّت قبيله و نسب آن حضرت پيش همگنان از آفتاب روشن‌تر است . پس در آن حضرت هيچ‌گونه مانعى نباشد از تحقّق عصمت ، به خلاف غير او از صحابه كه در همه مانعى از عصمت متحقّق است ، پس قابل امامت نبوده باشد غير آن حضرت ، و حال آنكه وجود امام واجب است ، پس ذات مقدّس او متعيّن باشد از براى امامت . پس آن حضرت امام باشد به يقين .\r\nپس به طريق شكل اوّل گوئيم : امام واجب العصمه است و واجب العصمه از صحابه منحصر است در على - عليه السلام - پس نتيجه مىدهد كه امام منحصر است در على - صلوات اللّه عليه - و هو المطلوب .\r\nبدان كه چون ما عدم تحقّق عصمت در غير على - عليه السلام - را اثبات كرديم دليل ما بر اثبات امامت آن حضرت از راه عصمت برهانى شد . و اگر به مجرّد اتّفاق بر عدم عصمت غير اكتفا كرده‌اند دليل جدلى شود و مفيد اسكات خصم بيش نباشد . چه ظاهر است كه اتّفاق بر عدم ، دلالت بر عدم واقع نكند .\r\nدليل ديگر از راه عصمت بر امامت آن حضرت اجماع مركّب است . چه جميع امّت متّفقند كه امام بعد از رسول - صلّى اللّه عليه و آله و سلّم - يا علىّ است و يا ابو بكر و يا عبّاس و هيچ‌كس غير از اين سه كس امام نيست . پس اجماع واقع باشد بر نفى امامت از غير اين سه كس . و چون عصمت كه شرط امامت است منتفى است از ابو بكر و عبّاس بنابر سبق كفر پس امامت منحصر است در علىّ - عليه السلام - .\r\nپس به طريق قياس استثنايى گوئيم : هرگاه ابو بكر و عبّاس امام نباشند\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nواجب است كه على - عليه السلام - امام باشد ، بنابر تحقّق اجماع بر عدم امامت غير اين سه كس . ليكن ابو بكر و عبّاس امام نيستند بنابر انتفاء شرط امامت كه عصمت است نتيجه دهد كه پس واجب است كه على - عليه السلام - امام باشد .\r\nتقرير ديگر دليل اجماع مركّب را آن است كه جميع امّت مجتمعند در دو قول : يكى قول به وجوب عصمت در امام ، و ديگرى قول به عدم وجوب عصمت در امام ، هر كه قائل است به وجوب عصمت در امام ، قائل است به امامت على ( ع ) و هر كه قائل نيست به امامت على ( ع ) ، قائل است به عدم وجوب عصمت در امام . پس با وجود آن اگر كسى قائل باشد به امامت غير على ( ع ) خرق اجماع مركّب لازم آيد ، و آن باطل است . پس به طريق قياس استثنائى گوئيم : هرگاه واجب باشد عصمت در امام ، واجب است امامت على ( ع ) لامتناع خرق الإجماع المركّب . ليكن عصمت در امام واجب است ، نتيجه دهد كه پس امامت على ( ع ) واجب است و هو المطلوب .\r\nو امّا طريقهء نصّ بنابر آنكه ثابت شد وجوب وجود نصّ بر امام ، و وجود نصّ متحقّق است در شأن على ( ع ) . و نصّ بر دو گونه است :\r\nيكى ظاهر الدّلالة على المراد و غير المحتاج بالاستدلال ، و اين قسم را نصّ جلىّ گويند . و دوّم غير ظاهر الدلالة محتاج باستدلال ، و اين قسم را نصّ خفّى گويند .\r\nامّا نصّ جلّى مثل آنكه پيغمبر ( ص ) گفت كه : « علىّ إمامكم و خليفتى عليكم من بعدى » . و گفت : « سلّموا عليه بامرأة المؤمنين » . و گفت مر على را كه : « و انت الخليفة بعدى » . و گفت در حالتى كه دست مبارك على را گرفته بود : « هذا خليفتى فيكم من بعدى فاسمعوا له و اطيعوا » « 6 » . و مثل آنكه جمع كرد در اوائل بعثت مر بنى عبد المطلّب را و گفت : « هر كدام از شما كه بيعت كند با من وزير من باشد ، پس او برادر من است و وصىّ و خليفهء من است بعد از من » . و\r\n\r\n\r\n","description":"","footnote":"\r\n( 6 ) . از خطبهء تاريخى پيامبر اكرم ( ص ) در « غدير خم » ؛ جهت اطلاع به كتاب نفيس « الغدير » علامه امينى ( ره ) ، جلد اوّل مراجعه فرمائيد .\r\n","page_name":" 121 ","page_number":121},
  {"content":"\r\n\r\nهيچ‌يك مبايعت نكردند و علىّ ( ع ) بيعت كرد « 7 » .\r\nو دليل بر تحقّق اين نصوص تواتر است نزد شيعه . چه عدد محدّثين شيعه بلا شكّ در هر زمان آن قدر بودند كه احتمال آن نتواند بود كه كمتر از عدد تواتر باشند در هيچ وقتى از اوقات . و همهء آن جماعت نقل كرده‌اند خلفا عن سلف بر سبيل اتّصال به حضرت پيغمبر - صلّى اللّه عليه و آله و سلّم - و اين معنى ظاهر است بر جميع متتبّعين مذاهب و اقوال شيعه . پس اجتماع ايشان بر نقل اين نصوص بر تقدير كذب :\r\nيا آن است كه اتّفاق افتاده بدون مواطئه و مواضعهء با هم ، و اين بديهى البطلان است . چه عقل تجويز نكند و ممتنع داند بحسب عادت اتّفاق افتادن كذب اين جماعت كثيره را بدون داعى و باعث بر آن . و اين بخلاف اتّفاق در صدق است ، چه علم به صدق داعى همه تواند بود بر نقل خبر .\r\nو يا آن است كه مواضعه و تمهيد كرده‌اند با هم در تقوّل اين نصوص و اين نيز ممتنع است . چه ناقلين اين نصوص در هر زمان اكثر متباعد البلاد بودند و منتشر در اقطار و بيگانهء از هم . و مواضعهء ميان اين نوع جماعت يا به اجتماع همه خواهد بود در مكان واحد ، و اين محال است و در هيچ وقتى واقع نشده . چه اگر واقع مىشد ممتنع بود عادتا پنهان ماندنش و نقل نكردن هيچ‌كس مر آن را . و حال آنكه مخالفين شيعه در همه وقت اضعاف مضاعف بودند و با ايشان در كمال عداوت و در نهايت سعى در تفضيح اين طائفه يا بنابر تعصّب دينى و يا بنابر خوش آمدن ارباب ملك و دولت از خلفاء و ائمّه . و معلوم است كه احدى نقل نكرده اجماع مذكور را .\r\nو يا مواضعهء اين جماعت به مكاتبه و مراسله خواهد بود و اين نيز با عدم تعارف و تحقّق بيگانگى زياده بر تباعد بلاد صحيح نتواند بود به حكم عرف و عادت . و بر تقدير وقوع مخفى نتواند بود چنان كه دانستى . و با قطع نظر از امتناع اجتماع و مراسله ، باعث بر اين نوع امور عظيمه يا رغبت در دين و ثواب تواند بود - و آن نيز بنا بر فرض كذب ، محال است - و يا رغبت در دنيا ، و آن نيز عادتا ممتنع\r\n\r\n\r\n","description":"","footnote":"\r\n( 7 ) . رجوع شود به « تاريخ الكامل » ابن اثير ، ج 2 / 63 ، ط / بيروت ؛ « غاية المرام » ص 320 - 321\r\n","page_name":" 122 ","page_number":122},
  {"content":"\r\n\r\nاست . چه هرگز جماعتى كه شيعه مدّعى نصّ بر ايشانند صاحب دنيا نبودند كه طمع و رغبت در آن توان كرد و همچنين صاحب شوكتى نبودند كه بنابر خوف و رعب شيعه از ايشان ، اقدام بر چنين امرى توان نمود . بلكه واقع عكس اين بود ، اعنى هميشه دشمنان آن جماعت صاحب دنيا و دولت و شوكت بودند و گنجايش داشت كه به خوش‌آمد آنها اين طائفهء شيعه نيز ترك نقل نصوص بر ايشان و فضائل ايشان كنند و اين معنى اعنى انتفاء رغبت در دين و دنيا باعث نتواند بود بر نقل نصوص مذكوره بدون مواضعه نيز . چه اگر طمع دنيائى يا اخروى متصوّر مىبود بىمواضعه اتّفاق در نقل ممكن مىبود ، و آن طمع جارى مجراى مواضعه مىشد امّا با انتفاى آن چون ممكن تواند شد . و جميع آنچه گفتيم در نهايت وضوح است به حمد اللّه و فضله .\r\nاگر گويند كه اين نصوص اگر متواتر مىبود بايستى علم ما به آنها چون علم ما مىبود به وجود مكّه و مصر ، و چون علم ما به وجوب صلاة و صيام و غير ذلك من أركان الشرع .\r\nجواب گوئيم : كه تساوى علمين وقتى لازم مىبود كه علم حاصل از تواتر مطلقا ضرورى مىبود ، و اين مسلّم نيست ، بلكه مختلف فيه است و اكثر اصحاب ما بر آنند كه كسبى است . و حقّ آن است كه هر دو قسم مىتواند بود . و بر تقدير تسليم ، تفاوت ممكن است . چه گاه باشد كه خبر منقول به تواتر خلاف معتقد جمعى باشد ، پس آن جماعت را علم حاصل نشود . چه حصول علم موقوف است بر خلوّ ذهن از اعتقاد به نقيض آن علم لاستحالة اجتماع النقيضين . و گاه باشد كه تكذيب آن جماعت موجب آن شود كه ديگران را نيز توقّفى لازم شود ، چه بنابراين علم حاصل نشود يا دير حاصل شود . و بر تقديرى كه حاصل شود مانند علمى نباشد كه در طريق وى امور مذكوره عارض نشود ، مانند علم به بلدان بعيده و وقايع ماضيه .\r\nو امّا نصّ خفىّ از قرآن مانند قوله تعالى :  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  « 8 » يعنى نيست ولىّ شما\r\n\r\n\r\n","description":"","footnote":"\r\n( 8 ) . سوره مائده 5 / 55\r\n","page_name":" 123 ","page_number":123},
  {"content":"\r\n\r\nمگر خدا و رسول و مؤمنانى كه نماز كنند و در حالت ركوع نماز صدقه دهند . بيان دلالتش آن است كه « إنّما » كلمهء حصر است . و « ولىّ » به معنى متصرّف در امور ، چه معنى ديگر از معانى لفظ « ولىّ » مانند محبّ و ناصر مناسب حصر نيست لعمومه جميع الأمّة بالإجماع . و متّصف به اوصاف مذكوره - أعنى دادن صدقه در حال ركوع - نيست مگر على - عليه السلام - . پس مضمون آيه اين است كه على - عليه السلام - متصرّف در امور شما است ، همچنانكه خدا و رسول ، و ديگرى نيست . اين است مراد از نصّ به امامت چه مراد از امام نيست مگر متصرّف در امور بر وجه استحقاق .\r\nو مانند قوله تعالى :  « وَ كُونُوا مَعَ الصَّادِقِينَ »  « 9 » چه مراد از صادقين معصومين است و عصمت منحصر است در على ( ع ) .\r\nو مانند قوله تعالى :  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  « 10 » چه مراد از « أولى الأمر » نيست مگر معصومين ، به واسطهء آنكه تفويض امور مسلمين به غير معصوم ترك لطف است و قبيح .\r\nو نصّ خفىّ از حديث متواتر متّفق عليه مثل قوله - صلّى اللّه عليه و آله و سلّم - لعلىّ ، - عليه السلام - : « انت منّى بمنزلة هارون من موسى إلّا أنّه لا نبىّ بعدى » « 11 » . بيان دلالتش آن است كه اثبات كرد براى على نسبت به خود جميع مراتب هارون را نسبت به موسى به غير از پيغمبرى . و از جمله مراتب هارون نسبت به موسى اين بود كه مفترض الطاعة بود و متصرّف در امورش و خليفه‌اش در رفتن به ميقات . پس اين منزلت نيز ثابت باشد براى على - عليه السلام - نسبت به پيغمبر ما - صلّى اللّه عليه و آله و سلّم - و اين منزلت نيست مگر امامت .\r\nو مثل قوله - صلّى اللّه عليه و آله و سلّم - در وقت انصراف از حجّة الوداع\r\n\r\n\r\n","description":"","footnote":"\r\n( 9 ) . سوره توبه 9 / 119\r\n( 10 ) . سوره نساء 4 / 59\r\n( 11 ) . « صحيح بخارى » در كتاب « بدء الخلق » باب « مناقب على بن أبي طالب » ؛ « صحيح مسلم » در كتاب « فضائل الصحابة » باب « فضائل على بن أبي طالب » ؛ « صحيح ابن ماجه » ص 12 ؛ « مسند احمد » ج 1 / 174 ؛ « مسند ابو داود طيالسى » ج 1 / 28 ؛ ابو نعيم در « حليه » ج 7 / 194 ؛ نسائى در « خصائص » به دو طريق ص / 15 و 16 .\r\n","page_name":" 124 ","page_number":124},
  {"content":"\r\n\r\nكه رسيد به موضع غدير خم و امر فرمود « 12 » به اجتماع مردم به نماز جماعت ، پس فرمود تا از جهاز شتران شبيه به منبر ساختند و بر بالاى آن بر آمده خطبه‌اى ادا كرد پس روى به مردم كرده گفت : « أ لست اولى بكم من أنفسكم » آيا من اولى نيستم به تصرّف در امور شما از نفسهاى شما . پس همه گفتند : « بلى يا رسول اللّه » پس گفت به طريق عطف و تفريع بر كلام اوّل : « فمن كنت مولاه فهذا علىّ مولاه .\r\nاللّهم وال من والاه و عاد من عاداه و أنصر من نصره و اخذل من خذله » . « 13 » يعنى « پس هر كه من مولاى اويم على مولاى او است . خدايا دوست دار دوست على را و دشمن دار دشمن على را ، و نصرت كن ناصر على را و واگذار واگذارندهء على را » . بيان دلالتش آن است كه هر كه را اندك وقوفى در فهم كلام عربى باشد داند كه مراد از مولى نتواند بود مگر آنچه در اوّل كلام اشاره به آن كرده - أعنى اولى بتصرّف در امور - به دليل عطف بر سبيل تفريع . و مراد از امام نيست مگر متصرّف در امور . پس اين كلام نصّ باشد بر امامت على ( ع ) .\r\nبدان كه شيخ طوسى ( ره ) در كتاب اقتصاد نقل كرده كه اين حديث را از محدّثين مخالفين ، طبرى به هفتاد طريق متجاوز نقل كرده ؛ و ابن عقده به صد و پنج طريق ؛ و ديگرى به صد و بيست و پنج طريق . و فرمود : « لم يروا فى الشّريعة خبر متواتر اكثر طرقا منه » . پس اگر اين حديث صحيح نباشد هيچ حديث صحيح نتواند بود . ( انتهى كلامه ره ) .\r\nپس منع صحّت و تواتر اين خبر چنان كه بسيارى از متكلّمين اهل سنّت كرده‌اند چقدر ركاكت داشته باشد . و گمان اين است كه بيچارگان دانسته كرده باشند . چه ناچار است مر ايشان را از ايراد منعى ، و منع صحّت خبر با وجود اين همه ركاكت به غايت اقرب است از منع بودن « مولى » به معنى « اولى به تصرّف » چنان كه ديگران كرده‌اند . چه اوّل مشعر بر كم تتبّعى است و دوّم ناشى از نفهميدگى ، و أين هذا من ذاك .\r\nو امّا طريقهء افضليّت ، بنابر آنكه چون ثابت شد وجوب افضليّت امام از رعيّت ، و على افضل بود از جميع صحابه ، پس امام نتواند بود مگر على . امّا اينكه\r\n\r\n\r\n","description":"","footnote":"\r\n( 12 ) . به حديث شريف « غدير » مراجعه فرمائيد .\r\n( 13 ) . به حديث شريف « غدير » مراجعه فرمائيد .\r\n","page_name":" 125 ","page_number":125},
  {"content":"\r\n\r\nعلى افضل بود بنابر آنكه « افضل » آن است كه جهات فضل در او بيشتر بود ؛ و جهات فضل در على بيشتر بود ، پس على افضل باشد . امّا اينكه جهات فضل در على بيشتر بود به سبب آنكه مراد از فضل - به اتّفاق - استحقاق مدح است و ثواب ، و مراد از جهات فضل امورى است كه سبب استحقاق مدح و ثواب شود . و آن امور يا خارجى است يا داخلى . و داخلى يا كمالات نفسانى است يا اعمال بدنى ، و جميع اين امور در على بيشتر است بلا شبهه .\r\nامّا خارجيّه و آن امورى است كه راجع شود به نسب يا به سبب . و راجع به سبب يا وصلت است و دامادى و يا تربيت و شاگردى :\r\nو امّا نسب و آن در على پسر عمّ بودن است مر پيغمبر را ، و ظاهر است كه پسر عمّ مثل ابو طالب بودن نه چون پسر عمّ مثل عبّاس بودن است . چه ابو طالب بهتر از عبّاس بود و قريب‌تر از او ، بنابر آنكه با عبد اللّه از يك مادر بود ، بخلاف اعمام ديگر . و شفقت و تربيت و اهتمام در جميع امور حضرت رسالت كه از ابو طالب ظاهر شد بيشتر از اهتمام جميع قوم و عشيرت بود . و همين بس است كه تا ابو طالب در حيات بود حضرت محتاج نشد به هجرت از ديار خود و به اعانت بيگانگان ، بنابر آنكه در كنف حمايت ابو طالب در حصن حصين بود ، و احدى را ياراى آن نبود كه دست تعدّى به آن حضرت دراز كند ، و اين معنى در غايت ظهور است .\r\nو امّا وصلت و دامادى ، ظاهر است كه دامادى به مثل فاطمهء زهرا - صلوات اللّه عليها - كه به اتّفاق سيّدهء نساء عالميان است و سرور زنان اهل جنان .\r\n- از عايشه پرسيدند كه محبوب‌ترين ناس كه بود نزد پيغمبر ، گفت :\r\nفاطمه . گفتند از مردان ، گفت : على - نه چون دامادى است به دختر ديگر « 14 » .\r\nو امّا تربيت پيغمبر مر على را و شاگردى على مر پيغمبر را نه امرى است\r\n\r\n\r\n","description":"","footnote":"\r\n( 14 ) . « سنن الترمذى » ص / 550 خصائص النسائى » ص / 20 ؛ « الاستيعاب » ج 4 / 1897 ، « مستدرك » ج 3 / 154 .\r\n","page_name":" 126 ","page_number":126},
  {"content":"\r\n\r\nكه با هيچ تربيتى و شاگردى قياس توان كرد . چه على در اوان صغر سنّ در حجر تربيت و شفقت آن حضرت بود و آن سرور در كمال شفقت با او . و در زمان كبر مأذون بود به دخول در خانهء آن حضرت در هر وقتى كه خواهد ، و آن حضرت در كمال اهتمام به تعليم او . و گاهى كه على دير مىكرد آن حضرت خود به خانهء على داخل مىشد و او را به اسرار حقايق منزله مطّلع مىساخت . و ديگران را ياراى آن نبود كه وقتى كه حضرت بيرون هم مىآمد هرگاه كه خواهند سؤال توانند كرد . و اگر مىخواستند هم كه مجهولى معلوم كنند منتظر مىبودند تا اعرابى بيگانه‌اى داخل مىشد و سؤال مىكرد و ايشان استفاده مىنمودند . و جميع اين امور در نهايت ظهور است . و مخفى نماند كه امور خارجيّهء سببيّه و نسبيّه را گاهى دخل در استحقاق مدح و ثواب تواند بود كه كس به لياقت آن امور برآيد و كارى نكند كه ننگ سبب يا نسب باشد . پس لا محاله داخل در تحت اختيار شود و موجب استحقاق مذكور تواند شد .\r\nو امّا كمالات نفسانى ، بر احدى پوشيده نيست كه على ( ع ) اعلم ناس است بعد از حضرت رسالت ( ص ) در حقايق و معارف . بر متتبّعان پوشيده نيست كه آنچه از حقايق و اسرار ملك و ملكوت و لوايح انوار ناسوت و لاهوت از لجّهء هر فقره‌اى از خطب نهج البلاغه موج زن است نه كمند نظر حكماى اوّلين به آن رسيده و نه ديدهء مكاشفهء مشايخ متأخّرين نظير آن ديده . و آن قدر از علم توحيد و اشارات تنزيه و تجريد نظريّه كه در فحاوى كلمات و مطاوى فقرات آن حضرت مندرج است نه عبارتى محيط آن شود و نه اشارتى وفا به آن كند .\r\nنقل است كه يكى از علماء يهود به آن حضرت گذشت در حالتى كه با جماعتى از اصحاب تكلّم مىنمود . يهودى از طلاقت لسان و فصاحت بيان آن حضرت در حيرت عظيم افتاده ، گفت : « لو أنك تعلّمت الفلسفة لكان يكون منك شأن من الشّأن » يعنى اگر تو علم فلسفه مىخواندى هرآينه تو را شأنى عظيم مىبود . آن حضرت فرمود : « ما تعنى بالفلسفة » يعنى مراد تو از فلسفه چيست ؟ « أ ليس من اعتدل طباعه صفا مزاجه . و من صفا مزاجه قوى أثر النّفس فيه . و من قوى أثر النّفس فيه نما الى ما يرتقيه و من نما إلى ما يرتقيه فقد تخلّق بالأخلاق النّفسانيّة و من تخلّق بالاخلاق النفسانيّة فقد صار موجودا بما هو انسان\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nدون أن يكون موجودا بما هو حيوان فقد دخل فى الباب الملكىّ الصّورى و ليس له غير هذه الغاية » يعنى آيا نيست كه هر كه معتدل باشد طبيعتش ، صاف است مزاجش . و هر كه صاف است مزاجش ، قوى است اثر نفس ناطقه در او . و هر كه قوى است اثر نفس ناطقه در او ، برآمده است بر چيزى كه او را بلند مىگرداند - و مراد از آن چيز علم به حقايق موجودات است كه علم فلسفه عبارت از آن است . و مراد از بلند گردانيدن رسانيدن است به مرتبهء عقل مستفاد كه غايت كمال قوّت فطرى است - و هر كه برآمد بر آنچه او را بلند مىگرداند پس متخلّق است به اخلاق نفسانى - و اين اشاره به تهذيب اخلاق است كه غايت قوت عملى است - . و هرگاه متخلّق به اخلاق نفسانى نيز شد پس موجود شده است بما هو انسان نه اينكه موجود باشد بما هو حيوان چنان كه پيش از اين بود - و اين اشاره به آن است كه انسان مادام كه به حكم شهوت و غضب و سائر قواى حسّى حيوانى كار مىكند و اين احكام بر او غالب باشد ، لا محاله حيوانى باشد از حيوانات . و هرگاه اثر جوهر مختصّ به انسان كه نفس ناطقهء مجرّد است بحسب علم و عمل ، بر او غالب شود لا محاله قواى جسمانى همه تابع عقل گردد ، و افعال و اعمال جسمانيّه‌اش نيز افعال عقلى شود ، و در آن وقت موجود شود بما هو انسان ، يعنى به وجودى كه مخصوص انسان است نه به وجودى كه مخصوص حيوان است - پس هرگاه موجود شود بما هو انسان و بيرون شود از وجود مشترك حيوانى پس داخل شده باشد در باب فرشتگى - كه آن عالم تجرّد است و مرتبهء ملائكهء مجرّده و عقول فعّاله ، و آن عالم صورت است بلا مادّة - پس نمانده باشد او را غايتى و مطلبى وراى اين مرتبه . چه غايت مرتبهء كمال انسانى تكميل قوّتين نظرى و عملى است و حاصل شدن عقل مستفاد و مستغنى شدن در وجود از استعمال مادّه « و ليس ورا عبّادان قرية ! » . پس يهودى بيچاره حيرت بر حيرتش افزود و گفت :\r\n« اللّه اكبر يا بن ابى طالب . لقد نطقت بالفلسفة جميعها بهذه الكلمات رضى اللّه عنك » .\r\nو نيز نقل شده كه بعضى از علماء يهود در زمان خلافت ابى بكر نزد وى آمده گفتند تو خليفهء پيغمبر اين امّتى ؟ گفت : آرى . يهودى گفت : ما در تورات\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nخوانده‌ايم كه خلفاء انبياء اعلم امم مىباشند ، پس خبر ده مرا كه خداى تعالى در كجاست : در آسمان است يا در زمين . ابو بكر گفت در آسمان است بر عرش .\r\nيهودى گفت : پس زمين خالى است از او ، و او در مكانى دون مكان باشد .\r\nابو بكر گفت : اين كلام زنادقه است دور شو از من و الّا گردنت بزنم . پس يهودى استهزاء كنان بر اسلام روان شد . ناگاه على بن ابى طالب - عليه السلام - به او رسيد و گفت : يا يهودى دانستم آنچه پرسيدى ، و جوابى كه شنيدى آن سخن اهل اسلام نيست . بلكه اعتقاد اهل اسلام اين است كه من مىگويم : « إنّ اللّه - عزّ و جلّ - أيّن الأين فلا أين له ، و جلّ أن يحويه مكان و هو فى كلّ مكان به غير مماسّة و لا مجاورة يحيط علما بما فيها و لا يخلو شيء منها من تدبيره تعالى » يعنى خداى تعالى آفريده است مكان را پس او را مكان نتواند بود ، و او اعظم است از اينكه احاطه تواند كرد مكان به او . و او در هر مكان حاضر است بىآنكه مماسّ به مكان كند يا مجاور مكان باشد . و هيچ چيز از چيزها كه در مكان مىباشند از علم و تدبير او خالى نيستند . پس گفت : اى يهودى من خبر دهم تو را به چيزى كه در كتاب شماست و مصدّق سخن شماست . آيا نيست در كتاب شما كه روزى موسى - عليه السلام - نشسته بود كه آمد ملكى نزد او از جانب مشرق ، و موسى به او گفت از كجا آمدى ؟ گفت : از نزد خدا . پس ملكى ديگر آمد از جانب مغرب ، گفت از كجا آمدى ؟ گفت : از نزد خداى تعالى . و ديگرى از زير زمين برآمد و چنين گفت . و ديگرى از فوق السماء آمده همين گفت . پس موسى گفت : « سبحان من لا يخلو منه مكان و لا يكون الى مكان اقرب من مكان » . پس يهودى گفت : « أشهد أنّ هذا هو الحقّ و أنّك أحقّ به مكان نبيّك ممّن استولى عليه » يعنى گواهى مىدهم كه حقّ گفتى و تو سزاوارترى به مكان پيغمبر خود از اين متقلّب « 15 » .\r\nو نيز روايت كرده‌اند كه مردى نزد امير المؤمنين - عليه السلام - آمد و گفت : خبر ده مرا كه تو ديده‌اى خدائى را كه پرستش مىكنى . حضرت فرمود :\r\nكه من پرستش نكنم خدائى را كه نديده باشم . مرد گفت : چگونه ديده‌اى خداى\r\n\r\n\r\n","description":"","footnote":"\r\n( 15 ) . « ارشاد مفيد » ، ص / 108\r\n","page_name":" 129 ","page_number":129},
  {"content":"\r\n\r\nرا ؟ حضرت فرمود : « و يحك لم تره العيون بمشاهدة الأبصار و لكن رأته القلوب بحقائق الإيمان معروف بالدّلالات منعوت بالعلامات لا يقاس بالنّاس و لا يدركه الحواسّ » يعنى : « واى بر تو ، خداى تعالى را چشم نتواند ديد ، بلكه دلهاى مؤمنان وى را تواند شناخت ، شناختى كه در ظهور مانند ديدن باشد . چه خداى تعالى به دليل شناخته مىشود : به آثار و علامات راه به او توان برد و دليل در افادهء يقين بالاتر است از ديدن . چه ديدن به ظاهر تعلّق گيرد و دليل به حقيقت راه نمايد . و خداى را به مردم قياس نتوان كرد كه هر چه عظمت و شوكت داشته باشند البتّه ديده شوند . چه عظمت الهى نه از جنس عظمت مردم است ، چه عظمت مردم را حواسّ ادراك كند به خلاف عظمت الهى كه حواسّ ادراك نتواند كرد » . پس مرد بر گرديد و مىگفت : « اللّه أعلم حيث يجعل رسالته » يعنى : « خداى داناتر است كه رسالت خود را به كدام خاندان بايد داد . » « 16 »\r\nو امام فخر رازى و سائر علماء گفته‌اند كه علماى جميع فنون منسوبند به آن حضرت . چه فرقهء ( خرقهء ) مشايخ صوفيّه منتهى به اوست . و ابن عبّاس كه رئيس و استاد مفسّرين است شاگرد او بود . و ابو الاسود مدوّن علم نحو كه اصل علوم عربيّه است به تعليم او بود . و نيز أفقه النّاس بود كما قال رسول الله - صلّى اللّه عليه و آله و سلّم - : « أقضاكم علىّ » « 17 » . و صحابه در اكثر وقايع به او رجوع مىكردند و اين در نهايت ظهور است و در اين باب : « لو لا علىّ لهلك العمر » « 18 » بغايت معروف و مشهور . و آن حضرت خود فرموده : « و اللّه لو كثرت لى الوسادة لحكمت بين أهل التورية بتوراتهم و بين أهل الزّبور بزبورهم و بين أهل الإنجيل بإنجيلهم و بين أهل الفرقان بفرقانهم و اللّه ما نزلت من آية فى برّ او بحر\r\n\r\n\r\n","description":"","footnote":"\r\n( 16 ) . سؤال‌كننده مردى بنام « دغلب » بود . « توحيد صدوق » ص / 308 ؛ « نهج البلاغه » فيض الاسلام ، خطبه / 178 .\r\n( 17 ) . « كشف الغمه » ج 1 / 116 ؛ « اربعين » امام فخر الدين رازى ص / 466 ، ط / حيدرآباد ، سال 1353 ه .\r\nروايتى هم با مضمون : « امير المؤمنين ( ع ) اقضاى اين امّت است » ، در « غاية المرام » سيد بحرانى ( قدس سرّه ) ص 528 مذكور است .\r\n( 18 ) . قول عمر به عبارت مذكوره و با عبارات مختلفه كه مفاد آنها يكى است در كتب اهل سنّت\r\n","page_name":" 130 ","page_number":130},
  {"content":"\r\n\r\nاو سهل او جبل او سماء او أرض او ليل او نهار إلّا و أنا أعلم فيمن نزلت و فى اىّ شيء نزلت . » « 19 »\r\nو از قضاياى عجيبهء آن حضرت نقل شده كه دو كس در سفر با هم رفيق شده چاشت مىكردند . يكى سه نان داشت و ديگرى پنج و ثالثى پيدا شده تكليف كردند و هر سه با هم هشت نان را صرف كردند . بعد از فراغ ميهمان هشت درهم به ايشان داد و در قسمت آن نزاع شده ، صاحب ثلاثه راضى به غير تنصيف نبود و صاحب خمسه مىگفت خمسة لى و ثلاثة لك . پس دعوى را نزد آن حضرت آوردند حضرت فرمود : در چنين امر خسيسى نزاع نيكو نيست ، با هم مصالحه كنيد . صاحب ثلاثة گفت : راضى نمىشوم مگر به قضاء . پس حضرت گفت : چون راضى نمىشوى به صلح پس يكدرهم از تست و هفت از صاحب تو .\r\nچه مجموع هشت نان به بيست و چهار ثلث شود مجموع حصّهء تو نه ثلث و مجموع حصّهء صاحب تو پانزده ثلث و هر كدام هشت ثلث خورده‌ايد و هشت ثلث ميهمان تناول كرده ، پس از هشت ثلث ميهمان يكى از تست كه باقى مانده بود ، و هفت از صاحب تو . فانصرف الرّجلان على بصيرة من أمرهما . « 20 »\r\nو از عجايب اجوبه كه از آن حضرت بر سبيل بديهه صادر شده آن است كه از مخرج كسور تسعه سؤال كردند ، فرمود : اضرب أيّام أسبوعك فى أيّام سنتك .\r\nو نيز داناترين مردم بود به تدبير امور . نقل است كه در زمان عمر أعاجم بلاد رى و همدان و نهاوند و اصفهان با هم متّفق الكلمة شدند كه اخراج عمّال عرب از ديار خود نموده ، به قصد استيصال اهل اسلام كمر بندند . خبر به عمر\r\n\r\n\r\n","description":"","footnote":"\r\nبسيار آمده است كه متجاوز از چهل مورد است . اما تعدادى از آنها : « تهذيب التهذيب » ابن حجر عسقلانى ج 7 / 337 ، ط / حيدرآباد ؛ « اصابه » ج 2 / 509 ، ط / مصر ؛ « تأويل مختلف الحديث » ابن قتيبه ص / 201 ؛ « الصواعق المحرقه » ابن حجر مكى ص / 76 ، ط / مصر ، سال / 1312 ه ، در مطبعهء ميمنه كه تحريف نشده ، چنانچه ساير طبعهاى كتاب « صواعق » را سنيّها تحريف نموده‌اند ؛ « اسد الغابه » ج 4 / 22 ؛ « تاريخ الخلفاء » سيوطى ص / 66 .\r\n( 19 ) . « كشف الغمه » ج 1 / 130 - 131 .\r\n( 20 ) . « بحار الانوار » ج 40 / 263 - 264 ؛ « ارشاد مفيد » ص / 117 .\r\n","page_name":" 131 ","page_number":131},
  {"content":"\r\n\r\nرسيده مضطرب شده و با اكابر صحابه مشورت كرده ، هر كسى چيزى گفت تا رأيشان متّفق شده كه اهل شام و يمن و حرمين و بالجمله جميع اهل اسلام مجتمع شده به دفع كفّار بيرون رويم . امير المؤمنين - عليه السلام - اين رأى را نپسنديد و گفت : اگر اهل شام بيرون آيد روم بر ديار ايشان تازد ، و اگر اهل يمن از وطن دور شوند حبشيان بر سر يمن آيند ، و اگر اهل حرمين از حرمين دور شوند از اعراب اطراف ايمن نتوان بود . و آنگاه اهل اسلام را فكر آنچه در پشت سر گذاشته‌اند - يعنى عيالان - اهمّ باشد از آنچه پيش رو است - يعنى محاربهء كفّار - و بيمى از كثرت عجم و اتّفاق ايشان نبايد داشت : فإنّا لم نكن نقاتل على عهد رسول اللّه - صلّى اللّه عليه و آله و سلّم - بالكثرة و إنّما كنّا نقاتل بالنصرة . و خداى تعالى آمدن ايشان را بر سر مسلمانان مكروه‌تر مىدارد از تو يا عمر و هو أولى بتغيير ما يكره . و ديگر آنكه عجم پندارند كه مرد در ميان عرب توئى و به دفع تو عرب مستأصل خواهند شد پس به تمام همّت به دفع تو كوشند . بلكه مصلحت آن است كه اهل اسلام در ديار خود باشند و اصلا حركت نكنند و اهل بصره كه قريب است به بلاد عجم و از طرفى ديگر دشمن ندارند به سه فرقه شده ، گروهى بر سر عيال باشند و گروهى بر سر اهل عهود كه نقض عهد نكنند و گروه ديگر به مدد اخوان خود از اهل اسلام كه در بلاد عجم‌اند رفته به دفع دشمن كوشند . پس همه اين را پسنديده بر اين قرار دادند و صواب همان بود « 21 » .\r\nو نيز واقف بود بر امور مغيّبة و وقايع آتيه . و خبر داد از اكثر آنچه واقع شد بعد از آن حضرت از فتنها و از آنچه حكّام بنى اميّه با خواصّ اصحاب او كردند از جرج و قتل و غير آنها از امورى كه مشهور و مستفيض است فيما بين مخالف و مؤالف . از جمله خبر ميثم تمّار - رحمة اللّه عليه - است كه از خواصّ آن حضرت بود ، و او را خبر داده بود از آنچه عبيد اللّه بن زياد با او خواهد كرد . و چون عبيد اللّه بر او دست يافت از او پرسيد كه صاحب تو چه گفته بود كه من با تو چه خواهم كرد ؟ ميثم گفت آن حضرت فرمود : تو مرا صلب كنى با ده كس ديگر\r\n\r\n\r\n","description":"","footnote":"\r\n( 21 ) . « نهج البلاغه » فيض الاسلام ؛ خطبه / 146 ؛ « بحار الانوار » ج 40 / 253 - 255 ؛ « ارشاد مفيد » ص / 118 .\r\n","page_name":" 132 ","page_number":132},
  {"content":"\r\n\r\nكه « دار » من كوتاه‌تر باشد و به زمين نزديكتر باشم . عبيد اللّه گفت من خلاف آن كنم تا سخن صاحب تو دروغ شود . ميثم گفت : و اللّه كه گفتهء صاحب من دروغ نشود ، و تو خلاف آن نتوانى كرد ، و من مىدانم - از گفتهء او - كه تو مرا به كدام موضع از كوفه بر دار خواهى كشيد ، و من اوّل كسىام كه در اسلام معذّب به لجام كردن شود . پس او را با مختار بن ابى عبيده در حبس كرد و چون مختار به گفتهء يزيد از حبس بيرون آمد ، عبيد اللّه حكم به صلب ميثم نمود و چون بر دارش كردند بر در خانهء عمر بن حريث - و آن موضعى بود كه حضرت به او نموده بود كه تو را در اين موضع بر دار كشند از چوب فلان نخله ، و ميثم هميشه بعد از گفتهء حضرت در پاى آن نماز مىگذارد و مىگفت : چه مبارك نخله‌اى كه من براى تو آفريده شدم و تو براى من مهيّا شده‌اى ، و بالجمله چون بر دارش كشيدند - و خلق كثير بر او مجتمع شدند ، عمر بن حريث گفت : و اللّه كه هميشه با من مىگفت كه من همسايهء تو خواهم شد ، نيكو كن همسايگى مرا . من پنداشتم كه مگر خانه‌اى در جوار من ابتياع خواهد كرد . و بعد از آن عمر مىفرمود كه پاى « دار » را آب مىپاشيدند و جاروب مىكردند و بوى خوش به كار مىبردند و ميثم بر سر « دار » زبان به محامد بنى هاشم گشوده و فضايل ايشان را ذكر مىكرد . به عبيد اللّه گفتند اين مرد شما را رسوا كرد . پس گفت تا لجامش كردند و پيش از او در اسلام كسى را لجام نكرده بودند . و قتل ميثم به ده روز قبل از قدوم حضرت امام حسين - عليه السلام - بود به جانب كوفه . « 22 »\r\nو نيز نقل است كه رشيد هجرى را كه از اصحاب آن حضرت بود گرفته نزد زياد پدر عبيد اللّه آوردند . گفت : صاحب تو چه گفت كه با تو چه خواهم كرد ؟ گفت : فرمود كه دست و پاى مرا قطع كرد ، مرا مصلوب سازى . زياد گفت : كه و اللّه من نكنم و سخن وى را دروغ گردانم ، سرش دهيد . و چون بيرون رفت زياد پشيمان شد و گفت با او هيچ كارى بدتر از آنچه صاحبش گفته نتوان كرد . پس گفت تا دست و پايش بريده بر دارش كردند . « 23 »\r\n\r\n\r\n","description":"","footnote":"\r\n( 22 ) . « كشف الغمه » ج 1 / 278 .\r\n( 23 ) . « اختيار معرفة الرّجال » معروف به « رجال كشىّ » ص / 77 - 78 ، چاپ دانشگاه مشهد ؛ « إعلام الورى بأعلام الهدى » طبرسى ص / 176 چاپ مكتبه علميه اسلاميه - تهران .\r\n","page_name":" 133 ","page_number":133},
  {"content":"\r\n\r\nو نيز كميل بن زياد و قنبر مولاى امير المؤمنين على - عليه السلام - را كه آن حضرت خبر داده بود حجّاج به قتل رسانيد . نقل است كه كميل اوّل روى پنهان كرد ، حجّاج امر كرد تا عطاياى قوم او را بريدند . كميل را به خاطر رسيد كه عمر من به آخر رسيده نيكو نباشد كه به سبب من وظائف قوم من مقطوع شود ، پس خود را به دست داده ، كشته شد . « 24 »\r\nو نيز قادر بود بر خوارق عادت و امور معجزه . و كدام امرى معجزه‌تر از قلع باب خيبر تواند بود ، چنان كه متواتر است ؛ و از ردّ شمس دو نوبت : يكى چنان كه خواهد آمد ، و ديگرى در مسير به صفّين چون به زمين بابل رسيده خواستند از آب بگذرند ، اصحاب به تعبيهء رحال و دوابّ مشغول شدند و حضرت با جماعتى به نماز عصر ايستاد و آن جماعت مذكوره از كارهاى خود فارغ نشدند تا نماز عصر فوت شد و از اين معنى آزرده خاطر شدند . پس به جهت خاطر اصحاب دعا كرد تا آفتاب به موضع عصر برگشت و مجموع اصحاب نماز عصر را به جماعت ادا كردند « 25 » . و مانند اين امور بسيار نقل شده بر سبيل استفاضه و شيوع كه هيچ‌كس انكار او نتواند كرد .\r\nو نيز پوشيده نيست كه اشجع ناس بود و شهرت او در شجاعت نه به مرتبه‌اى است كه محتاج به ذكر باشد . غايتش امرى چند كه از خوارق عادت است در باب شجاعت آن حضرت ذكر كنيم :\r\nاوّل : آنكه گفته‌اند كه از هيچ شجاعى معهود نشده كه از دشمن هنگام مبارزات هرگز زخمى نخورده باشد ، مگر امير المؤمنين - عليه السلام - .\r\nدوّم : آنكه از هيچ شجاعى معهود نشده كه هرگز مبارزى از او نجات نيافته باشد مگر آن حضرت .\r\nسوّم : آنكه در ميان ارباب سير مشهور است كه كشتهء آن حضرت در ميان كشتگان علم بود . و گفته‌اند : و كان عليه السلام إذا علا قدّ و إذا أوسط قطّ .\r\nيعنى هر كه را بر سر مىزد در طول به دونيمش مىكرد ، و هر كه را بر ميان\r\n\r\n\r\n","description":"","footnote":"\r\n( 24 ) . « كشف الغمه » ج 1 / 278 ؛ « اصابهء » ابن حجر ج 5 / قم ، سوم / 325 .\r\n( 25 ) . « كشف الغمه » ج 1 / 282 .\r\n","page_name":" 134 ","page_number":134},
  {"content":"\r\n\r\nمىنواخت در عرضش به دو پاره مىساخت . « 26 »\r\nو نيز سخىترين مردم بود و به موجود جود مىكرد يعنى هر چه داشت مىداد . و در فتوحات مكّى آورده كه قيمت خاتمى كه در نماز به سائل داد برابر بود با خراج شام كه ششصد خروار نقره و چهار خروار طلا بود . و بلا شبهه حضرت در شجاعت و سخاوت مصداق قول شيخ ابو على سينا بود كه در مقامات العارفين گفته : « العارف شجاع و كيف لا و هو بمعزل عن تقيّة الموت و العارف جواد و كيف لا و هو بمعزل عن محبّة الباطل » .\r\nو نيز خليق‌ترين ناس بود با كمال بأس و مهابت . نقل است كه معاويه از صعصعة بن صوحان كه يكى از اصحاب حضرت امير المؤمنين - عليه السلام - بود از صفت آن حضرت پرسيد . صعصعه گفت : كان فينا كأحدنا . يعنى در ميان ما كه مىبود مانند يكى از ما بود . با ما مىگفت و از ما مىشنيد و با ما مىخورد و مىآشاميد و به هر طرف كه مىخوانديم اجابت مىكرد ، و در كمال تواضع و نهايت افتادگى بود و مع ذلك كنّا نهابه مهابة الأسير المربوط للسّياف الواقع على رأسه . يعنى با وجود اين همه مىترسيديم از او مانند ترسيدن « به زنجير بسته » از جلّادى كه با شمشير برهنه بر سرش ايستاده باشد . « 27 »\r\nو نيز حليم‌ترين و عفوكننده‌ترين مردم بود . و اين معلوم است از رعايت حال ابن ملجم با علم به حال او . و عفو كردن از سعيد بن العاص كه اعدا عدوّى\r\n\r\n\r\n","description":"","footnote":"\r\n( 26 ) . « لسان العرب » ابن منظور مصرى ج 3 / 344 ، چاپ « دار صادر - بيروت » « روى عن علىّ - رضوان الله عليه : انّه كان اذا علا قدّ ، و اذا توسط قطّ » .\r\n« جمهرة اللّغه » ابن دريد ج 1 / 75 ، چاپ حيدرآباد - هندوستان » : « ان عليّا كان اذا اعتلى قدّ ، و اذا اعترض قطّ » .\r\n« الفائق فى غريب الحديث » زمخشرى ج 3 / 166 ، چاپ دوم قاهره : « كانت له ضربتان ، كان إذا تطاول قدّ ، و اذا تقاصر قطّ » .\r\n« النهاية فى غريب الحديث و الاثر » ابن اثير ج 4 / 21 ، چاپ مصر ، تحقيق : محمود محمد الطناحى : « كان اذا تطاول قدّ ، و اذا تقاصر قطّ » .\r\n( 27 ) . مقدمه « شرح نهج البلاغه » ابن ابى الحديد ج 1 / 25 ، چاپ قاهرة ، تحقيق : محمد ابو الفضل ابراهيم ؛ « ينابيع المودة » علامه قندوزى حنفى ص / 149 ، چاپ استانبول ؛ « الغيث المسجم » صلاح الدين الصّفدى ج 1 / 168 .\r\n","page_name":" 135 ","page_number":135},
  {"content":"\r\n\r\nاو بود با قدرت بر او . و از مروان بن الحكم با شدّت عداوت او و علم به حال او و به حال قوم و اولاد او بعد از آنكه در حرب جمل گرفتار شده بود . و نيز معلوم است از آنچه كرد با معاويه در صفّين كه قوم معاويه پيشتر سر آب را گرفته بودند و اصحاب على را از آب منع كردند و چون اصحاب على سر آب را از دست ايشان گرفتند خواستند ايشان را از آب منع كنند ، على - عليه السلام - نگذاشت و گفت : لفى حدّ السيف ما يغنى عن ذلك . يعنى تيزى شمشير مغنى است از آب بستن « 28 » .\r\nو نيز پوشيده نيست كه فصيح‌ترين مردم بود . بلغاى عرب كلام او را دون كلام خالق و فوق كلام مخلوق گفته‌اند .\r\nو حصر كمالات نفسانى آن حضرت مقدور بشر نيست و اكابر علماى موافق و مخالف در تعدادش مجلّدات پرداخته‌اند و معترف به عجز گشته‌اند .\r\nو امّا اعمال بدنيّه - كه مراد از آن عبادت بارى تعالى و اطاعت و انقياد حضرت رسول است - پوشيده نيست كه از آن زمان كه حضرت امير در عهد صبى ايمان به حضرت رسول - صلّى اللّه عليه و آله - آورد تا آن زمان كه رحلت نمود ، هرگز عبادتى از او فوت نشد حتّى اينكه نقل كرده‌اند جمعى كثير - مانند اسماء بنت عميس و امّ سلمة و جابر بن عبد اللّه انصارى و ابو سعيد خدرى و غير ايشان از صحابه - كه : روزى رسول اللّه - صلّى اللّه عليه و آله - در خانهء خود بود و حضرت على - عليه السلام - در نزد او كه وحى بر آن حضرت نازل شد . آن حضرت تكيه بر ران مبارك على نموده و غشيهء وحى منجلى نشد و حضرت سر برنداشت تا آنكه آفتاب غروب كرد و على نماز عصر نگذارده بود ، در آخر وقت نشسته به إيماء گذارد ، و آنگاه حضرت را إفاقه دست داد به على گفت : « أ فاتتك صلاة العصر » يعنى فوت شد تو را نماز عصر . على گفت : نخواستم كه حائل شوم ميان تو و استماع وحى و نماز را به إيماء گذاردم . حضرت به على - عليه السلام - گفت : « دعا كن تا خداى تعالى آفتاب را برگرداند تا تو نماز را ايستاده كنى ، و\r\n\r\n\r\n","description":"","footnote":"\r\n( 28 ) . مقدمه « شرح نهج البلاغه » ابن ابى الحديد ج 1 / 24 چاپ قاهره ، تحقيق : محمد ابو الفضل ابراهيم : « ففى حدّ السيف . . . » ؛ « ينابيع المودة » علامه قندوزى حنفى ص / 149 چاپ استانبول : « ففى حدّ السيف . . . » .\r\n","page_name":" 136 ","page_number":136},
  {"content":"\r\n\r\nبدرستى كه خداى اجابت تو كند . چون تو در اطاعت خداى و رسول وى بودى » .\r\nپس على - عليه السلام - دعا كرد آفتاب به جاى عصر بازگشت تا على نماز گذارده آنگاه غروب كرد . « 29 »\r\nو عاقل را از اين حديث هيچ شبهه نماند كه شخصى كه اين همه اهتمام در عبادت او باشد ، از او البته عبادتى فوت نتواند شد . و همه متّفقند كه آن حضرت اعبد النّاس بود حتّى روى أنّ جبهته الشريفة صارت كركبة البعير لطول سجوده . و در نماز در غايت خشوع و استغراق بود تا آنكه مخالفين نقل كرده‌اند كه پيكانى كه در وقت حرب در جسد مباركش مىماند در وقت اشتغال به نماز بيرون مىآورده‌اند .\r\nو مواظب بود بر نوافل بحدّى كه در حرب صفّين در شبى كه معروف است به ليلة الهرير پانصد تكبير يا بيشتر از او شنيدند كه در هر تكبير گردن\r\n\r\n\r\n","description":"","footnote":"\r\n( 29 ) . ثعلبى در « قصص الانبياء » ص / 340 ؛ « رياض النضره » ج 6 / 297 ؛ « مشكل الآثار » ج 2 / 8 ؛ « الصواعق المحرقه » ص / 76 .\r\n« صواعق » بعد از نقل روايت خود گفته : « اين روايت را طحاوى و قاضى در « شفاء » و شيخ الاسلام ابو زرعة و جمعى ديگر صحيح دانسته‌اند . »\r\nو نيز مىگويد : سبط بن جوزى در اين باب حكايت عجيبى آورده : كه جمعى از مشايخ در عراق برايم حديث كردند كه « ابا منصور مظفر بن اردشير قباوى واعظ » بعد از عصر ، اين حديث را به عين الفاظش نقل كرده و شروع كرد به ذكر فضائل اهل بيت ؛ در همين بين پاره ابرى آمد و جلو آفتاب را گرفت ، بطورى كه همه پنداشتند آفتاب غروب كرد ؛ « قباوى » روى ميز ايستاد و بآفتاب اشاره كرد و اين اشعار را سرود :\r\n لا تغربى يا شمس ! حتى ينتهى * مدحى لآل المصطفى و لنجله \r\n و اثنى عنانك ان اردت ثناءهم * انسيت اذ كان الوقوف لاجله \r\n ان كان للمولى وقوفك فليكن * هذا الوقوف لخيله و لرجله \r\nاى آفتاب ! غروب مكن تا مدح من درباره آل مصطفى و نواده‌اش تمام شود .\r\nعنان خود برگردان ، اگر با مدح و ثناى ايشان موافقى ، مگر فراموشت شده ، آن روز را كه بخاطر او ايستادى و غروب نكردى ، تا نماز عصرش را خواند .\r\nاگر آن روز بخاطر او ايستادى ، امروز هم بخاطر سربازان او بايست و غروب مكن .\r\nمشايخ نامبرده گفتند : « آن پاره ابر فورى كنار رفت و آفتاب درآمد . »\r\n- شيخ شبلنجى هم اين داستان را با مختصر اختلافى آورده است .\r\n","page_name":" 137 ","page_number":137},
  {"content":"\r\n\r\nمخالفى مىزد و احرام نافله مىبست .\r\nو امّا اطاعت او مر حضرت رسول ( ص ) را ، بر هيچ‌كس پوشيده نيست حقيقتش از آنچه او كرد از خوابيدن در فراش حضرت در شبى كه مشركان قريش قصد قتل آن حضرت داشتند ، و حضرت پروردگار او را از ضرر ايشان نگاه داشت « 30 » . و از جان‌فشانيها كه كرد در حرب بدر و احد و خيبر و خندق و سائر غزوات كه از نهايت شهرت مستغنى از ذكر است . « 31 » و در جميع حروب فتح در\r\n\r\n\r\n","description":"","footnote":"\r\n( 30 ) . فخر رازى در « تفسير كبير » خود در ذيل آيه :  « وَ مِنَ النَّاسِ مَنْ يَشْرِي نَفْسَهُ . . . »  ، سوره بقره ؛ « اسد الغابه » ج 4 / 25 ؛ شبلنجى در « نور الابصار » ص / 77 ؛ مناوى در « كنوز الحقايق » ص 31 ؛ نسائى در « خصائص » ص / 8 ؛ حاكم در « مستدرك الصحيحين » ج 3 / 4 ؛ احمد بن حنبل در « مسند » ج 1 / 330 ؛ محب طبرى در « ذخائر العقبى » ص / 86 ؛ متقى در « كنز العمال » ج 8 / 333 ؛ هيثمى در « مجمع » ج 9 / 119 .\r\n« مستدرك الصحيحين » ج 3 / 4 رواياتى در اين باب آورده‌اند كه روايت آخرى اين است كه به سند خود از على بن الحسين نقل كرده كه فرمود : اولين كسى كه جان خود را در راه رضاى خدا ، به خدا فروخت على بن أبي طالب ( ع ) بود كه در شب هجرت در بستر رسول خدا ( ص ) خوابيد ، و وقتى مىخوابيد اين اشعار را مىخواند :\r\n وقيت بنفسى خير من وطئ الحصى * و من طاف بالبيت العتيق و بالحجر \r\n رسول الله خاف ان يمكروا به * فنجاه ذو الطول الاله من المكر \r\n و بات رسول اللّه فى الغار آمنا * موقى و فى حفظ الاله و فى ستر \r\n و بت اراعيهم و لم يتهمونى * و قد وطئت نفسى على القتل و الاسر \r\nبا جان خودم كسى را از خطر حفظ كردم كه بهترين بشرى بود كه پا بر روى كره زمين نهاد ، و بهترين فردى بود كه پيرامون كعبه و حجر الاسود طواف كرد .\r\nرسول خدا كه ترسيد مردم به او صدمه بزنند پس خداى مهربان او را از مكر دشمن حفظ نمود .\r\nرسول خدا در غار ايمن بسر برد و در حفظ و ستر خدا وى از هر گزندى مصون گشت .\r\nو من در جايش خوابيدم و دشمن را مىپائيدم ، درحالىكه آماده كشته شدن و حد اقل اسيرى بودم ولى كارى به من نكردند ، خدا مرا نيز حفظ كرد .\r\n( 31 ) . اگر چه ذكر دلاوريهاى امام على بن أبي طالب - عليهما السلام - از حدّ شمارش بيرون و در كتب فريقين به تواتر مذكور است ، لهذا به مقتضاى كتاب ، به نقل تعدادى اكتفاء مىكنيم :\r\n« سنن بيهقى » ج 3 / 276 ؛ سيوطى در « درّ منثور » در ذيل آيهء :  « أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ . »  سوره ص 28 / 28 ؛ « حلية الاولياء » ج 9 / 145 ؛ « رياض النضرة » ج 2 / 225 و 172 ؛ « نور الابصار » شبلنجى ص / 79 ؛ على بن سلطان در « مرقاة » ج 5 / 568 ؛ هيثمى در\r\n","page_name":" 138 ","page_number":138},
  {"content":"\r\n\r\nدست او بود . و بس است در عبادت و فضل طاعت او آنچه در باب ضربت عمرو بن عبد ود در حرب خندق حضرت رسول - صلّى اللّه عليه و آله - فرمود :\r\n« لضربة علىّ خير من عبادة الثقلين » و در بعضى روايات وارد شده\r\n\r\n\r\n","description":"","footnote":"\r\n« مجمع » ج 6 / 114 ؛ متقى در « كنز العمال » ج 6 / 400 ؛ حافظ محمد بن عبد العزيز جنابذى در « معالم العترة النبويّه » ؛ « مسند احمد » ج 6 / 18 ؛ « تاريخ طبرى » ج 2 / 300 ؛ « تاريخ بغداد » ج 11 / 324 ؛ ذهبى در « ميزان الاعتدال » ج 2 / 218 ؛ عسقلانى در « فتح البارى » ج 9 / 18 ؛ « كنز العمال » ج 6 / 398 .\r\nو دربارهء آنچه پيامبر در فضيلت حضرت ( ع ) در حرب خندق فرموده است مراجعه شود به :\r\n« مستدرك الصحيحين » ج 3 / 32 ؛ خطيب در « تاريخ بغداد » ج 13 / 19 و فخر رازى در « تفسير كبير » خود در ذيل سوره قدر روايت كرده است .\r\nدر كتاب « مستدرك » پس از نقل واقعه ، هنگامى كه رسول خدا ( ص ) به على ( ع ) اجازه مىدهد كه جهت جنگ تن به تن با « عمرو » وارد ميدان شود ؛ نقل مىكند كه على ( ع ) مىگفت :\r\n لا تعجلن اتاك مجيب صوتك غير عاجز * ذو نبهة و بصيرة و الصدق منجى كل فائز \r\n انّى لارجو ان اقيم عليك نائحة الجنائز * من ضربة نجلاء يبقى ذكرها عند الهزاهز \r\nاين قدر عجله مكن ، آمد بسر وقتت كسى كه صدايت را بدون هيچ عجزى پاسخ گويد ، كسى كه داراى بصيرت و صدق است ، كه هر رستگارى را نجات مىدهد .\r\nو من اميدوارم با يك ضربت شيون بالاى جنازه‌ها را بر بالاى جنازه‌ات برآرم ، ضربتى كشنده كه تا آخر دهر خاطره‌اش در هر جنگى زبان زد باشد .\r\nاين روايت را « شبلنجى » در « نور الابصار » ، ص 79 آورده است با اين تفاوت كه رجز على ( ع ) پاسخى بود از رجزى كه عمرو قبلا سروده بود و آن اين بود :\r\n و لقد بحجت من النداء لجمعكم هل من مبارز * و وقفت اذ وقف الشجاع مواقف القرن المناجز \r\n و كذاك انى لم ازل متسرعا قبل الهزاهز * ان الشجاعة فى الفتى و الجود من خير الغرائز \r\nصداى خود را كر كردم ، بس كه به لشكر شما داد زدم كه كيست مبارز و ايستاده‌ام در موقف شجاعى كه بزرگ قوم خويش است و مبارز مىخواهد .\r\nمن نيز همواره خريدار شتر و آرزومند روز جنگ بودم . آرى ! شجاعت در جوانمردان و سخاوت بهترين غرائز است .\r\nبوده‌ام . آرى ! شجاعت در جوانمردان و سخاوت بهترين غرائز است .\r\n« مستدرك الصحيحين » ج 3 / 33 به سند خود از عاصم بن عمرو بن قتاده اشعارى از خواهر عمرو در مرثيهء برادرش روايت كرده و آن اين است :\r\n لو كان قاتل عمرو غير قاتله * بكيته ما اقام الروح فى جسدى \r\n لكن قاتله من لا يعاب به * و كان يدعى قديما بيضة البلد \r\n","page_name":" 139 ","page_number":139},
  {"content":"\r\n\r\n« و لضربة علىّ يوم الخندق أفضل من عبادة الثقلين إلى يوم القيامة » « 32 » .\r\nو نيز ازهد النّاس بود ، لما تواتر من إعراضه عن لذّات الدّنيا مع اقتداره عليها لاتّساع أبواب الدّنيا عليه . ضرار بن ضمرة در نزد معاويه توصيف آن حضرت كرد و گفت : « لقد رأيته فى بعض مواقفه و قد أرخى الليل سدوله و هو قائم فى محرابه قابض على لحيته يتململ تململ السليم و يبكى بكاء الحزين و يقول يا دنيا إليك عنّى . أبى تعرّضت أم إلىّ تشوّقت لا حان حينك هيهات غرّى غيرى لا حاجة لى فيك قد طلّقتك ثلاثا لا رجعة فيها . فعيشك قصير و خطرك يسير و أملك حقير . آه من قلّة الزّاد و طول الطريق و بعد السفر و عظم\r\n\r\n\r\n","description":"","footnote":"\r\nاگر قاتل عمرو ، غير آن كسى بود كه او را كشت ، مادام كه جان در جسدم بود بر او مىگريستم .\r\nلكن قاتل او كسى است كه هيچ كس عيبى در او سراغ ندارد ، و كسى است كه از قديم او را بزرگ قوم مىخواندند .\r\nرجز عمرو بن عبد ود ، با اختلاف كمى در الفاظ ، در تاريخ ضبط گرديده است كه در حقيقت از يك معنا برخوردارند .\r\nرجز عمرو بن عبد ود ، بروايت ابن شهر اشوب در « مناقب » ج 3 / 135 ، چاپ مطبعه علمية - قم :\r\n و لقد بحجت من النداء بجمعكم هل من مبارز * و وقفت إذ حبن الشجاع بموقف البطل المناجز \r\n انى كذلك لم أزل متسرّعا نحو الهزاهز * إن الشجاعة و السّماحة فى الفتى غير الغرائز \r\nپاسخ مولا أمير المؤمنين عليه السلام ، بروايت « مناقب » ج 3 / 136 :\r\n لا تعجّلن فقد أتاك مجيب صوتك غير عاجز * ذو نيّة و بصيرة و الصبر هنجى كل فائز \r\n انى لارجو أن أقيم عليك نائحة الجنائز * من ضربة نجلاء يبقى ذكرها عند الهزاهز \r\n( 32 ) . از دو عبارت پيامبر اكرم ( ص ) ، شمار زيادى از علماء عبارت دوم ، و عده‌اى نيز چون : على برهان الدين حلبى در « سيرهء حلبيه » ج 2 / 340 ؛ علّامه حلّى و قوشجى در « شرح تجريد » ، عبارت اوّل را نقل كرده‌اند .\r\n","page_name":" 140 ","page_number":140},
  {"content":"\r\n\r\nالمورد » و فى بعض الرّوايات : « و خشونة المضجع » « 33 » .\r\nيعنى : بتحقيق كه ديدم على - عليه السلام - را در بعضى از مواقف او براى عبادت ، در وقتى كه فروگذاشته بود شب پرده‌هاى ظلمت را ، و آن حضرت در محراب ايستاده بود ، لحيهء مبارك بدست گرفته بىقرارى مىكرد : بىقرارى مار گزيده ، و مىگريست گريه‌اى در غايت حزن و مىگفت : اى دنيا دور شو از من . آيا خود را زينت كرده‌اى مانند زنان و در معرض خريدارى من درآورده‌اى و اظهار اشتياق به سوى من مىكنى فرصت آن نيابى ، و چه دور آرزويى است كه تو كرده‌اى . مغرور ساز ديگرى را كه من محتاج تو نيستم . تو را طلاقى گفته‌ام كه هرگز رجوع ندارد . و اين زينت تو زينتى نيست كه فريب من تواند داد بنابر آنكه عيش تو به غايت كوتاه است و قدر تو به غايت قليل و مرادهايى كه از تو برآيد به غايت حقير . و بعد از آن اعراض كرد از مخاطبه دنيا و گفت : آه از كمى زاد و درازى راه و دورى سفر و عظمت مورد - يعنى قيامت و ايستادن در پيش خداى تعالى - و درشتى خوابگاه يعنى قبر .\r\nو نيز آن حضرت فرمود : « و اللّه لدنياكم هذه أهون في عينى من عراق خنزير فى يد مجذوم » « 34 » يعنى بحقّ خدا كه اين دنياى شما خوارتر است در نظر من از استخوان خوكى كه در دست مجذومى باشد و خواهد كه به گوشتى كه به آن چسبيده خود را سير كند .\r\nو ابو عبد اللّه بن رافع گفت : روزى به ديدن حضرت رفتم . پس پيش آوردند انبان مهر كرده‌اى كه نان جو خشك شده در آن بود . از آن نان با هم خورديم پس گفتم يا امير المؤمنين سبب مهر كردن چيست ؟ فرمود : تا حسنين نان جو را به روغن زيتون لين نكنند بنابر شفقت با من . « 35 »\r\n\r\n\r\n","description":"","footnote":"\r\n( 33 ) . « نهج البلاغه » فيض الاسلام ، حكمت / 74 ؛ « حلية الاولياء » ج 1 / 84 ؛ ابن عبد البرّ در « استيعاب » ج 2 / 463 ؛ محب طبرى در « رياض النضرة » ج 2 / 212 .\r\n( 34 ) . « نهج البلاغه » فيض الاسلام ، حكمت / 228 .\r\n( 35 ) . مقدمه « شرح نهج البلاغه » ابن ابى الحديد ج 1 / 26 ، چاپ قاهره ، تحقيق : محمد ابو الفضل ابراهيم ؛ « ينابيع المودة » علامه قندوزى ص / 150 ، چاپ استانبول .\r\n","page_name":" 141 ","page_number":141},
  {"content":"\r\n\r\nو گفته‌اند كه آن حضرت : كان أخش النّاس مأكلا و ملبسا و كان نعلاه من ليف و يرقّع قميصه به جلد تارة و بليف اخرى و قلّ أن يأتدم فإن فعل فبالملح او الخلّ فإن ترقّى فبنبات الأرض فإن ترقّى فبلبن و كان لا يأكل اللحم إلا قليلا و يقول لا تجعلوا بطونكم مقابر الحيوانات . « 36 » يعنى لباس آن حضرت درشت‌ترين لباسها و طعامش ناگوارترين طعامها بود و نعلين مباركش از ليف خرما بود و چون پيراهن مباركش كهنه مىشد پينه مىكرد گاهى به پوست پاره و گاهى به ليف . و كم بود كه با نان خورش به كار برد و اگر مىبرد نمك بود يا سركه ، و اگر از آن مىافزود سبزى بود ، و اگر از آن هم مىافزود شير . و گوشت تناول نمىكرد مگر بر سبيل ندرت و مىگفت مگر دانيد شكمهاى خود را گورستان حيوانات .\r\nو بايد دانست كه اين اوصاف و امثال اين اوصاف متواتر است و مخالفين نقل اينها بيش از موافقين كرده‌اند . همچنين در جميع كمالات آن حضرت جمهور علماى اهل سنّت را سخنى نيست ، و اكثر در اين باب مؤلّفات ساخته‌اند و مجلّدات پرداخته‌اند و مىگويند كه در اين كمالات و اوصاف احدى با او مساوى بلكه نزديك هم نيست و به درجه‌اى از درجات او در علم و عمل كسى نرسيده ، و با وجود اين همه قائلند به افضليّت ابو بكر و متمسّكند در اين قول به اجماعى كه حقيقتش معلوم شد . و مىگويند كه افضليّت در سائر كمالات منافى مفضوليّت در كثرت ثواب نيست . يعنى فضليت به معنى كثرت ثواب است و ابو بكر افضل ثوابا از على است . و هيچ تأمّل نمىكنند و انديشه هم ندارند كه كسى تأمّل كند و بداند ثواب مترتّب نيست مگر بر علم يا عمل ، پس هرگاه كه على در علم و عمل زائد باشد بر ديگران چگونه در ثواب ديگرى بر او زائد تواند بود . و عجب اينست كه به ابو بكر اكتفا ننموده تفضيل عمر و عثمان نيز بر آن حضرت مىكنند و منازعهء معاويه را نيز با آن حضرت در امر خلافت معقول مىدانند بنابر تجويز خطا در اجتهاد . و منقول است كه آن حضرت مىفرمود :\r\n\r\n\r\n","description":"","footnote":"\r\n( 36 ) . مقدمه « شرح نهج البلاغه » ابن ابى الحديد ج 1 / 26 ، چاپ قاهره ، تحقيق : محمد أبو الفضل ابراهيم ؛ « ينابيع المودّة » علّامه قندوزى ص / 150 ، چاپ استانبول .\r\n","page_name":" 142 ","page_number":142},
  {"content":"\r\n\r\n« الدّهر أنزلنى أنزلنى أنزلنى حتّى قيل معاوية و علىّ » يعنى روزگار و مغرور شدن اهل روزگار به او و اعراض كردن ايشان از قبول حق فرود آورد مرتبهء مرا و فرود آورد و فرود آورد تا مشتبه شدم به معاويه ، و گفتگو شد كه آيا معاويه حقّ است يا على .\r\nو چه خوب ادا كرده شيخ ابو على سينا مزيّت آن حضرت را بر سائر صحابه حيث قال : « و امّا علىّ بن أبى طالب - عليه السلام - فكان شمس فلك الحقيقة و قطب سماء المعرفة و كان - عليه السلام - فيما بين أصحابه - صلّى اللّه عليه و آله - كالمعقول فيما بين المحسوس . » « 37 »\r\nدليل ديگر بر تفضيل آن سرور آن است كه حضرت رسول آن سرور را نفس خود خوانده و آيهء مباهله مؤيّد اين است ؛ و مساوى با انبياء عظام گردانيده حيث قال - صلّى اللّه عليه و آله - : من أراد أن ينظر إلى آدم فى علمه و إلى نوح فى تقواه و إلى إبراهيم فى حلمه و إلى موسى فى هيبته و إلى عيسى فى عبادته فلينظر إلى علىّ بن أبى طالب » « 38 » . و ظاهر است افضليّت انبياء - سيّما پيغمبر ما - صلّى اللّه عليه و آله - از باقى صحابه ، پس على افضل باشد از سائر صحابه و هو المطلوب .\r\nدليل ديگر آنكه على محبوبترين خلق خدا بود بعد از پيغمبر به سوى خدا ، به دليل خبر طائر مشوىّ حيث روى أنّه أهدى إلى النّبىّ - صلّى اللّه عليه و آله - طائر مشوىّ فقال : اللّهمّ ائتني بأحبّ خلقك يأكل معى فجاء علىّ - عليه السلام - . يعنى مرغ كبابى به هديه نزد حضرت آوردند فرمود كه خداوندا برسان محبوبترين خلق خود را به سوى من كه با من شريك شود در تناول اين\r\n\r\n\r\n","description":"","footnote":"\r\n( 37 ) . رساله‌ى « معراج » يا « معراج‌نامه » : « و نعم ما قال اشرف الناس ، و أعزّ الانبياء ، و خاتم الرّسل - صلى اللّه عليه و آله - قال : لمركز الحكمة ، و فلك الحقيقة و خزانه العقل أمير المؤمنين ، عليّ بن أبى طالب - صلوات الله و سلامه عليه و آله - الّذى كان بين الصّحابة كالمعقول بين - المحسوس . . . » بنقل از حاشيه كتاب « شفاء » قسم الهيّات ص / 564 ، چاپ سنگى .\r\n( 38 ) . « سنن بيهقى » كتاب فضائل الصحابة .\r\n","page_name":" 143 ","page_number":143},
  {"content":"\r\n\r\nكباب . پس آمد على - عليه السلام - « 39 » و نيز محبوبترين مردان است نزد پيغمبر به دليل خبر عايشه كه مذكور شد . و شك نيست كه محبوبترين خلق پيش خدا و رسول افضل خلق است و هو المطلوب .\r\n\r\n\r\n","description":"","footnote":"\r\n( 39 ) . « مناقب خوارزمى » ؛ « كفاية الطالب » كنجى شافعى ص 56 ، ط / نجف ؛ « مستدرك الصحيحين » ج 3 / 131 .\r\n","page_name":" 144 ","page_number":144},
  {"content":"\r\n\r\n\r\nفصل چهارم در بيان طريق معرفت سائر ائمّهء معصومين - صلوات اللّه عليهم اجمعين - و بيان انحصار ائمّه در اثنى عشر .\r\nبدان كه چون امامت على - عليه السلام - ثابت شد ، طريق اثبات امامت سائر ائمّه بنصّ آن حضرت ثابت شود ، و نصّ آن حضرت به تواتر به ما رسيده . چه متواتر است در ميان شيعه تنصيص آن حضرت مر حسن - عليه السلام - را ، و همچنين تنصيص حسن مر حسين را ، و تنصيص حسين مر على زين العابدين ، و تنصيص على مر محمّد باقر را ، و تنصيص محمد باقر مر جعفر صادق را ، و تنصيص جعفر صادق مر موسى كاظم را ، و تنصيص موسى مر على الرضا را ، و تنصيص على مر محمد جواد را ، و تنصيص جواد مر على هادى را ، و تنصيص هادى مر حسن عسكرى را ، و تنصيص حسن مر محمد بن الحسن را كه آخر ائمهء اثنى عشر است ، و قائم و غائب است تا آنكه مأذون شود به خروج - عليه و عليهم صلوات اللّه و سلامه - . و تنصيص بر اثنى عشر از حضرت پيغمبر ( ص ) نيز در ميان شيعهء اماميّه متواتر است و از جمله اينكه گفت مر حسين - عليه السلام - را : « ابني هذا إمام ابن إمام أخو إمام أبو أئمّة تسعة تاسعهم قائمهم » « 40 » . و حديث لوح نيز كه جبرئيل به حضرت پيغمبر آورده كه در آن لوح اسماء و القاب ائمّهء اثنى عشر مكتوب بوده و آن حضرت آن لوح را به حضرت فاطمه - صلوات اللّه عليها - سپرده ، متواتر\r\n\r\n\r\n","description":"","footnote":"\r\n( 40 ) . « الاستنصار فى النص على الائمة الاطهار » امام علامه قاضى ابو الفتح محمد بن على بن عثمان كراجكى ، ط / علوى در نجف اشرف ، سال 1346 ؛ « مقتضب الاثر فى النص على الائمة الاثنى عشر » امام علامه احمد بن محمد بن عبد الله بن الحسن بن عياش ابو عبد الله جوهرى معروف به ابن عياش ؛ « اصول كافى » ؛ « كفاية الاثر فى النصوص على الائمة الاثنى عشر » على بن على الخزاز الرازى ، ط / تهران ؛ « صراط المستقيم » بياضى ج 2 / 100 .\r\n","page_name":" 145 ","page_number":145},
  {"content":"\r\n\r\nاست « 41 » . و از هر كدام از ائمّه نيز بر مجموع ما بقى متواتر است . و حصر ائمّه در عدد اثنى عشر و وجوب غيبت امام ثانى عشر نيز از پيغمبر و از هر كدام از ائمّه متواتر است . و كيفيّت تواتر به نحوى است كه سابقا مبيّن شد . و تنصيص بر ائمّهء اثنى عشر از حضرت پيغمبر - صلّى اللّه عليه و آله - به طريق مخالفين نيز در اخبار كثيره منقول شده و بالجمله علم قطعى عادى به نصوص مذكوره حاصل است و علماى مخالفين نيز دفع اين علم از خود نمىتوانند نمود و اكثر قائل به آن شده‌اند ، و بسيارى از علماى آن جماعت مصنّفات در فضائل ائمّه معصومين ترتيب داده‌اند ، و امّا به امامت به معنى خلافت قائل نيستند و لفظ امام را در عبارت حديث نبوى به عالم و پيشوا و مقتداى در دين حمل مىكنند ، و غافلند از اينكه لفظ خليفه نيز در بعضى احاديث واقع شده چنان كه در حديث مسروق ، حيث قال : « بينا نحن عند عبد اللّه بن مسعود إذ يقول لنا شابّ هل عهد إليكم نبيّكم كم يكون من بعده خليفة . قال إنّك لحديث السّنّ و إنّ هذا شىء ما سألنى أحد عنه : نعم عهد إلينا نبيّنا - صلّى اللّه عليه و آله - أن يكون بعده اثنى عشر خليفة عدد نقباء بنى إسرائيل » « 42 » يعنى مسروق گفت : بوديم پيش عبد الله بن مسعود كه يكى از كبار صحابه است وقتى كه پرسيد جوانى از ما كه آيا گفته است پيغمبر شما به شما و معهود كرده است كه بعد از او چند خليفه خواهد بود . ابن مسعود گفت : به درستى\r\n\r\n\r\n","description":"","footnote":"\r\n( 41 ) . « اصول كافى » مرحوم كلينى ج 1 / 527 - 528 ، چاپ مكتبة الصدوق تهران ؛ « كمال الدّين » شيخ صدوق ( ره ) ص / 308 ، چاپ مكتبة الصدوق ، تهران ؛ « الغيبة » نعمانى ص / 62 - 63 ، چاپ مكتبة الصدوق - تهران ؛ « الاختصاص » شيخ مفيد ( ره ) ص / 205 - 206 ، چاپ نجف اشرف ؛ « إعلام الورى بأعلام الهدى » مرحوم طبرسى ص / 253 ، چاپ مكتبه علميه اسلامية - تهران ؛ « مناقب آل ابى طالب ( ع ) » ابن شهر اشوب ج 1 / 296 - 298 ، چاپ مطبعه علميّه - قم .\r\n( 42 ) . « ينابيع المودّة » علّامه قندوزى حنفى ص / 258 و 445 ، چاپ استانبول : « عن الشعبى ، عن مسروق ، قال : بينما نحن عند ابن مسعود نعرض مصاحفنا عليه ، إذ قال له فتى : هل عهد اليكم نبيّكم ، كم يكون من بعد خليفة ؟ قال : إنّك لحديث السنّ ، و إنّ هذا شيء ما سألنى أحد قبلك ، نعم ، عهد الينا نبيّنا - صلّى اللّه عليه و سلم - أنّه يكون بعده اثنا عشر خليفة ، بعدد نقباء بنى اسرائيل » .\r\nو قريب به اين مضمون در : « مسند أحمد بن حنبل » ج 1 / 398 آمده : « عن الشعبى ، عن مسروق قال : كنا جلوسا عند عبد الله بن مسعود ، و هو يقرئنا القرآن ، فقال له رجل : يا أبا عبد الرحمن ! هل سألتم رسول اللّه - صلى اللّه عليه و سلم - كم يملك هذه الأمّة من خليفة ؟ فقال عبد الله بن مسعود : ما سألنى عنها\r\n","page_name":" 146 ","page_number":146},
  {"content":"\r\n\r\nكه تو جوانى و كم سال و ناآزموده و به امور دنيا عارف نشده‌اى ، و اينكه تو پرسيدى هيچ‌كس از من نپرسيده : آرى معهود كرده است پيغمبر ما به ما كه بعد از او دوازده خليفه خواهد بود به عدد نقيبان بنى اسرائيل كه خلفاء موسى بودند .\r\nو بالجمله چون ثابت شد ثبوت نصّ بر باقى ائمه ، ثبوت امامتشان نيز ظاهر شد . چه دانستى كه در امام عصمت و نصّ هر دو معتبر است و در زمان هر يك از اين ائمّه هر كه قائل به امامت ديگرى است نه ادّعاى عصمت براى او كرده و نه ادّعاى نصّ ، پس امامت او باطل باشد ؛ و چون واجب است وجود امام در هر زمانى و ثابت است نصّ بر امامى از ائمّه اثنى عشر كه در زمان مفروض باشد ، پس واجب است كه امام او باشد به دليل اجماع مركّب . و چون امام او باشد معصوم نيز باشد بنابر آنكه عصمت نيز شرط است در امامت . و بعضى از فرق شيعه كه مدّعى نصّ بر امام خودند قائلند به انتهاى امامت به امامى و به غيبت او ، كه معلوم است به يقين موت آن امام : مانند كيسانيّه كه قائلند به امامت و غيبت محمد بن الحنفيّه ، و مانند ناووسيّه و واقفيّهء بر امام جعفر صادق و واقفيّهء بر امام موسى كاظم و مانند فطحيّه كه قائلند به امامت عبد اللّه بن جعفر ، و مانند اسماعيليّه كه قائلند به امامت اسماعيل بن جعفر ، چه موت همهء اين ائمهء معلوم است به يقين ، پس اگر امامت به ايشان منتهى باشد خلوّ زمان از امام لازم آيد و بطلان اين ثابت شد ، پس اين مذاهب همه باطل شد .\r\nو ايضا دليل بر بطلان اين مذاهب انقراض اهل اين مذاهب است و عدم بقاى احدى از آنها . و انقراض قائلين به حقّ تا وقت موعود محال است و گرنه بطلان شريعت حقّه لازم آيد . چه بقاى شريعت نتواند بود مگر به آنكه جماعتى امامت آن كنند و چون امامت آن كنند اهل آن باشند ، و حال آنكه بقاى شريعت حقّه الى اليوم الموعود از ضروريّات دين است . پس به طريق قياس استثنائى\r\n\r\n\r\n","description":"","footnote":"\r\nأحد منذ قدمت العراق قبلك . ثم قال : نعم ، و لقد سألنا رسول اللّه - صلى الله عليه و سلّم - فقال : اثنا عشر ، كعدّه نقباء بنى اسرائيل » .\r\nو روايات ديگر به همين مضمون با اختلاف در الفاظ از « مسروق » و روايات بسيارى از ديگران در كتابهاى معتبره سنّىها وارد شده ، كه فهرس آن را در « ملحقات إحقاق الحق » ، 13 / 1 - 71 ملاحظه شود .\r\n","page_name":" 147 ","page_number":147},
  {"content":"\r\n\r\nگوئيم : اگر يكى از مذاهب مخالفين حق باشد لازم آيد يا عدم وجوب عصمت و نصّ بر امام يا خلوّ زمان از امام يا انتفاء شريعت حقّه پيش از وقت موعود . ليكن انتفاء وجوب عصمت و نصّ و خلوّ زمان از امام و انتفاء شريعت حقّه هر سه محال است ، نتيجه دهد كه پس حقيقت مذاهب مخالفين محال باشد و هو المطلوب . و چون حقيقت مذاهب مخالفين محال باشد بطلانش ثابت باشد . و چون بطلانش ثابت شد مذهب اماميّهء اثنىعشريّه حقّ باشد و الّا لازم آيد خرق اجماع مركّب و خروج حقّ از ميان امّت محمد - صلّى اللّه عليه و آله - و اين محال است . پس به طريق قياس استثنايى گوئيم : هرگاه خرق اجماع مركّب و خروج حقّ از امّت محال باشد ، واجب است كه مذهب اماميّهء اثنىعشريّه حقّ باشد بنابر آنكه هيچ مذهب ديگر حقّ نيست ، چنان كه دانسته شد ؛ ليكن خرق اجماع مركّب و خروج حقّ از امّت محال است ، نتيجه دهد كه پس مذهب اماميّه اثنىعشريه حقّ است و هو المطلوب . و مذهب زيديّه نيز به عدم ادّعاى عصمت باطل است ، چه زيديّه قائل به وجوب عصمت نيستند ، و بعضى از متأخّرين ايشان كه مدّعى آن شده خلاف اجماع كرده ؛ چه دعوى عصمت اشخاصى كرده كه پيش ازو جميع متّفق بودند به عدم عصمتشان و حال آنكه ادّعاى عصمت بىادّعاى نصّ و ظهور معجزه كرده و اين ظاهر البطلان است چه عصمت بدون نصّ و اظهار معجزه متحقّق نتواند شد .\r\nو دليل ديگر بر تعيين باقى ائمّهء اثنى عشر اجماع شيعه است و بيانش موقوف است به تمهيد مقدّمه‌اى و آن چنان است كه امّت بعد از آنكه متّفق شده‌اند در حجيّت اجماع مختلفند در وجه حجّيت اجماع : جمهور شيعه قائلين بوجوب وجود معصوم بر آنند كه وجه حجّيت اشتمال اوست بر قول معصوم كه واجب است وجود او در هر زمان . و جمهور اهل سنّت كه قائل به وجود معصوم نيستند بر آنند كه وجه حجّيت اجماع امتناع اتّفاق امّت است بر خطا عقلا او سمعا .\r\nاكثر بر آنند كه امتناعش سمعى است و مستندند به احاديثى كه دالّ است بر امتناع اجتماع امّت بر خطا . و بعضى بر آنند كه عقلى است و اين مذهب ظاهر البطلان است چه خطا بر هر يك هرگاه جايز باشد بر مجموع نيز جائز خواهد بود . چه در اين موضع حكم جمع و حكم آحاد يكى باشد لا محاله . چه خطا و ثواب امرى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nنيست كه متعلق به مجموع من حيث المجموع تواند بود ، بلكه متعلّق به معروض هيأت اجتماعيّه است ، و فرقى ميان هر يك از آحاد و جميع آحاد به معنى معروض هيأت اجتماعيّه نيست . پس هر چه بر هر يك از آحاد جايز باشد بر مجموع نيز جائز باشد . و آنچه گفتيم منتقض نشود به تواتر ، چه تواتر چون مستند به احساس است عقل حكم كند به امتناع اتّفاق جمعى كثير بر غلط حسّى عادتا . و اجماع چون در معقولات نظريه است ممتنع نباشد اتّفاق جماعت - هر چند در نهايت كثرت باشند - بر خطا در نظر ، بنابر عروض شبهه مر جميع را .\r\nهمچنين مذهب اكثرين نيز باطل است . چه بر تقدير صحت احاديث ، تواند بود كه عدم اجتماع امّت بر خطا بنابر آن باشد كه واجب است در هر زمان وجود معصومى در ميان امّت ، نه بنابر آنكه اتّفاق همه بر خطا با وجود جواز خطا بر هر يك واقع نتواند شد . پس ثابت شد كه حقّ مذهب شيعه است . پس چون حجّيت اجماع بنابر وجود معصوم باشد . پس اجماع شيعه با وجود مخالفت جميع اهل سنّت كه اكثر امّتند حجّت باشد ، به سبب آنكه معصومى كه واجب است وجود او لا محاله ، در ميان فرقهء شيعه باشد ، و امام شيعيان نتواند بود كه قول او در ميان قول مجموع شيعه نباشد . و هرگاه قول معصوم داخل در مجموع قول شيعه باشد پس اجتماع شيعه حجّت باشد و هو المطلوب .\r\nو بعد از تمهيد اين مقدّمه گوئيم چون اثبات عصمت و امامت على - عليه السلام - به دلائل علىحده بىحاجت به اجماع كرديم ، پس گوئيم اجماع شيعه منعقد است بر اينكه امام بعد از على بن ابى طالب ، حسن بن على است - عليهما السلام - و اجماع شيعه حجّت است به سبب دخول على در ميان ايشان ، چه عصمت و امامتش به دليل غير اجماع ثابت شد ، پس حسن امام باشد . و همچنين اجماع شيعه منعقد است بر امامت حسين بعد از حسن - عليهما السلام - ، پس حسين امام باشد . و بعد از حسين - عليه السلام - شيعه دو فرقه شدند : يعنى بعضى قائل شدند به امامت محمد بن الحنفيّه و بعضى به امامت على بن الحسين .\r\nو چون مذهب قائلين به امامت محمد بن الحنفيّه باطل است به دليلى كه دانسته شد ، پس معصوم كه در ميان شيعه داخل بود در ميان آن جماعت از شيعه داخل نتواند بود لاستحالة بطلان قول المعصوم . پس داخل باشد در فرقه‌اى كه قائلند به\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nامامت على بن الحسين ، پس على بن الحسين امام باشد . و بعد از على بن الحسين فرقهء محقّه مختلف شدند : بعضى قائلند به امامت زيد بن على بن الحسين و بعضى به امامت محمد بن على الباقر ، و چون مذهب زيديّه باطل شد ، پس امامت محمد الباقر حق باشد بنابر اجماع فرقهء محقّه . و فرقهء محقّه متّفقند بر امامت جعفر بن محمد بعد از محمد بن على ، پس جعفر بن محمد امام باشد . و در اينجا فرقهء محقّه مختلف شدند : بعضى وقف كردند بر جعفر ، و بعضى قائل شدند به امامت عبد اللّه بن جعفر ، و بعضى به امامت اسماعيل بن جعفر ، و بعضى به امامت موسى بن جعفر . و وقف بر جعفر و امامت عبد اللّه و اسماعيل باطل است ، پس موسى بن جعفر امام باشد . و قائلين به امامت موسى نيز مختلف شدند : بعضى وقف بر موسى كردند و بعضى به امامت على بن موسى قائل شدند . و چون وقف بر موسى باطل است پس على بن موسى امام باشد . و بعد از او متّفقند بر امامت محمد بن على ، پس او امام باشد ؛ و بعد از او به امامت حسن بن على ، پس او امام باشد . و بعد از او مختلفند : بعضى قائلند به امامت جعفر برادر حسن و ديگران قائلند به امامت محمد بن الحسن الخلف القائم . و چون امامت جعفر به موت او و به انقراض قائلين به امامتش باطل است پس محمد بن الحسن - عليه و على آبائه السلام - امام باشد و هو المطلوب .\r\nدليل ديگر بر تعيين ائمّه ظهور معجزه است : چه متواتر است در ميان اماميّه كه هر كدام از ائمّه اثنى عشر دعوى امامت نمودند و اظهار معجزه نمودند . و پيشتر دانستى كه معجزه دليل صدق صاحب معجزه است ، پس هر كدام امام باشند ، و چون امام باشند معصوم نيز باشند ، چه امامت بىعصمت متحقّق نتواند شد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nفصل پنجم در بيان غيبت صاحب الامر - عليه السلام - كه امام ثانى عشر از ائمّهء اثنى عشر است - صلوات اللّه عليهم اجمعين -\r\nبدان كه چون ثابت شد به نقل متواتر حصر ائمّه در عدد اثنى عشر ، و ثابت شد نصوص متواترهء در مرتبهء ثانى عشر به محمّد بن الحسن العسكرى - عليهما السلام - و ثابت شد امتناع خلوّ زمان تكليف از امام معصوم ، پس واجب است كه امام ثانى عشر محمد بن الحسن موجود و حىّ باشد و امام زمان باشد تا انتهاى زمان تكليف . پس به طريق قياس استثنائى گوئيم : اگر محمد بن الحسين موجود نباشد لازم آيد خلوّ زمان از امام يا بطلان انحصار ائمّه در اثنى عشر . ليكن خلوّ زمان و بطلان انحصار هر دو محال است ، نتيجه دهد كه پس محمد بن الحسن موجود باشد .\r\nدليل ديگر : امّت در اين زمان بر سه مذهبند . بعضى قائل نيستند به وجود امامى ، و بعضى قائلند به وجود امامى كه مدّعى عصمت و نصّ براى او نيستند ، و بعضى قائلند به وجود امام معصوم منصوص عليه كه محمد بن الحسن است . و چون ثابت شد امتناع خلوّ زمان از امام ، باطل باشد مذهب اوّل . و چون ثابت شد وجوب عصمت و نصّ بر امام ، باطل شد مذهب دوّم نيز ، پس اگر مذهب سوّم نيز باطل باشد لازم آيد اتّفاق امّت بر خطا و خروج حقّ از ميان امّت و اين باطل است به اتّفاق . پس مذهب سوّم حقّ باشد و محمد بن الحسن موجود و حىّ و امام باشد .\r\nپس به طريق قياس استثنائى گوئيم :\r\nهرگاه اتّفاق امّت بر خطا محال باشد ، بايد كه محمد بن الحسن موجود باشد ، ليكن اتّفاق امّت بر خطا محال است نتيجه دهد پس محمد بن الحسن موجود است و هو المطلوب .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nدليل ديگر : محمد بن الحسن امام بود به نصّ متواتر ، پس معصوم نيز بود ، و نصّ نكرد بر امامت ديگرى بالاتّفاق و نيز ممتنع بودى عدم نقلش عادتا ، ليكن منقول نشده مطلقا ، پس بايد كه الآن نيز موجود باشد ، كه اگر موجود نبودى واجب بود بر او نصّ بر ديگرى و ترك واجب از معصوم ممتنع است ، پس بايد كه محمد بن الحسن موجود باشد . پس به طريق قياس استثنائى گوئيم :\r\nمحمد بن الحسن كه امام معصوم بود هرگاه نصّ بر ديگرى نكرده باشد واجب است كه موجود باشد ، ليكن نصّ بر ديگرى نكرده ، نتيجه دهد پس موجود باشد و هو المطلوب .\r\nو چون ثابت شد به دلائل ثلاثه وجود محمد بن الحسن ، پس بايد كه غائب باشد كه اگر ظاهر بودى معروف بودى ، ليكن معروف نيست پس غائب باشد . پس هرگاه امام معصوم موجود و غائب باشد بر ما نيست بيان سبب غيبت او بر سبيل تفصيل ، و معلوم است على الجمله كه سبب غيبت از جانب امام نيست بنابر آنكه معصوم است و واجب است بر او ظهور و قيام به امر امامت و اقامت شرايع و ترك واجب از معصوم ممتنع ، پس سبب غيبت امام از طرف رعيّت باشد بنابر عدم نصرت . پس هرگاه متحقّق شود ظنّ نصرت از رعيّت ظهور امام واجب شود .\r\nاگر سؤال كنند كه وجوب وجود امام در هر زمان بنابر آن است كه لطف است وجود امام ، و لطف وقتى متحقّق شود كه امام ظاهر باشد ، پس با غيبت امام لطف چگونه متحقّق تواند شد ، و چه فرق باشد ميان اينكه امام موجود نباشد و اينكه موجود باشد و متصرّف در امور نباشد .\r\nجواب گوئيم : چنان كه اگر امام ظاهر باشد و كسى اطاعت وى نكند هيچ شكّ نيست كه قدحى در لطف بودن امام حاصل نشود ، كذلك غائب بودن امام هرگاه سبب غيبت خوف اعادى و عدم نصرت رعيّت باشد ، ضررى به لطف بودن امام نتواند كرد . چه عدم نصرت در اين صورت به منزلهء عدم اطاعت است در آن صورت . و فائدهء اين لطف به اين ظاهر شود كه هرگاه امام موجود باشد و غائب هرآينه تعذيب خداى تعالى مر عاصيان را كه سبب غيبت امام از جانب ايشان است ، عقلا قبيح نخواهد بود ، چنان كه در صورت ظهور امام و عدم طاعت وى . به خلاف\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاينكه امام اصلا موجود نباشد چه در اين صورت لا محاله تعذيب قبيح باشد به سبب آنكه حجّت خداى بر بنده در اين صورت تمام نشود . و اينكه گفتيم نسبت به مخالفين است و جماعتى كه نصرت ايشان مبذول نيست بر تقدير ظهور امام نيز . و امّا نسبت به شيعيان كه نصرت ايشان هميشه معدّ و مهيّا است لطف به جهت ايشان در غيبت امام نيز بسيار است ، مثل صبر كردن بر حرمان ملازمت امام ، و منتظر فرج بودن ، و اجتناب از قبائح بنابر وجود امام و امكان ظهور و تمكّن او بر اقامت حدود در هر لحظه و مانند آن .\r\nو امّا طول عمر صاحب الزمان - عليه السلام - هيچ شبهه نيست در امكانش ، و بر تقديرى كه ممتنع عادى باشد در اين زمان از مقولهء خارق عادات است كه ثابت شد جوازش در غير انبياء نيز . و بالجمله هر چه به دليل ثابت شد استبعادات عادى منافى آن نتواند بود .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nفصل ششم در احوال ائمّهء جور و وجوب برائت از ايشان\r\nچون معلوم شد اعيان ائمّه كه منصوصند از جانب خداى و رسول و واجب العصمه و مفترض الطاعه‌اند ، پس هر كه دفع ايشان از مراتب و منازلى كه خداى تعالى به جهت ايشان مقرّر داشته نمايد و خود به جاى ايشان به حيله يا به غلبه قرار گيرد كافر باشد . و هر كه اعانت او نيز كند كذلك كافر باشد به اجماع اماميّه ، و بنابر آنكه دفع امامت مثل دفع نبوّت باشد و دافع نبوّت لا محاله كافر است ، پس دافع امامت كافر باشد . بيانش آن است كه همچنانكه شريعت محتاج است به نبىّ در حدوث و ابتداء ، كذلك محتاج است به امام در حفظ و بقاء . و عقل فرق ميان اين دو صورت نكند ، و وجوب هر دو به دلائل عقليّه قطعيّه ثابت باشد . و مؤيّد اين است حديث : « من مات و لم يعرف إمام زمانه مات ميتة جاهليّة » « 43 » كه مخالف و موافق متّفقند در صحّت آن . و همچنين حديث : « حربك يا علىّ حربى و سلمك سلمى » « 44 » و شك نيست كه ميتهء جاهليّه ميتهء كفر است و كذلك حرب نبىّ كفر است . پس هرگاه جاهل به امام كافر باشد به مقتضاى حديث اوّل ، جاحد و محارب امام و دافع او را از منزلت امامت به طريق اولى كافر باشد .\r\nاز آنچه گفتيم ثابت شد كه امامت اصلى است از اصول دين مثل نبوّت .\r\nپس خلفاى ثلاثهء متقدّمهء بر امير المؤمنين - عليه السلام - و خامس منازع و سائر منازعين و همچنين جميع خلفاى بنى اميّه و بنى العبّاس و جماعتى كه اعوان و\r\n\r\n\r\n","description":"","footnote":"\r\n( 43 ) . « مسند احمد » ج 4 / 96 ، و در « صحاح » عامه با مختصر فرقى روايت كرده‌اند .\r\n( 44 ) . « ينابيع المودّة » علّامه قندوزى حنفى ص / 55 ، چاپ استانبول ؛ « المناقب » خوارزمى ص / 76 ، چاپ نجف أشرف .\r\n","page_name":" 154 ","page_number":154},
  {"content":"\r\n\r\nانصار ايشان بوده‌اند در امر خلافت همه مقطوع الكفرند بلا شبهه ، و واجب است برائت و لعن بر ايشان چنان كه واجب است براءت و لعن بر مثل ابى جهل و عتبه و شيبه از مشركان قريش كه محاربهء با حضرت رسول كردند و دفع او از مرتبهء رسالت خواستند . و بعضى از علماء - رضوان اللّه عليهم - استثناء كرده‌اند از خلفاى بنى اميّه معاوية بن يزيد و عمر بن عبد العزيز را بنابر ترك خلافت از اوّل و ردّ فدك از ثانى ، و لا يخفى قربه من الصّواب و إن كان لفظة « قاطبة » فى قول المعصومين فى لعن بنى أميّة : « اللّهم العن بنى اميّة قاطبة » ينافيه بحسب الظاهر .\r\nامّا مخالفين كه معتقد امامت ائمّهء ضلالند اگر اهل جهود و عناد باشند شكّ نيست در كفر و استحقاق لعن ايشان ، و إلّا اگر ارباب شبهه يا عوام باشند حال ايشان در آن مرتبه نيست اگر چه بنابر آنكه خالى از تقصير نيستند معذور نخواهند بود . امّا اگر قاصر باشند از درجهء تقصير معذور توانند بود .\r\nاگر سؤال كنند كه اگر جماعت مذكوره كافر مىبودند هرآينه جارى مىبود بر ايشان احكام كفر من منع الموارثة و المدافنة و الصلاة عليهم و اخذ الغنيمة و اتباع المدبّر . و معلوم است كه حضرت امير - عليه السلام - در وقت قدرت اجراى هيچ‌يك از اين احكام نكرد .\r\nجواب‌گوئى كه احكام كفر مختلف باشد چه حكم حربى غير حكم ذمّى باشد در قبول جزيه و تقرير بر دين خود و عدم آن به اتّفاق ، و در جواز نكاح و اكل ذبيحه و عدم آن نزد مخالفين . پس تواند بود كه اين نوع از كفره كه مظهر شهادتين باشند حكمشان غير حكم ساير كفّار باشد در احكام مذكوره . و معتزله نيز قائلند به كفر مجبّره و مشبّهه با آنكه احكام كفر بر ايشان جارى نمىگردانند .\r\n\r\n","description":"","footnote":"","page_name":" 155 ","page_number":155},
  {"content":"\r\n . \r\n","description":"","footnote":"","page_name":" 156 ","page_number":156},
  {"content":"\r\n\r\n\r\nباب پنجم : در معاد\r\nو مراد از معاد اعتقاد كردن است به وجوب زنده كردن خداى تعالى جميع مردگان مكلفين را در روزى كه معروف است به روز قيامت ، و حاضر كردن همه را در موقف واحد به جهت حساب اعمال و حكم كردن به دخول كافران و عاصيان به دوزخ كه عبارت از دارى است مهيّا به جهت رسانيدن عقاب ، و به دخول مؤمنان به بهشت كه عبارت از دارى است آماده به جهت ايصال ثواب . و مقصود از اين باب در چند فصل مبيّن گردد :\r\n\r\n","description":"","footnote":"","page_name":" 157 ","page_number":157},
  {"content":"\r\n . \r\n","description":"","footnote":"","page_name":" 158 ","page_number":158},
  {"content":"\r\n\r\n\r\nفصل اوّل در بيان وجود معاد و صحت اعاده .\r\nبدان كه معاد در لغت به معنى بازگشت است و در اينجا بازگشت روح است به بدن بعد از مفارقت از او . و از ضروريّات دين است وجوب بازگشت روح به سوى بدن در روز قيامت براى دريافتن جزاى عملى كه در دار دنيا كرده باشند .\r\nو عقل نيز دالّ است بر وجوب معاد بنابر وقوع وعد به ثواب و وعيد بر عقاب ، و واجب است وفا كردن به وعد و وعيد ، و آن موقوف است به بازگشتن روح به بدن .\r\nو نيز حكمت مقتضى وجوب معاد است و الّا امر به طاعت و نهى از محرّمات عبث بودى و صدور عبث از خداى تعالى ممتنع است . پس امتناع صدور عبث موجب ايصال ثواب و عقاب است و ايصال موقوف به معاد پس معاد واجب باشد . پس به طريق قياس استثنائى گوئيم :\r\nاگر معاد واجب نبودى وعد و وعيد باطل و امر و نهى عبث بودى . ليكن بطلان وعد و وعيد و عبث بودن امر و نهى ممتنع است نتيجه دهد كه پس معاد واجب باشد .\r\nاگر سؤال كنند كه وجوب معاد فرع صحّت اعاده است و اعادهء روح به بدن صحيح نتواند بود ، چه اگر جائز باشد يا به عين بدن اوّل خواهد بود و اين محال است بنابر انعدام بدن اوّل ، و امتناع اعاده معدوم بعينه بالضروره . و يا به مثل بدن ، و اين نيز ممتنع است و الّا لازم آيد كه مثاب و معاقب غير مطيع و عاصى باشد و اين ظلم است و قبيح .\r\nو جوابش بر دو وجه است :\r\nيكى بر مذهب محقّقين كه قائلند به تجرّد روح و بقاى وى بعد از موت بدن . پس گوئيم : بدن بعد از مفارقت روح معدوم شود بحسب صورت و باقى باشد بحسب مادّه . و در وقت اعاده فائض شود بر مادّهء بدن صورتى مثل صورت اوّل ، و\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nتعلّق گيرد به اين بدن معاد روحى كه مجرّد است و باقى است بالشّخص و تشخّص انسانى نيست مگر به تشخّص نفس ناطقه كه روح عبارت از اوست ، و در تشخّص نفس ناطقه مادّهء بدن دخيل است با « صورت‌مّا » اى نه با صورتى معيّن . نمىبينى كه شخص طفل بعينه همان شخص كهل و شيخ است با آنكه بدن كهل و شيخ بعينه بدن طفل نيست . پس هرگاه كه روح مثاب مثلا بعينه روح مطيع باشد كه باقى است بالشّخص و مادّهء بدنش بعينها مادّهء بدن وى ، لازم نيايد كه مثاب غير مطيع باشد چنان كه لازم نيست كه كهل مثلا غير طفل باشد .\r\nوجه دوّم : بر مذهب جماعتى كه قائل نيستند به تجرّد روح ، بلكه روح را قائم دانند به بدن و فانى دانند به موت بدن ، ليك گويند كه بدن از موت معدوم نشود بلكه متفرّق شود اجزاى وى ، و آنچه معدوم شود به سبب موت ، حيات بدن باشد كه مشروط است به اجتماع اجزاء بدن ، و در روز قيامت چون اجزاى متفرّق شده مجتمع شود باز حيات يابد و شخص همان شخص اوّل باشد بعينه . چه تفرّق اجزاى جسم را موجب زوال تشخّص وى ندانند .\r\nو اين هر دو جواب بنابر تسليم امتناع اعادهء معدوم است بعينه . و در ميان مردم جماعتى هستند كه قائل نيستند به امتناع مذكور ، و كار بر ايشان لا محاله آسان باشد و محتاج به جواب نباشند .\r\nو ببايد دانست كه آنچه گفتيم در وجوب معاد دلالت كند بر وجوب معاد جسمانى بنابر آنكه ثواب و عقاب موعود ثواب و عقاب جسمانى است و ايصال ثواب و عقاب جسمانى لا محاله موقوف است به اعادهء بدن ، به سبب آنكه بىواسطهء بدن قبول لذّت و الم جسمانى نتواند كرد و ظاهر است كه ثبوت لذّت و الم جسمانى منافى ثبوت لذّت و الم روحانى نيست چنان كه مذهب محقّقين قائلين به تجرّد نفس ناطقه است . پس حق ثبوت روحانى و جسمانى هر دو باشد .\r\nامّا روحانى بنابر تجرّد نفس ناطقه و بقاى وى بعد از مفارقت از بدن و التذاذ وى به كمالات حاصلهء از علم و عمل و تألّم وى از ضد كمالات . و امّا جسمانى بنابر وجوب ابقاى وعد و وعيد كه موجب ايصال ثواب و عقاب جسمانيّين است . و چون صحّت اعتقاد دينى موقوف به اعتقاد به تجرّد نفس ناطقه نيست و اين رساله منحصر است در ذكر اعتقادات دينيّه ، لهذا از اثبات تجرّد نفس ناطقه و بيان\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nتفصيل لذّات و آلام روحانى اعراض لازم شد تا خلاف شرط لازم نيايد . و اگر كسى را ذوق اطّلاع بر امثال اين مسائل باشد رجوع به گوهر مراد كند .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nفصل دوّم در بيان وعد و وعيد و ثواب و عقاب و جنّت و نار و ساير امور اخروى .\r\nبدان كه وعد عبارتست از اخبار به وصول نفع به موعود ، و وعيد عبارت از اخبار به وصول ضرر به موعود . و نفع اگر مستحقّ باشد و مقارن تعظيم و اجلال آن را ثواب گويند ، و اگر مستحق باشد و غير مقارن به تعظيم عوض گويند ، و اگر غير مستحقّ باشد تفضّل گويند . و ضرر اگر مستحقّ باشد و مقارن به اهانت و استخفاف بود عقاب گويند . پس ثواب نفعى است مستحقّ مقارن تعظيم و عقاب ضررى است مستحقّ مقارن استخفاف .\r\nو وجوب ثواب عقلى است چه ثواب در برابر فعل مكلّف و ترك منهىّ عنه است كه مشتملند لا محاله بر مشقّت . و الزام امور شاقّه بدون منافع عظيم قبيح است عقلا . و هيچ عظيم اعظم از مقارنت تعظيم نتواند بود . و مجرّد نفع كه عوض باشد هر چند عظيم بود بسا كه در برابر مشقّت تكليف نباشد ، پس الزام آن مشقّت قبيح باشد .\r\nو امّا وجوب عقاب ، حقّ اين است كه عقلى نيست . چه براى انزجار از قبايح و اجلال به واجبات استحقاق عقاب و احتمال آن كافى است . بلكه وجوب عقاب سمعى است و مجمع عليه . و واجب است خلوص ثواب از شائبهء ضرر و خلوص عقاب از شائبهء نفع : امّا خلوص ثواب به سبب آنكه اگر خالص نباشد أتمّ از عوضى كه خالص باشد نخواهد بود و در برابر مشقّت تكليف نتواند واقع شد . و امّا خلوص عقاب به سبب آنكه در انزجار أدخل باشد لا محاله . و واجب است دوام ثواب عقلا ، چه احتمال انقطاع شايبه‌اى است كه واجب است خلوص ثواب از آن . و دوام عقاب حقّ اين است كه عقلى نيست ، چون اصل عقاب . و احتمال انقطاع موجب عدم خلوص نيست ، چه احتمال دوام منافى آن است ، بلكه سمعى\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاست و مختلف فيه . و حقّ دوام او است براى كفّار و انقطاعش از فسّاق اهل ايمان . امّا دوامش براى كفّار لدلالة القرآن عليه دلالة ظاهرة لا يقبل التأويل . و امّا انقطاعش از فسّاق بنابر استحقاق ثواب ايمان و ساير اعمال خير ، و وجوب دوام ثواب اجماعى است پس مقدّم نتواند بود بر عقاب . پس لا بدّ است تقديم عقاب و انقطاعش از براى ايصال ثواب .\r\nو امّا حقيقت جنّت و نار كه يكى دارى است آماده براى ايصال ثواب و ديگرى براى ايصال عقاب ، از ضروريّات دين است ؛ و تحقّقش فى الجمله مجمع عليه . و وجود جنّت و نار الآن مختلف فيه است ، و حقّ وجود است الآن لدلالة الظواهر عليه مع عدم المعارض الّذى يصلح للمعارضة .\r\nو امّا عذاب قبر اجماعى است وقوعش فى الجمله . و خلافى كه بعضى كرده‌اند بعد از تحقّق اجماع صادر شده و از درجهء اعتبار ساقط است . و امّا وقوعش عقيب دفن خلافى است ، و بعضى بر آنند كه قريب به قيام الساعة واقع خواهد شد . و هر چه در باب امتناع عذاب قبر گويند مجرّد استبعاد است ، و هيچ‌گونه استبعادى متصوّر نيست .\r\nو امّا سؤال و حساب اعمال و نشر صحائف در روز قيامت و همچنين صراط و ميزان و إشهاد جوارح ، جميع اين امور اجماعى است و قرآن و حديث شاهد بر آن . پس واجب است اعتقاد به جميع اينها .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nفصل سوّم در بيان ايمان و اسلام و كفر و فسوق و نفاق\r\nبدان كه شكّ نيست كه معنى ايمان بحسب لغت تصديق و اذعان است كما قال اللّه تعالى حكاية عن إخوة يوسف :  « وَ ما أَنْتَ بِمُؤْمِنٍ لَنا »  « 1 » يعنى تو تصديق نمىكنى و باور نمىدارى سخنى را كه ما گفتيم . و قال :  « يُؤْمِنُونَ بِالْجِبْتِ وَ الطَّاغُوتِ »  « 2 » يعنى تصديق مىكنند و باور مىدارند سخنان كاهنان و ساحران و مبطلان را . و نيز عرب گويد در محاورات خود : « فلان يؤمن بكذا و فلان لا يؤمن بكذا » و مانند اين بسيار است .\r\nو امّا بحسب شرع ، خلاف است علماء را : اشاعره بر آنند كه تصديق به قلب است مر پيغمبر را - صلّى اللّه عليه و آله - فى جميع ما جاء به من عند اللّه ضرورة ، بدون اعتبار لسان . و قريب به اين مختار شيخ الطائفه ابو جعفر طوسى است - رحمة اللّه عليه - فإنّه قال : « الإيمان هو التصديق بالقلب و لا اعتبار بما يجرى على اللسان . و كلّ من كان عارفا باللّه و بنبيّه و بجميع ما أوجب اللّه عليه معرفته فهو مؤمن » .\r\nو بعضى بر آنند كه ايمان مجرّد اقرار به لسان است .\r\nو بعضى بر آنند كه ايمان مجموع تصديق به قلب است با اقرار به لسان . و اين مختار محقق طوسى است - قدّس اللّه سرّه - .\r\nو بعضى از اصحاب بر آنند كه مجموع تصديق به قلب و اقرار به لسان و عمل به جوارح است . و دلالت مىكند بر اين بسيارى از احاديث معصومين - سلام اللّه عليهم اجمعين - .\r\n\r\n\r\n","description":"","footnote":"\r\n( 1 ) . سوره يوسف 12 / 17\r\n( 2 ) . سوره نساء 4 / 51\r\n","page_name":" 164 ","page_number":164},
  {"content":"\r\n\r\nو معتزله بر آنند كه ايمان عبارت است از طاعات يا فرائض تنها كما هو مذهب بعضهم . و يا فرايض با نوافل كما هو مذهب الآخرين .\r\nو شيخ طوسى ( ره ) استدلال كرده بر مختار خود به اينكه ايمان در لغت نيست مگر به معنى تصديق قلبى و اصل عدم نقل است و دليلى نيست بر نقل . و در لفظ شرع هر چه دليلى نيست بر نقلش واجب است حملش بر معنى لغوى ، غايتش در لغت هر تصديقى ايمان است و در شرع ايمان نيست مگر تصديق مخصوص .\r\nاگر گويند كه در عرف تصديق قلبى فهميده نشود مگر به قول ، پس واجب است اعتبار قول به لسان در ايمان .\r\nجواب گوئيم : كه تصديق قلبى بدون قول نيز فهميده مىشود چنان كه در أخرس ، چه در عرف أخرس و ساكت را نيز مؤمن گويند .\r\nو استدلال كرده محقق طوسى بر اعتبار اقرار به لسان در مفهوم ايمان بقوله تعالى :  « وَ جَحَدُوا بِها وَ اسْتَيْقَنَتْها أَنْفُسُهُمْ ظُلْماً »  « 3 » يعنى انكار كردند كافران با آنكه نفسشان به يقين دانست . پس اگر تصديق قلبى كه استيقان نفس عبارت از آن است كافى بودى ، إسناد جحود به ايشان نكردى . و جوابش آن است كه استيقان نفس كنايه است از آنچه مركوز است در عقول ، كه اگر اهمال نظر نكنند هرآينه خواهند به يقين دانست ، نه آنكه بالفعل به يقين دانسته‌اند و تصديق و اذعان آن كرده‌اند . و ديگر آنكه مراد تصديق قلبى است كه ظاهر شود : يا به اقرار به لسان و يا به غير آن چنان كه در اخرس و ساكت ؛ نه تصديق قلبى كه بر تقدير وقوع ظاهر خلاف آن باشد چنان كه در كفّار معاند . پس حقّ آن است كه حقيقت ايمان نيست مگر تصديق قلبى چنان كه مختار شيخ طوسى است . ليكن اعتبار لسان بلكه سائر جوارح نيز ضرور است براى ظهور تصديق قلبى و صحت اطلاق لفظ مؤمن شرعا ، چه اجماعى است عدم صحّت اطلاق مؤمن بر كسى كه ظاهر شود از او منافى تصديق قلبى ، يا ظاهر نشود تصديق قلبى . و به آنچه گفتيم تأويل توان كرد آنچه وارد شده در احاديث معصومين - صلوات اللّه عليهم اجمعين - كه ايمان مثبوت است به جميع جوارح بدن ، و ساير احاديثى كه دالّ بر اعتبار عمل جوارح\r\n\r\n\r\n","description":"","footnote":"\r\n( 3 ) . سوره نمل 27 / 14\r\n","page_name":" 165 ","page_number":165},
  {"content":"\r\n\r\nدر ايمان .\r\nو چون حقيقت ايمان معلوم شد ، حقيقت كفر مقابل آن باشد اعنى عدم ظهور تصديق قلبى به چيزى كه واجب است تصديق به آن ، اعمّ از اينكه متحقّق تكذيب قلبى باشد و يا هيچ‌يك از تصديق و تكذيب متحقّق نباشد . پس اگر با تكذيب قلبى اظهار تصديق كند منافق باشد . و اگر با عدم تصديق و تكذيب ، اظهار تصديق كند ، مسلمان باشد نه مؤمن لقوله تعالى :  « قالَتِ الْأَعْرابُ آمَنَّا . قُلْ : لَمْ تُؤْمِنُوا وَ لكِنْ قُولُوا أَسْلَمْنا »  « 4 » پس اسلام اعمّ باشد از ايمان بحسب تحقّق نه بحسب صدق . بلكه بحسب صدق مباين باشد ، چه اسلام اقرار به لسان باشد باعم تكذيب قلبى اعمّ از اينكه تصديق قلبى باشد يا نباشد . و نفاق اخصّ باشد از كفر كذلك ، چه نفاق تكذيب قلبى باشد به اظهار تصديق . و امّا فسق در لغت بيرون آمدن است از چيزى و داخل شدن در چيزى ديگر . و امّا بحسب شرع فقال المحقّق الطوسى - قدّس اللّه عليه - : « و هو خروج عن طاعة الله مع الايمان » . و قال الشيخ الطوسى - رحمة اللّه عليه - : « هو عندنا عبارة عن كلّ معصية سواء كانت صغيرة او كبيرة لأنّ معاصى اللّه تعالى كلّها كبائر و إنّما نسمّيها صغائر بالإضافة إلى ما هو اكبر منها و هى كبيرة بالإضافة إلى ما هو أصغر منها » . و مذهب شيخ اقرب است به تحقيق ، چه تخصيص فسق به مؤمن وجهش معلوم نيست . بلكه تحقيق آن است كه معاصى كافر نيز فسق است و خداى تعالى كافر را فاسق خوانده كما فى قول اللّه تعالى : « و الكافرون هم الفاسقون . » « 5 »\r\n\r\n\r\n","description":"","footnote":"\r\n( 4 ) . سوره حجرات 49 / 14\r\n( 5 ) . اين عبارت را كه مؤلف ( ره ) ذكر فرموده‌اند ، ظاهرا نقل به معنى از آياتى از قرآن مجيد شده است .\r\n","page_name":" 166 ","page_number":166},
  {"content":"\r\n\r\n\r\nفصل چهارم در بطلان احباط و جواز عفو و وقوع شفاعت\r\nبدان كه جماعتى از معتزله قائلند به « تحابط » ميان طاعت و معصيت .\r\nيعنى گويند كه طاعت زايل كند معصيت سابقه را ، و معصيت زايل كند طاعت سابقه را . پس اگر هر دو مساوى باشند نه طاعت ماند و نه معصيت ؛ و اگر يكى زائد باشد بر ديگرى ، به قدر زيادتى باقى ماند . و علماى اماميّه و ساير محقّقين قائلند به بطلان تحابط ، چه مزيل شيء بايد كه ضدّ او يا منافى او باشد ، و منافاتى نيست ميان طاعت و معصيت كه مانع باشد از اجتماع در محلّ واحد ، چه فعل واحد تواند بود كه به اعتبارى طاعت باشد و به اعتبار ديگر معصيت ، چه جاى آنكه هر كدام فعلى ديگر باشد . و همچنين منافاتى نيست ميان استحقاق ثواب و استحقاق عقاب ، چه بديهى است جواز بودن شخص واحد هم مستحقّ ثواب و هم مستحقّ عقاب ، چنان كه تواند بود هم مستحقّ مدح و هم مستحقّ ذمّ . و ديگر آنكه مستلزم ظلم است لا محاله ، چه در صورتى كه معصيت مساوى طاعت باشد يا زائد بر او ، لازم آيد كه اصلا ثواب نيابد بلكه عقاب هم نيابد ؛ و حال آنكه مستحقّ ثواب بود به فعل طاعت چنان كه دانسته شد . و لقوله تعالى :   « فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ »   « 6 » .\r\nو استدلال مخالف بقوله تعالى :  « إِنَّ الْحَسَناتِ يُذْهِبْنَ السَّيِّئاتِ »  « 7 » باطل است ، چه مراد اين است كه كثرت حسنات موجب آن شود كه ديگر سيّئات نكند ، نه آنكه سيّئات كرده زائل شود . و همچنين استدلالش بقوله تعالى :  « لا تُبْطِلُوا صَدَقاتِكُمْ بِالْمَنِّ وَ الْأَذى »  « 8 » و قوله تعالى :  « لا تَرْفَعُوا أَصْواتَكُمْ فَوْقَ صَوْتِ \r\n\r\n\r\n","description":"","footnote":"\r\n( 6 ) . سوره زلزال 99 / 7 - 8\r\n( 7 ) . سوره هود 11 / 114\r\n( 8 ) . سوره بقره 2 / 264\r\n","page_name":" 167 ","page_number":167},
  {"content":"\r\n\r\n النَّبِيِّ وَ لا تَجْهَرُوا لَهُ بِالْقَوْلِ كَجَهْرِ بَعْضِكُمْ لِبَعْضٍ أَنْ تَحْبَطَ أَعْمالُكُمْ »  « 9 » و قوله تعالى :  « لَئِنْ أَشْرَكْتَ لَيَحْبَطَنَّ عَمَلُكَ »  « 10 » چه مراد آن است كه اعمال خود را به وجهى واقع مگردانيد كه مستحقّ ثواب نشويد و اعمال شما به آن باطل شود . چه صدقه بر وجه منّ و اذى باطل است ، و حضور مجلس نبوّت و شرف خدمت حضرت رسالت - صلّى اللّه عليه و آله - كه بهترين اعمال تواند بود هرگاه با رفع اصوات و جهر اقوال باشد كه هرآينه موجب سوء ادب و كراهت آن حضرت است لا محاله از درجهء اعتبار ساقط و زائل باشد . و هر عملى كه بهتر از آن متصوّر نبود هرگاه بر وجه اشتراك واقع شود البتّه با عدم مساوى بود .\r\nو قوىترين شبههء ايشان آن است كه چون واجب است خلوص ثواب و عقاب ، پس اگر استحقاق هر دو باقى باشد خالى از آن نيست كه مستحقّين يا مجتمع باشند يا متعاقب . پس اگر مجتمع باشند لزوم عدم خلوص ظاهر است ، و اگر متعاقب باشند معجّل خالص نباشد از شوب منتظر لا محاله .\r\nو جوابش آن است كه معجّل هرگاه عقاب باشد تواند بود كه شدّت عقاب جاى شوب منتظر نگذارد ، و احتمال انقطاع و تعقّب ثواب بخاطر نرسد كه به اميد آن استراحت حاصل شود .\r\nو چون ثابت شد بطلان تحابط پس استحقاق عقاب به هيچ چيز زايل نتواند شد بدون توبه مگر به تفضّل و عفو الهى و يا به شفاعت .\r\nو خلاف نيست در جواز عفو از صغائر مطلقا و از كبائر بعد از توبه ، ليكن در جواز عفو از كبائر بدون توبه خلاف است ، و حقّ جواز آن است عقلا و سمعا :\r\nامّا عقلا بنابر آنكه عفو احسان است . چه شكّ نيست كه اسقاط حقوق مستحقّه در حكم ايصال نفع است و ايصال نفع احسان است ، پس اسقاط حقّ نيز احسان باشد ، بلكه بهترين احسانها ؛ چه بسا باشد كه اسقاط مضرّتى اعظم از ايصال هر منفعتى باشد . و شكّ نيست در حسن احسان و ايصال منافع به غير ،\r\n\r\n\r\n","description":"","footnote":"\r\n( 9 ) . سوره حجرات 49 / 2\r\n( 10 ) . سوره زمر 39 / 65\r\n","page_name":" 168 ","page_number":168},
  {"content":"\r\n\r\nپس شك نباشد در حسن اسقاط مضرّت مستحقّهء از غير ، و چون عفو حسن باشد لا محاله جائز باشد .\r\nو امّا سمعا ، فلقوله تعالى :  « إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ »  « 11 » و ظاهر است كه تخصيص اين آيهء كريمه به صغائر يا كبائر بعد از توبه ، صحيح نيست : امّا به صغائر بنابر إباء سياق از آن . و امّا به كبائر بعد از توبه بنابر عدم فرق ميان شرك و سائر كبائر و عدم تخصيص به بعضى دون بعضى ، فلا يصحّ التعليق به من يشاء . و لقوله تعالى :  « قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ ، إِنَّ اللَّهَ يَغْفِرُ الذُّنُوبَ جَمِيعاً »  « 12 » و تخصيصش به توبه خلاف ظاهر است با عدم دليل . و ارتكاب خلاف ظاهر بدون دليل جائز نه . پس شرك و كفر بيرون رفت به اجماع و باقى ماند سائر ذنوب مطلقا در حكم مغفرت .\r\nو غير ذلك من النصوص .\r\nو همچنين وقوع شفاعت اجماعى است و خلافى در آن نيست . ليكن خلاف است كه شفاعت به معنى طلب زيادتى ثواب است براى مستحقّان ثواب - كما هو مذهب المعتزلة - و يا به معنى طلب اسقاط عقاب از براى مستحقّان عقاب - كما هو مذهب غيرهم - و حق معنى دوّم است ، چه اگر شفاعت حقيقت مىبود در طلب ازدياد ثواب ، لازم مىآمد كه هرگاه كه ما دعا كنيم به جهت ازدياد درجات حضرت پيغمبر - صلّى اللّه عليه و آله - توان گفت كه ما شفاعت پيغمبر مىكنيم ، و شك نيست در امتناع اين اطلاق . پس شفاعت به اين معنى نتواند بود ، بلكه به معنى دوّم باشد و حقيقت در آن . و لقوله - صلّى اللّه عليه و آله - : « ادّخرت شفاعتى لأهل الكبائر من أمّتي » « 13 » و اين خبرى است كه\r\n\r\n\r\n","description":"","footnote":"\r\n( 11 ) . سوره نساء 4 / 48\r\n( 12 ) . سوره زمر 39 / 53\r\n( 13 ) . « قال رسول اللّه - صلّى اللّه عليه و آله و سلّم : لكل نبيّ دعوة قد دعا ، و قد سأل سؤالا ، و قد أخبأت دعوتى لشفاعتى لامّتى يوم القيامة » .\r\n« بحار الانوار » ج 8 / 34 / ح 1 / چاپ جديد ؛\r\n« . . . إنّما شفاعتى لأهل الكبائر من أمّتي . . . »\r\n« بحار الانوار » ج 8 / 34 / ح 4 / چاپ جديد ؛\r\n","page_name":" 169 ","page_number":169},
  {"content":"\r\n\r\nجميع امّت آن را تلقّى به قبول نموده‌اند و در حكم متواتر است ، و ظاهر است كه اگر شفاعت به معنى طلب ازدياد منافع مىبود تخصيص به اهل كبائر وجهى نداشت ، به سبب آنكه چون احباط باطل است نتوان گفت كه ثواب اهل كبائر زائل است يا كمتر و احتياجشان به ازدياد ثواب بيشتر ، چه بسا كه صاحب كبيره طاعاتش از مؤمن خالى از گناه بيشتر باشد و ثوابش بسامان‌تر . پس تخصيص اهل كبائر نتواند بود مگر بنابر حاجتشان به اسقاط عقاب .\r\nو معتزله متمسّكند بقوله تعالى :  « ما لِلظَّالِمِينَ مِنْ حَمِيمٍ وَ لا شَفِيعٍ يُطاعُ »  « 14 » چه اگر شفاعت به معنى طلب اسقاط عقاب بودى هرآينه شفيع ، غير ظالمين را كه مراد عاصيانند ؛ چه غير عاصى را عقاب نيست كه محتاج به طلب اسقاط باشد ، پس شفاعت مخصوص به ظالمان بودى و نفى شفيع از ايشان وجه نداشتى . پس به اين آيه هم استدلال بر مذهب معتزله توان كرد و هم معارضه با حديث مذكور .\r\nو جوابش آن است كه منفّى در آيه « شفيع مطاع » است . يعنى شفيعى كه بر وجه اطاعت قبول شفاعتش بايد كرد و منافات ندارد با ثبوت « شفيع مجاب » يعنى شفيعى كه از روى اجابت شفاعتش قبول كرده شود .\r\n\r\n\r\n","description":"","footnote":"\r\nقال رسول اللّه - صلى الله عليه و آله و سلم : « اذا قمت المقام المحمود تشفّعت فى أصحاب الكبائر من أمّتي ، فيشفعنى اللّه فيرحم . . . » .\r\n« بحار الانوار » ج 8 / 35 / ح 12 / چاپ جديد ؛\r\nقال رسول اللّه ، صلى الله عليه و آله و سلّم : « إن اللّه أعطانى مسألة ، فأخّرت مسألتى لشفاعة المؤمنين من أمّتي يوم القيامة ، ففعل ذلك . . . » .\r\nقال صلى . . . فى حديث طويل : « و أمّا شفاعتى ففى أصحاب الكبائر ، ما خلا أهل الشرك و الظلم » .\r\n« بحار الانوار » ج 8 / 37 / ح 14 / چاپ جديد ؛\r\nقال صلى الله عليه و آله و سلّم : « لكل نبىّ شفاعة ، و أنا خبّأت شفاعتى لأهل الكبائر من أمتى يوم القيامة . . . » .\r\n« بحار الانوار » ج 8 / 40 / ح 21 / چاپ جديد .\r\n( 14 ) . سوره غافر 40 / 18\r\n","page_name":" 170 ","page_number":170},
  {"content":"\r\n\r\nو ايضا متمسّكند على التوجيهين بقوله تعالى :  « وَ ما لِلظَّالِمِينَ مِنْ أَنْصارٍ »  « 15 » چه شفيع ناصر باشد .\r\nو جوابش آن است كه ناصر كسى است كه دفع مضرّت از غير از روى قوّت و غلبه كند بخلاف شفيع كه دافع مضرّت است از روى خضوع ، پس نفى ناصر نفى شفيع نباشد .\r\nو ايضا متمسّكند بقوله تعالى :  « وَ لا يَشْفَعُونَ إِلَّا لِمَنِ ارْتَضى »  « 16 » چه مرتضى كسى است كه افعالش پسنديده بود و فاسق افعالش پسنديده نيست ، پس شفاعت مخصوص غير فاسق باشد ، و آن نتواند بود مگر به معنى طلب ازدياد ثواب .\r\nو جوابش آن است كه لا بدّ است در « من ارتضى » از تقديرى . و اولى نيست تقدير « افعال » چنان كه شما مىكنيد از تقدير « أن يشفع فيه » چنان كه ما مىكنيم . بلكه اين اولى است تا نظير باشد با قول خداى تعالى كه :  « مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ »  « 17 » و قوله تعالى :  « لا تُغْنِي شَفاعَتُهُمْ شَيْئاً إِلَّا مِنْ بَعْدِ أَنْ يَأْذَنَ اللَّهُ لِمَنْ يَشاءُ وَ يَرْضى »  . « 18 » پس بر اين تقدير معنى چنين است : كه شفاعت نمىكنند مگر كسى را كه خداى پسندد و خواهد كه شفاعت كنند دربارهء او .\r\n\r\n\r\n","description":"","footnote":"\r\n( 15 ) . سوره بقره 2 / 270\r\n( 16 ) . سوره انبياء 21 / 28\r\n( 17 ) . سوره بقره 2 / 255\r\n( 18 ) . سوره نجم 53 / 26\r\n","page_name":" 171 ","page_number":171},
  {"content":"\r\n\r\n\r\nفصل پنجم در وجوب توبه و امر به معروف و نهى از منكر\r\nبدان كه توبه عبارت است از ندامت بر فعل معصيت ، و لازم اين ندامت است عزم بر عدم عود به معصيت . پس شكّ نيست كه توبه واجب است عقلا ، بنابر آنكه مذمّت بر فعل قبيح واجب است عقلا . پس توبه فى نفسها طاعت باشد و سبب استحقاق ثواب ، لكون كلّ طاعة كذلك لا سيّما كه در شرع نيز بر وجوب توبه وارد شده مثل قوله تعالى :  « تُوبُوا إِلَى اللَّهِ جَمِيعاً »  « 19 » و قوله تعالى :  « تُوبُوا إِلَى اللَّهِ تَوْبَةً نَصُوحاً »  « 20 » إلى غير ذلك . و اجماع است بر سقوط عقاب با توبه و خلافى در اين نيست . ليكن خلاف است كه وجوب سقوط عقاب با توبه سمعى است كه اجماع دلالت بر آن كرده ، و يا عقلى . بعضى بر آنند كه عقلى است بنابر آنكه توبه اعتذار است و با اعتذار مؤاخذه قبيح است . و شيخ طوسى - رحمة اللّه عليه - بر آن است كه سمعى است و منع كرده قبح مؤاخذه را با اعتذار . و حقّ مختار شيخ است چه با اعتذار ترك مؤاخذه حسن است نه آنكه فعل مؤاخذه قبيح است . چه هرگاه مؤاخذه مستحقّ باشد مجرّد اعتذار رفع استحقاق نكند ، بلكه همان استحقاق باقى است بالضروره ، و با بقاى استحقاق مؤاخذه قبيح نتواند بود بالضروره . و اگر كسى استبعاد كند از آنچه گفتيم قياس به سائر حقوق مستحقّه بايد كرد تا رفع استبعاد شود .\r\nاگر گويند صاحب حقّ هرگاه محتاج باشد به حقّ خود طلب حقّ از او با اعتذار قبيح نيست ليكن اگر مستغنى باشد قبيح است .\r\nجواب گوئيم : كه اين فرق وقتى باشد كه سبب حسن مؤاخذه منحصر باشد در احتياج ، و لازم نيست چه شايد كه مصلحتى ديگر باشد در مؤاخذه ، و يا\r\n\r\n\r\n","description":"","footnote":"\r\n( 19 ) . سوره نور 24 / 31\r\n( 20 ) . سوره تحريم 66 / 8\r\n","page_name":" 172 ","page_number":172},
  {"content":"\r\n\r\nمفسده باشد در ترك مؤاخذه ؛ و جميع افعال الهى از اين باب است . پس لازم نيست از اينكه حاجت از او مسلوب باشد طلب حقّ از او قبيح باشد .\r\nو نيز خلاف است در اينكه توبهء مسقط عقاب ، توبه از جميع معاصى است و يا توبه از هر معصيتى مسقط عقاب آن معصيت است . و اين خلاف فرع خلاف اوّل است ، چه هر كه قائل است به وجوب سقوط عقاب به سبب توبه عقلا ، تواند كه قائل شود به سقوط عقوبت هر معصيتى با توبهء از آن معصيت . و هر كه قائل است كه اسقاط توبه مر عقاب را سمعى است نه عقلى و دليل بر آن نيست از سمعيّات به غير از اجماع ، پس لا بدّ است كه قائل شود به وجوب توبه از جميع معاصى . چه آنچه اجماع بر آن منعقد است آن است كه هرگاه وجوب توبه از قبيح ، لكونه قبيحا باشد كه هرآينه مستلزم عزم بر عدم عود است به مثل القبيح فى كونه قبيحا ، نه تنها در خصوصيّات وجوه قبيح و لا محاله اين چنين توبه ، توبهء از جميع قبائح است مسقط عقاب است و كسى را در اين خلافى نيست . امّا اسقاط توبه از بعضى معاصى - بنابر خصوصيّت وجوه قبح او عظم المستحقّ عليه من العقاب - مر عقاب آن معصيت را خلافى است نه اجماعى . پس چون باطل شد عقلى بودن اسقاط ، باطل شد صحّت تبعيض نيز . كذا قال الشيخ ( ره ) .\r\nو ببايد دانست كه بر تقدير عقليّت اسقاط توبه مر عقاب را ، ظاهر صحّت تبعيض است . چه هرگاه با اعتذار واجب شود قبول توبه ، در هر اعتذارى واجب خواهد بود مگر اينكه گويند كه مطلق اعتذار كافى نيست ، بلكه با اعتذار لا بدّ است از بذل مجهود ، و آن وقتى متحقّق شود كه عازم شود بر عدم عود به مطلق قبيح ، و اين معنى لا محاله در قبول اعتذار داخل باشد .\r\nو امّا وجوب امر به معروف و نهى از منكر خلاف است كه عقلى است يا سمعى . و حقّ وجوب سمعى است لدلالة النصوص من القرآن و الحديث عليه . و نيز وجوب فى الجمله مجمع عليه امّت است . و محقّق طوسى در تجريد استدلال كرده بر نفى وجوب عقلى به اين طريق كه اگر واجب عقلى بودى هرآينه بر خداى تعالى واجب بودى لأنّ كلّ واجب عقلىّ يجب على كلّ من حصل فى حقّه وجه الوجوب و اگر بر خداى تعالى واجب بودى ، پس اگر عمل به آن كردى هرآينه هر معروفى واقع شدى و هيچ منهىّ به عمل نيامدى ، و واقع خلاف\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاين است . و اگر عمل به آن نكردى لازم آمدى كه خداى تعالى اخلال به واجب كند و اين ممتنع است عقلا . و لنا كلام فى هذا المقام ليس هنا موضع ذكره .\r\nو خلاف است كه وجوب آن مخصوص است به امام و يا بر غير امام نيز واجب است . و حقّ وجوب آن است بر هر كه عالم باشد به حسن معروف و قبح منكر و تجويز تأثير و انتفاء مفسده كند . هذا آخر ما أردنا إيراده فى هذه الرسالة .\r\nو الحمد للّه أوّلا و آخرا و ظاهرا و باطنا .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nفهرست\r\nموضوع صفحه مقدمه مصحح 3 گفتار مؤلف 7 « مقدمه » « باب اوّل » در توحيد فصل اوّل : در بيان معنى وجود و عدم . . . 21 فصل دوّم : در بيان معنى موجود بودن واجب . . . 23 فصل سوّم : در بيان آنكه واجب الوجود را . . . 25 فصل چهارم : در ذكر بعضى از خواص واجب الوجود 27 فصل پنجم : در ذكر بعضى از احوال علل . . . 28 فصل ششم : در معنى حدوث و قدم . . . 34 فصل هفتم : در سبب احتياج ممكن است به علت . . . 36 فصل هشتم : در اثبات واجب الوجود 40 فصل نهم : در نفى شريك از واجب الوجود 45 فصل دهم : در صفات واجب الوجود 47 « باب دوم » در عدل فصل اوّل : در بيان حسن و قبح افعال 59 فصل دوّم : در نفى شرور و قبايح از واجب تعالى 63 فصل سوّم : در مسأله خلق اعمال و دفع شبههء جبر 65 فصل چهارم : در دفع شبههء شر و بيان قضا و قدر 70 فصل پنجم : در بيان حكمت خداى تعالى 73\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nفصل ششم : در بيان حسن تكليف 76 فصل هفتم : در وجوب لطف بر خداى تعالى 79 فصل هشتم : در بيان وجوب اصلح بر خداى تعالى 81 « باب سوم » در نبوت فصل اوّل : در بيان حسن بعثت انبياء و وجوب آن عقلا 87 فصل دوّم : در بيان وجوب عصمت انبياء 90 فصل سوّم : در طريق معرفت صدق نبىّ . . . 93 فصل چهارم : در بيان نبوّت پيغمبر ما محمد بن عبد الله ( ص ) . . . 97 فصل پنجم : در فضل انبياء بر ملائكه 103 « باب چهارم » در امامت فصل اوّل : در بيان معنى امامت . . . 107 فصل دوّم : در وجوب عصمت و افضليت امام . . . 114 فصل سوّم : در بيان تعيين امام بعد از حضرت رسول ( ص ) 119 فصل چهارم : در بيان طريق معرفت سائر ائمّهء معصومين ( ع ) . . . 145 فصل پنجم : در بيان غيبت صاحب الامر ( ع ) . . . 151 فصل ششم : در احوال ائمّهء جور و وجوب برائت از ايشان 154 « باب پنجم » در معاد فصل اوّل : در بيان وجود معاد و صحّت اعاده 159 فصل دوّم : در بيان وعد و وعيد و ثواب و عقاب . . . 162 فصل سوّم : در بيان ايمان و اسلام و كفر و فسوق و نفاق 164 فصل چهارم : در بيان بطلان احباط و جواز عفو و وقوع شفاعت 167 فصل پنجم : در وجوب توبه و امر به معروف و نهى از منكر 172\r\n\r\n\r\n","description":"","footnote":"","page_name":" 176 ","page_number":176}
  ]