[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nمنتخب مكاتيب قطب\r\nمولى محسن فيض كاشانى\r\n1007 - 1091 ه‍\r\nتصحيح و تحقيق\r\nسيد مجيد حسين زاده حجازى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسرشناسه : عبد الله قطب شيرازى ، قرن 10 ق .\r\nعنوان قراردادى : مكاتيب ، برگزيده .\r\nعنوان و نام پديدآور : منتخب مكاتب قطب / محسن فيض كاشانى ؛ تصحيح و تحقيق ، مجيد حسين زاده حجازى .\r\nمشخصات نشر : تهران : مدرسه عالى شهيد مطهرى ، 1387 .\r\nمشخصات ظاهرى : 396 ص .\r\nشابك : ISBN 978 - 600 - 5183 - 31 - 3\r\nوضعيت فهرست نويسى : فيپا\r\nيادداشت : عربى و فارسى\r\nيادداشت : كتابنامه ص ، به صورت زير نويس .\r\nموضوع : عارفان - نامه ها . موضوع : عرفان\r\nشناسه افزوده : فيض كاشانى ، محمد بن شاه مرتضى ، 1007 - 1091 ق - گردآورنده\r\nشناسه افزوده : حسين زاده حجازى ، مجيد ، 1345 ، مصحح .\r\nشناسه افزوده : عبد الله قطب شيرازى ، قرن 10 ق . مكاتيب ، برگزيده .\r\nشناسه افزوده : مدرسه عالى شهيد مطهرى\r\nشناسه افزوده : كنگره بين المللى علمى و پژوهشى بزرگداشت مولى محسن فيض كاشانى ( 1387 : تهران )\r\nرده بندى كنگره : 1387 8016 م 2 / 285 BP - رده بندى ديويى : 825 / 0297\r\nشماره كتابشناسى ملى : 1186224\r\nمدرسه عالى شهيد مطهرى رحمه الله\r\nكتاب : برگزيده مكاتيب\r\nمؤلف : عبدالله قطب شيرازى\r\nتصحيح و تحقيق : مجيد حسين زاده حجازى\r\nتيراژ : 1000\r\nقطع : وزيرى 5 / 16 * 5 / 23\r\nنوبت چاپ : اول\r\nسال چاپ : 1387\r\nليتوگرافى ، چاپ و صحافى \" وزارت فرهنگ و ارشاد اسلامى ، سازمان چاپ و انتشارات \"\r\nشابك : 3 - 31 - 5183 - 600 - 978\r\nتهران - ميدان بهارستان - مدرسه عالى شهيد مطهرى رحمه الله معاونت پژوهشى\r\n33124472 - 33124465\r\nقيمت 38000 ريال\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nبسم الله الرحمن الرحيم\r\nتفسير نهائى انسان از هستى در گرو فهم و درك صحيح معارف اسلام است و خاندان وحى ، معلمان اين كلاس و مدرسه اند . امير المؤمنين - صلوات الله عليه - به اين حقيقت اشاره مىكند : \" هجم بهم العلم على حقيقة البصيرة وباشروا روح اليقين و استلانوا ما استوعرة المترفون و أنسوا بما استوحش منه الجاهلون وصحبوا الدنيا بابدان أرواحها معلقة بالمحل الأعلى أولئك خلفاء الله في أرضه والدعاة إلى دينه \" . ( 1 )\r\nعالمان بزرگ اسلام وارثان اين علم و دانشمند و در اين ميان چهرهء پر فروغ مولى محسن فيض رحمه الله در صف اول علم و اخلاق مى درخشد . او در تنوع و كثرت علمى ، ابتكار و نوآورى و مكارم اخلاق مشهور آفاق و به قول صاحب روضات الجنات \" طاق و بى نظير \" است .\r\nتأليفات گرانقدرش آينهء حقيقت نماى علم و عمل و ذوق و فطانت و احاطه بر اصول و فروع ، اخلاق ، تفسير ، حديث ، عرفان ، هيأت و ادب است .\r\nتلك آثارنا تدل علينا * فانظروا بعدنا إلى الآثار\r\nحمد و سپاس خداوند منان را كه مدرسهء عالى شهيد مطهرى رحمه الله توفيق يافت كنگرهء بين المللى اين عالم را برپاكند . اميد است دانش پژوهان از نتايج پر بركت و پرارزش آن بهره مند گردند . تصميم بر اين است تا آثار اين عالم بزرگ - اعم از\r\n\r\n\r\n","description":"","footnote":"\r\n( 1 ) نهج البلاغه ، حكمت 147 .\r\n","page_name":" 5 ","page_number":5},
  {"content":"\r\n\r\nآثار خطى ، يا چاپ شده نيازمند تصحيح يا كمياب - به زيور طبع در آيد .\r\nإن شاءالله اين تلاش و كوشش مورد عنايت حضرت ولى عصر - عجل الله تعالى فرجه الشريف - قرار گيرد .\r\nدر انتها لازم است از همهء عزيزانى كه در مراحل مختلف تحقيق ، تصحيح و امور مربوط به طبع آن آثار ديگر امور اين كنگره ، ما را يارى نمودند تشكر نموده و استمرار توفيقشان را از درگاه خداوند مسألت نمايم .\r\nمحمد امامى كاشانى\r\nرئيس كنگرهء علمى و پژوهشى\r\nمولى محسن فيض كاشانى رحمه الله\r\n\r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nعرفان در دفاتر فارسى\r\nپس از آشنايى پارسى زبانان با دين آسمانى اسلام و سپس گسترش ابعاد معنوى و روحانى آن ، عرفان اين سرشاخهء تنومند معارف توحيدى در بين پارسيان نيز رواج يافت . از همان سال‌هاى آغازين شريعت اسلام ، عارفان و سالكانِ بز رگى در پرتو انوار هدايت گستر رسول خدا و خاندان پاك او كه درود خداوند بر آنان باد ! در بين عرب زبانان و پارسيان تربيت شدند . اين قبيلهء توحيدى كه در سير و سلوكِ برين خويش در پى كشف حقيقت جاودانِ ربوبى و آراسته شدن به حقايق ناب الهى بوده‌اند ؛ همواره در افت و خيز روزگار راه خويش را از تصوّف ساختگى جدا كرده‌اند . پاى بندى عالمانهء آنان به خُرد و كلان فرمان‌هاى شريعت و دلدادگى عارفانهء آن‌ها به والاترين آموزه‌هاى وحيانى ؛ حكايت از جدايى و امتياز آنان از سلوك بىقيدانهء مشتى مدّعيان دروغين كه دم از كشف و كرامت و فنا و بقا و . . . مىزنند مىكند . البته در بر شمارىِ روزگار عارفان ، گاه به رهپويانِ حقيقت جويى كه دل در زلالِ جارىِ معارف اهل بيت عليهم السلام شسته‌اند بر مىخوريم كه از آنان با نام صوفى ياد مىكنند و گاه نيز به صوفيان حيلت‌بازى برمىرسيم كه دكّان دغل و دورويى را حتى در برابر امير موحدان\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nعلى عليه السلام يا فرزندان او چونان امام صادق عليه السلام بازگشوده‌اند ، ولى به هر روى عرفانِ ناب هيچ گاه با عرفان ريايى و تصوّف ساختگى سر سازگار نداشته و راهِ اين دو از هم قابل بازشناسى است ؛ البته براى آن كه خود خواهد و خداى نيز ديدگان او را تيز نمايد .\r\nسال‌هاى پايانى سدهء چهارم هجرى و سال‌هاى آغازين سدهء پنجم ، دوران ظهور اولين آثار عرفان اسلامى به زبان فارسى است . رسالهء « نور العلوم » منسوب به ابوالحسن خرقانى ( م 425 ق ) و رساله « نورالمريدين » معروف به « شرح تعرّف » از ابوابراهيم مستملى بخارى ( م 434 ق ) ، نيز سخنان و حالات ابو سعيد ابوالخير ( م 440 ق ) كه در اواخر قرن ششم توسط نبيرهء او محمّد بن منوّر با نام « اسرار التوحيد » مدوّن گرديده است ، از كهن‌ترين منابع عرفان و تصوّف به زبان پارسى است .\r\n« رساله قشيريه » كه اصل آن به عربى توسط ابوالقاسم قشيرى در سال 437 ق نوشته شده است و سپس در سال‌هاى پس از آن به دست يكى از شاگردان او به نام خواجه ابو على عثمان به فارسى برگردانده شده است ، نيز از قديمىترين آثار عرفان فارسى است .\r\n« كشف المحجوب » هُجويرى ( م 465 ق ) و آثار فارسى خواجه عبداللَّه انصارى ( م 481 ق ) - مانند « مناجات نامه » ، « زاد العارفين » ، . . . - نيز آثار احمد غزالى ( م 520 ق ) - چون « سوانح العشاق » ، « بحر الحقيقه » - و مكتوباتِ عين القضاة همدانى ( م 525 ق ) - مانند « يزدان شناخت » و « تمهيدات » - و آثار فارسى شيخ روزبهان بقْلى ( م 606 ق ) - مانند « عبهر العاشقين » ، « شرح شطحيّات » - و نيز « تذكرة الاولياء » شيخ عطّار ( زنده به سال 628 ق ) از ديگر متون عرفان به نثر فارسى است .\r\nپارسى نويسى در حوزهء عرفان و تصوّف ادامه يافت تا به شكوفايى آثار شاخصى چون « المعارف » از بهاء ولد در قرن هفتم و « مصباح الهدايه و مفتاح الكفايه » از عزّالدين محمود كاشانى ( م 735 ق ) در قرن هشتم و « نفحات الانس » و « لوايح » و « اشعة اللمعات » از عبدالرحمن جامى ( م 898 ق ) در قرن نهم و فراوان آثار ديگر در سده‌هاى پس از آن تا روزگار معاصر رسيد كه اكنون بر سر شمارش آن‌ها نيستيم . در آميختگى رگه‌هاى پيدا و پنهان عرفان با تصوّفِ بيگانه از شريعت نبوى - همان گونه كه در پيش گفتيم - در بين آثار به جاى مانده از گذشتگان نيز به\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nخوبى ديده مىشود كه در سنجهء خرد اهل تحقيق پنهان و پوشيده نيست .\r\nاگر عارفانى نامى و پاكيزه جانانى چون سيد حيدر آملى ( م پس از 787 ق ) و ملا محمّد تقى مجلسى ( م 1070 ق ) و تا اين روزگار كسانى همانند آيتِ حق سيد على قاضى طباطبائى ( م 1366 ق ) به زعم گروهى در رديف صوفيان قلمداد شوند ، چه باك از آن كه عرفان و تصوّف دو نام بر يك حقيقت باشند ؟ و گرنه هيچ گاه ترس از بد نامى ، سالكان رهپو را از همنشينى با عارفان دلباخته برحذر نداشته است ، بلكه عارفانى چون ملاصدرا ( م 1050 ق ) و فيض كاشانى ( م 1091 ق ) در عين دلبستگى به عرفان ناب و تصوّف حقيقى ، پرده از چهرهء عرفان دغلى و تصوّف دروغين در آثار مكتوب خود برگشوده‌اند .\r\nمكاتيب نگارى نيز بخشى از عرفان نويسى است كه به عربى و فارسى از كهن‌ترين روزگاران تا روزگار كنونى ادامه داشته است . اولين نامه‌هاى بلند عارفانه از امام على عليه السلام است . امامِ عارفان در اين مكاتيب ، ياران خود و سالكان راه جوى هميشهء تاريخ را به تقوى و گذر از گذرگاه فريباى دنيا فرا مىخواند و در پاره‌اى از آن‌ها ، اوج معارف ناب توحيدى را در قالب كلماتى شيرين و شيوا به نمايش مىگذارد كه هماره تا جاودان دستور العملِ راهسپاران وادى توحيد خواهد بود .\r\nمكاتيب نويسى شيوه‌اى است كه عارفان به كمك آن ، مريدان و سالكان راه را به راز و رمز عبور از گردنه‌هاى حيرت افزاى نفس و چگونگىِ گذر از وادىهاى هزار توى آن آگاه مىكنند ، گاه با بشارت و خوش باش و گاه با انذار و به هوش باش . زمانى از تجاربِ نورى خود سخن مىگويند و زمانى نجواكنان و صميمانه سر در خلوت سالك كرده اذكار و افكار او را به سامان مىرسانند .\r\nشايد مكاتيب ابوسعيد ابوالخير ( م 440 ق ) و پس از آن مكاتيب احمد غزالى ( م 520 ق ) و سپس مكاتيب عين القضاة همدانى ( م 525 ق ) از اولين مكاتيب عرفانى به زبان پارسى باشد . مكاتيب مجدالدين بغدادى ( م 616 ق ) شاگرد نجم‌الدين كبرى ( م 618 ق ) از برترين نامه‌هاى عرفانى در حوزهء ادبيات فارسى است . مكاتيب شورانگيز مولوى ( م 666 ق ) در\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n« فيه ما فيه » نيز از نامه‌هاى ماندگار عرفان اسلامى است كه تا امروزه نيز دستمايهء ادب و عرفان پارسيان است . در اين بين مكاتيبِ عبداللَّه قطب از عارفان قرن نهم از شهرت و اهميت بيش‌ترى برخوردار است .\r\n\r\nمكاتيب قطب\r\n« مكاتيب قطب » مجموعه نامه‌هايى است گرد آمده از عارف بزرگ عبداللَّه قطب بن محيى .\r\nاين نامه‌ها در بردارندهء فراوان نكته‌هاى اخلاقى و اشارات سلوكى است كه قطب به پيروان خود سفارش كرده است . دستنويس اين نامه‌ها روزگار بلندى دستمايهء سلوك عارفان و نور چشم طالبان حقيقت بوده و امروزه نيز هست . در روزگار قطب و شايد به دستور او ، دفترى از نامه‌هايى كه مخاطب آن‌ها عمومِ سالكان است گرد آمده و به سفارش وى بخش‌هايى از آن در جلسه‌هاى ذكر و عِلم قرائت مىشده است . قطب خود در نامه‌اى آداب قرائت مكاتيب و بهره ورى از آن را گوش زد كرده است ( م ج 350 ) . « 1 »\r\nعبداللَّه قطب به گواهى نوشته‌هايش سجاده نشين عارفى است كه به جز اصلاح نفسِ خويش به ارشاد و دستگيرى ديگران نيز مىپرداخته است و در عين حال از اوضاع روزگار خويش نيز آگاه بوده است . قطب به صراحت داعيهء شيخى و مريد دارى را از خود دور مىكند و نيز نامى از عارفى اسم و رسم دار براى انتساب سلسلهء خود به او يا صحّت كرسى نامهء خويش نمىبرد ( م ج 349 : « و اين ضعيف نه دعوى ولايت دارد و نه قطبيّت و نه نيز داعيه تابعيّت كسى » ) اما با اين همه از عارفان و سالكانِ بزرگ به نيكى ياد مىكند و به گفته‌هاى آنان در جاى جاى نامه‌ها استشهاد مىكند .\r\nقطب و مريدان او گروه شناخته شده‌اى در حوالى فارس بوده‌اند كه از آزار و اذيّت\r\n\r\n\r\n","description":"","footnote":"\r\n( 1 ) . به منظور سهولت دسترسى به نامه‌هايى كه در اين پيشگفتار به آن‌ها استشهاد شده است از ارجاع به نسخ خطى موجود اجتناب شده و تنها مكاتيب چاپ شدهء موجود را با سه رمز « م ج » براى مكاتيب چاپ انتشارات قائم ال محمّد - عج - و « م خ » براى همين منتخب مكاتيب فيض و « م ح » براى مكاتيب چاپ خانقاه احمدى به همراه شمارهء نامه نشان داده‌ايم .\r\n","page_name":" 20 ","page_number":20},
  {"content":"\r\n\r\nمخالفان رنج بسيار برده‌اند . نامه‌هاى دلگرم كنندهء او به دوستانش كه آن‌ها را به شكيبايى و توكّل به خداوند و تحمّل آزارِ مردم دعوت مىنمايد ، حكايت از اين ماجرا مىكند . گويا اين رنج‌ها وفشارها بيش از آن كه از ناحيهء شيعيان فارس باشد از طرف جماعت اهل تسنن آن سرزمين است . اين نكته از نامه‌اى كه قطب در پاسخ خشم و اعتراض‌هاى برخى مخالفان نوشته است به خوبى آشكار مىشود ؛ زيرا نوعِ اعتراض‌ها و نيز شيوهء استدلال آن‌ها حاكى از تعصّب سنّى گرايانهء مخالفان قطب است . ( بنگريد : م ج 349 و م ج 193 )\r\nفشارهاى اجتماعى و فضاى سنگين شهرهاى شيراز و جهرم چنان روزگار را بر آنان سخت مىكند كه قطب بر آن مىشود تا شهركى كه از آن با نام « اخوان آباد » ياد مىكند در اطراف جهرم بنياد گذارد ( م ج 349 ) . اين آبادى كه به دست مريدان او ساخته مىشود ، جايگاه سكونت دائمى آنان و نيز محل برگزارى مراسم عبادى و جلسه‌هاى ذكر و فكر آن‌ها بوده است . در اين شهرك از خانقاه خبرى نيست ولى به سفارش قطب مسجدى در آن ساخته مىشود كه شايد به دليل بزرگى آن ، كار ساختِ آن به درازا مىكشد و قطب بارها اشتياق خود را براى اتمام بناى مسجد بازگو مىكند ( م خ 2 ) .\r\nبرخى پژوهشگران ، اين هجرت و دورى از خلق را نوعى « نهضت سياسى » و مقاومتى در برابر دواعى حاكم بر جوّ عصر پيش از صفويه مىدانند و از آن به عنوان طرحى براى « نهضت دينى » و احياى طريقه اهل سنّت در برابر آنچه نزد وى رفض و بدعت خوانده مىشده است ياد مىكنند . « 1 » ولى با كاوش در نوشته‌هاى قطب و دقت در شيوه و منش عارفانه او ، رگه‌هايى هر چند ضعيف و سست از اين گونه انگيزه‌هاى سياسى يا توسعهء طريقه‌اى خاص در انديشه‌ها و گفتار او ديده نمىشود بلكه در برخى نامه‌ها پيروان خود را از درگيرى و تضاد با ديگران از هر فرقه و گروه باز داشته است . البته روشن است آن جا كه وى از احياى سنّت رسول صلى الله عليه و آله سخن مىگويد به قرينه ديگر نامه‌هاى او سنّت به معناى متخاصم آن با تشيّع و ضديّت با دوستان و پيروان رسول خدا صلى الله عليه و آله نيست كه به اين نكته در ادامهء بحث خواهيم پرداخت .\r\n\r\n\r\n","description":"","footnote":"\r\n( 1 ) . دنبالهء جستجو در تصوف ايران ، ص 76 و 77 .\r\n","page_name":" 21 ","page_number":21},
  {"content":"\r\n\r\nعبداللَّه قطب در نامه‌اى ( م ج 349 ) به روشنى انگيزهء خود از بنياد اخوان آباد و هجرت از شهر را اين گونه مىنويسد :\r\nمَثَل ما مَثل اصحاب كهف است ، جماعتى برادران يك دل و متفّق بودند . به طور مردم به سر نمىتوانستند بُرد ، از ايشان كناره كردند كه قوم ايشان شرك جلى داشتند . . . اكنون ما نيز جماعتى برادرانيم كه با يكديگر پيمان بسته‌ايم به دوستىِ دوستانِ خدا و دشمنىِ دشمنانِ او و احياى سنّت رسول اللَّه ، مَبَلَغَ العِلْمِ و الطّاقة ، و مىخواهيم كه از مردمان گوشه گيريم و به عبادت خداى عزّوجلّ مشغول شويم تا آن روز كه بميريم كار با كس نداريم ، مردمان را نيز بايد كار با كار ما نباشد . . . اى جماعت فسّاق شما را مژده كه زود است كه اخوان به اخوان آباد مىروند و هفته هفته بلكه ماه ماه ، روى شما را نمىبينند . . . آن گاه شهر براى شما خالى مىشود از آن پس از شما كه به چنگ و چغانه و دف و ترانه شراب مستانه خوريد و پردهء شريعت هر چه توانيد دريد . از چنگ ما رهيديد اما از چنگ خداى عزّوجلّ رهايى نداريد مگر آن كه توبه كنيد . . .\r\nعبداللَّه خود در اخوان آباد ، ساكن نبوده است ( م ج 192 ، 203 ) بلكه سال‌ها در شيراز ( م خ 16 ) و جهرم ( م ج 193 ) و مدت زمانى را در نزديكى جهرم روزگار گذرانده است ( م ج 348 ) ، ولى به كمك نامه و نيز انتصاب شاگردان خود به اداره امور اخوان آباد مىپرداخته است . در نامه‌اى كه پس از پايان ساخت شهرك نوشته است ، وظايف كلّى ساكنان آن جا را مشخص مىكند ( م ج 197 ) و در نامه‌هايى پراكنده نيز نام سه تن از كارگزاران اخوان آباد : عماد الدين جعفر ، ركن الدين حسن ، غياث الدين محمّد را با اشاره به مسئوليت‌هاى آنان مىبرد .\r\n« شيخ الإخوان » لقب كسى است كه مسئوليت ادارهء امور مريدان و تنظيم جلسه‌هاى ذكر و مطالعه را به عهده داشته است ( م خ 2 ) . « وكيل الإخوان » به كسى مىگفته‌اند كه مسئوليت امور مالى و دخل و خرج ساكنان آن جا را عهده دار بوده است ( م ج 52 ، م خ 2 ) و « سيّد الإخوان » لقب كسى است كه گويا سِمَت جانشينى قطب را داشته است ( م ج 192 ، 203 ) .\r\nهمهء پيروان قطب داراى القاب طريقتى هستند كه وى در نامه‌هايش با ذكر آن القاب از آنان\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nياد مىكند مانند : مجدالدين اسماعيل ، شمس الدين ابو سعيد ، علاء الدين محمّد و . . . در بين آن‌ها شخصيّت ممتازى كه قطب به دو دلبستگى و عنايت‌هاى ويژه‌اى دارد و نامه‌هايى كه به او نوشته است از عالىترين مضامين اخلاقى و ظريف‌ترين نكات عرفانى برخوردار است ، امير محب‌ّالملة و الدين شيخ محمّد است كه در نامه‌هاى گوناگون با القاب و اوصاف فراوانى او را مىستايد .\r\nشيخ محمّد از همراهان قطب در سفر حج بوده ( م ج 349 ) و دستور ادارهء جلسه‌هاى تعليم و تعلّم به دو سپرده شده است ( م ج 50 ) . زمانى شيخ محمّد تصميم به مهاجرت و نزديك شدن به دستگاه حكومتى مىگيرد كه قطب در نامه‌اى ( م ج 108 ) او را برحذر مىدارد و در پايانِ نامه ، نامه‌اى ديگر ضميمهء آن مىكند كه اگر چنين كارى از او صادر شد نامهء دوم را بخواند تا وظايف خود را در حال اختلاط با حُكّام بداند . ولى به نظر مىرسد اين هجرت اتفاق نيفتاده و شيخ هم چنان در شيراز ( م خ 4 ) يا اخوان آباد در خدمت قطب باقى مانده است .\r\nعبداللَّه قطب به فريضهء نماز جمعه بسيار اهتمام داشته ( م ج 85 ) و برگزار نشدن آن در شهر را يكى از انگيزه‌هاى خود در بنياد اخوان آباد بيان مىكند ( م ج 349 ) . در بين نامه‌هاى او از دستورهاى ذكر صوفيانه و چلّه نشينىهاى ويژه ، خبرى نيست بلكه بيش‌ترين سفارش او به مذاكرهء علم ( تعليم و تعلّم ) و انديشه در قرآن و تدبّر در آفرينش خداوندى و نيز توجه دائمى به خدا و گذر از دنيا و احسان به خلق و بندگى بىرياست و گاه نيز به ندرت به برخى دستور ذكر لا إله الّا اللَّه داده است ( م خ 13 ) . قطب در نامه‌هايى پيروان خود را به مطالعهء تفسير قرآنِ قاضى كه همان « تفسير بيضاوى » است و نيز قرائت « مثنوى » مولوى و نوشتارى به نام « كيميا » سفارش مىكند . ( بنگريد : م خ 50 ، م ج 259 ) . وى گاه پيروان خود را به باز نويسى كتاب‌هاى مورد نياز مانند « تذكرة الاولياء » عطّار يا نامه‌هاى عمومى واداشته است ( م ج 173 ، م ج 197 ) . اذكار و اوراد هنگام نماز و نيز ذكر صلوات و تلاوت قرآن نزد او اهميت ويژه‌اى داشته است ( م ج 173 ) . قطب ، دوستان خود را از كمك به دستگاه ظلم بازداشته و اگر كسى از\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nآنان بدين كار متمايل شده يا به خدمت دستگاه در آمده است ، ديگران را به يارى او فرستاده و او را از استخدام حكومت جور فرا خوانده است ( م ج 141 ) .\r\nمنش و زيست بلند همّتانهء او به گونه‌اى بوده كه برخى هم كيشان او بر وى خرده مىگرفته‌اند ولى او برخوردارى از نعمت‌هاى دنيا ، مانند خانه‌هاى با كميّت و كيفيت و سَفَر به خانهء خدا همراه با خدم و حشم را منافى با سلوك عارفانهء خود نمىبيند ، همان گونه كه دستگاه و اسباب سليمان و يوسف عليهما السلام را مانع از نبوّت آن‌ها نمىداند ( م ج 349 ) .\r\nقطب بن محيى خود شاعرى چيره دست بوده كه گاه در مكاتيب از اشعار خود نيز استفاده كرده است ( م ج 131 ، 246 ، 243 ) تا آن جا كه برخى ترجمه نگاران ديوان شعرى به دو منتسب مىدانند . « 1 »\r\nقطب متكلّمى زبردست و آگاه به آراء متكلمان و در عين حال متصلّب در مبانى اشاعره است ( بنگريدبحث كسب بر مبانى اشاعره را در م ج 248 ) . وى از مخالفان سر سخت فلسفه است تا آن جا كه بر فلسفيان نفرين مىفرستد و آنان را با عبارت « لعنهم اللَّه » بدرقه مىكند ( م خ 62 ) و در جايى مىنويسد :\r\nآه از دست اين معرفتيانِ بى مغزِ مقلّد و نادانانِ خود را دانادانِ جامد و اين فيلسوفان كور دلِ دهان گشادهء فطرت برباد داده ( م ج 236 ) .\r\nفلسفى در كلمات برخى عارفان ، قابل توجيه و انطباق بر گروهى است كه به يارىِ جدل و انديشه‌هاى سطحى مىخواهند با پايى چوبين سر و ته عالم را بپيمايند و شايد مخاطب نفرين‌هاى قطب نيز همين گروهِ بيگانه از عقل و دور افتاده از وحى باشند ، ولى آن جا كه قطب بى باكانه به « قاعدهء الواحد » و فيلسوفانى كه بدان معتقدند مىتازد ( م ج 35 ) كسان ديگرى را در خاطر داشته است و طرفه اين كه گاه خود به شيوهء آنان از مراتب طولى فاعليّت ( م ج 248 ) و يا از حقيقت استدلال ( م ج 231 ) سخن مىگويد كه همخوان با گفته‌هاى اين گروه دوم است .\r\n\r\n\r\n","description":"","footnote":"\r\n( 1 ) . الذّريعة إِلى تصانيف الشيعه ، ج 9 ، ص 884 .\r\n","page_name":" 24 ","page_number":24},
  {"content":"\r\n\r\nعبداللَّه قطب از علم لغت ، طبيعيّات قديم و فلكيّات ، فقه و حديث ، صرف و نحو عربى آگاهى فراوان داشته و از عرفان نظرى نيز به خوبى بهره‌مند بوده است . « 1 » از آراء غزالى و انديشه‌هاى او آگاه بوده و از « احياء العلوم » او نقل مىكند ( م ج 135 ) . از « قوت القلوب » ابوطالب مكّى عباراتى مىآورد ( م ج 82 ) و از عارفانى چون معروف كرخى ، روزبهان بقلى ، بايزيد ، ابوالحسن خرقانى ، نقل قول مىكند . از كتب روايى اهل سنّت مانند « صحيح بخارى » و ترمذى روايت آورده است ( م ج 139 ) و از عطار و مولوى و حافظ فراوان ياد مىكند و در جاى جاى نامه‌هايش از اشعار آنان و ديگر بزرگان ادب فارسى و عربى به نيكى استفاده مىكند .\r\nقطب با آن كه از اهل سنّت است و خود را مريدِ مرشدى ظاهرى و پيرى نام و رسم دار معرفى نمىكند ولى در عين حال پيروى از خاندان رسول خدا صلى الله عليه و آله را الگوىِ سلوك خود و شاگردان خود بر مىشمارد . در نامه‌اى مىنويسد : « با وجود اهل بيتِ آن سرور كسى سيرتِ ديگران پيش گيرد زهى بدبختى ، زهى روسياهى ، زهى . . . » ( م خ 107 ) . و در جايى ديگر ، ياران خود را به تشبّه و همانند شدن با اهل بيت پيامبر صلى الله عليه و آله سفارش مىكند ( م خ 8 ) و در نامه‌اى به روايت « من مات و لم يعرف امام زمانه فقد مات ميتةً جاهليه » متمسك مىشود ( م ج 37 ) .\r\nگذشته از آن كه روح كلّى و مفاد اصلىِ بسيارى از نامه‌هاى قطب ، آموخته از احاديث شيعى و روايات معصومان عليهم السلام است ، گاه نيز به صراحت به نقل برخى از آن‌ها مىپردازد . او در شمارى از نامه‌هاى خود از امام على عليه السلام با وصف و نام « حضرت اميرالمؤمنين على ابن ابى طالب عليه السلام » ياد مىكند ( م خ 61 و 32 ، م ج 2 ، 116 ، 151 ) و آن حضرت را از گروهِ مختص به علم الهى و راسخان در علم برمىشمارد ( م خ 54 ) و در نامه‌اى به روايت « علىٌّ ممسوسٌ فى ذات اللَّه » متمسك مىشود ( م خ 10 ) و در جايى از بلنداى روايت امير مؤمنان عليه السلام « ما رأيت شيئاً الا رأيت اللَّه . . . » سخن مىگويد ( م ج 98 ) و در جايى ديگر از « ضربةُ علىٍّ يوم الخندق خير من عبادة الثقلين » ( م ج 239 ) ياد مىكند .\r\nقطب از امام سجاد عليه السلام با عنوان « امام زين العابدين عليه السلام » ياد مىكند و نيز امام صادق عليه السلام را\r\n\r\n\r\n","description":"","footnote":"\r\n( 1 ) . بنگريد : م ج 243 ، 349 ، 131 ، 243 ، 35 ، 62 ، 63 .\r\n","page_name":" 25 ","page_number":25},
  {"content":"\r\n\r\nبا تعبير « امام به حق ناطق جعفر بن محمّد الصادق عليه السلام » ( م خ 61 ، م ج 236 ) مىستايد . وى در نامه‌اى تجدد دين الهى و اصلاحات دينى را كه در حوالى فارس اتفاق افتاده است از بركات حضرت مهدى - عجل‌اللَّه فرجه الشريف - مىداند ( م ج 262 ) .\r\nقطب در نامه‌هاى خويش با اين عبارت بر پيامبر و خاندان او درود مىفرستد : « و صلىاللَّه على نبيّه محمّد و آله اجمعين » و نيز در نامه‌اى كه آداب قرائت مكاتيب را بيان كرده است دستور به ذكر صلوات در ابتداى قرائت و نيز ذكر صلوات در انتهاى آن با همين الفاظ داده است ( م ج 350 ) .\r\n\r\nساختار نامه‌ها\r\nنامه‌هاى قطب با نام خداوند و سپاس او با عباراتى شيرين و متفاوت شروع مىشود و با ستايش و حمد خداوند و دعا به خود و مخاطبان پايان مىپذيرد . پژوهشگران شمارِ نامه‌ها را تا 783 نامه بر اساس نسخه‌هاى موجود در كتاب خانه‌ها بر آورد كرده‌اند . « 1 »\r\nمخاطب نامه‌هاى قطب سه گروه‌اند : خاص ، عام و اعم . نامه‌هاى خاص به شخص يا اشخاص معينى است كه نام آن‌ها با ذكر القاب طريقتى و سپس دعا به آن‌ها شروع مىشود كه گاه در ضمن آن‌ها به سفارش‌هاى عمومى نيز پرداخته است . امير ركن الدين حسن و امير شيخ محمّد و امير شيخ ابو سعيد بيش‌ترين نامه‌هاى خصوصى را به خود اختصاص داده‌اند . مضمون اين نامه‌ها گاه تسليت مرگِ كسان يا دلدارى و دلگرمى آن‌ها در بيمارىها و مصائب روزگار يا سفارش‌هاى سلوكى است و گاه نيز بدون بهانه به بيان پاره‌اى معارف عرفانى پرداخته است .\r\nنامه‌هاى عام نامه‌هايى است كه به پيروان و شاگردان خويش با سر نوشته‌هايى چون : إِلى الإخوان الإلهيّين ، إِلى الإخوان التائبين و . . . نگاشته شده است . اين نامه‌ها در بر دارندهء سفارش‌ها و دستورهاى سلوكى و نيز نصيحت و ارشاد كسانى است كه با انديشه و آراء قطب\r\n\r\n\r\n","description":"","footnote":"\r\n( 1 ) . تاريخ نظم و نثر فارسى ، ج 1 ، ص 261 .\r\n","page_name":" 26 ","page_number":26},
  {"content":"\r\n\r\nآشنايى دارند و از مريدان او به حساب مىآيند .\r\nگروه سوم نامه‌هايى است كه مخاطبِ آن‌ها تمامى مسلمانان و همهء آناند كه نامهء او به دستشان مىرسد چه مريد او باشند يا نباشند . مانند نامه‌هايى كه با اين گونه عنوان شروع مىشود : « اين نامه‌اى است از من به سوى آن كس كه وى را در شنودنِ تذكره همّتى باشد . . . » ( م ج 134 ) .\r\nدر نامه‌هاى قطب از تاريخ روز و ماه و سال خبرى نيست ، تنها در پايان يكى از نامه‌هايش ( م ج 239 ) چنين نوشته است : « و السلام عليكم و رحمة اللَّه و بركاته من الفقير المخلص الداعى قطب بن محيى تاب اللَّه عليه فى يوم الثلثاء 20 جمادى الثانية سنة 881 » .\r\nدر برخى نسخه‌هاى مكاتيب مانند نسخهء شماره 4281 فهرست خطى مجلس ، بسيارى از نامه‌ها داراى اسم و عنوان ويژه‌اى است چون : « مكتوب التحميد » ، « مكتوب العزلة » ، « مكتوب الخلوة و الجلوة » ، « مكتوب الخطاب و الكتاب » ( م خ 15 ) ، « مكتوب مخافة الافة » ( م خ 16 ) و . . . ولى قطب تنها در نامه‌اى ( م ج 154 ) از « مكتوب الفرق بين الكتاب والخطاب » ياد مىكند .\r\nپاره‌اى نامه‌هاى قطب به دليل حجم زياد آن‌ها يا مضامين بلند و غنى آن‌ها ، به صورت رساله‌هايى جداگانه در رديف آثار قطب شمارش شده‌اند مانند : « رسالهء ابواب الخير » و رسالهء « تخمين الاعمار » « 1 » . ترجمه نگاران كتابى به نام « مفاتيح الغيب » را نيز به او نسبت داده‌اند . « 2 »\r\n\r\nسبك ادبى مكاتيب\r\nنثر مكاتيب نثرى ساده ، شيوا و پخته و گاه مسجّع و موزون است . محتوا وشيوهء نگارش نامه‌ها حكايت از گسترهء آگاهىهاى علمى وادبى نگارنده مىكند . اين شيوهء نثر نويسى كه پس از ظهور سعدى و نگارش گلستان در قرن هفتم آغاز شده است ، شيوهء ماندگارِ عالمان و اديبان - اگر چه پر افت و خيز - تا قرن هشتم و نهم پيش از استيلاى حكومت صفوى است .\r\n\r\n\r\n","description":"","footnote":"\r\n( 1 ) . ريحانة الادب ، ج 4 ، ص 473 . الذريعة إِلى تصانيف الشيعه ، ج 1 ، ص 78 و ج 4 ، ص 14 .\r\n( 2 ) . الذريعة إِلى تصانيف الشيعه ، ج 21 ، ص 304 .\r\n","page_name":" 27 ","page_number":27},
  {"content":"\r\n\r\nنثر روان مكاتيب ، گذر از دوران دشوار نويسى را با خود به همراه دارد ولى از ساده نويسىِ افراطى و سست نگارى نيز فاصله گرفته است .\r\nدر بررسىِ سبك ادبى مكاتيب توجه به اين نكته بايسته است كه اگر چه زيستِ زمانىِ هر نويسنده عاملى الزام آور براى پيروى او از سبك نگارش همان روزگار نيست ولى به اقتضاى درك علمى و درايت اديبانهء نويسنده از روزگارِ خود ، ناگزير پيروى از شيوهء نگارشِ مرسوم از شايسته‌هاى علمى و نكته‌هاى بلاغىِ هر پديدهء علمى - ادبى به حساب مىآيد ، ولى اين موضوع تعيين كنندهء تكليفى الزامى بر عهدهء نويسندگانِ خرد ورز و انديشه‌مند نمىتواند باشد ؛ هر چند كه در تنظيم طبقات ادبىِ دانشوران اهل قلم از گذشتهء دور تا روزگار كنونى اين عامل مدّ نظر بوده است . با توجه به اين نكته ، گفتنى است كه هر چند قطب بيشترينهء روزگار خويش را در قرن نهم سپرى كرده است ولى سبك نگارش او در ادامهء شيوهء نويسندگان قرن هفتم و هشتم است . او نه چندان از سبك سنگين قديم پيروى مىكند و نه به دوران درآميختگى افراطى عربى و فارسىِ دوران صفوى درافتاده است . استاد محمّد تقى بهار مكاتيب قطب را در رديف رساله‌هاى پارسىِ بابا افضل‌الدين كاشانى ( م 707 ق ) و در ادامهء آثار خواجه نصير الدين طوسى ( م 672 يا 597 ق ) مىداند . « 1 »\r\nدوران تيموريان ( قرن هشتم و نهم ) اگر چه دوران شكوفايى و اوج ادب فارسى نيست و گروهى از اديبان ، اين دو راه دورهء ميانه نويسى بين نثر ساده و نثر فنى مىدانند « 2 » و گاه آن را در امتداد حركت انحطاطى ادب فارسى مىنمايانند « 3 » ولى به هر حال روزگار پارسى نويسانى چون عبدالرحمن جامى ( م 898 ق ) نگارندهء « بهارستان » و « نفحات الانس » ، كمال الدين عبدالرزاق سمرقندى ( م 887 ق ) مؤلف « مطلع السعدين » - در بارهء تاريخ ايران از سال 704 تا 875 ق - ، مير خواند محمّد ( م 903 ق ) نويسندهء « تاريخ روضة الصفا » ، شرف الدين على يزدى\r\n\r\n\r\n","description":"","footnote":"\r\n( 1 ) . سبك‌شناسى ، ج 3 ، ص 165 .\r\n( 2 ) . همان ، ص 198 .\r\n( 3 ) . همان ، ص 184 .\r\n","page_name":" 28 ","page_number":28},
  {"content":"\r\n\r\n( م 858 ق ) نگارندهء « ظفرنامهء تيمورى » ، ملاحسين كاشفى ( م 910 ق ) نگارندهء « اخلاق محسنى » ، « انوار سهيلى » ، « روضة الشهدا » و . . . است .\r\nعلّامه قزوينى دربارهء سبك نگارش مكاتيب اين گونه مىگويد :\r\nاز حيث انشاء نيز در نهايت سلاست و متانت و به غايت استادانه و فاضلانه و بليغ و وافى به مراد ، بدون اطناب مملّ يا ايجاز مخلّ و به كلّى عارى از تكلّف و تصنّع است و اصلًا گويا مطلقاً مؤلف به جنبهء تزيين عبارات نپرداخته است و فقط وجههء او جنبهء معنا و تفهيم مطلب و وفاى به مراد بوده است ، ولى در عين حال عبارات او بسيار متين و جزل و به غايت فاضلانه است از جنس انشاء خواجه نصيرالدين طوسى در اخلاق ناصرى تقريباً . « 1 »\r\nنامه نگارى در بين گونه‌هاى نگارشِ ادبى از ويژگىهايى برخوردار است ، از آن جمله روانى و سادگىِ متن ، صميميت و ايجاد انس با مخاطب ، كوتاه نويسى و ايجازِ مفيد ، تنوّع در ارائه شعر ، ضرب المثل و حكايت ، همچنين آزادى در ارائه مطالب ، به گونه‌اى كه اين آزادى در كتاب‌هاى علمى به دليل ضرورت رعايتِ توالىِ منطقى بحث‌ها ديده نمىشود . وجود اين ويژگىها و نيز زيبايىِ شاكلهء قلمىِ قطب باعث گرديده كه مجموعه‌اى شيرين ودلنشين ، گرم و صميمى ، تأثيرگذار و خواندنى در تاريخ ادب پارسى بر جاى بماند .\r\nاز مشخّصه‌هاى ادبى مكاتيب ، پرهيز از دشوار نويسى و درازگويى و نيز اجتناب از تكلّفات و تصنّعات سنگين ادبى است ، با كوتاه‌ترين عبارات ، بيش‌ترين اثر را در مخاطب خود ايجاد مىكند . نمونه : « هان اى عزيز ! يا صاحب دل باش ، يا با صاحب دل باش ، كه جز اين كار ، كارى نيست » ( م خ 37 ) .\r\nسجع و موازنه به گونه‌اى شاعرانه و به گاه در سرتاسر مكاتيب به چشم مىخورد . نمونه :\r\n« مِهر از اين و آن بگسل و انس با باب و مام بهل » ( م خ 3 ) نيز : « اگر صحبت ، انس‌آميز است كتابت ، شورانگيز است و اگر خطاب ، سبك روح است تا مخاطب در آيد كتابت ، گران بار\r\n\r\n\r\n","description":"","footnote":"\r\n( 1 ) . مجله يغما ، ش 5 ، سال 13 ، يادداشت‌هاى قزوينى ، به كوشش ايرج افشار ، ج 6 ، ص 158 .\r\n","page_name":" 29 ","page_number":29},
  {"content":"\r\n\r\nاست تا مخاطب بر آيد . » ( م خ 15 )\r\nتوالى صفات و القاب كه در نامه‌هاى منشيان و تاريخ نويسان وجود دارد در مكاتيب ديده نمىشود .\r\nروانى و سلاست از ديگر ويژگىهاى مكاتيب است . نمونه : « تا لذّت انس چشيدم وحشت در جهان نيافتم ، اگر به سوراخ سوزنى رفتم آن را به گشادگى آسمان يافتم » ( م خ 34 ) .\r\nقطب از تمثيل به خوبى بهره برده است . نمونه : « اى ولىّ من ! مَثَل آدمى مَثَل طاير است تا به فتق جناح مشغول است بالا مىگيرد ، چون دست از خود رها كرد فى الحال ميل سفل مىكند » ( م ج 177 ) .\r\nبهره‌گيرى از آيات قرآن و تلميح آن‌ها از ديگر ويژگى مكاتيب است . نمونه : « و چون ديگران را به جرم  « نَسُوا اللَّهَ »  داغ  « فَأَنْساهُمْ »  برنهد مرا به طاعت  « ذَكَرُوا اللَّهَ » *  خلعت « فذكّرهم انفسهم » كرامت كند » ( م خ 20 ) .\r\nدر جاى جاى مكاتيب تك بيتىها و اشعار شاعران پارسى گوى و عرب زبان ، فراوان ديده مىشود و گاگاه نيز از داستانك‌هاى شيرين فارسى بهره برده است . نمونه : « اى ولىّ من ! خليفه را مرض گل خوردن بود . . . » ( م خ 8 ) . نيز : « مملكتى بود كه چون سر سال شدى . . . » ( م خ 13 ) .\r\nتطابق صفت و موصوف به سبك اديبان قديم از شيوه‌هاى ادبى قطب است . نمونه : اركان اربعه ، طاعات كلّيه ، حركات جزئيهء مضطربه و نيز استفاده از تركيب‌هاى عربى مانند : صعب المنال ، على الاطلاق ، مُقْسَمٌ عليه ، كلّى الوجود ، فراوان به چشم مىآيد .\r\nاستفاده از تركيب‌ها و واژه‌هايى كه مرسوم آن روزگار بوده است از ديگر مشخّصه‌هاى مكاتيب است . نمونه :\r\n- باز وقت افتادن ( / به ياد آوردن ، آگاه شدن ) مانند : « اگر وحى بر اثبات آن جهان نازل نشدى ، به خِرد بايستى كه آدمى باز وقت آن افتادى » ( م خ 31 ) .\r\n- هر چون ( / هر گونه . اين واژه بيش‌تر با « كه » مىآيد ) نمونه : « هر چون كه خدا مىگويد چنان كند » ( م خ 12 ) .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n- هر آينه . نمونه : « اين روش و گردش را هر آينه غايتى باشد » ( م خ 9 ، م خ 11 ) .\r\nفرو گذاشت كردن ( / رخصت دادن و عفو كردن ) ، دست و پاچه نگردى ، بازديدكردن ، آشنايانه ، ذُروه ، فارغانه ، دچارخوردن ، سراكوب ( / سركوفت ) ، فريشته ، پاگاه ، چه ( / زيرا ، چون ) برخى از واژه‌هاى متداول در مكاتيب است .\r\nاستفاده از « با » به معناى « به » نمونه : « از سكر با صحو آمد » ، « باراه آورند » ( م خ 2 ) ، « آنچه داريم چون دادهء خداست با خدا خواهيم داد » ( م خ 124 ) . و نيز به كار بردن ياى استمرارى در پسوند افعال به ويژه در نقل حكايات كهن ، نمونه : سنگ در دهان نهادندى ، باز ايستندى ، نشاندندى ، از ديگر ويژگىهاى ادبى مكاتيب است .\r\nفراوان صنايع ادبى مانند جناس ، مراعات النظير و . . . به گاه و هنگام در نثر مكاتيب ديده مىشود كه پرداختن به آن‌ها خارج از حوصله اين مقال است .\r\nناگفته نماند كه نثر مكاتيب نسبت به روزگار كنونى شايد چندان ساده و روان قلمداد نشود ولى اين سنگينى و دشوارى بيش از اين كه برخاسته از كهنگى متن باشد از سويى ناشى از عدم آگاهى برخى مخاطبان امروزين با پاره‌اى معانى عرفانى و اصطلاحات اخلاقى و نيز بى اطلاعى از گنجينهء سرشار واژگان فارسى است و از سويى ديگر به دليل انباشته بودن مكاتيب از تركيب‌ها و عبارات عربىِ برگرفته از آيات قرآن و روايات معصومان عليهم السلام است .\r\nاين تركيب‌هاى متداول در نثر پارسى قديم ، نزد دانش آموختگانِ آن روزگار كه زبان عربى ، زبان دوم آنان بوده تركيب‌ها و كلماتى كاملًا شناخته شده و آشنا بوده است ولى امروزه كه زبانِ عربى ، زبان قشرى خاص و يا زبانِ گروهى كه ناگزير از فراگيرى آن هستند گرديده ، دسترسى و مطالعهء متون ناب فارسىِ قديم را دشوارنما و سنگين كرده است .\r\n\r\nزندگى عبداللَّه قطب بن محيى\r\nاز زندگى قطب به جز آنچه از مضمون نامه‌هاى او استفاده مىشود ، چندان مطالب دقيقى در دست نيست . او خود را درسرنوشتهء مكتوباتش عبداللَّه قطب بن محيى مىشناساند و\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nارباب تراجم و زندگى نويسان او را به شيخ عبداللَّه قطب بن محيى بن محمود انصارى خزرجى و نيز به قطب الدين كوشكنارى محمّد معروف به قطب محيى و نيز قطب الدين انصارى يا قطب الدين عبداللَّه محيى بن محمّد شيرازى جهرمى انصارى خزرجى سعدى معرفى مىكنند . « 1 »\r\nعبداللَّه قطب در پايان يكى از نامه‌هاى خود تاريخِ دقيق كتابت آن را روز سه شنبه بيستم جمادى الثانيه سال 881 هجرى قمرى نوشته است ( م ج 239 ) . و از نامه‌اى كه به يكى از اميران جهرم با عبارت « من الفقير إِلى اللَّه قطب بن محيى إِلى الحضرة العليّة الصفوية حفّت بالانوار الالهيّة و البركات القدسية » ( م ج 348 ) نگاشته است بر مىآيد كه وى در قرن نهم و ابتداى دوران حكومت صفويه مىزيسته است . برخى سال وفات او را پس از سال 910 قمرى نوشته‌اند . « 2 »\r\nاگر چه از شرح زندگانى و شخصيّت قطب در كتاب‌هاى تراجم و تاريخ ، چندان خبرى نيست ولى از آن جا كه آدمى در پسِ گفتار خويش پنهان است شخصيت و هويّت اصلى قطب و نيز شرح انديشه‌ها و اهداف و نيز انگيزه‌هاى او و منش و زيست عارفانهء وى ، همه از پس سطر سطر نامه‌هاى او پيداست كه در بخش تحليل مكاتيب به برخى از آن‌ها اشاره كرديم اما گفت و گوى بيش‌تر و موشكافانه‌تر بايد در مقدمه كتاب مكاتيب انجام پذيرد . اميد كه روزى اين اثر به همّت پژوهشگران و نسخه شناسان به گونه‌اى محققانه و در خور ، چاپ شود .\r\n\r\nنگاهى به زندگى علّامه فيض كاشانى\r\nمحمّد بن شاه مرتضى مشهور به محسن در چهاردهم صفر سال 1007 ه . ق در خانواده‌اى از تبار ديانت و دانش ديده به جهان گشود . ملا محسن در زندگى نامهء خود نوشتِ\r\n\r\n\r\n","description":"","footnote":"\r\n( 1 ) . بنگريد : ريحانة الادب ، ج 3 ، ص 473 ؛ خاتمه مستدرك الوسائل ، ج 3 ، ص 448 . تاريخ نظم و نثر فارسى ، ج 1 ، ص 261 ؛ يادداشت‌هاى قزوينى ، به كوشش ايرج افشار ، ج 6 ، ص 158 .\r\n( 2 ) . تاريخ نظم و نثر فارسى ، ج 1 ص 261 .\r\n","page_name":" 32 ","page_number":32},
  {"content":"\r\n\r\nخويش مىگويد : از همان كودكى اشتياق فراوانى به دانش اندوزى و كسب كمال داشتم . ابتدا علوم ادبيات عرب ، منطق ، حديث ، فقه و تفسير و نيز اصول اعتقادات را نزد دايى خود نور الدين محمّد بن ضياء الدين در كاشان آموختم و سپس در بيست سالگى به اصفهان پايتخت علم و حكمتِ آن روزگار رفتم و پس از درنگى چند ساله به قصد فراگيرىِ دانش حديث‌شناسى به نزد سيد ماجد بن هاشم بحرانى ( م 1028 ق ) بزرگ حديث پژوه شيعى راهى شيراز شدم و در اين روزگار ، خود را در مرتبه‌اى از درايت فقهى يافتم كه از تقليد ديگران بى نياز گرديدم .\r\nعلّامه ملامحسن كاشانى با شنيدن آوازهء علمىِ شيخ بهاءالدين محمّد عاملى ( م 1030 ق ) به اصفهان باز مىگردد و پس از كسب اجازهء روايت از او به همراه برادر خود عازم سفر حج مىشود . در حجاز از نوادهء شهيد ثانى شيخ محمّد بن حسن مشهور به فخر الدين ( م 1030 ق ) اجازهء روايت مىگيرد و در بازگشت به مصيبت فقدان برادر جوان خويش كه به دست راهزنان به قتل مىرسد گرفتار مىشود .\r\nوى از پسِ سال‌ها تلاش علمى و جرعه نوشى از زلال دانش رسمى ، خويشتن را سيراب نمىيابد و در پى دانشى فراتر از دانش‌هاى رسمى و درسى به جست و جو مىپردازد . اين تشنه كامى ، سر انجام او را در شهر قم به بزرگ عارف الهى ، حكيم صدر الدين محمّد شيرازى ( م 1050 ق ) مىرساند . ملامحسن او را به اوصافى همانند : « صدر اهل عرفان » « ماه آسمان ايقان » مىستايد و گاه از او به يگانهء روزگارِ خويش در حكمت و عرفان ياد مىكند . ملامحسن هشت سال نزد صدرا به تحصيل حكمت الهى و نيز انجام رياضت‌هاى شرعى و مجاهدت‌هاى نفسانى مىپردازد تا اين كه سرانجام روزنه‌اى به عالم قدس و راهى به دنياى بى پايان علوم باطنى بر او گشوده مىشود . او كه اكنون به دامادى صدر الدين شيرازى مفتخر است از طرف او به لقب « فيض » نيز خوانده مىشود . زمانى كه ملاصدرا راهى شيراز مىشود ملامحسن نيز به همراه او بدان ديار مسافرت مىكند و نزديك به دو سال در شيراز از دانش ربّانى وى بهره مىگيرد و سپس به اشارت آيه‌اى از قرآن :  « فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ \r\n\r\n","description":"","footnote":"","page_name":" 33 ","page_number":33},
  {"content":"\r\n\r\n لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ » .  « 1 » خود را مُلزَم به ارشاد مردم و گسترش معارف توحيدى رسول خدا و خاندان پاك او عليهم السلام مىبيند . به اصفهان باز مىگردد و از راه تصنيف و تأليف كتاب و نيز منبر و خطابه به تبليغ دين آسمانى اسلام مىپردازد .\r\nعلّامه فيض كاشانى ابتدا از پذيرش امامت جمعه به درخواست شاه صفى سر باز مىزند ولى پس از چندى به خواهش شاه عباس دوم به منظور ترويج فريضهء بزرگ نماز جمعه و نيز بسط و نشر علوم دينى با همهء دل نگرانىهايى كه از شرايط حاكم بر دربار سلاطين داشت ، فرمان او را مىپذيرد .\r\nفيض كه خود را اكنون رسته از آب و گِل دنيا و بند و دامِ نفْس مىبيند با اين كار ، عزمِ آن داشت كه به يارى اسباب دنيوى ، راهى براى سعادت اخروى مردمان بازگشايد ولى ماجراى پر راز و رمز نماز جمعه در حيات سياسى حكومت صفويه و صف آرايى برخى عالمان دين در برابر فيض و سپس موضع‌گيرى شاه ، وى را بر آن داشت كه از دربار و امامت جمعه كناره گيرد . علّامه فيض ربّانى در پى اين ماجرا به كاشان بازگشت و گويا تا پايان عمر در آن ديار به نگارش و آموزش علوم الهى و ترويج شريعت ناب نَبَوى و بسط معارف والاى وَلَوى پرداخت و سرانجام در بيست و دوم ماه ربيع الثانى از سال 1091 ه . ق به نزد پروردگار خويش شتافت . نامش هماره جاودان و رضوان خداوند جايگاهش باد . « 2 »\r\n\r\nمنتخب نگارى\r\nمنتخب نويسى شيوهء مرسومِ صاحبانِ انديشه و قلم ، از دير باز تا كنون بوده است . اين شيوه در قلمرو علوم حديث و اخبار و نيز در فقه و تاريخ كاربرد بيش‌ترى داشته است . حجم بزرگِ برخى كتاب‌هاى مرجع و دشوارىهاى استنساخ و نشرِ آثار مكتوب و نيز\r\n\r\n\r\n","description":"","footnote":"\r\n( 1 ) . سورهء توبه ، آيهء 122 .\r\n( 2 ) . مطالب اين بخش برگرفته از زندگى خودنوشت علّامه فيض در رسالهء « شرح الصدر » و نيز از رسالهء « الانصاف » هر دو چاپ شده در « ده رسالهء محقق بزرگ فيض كاشانى » ، به كوشش رسول جعفريان ، ص 45 تا ص 73 و ص 182 تا ص 199 است .\r\n","page_name":" 34 ","page_number":34},
  {"content":"\r\n\r\nضرورت‌هاى حاكم بر كاغذ و كتاب در روزگار گذشته ، برخى ارباب خرد و قلم را بر آن مىداشت كه بدين شيوه ، كتاب‌هاى ارزشمند و پر فايده را احيا و بازسازى كنند .\r\nمنتخب نويسى اگر بر معيارهاى دقيق و اصولى انجام پذيرد ، خود پيرايشى است كه گاه كارِ شرح و حاشيه را نيز انجام مىدهد . زيرا بسا پيرايش كتاب‌هاى پر حجم كه راه درك و دريافت آن‌ها را هموار مىكند و مخاطب را در فهمِ آسان يارى مىرساند .\r\nعلّامه فيض كاشانى در اين آوردگاه نيز داراى آثار گونه‌گونى است كه هر كدام در احياى آثار گذشتگان و در دسترس قرار دادن آن‌ها نقش درخورى دارند .\r\n« منتخب مكاتيب قطب » ، « منتخب مثنوى با نام سراج السالكين » ، « منتخب ديوان شمس » ، « منتخب رسائل اخوان الصفا » ، « منتخب الفتوحات المكيّة » ، « 1 » از اين دست آثار فيض است كه خود در فهرست آثار خويش از آن‌ها نام مىبرد .\r\nكتاب ارزشمند « المحجّة البيضاء فى تهذيب الاحياء » نيز به گونه‌اى همان منتخب نگارى است ولى در محدوده‌اى ديگر . علّامه فيض در اين اثرِ خود از سويى با حفظ شاكلهء اصلىِ كتابِ « احياء العلوم » غزالى و رعايت ترتيب منطقى ابواب و فصول از حجم كتاب و مطالب سست و باطل و نيز روايات نادرست آن پيراسته است و از سويى ديگر بر فراوانىِ مباحث ارجمند آن با اضافه كردن مطالبى با سرنوشتهء « اقول » و نيز نقل روايات شيعى افزوده است . مثلًا در بخش « عادات » كه غزالى به ذكر آداب سماع و وجد صوفيان مىپردازد ، علّامه فيض پس از حذف آن « آداب الشيعه » و « اخلاق الامامة » را بر معيار و مبانى والاى شيعى اضافه مىكند . « 2 »\r\nعلّامه كاشانى اين شيوه را در آثار بلند خود نيز انجام داده است . كتاب روايى پر حجم « الوافى » را در كتاب « الشافى » تلخيص كرده است و تفسير « الصافى » خويش را در تفسير « الاصفى » و كتاب « عين اليقين » خود را در كتاب « انوار الحكمه » به اختصار گنجانده است .\r\nفيض در منتخب نگارىِ مكاتيب قطب از آزادى عملى بيش‌ترى برخوردار بوده است\r\n\r\n\r\n","description":"","footnote":"\r\n( 1 ) . بنگريد : فهرست‌هاى خودنوشت فيض كاشانى ، ص 267 .\r\n( 2 ) . بنگريد : المحجة البيضاء فى تهذيب الاحياء ، ج 1 ، ص 4 .\r\n","page_name":" 35 ","page_number":35},
  {"content":"\r\n\r\nزيرا انفصال نامه‌ها از يكديگر و عدم نياز آن‌ها به ربط منطقى ، كارِ گزينش و پيرايش را آسان كرده است .\r\n\r\nمعيارهاى فيض در گزينش نامه‌ها\r\nاز مطابقت كتاب منتخب مكاتيب فيض و نسخه‌اى از مكاتيب ( به شماره 4577 فهرست خطى كتاب خانه مجلس شوراى اسلامى ) كه از جهت ترتيب نامه‌ها ، مطابق و همخوان با منتخب فيض است ، معيارهاى انتخاب و پيرايش‌هاى فيض آشكار مىشود . وى كوشيده است نامه‌هايى را كه در بردارندهء روايات نادرست و غيرقابل پذيرش از ديدگاه عارفان و حديث‌شناسان شيعى ( مانند م ج 43 ، م ج 35 ) است حذف كند و نيز برخى نامه‌ها را كه حاوى پاره‌اى مباحث مبتنى بر كلام جبرى و اشعرى است ( مانند م ج 243 ، 35 ) بزدايد . نامه‌هاى خصوصى كه قطب در پاسخ برخى مريدان خود در احوال‌پرسى از بيماران و تسليت مرگ كسان ( مانند م ج 231 ، 232 ، 131 ، 91 ) نوشته است و نيز نامه‌هايى كه در آن‌ها به احوال شخصى سالكان رسيدگى كرده است و يا به مسائلى كه اختصاص به مريدانِ ساكن در اخوان‌آباد دارد ( مانند م ج 223 ، 247 ، 257 ، 234 ، 250 ، 254 ) و نيز نامه‌هايى كه به بحث‌هاى جدلى و پاسخ به برخى معترضان پرداخته است ( مانند م ج 349 ) در منتخب فيض ديده نمىشود .\r\n\r\nشيوه تصحيح و تحقيق\r\nتنها نسخهء در دسترس از منتخب مكاتيب فيض نسخه‌اى است به شناسهء :\r\nمنتخب مكاتيب قطب / ملا محسن فيض كاشانى / ج 2 فهرست كتب خطى فيضيه / شماره : 1723 / قطع : جيبى / خط : نسخ / كاتب : ابن محمّد تقى ركن الدين حسينى / 16 سطر / 376 صفحه / اهدا كننده : حاج سيد محمدباقر كشفيان بروجردى / تاريخ اهدا : 29 صفر 1391 ه . ق .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nآغاز : ( افتاده ) و قراراً و اقام لهم شعاراً و دثاراً . . .\r\nانجام : و قد ورد فى الحديث القدسى العظمة ازارى و . . . إِلى مثلها يربوا الحليم صوابه ( ثوابه ) تمّت منتخب من مكاتيب الشيخ . . . انتخبه العبد الضعيف محمّد بن مرتضى المدعوّ بمحسن القاسانى وفّقه اللَّه للاتّعاظ بمواعظه آمين .\r\nاز آن جا كه نسخهء مزبور تنها نسخهء موجود و قابل اعتماد نزد محقق ارجمند است به ناچار پس از باز نويسىِ كامل و مقابلهء دقيق ، براى بازشناسىِ برخى كلمه‌هاى افتاده يا غير قابل قرائت ، نياز به نسخه هايى از مكاتيب قطب بود كه در بين پر شمار نسخه‌هاى مكاتيب كه در گذر زمان و استنساخ‌هاى بسيار ، دچار گونه گونى بى حسابى شده است ، پنج نسخه از آن‌ها كه شناسهء هر كدام در ذيل خواهد آمد انتخاب و مرجع براى تصحيح موارد دشوارياب منتخب قرار گرفت . از بين اين نسخه‌ها ، نسخهء شماره 4577 فهرست خطى مجلس از جهت ترتيبِ نامه‌ها تقريباً منطبق با نسخه‌اى است كه احتمالًا نزد علّامه فيض كاشانى بوده است .\r\nهمخوانىِ كلمه‌ها و نيز همسانىِ پاره‌اى عناوين ، اين احتمال را قوّت بيش‌ترى مىبخشد . به همين دليل اين نسخه كه با كوتاه نوشت « م » از آن ياد مىشود به عنوان مرجع اصلى براى حل دشوارىهاى منتخب برگزيده شد و باقى نسخه‌ها در صورت نياز ، مورد مراجعه قرار گرفته است كه در پاورقىِ همان صفحه به آن‌ها با ذكر شماره فهرست كتابخانه اشاره شده است .\r\nسطرهاى افتاده از ابتداى منتخب تا كلمهء « و قراراً » از همين نسخهء اصل برگرفته و جايگزين شده است .\r\n\r\nشناسه نسخ مكاتيب :\r\n1 ) نسخهء مجلس شوراى اسلامى / شماره : 4577 فهرست خطى / مكاتيب قطب / مؤلف :\r\nعبداللَّه ميرزا عبداللَّه بن محيى شيرازى / كاتب : اسد اللَّه بن مرتضى حسينى حسينى حسنى عريضى / تاريخ كتابت : 1047 ه . ق / تعداد برگ‌ها : 189 / قطع : 14 * 25\r\nآغاز : من عبداللَّه قطب بن محيى إِلى الإخوان الالهيّين . . . فلمّا أنعم اللَّه . . .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nانجام : ختم به سلام كنيم چنانچه ابتدا به سلام كرديم و السلام على وليّى و ساير الإخوان و رحمة اللَّه و بركاته .\r\n2 ) نسخهء مجلس شوراى اسلامى / شماره : 4281 فهرست خطى / مكاتيب قطب / مؤلف :\r\nعبداللَّه قطب بن محيى .\r\nآغاز : من عبداللَّه قطب بن محيى إِلى الإخوان . . .\r\nانجام : و السلام عليك و على الإخوان أجمعين . . . در صحبت شيخ محمود به تفصيل اعلام كند و او را زود روانه سازد و السلام .\r\n( اين نسخه داراى فهرستى بر اساس ترتيب نامه‌ها همراه با اتخاذ عناوين كلى براى هر نامه است . )\r\n3 ) نسخهء مجلس شوراى اسلامى / شماره : 4278 فهرست خطى / مكاتيب / مؤلف : قطب الدين ابويزيد محيى شيرازى جهرمى انصارى / كاتب : على بن شيخ عبدالمجيد شامى / تاريخ كتابت : 1278 ه . ق / خط : نسخ / قطع : 5 / 14 * 22\r\nآغاز : الحمدللَّه الذى خصّ هذه الأمه المرحومة . . .\r\nانجام : معلوم است كه چون يك كس است غير آن حضرت نخواهد بود . اللّهم صلّ و سلّم عليه و على ساير اخوانه من النبيّين و المرسلين و آل كلّ و ساير العالمين و الحمدللَّه ربّ العالمين\r\n4 ) نسخهء مجلس شوراى اسلامى / شماره : 4638 فهرست خطى / مكاتيب / مؤلف : قطب بن محيى / قطع : 5 / 14 * 5 / 21\r\nآغاز : من عبد اللَّه قطب بن محيى إِلى الأخ الأعزّ الامير غياث الدين محمّد . . .\r\nانجام : . . . دل قوى دارند و اميدوار باشند و السلام .\r\n5 ) نسخهء مجلس شوراى اسلامى / شماره : 72 فهرست خطى / مكاتيب / مؤلف : قطب بن محيى / تاريخ كتابت : سدهء 14 / خط : نسخ / قطع : 5 / 13 * 5 / 21\r\nآغاز : من عبد اللَّه قطب بن محيى إِلى وليى فى اللَّه و حبيبى الامير شمس الملة و الدين ابى سعيد . . .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nانجام : و از ناسپاسى و غفلت نگاه داراد انّه ولىّ ذلك و هو حسبى و نعم الوكيل و صلى اللَّه و سلّم و بارك على محمّد و آله اجمعين .\r\nكوتاه نوشتِ « م » نشانگر نسخهء اصل از مكاتيب به شمارهء 4577 فهرست خطى مجلس است و كوتاه نوشت « ف » نشانگر نسخهء منتخب فيض از كتاب خانهء فيضيه است . چنانچه در تصحيح به ديگر نسخ مكاتيب مراجعه شده باشد در پاورقى همان صفحه مشخصهء آن با ذكر شماره آمده است .\r\nاز آن جا كه احياى اين اثر ارجمند تنها به بهانهء احياىِ پيكرهء ميراث مكتوب نيست ، بلكه تأثير گذارى آن در زندگى مسلمانان و نيز بهره‌ورى راه جويان و تشنه كامان حقيقت ، انگيزه اصلى محقق ارجمند آقاى سيدمجيد حسين زاده حجازى بوده است بنابر اين به منظور سهولت دسترسى به مطالب مندرج در هر نامه و نيز آشكارىِ هر چه بيش‌تر اين اثر ، عناوين كوتاهى از بخش‌هاى هر نامه برگرفته و در حاشيهء همان قسمت آورده است . به دليل آن كه رسم‌الخطِ نسخهء منتخب ، رسم الخط پر اشتباه و غير قابل اعتماد است ناگزير از رسم الخط معمول امروزين و علائم سجاوندى براى درست فهمىِ متن در اندازهء كافى بهره برده شده است . مصادر آيات و روايات و ترجمهء آن‌ها و همچنين برگردانِ برخى واژه‌هاى دشوار ، در پاورقى آمده تا زمينه استفادهء نيكوتر و روان‌تر از منتخب مكاتيب فراهم آيد . اميد كه احياى اين اثر ، مقبول درگاه حق افتد و ره‌توشهء سلوك خداجويان قرار گيرد .\r\nقم - رمضان المبارك 1427\r\nمهر ماه 1385\r\nجواد خرّميان\r\n\r\n","description":"","footnote":"","page_name":" 39 ","page_number":39},
  {"content":"\r\n . \r\n","description":"","footnote":"","page_name":" 40 ","page_number":40},
  {"content":"\r\n\r\nتصوير نسخه‌هاى خطى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nتصوير صفحهء آخر از منتخب مكاتيب علّامه فيض .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nتصوير صفحهء 1 و 2 از نسخهء 4577 مكاتيب مجلس .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nتصوير دو صفحهء آخر از نسخهء 4577 مكاتيب مجلس .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nتصوير صفحهء نخست از نسخهء 4278 مكاتيب مجلس .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nتصوير صفحهء نخست از نسخهء 4281 مكاتيب مجلس .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nتصوير صفحهء نخست از نسخهء 72 مكاتيب مجلس .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nتصوير صفحهء نخست از نسخهء 4638 مكاتيب مجلس .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nمكتوب 1\r\nبسم اللَّه الرّحمن الرّحيم\r\nمِن عبداللّه قطب بن محيي إِلى الإخوان الإِلهيّين كثّرهم اللَّه وبارك عليهم أجمعين .\r\nامّا بعد ؛ فلمّا أنعَم اللَّه على اخواننا بما يَسَّرلهم مِن الاجتماعِ و الانفرادِ و جَمَعَهم إِلى ارض « اخوان آباد » الطّيبة و عَمَّر بهم بيوتَ العبادة ، أجَبْنا اداءً لشكراللَّه عزّوجلّ و اقتداءً لسُنَّة السّلف الصّالحين - رضوان اللَّه عليهم أجمعين - أَن يقدّم بين يدى ذلك خُطبةً و موعظةً حسنةً . فنقول : الحمدللَّه الذّى بنعمته تتمّ الصّالحات و برحمته تنزل البركات و بتوفيقه تُنالُ الخيرات و بتَيْسيره تَقْتَحِمُ العَقبات ، الّذى جمع بَعد الفُرقة و أَنِس بعد الوحشة و يَسَّر بعد العُسْرَة و فَرَّج بعد الكُرْبَة .\r\nجعل للسّالكين داراً « 1 » و قراراً و أقام لهم شِعاراً و دِثاراً و أَلاح لهم شواهدَ الائتِلاف و أَزاح عنهم دواعيَ الاختلاف ، فأَصبحوا بنعمته « 2 » إخواناً و\r\n\r\n\r\n","description":"","footnote":"\r\n( 1 ) . در نسخهء اصل از ابتداى مكتوب تا كلمهء « و قراراً » محذوف است كه از نسخهء مكاتيب مجلس‌شوراى اسلامى به شمارهء 4281 اضافه شده است .\r\n( 2 ) . م : فى نعمته\r\n","page_name":" 49 ","page_number":49},
  {"content":"\r\n\r\nتمسّكوا بحبل‌اللَّه جميعاً و لم يتفرّقوا فرقاناً . هَداهم لِتَأليف القلوب بتحقيق ما سَبَقَ مِنَ الغيوب ، فَجاؤوا كنفس واحدة و إِلى مقتضى الفِطرة الأولى عائدة - ثبّتَهم اللَّهُ بالقول الثّابت في الحيوة الدّنيا و في الآخرة - . و نشهد أَنْ لا إله إلّااللَّه وحده لا شريك له و أنّ محمّداً عبده و رسوله شهادةَ مخلصٍ أَوّاب منيبٍ توّاب قد تاب إِلى اللَّه و أناب و عَلِمَ أنّه إليه الإياب فَتَزَوَّدَ خير الزّاد ليوم الحساب و صلّى اللَّه على نبيّه محمّد المبعوث بِأَقْوَمِ الدّلالة ، المُنْقِذ مِن وَرَطاتِ الضّلالة ، القالع لقواعد أهل الجهالة . بعث حين كان أعلام الباطل منصوبةً فجعلها مَكبُوبةً و حين كان طرقُ الحق مَدْرُوسَة فجعلها مَأْنُوسَةً صلىاللَّه عليه و آله وسلّم كلّما ذَكَرَهُ الذّاكِرُون و كلّما سهى عن ذكره الغافلون و على آله و أولاده و أصحابه الذّين بذلوا في دين اللَّه المُهَج حتى أَقاموه على أَقْوَم مَنهَج و على التَّابعين لهم بإحسان و على كلّ مَن اقتفى آثارهم و أَحيى سُننهم من أهل الإيمان في كلّ زمان .\r\nأيّها الإخوان !  « اتَّقُوا اللَّهَ حَقَّ تُقاتِهِ وَ لا تَمُوتُنَّ إِلَّا وَ أَنْتُمْ مُسْلِمُونَ » .  « 1 » و ليَأْتِكُم مَنيَّتكم و أنتم لربّكم « 2 » و لموتكم مُستعدّون . و لايَفْجَأكم الموت فُجأةَ أمرٍ منكرٍ ، في الأَذهان غيرَ مقررٍ فيعجزَكم جوابَ منكرٍ و نكيرٍ ، و يَشْتَعِل عليكم القبرُ بالسَّعير إذا ضاقَت عليكم المنازل أو أَوحشتكم بُعد القبائل . فاذكروا ضيق القبور يَتَّسعْ عليكم الدُور ، و اذكروا لَدْغَ العقارب يُلْهِكم عن ذكر الأقارب .\r\nلقد كان لكم أسوةٌ حسنةٌ فيمن مضى قبلكم من الأبرار . قد كان\r\n\r\n\r\n","description":"","footnote":"\r\n( 1 ) . سورهء آل عمران ، آيهء 102 .\r\n( 2 ) . در حاشيهء ف : لرّبكم مطيعون .\r\n","page_name":" 50 ","page_number":50},
  {"content":"\r\n\r\nسلمان الفارسي يأوي إِلى ظلال الجُدران و الأشجار ، فلمّا بني له بيت في طول قامته و كان إذا قام كادَ يَمسُّ السّقف بالهامّة [ قال : 
  ] ما لكم و للدّنيا ؟\r\nهل أنتم فيها إلّاكَراكبٍ أَظَلَّ تحت شجرةٍ حتّى إذا مالَ النّهار تركها و سار ؟ هوِّنوا على أنفسكم مصائبَ هذا الدّار ، فَإِنَّما الدّار أَمامَكم . و اصرفوا « 1 » في تعمير داركم الباقية أيّامكم . « 2 » رحم اللَّه امرءاً اخَذَ من اليوم لِلْغَد و ترك حَظَّ أيّام عديدة ليوم الأَبَد .\r\nإِنّ أَنْفَعَ الموعظة و أبلغ التّذكرة كلام ربّ العزّة - عَلَت كلمتُه - قال اللَّه تعالى :  « وَ اتَّقُوا يَوْماً تُرْجَعُونَ فِيهِ إِلَى اللَّهِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ » .  « 3 »\r\nالحمد للَّه حقّ حمده و الصّلوة و السلام على نبيّه محمّد و عبده و على آله و صَحبه مِن بعده . أيّها الإخوان ! اتقوا اللَّه و أطيعوه و ما وَصَّيكم به ربّكم فَعوه . اعْرِفُوا الحقّ و تمسّكوا به و اعرِفُوا الباطل و اجْتَنِبُوا عنه ، سَلَكَ اللَّه بكم سبيل الصّالحين وَ وَقاكم مَكائِد الشياطين ، إنّه هو السّميع العليم . أَقول قَولي هذا ، و أستغفراللَّه لي و لكم . « 4 »\r\n\r\n\r\n","description":"","footnote":"\r\n( 1 ) . م : اضربوا .\r\n( 2 ) . م : امامكم .\r\n( 3 ) . سورهء بقره ، آيهء 281 .\r\n( 4 ) . مكتوب 1\r\nبسم‌اللَّه الرّحمن الرّحيم\r\nاز عبداللَّه قطب بن محيى به برادران الهى ! خداوند آنان را افزون كند و بر آن‌ها بركت فروفرستد !\r\nامّا بعد ؛ از آن جا كه خداوند بر برادران ، نعمتِ با هم بودن را ارزانى داشت و آنان را در سرزمين « اخوان آبادِ » پاكيزه ، گردآورد و خانه‌هاى پرستش خداوند را به دست آنان آباد ساخت ، دعوت آنان را اجابت كرديم كه پيش از اين مكتوب‌ها خطبه و گفتارى پندآموز تقديم كنيم تا سپاس خداوند بلند مرتبه را گزارده باشيم و پيروى از سنتِ پاكان گذشته كه رضوان خداوند بر آنان باد ! نيز كرده باشيم .\r\n","page_name":" 51 ","page_number":51},
  {"content":"\r\n\r\n\r\n\r\n","description":"","footnote":"\r\nسپاس خداوندى را كه نيكىها را با نعمت خويش به اتمام مىرساند و با رحمت خويش بركات خود را نازل مىكند و به توفيق او خيرها دست يافتنى مىشود و به يارى او كوره راه‌هاى دشوار پيموده مىشود . خدايى كه در پى فصل ، وصل را و بعد از ترس ، انس را و بعد از سختى ، آسانى را و بعد از گرفتارى ، رهايى را قرار داد . براى ره پويان آرامشگاه آفريد و براى آنان لباس و پوشش قرار داد و نشانه‌هاى همبستگى را به آنان نماياند و انگيزه‌هاى جدايى خواهى را از آنان زدود . سپس آن‌ها به خاطر نعمت خداوند با يكديگر برادر شدند و به ريسمان خداوند آويختند و گروه گروه نشدند . خداوند آنان را رهنمون شد تا دل‌هاى آنان با دريافت حقايق غيبى به هم گره خورَد و جانى يگانه همسان فطرتِ ابتدايى خويش گردند ، خداوند آنان را به گفتارى ثابت در دنيا و آخرت پايدار كند ! و گواهى مىدهيم به اين كه خدايى به جز خداى يگانه و بى انباز نيست و به اين كه محمّد صلى الله عليه و آله بنده و فرستاده اوست ، آن هم گواهىِ بنده‌اى اخلاص ورز ، پشيمان و توبه كننده كه به سوى خدا باز مىگردد و چون مىدانست كه بازگشت نهايى به سوى اوست پس نيكوترين ره توشه را براى روز پاداش فراهم آورد . و درود خداوند بر پيامبرش حضرت محمّد صلى الله عليه و آله او كه با استوارترين دلالت و روشنگرى بر پيامبرى برانگيخته شد همو كه رهاننده انسان‌ها از گرداب گمراهى و بر كَنندهء بنيادِ اهل جهالت است . خداوند او را آن گاه بر انگيخت كه پرچم‌هاى گمراهى برافراشته بود پس او آن‌ها را بر زمين كوبيد و آن گاه كه راه‌هاى حق نوردى متروك بود پس او آن‌ها را دوباره آباد كرد . اين درود خداوند بر او هر زمان باد كه او را ياد كننده‌گانى ياد كنند و نيز حتى هر گاه كه غافلان ، يادِ او را فراموش كنند . و درود بر خاندان رسول خدا صلى الله عليه و آله و فرزندان و يارانى از او كه خون خويشتن را در راه دين او در باختند تا اين كه دين او را به برترين راه‌ها نشانند و نيز درود بر پيروان آن‌ها كه از آنان به نيكى پيروى كردند و بر همهء آنان كه در پى آثار ايشان روان هستند و مؤمنانى كه شيوه آن‌ها را در هر زمان احيا مىكنند .\r\nاى برادران ! « از خدا آن گونه كه سزاوار پروا كردن است ، پروا كنيد و زينهار جز مسلمان نميريد . » مرگتان فرامىرسد در حالى كه شما بايد براى بار يافتن به پيشگاه پروردگار خود و نيز پذيرش مرگ آماده باشيد . و مبادا كه مرگ شما را به ناگاه همانند چيزى ناخواسته و نادانسته دريابد و شما ناتوان از پاسخ گويى به منكر و نكير باشيد و قبر بر شما آتش گيرد آن گاه كه جايگاهتان تنگ است و دورى از طايفه ، شما را به وحشت انداخته است . پس اكنون ياد كنيد از تنگى قبر تا خانه‌هاى شما بر شما گشاد گردد و ياد كنيد از گزش عقرب‌ها تا ياد خويشاوندان فراموشتان شود .\r\nنيكان پيش از شما ، اسوه‌هاى شما هستند . سلمان فارسى در سايه ديوارها و درختان روزگار مىگذراند و پناه مىگرفت و آن گاه كه خانه‌اى براى او ساخته شد به گونه‌اى بود كه به اندازهء قامت او بود ، هر گاه مىايستاد سرش به سقف خانه مىرسيد و در اين حال مىگفت : شما را با دنيا چه كار ؟ آيا شما همانند سوارى نيستيد كه در گرماى نيم روز به زير سايه درختى پناه مىآورد و آن گاه كه از\r\n","page_name":" 52 ","page_number":52},
  {"content":"\r\n\r\n\r\nمكتوب 2\r\nبسم اللَّه الرّحمن الرّحيم\r\n « رَبَّنا لا تُزِغْ قُلُوبَنا بَعْدَ إِذْ هَدَيْتَنا وَ هَبْ لَنا مِنْ لَدُنْكَ رَحْمَةً إِنَّكَ أَنْتَ الْوَهَّابُ »  . « 1 »\r\nمِن عبداللَّه قطب بن محيي إِلى الإخوان الإلهيّين التّائبين هداهم اللَّه سبيل السّالكين .\r\nامّا بعد ؛ شكر و سپاس بى قياس خداى را عزّوجلّ كه جماعت اخوان را در ارض طيّبه اخوان آباد جاى داد و به اجتماع و انفرادى كه\r\n\r\n\r\n","description":"","footnote":"\r\nگرماى روز كاسته شد از آن جا در مىگذرد . سختىهاى اين روزگار را بر خود آسان گيريد كه خانهء حقيقى در پيش روى شماست و روزگار خويش را صرف آبادانى خانه آيندهء خود كه جاودان است ، كنيد . خداى رحمت كند آن كه را توشه‌اى از امروز خود براى فرداى خويش بر مىگيرد و از خوشىهاى گذران دنيا به خاطر روزگار هميشگىِ خود ( آخرت ) در مىگذرد . به راستى كلام خداوند سودمندترين نصيحت و رساترين ياد آورى است كه مىفرمايد :\r\n« بپرهيزيد از روزى كه در آن روز به سوى خداوند باز گردانده مىشويد سپس به هر كس آنچه را كه انجام داده است به طور كامل باز پس داده مىشود و به آنان ستم نخواهد رفت »\r\nسپاس خداى را و درود و سلام بر پيامبر و بندهء او حضرت محمّد صلى الله عليه و آله و بر خاندان او و پيروان راستينش .\r\nاى برادران ! از خداوند بپرهيزيد و او را اطاعت كنيد و آنچه را پروردگار به شما سفارش كرده است گوش دهيد . حق را بشناسيد و به آن دست آويزيد و باطل را نيز بشناسيد و از آن دورى كنيد . خداوند شما را در راه صالحان قرار دهد و از نيرنگ شيطان ، محفوظ بدارد كه به راستى خدا شنوا و آگاه است . من اين گفتار را مىگويم و از خداى براى خود و شما درخواست بخشش مىكنم .\r\n( 1 ) . اى پروردگار ما ! از آن پس كه ما را هدايت كرده‌اى ، دل‌هاى ما را به باطل متمايل مساز ، و رحمت خود را بر ما ارزانى دار ، كه تو بخشاينده‌اى . سورهء آل عمران ، آيهء 8 .\r\n","page_name":" 53 ","page_number":53},
  {"content":"\r\n\r\nشرط تيسير « 1 » سلوك است بر ايشان منّت نهاد .\r\nاكنون وقت است كه كمر عبادت در ميان بندند و به آداب سلوك ايستادگى نمايند و روز به روز در طور « 2 » خويش مترقّى باشند إِلى أَنْ يَبلُغوا مَبلَغَ الكمالِ بِإِذنِ اللَّهِ المُتعال . « 3 »\r\nشيخ اخوان را - ايّده اللَّه و اعان - وقت كار رسيده ، چه مراقبهء جماعت و بازوقتِ احوال ايشان بودن ، و تنبيه هر كسى را كه غفلت روى نمايد كردن ، و مؤاخذهء هر كس را كه تقصيرى كند نمودن ، وظيفهء ايشان است . و چون جماعت غلبه شده‌اند ايشان را مجدّ مىبايد شد كه بيش از بيش مراقب احوال ايشان باشند تا از هيچ طرف قصورى روى ننمايد .\r\nچندى از آداب ضروريّت در اين نامه شرح مىدهد ؛ اخوان نيكو اصغا « 4 » فرمايند و به قوّت و جدّى مردانه به عمل آن مشغول شوند . و بر شيخ الإخوان است كه نيك متوجّه احوال جماعت باشد تا اگر در آدابى كه مذكور خواهد شد تقصيرى كنند و سهوى ايشان را دست دهد باز وقت اندازند و با راه آورند .\r\n\r\nسفارش‌هاىسلوكى\r\nاوّل : آن كه ابواب مزاح و مطايبه و ظرافت مطلقاً مسدود دارند كه اين ها فرع بسط است و سالك را در بدايت ، طريق قبض مسلوك مىبايد داشت ، جدِّ محض كردن « 5 » و هزل يكباره بگذارند . و اگر طايفى از شيطان مس كند و به طريق غفلت و استمرار عادت چيزى دست\r\n\r\n\r\n","description":"","footnote":"\r\n( 1 ) . تيسير : آسان ساختن .\r\n( 2 ) . طور : روش .\r\n( 3 ) . تا آن كه به اذن خداى بلند مرتبه به درجهء كمال نائل شوند .\r\n( 4 ) . اصغا : گوش فرا دادن .\r\n( 5 ) . م 4281 : كنند .\r\n","page_name":" 54 ","page_number":54},
  {"content":"\r\n\r\nدهد ، فى الحال به استغفار مشغول شوند و از آن انابت كنند .\r\nدوم : آن كه چون اخوان در مجلس « 1 » مجتمع شوند چون از وظيفه آن وقت فارغ شوند ننشينند كه سخنان شتّى گويند . و شرم دارند از بيوت عبادت كه آن را مشغول به چنان اعمال كه در بيوت عادت مىكردند دارند . فى الحال كه وظيفهء وقت به جا آوردند متفرق شوند در حوائج خويش . و اگر امرى ضرورى معيشتى باشد به آن مشغول شوند و الّا به خلوت روند و به مطالعه و كتابت و حال خود مشغول شوند . و چون فريضه عشا گذارند فىالحال با خانه‌هاى خود روند و به مسامره « 2 » اصلًا مشغول نشوند . و در خانه‌ها نيز تا توانند سخن دنيا نگويند كه بعد از نمازِخفتن ، سخن دنيا گفتن مكروه و ناپسنديده است .\r\n\r\nدورى از غيبت\r\nسوم : زبان از غيبت در بندند ، « رَحِمَ اللَّهُ امْرَءاً شَغَلَهُ عُيُوبُ نَفْسِه عَنْ عُيُوبِ النَّاسِ » . « 3 » و بدانيد كه غيبت فاكههء اهل نار است . اگر رواست كه سالكان تفكّه به فاكهه جهنّميان كنند ؛ رواست كه اخوان غيبت مردمان كنند .\r\n\r\nآداب تلاوت قرآن\r\nچهارم : بعضى از آيندگان باز نمودن « 4 » كه در حين اشتغال به تلاوت قرآن و تفسير و حديث و غير آن ، از متلوّنات ، اخوان سخن مىگويند و در استماع تقصير مىكنند . اين طريقه بسيار زشت است بايد كه در آن چنان حين ، به نوعى متوجّه باشند كه « كأنما على رءوسهم الطير » . « 5 »\r\n\r\n\r\n","description":"","footnote":"\r\n( 1 ) . در حاشيهء ف : مسجد .\r\n( 2 ) . مسامره : گفت و گو در شب .\r\n( 3 ) . خداى رحمت كند آن كه را پرداختن به عيب‌هاى خودش او را از پرداختن به عيوب ديگران بازدارد . بحارالانوار ، ج 1 ، ص 199 .\r\n( 4 ) . در حاشيهء ف : نمودند .\r\n( 5 ) . گويا بر تارك آنان پرنده‌اى نشسته است .\r\n","page_name":" 55 ","page_number":55},
  {"content":"\r\n\r\nو البتّه سخن نگويند . و اگر كسى را ضرورت باشد كه تأخيرپذير نباشد ، از مجلس برخيزد و باك ندارد و برود و باز آيد . و اگر نتوان و البتّه در مجلس بايد گفت ، به مشورت « 1 » گويد « 2 » چنانچه مشوِّش هيچ كس نباشد و مُخلِّ به حرمت قرائت نباشد . و اگر نوعى سخن باشد كه به اين طور گزارش نپذيرد و تأخير نيز نتوان كرد تا مجلس آخر شود و بر نتوان خواست كه بيرون روند ، التماس كنند از شيخ تا كه قارى را فرمايد تا ساعتى ساكت شود و به آن مهم مشغول گردند . و باز چون فارغ شوند قرائت از سر گيرند . و اين قسم بى ضرورتى عظيم ارتكاب نبايد كرد . و مجلسِ علم را خفيف نكنند كه حرمت علم ، حرمت رسول اللَّه صلى الله عليه و آله و سلم است و هر چه از اين نوع معامله كرده‌اند آن را به انابت و استغفار استدراك كنند . واللَّه هو الغفور الرّحيم .\r\nاز ابوالوفاء هروى رحمه الله منقول است كه گفت : من در مجلس پادشاه قرآن مىخواندم و ايشان استماع نمىنمودند و سخن مىگفتند . پيغمبر را صلى الله عليه و آله و سلم به خواب ديدم كه رنگ مباركش متغيّر بود فرمودند : « اتَقْرَأُ الْقُرآنَ بَيْنَ يَدَىْ قَوْمٍ وَ هُمْ يَتَحَدّثُونَ وَ لايَسْتَمِعُونَ وَ انَّكَ لاتَقْرَأُ بَعْدَ هذا إِلّا ما شاءَ اللَّهُ » . « 3 » بعد از آن بيدار شدم و گنگ شده بودم ، امّا چون فرموده بود الّا ماشاءاللَّه ، اهل حديث مرا دل باز دادند كه آخر خواهد گشود . تا مدت چهار ماه در همان محل كه آن خواب ديده بودم خواب مىكردم ، باز رسول‌اللَّه صلى الله عليه و آله و سلم رابه خواب ديدم فرمود : « قَدْ تُبتَ ؟ » . گفتم : « نعَم يا رَسُول‌َاللَّه » . فرمود : « مَنْ تابَ ، تابَ اللَّهُ عَلَيْهِ » . بعد از آن فرمود : زبان\r\n\r\n\r\n","description":"","footnote":"\r\n( 1 ) . در حاشيهء ف : به مشاوره .\r\n( 2 ) . در حاشيهء ف : بايد گفت .\r\n( 3 ) . آيا قرآن نزد كسانى مىخوانى كه با هم گفت و گو مىكنند و گوش فرا نمىدهند . مىبايست بعد از اين‌ديگر بر آنان قرآن نخوانى تا اين كه خداى خواهد .\r\n","page_name":" 56 ","page_number":56},
  {"content":"\r\n\r\nبيرون آور و به انگشت مسبّحه زبان مرا مسح فرمود و فرمود : « إِذا كُنْتَ بَيْنَ يَدَىْ قَومٍ وَ تَقْرَأُ كَلامَ اللَّهِ فَاقطَعْ قَراءَتَكْ حَتَّى يَسْمَعُوا كَلامَ رَبِّ الْعِزَّهِ » . « 1 » بعد از آن بيدار شدم زبانم گشوده بود .\r\n\r\nتربيت نونهالان\r\nپنجم : از احوال صغار واقف باشند و ايشان را به طبع خود بازنگذارند كه حال ايشان تباه گردد . و ايشان را از صحبت يكديگر منع كنند كه مفاسد از اين پيدا مىشود كه ايشان كه به هم مىنشينند ، بازار لهو از آن جا گرم مىشود . بايد كه از براى هر يك وظيفهء عملى تعيين كنند و توزيع وقتى بنويسند كه از آن نهج بيرون نروند . و هر كس را آن كس كه اخصّ است به او ، از پدرى يا عمّى يا غير ذلك متوجّه حال باشند بخصوصه . و در عهدهء وكيل الإخوان است كه متوجّه ضبط حال همه باشد عموماً به موعظه حسنه اوّلًا ؛ و زجر و تعنيف ثانياً حال ايشان را به اصلاح آورد . اولياى ايشان همه وكيل الإخوان را اذن بدهند در آن كه تأديب لايق كه صلاح داند ايشان را بكند .\r\n\r\nبخشش و گذشت\r\nششم : آن كه هر گاه كه از بعضى اخوان نسبت با بعضى تقصيرى دست دهد ، آن كس كه تقصير دربارهء او رفته باشد اوّلًا در نفس خود مقصّر را عفو كند و محملى حَسن آن را انديشد . اگر سينه‌اش به همين پاك شد و هيچ كدورت نماند به همين قناعت كند و اگر نه تا سه نوبت به سوى نفْس خويش شفاعت كند كه اى نفس از سر جرم اين برادر درگذر . اگر نفس قبول نكند بعد از آن اظهار كند با او كه از تو چنين تقصيرى دربارهء من صادر شده تا او اگر عذرى داشته باشد باز نمايد و الّا معترف شود به تقصير ، و انابت كند . و در اين باب بايد كه سخن دراز\r\n\r\n\r\n","description":"","footnote":"\r\n( 1 ) . آن گاه كه نزد گروهى هستى و قرآن مىخوانى از خواندن باز ايست تا آن كه به كلام پروردگار گوش فرا دهند .\r\n","page_name":" 57 ","page_number":57},
  {"content":"\r\n\r\nنكشد و بحث به ميان نيايد كه باز كدورتى مجدّد از آن بحث روى نمايد . و اگر عذرى گويد به دو كلمه ادا كند ، اگر او قبول نمود خوب ، و الّا به تقصير معترف شود و عزم جزم كند كه مِن بعد حَسبَ المقدور در تحصيل رضاى او كوشد كه طريق اخوّت انصاف دادن است و انصاف نطلبيدن .\r\nو چون خواندن نامه به اين جا رسد تتمّه نامه نخواند تا هر كس را كه از يكديگر كدورتى باشد به صفا مبدّل كند ، بعد از آن تتمّه نامه بخواند  « وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ » .  « 1 »  * \r\nهفتم : بايد كه در بناءِ مسجد جدِّ تمام فرمايد و همهء اخوان همّت بر آن گمارند كه در اين تابستان اين كار إن‌شاءَاللَّه بحول اللَّه و قوّته از پيش بردارند ، و آنچه ، قَدْرِ ضرورى است البتّه اتمام يابد و باللَّه التّوفيق .\r\n\r\nمشورت\r\nهشتم : خداى عزّوجلّ در صفت اولياى خود فرموده‌اند :  « وَ أَمْرُهُمْ شُورى بَيْنَهُمْ »  « 2 »  ،  بايد كه اخوان كارها به مشورت كنند و از صلاح ديد جماعت بيرون نروند و ترك رأى خود اولى دانند از خلاف جماعت كردن ، كه خطا در جماعت گاه هست كه بهتر است از صواب در انفراد .\r\nنهم : در بناء خانه‌ها تقصير نفرمايند و كسالت و تعلّل به خود راه ندهند .\r\nدهم : اعتماد در همهء باب به رحمت و نصرت خداى عزّوجلّ كنند نه بر حول و قوّت خود . ولاحول و لاقوة الَّا باللَّه العليّ العظيم .\r\n\r\n\r\n","description":"","footnote":"\r\n( 1 ) . و خدا هر كه را بخواهد به راه راست هدايت مىكند . سورهء بقره ، آيهء 213 .\r\n( 2 ) . و كارشان بر پايهء مشورت با يكديگر است . سورهء شورى ، آيهء 38 .\r\n","page_name":" 58 ","page_number":58},
  {"content":"\r\n\r\n\r\nمكتوب 3\r\nبسم اللَّه الرّحمن الرّحيم\r\nمِن عبداللَّه قطب بن محيي ، يكتب للَّه‌لوليّي في السالكين الأمير مرشد الدّين عبدالسّلام .\r\n\r\nكارهاى بيهوده\r\nامّا بعد ؛ نوشته بود كه نمىدانم كه لايُعنى « 1 » چيست ؟ چه خورده‌ام و چه خورده‌اى و از فلان محل مىآيم وازكجا مىآيى و امثال ذلك كه در گفتن و ناگفتن آن هيچ نفعى نيست و هيچ ضرّى عايد نگردد . و لايُعنى امثال اين است يا چيزى ديگر است ؟ و اگر اين‌هاست چون اين ها احوال مباحه است ، چه حرج در آن است ؟\r\nجواب : لايُعنى امثال اين‌هاست . و اگر چه اين ها فى انفُسها مباح است ، امّا اين اشتغال به آن ثمرهء غفلت قلب است در اعراض او از نبأ عظيم كه به وى آورده‌اند . چه ، كسى را كه مثل بهشت و دوزخى در راه باشد مادام كه از آن معنى غافل و ذاهل « 2 » نباشد ممكن نباشد از وى اشتغال جز به اسباب ترقّى به بهشت و توقّى « 3 » از دوزخ . پس مشغول شدن به چيزى كه در آن باب نفعى ندارد نيست الّا ثمرهء غفلت از آن .\r\n\r\nغفلت\r\nو در علم اخلاق مقرّر شده كه هر خُلق كه مثمر معنى است مواظبت بر آن ، مثمر آن خُلق و موكدّ آن است . پس اشتغال به ما لايُعنى مؤكّد\r\n\r\n\r\n","description":"","footnote":"\r\n( 1 ) . لايُعنى : بيهوده .\r\n( 2 ) . ذاهل : فراموش كننده .\r\n( 3 ) . توقّى : خود را حفظ كردن .\r\n","page_name":" 59 ","page_number":59},
  {"content":"\r\n\r\nغفلت دل است از نبأ عظيم . و چون اين غفلت قوّت و رسوخ يافت و معلوم است كه انتهاء « 1 » آدمى از معاصى براى خوف آخرت و اجلال خداىاست عزّوجلّ لاجرم چون از آن غافل باشد اقدام بر معاصى كه مقتضيات طبع است دست دهد .\r\n\r\nرهايى از گناه\r\nپس اشتغال به مالايُعنى اگر بالذّات اثم « 2 » نباشد منجر شود به اثم .\r\nوليّم بداند اگر چه محرّمات امور معدوده است امّا تا دست از بسيارى مباحات باز ندارند ملكهء عصمت كه حاجز است ميان آن كس و محرّمات ، مكتسب نگردد . و چون ملكه عصمت حاصل نباشد البتّه در معاصى افتد . بلى بعد از آن كه ملكهء عصمت مكتسب شود و راسخ گردد و از تزلزل آمن شود اگر شخص توسّع « 3 » كند در رُخَص « 4 » شايد . و اين كه فلان مباح است و فلان محظور نسبت با او باشد امّا نسبت با مبتدى خام كه ملكات فاضله وى را مكتسب نگشته ، همهء اين ها محظور است ، بعضى بالذّات و بعضى بالعَرض . و مَثَل اين مَثَل طعام است كه انقسام او به مأكول و غير مأكول نسبت با اصحّا « 5 » است ، امّا نسبت با مرضى ، همه غير مأكول است الّا اطعمهء معيّنه كه طبيب فرمايد .\r\nو گمان نبرد كه معصيت منحصر در شرب خمر و سَرَق « 6 » و قتل نفس و كذا و كذا است و او را ملكه از انتهاء اين ها حاصل است ، براى آن كه معاصى قلب از اين ها بيرون است و غير صدّيقان را ملكهء انتهاء از آن نه\r\n\r\n\r\n","description":"","footnote":"\r\n( 1 ) . انتهاء : باز داشتن .\r\n( 2 ) . اثم : گناه .\r\n( 3 ) . توسّع : فراخ دستى .\r\n( 4 ) . رُخَص : جمع رخصت ، جايزها .\r\n( 5 ) . اصحّا : تن درستان .\r\n( 6 ) . سرق : دزدى .\r\n","page_name":" 60 ","page_number":60},
  {"content":"\r\n\r\nحاصل است . و مبتدى از خود هم چگونه آمن تواند بود كه ملكهء انتهاء او از معاصى ظاهره چنان راسخ است كه اگر موجبات آن متراكم شود و عهد بر او متطاول شود در آن نافتد و خود را نگاه تواند داشت ؟\r\nنىنى ! غرور شيطان در نَخورَد و به تزكيه نفس به قانون طريقت مشغول شود و بداند كه بلوغ به ذُرْوَهء « 1 » عصمت و تقوى مطلبى است عزيز ، صعب المنال ، « 2 » بعيد المرتجى . « 3 » و ادنى صناعتى از صناعات تا شخص تمام خود را به آن ندهد و روز و شب در كسب آن نكوشد وى را مهارت در آن ميسّر نشود ، چگونه طمع كرده كه صناعت تقوى كه اشرف صناعات و اعزّ ملكات است چه ، ثمرهء او اعظم ثمرات است و شرف صناعت به شرف ثمرهء اوست ، چنين آسان دست دهد ؟\r\n\r\nخاموشى\r\nوظيفهء سالك آن است كه التزام صَمت « 4 » كند على الاطلاق و سخن ناگفتن ، اصلِ طريقهء او باشد . اگر موجبى دينى دست دهد سخن گفتن را ، سخن گويد و الّا خاموش باشد بر اصل ، نه آن كه اصلِ طور او سخن گفتن باشد امّا اگر از سخنى مانع باشد نگويد ، كه هر يك سالك كه طريق خود را بر اين بنا نهد از هالكين باشد . و صَمت يكى است از اركان اربعه كه بناى سلوك بر آن است . اخلالِ به آن كجا سالك را رواست ؟ و اگر فرضاً او گنگ شود چه خواهد كردن ، همان انگارد كه چنان شد و يكباره خاموش شود .\r\nو درست شده كه بعضى از اصحاب سنگ در دهان نهادندى تا بدان از سخن گفتن بسيار باز ايستندى . و درست شده كه كسى در روز احد شهيد شد و سنگ بر شكمش يافتند كه بسته بود از جوع ، مادرش خاك\r\n\r\n\r\n","description":"","footnote":"\r\n( 1 ) . ذُرْوَه : بلندى ، قلّه .\r\n( 2 ) . صعب المنال : دشوار رس .\r\n( 3 ) . بعيد المرتجى : دور از اميد .\r\n( 4 ) . صَمت : خاموشى .\r\n","page_name":" 61 ","page_number":61},
  {"content":"\r\n\r\nاز روى او پاك مىكرد و مىگفت : « هَنيئاً لَكَ الْجَنَّة » . « 1 » حضرت رسول‌اللَّه صلى الله عليه و آله و سلم فرمود : چه مىدانى شايد كه او سخن مىگفت در آنچه او را به كار نمىآمد و منع مىكرد « 2 » از چيزى كه او را در آن زيانى نبود .\r\nو از وصيّت‌هاى لقمان است پسر را كه\r\n« يا بُنَىَّ كُنْ أَخْرَساً عاقِلًا وَ لاتَكُنْ نَطُوقَاً جاهِلًا . وَ لأنْ يَسيلَ لِعابُكَ عَلى صَدْرِكَ وَ أَنْتَ كافّ اللِّسانِ عَمَّا لايُعْنيك أَجْمَلُ بِكَ وَ أَحْسَنُ مِنْ أَنْ تَجْلِسَ إِلى قَوْمٍ فَنَطَقَ بِما لايُعْنيكَ . وَ لِكُلِّ عَمَلٍ دَليلٌ وَ دَليلُ العَقْلِ التَفَكُّر وَ دَليلُ التَفَكُّرِ الْصَمْت » . « 3 »\r\nو از وصيّت‌هاى اوست كه\r\n« يا بُنَىَّ اخْتَرِ المَجالِسَ عَلى عَيْنِكَ فَإِذا رَأَيْتَ المَجالِسَ يُذْكَرُ فيها اللَّه فَاجْلِسْ مَعهُم فَإِنَّكَ إِنْ تَكُ عالِماً يَنْفَعُكَ عِلْمُك وَ إِنْ تَكُ عَيِناً « 4 » يُعَلِّمُوكَ وَ إِنْ يَطْلُع اللَّهُ عَلَيْهِم بِرَحْمَةٍ تُصِبْكَ مَعَهُمْ . و لاتَغْبِطَنَّ امْرءاً رَحِبَ الذِراعَيْنِ بِسَفْكِ دِماءِ المُسْلِمينَ فَإِنَّ لَهُ عِنْدَاللَّهِ قاتِلًا لابِمُوتَ » . « 5 »\r\n\r\n\r\n","description":"","footnote":"\r\n( 1 ) . بهشت بر تو گوارا باد .\r\n( 2 ) . در حاشيهء ف : كرده باشد .\r\n( 3 ) . اى پسرك من ! انديشمند و خاموش باش و پُر گوىِ نادان مباش كه اگر آب دهانت بر سينه‌ات جارى باشد در حالى كه زبانت را از ياوه گفتن باز داشته باشى براى تو بهتر و زيبنده‌تر از آن است كه با گروهى نشينى و سخنى بگويى كه بى فايده است . براى هر كارى نشانه‌اى است و نشانهء عقل ، انديشه و نشانهء انديشه ، خاموشى است .\r\nاين روايت در منابع روايى موجود يافت نشد و فقط قسمت آخر آن « لكل عمل دليل . . . » در كافى ، ج 1 ، ص 15 ، آمده است .\r\n( 4 ) . م 4278 : عيّباً .\r\n( 5 ) . اى پسرك من ! به نظر دقت مجالس را برگزين ، چون ديدى مجالسى را كه در آن ياد خدا مىشود با آنان بنشين ، چه اگر دانشمند باشى دانشت سود بخشد و اگر نادان باشى تو را بياموزند و اگر خداى بر ايشان رحمتى فرو فرستد تو و آنان را با هم فراگيرد . آرزوى هم شأنى كسى را كه در ريختن خون اهل ايمان دلير و دست گشاده است مكن زيرا كه براى چنين كسى كشنده‌اى ناميرا ( يا مرگى غير از مردن ) در پيش خدا آماده است . سنن الدارمى ، ح 379 .\r\n","page_name":" 62 ","page_number":62},
  {"content":"\r\n\r\n\r\nعزلت\r\nوالحق اگر كسى خواهد كه به وصيّت اوّل او عمل كند وى را ميسر نشود تا آن زمان كه به وصيّت دوم عمل كند . و لهذا در اركان اربعه ، صمت قرين عزلت آمده . سالك بايد كه به مجلسى كه در آن جا لغو و لايُعنى گُذرد حاضر نشود و تنهايى بر آن ايثار كند و اگر از تنهايى به تنگ آيد مطالعه كتب تذكره كند ؛ و مجالست با سلف و خيار عباداللَّه اختيار كند كه ايشان از اموات به همنشينى اولىاند و اگر از زندگان كسى يابد كه در ذكر و مذاكرهء خير شركت كند ، صحبت او بر خلوت اختيار كند زآن كه\r\n خلوت از اغيار بايد نه زيار * پوستين بهر دى آمد نه بهار \r\nو اگر چنين كس نيابد تنهايى گزيند و گر در ميان جمع باشد ، به دل بر كنار باشد و در لغو و تخليط ايشان با ايشان شركت نجويد . و چون صمت و عزلت او را ميسر شد و بيدارى شب و صيام ايّام با آن انضمام يافت اركان اربعه سلوك او را تمام شد . سالك را همّت بر تشييد « 1 » اين اركان مىبايد گماشت و ديگر كارها را گذاشت .\r\n ما را خواهى جمله حديث ما كن * خو وا ما كن ز ديگران خُو وا كن \r\nاى دوست مهربان ! فرزند و پيوند و دوست و آشنا و اين و آن و هر كس كه تو مىبينى چون كار افتاد ، همه به خود درمانده‌اند و با خود همراه‌اند .\r\n تا بدانى كه وقت پيچا پيچ * هيچ كس مر تو را نباشد هيچ \r\nو چگونه چنين نباشد و همه فقير و عاجزاند و درمانده و ناقص‌اند .\r\nشخص كه در خود فقير و ناقص باشد اوّل به تكميل خود مشغول بايدش شد و ازالهء فقر و نقص از خود نمود بعد از آن كه در خود تمام شود و از خودش چيزى زياده باشد به ديگران برسد ، و دانى كه تام و فوق التمام خداست .\r\n\r\n\r\n","description":"","footnote":"\r\n( 1 ) . تشييد : محكم كردن .\r\n","page_name":" 63 ","page_number":63},
  {"content":"\r\n\r\nمِهر از اين و آن بگسل و انس با باب و مام بهل روى با خدا آور و انس با ذكر او گير .\r\n آخر از جمله بخواهى ماندن * بين كه را خواهى در آن دم خواندن \r\nدر حديث قدسى درست شده است كه\r\n« أَنَا بُدُّكَ اللازِمِ ، فَالزِمْ بُدَّك » . « 1 »\r\nانسان هاى طبيعى فراموش كن و دوستان طبيعى را فروگذار و دوست الهى به دست آر كه سيماى او خداى را با ياد تو دهد و گفتار او تو را در كار آخرت قوّت بخشد . و چون او به خدا باشد به خدا غنى باشد و وفا كه شيمهء « 2 » كرام است تواند نگاه داشت و در مواطن دنيويّه و اخرويّه مدد و معاونت او از تو نگسلد و حُلّه خُلّت « 3 » او به مقارض اعراض پاره نشود آن روز كه  « الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ » .  « 4 »\r\nو بدان كه وفا صفت ابناى آخرت است و دور باد كه ابناى دنيا را وفا باشد ، براى آن كه دنيا بى وفا ست و نا پايدار است ، لاجرم ابناى او نيز چنين باشند كه ابنا بر طبع آبا باشند . و آخرت جاويد و پاينده باشد لاجرم ابناى او از تلوّن و بىثباتى و ناپايدارى و بى وفائى محمى باشند\r\n « شِنْشِةٌ أَعْرَفُها مِن أخْزَم » . « 5 » \r\nاى دوست مهربان ! امّا چنان دوست ، كم دست دهد ، رسول خداى صلى الله عليه و آله\r\n\r\n\r\n","description":"","footnote":"\r\n( 1 ) . من چارهء پيوسته و همراه توام ، به همراه چاره خود باش . تاريخ بغداد ، ج 2 ، ص 244 . در مصدر « فاعمل لِبدّك » است .\r\n( 2 ) . شيمه : رويّه .\r\n( 3 ) . خُلّت : دوستى .\r\n( 4 ) . در آن روز دوستان غير از پرهيزگاران دشمن يكديگرند . سورهء زخرف ، آيهء 67 .\r\n( 5 ) .\r\n انّ بنىَّ ضرّجونى بالدم * شنشةٌ اعرفُها مِن أخزَم . \r\nشعر از ابى اخزم طائى است كه پس از زخمى شدن به دست پسران فرزندش يعنى اخزم كه او را عاق كرده بود گفت : به راستى فرزندانم مرا به خون در كشيدند و اين عادتى است كه آن را از اخزم مىشناسم .\r\n","page_name":" 64 ","page_number":64},
  {"content":"\r\n\r\nمَثَل ناس را مَثَل جَمَل نهاد كه از صد شتر يكى راحله « 1 » نباشد كه سوارى را شايد ، باقيان براى حمل‌اند امّا چه حمل ؟   « حَمَّالَةَ الْحَطَبِ فِي جِيدِها حَبْلٌ مِنْ مَسَدٍ » .   « 2 »\r\nاى دوست ! سر در گريبان فكرت فرو بر و ديده اعتبار برگشاى تا ببينى كه چيست و بر چيست . اگر بياض نامه به آخر نرسيدى براى تو شرح كردمى كه بر چيست و براى چيست ، امّا اين شرح در بياض نامه‌اى توان كرد كه به آخر نرسد و السلام .\r\nسؤال و پرسنده بود كه ترك مكروه للَّه‌تعالى مثاب عليه است يا مطلقاً ؟ و اگر اوّل باشد فرق ميان مكروه و مباح چه باشد ؟ چون ترك مباح نيز اگر للَّه‌باشد سبب ثواب است .\r\nجواب آن كه ترك مباح‌للّه متصّور نيست مگر آن كه فعل آن مباح متضمّن مكروهى يا حرامى باشد و حينَئِذٍ فَقَد عادَ الثوابُ إِلى تَركِ الحرامِ وَ المَكروه . « 3 » حاصل : مكروه ، ترك او مِن حَيث هُوَ براى خدا متصوّر است و مباح ، ترك او مِن حَيث هُوَ براى خدا متصوّر نيست . چه خدا را رضا در ترك او مِن حيث هُوَنيست و همچنين در فعل او . مثلًا كسى دست‌ها به پشت گيرد و گويد براى خدا چنين مىكنم اين چيزيست غير معقول المعنى براى آن كه نزد خدا دست فروگذاشتن و يا پس پشت گرفتن يكسان است و احدهما احبّ از آن ديگر نيست و كذا فى جانب الترك . واللَّه أعلم .\r\n\r\n\r\n","description":"","footnote":"\r\n( 1 ) . راحله : وسيله سوارى .\r\n( 2 ) . و زنش هيزم‌كش است . و بر گردن ريسمانى از ليف خرما دارد . سورهء مسد ، آيهء 4 و 5 .\r\n( 3 ) . در اين هنگام ثواب در حقيقت به خاطر دورى از حرام و مكروه است .\r\n","page_name":" 65 ","page_number":65},
  {"content":"\r\n\r\n\r\nمكتوب 4\r\nبسم اللَّه الرّحمن الرّحيم\r\nمِن عبد اللَّه قطب بن محيي إِلى وليّي في اللَّه الأمير محب‌ّالملّة و الدّين الشيخ محمّد و مَنْ معه مِنَ الإخوان في الشيراز حَماهم اللَّه عَن الإِعواز و تَلقّاهم بالكرامة والإعزاز .\r\n\r\nپاداش نيكوكاران\r\nامّا بعد ؛ دنيا سر آمد و خلايق حشر شدند و هر كس را جزاى كردار خويش پيش آمد . چه زيان نيكوكاران را كه به نعيم مقيم رسيدند و به جوار مَلِك سلام پيوستند و آن جا خوش نشستند . از آن طعن و انكار كه اهل اغترار « 1 » بر كردارايشان مىكردند و تمسّك به رسوم مرسلين را براى رسوم ابناى دنيا فروگذاشت مىكردند و آن را مايهء استهزا و استخفاف مىساختند و به عيب و نقيصه باز مىگفتند ، لا واللَّه ! هيچ ايشان را از آن زيان نيست كه نه بيهوده گويان ماندند و نه آن بيهودهء ايشان و امر كردگار ما بر ايشان نازل شد و دمار از ايشان برآورد .\r\n\r\nخداپرستان و دنيادوستان\r\nسپاس و ستايش خداوند سلام را كه بر ما منّت نهاد و راه مرسلين به ما آموخت و ديدهء ما از استحسان سيرت ابناء دنيا بر دوخت تا آنچه ايشان آن را عظيم مىدانند ما آن را خوار مىدانيم و آن چيز كه ايشان آن را خوار مىدارند ما آن را عزيز و بزرگوار مىداريم . ايمان به خدا آورديم و به محمّد صلى الله عليه و آله و سلم و اگر چه اين گفتارى است عام كه همه زبانى به\r\n\r\n\r\n","description":"","footnote":"\r\n( 1 ) . اغترار : فريفته شدن .\r\n","page_name":" 66 ","page_number":66},
  {"content":"\r\n\r\nآن جارى است ، اما مدّعا به دو گواه ثابت شود : يكى گفتار و دوم كردار .\r\nچون هر دو شاهد آيند كار تمام شود كه  « إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ » .  « 1 » ابناء دنيا را گواه گفتار باشد ، امّا چون از كردار ايشان گواهى طلبيم گواهى ندهند چون رسمى از رسوم جبّاران نتوانند كه فروگذاشت كنند ، و صد رسم از رسوم مرسلين اگر فرو گذاشت بايد كرد بر ايشان گران نيايد . ترسم كه نزد قاضى محشر تمسّك ايشان به سِجِل « 2 » نرسد و مدّعاى ايشان به ثبوت نپيوندد . و چه چاره سازم چون خداى عزّوجلّ ثُعبانِ قهر را قُوت از مغز ايشان مقرّر كرده باشد .  « فَلا تَذْهَبْ نَفْسُكَ عَلَيْهِمْ حَسَراتٍ »  « 3 » فرو خوانم و گفت و گوى با ايشان فروپيچم كه هر كس كه اهل هدايت است بيّنهء علم و حكمت به او رسد  وَ قَلِيلٌ ما هُمْ .  « 4 »\r\nجَعَلَك‌َاللَّهُ حَبيبي وَ مَن مَعَكَ مِن الإخوان في اولئكَ الْقَليلينَ وَ لَعَمْري لَهُمُ الْقَليلونَ الكَثيرُون .\r\n« 5 »\r\n\r\n\r\n","description":"","footnote":"\r\n( 1 ) . سخن خوش و پاك به سوى او بالا مىرود و كردار نيك است كه آن را بالا مىبرد . سورهء فاطر ، آيهء 10 .\r\n( 2 ) . سجل : نامه‌اى كه قاضى در آن دعاوى و حكم و اسناد را نويسد .\r\n( 3 ) . نبايد كه جان تو به خاطر آن‌ها دچار اندوه شود . سورهء فاطر ، آيهء 8 .\r\n( 4 ) . آن‌ها هم بسيار كم‌اند .\r\n( 5 ) . اى دوست من خدا تو را و برادرانى كه با تواند از جملهء اين گروه اندك قرار دهد و به جان خودم كه ايشان اندكند و در اندكى بسيار .\r\n","page_name":" 67 ","page_number":67},
  {"content":"\r\n\r\n\r\nمكتوب 5\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الإلهيّين و شيخهم و أميرهم سلام عليكم و رحمةاللَّه و بركاته\r\n\r\nفريب دنيا\r\nإِنّي احمدُ إليكم اللَّه الّذى لا إله إلّاهو ، و أسأله أَنْ يجمع شَملَكم و يوفِّق اللَّه بينكم .\r\nامّا بعد ؛ دنيا چنگال و دندان بر آدمى تيز كرده و امروز يا فردا او را خواهد دريد و طعمهء موران و ماران خواهد ساخت ؛ مع ذلك آدمى در روى دنيا خندد و او را دوست دارد و انس از او يابد ! عجب ساده كه آدمى است . به خداى كه دنيا در كار آدمى و سادگى او حيران است كه اين همه را از ايشان مىكُشد و در خاك و خون مىكِشد و ايشان از پى او باز نمىشوند و مهر از وى نمىگسلند !\r\nاى آدمى ! دنياى بيگانه را بگذار و به طلب آشناى خود مشغول شو ، كه به خداى كه تو را آشنائى است كه چون او را بيابى و در كنف او رَوى از دنيا بىنياز شوى بلكه دنيا به تو نيازمند گردد و عجوزهء ملعونه به درِ سراى تو آيد و در كوبد و عجز كند و تو به وى التفات ننمائى .\r\nقال العارف :\r\n اگر سلطان ما را بنده باشى * همه گريند و تو در خنده باشى \r\n\r\n","description":"","footnote":"","page_name":" 68 ","page_number":68},
  {"content":"\r\n\r\n و گر پُر غم شود اطراف عالم * تو شاد و خرّم و فرخنده باشى\r\nاگر چرخ و زمين از هم بدرّد * وراى هر دو جايى زنده باشى\r\nبه هفتم چرخ نوبت پنج دارى * چو خيمه شش جهت بركنده باشى\r\nهمه مشتاق ديدار تو باشند * تو صد پرده فروافكنده باشى \r\nاى آدمى ! اين و آن نه آشناى تواند ، براى آن كه هر يك بر هستى خود مىتنند . آشناى تو آن كس است كه هستى تو بر تو تند . بازآ و نِگر  « ارْجِعُوا وَراءَكُمْ فَالْتَمِسُوا نُوراً »  « 1 »  .  يا از كسى كه باز او نگرسته باشد « 2 » كه\r\n« اللَّهُمَّ انى أَسْأَلُكَ حُبَّ مَنْ يُحِبُّك » . « 3 »\r\nاى آدمى ! با وحشت چه ساخته‌اى ، بوى آشنائى از دريچه دل مىوزد ، از دم ويس قرن بوى خدا مىآيد .\r\n\r\nدر جست جوى اهل دل\r\nخود را به فِناى « 4 » ايشان رسان و شامهء صدق پيش دار و استنشاق ارواح كن تا قوّت روح يا بى\r\n« إِنَّ لرَبِّكُمْ فِي أَيَّامِ دَهْرِكُمْ نَفَحَاتٍ أَلا فَتَعَرَّضُوا لَهَا » . « 5 »\r\nو اگر گويى چه دانم كه اهل دل در ارض هستند يانه و اگر هستند ايشان را چگونه توانم شناخت ؟ گويم : بدان كه اهل دل در\r\n\r\n\r\n","description":"","footnote":"\r\n( 1 ) . به دنيا بازگرديد و از آن جا نور بطلبيد . سورهء حديد ، آيهء 13 .\r\n( 2 ) . م 4278 : يا باز كسى كه باز او نگرسته باشد ، م 72 : يا باز كسى كه باز او نگريسته باشد .\r\n( 3 ) . خدايا دوستى دوستانت را مسئلت دارم . بحارالانوار ، ج 91 ، ص 148 . در مصدر « حبّك و حبّ من يحبّك » است .\r\n( 4 ) . فِنا : آستانه .\r\n( 5 ) . همانا پروردگار شما را در روزگارتان نسيم‌ها است به هوش باشيد تا خود را بر آن نسيم‌ها عرضه‌داريد . بحارالانوار ، ج 68 ، ص 221 .\r\n","page_name":" 69 ","page_number":69},
  {"content":"\r\n\r\nارض هستند تا روز قيامت كه\r\n« لايَزالُ طائِفَةٌ مِن أُمَّتي ظاهِرينَ عَلى الْحَقِّ .\r\nقالَ البُخارِي : وَ هُمْ أَهْلُ الْعلمِ » « 1 » ، تا حجت خداى بر اهل ارض درست باشد . و اگر ايشان را نتوان شناخت همچنان حجّت قائم نباشد ، هر كس كه از غرض پاك شود و در طلب صادق ، ايشان را تواند شناخت چه ايشان نورند و نور را خفائى نيست . مانع ادراك نور غيرِكورىِ ديده نيست و كورى آن ديده كه به آن اهل دل تواند ديد از غرض و حسد متولّد شود .\r\n نظر پاك تواند رخ جانان ديدن * كه در آيينه نظر جز به صفا نتوان كرد \r\nهر كس كه از غرض و هوا و عجب و ريا و حبّ و علوّ و كبريا پاك شود و در طلب اهل دل كمر بندد و به اخلاص قدم در اين جُست و جوى نهد البتّه بيابد .\r\n سايه حق برسر بنده بُوَد * عاقبت جوينده يابنده بُوَد \r\nواللّه ولىّ التوفيق و بِيَدِه أَزِمّة التّحقيق .\r\n\r\n\r\n","description":"","footnote":"\r\n( 1 ) . همواره گروهى از امت من پشتيبان حق باشند . بخارى گفته است « و آنان دانشمندانند » . صحيح‌بخارى ، كتاب الاعتصام بالكتاب و السنه .\r\n","page_name":" 70 ","page_number":70},
  {"content":"\r\n\r\n\r\nمكتوب 6\r\nبسم اللَّه الرّحمن الرّحيم\r\nمِن عبد اللَّه قطب بن محيي إِلى أخى الأعزّ الأمير غياث الدين محمّد جعله اللَّه مِنَ المؤمنين الّذين هم في صلواتهم خاشعون و الّذين هم عن اللّغو معرضون .\r\nفَإِلى مَتى هذا التَّمادي في الغَفلة عن‌اللَّه ؟ و الموتُ قد شَدَّ رَحله إِلّا سَيُدْرِك امرؤٌ أَمرَهُ قبل أَنْ يَبلُغ وَقْرُه فَإِنَّ الإنسان كادحٌ إِلى ربّه كدحاً فملاقيه إلّاقام ليلَهُ ساجداً متواضعاً ، إلّاتملّق عَبدٌ لِرَّبه خاضِعاً إلّاتَقَلَّب امرؤ في فِراشِه فَرَقَّ ليومٍ يكونُ الناس كالفَراشِ المَبثُوثِ إلّاكادَت مفاصله أَنْ يَنْخَلِعَ خشيةً ليومٍ يكونُ الجبال كالعِهنِ المَنْفُوش كلّا بَلْ رانَ على قلوبهم ما كانوا يكسبون . أفٍّ لِهذه العُقول السّخيفَة و الآراءِ الضعيفة فإذا لم تجدوا سبيلًا إِلى التحقّق بِها فَهَلّا يُكَلّفوها ، فَإِنَّ المُتَباكى أَحَدُ الباكين ، و المُتَواجِدُ أَحَدُ الواجِدين و كادَ أَنْ يكون المُكلَّف كَلَفاً . أَما سَمِع اللَّه تعالى يقول : « انْفِرُوا خِفافاً وَّ ثِقالًا » « 1 » فَإِنْ لم يَسْتَطِع أَنْ يَنْفِرَ نَشيطاً مَسرُوراً فَلَولا نَفَرَ مُكرَهاً مَجْرُوراً . « 2 »\r\n\r\n\r\n","description":"","footnote":"\r\n( 1 ) . سورهء توبه ، آيهء 41 .\r\n( 2 ) . از عبداللَّه قطب بن محيى به برادر بزرگوار امير غياث الدين محمّد كه خداوند او را از مؤمنان قرار دهد آنان كه در نماز خويش خاشع‌اند و از بيهوده مىپرهيزند .\r\nپس تا كى اين غفلت از خدا ادامه دارد ؟ ! در حالى كه مرگ بار بسته ( و نزديك است به آنان برسد ) مگر آن كه آدمى پيش از رسيدن بارِ مرگ تدارك كار خويش ببيند ، كه انسان به سوى پروردگار خويش كوشنده است آن هم كوشيدنى سخت تا او را ملاقات كند . و مگر آن كه شب را به عبادت خاضعانه سپرى كند و مگر آن كه از خدا به كُرنش در خواست كند و در بستر خويش بگردد و براى روزى كه مردم همانند پروانه‌هاى پراكنده مىباشند گريه كند ؛ و مگر آن كه آن گونه از ترس خدا بلرزد كه مفاصل او از هم بگسلد به خاطر روزى كه كوه‌ها از ترس خدا همانند پشم زده شدهء رنگين مىگردند . و البته نه چنين است بلكه آنچه انجام دادند زنگار بر دل‌هاى آنان بسته است . واى بر اين خردهاى پست و آراء سست ! چرا آن گاه كه راهى به درك حقيقت نيافتند دست كم آن را با تكلف به خويش نبستند كه آن كس كه به نمايش مىگريد از گريه كنندگان است و آن كه در جست جوى يافتن است از يابندگان است و نزديك است كه آن كه بر خود سخت مىگيرد از دوستاران شود . مگر او نشنيده كه خداوند مىفرمايد : « كوچ كنيد سبك بار و سنگين بار » پس اگر نمىتوانيد با نشاط و سرور كوچ كنيد پس چرا حتى با كراهت و به زورِ كشيدن حركت نمىكنيد ؟\r\n","page_name":" 71 ","page_number":71},
  {"content":"\r\n\r\n لنگ و لوك و خفته شكل و بى ادب * سوى او مىغيژ « 1 » و او را مىطلب\r\nگر گران و گر شتابنده بُوَدعاقبت جوينده يابنده بُوَد \r\n\r\nتفكر در زمين و آسمان\r\nاى برادر ! هنوز وقت نيامده كه ديدهء اعتبار بر گشائى و در امر كردگار استبصار پيدا كنى ؟ تأمّل كن در آفتاب كه در حالى واحد سه حركت مىكند :\r\nيكى در طول و از آن شب و روز باز ديد مىآيد كه اگر آن حركت نكردى دايم روز بودى و مردمان وقت آسايش و خواب نيافتندى ، چه خواب در ظلمت توان‌كرد كه در ظلمت دست بر امتعهء اين كس نيابند چنانچه فرمود :\r\n « وَ جَعَلْنَا اللَّيْلَ لِباساً » .  « 2 » و نيز از دوام حرارت جهان بسوختى يا دايم شب بودى و مردمان وقت اكتساب و تردّد نيافتندى كه  « وَ جَعَلْنَا النَّهارَ مَعاشاً » .  « 3 » و إِلى ذلك الإشارة بقوله :  « قُلْ أَ رَأَيْتُمْ إِنْ جَعَلَ اللَّهُ عَلَيْكُمُ اللَّيْلَ سَرْمَداً »  « 4 »\r\n\r\n\r\n","description":"","footnote":"\r\n( 1 ) . مىغيژ : امر به غژيدن است كه به معناى به زانو و دست وسرين راه رفتن است .\r\n( 2 ) . و شب را پوششتان قرار داديم . سورهء نبأ ، آيهء 10 .\r\n( 3 ) . و روز را گاهِ طلب معيشت قرار داديم . سورهء نبأ ، آيهء 11 .\r\n( 4 ) . و به همين مطلب خداوند در قرآن اشاره فرموده است كه بگو : چه تصور مىكنيد اگر خداوند شبتان‌را تا روز قيامت طولانى سازد ؟ سورهء قصص ، آيهء 71 .\r\n","page_name":" 72 ","page_number":72},
  {"content":"\r\n\r\nالآيات .\r\nو دوم حركت در عرض كه  « فَلا أُقْسِمُ بِرَبِّ الْمَشارِقِ وَ الْمَغارِبِ »  « 1 » اشاره بدان است و از آن فصول اربعه باز ديد شود و اختلاف ليل و نهار به حسب طول و قصر در آفاق باشد . و در ربع شتائى « 2 » نهار اقصر باشد و روز كوتاه باشد و شب دراز و به سبب قلّت مكث آفتاب در فوق ارض ، بَرد بر هوا مستولى شود . و در ايّام بودن آفتاب در شمال كه ايّام تابستان و بهار است قوس نهار اطول باشد و به سبب كثرت مكث او در وجه ارض هوا ميل به گرمى كند . و به سبب اين اختلاف فصول و تفاوت حَرّ و بَرد ، ثمرات نضج يابد . و إِلى هذا الاختلاف الاشارة بقوله تعالى  « يُولِجُ اللَّيْلَ فِي النَّهارِ »  « 3 »  *  يعنى فى الرّبيع و الصيّف و  « وَ يُولِجُ النَّهارَ فِي اللَّيْلِ »  « 4 »  *  يعنى فى الخريف والشتاء . و به اين اختلاف شجره حيّه را از نواة ميته بيرون آورد و نواة ميته را از شجره حيّه ، چنانچه نخل از دانه و دانه از نخل كه  « يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ » .  « 5 »  * \r\nسوم حركت در عمق كه در ايّام بودن در جنوب در حضيض باشد و به زمين نزديك و در ايّام بودن در شمال در اوج باشد و از زمين دور . و به اين قلّت مكث او در فوق الارض در ايّام جنوبى و كثرت مكث او در ايّام شمالى متدارك شود تا افراط در بَرْد و حَرّ كه خارج الطّاقه مواد باشد دست ندهد .\r\n\r\n\r\n","description":"","footnote":"\r\n( 1 ) . پس سوگند به پروردگار مشرق ها و مغرب ها . سورهء معارج ، آيهء 40 .\r\n( 2 ) . شتائى : زمستانى .\r\n( 3 ) . [ خدا 
  ] شب را در روز درمىآورد . سورهء حج ، آيهء 61 .\r\n( 4 ) . و [ خدا 
  ] روز را در شب درمىآورد . سورهء حج ، آيهء 61 .\r\n( 5 ) . زنده را از مرده بيرون آرد و مرده را از زنده . سورهء روم ، آيهء 19 .\r\n","page_name":" 73 ","page_number":73},
  {"content":"\r\n\r\n\r\nتفكّر در آيات خدا\r\nاى برادر ! اگر فهم اين معانى كه گفتم تو را ميسّر شود بدانى كه زمين و آسمان به منزله يك چيز است دست به هم داده و كلّ جهان به منزلهء يك چيز است مشتبك به يكديگر . همه به هم متعلق همچون آدمى واحد كه بعضى از او سر است و بعضى تن و راه از سر به تن مفتوح و مدد از سر به تن و اصل ، كما قال سبحانه :  « يَعْلَمُ ما يَلِجُ فِي الْأَرْضِ وَ ما يَخْرُجُ مِنْها وَ ما يَنْزِلُ مِنَ السَّماءِ وَ ما يَعْرُجُ فِيها » .  « 1 »  * \r\nاى برادر ! و اين شناخت تو را و هر كس را كه اين شناخت بيابد مضطر سازد به اقرار به صانعى حكيم كه اين كثرت را نظام واحد بخشيده و هر چيز را به جاى خود بداشته ؛ مگر آن كسى را كه مزاج فطرتِ او بِگشته باشد و دنگ شده  « كَالَّذِي اسْتَهْوَتْهُ الشَّياطِينُ فِي الْأَرْضِ حَيْرانَ » .  « 2 »\r\nاى برادران ! تفكّر كه يك ساعت او بهتر است از عبادت شصت سال ، چنين تفكّر است نه تفكر در ذات خداوند و نه تفكّر در عالَم مِن حيث هُوَ هُوَ ، لا مِن حيثُ انَّه آيةٌ . و چنان كه تفكّر در آيات بهتر است از عبادت شصت سال ، تفكّر در ذات بدتر است از معصيت شصت سال . و تفكّر فلاسفه در عالم نه از آن روى است كه آيهء خدائى است بلكه بر وجهى است كه صارف است از خداى ، براى آن كه تفكر ايشان جهت استخراج اسباب و علل است تا آن مقدار استشعار اجمالى كه عوام را هست از جهت إله عزّوجلّ ايشان را نيز نماند . چنانچه از زِلازل و رعد و برق ، عامه را استعشار عظمتى و تنبّهى و خشيتى لاحق شود كه\r\n\r\n\r\n","description":"","footnote":"\r\n( 1 ) . هر چه را كه در زمين فرو شود و هر چه را كه از زمين بيرون آيد و هر چه را كه از آسمان فرود آيد و هر چه را كه بر آسمان بالا رود ، مىداند . سورهء سبأ ، آيهء 2 .\r\n( 2 ) . همانند آن كس كه شيطان گمراهش ساخته و حيران بر روى زمين رهايش كرده ، سورهء انعام ، آيهء 71 .\r\n","page_name":" 74 ","page_number":74},
  {"content":"\r\n\r\nفلاسفه كه تأمل در علمى كه نزد ايشان مسمّى است به علم آثار عِلويّه كرده‌اند آن از خود نيابند . و حرفت فلاسفه اين دو تفكّر است مذموم .\r\nپس بدترين خلايق ايشانند « 1 » و اتباع ضالّ ايشان .\r\nو اللَّهُ العاصِم و السلام عليك و رحمة اللَّه و بركاته .\r\n\r\n\r\n","description":"","footnote":"\r\n( 1 ) . روشن است كه مقصود او فلاسفهء دهرى مذهب است و گرنه فيلسوفان الهى از اين گونه انديشه‌هاى سخيف به دور هستند .\r\n","page_name":" 75 ","page_number":75},
  {"content":"\r\n\r\n\r\nمكتوب 7\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الأخِ الأمين غياث الدّين محمّد وفّقه‌اللَّه لسلامة الدّين و عافية الدّنيا و استقامة الأمر .\r\n\r\nخوف و رجا\r\nامّا بعد ؛ دلم به گوشه‌اى مىكشد كه از غوغاى جهان آسوده باشد و از هر چه مانع است از ذكر خداى عزّوجلّ و تأويل در حكمت او خالى ، و ديگر يارانى كه هر چند از خداى گويى دلشان نگيرد . ندانم اين معنى كى صورت خواهد بست و موانع اين چگونه مرتفع خواهد شد .\r\nسوخت دلم در غم « 1 » تو دست من سوخته گير\r\nاى برادر ! چه گويم كه شوق صفاى عالَم ارواح دلم را چه افكار مىدارد ، بيم آن است كه از بى صبرى جامهء تن چاك كنم و خوف انقطاع چه گويم كه مرا چگونه مىگدازد ، چون آن فُسحت و انوار به نظر در مىآيد خواهم كه در ساعت بميرم تا آن را در برگيرم .\r\nباز اين انديشه مىآيد كه چه دانى كه به آن رسى ! از اين انديشه آتشى و دودى بر مىخيزد كه تمام بخواهد سوخت . در ميان اين انقباض و انبساط منقلبم و همدردى نه كه با وى بثّ اين شكوى كنم  « إِنَّما أَشْكُوا بَثِّي وَ حُزْنِي إِلَى اللَّهِ » .  « 2 »\r\nو السلام عليك و على الإخوان أجمعين و رحمة اللَّه و بركاته .\r\n\r\n\r\n","description":"","footnote":"\r\n( 1 ) . م : در غمت .\r\n( 2 ) . جز اين نيست كه شرح اندوه خويش تنها با خدا مىگويم . سورهء يوسف ، آيهء 86 .\r\n","page_name":" 76 ","page_number":76},
  {"content":"\r\n\r\nاحوال اخوان ظاهراً و باطناً در صحبت شيخ محمود به تفصيل اعلام كند و او را زود روانه سازد .  « وَ السَّلامُ عَلى مَنِ اتَّبَعَ الْهُدى »  . « 1 »\r\n\r\n\r\n","description":"","footnote":"\r\n( 1 ) . و سلام بر آن كس كه از پى هدايت قدم نهد . سورهء طه ، آيهء 47 .\r\n","page_name":" 77 ","page_number":77},
  {"content":"\r\n\r\n\r\nمكتوب 8\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه الأمير عماد الملّة و الدّين جعفر سَميّ جعفر الطّيار فالواجب عليه أن يكون سيره طيراناً . « 1 »\r\n\r\nشتاب در سير معنوى\r\nامّا بعد ؛ حضرت رسول صلى الله عليه و آله و سلم فرموده :\r\n« مَنْ ساوى يَوْماهُ فَهُوَ مَغْبُون » . « 2 »\r\nراه مىبايد رفت كه مسافت دراز است و عمر كوتاه ، كه اگر آهسته مىروند خوف انقطاع هست . چنان به شتاب مىبايد رفت كه سايه از ايشان باز ماند . مار وار از پوست هستى بيرون مىبايد جهيد .\r\nاى ولىّ من ! اگر بدانى كه سايران إِلى اللَّه را چه نُزُل‌ها « 3 » آماده كرده‌اند ، آب و نانِ جهان تو را نگوارد « 4 » و خواب در ديده نيايد و قريب و بعيد تو را فراموش شوند الّا رفقاى سلوك اين راه .\r\nاى ولىّ من ! با شبهات ، آن بايد كرد كه آن حلّاق « 5 » كرد با آن مرد كه نزد وى رفت كه موى سفيد از لحيهء « 6 » او جدا كند . او تمام لحيه‌اش بريد و\r\n\r\n\r\n","description":"","footnote":"\r\n( 1 ) . از عبداللَّه قطب بن محيى به سوى دوست خدائيم امير عماد الملة و الدّين جعفر ، همنام حضرت جعفر طيّار كه لازم است او نيز سير وسلوكش سريع و پروازى باشد .\r\n( 2 ) . هر كه دو روزش يكسان باشد او زيان كار است . وسائل‌الشيعة ، ج 16 ، ص 94 . در مصدر « مَن‌ِاسْتَوَى يَوْمَاهُ » است .\r\n( 3 ) . نُزُل : آنچه براى ميهمان فراهم مىكنند ، جايگاه .\r\n( 4 ) . م : نگذارد . در حاشيهء ف : ناگوارد .\r\n( 5 ) . حلّاق : آرايشگر .\r\n( 6 ) . لحيه : ريش .\r\n","page_name":" 78 ","page_number":78},
  {"content":"\r\n\r\nپيش وى نهاد و گفت : تو از هم جدا كن كه مرا كار است . تبر بر بيخ درخت انديشه مىبايد زد كه او را عن اصله قطع كند ، چه پرواى تميز صحيح و سقيم اوست وامّا\r\n عقل تا مست نشد چون و چرا پست نشد * و آن كه او مست شد از چون و چرا رست كجاست ؟ \r\n\r\nپيروى از اهل بيت عليهم السلام\r\nاى ولىّ من ! تشبّه به اهل بيت « 1 » رسول اللَّه صلى الله عليه و آله و سلم مىبايد كرد حسب المقدور ، و تا چنان طور كه ايشان را بوده پيش نيايد تشبّه به ايشان ميّسر نگردد . اين طور كه حال پيش آمده اگر بماند و به همين نهج كه روى نموده پيش رود در ضمن آن بسا تشبّه كه به ايشان توان كرد ، امّا اگر كسى تنها رود و در مغاره نشيند كمال تشبّه به ايشان نتوان كرد ، براى آن كه احوال كه مظنّه چنان افعال است كه اهل بيت « 2 » مىكردند او را پيش نمىآيد .\r\nغرض كه نوع جمعيّت و اين نهج ، مرحمتى است از خداى عزّوجلّ كه روى نموده . جماعتى از سالكان را كه چنين طور پيش نيامده‌اند مضطر بوده‌اند به آن كه به حال خود باشند و فرا خور آن طور كه ايشان را پيش آمده زيستى كنند و بر غصّهء فوت آن تشبّه صبر نمايند ؛ كه آنان را كه اين رحمت پيش آمده آن را بر خود ضايع نكنند و وساوس شياطين بيرون و اندرون ايشان را سست نسازد و پژمرده نگرداند كه اگراين نوبت باختند ، باختند .\r\nاى ولىّ من ! بسيار چيزى نمىدانستيد و اكنون مىدانيد ، و بسيار ديگر هست كه اين زمان نمىدانيد و بعد از اين بدانيد پس صبر كنيد و\r\n\r\n\r\n","description":"","footnote":"\r\n( 1 ) . در حاشيهء ف : ياران پيغمبر .\r\n( 2 ) . در حاشيهء ف : صحابه .\r\n","page_name":" 79 ","page_number":79},
  {"content":"\r\n\r\nلنگر خود نگاه داريد تا عواصف شبهات شما را از جاى برنكند كه حقيقت هر چيز به وقت خود معلوم شود . صبر كنيد كه  « وَ جَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا وَ كانُوا بِآياتِنا يُوقِنُونَ » .  « 1 »\r\nاى ولىّ من ! خواهم كه نامه كه نويسى به خون جگر نويسى و بوى جگرِ كباب از آن كتابت شنوم . اى ولىّ من ! خواهم كه قطعهء آتش‌ِافروخته باشى كه هر كه با تو نشيند گرم شود .\r\n نار خندان باغ را خندان كند * صحبت مردانْت از مردان كند \r\n\r\nعزم و اراده\r\nاى ولىّ من ! خليفه را مرض گِل خوردن بود و هر نوع علاج كه مىكردند مفيد نبود . روزى از كسى علاج آن پرسيد گفت : « عَزمَةٌ مِنْ عَزماتِ الرِجالِ » . « 2 » گفت : راست گفتى عزم كردم كه ديگر گِل نخورم و نخورد « 3 » . مرض همه كس گِل خوردن است كه ميل است به خلاف فطرت و علاجش عزمى است مردانه و قصّه كوتاه .\r\nاى ولىّ من ! بايد كه صلابت تو در عزم و كار خود چنان باشد كه شيطان را زهرهء القاء شبهات نباشد و از تو چنان گريزد كه از سايهء مردان مىگريزد .\r\nاى ولىّ من ! سالك كه در كار خود متمكّن شد هر گاه شيطان به وى نزديك مىشود مصروع مىگردد وشياطين بر او جمع‌مىشوند ومىپرسند كه او را چه افتاده ؟ مىگويند كه آدميش گرفته است . چنانچه مصروع انس را گويند جنّش گرفته . جَعَلك اللَّه وليّي مِن أولئك و أعطاهُ ما أعطى أولياءه و الصّديقين مِنْ عِبادِه و آخر الوصيّه أَنْ لا تَرْكَن إِلَى\r\n\r\n\r\n","description":"","footnote":"\r\n( 1 ) . از ميان آن قوم پيشوايانى پديد آورديم كه چون صبورى پيشه كردند و به آيات ما يقين داشتند ، سورهء سجده ، آيهء 24 .\r\n( 2 ) . اراده‌اى از اراده‌هاى مردان .\r\n( 3 ) . در حاشيهء ف : و ديگر هرگز گل نخورد .\r\n","page_name":" 80 ","page_number":80},
  {"content":"\r\n\r\nالَّذينَ ظَلَمُوا فَتَمَسَّكَ النَّار وَ لا تُجالس الغافلين و لاتَسْتَمع إِلى اشْتاتِ الحديث . « 1 » و السلام عليكم .\r\n\r\n\r\n","description":"","footnote":"\r\n( 1 ) . خدا دوست مرا از آن گروه ( مردان الهى ) قرار دهد و آنچه را به اولياى خود و صدّيقان عطا كرده به او نيز ببخشايد و آخر سفارش آن كه به ستمگران مگراى كه آتش قهر خداى تو را دريابد و با اهل غفلت منشين و به گفتارهاى پراكنده گوش مده .\r\n","page_name":" 81 ","page_number":81},
  {"content":"\r\n\r\n\r\nمكتوب 9\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيبي الأمير عماد الملّة و الدّين جعفر .\r\n\r\nگرفتار هواى نفس\r\nامّا بعد ؛ اتِّباع هوى ديگر است و مغلوب هوى بودن ديگر . اتّباع هوى آن است كه به مقتضى آن عمل كند طائعاً مُسْتَسْلِماً راضِياً مُنْشَرِحاً . « 1 » و مؤمن از اين معنى مَحْمِىّ « 2 » است كه اين صفت كفّار است ، كه  « رَضُوا بِالْحَياةِ الدُّنْيا وَ اطْمَأَنُّوا بِها »  « 3 » وصفُ الحال ايشان است و  « أَخْلَدَ إِلَى الْأَرْضِ وَ اتَّبَعَ هَواهُ »  « 4 » بيان سوء فعال ايشان است .\r\nو مغلوب هوى بودن آن است كه راضى و منشرح نباشد به مقتضى آن لكن از مقاومت آن عاجز آيد تا مجرور « 5 » شود به سوى آن با هزار ملامت و سركوب كه از خود يابد . و اين بر اين وجه در ضعفاى مؤمنان ممكن است كه يافت شود . واصحاب نفس لوّامه - كه اگر از كرامت مطلقاً خالى بودى مُقْسَمٌ عَليه « 6 » نگشتى - ايشانند ، وَ ظالِمٌ لِنَفْسه كه از فِرَق ثلاث مُصطَفين « 7 »\r\n\r\n\r\n","description":"","footnote":"\r\n( 1 ) . در حال رغبت و خود را سپردن و خوشنودى و شكفتگى .\r\n( 2 ) . مَحْمِىّ : حمايت شده .\r\n( 3 ) . به زندگى دنيوى خشنود شده و بدان آرامش يافته‌اند ، سورهء يونس ، آيهء 7 .\r\n( 4 ) . ولى او در زمين بماند و از پى هواى خويش رفت . سورهء اعراف ، آيهء 176 .\r\n( 5 ) . مجرور : كشيده شده .\r\n( 6 ) . مُقْسَمٌ عَليه : سوگند ياد شده به او .\r\n( 7 ) . فِرَق ثلاث مُصطَفين : دسته جات سه گانه برگزيدگان .\r\n","page_name":" 82 ","page_number":82},
  {"content":"\r\n\r\nاست ايشان باشند . و اگر چه اين بر اين وجه منافى اصل ايمان نيست امّا از شركِ خفى است كه منافى كمال ايمان است .\r\n\r\nانديشه در كليات هستى\r\nو فى الحقيقة عارى است عظيم بر مؤمن كه مغلوب و مَأسُور « 1 » شهوات باشد . و نه انداخته او را به اين اسْفل ، الّا ادْمانِ « 2 » تأمّلِ در جزئيّات و اعراض از تأمّل در كليّات ، براى آن كه چون دل از كليّات فارغ شد به جزئيات مشغول مىشود و انديشه‌هاى جزوى مبادى شهوات است و مقوّى جانب حيوانيّت . چنانچه انديشه‌هاى كُلّى مبادى قطع شهوات است و مقوّى جانب مَلَكيّت . و آنچه در قرآن مجيد امر شده به تأمّل در آيات كما فى قوله تعالى :  « إِنَّ فِي خَلْقِ السَّماواتِ وَ الْأَرْضِ »  « 3 »  *  الآيةَ و فى غَيْرِها مِنَ الْايات براى همين است تا شخص ، كلّى الوجود شود و به عالم اعلى ارتفاع « 4 » كند . مثلا تأمّل كند در كار آسمان و زمين كه چنين جِرمى عظيم محيط كه جَليّاتِ « 5 » كار جهان به يك كوكب از كواكب او انتظام مىيابد ، وَ هُوَ الشَّمسُ وَ اعْرَضْنا عَن خَفِيَّاتِها ، « 6 » پيوسته در رَوِش است بى قصور و فتور . اين روش و گردش را هر آينه غايتى باشد . آيا آن غايت كه در گردش آسمان است اعَزّ و اشرف خواهد بود يا آن غايت كه در حركات دَوابِّ « 7 » ارض است در پى گياه و علف ؟ عجب كه عاقلى اين حركات جُزْئيهْ مضطربه را اعَزّ و اشرف داند از آن حركات كليّه منتظمه ، يا اين را با اين\r\n\r\n\r\n","description":"","footnote":"\r\n( 1 ) . مأسُور : اسير شده .\r\n( 2 ) . ادْمانِ : پيوستگى ، عادت .\r\n( 3 ) . ما آسمان‌ها و زمين و آنچه را كه در ميان اين دو است به بازى ( و بىهدف ) نيافريديم . سورهء بقرهء ، آيهء 164 .\r\n( 4 ) . م : ارتقا .\r\n( 5 ) . جَليّاتِ : آشكارها ، روشنايىها .\r\n( 6 ) . و آن آفتاب است و از پنهان هاى آسمان ( ساير ستارگان ) چشم مىپوشيم .\r\n( 7 ) . دَوابِّ : جنبندگان .\r\n","page_name":" 83 ","page_number":83},
  {"content":"\r\n\r\nخساست متوجّه غايتى داند و آن را با آن نَفاسَت « 1 » عبث و باطل ، « سبحانك  ما خَلَقْتَ هذا باطِلًا » .  « 2 » قال اللَّه تعالى :   « وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ ما خَلَقْناهُما إِلَّا بِالْحَقِّ وَ لكِنَّ أَكْثَرَهُمْ لا يَعْلَمُونَ » .   « 3 »\r\n\r\nسفر آسمانى\r\nو چون اين تأمّل در كار آسمان كرد ، از همين تأمّل باز وقت افتد كه ذات آدمى سماوى است نه ارضى ، كلّى است نه جزئى . كه اگر از گوهرِ ارض بودى و حضيضِ « 4 » جزئيت را از آسمان درنيافتى همچون ديگر حيوانات كه صامت‌اند و حيران . و چون به همّت به آسمان رفت ، دانيم كه گوهرش از كانِ آسمان است . كه اگر بكوشد آنچه حالى به همّت مىرود آن زمان به قَدم رود چنانچه ادريس و عيسى رفتند و در عالم كلّيه قرين اشخاص كليّه گردد كه يوسف عليه السلام ايشان را صالحين گفت كه  « تَوَفَّنِي مُسْلِماً وَ أَلْحِقْنِي بِالصَّالِحِينَ » .  « 5 »\r\nو پيغمبر ما صلى الله عليه و آله و سلم رفيق اعلى فرمود : و اى دريغ كه كسى تواند كه همنشين رفيق اعلى گردد همنشينى حيوانات عُجْمْ « 6 » گزيند . قَطَرات كه از كأس كليّات اشخاص به حكم\r\n « ولِلْأَرْضِ مِن كَأسِ الكِرامِ نَصيبٌ » « 7 » \r\nبر زمين چكد اين جا بهار شود و الْوانِ فواكه كه از درختان « 8 » رويد و همچنين ساير حسنات اين جهان از خورده ريزهء خوان ايشان باشد . آن\r\n\r\n\r\n","description":"","footnote":"\r\n( 1 ) . نَفاسَت : پاكيزگى ، گرانبهايى .\r\n( 2 ) . منزهى تو نيافريده‌اى آن را لغو و بى فايده .\r\n( 3 ) . ما اين آسمان و زمين و آنچه را ميان آن‌هاست به بازيچه نيافريده‌ايم . آن‌ها را به حق آفريده‌ايم ، ولى بيشترين نمىدانند . سورهء دخان ، آيهء 38 و 39 .\r\n( 4 ) . حضيض : پستى .\r\n( 5 ) . مرا مسلمان بميران و قرين شايستگان ساز . سورهء يوسف ، آيهء 101 .\r\n( 6 ) . عُجْمْ : بى زبان .\r\n( 7 ) . زمين را از كاسه ها ( نواله‌ها ) ى كريمان بهره‌ايست .\r\n( 8 ) . م : درخت آن .\r\n","page_name":" 84 ","page_number":84},
  {"content":"\r\n\r\nقطره كه در خربزه است كه حلاوت او از آن است و آن دانه كه در انار است كه طعم و منفعت آن در آن است همه از خورده ريزهء آن خوان است . رسول اللَّه صلى الله عليه و آله و سلم در آن خوان طعام خوردى\r\n« أَبيتُ عِنْدَ رَبّي  يُطْعِمُنِي وَ يَسْقِينِ  » . « 1 »\r\nكسى را كه به چنان خوان امكان رسيدن باشد به اين فضلات نرسد . زهى ظلم كه برخود كرده باشد كه  « فَمِنْهُمْ ظالِمٌ لِنَفْسِهِ »  « 2 »\r\n دلا يكدم رها كن آب و گل را * صلاى عشق در ده جان و دل را \r\nچند بر زمين چسبيدن ؟ پر و بال مىبايد گشود كه راه آسمان پيش گيرند . حضرت اميرالمؤمنين عليه السلام فرمود :\r\n« أَنَا بِطُرُقِ السَّماءِ أَعْرَفُ مِن طُرُق الأَرْض » . « 3 »\r\nاگر زمين جائى است ، ديديم و اگر خواب و خور كارى است ، كرديم اكنون نبوت كارى ديگر است . سبحان اللَّه ! از مكرّر آدمى را دل نمىگيرد ، سى سال در جهان به سر بُرد و مزهء جهان چشيد اگر سيصد سال به سر مىبُرد همين است و همين است و همين .\r\n اگر صد سال در مشگى كنى دوغ * همان دوغ است همان دوغ است همان دوغ \r\nعارفان‌نشان طورى جز اين طور مىدهند . آخر « لِكلِّ جَديدٍ لَذّةٌ » ، « 4 » مدّتى هم دست به آن گيريم . لاسيّما كه مىگويند در آن طور تكرار نيست و پيوسته جديد بر سر جديد است .\r\n هر زمان نو صورتى و نو جمال * تا ز نو ديدن فرو ميرد ملال \r\nوَ هيهُنا تَمَّ الْبَياضُ وَ لَمْ يَتُمَّ المَقال . « 5 » والسلام والإكرام .\r\n\r\n\r\n","description":"","footnote":"\r\n( 1 ) . به پيش خدايم شب را به روز مىآورم كه مرا مىخوراند و مىنوشاند . مسند احمد ، ح 10029 .\r\n( 2 ) . پس از ايشان گروهى هستند كه بر خود ستم مىكنند . سورهء فاطر ، آيهء 32 .\r\n( 3 ) . من به راه‌هاى آسمان شناساترم تا به راه‌هاى زمين . الفضائل ، ص 163 . نهج‌البلاغه ، خ 189 : « فلأنا بطُرق السّماء أعلَمُ منّى بطُرقِ الارض » .\r\n( 4 ) . براى هر تازه‌اى لذت و خوشى هست .\r\n( 5 ) . در اين جا سفيدى كاغذ به پايان آمد و گفت و گو به پايان نرسيد .\r\n","page_name":" 85 ","page_number":85},
  {"content":"\r\n\r\n\r\nمكتوب 10\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان التّائبين الإلهيّين .\r\n\r\nدوام فكر\r\nآدمى بايد كه چندان ذكر خداى عزّوجلّ و عالَم اعلى گويد كه مستهتر « 1 » گردد در آن ذكر چنانچه آن ذكر حاجبى شود ميان او و حوادث اين جهان و جُنّهء « 2 » ميان او و سِهام « 3 » انقلابات دنيا و مصائب آن چنانچه اثرِ آن‌ها به آن نرسد و احساس آن‌ها نكند از فرط استهتار و استغراق در ذكر . وَ قَد وَرَدَ فِى الْخَبَرِ :\r\n« أذْكُرِ اللَّهَ حَتى يُقالَ أنَّهُ مَجنُونٌ » . « 4 »\r\nاى اخوان ! بازگشت آدمى به عالم اعلى است بايد كه جنسيّت و مناسبت با آن پيدا كند تا چون به آن جا رود متوحش نباشد .\r\n پاره پاره خوى كن با نور روز * ورنه خفاشى بمانى بى فروز \r\nو مناسبت با آن به دوامِ ذكر آن حاصل گردد . از ذكر خدا و عالم اعلى مياسائيد . چنانچه مردمان ، ديوانهء دنيااند شما ديوانهء خداى باشيد .\r\nپيغمبر در شأن اميرالمؤمنين على عليه السلام فرمود :\r\n« مَمْسُوسٌ في ذات اللَّهِ » . « 5 »\r\n آزمودم عقل دور انديش را * بعد از اين ديوانه سازم خويش را \r\n\r\n\r\n","description":"","footnote":"\r\n( 1 ) . مستهتر : شيفته و مجذوب .\r\n( 2 ) . جنه : سپر .\r\n( 3 ) . سهام : تيرها .\r\n( 4 ) . در خبر وارد است خدا را چنان ياد كن كه گفته شواو ديوانه است . مسنداحمد ح 11226 با اندكى تفاوت .\r\n( 5 ) . او فانى در خداست : بحار الانوار ج 107 ص 31 .\r\n","page_name":" 86 ","page_number":86},
  {"content":"\r\n\r\nپروانه وار خود را بى فكر بر اين آتش مىبايد زد تا هستى ايشان در هستى ذكر سوخته شود تا ذكر مُتَصرِّفِ ايشان باشد ، نه ايشان متصرّف ذكر .\r\n\r\nترك دنيا\r\nاى اخوان ! چون شما نمىدانيد كه اين دنيا با شما نمىماند و زود پشت بر شما خواهد كرد چه در وفاى او عُمْر به سر مىبريد ؟ با بى وفايان وفادارى كردن بر خود ستم كردن است . دل از او خالى كنيد و از مهر او بگسليد . زود است كه داخل فراموشان خواهيد شد كه كس از شما نام نبرد و نشان ندهد . گو اين دو روز بيشتر باش چه غم از اين داريد كه مَنسىّ گرديد و در بيغوله افتيد كه كس از شما ياد نياورد . گيريد كه اين روزِ رسيدنِ اجل است ، ديوار اخوان آباد ديوار برزخ است ، چون در پس ديوار برزخ افتيد كه پيش شما مىآيد ؟ و خبرِ كه به شما مىرسد ؟\r\nاى اخوان ! در گوشه‌اى بيفتيد و به عبادت خداى مشغول شويد كه اگر روزى دو گردهء نان بيابيد و بخوريد و آبى سرد كه بر روى آن آشاميد چنان دانيد كه دنيا به حَذافير « 1 » آن شما را داده‌اند .\r\nاى اخوان ! از تنعّمات كه اهل دنيا مىكنند بگذريد كه آن همه خون و ريم و پالايش جحيم است كه مىخورند . از گند آن بينى مىگيريم چه رشك بر ايشان مىبريد ، كِلاب‌اند بر جيفهء مستحيله « 2 » گرد شده‌اند .\r\nاى اخوان ! اگر حلاوت طاعت و ذكر بچشيد آن گاه بدانيد كه حلاوت چيست .  « وَ فِي ذلِكَ فَلْيَتَنافَسِ الْمُتَنافِسُونَ »  « 3 » والسلام على الإخوان و رحمةاللَّه و بركاته .\r\n\r\n\r\n","description":"","footnote":"\r\n( 1 ) . حَذافير : تمامى و همگى هر چيز .\r\n( 2 ) . م : متخيّله .\r\n( 3 ) . و پيشدستىكنندگان در آن بر يكديگر پيشدستى مىكنند . سورهء مطففين ، آيهء 26 .\r\n","page_name":" 87 ","page_number":87},
  {"content":"\r\n\r\n\r\nمكتوب 11\r\nبسم اللَّه الرّحمن الرّحيم\r\nمِن عبداللَّه قطب بن محيي سلام اللَّه و رحمته على أمير الإخوان الإلهيّين .\r\n\r\nمحبت خدا\r\nامّا بعد ؛ دنيا را آزموده‌ايم يارى را نمىشايد براى آن كه بس غدّار و بى وفاست . هر آينه پى يارى ديگر مىبايد گرفت ، براى آن كه دل « 1 » بى يار به سر نمىتواند برد چه آفرينش او از جوهر محبّت است . و چون تأمّل مىكنيم محتاج ، يارى را نمىشايد براى آن كه او با حاجت خويش « 2 » همراه است نه با ما ، پس متعيّن شد كه بىنياز را به يارى گيريم و بى نياز جز خداى عزّوجلّ نيست . پس دل از مهر غير او پرداختيم به محبّت او و محبّت هر كس كه به محبّت او پرداخته باشد و هر آينه در مقام تخلّق به اخلاق اللَّه پرتوى از غناء و بى نيازى و بى غرضى بر او افتاده . والسلام .\r\n\r\n\r\n","description":"","footnote":"\r\n( 1 ) . در نسخهء م « دل » نيست .\r\n( 2 ) . م : براى او به اجابت خويش همراه است .\r\n","page_name":" 88 ","page_number":88},
  {"content":"\r\n\r\n\r\nمكتوب 12\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه الأمير محبّ الملّة و الدّين الشيخ محمّد أمير الإخوان و إِلى وليّي في اللَّه الأمير فضل الملّة و الدّين محمّد .\r\n\r\nتربيت نفس\r\nو امّا بعد ؛ خداى عزّوجلّ بعد از پنج قسم مُؤكَّد مىفرمايد :   « إِنَّ عَذابَ رَبِّكَ لَواقِعٌ ما لَهُ مِنْ دافِعٍ »   « 1 » و از آن هيبتى و ترسى عجب بر من مىنشيند و يقين مىدانم كه اين عذابى است بر اصل كه از جاى درست برمىخيزد كه آن را هيچ صارف و مانع نيست . اكنون آدمىِ ضعيف چه چاره سازد ؟ چه تدبير كند ؟ روى به كوه نهد از پيش گريزد ؟ به كجا گريزد چون خداى تعالى در مرصاد « 2 » است و امر خداى از همه سوى محيط است . آهنگ نفسِ كافر مىبايد كرد كه او را مسلمان سازند تا خلاص يابند كه هيچ تدبير ديگر نيست . طريق مَسْكَنَت و استسلام « 3 » مىبايد سپرد . « 4 »\r\n تيغ بهر اوست كو را گردنى است * سايه كافكنده است او را تيغ نيست \r\n\r\n\r\n","description":"","footnote":"\r\n( 1 ) . كه عذاب پروردگارت واقع شدنى است و آن را دفع كننده اى نيست سوره طور آيه 7 و 8 .\r\n( 2 ) . مرصاد : كمينگاه .\r\n( 3 ) . استسلام : فرمان بردار شدن .\r\n( 4 ) . م : زآن كه .\r\n","page_name":" 89 ","page_number":89},
  {"content":"\r\n\r\nنفس كه خودى از سر نهاد و نامراد شد امر خداى را خاضع مىشود و هر چون كه خداى مىگويد چنان مىكند چه او اين هنگام گنگ و لال است ، حول و قوّتى در خود نمىيابد كه رجوع به او كند چندان فَزَع به وى كار كرده كه يك باره ساقط و متلاشى شود . هر چون كش مىرانند مىرود .\r\n\r\nروزِ نفس\r\nامّا نفس كه به خويش ناظر است و به رأى خود مُعْجب « 1 » و خود را جائى مىداند و ولىّ امرى مىشناسد ، به رأى خود تدبيرى مىكند و پيش و پس كار خود مىانديشد . زمانى فكر فرزند مىكند ، زمانى انديشهء پيوند ، زمانى اين زمانى آن . امر خداى كه به وى رسيد به عرض نفس مىرساند تا اگر نفس امضاء فرمايد به جاى آورد و الّا امر را چون خود بازگرداند . او را اين مىرسد كه امر خداى را موقوف دارد در خَلْفِ باب و استيذان از نفس كند ، تا اگر اذن دهد او را بار دهد و الّا باز پس فرستد . چون خود ، نفس را بر ربّ ايثار كند باش تا روز نفس بگذرد و روز ربّ در رسد و مالِك يَومِ الدّين حكم خويش براند .  « الْيَوْمَ نَنْساكُمْ كَما نَسِيتُمْ لِقاءَ يَوْمِكُمْ » .  « 2 »\r\n\r\nروزِ ربّ\r\nنى نى ! نفس را خوار و ذليل جائى باز بايد گذاشت كه امتثال ربّ را كمر بندد و اهل و مال و نفس و عرض و تن و جان و اوّل و آخر ، فداى امر ربّ و در كار ربّ كند . و امروز كه روز ايشان است اظهار امر ربّ كند و هيچ خود را از ربّ بازنگيرند و بالكلّيه خود را مستهلك و فانى در امر ربّ سازند تا چون روز ربّ برسد « الْيوْمُ كُلُّهُ للَّه » « 3 » ربّ الطاف\r\n\r\n\r\n","description":"","footnote":"\r\n( 1 ) . مُعْجب : خود پسند .\r\n( 2 ) . امروز فراموشتان مىكنيم ، همچنان كه شما ديدار چنين روزتان را فراموش كرده بوديد . سورهء جاثيه ، آيهء 34 .\r\n( 3 ) . آن روز همه از آن خدا است .\r\n","page_name":" 90 ","page_number":90},
  {"content":"\r\n\r\nخويش از ايشان دريغ ندارد كه\r\n« مَنْ كانَ لِلّهِ كانَ اللَّهُ لَهُ » . « 1 »\r\nهان ! و هان ! جماعت اخوان كمر در اين كار استوار بر بنديد و مردانه در آئيد تا به اوج سعادت برآئيد .\r\nوَ اللَّهُ المَسئولُ لإعانَتِكُم « 2 » و السلام عليكم .\r\n\r\n\r\n","description":"","footnote":"\r\n( 1 ) . هر كس براى خدا باشد خدا هم براى اوست . بحارالانوار ، ج 82 ، ص 319 .\r\n( 2 ) . خداوند يارى رسانِ شماست .\r\n","page_name":" 91 ","page_number":91},
  {"content":"\r\n\r\n\r\nمكتوب 13\r\nبسم اللَّه الرّحمن الرّحيم\r\nمِن عبداللَّه قطب بن محيي سلام خداى عزّوجلّ بر مستمعان موعظه باد .\r\n\r\nدنيا و آخرت\r\nامّا بعد ؛ آدمى را غير اين جهان ، جهانى است كه بازگشت او به آن جاست ، و راه آدمى به آن جهان مرگ است ، چون مُرد به آن جا مىرود .\r\nاسباب زيست آن جهان در اين جهان حاصل توان كرد و آن كردارهاى شايسته است . بلكه آدمى را به اين جهان فرستاده‌اند براى آن كه اسباب زيست آن جهان فراهم آورد و او غلط كرده و پنداشته كه مگر براى آن به اين جهان آمده كه خوشى اين جهان بچشد لاجرم به جمع اسباب خوشى و سعادت اين جهان مشغول است و چون به آن جهان رود مفلس و بى چيز باشد و اسباب زيست در آن جهان نداشته باشد . جاويد در بدبختى و بدحالى باشد .\r\n\r\nآبادسازى آخرت\r\nسبحان اللَّه ! مردمان در تابستان اسباب زمستان را فراهم مىآورند چون جزم نمىدانند كه زمستان خواهد بود ، چرا در دنيا اسباب آخرت فراهم نمىآورند چون جزم مىداند كه آخرتى خواهد بود .\r\nحكما مثلى زده‌اند حال دنيا و آخرت را گفته‌اند كه مملكتى بود كه چون سر سال شدى پادشاه كُهنه را به كَشتى نشاندندى و به ساحل بى آب و گياه بردندى و در آن جا سر دادندى و خود بازگشتندى . و صباح ديگر بر در دروازه شهر منتظر نشستندى ، اوّل كسى از غريبان كه آمدى او را بر خود پادشاه كردندى و او عادت ايشان ندانستى . باز چون سر\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nسال شدى با او همان كردندى كه با پادشاه اول . هميشه عادت ايشان اين بودى . يك نوبت مردى غريب صباح سر سال اتفاقاً به آن شهر رسيد ، جماعتى را ديد كه منتظر نشسته‌اند چون او را ديدند به استقبال آمدند و با اعزاز و اكرام تمام او را به اندرون شهر بردند و بر تخت نشاندند و كليد خزاين پيش او آوردند و او را بر خود پادشاه ساختند .\r\nاو مردى زيرك بود با خود انديشيد كه من مردى غريبم و عادت و طريقهء اين جماعت نمىدانم كه حقيقت حال ايشان چيست و در چه كارند ، عَلَى العَمْيا « 1 » در اين خوض « 2 » كردن معنى ندارد . وظيفه آن است كه يكى را از ايشان به كثرت انعام و احسان با خود دوست گردانم تا سِرّ كار ايشان بر من منكشف گرداند آن گاه ببينم كه مصلحت چيست . چنين كرد ، با يكى از ايشان دوستى آغاز كرد تا به اخلاص و اتّحاد رسيد بعد از آن ، حقيقت حال از او پرسيد او چنانچه بود باز نمود . او خفته بود بيدار شد ، غافل بود آگاه گشت روى به تدبير كار خويش آورد . پنهان از اهل مملكت بنّايان را طلب كرد و به آن ساحل فرستاد تا آن جا ممكتى بنا كردند و مُقَنّيان « 3 » فرستاد تا قَنَوات استخراج كردند . مُزارعان و فلّاحان را فرستاد تا مزارع و بساتين بيرون آوردند . پيوسته غلامان و كنيزان خريدى ، تُرك و هندى و غيرهما و به آن جا فرستادى تا به تدريج در عرض يك سال آن جا مملكتى معمور پيدا شد و پادشاه هر چه يافتى از مال و اسباب و فرش و ثِياب « 4 » و امْتِعَه « 5 » و دَواب همه آن جا فرستادى و\r\n\r\n\r\n","description":"","footnote":"\r\n( 1 ) . عَلَى العَمْيا : بر كورى ، كوركورانه .\r\n( 2 ) . خوض : فرورفتن .\r\n( 3 ) . مُقَنّيان : جمع مقنّى ، چاه كَن .\r\n( 4 ) . ثِياب : جامه‌ها .\r\n( 5 ) . امْتِعَه : كالاها .\r\n","page_name":" 93 ","page_number":93},
  {"content":"\r\n\r\nخود به قُوت لايموت و سختى و تنگى به سر بردى و هيچ عيش نكردى .\r\nچون سر سال شد روزى امنا و نديمان و اعيان آمدند و گفتند :\r\nپادشاهان قديم را اين عادت بود كه در اين روز در كشتى نشستندى و به عزم تفرّج و شكار بحر و استنشاق هوا بيرون رفتندى ، اگر پادشاه رغبت فرمايد دور نباشد . پادشاه دانست كه ايشان در چه كارند ، امّا چون كار خويش از پيش ساخته بود انديشه نداشت ، اجابت كرد و با جماعت به كشتى نشست . چون به ساحل آن طرف رسيدند او را برهنه كردند و به ساحل سردادند . او راست راه مملكت خويش كه از پيش ساخته بود پيش گرفت . چون اهل مملكت او را از دور بديدند با جامه‌هاى زربفت و مركبهاى گران مايه پيش دويدند و او را به تجمّل تمام به مملكت خود در بردند و بر تخت نشاندند . آن جا به حضور دل بر تخت نشست و به دل امن به پادشاهى و كامرانى مشغول شد .\r\nاكنون آن مملكت كه اوّلًا مذكور شد مَثَل اين جهان است و ساحل بى آب و گياه مَثَل آن جهان است و مؤمن كه پيوسته تقديم عمل صالح مىكند\r\n برگ عيشى بگور خويش فرست * كس نيارد ز پس تو پيش فرست \r\n\r\nبرگ عيشى براى گور\r\nو در جهان به هزار مشقت و سختى به سر مىبرد و هر چه بر آن دست يافت ذخيرهء آخرت خويش مىسازد و در راه خداى عزّوجلّ صرف مىكند آن پادشاه زيرك است . چون او را به ساحل آن جهان اندازند ، حوران و غِلْمان كه به پاداش كردار او آفريده گشته‌اند مىآيند و او را به قصرها و سراها « 1 » كه به اعمال خويش بنا كرده چنانچه در حديث آمده\r\n\r\n\r\n","description":"","footnote":"\r\n( 1 ) . م : سرابستان‌ها .\r\n","page_name":" 94 ","page_number":94},
  {"content":"\r\n\r\nكه\r\n« إِنَّ الْجَنَّةَ قيعانٌ وَ إنَّ غِراسها سُبْحانَ اللَّه » « 1 »\r\nالحديث ، مىبرند و بر ارائك « 2 » به پادشاهى جاويد مىنشانند كه « أَهْلُ الْجَنَّةِ مُلُوكٌ » . « 3 »\r\nو در حديث آمده كه حضرت رسول اللَّه صلى الله عليه و آله و سلم روزى با اصحاب گفت كه مردى بود در بنى اسرائيل كه خير بسيار كردى تا به حدّى « 4 » كه در شمار مؤمنان محشور خواهد شد . پرسيدند كه يا رسول اللَّه كه چه مىكرد ؟ فرمود كه از پدر خود مال بسيار به ميراث يافت ، بستانى خريد و وقف كرد بر مساكين و گفت : اين بستان من است نزد خداى تعالى ، و دينارى چند شمرده بخش كرد بر ضعفا و گفت : به اين كنيزكى چند مىخرم از خداى تعالى ، و بنده چند آزاد كرد و گفت : اين ها خادمان من‌اند نزد خداى تعالى . روزى كورى را ديد كه در راه رفتن گاه مىافتاد و گاه بر مىخواست ، مركبى جهت او خريد كه بر آن سوار شود و گفت :\r\nاين مركب من است نزد خداى تعالى كه به آن سوار شوم .\r\nبعد از آن رسول اللَّه صلى الله عليه و آله و سلم فرمود كه به آن خداى كه نفس من در قبضهء قدرت اوست كه گوئيا نگاه مىكنم به آن مركب و آن را آورده‌اند به سوى او زين كرده و لجام بر نهاده و بر آن سوار شده و مىرود به محشر .\r\nو نادانان كه به عيش و خوشى اين جهان مشغولند و انديشهء آخرت « 5 » نمىكنند تا آن ساعت كه ايشان را برهنه در گور نهند كه ساحل بى آب و گياه است و خود بازگردند مثال آن پادشاهان جاهل‌اند كه حقيقت حال\r\n\r\n\r\n","description":"","footnote":"\r\n( 1 ) . بهشت بيابانى است صاف و هموار و درختان كاشته شده آن ذكر سبحان الله است . سنن ترمذى ، ح 3384 . با اندكى تفاوت .\r\n( 2 ) . ارائك : تخت‌ها .\r\n( 3 ) . بهشتيان فرمان روايانند .\r\n( 4 ) . در حاشيهء ف : به حدى كه از شمار بيرون بود .\r\n( 5 ) . م : انديشه خويش نمىكنند .\r\n","page_name":" 95 ","page_number":95},
  {"content":"\r\n\r\nنمىدانستند تا آن زمان كه او را برهنه در ساحل سر مىدادند و عريان و گريان در بيابان سرگردان مىگشتند . امّا عاقل « 1 » كه بر ساحل آن جهان افتاد هرگز نميرد ،  « لا يَمُوتُ فِيها وَ لا يَحْيى » *  ، « 2 » «  وَ يَأْتِيهِ الْمَوْتُ مِنْ كُلِّ مَكانٍ وَ ما هُوَ بِمَيِّتٍ » .  « 3 »\r\n\r\nنياز به راهنما\r\nو آن دوست مهربان كه پادشاهِ رستگار را راه‌نمونى كرد و از حقيقت حال آگاه گردانيد ، مرشد است كه آدمى را از ناپايدارى اين جهان و ظلمت و وحشت آن جهان كه بازگشت او به آن جاست آگاه مىگرداند تا از پيش كارسازى كند و مرگ را آماده شود و به زندگانى دو روزهء دنيا فريفته نشود و در جهان به قُوت لايموت به سر برد و هر چه يابد در راه خداى عزّو جل صرف كند « 4 » باقى مىشود ، چنانچه در تنزيل آمده :  « ما عِنْدَكُمْ يَنْفَدُ وَ ما عِنْدَ اللَّهِ باقٍ » .  « 5 » و به كثرت ذكر و تسبيح در قيعان « 6 » آن جهان درخت‌ها براى خود بنشاند و بستان ها سازد و به كثرتِ استغفار ، ظلمت آن جهان را فرونشاند و وحشت آن « 7 » را به انس مبدل گرداند .\r\n\r\nذكر خداوند\r\nو افضل ذكر « لا إله الا اللَّه » است و گزيده‌ترين تسبيح « سُبحانَ اللَّهِ وَ بِحَمْدِه سُبحانَ اللَّهِ العَظيمِ وَ بِحَمْدِه » « 8 » و سيّد استغفار\r\n« الّلهُمَّ أَنْتَ رَبّي لا الهَ إِلّا أَنْتَ خَلَقْتَني وَ أَنَا عْبدُكَ وَ انَا عَلَى عَهْدِكَ وَ وَعْدِكَ مَا اسْتَطَعْتُ ،\r\n\r\n\r\n","description":"","footnote":"\r\n( 1 ) . در حاشيهء ف : امّا جاهل زيرا هر كه بر ساحل آن جهان افتاد هرگز نميرد . م : جاهل\r\n( 2 ) . كه در آن جا نه مىميرد و نه زندگى مىكند . سورهء طه ، آيهء 74 .\r\n( 3 ) . و مرگ از هر سو بر او مىتازد امّا نمىميرد ، سورهء ابراهيم ، آيهء 17 .\r\n( 4 ) . در حاشيه ف : كه هر چه براى خود صرف مىكند فانى مىشود و هر چه جهت خداى عزّوجلّ صرف‌مىكند باقى مىماند .\r\n( 5 ) . آنچه نزد شماست فنا مىشود و آنچه نزد خداست باقى مىماند . سورهء نحل ، آيهء 96 .\r\n( 6 ) . قيعان : بيابان‌ها .\r\n( 7 ) . م : آن جهان\r\n( 8 ) . وسائل الشيعه ، ج 7 ، ص 182 .\r\n","page_name":" 96 ","page_number":96},
  {"content":"\r\n\r\nأَعُوذُ بِكَ مِن شَرِّ ما صَنَعْتُ أَبُوء لَكَ بنِعمَتِكَ عَلَىّ و أَبُوء لَكَ بِذَنْبي فاغْفِرْ لي فَإِنَّهُ لايَغفِرُ الذُّنوبَ إِلّا أَنت » . « 1 »\r\nبر ذكر « لا إله الا اللَّه » پيوسته مداومت بايد كرد و تسبيح كه مذكور شد ميان سنّت و فريضهء صبح صد بار بايد گفت . و استغفار كه مذكور شد مكرراً در شب و روز بايد خواند ، و معانى آن‌ها را تمام ملاحظه بايد كرد .\r\nمعنى اوّل اين است كه : نيست سزاوار پرستش مگر خداى عزّوجلّ .\r\nو معنى دوم اين است كه : پاكى خداى راست و به ستايش او مفتقرم ، يعنى ايستادگى مىنمايم به ذكر پاكى خداى و ستايش خداى . و معنى سيّد الاستغفار كه سوم است كه « 2 » : خدايا تو خداوند منى ، نيست سزاوار پرستش مگر تو كه آفريده‌اى مرا و من بندهء توام و من بر همان پيمان تو و وعدهء توام يعنى از پيمانى كه با تو بستم و وعده‌اى كه با تو كرده‌ام كه بندگى تو كنم برنگشتم ، آن قدر كه توانم پناه مىآورم به تو از بدى آنچه كرده‌ام ، اقرار مىكنم براى تو به نعمت تو بر من و اقرار مىكنم براى تو به گناه كارى من ، پس بيامرز ، به درستى كه نمىآمرزد گناهان را مگر تو .\r\n« وَالسَّلامُ عَلى مَنِ اتَّبَعَ الْهُدى » . « 3 »\r\n\r\n\r\n","description":"","footnote":"\r\n( 1 ) . مستدرك الوسائل ، ج 5 ، ص 317 .\r\n( 2 ) . م 4278 : آن است كه .\r\n( 3 ) . و سلام بر آن كس كه از پى هدايت قدم نهد . سورهء طه ، آيهء 47 .\r\n","page_name":" 97 ","page_number":97},
  {"content":"\r\n\r\n\r\nمكتوب 14\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الإلهيّين التّابعين جعلهم اللَّه من الثابتين .\r\n\r\nفريب دنيا\r\nامّا بعد ؛ به خداى شما سوگند كه در راه خداى به ناكامى و نامرادى و بى كسى و سختى به سر بردن بهتر است كه در راه طبع به همه مرادى رسيدن و به همه كامى ظفر يافتن . پاى داريد تا زينت دنيا شما را نفريبد كه به خداى شما سوگند كه اين زينت‌ها ظاهر نشده جز براى امتحان تا خداى عزّوجلّ ببيند كه عهدى كه در موطن الَست با او بسته‌ايد بر آن قايم و ثابتيد و وفا به آن مىكنيد و آن زينت و آرايش شما را از خداى مشغول نمىسازد يا داخلِ بى وفايانيد كه چون از خداى عزّوجلّ دور افتادند و حُجُب « 1 » در ميان آمد و ديگر چيزها ايشان را پيش آمد و زينت خلقيّت « 2 » در روى ايشان خنديد ، انس به آن گرفتند و خداى خود را فراموش كردند و با اين جهان و لذّات اين جهان يگانه شدند و دست در گردن او زدند ؛ كَانَّ كه ايشان از آنِ اين جهانند و اين جهان از آنِ ايشان ، و هرگز ايشان را خداوندى نبوده كه از وى جدا افتاده . قال‌اللَّه تعالى :  « إِنَّا جَعَلْنا ما عَلَى الْأَرْضِ زِينَةً لَها لِنَبْلُوَهُمْ أَيُّهُمْ أَحْسَنُ عَمَلًا » .  « 3 »\r\n\r\n\r\n","description":"","footnote":"\r\n( 1 ) . م : حجّت\r\n( 2 ) . م : حليّت\r\n( 3 ) . ما هر چه در روى زمين است زينت آن قرار داديم ، تا امتحانشان كنيم كه كدامشان به عمل بهترند . سورهء كهف ، آيهء 7 .\r\n","page_name":" 98 ","page_number":98},
  {"content":"\r\n\r\nبه خداى شما سوگند كه زود باشد كه اين زينت كه بى وفايان مفتون آن شده‌اند و دل در آن بسته و خداىِ خود را پس پشت افكنده برچينند ، و زمين را پشته سازند بى آب و گياه ، و حسنات كه بر آن پاشيده يا معدن حسن خوانند و پيكر اين جهان موحش و بى آرايش و مُظلم و تيره بماند كه  « وَ إِنَّا لَجاعِلُونَ ما عَلَيْها صَعِيداً جُرُزاً » ،  « 1 » آن گاه مفتونانِ آن را گويند : اين كانِ محبوب شما كه براى آن عهد خداى بشكستيد و در آن آويختيد در برگيريد اين غول مردم خواره را كه بر شما پرى چهره نموده بود . قوله تعالى :  « أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ كانُوا مِنْ آياتِنا عَجَباً »  « 2 » إِلى آخر القصه ، چه اگر جوانمردى چند عهد خداى را ياد آورند و از اين زينت فريبنده روى بگردانند و از خلق كناره گيرند و روى با خداى خويش آورند .\r\n\r\nداستان دو برادر\r\nقوله تعالى :  « وَ اصْبِرْ نَفْسَكَ مَعَ الَّذِينَ يَدْعُونَ رَبَّهُمْ »  « 3 » اى رسول ما ! صبر كن و با چنين كسان كه زينت دنيا ايشان را نفريفت و بامداد و شبانگاه به خواندن خداى مشغولند ، چشم از ايشان مگردان به سوى آن جماعت كه فريفتهء آن شده‌اند براى رغبت آن زينت .  « وَ اضْرِبْ لَهُمْ مَثَلًا رَجُلَيْنِ »  « 4 » و مَثَل زن حال مُعرضان از زينت دنيا و حال مقبلان بر آن به حال آن دو برادر كه ايشان را از پدر و مادر مال فراوان رسيد ، يكى از ايشان آن اموال را صرف تحصيل زينت جهان كرد : بعضى از آن داد و\r\n\r\n\r\n","description":"","footnote":"\r\n( 1 ) . و نيز ما هستيم كه روى زمين را چون بيابانى خشك خواهيم كرد . سورهء كهف ، آيهء 8 .\r\n( 2 ) . آيا پنداشته‌اى كه اصحاب كهف و رقيم از نشانه‌هاى شگفت‌انگيز ما بوده‌اند ؟ سورهء كهف ، آيهء 9 .\r\n( 3 ) . و همراه با كسانى كه هر صبح و شام پروردگارشان را مىخوانند و خشنودى او را مىجويند ، خود رابه صبر وادار . سورهء كهف ، آيهء 28 .\r\n( 4 ) . برايشان داستان دو مرد را بيان كن . سورهء كهف ، آيهء 32 .\r\n","page_name":" 99 ","page_number":99},
  {"content":"\r\n\r\nبستانى خريد از رَز محفوف به نخل و ميان ايشان كشت و زراعت و بعضى ديگر خرج كرد و در آن كوشك دنيا « 1 » ساخت و بعضى ديگر داد و اسبان و دواب خريد و در آن سر داد و بعضى ديگر داد و غلامان و كنيزان خريد . و آن برادر ديگر هر چه داشت در راه خدا نفقه كرد تا فقير و بى چيز ماند . روزى از درماندگى در سر راه برادر ايستاد و از آن خواستى كرد . برادر او را در ركاب خويش به آن سرابستان برد تا رشد خويش و بىرشدى وى به وى باز نمايد و ميان ايشان آن معارضه رفت كه به تفصيل در كلام مجيد مذكور است .\r\nاز قرآن بخوانيد تا بدانيد : قوله تعالى :  « وَ اضْرِبْ لَهُمْ مَثَلَ الْحَياةِ الدُّنْيا كَماءٍ أَنْزَلْناهُ مِنَ السَّماءِ »  « 2 » الخ « 3 » ، يعنى آنچه بر سرابستان آن نادان آمد نشانه بود تا مردمان باز وقت افتند و عبرت گيرند و الّا همهء زينت جهان به آن مثابت است . آن حُسْبان « 4 » كه بر بستان او فرود آمد بر همه بستانى فرود مىآيد . چون ناوك مرگ بر تن آدمى فرود آمد ، همه بستان او ويران است از آن جا كه بستان اوست .\r\nاى برادران الهى ! از مواعظ قرآن پند گيريد . اى برادران الهى ! عهد خداى فراموش مكنيد خاصه كه آن عهد را يك بار ديگر در اين جهان تازه كرديد . اى برادران الهى ! از سختى مگريزيد . اى برادران الهى ! سخن اهل طبع مشنويد . اى برادران الهى ! از بطش « 5 » جبار بترسيد . اى برادران الهى ! خداى شما غيور است . والسلام عليكم و رحمة اللَّه و بركاته .\r\n\r\n\r\n","description":"","footnote":"\r\n( 1 ) . م : و بنا\r\n( 2 ) . بر ايشان زندگى دنيا را مثال بزن كه چون بارانى است كه از آسمان ببارد . سورهء كهف ، آيهء 45 .\r\n( 3 ) . « الخ » ، كوتاه نوشتِ « الى آخره » است .\r\n( 4 ) . م : آنچه سان . حسبان : صاعقه‌ها .\r\n( 5 ) . بطش : به سختى گرفتن .\r\n","page_name":" 100 ","page_number":100},
  {"content":"\r\n\r\n\r\nمكتوب 15\r\nبسم اللَّه الرّحمن الرّحيم\r\nمكتوب الخطابِ و الكتاب\r\nمِن عبداللَّه قطب بن محيي إِلى وليّي في اللَّه شيخ الإخوان شمس الملّة و الدّين محمّد أبي سعيد .\r\n\r\nتفاوت گفتار و نوشتار\r\nامّا بعد ؛ دريغ كه صحبت با كتابت شد و خطاب با كتاب گشت . كجا شد آن كه ديدار اخوان ديدى و از شجرهء گفتار ، ثمرهء كردار چيدى ؟ امّا خاموش ! كه اگر صحبت انس‌آميز است ، كتابت شورانگيز است . و اگر خطاب سبك روح است تا مخاطب در آيد ، كتاب گران بار است تا مخاطب بر آيد . خطاب تصرّف انگيزد و از كتاب ترقّى خيزد . پس حكمت الهى در تربيت سالك اقتضاء آن كند كه وى را گاه دور افكند تا كتاب مباشر تربيت او شود و گاه نزديك سازد تا خطاب مخالط احوال او گردد كه از اين دو تمامى كار سالك صورت بندد .   « وَ كُلُّ شَيْءٍ عِنْدَهُ بِمِقْدارٍ عالِمُ الْغَيْبِ وَ الشَّهادَةِ الْكَبِيرُ الْمُتَعالِ » .   « 1 »\r\nو اين جا شما را از دقيقه‌اى آگاه كنم در تفاوت خطاب و كتاب :\r\nبدانيد كه اگر متكلّم اعلى است از مخاطب ، كتاب او مؤثرتر است از خطاب او براى آن كه در حين مخاطبه ، مخاطب در برابر است و دل متكلّم به مثابه آيينه ، هر آينه عكس كثافت و برودت او بر دل متكلّم افتد\r\n\r\n\r\n","description":"","footnote":"\r\n( 1 ) . و هر چيز را در نزد او مقدارى معين است . او از غيب و شهود آگاه ، و بزرگ و متعالى است . سورهء رعد ، آيهء 8 .\r\n","page_name":" 101 ","page_number":101},
  {"content":"\r\n\r\nو صورتِ لطافت و حرارت سخنان كه از آن جا بر مىآيد مىشكند . امّا در حين مكاتبه هيچ حاضر نيست ، متكلّم خود بر خود القا مىكند ، پس سخنان كه بر مىآيد به صرافت خود است و از حرارت و لطافت آن هيچ باكم نشده . و از شواهد انعكاس مذكور ، حديثى است كه ابن كثير مفسّر روايت كرده مضمونش آن كه : حضرت رسول اللَّه صلى الله عليه و آله و سلم روزى در نماز بامداد سوره روم خواند و او را در آن ابهامى افتاد ، چون بازگشت گفت : قرآن بر ما ملتبس گردانيدند . به درستى كه جماعتى از شما نماز با ما مىگذارند كه وضو نيكو نمىسازند ، بايد كه هر كس كه با ما به نماز حاضر مىشود وضو نيكو سازد . انتهى . ابن كثير گفته كه در اين سرّى عجيب است كه پيغمبر صلى الله عليه و آله و سلم متأثر شد به نقصان وضوهاى مأمومان تا او را در قرآن لبس افتاد . « 1 » واللَّه اعلم .\r\nو اگر متكلّم ادنى است از مخاطب ، خطاب او اعلى است از كتاب او .\r\nبراى آن كه در حين مخاطبه عكسِ حرارت و لطافت مخاطب بر دل او مىافتد و سخنان را كه از آن جا مىآيد زيب و زينت و عذوبت و حلاوت و علوّ و مرتبه مىبخشد گويى كه آن سخنان مخاطب مىگويد نه او .\r\n هر نكته كه بلبل به سحر مىگويد * گل گفته بود گرچه ز بلبل شنوى \r\nامّا در حين مكاتبه سخن از او بر او القا مىيابد . هر آينه به قدر اوست و لايق رتبت او كه « الإناء يترشّح بما فيه » . « 2 » و از قبيل اوّل است آن كه كاتبِ وحى را در سورهء المؤمنون  « فَتَبارَكَ اللَّهُ أَحْسَنُ الْخالِقِينَ »  « 3 » به\r\n\r\n\r\n","description":"","footnote":"\r\n( 1 ) . برابر اعتقادات شيعه و بر اساس آيات قرآن و روايات ، رسول خدا صلى الله عليه و آله و سلم و خاندان معصوم او همان گونه كه از هر گناه و پليدى پاك بوده‌اند از هر گونه سهو و نسيان و خطا نيز دور بوده‌اند .\r\n( 2 ) . از كوزه همان برون تراود كه در اوست .\r\n( 3 ) . در خور تعظيم است خداوند ، آن بهترين آفرينندگان . سورهء مؤمنون ، آيهء 14 .\r\n","page_name":" 102 ","page_number":102},
  {"content":"\r\n\r\nخاطر افتاد پيش از آن كه رسول اللَّه صلى الله عليه و آله بفرمايد . و بسيار افتد كه مريد چون در مجلس شيخ حاضر شود هر سخن كه شيخ گويد وى را چنان نمايد كه او خود مىداند . و اين از قيام معنى شيخ باشد به او و ظهور سلطان نور او بر او كه اگر از خود بودى بيشتر و بيشتر دانستى . و گاه باشد كه به اين سبب وقار شيخ نزد وى كم شود و اعراض و استبداد پيش گيرد ، چنان كه آن كاتب وحى را روى نمود ،  « وَ مَنْ يُرِدِ اللَّهُ فِتْنَتَهُ » .  « 1 » اللَّه سبحانه و تعالى ما را و اخوان ما را محفوظ دارد از فتن ما ظهر و ما بطن . و باللَّه نستعين و عليه نَتَوكّل و لا حول و لا قوة إلّاباللَّه العلي العظيم و هو حَسْبُنا و نعم الوكيل ، سبحان ربِّك ربِّ العزَّةِ عمّا يصفون و سلام على المرسلين و الحمد للَّه‌ربّ العالمين و سلامنا على إخواننا الغائبين .\r\n\r\n\r\n","description":"","footnote":"\r\n( 1 ) . و آن كه خداى آزمايش او را مىخواهد . سورهء مائده ، آيهء 41 .\r\n","page_name":" 103 ","page_number":103},
  {"content":"\r\n\r\n\r\nمكتوب 16\r\nبسم اللَّه الرّحمن الرّحيم\r\nمكتوب مخافة الآفة\r\nمِن عبداللَّه قطب بن محيي إِلى وليّي في اللَّه أمير الإخوان الإلهيّين محبّ الملّة و الدّين الشيخ محمّد أيّده اللَّه بنصره .\r\n\r\nنا امنى دنيا و آسايش آخرت\r\nامّا بعد ؛ آدمى در دنيا يا در آفتى واقع است يا در مخافت « 1 » آفتى . امن در اين جهان آفريده نشده . چون امن نيست مىتوان گفت كه هيچ چيز نيست . اكنون وظيفهء ما فرزندان آدم چيست ؟ به اين محنت و عذاب و غصّه و اضطراب بسازيم و مأمنى نجوييم ؟ نى نى ! صاحب همّت اين به خود نپسندد و بكوشد تا مأمنى براى خود بجويد ، و چون در اين جهان به تحقيق دانسته كه مأمنى نيست البتّه در جهان ديگر خواهد بود . چه ما يقين مىدانيم كه بناى كار نشايد كه بر محنت و اضطراب باشد ، چه محنت مقصودِ بالذّات نمىباشد . يقين كه اگر محنتى باشد آن مقدمهء راحتى خواهد بود و اگر اضطرابى باشد از براى آرامشى تواند بود . امّا تا آن اضطراب ، كه كند ؟ و اين آرامش ، كه يابد ؟ ما چُستى كنيم باشد كه اين آرامش نصيب ما گردد .\r\nاين كار دولتست كنون تا كه را رسيد\r\nاى ولىّ من ! و اى حبيب من ! اين دولت تو را پيش آمده از خود\r\n\r\n\r\n","description":"","footnote":"\r\n( 1 ) . مخافت : هراس ، ترس .\r\n","page_name":" 104 ","page_number":104},
  {"content":"\r\n\r\nبازمگردان ، به دست و دندان آن را محكم گير  « وَ مَنْ يَعْتَصِمْ بِاللَّهِ فَقَدْ هُدِيَ إِلى صِراطٍ مُسْتَقِيمٍ » .  « 1 »\r\nوصول به شيراز دست داده مجدّداً اين معنى معلوم شده كه اهل اخوان آباد را حق عزّوجلّ برگزيده به نعمتى كه به ديگران نداده و سلوك سبيل خويش بر ايشان سخت آسان كرده . اگر قدر اين نعمت ندانند و دل بر آن جا ننهند و در اتمام امر آن نكوشند و نظام آن قايم ندارند ، ظلمى بر خود كرده باشند و چه ظلمى و ستمى ! و چه ستمى !\r\n\r\nبىاندوه از تنهايى\r\nاى ولىّ من ! وعدهء\r\n« بَدَأَ الاسلامُ غَريباً وَ سَيَعُودُ غَريباً كَما بَدَأ » « 2 »\r\nپرتوى افكنده ، لاجرم اهل حق كه به حقيقت آن متحقق باشند همراهان و موافقان كم داشته باشند . از اين تنهائى بسيار متوحش مشو ! و اين روش كه آغاز كرده‌اى از دست مگذار ! و دامن حق از دست مده كه عاقبت ، متّقيان سرافراز باشند و فاجران در سوز و گداز . اگر دو روزى فجّار را اعلام « 3 » منصوب باشد و اتقيا را رايات مكبوب ، « 4 » باك نبايد داشت و نظر در عاقبت كار بايد گماشت .\r\nاى ولىّ من ! و اى حبيب من ! غافلان چنين سخنان را افسانه دانند و به آن افسوس آرند امّا در پندار غلطاند . حق جز اين سخنان نيست و آن سخنان كه ايشان گويند افسانه است ، براى آن كه اين سخنان باقيه است كه جاويد بخواهد ماند و سخنان ايشان و آنچه از ايشان سخن مىرانند ، تابع شهوات فانيه است كه با زوال آن شهوات زايل شود و بر\r\n\r\n\r\n","description":"","footnote":"\r\n( 1 ) . و هر كه به خدا تمسك جويد به راه راست هدايت شده است . سورهء آل عمران ، آيهء 101 .\r\n( 2 ) . دين اسلام آغاز شد در حالى كه نا آشناىِ مردم بود و زودا كه دوباره نا آشناى آنان گردد . بحارالانوار ، ج 25 ، ص 136 .\r\n( 3 ) . اعلام : پرچم‌ها .\r\n( 4 ) . رايات مكبوب : پرچم‌هاى نگون سار .\r\n","page_name":" 105 ","page_number":105},
  {"content":"\r\n\r\nصاحب خويش ظلمت و عذاب گردد .\r\nاما گمراه كرده خداى را ، به راه نتوان آورد . در خود صبر بايد كرد كه خداى حكيم است و حكمت خداى را ، خدا مىداند .  « وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ »  . « 1 » والسلام على وليّي و ساير الإخوان أجمعين و رحمة اللَّه .\r\n\r\n\r\n","description":"","footnote":"\r\n( 1 ) . كه خدا هر كس را بخواهد به راه راست هدايت مىكند . سورهء نور ، آيهء 46 .\r\n","page_name":" 106 ","page_number":106},
  {"content":"\r\n\r\n\r\nمكتوب 17\r\nبسم‌اللَّه الرّحمن الرّحيم\r\nمِن عبداللَّه قطب بن محيي إِلى الأخ الأعزّ الشيخ كريم الدّين أيّده اللَّه تعالى .\r\n\r\nغفلت\r\nامّا بعد ؛ اگر اخوان به يكباره همه غافل شوند سلسله ذكر منقطع شود براى آن كه غفلت ، مذكِّرِ ذكر نخواهد بود و به اين تقدير جز غفلت موجود نيست . پس بايد كه البتّه بعضى از جماعت ، غفلت به خود راه ندهند تا اگر كسى غافل شود تيقّظ او نمايند و غفلت از آن كس زدايند .\r\nو مَثَل اين ، مَثَل چند چراغ است كه در خانه باشد ، اگر همه به يك باره منقطع شود امكان چراغ روشن كردن نماند و ظلمت مطبق شود . امّا اگر بعضى چراغ‌ها منطفى شود و بعضى باقى باشد و اگر چه يكى باشد ، توان كه همه را از آن يك چراغ باز روشن كنيد .\r\nرحمت خداى بر آن كس باد از اخوان كه حفظ خود كند از آن كه رياح شهوات مختلفه و اهويه هواهاى گوناگون ، چراغ ذكر در دل او نكشد . رحمت خداى بر چنين كس باد و رضوان و بركات او ! والسلام .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nمكتوب 18\r\nبسم اللَّه الرّحمن الرّحيم\r\nمِن عبداللَّه قطب بن محيي\r\n\r\nانس با خدا\r\nمؤمن كلّ امر خود با خداى اندازد براى آن كه دانسته كه هيچ كس مهربان‌تر از خداى او نيست . و الحق هيچ كس به بنده ، أولى از خداى او نيست . و از خداوند خود زخم سيلى خوردن بهتر و گواراتر است كه از دست ديگرى حلوا . مؤمن روى دل با خداوند خود كرده و ذكر او را در درون دل خود جاى ساخته او را مونس خود گردانيده . چون حاجتى داشته باشد دعا كند ، چون او را دردى رسد شفا از او طلبد و اگر از كسى جفائى بيند گِله به سوى او كند و اگر از كسى عطايى يابد مكافات آن از او طلبد ، كه بنده را هيچ نباشد و دست بر هيچ نباشد . مال و منال او [ از 
  ] سيّد اوست ، اعتماد او بر آن باشد كه در خزانهء سيّد است . خوش حال بنده‌اى كه هيچ ندارد و همه چيز از آن اوست ، از آن جا كه همه چيز از آن سيّد اوست .\r\nشب هنگام كه همه كس به خواب روند بندهء خداى دو ديدهء بيدار بر گشايد و در عجايب ملكوت آسمان‌ها و ستارگان تفكر كند و در ياد خدا آب از ديدگان برگشايد .\r\n به نيم شب كه همه مست خواب خوش باشند * من و خيال تو و ناله‌هاى دردآلود \r\nبندهء خداى در روز كه عالم به جنبش در آيد و اين و آن از هر سوى\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nدر آيند ، اگر چه با اين و آن گفت و شنيد كند ، امّا دلش جز به ياد خداوند خود مشغول نباشد . آن حكايات بر زبان او جارى شود به حكمت خداوند او ، و دل او جَوَلان كند در ملكوت اعلىسرا و جاى در افق مبين گيرد از آن كه فضاى اين جهان تنگ آيد از او . بندهء خداى خرسند باشد به آنچه خداى عزّوجلّ كند و بر هيچ كار اعتراض نداشته باشد .\r\n\r\nقلب مؤمن\r\nبندهء خداى پيوسته دلش در گداز باشد و هر ساعت چون آب شود باز خداوندِ او ، او را از سَر هستى بخشد . خدا را با بندهء خود كارها باشد ، گاه او را اذن دهد تا به أقدام فكرت در سماوات پويد و گاه وقت را بر او از حلقه تنگ‌تر گرداند ،\r\n« قَلْبُ الْمُؤْمِنِ بَيْنَ إِصْبَعَيْنِ مِنْ أَصَابِعِ الرَّحْمَنِ يُقَلِّبُها كَيْفَ يَشاءُ » . « 1 »\r\nدانى كه كسى كه چيزى را دوست دارد ، پيوسته او را گرداند تا همهء او را بنگرد ، خداى عزّوجلّ دل مؤمن را دوست دارد ، كه موضع نظر خداى از جهان غير دل صدّيقان نيست ؛ هر آينه دل ايشان از حال به حال گرداند تا در هر حال او را بيند كه چگونه است . و مؤمن درهمه حال نيكو و زيبا باشد . در بسط ، شاكر باشد و در قبض ، صابر و به هيچ حال پيكر دل او به صورتى زشت نگردد . همچنان‌كه پيكر دل بيگانگان هرگز به صورتى خوب نباشد ؛ در بسط ، طغيان و بَطَر « 2 » پيدا كند و در قبض ، انكسار و سَخَط .\r\nخداى عزّوجلّ به پيغمبر خود صلى الله عليه و آله و سلم وحى كرد كه اگر خواهى سنگريزهء رودخانه براى تو با زر كنم . فرمود : لا يا ربّ ، خواهم كه يك روز طعام يابم و خورم و تو را شكر كنم و يك روز ، روزه دارم و براى\r\n\r\n\r\n","description":"","footnote":"\r\n( 1 ) . دل مومن ميان دو انگشت از انگشتان خداست ، هرگونه كه مىخواهد مىگرداند . بحارالانوار ، ج 67 ، ص 39 .\r\n( 2 ) . بَطَر : تكبر و شادى بى اندازه كردن .\r\n","page_name":" 109 ","page_number":109},
  {"content":"\r\n\r\nتو صبر كنم .\r\nاى نيكان ! اى مؤمنان ! ماه روزه رسيد ، ماه صبر است . دهان از طعام ببنديد و زبان از غيبت وَلايُعْنى نگاه داريد و چنان كه بدن در بوتهء جوع مىگدازيد ، دل در محبّت خداى نيز بگدازانيد تا نجات ابد يابيد .\r\n « وَ السَّلامُ عَلى مَنِ اتَّبَعَ الْهُدى »  « 1 » .\r\n\r\n\r\n","description":"","footnote":"\r\n( 1 ) . و سلام بر آن كس كه از پى هدايت قدم نهد . سورهء طه ، آيهء 47 .\r\n","page_name":" 110 ","page_number":110},
  {"content":"\r\n\r\n\r\nمكتوب 19\r\n« 1 »\r\nبِسْمِ اللَّهِ الرَّحْمنِ الرَّحِيمِ\r\n\r\nدورى از رحمت خدا\r\nامّا بعد ؛ 
  ] آدمى چه ايمن است كه روزى از روزها گناهى كرده باشد كه به آن سبب از نظر خداى عزّوجلّ افتاده باشد . و هر كس كه از نظر خداى عزّوجلّ افتاد و مَقْتِ « 2 » خداى او را دريافت ، رشد خويش را گُم كرد و سر رشتهء كار از دستش رفت ، چنانچه هرگز باز نخواهد يافت . و پس از آن مُتقلَّب در اوديه « 3 » ضلالت است و هر چه مىكند همه سيّئه است براى آن كه كسى كه غشاوهء قهر بر او بتنيدند كارش همه مغشوش است و عمل خالص مِن بعد از وى ممتنع الوجود است . براى آن كه اخلاص ، سرّى است از سرّ خداى كه در دل آن كس كه خواهد نهد و نخواهد او را جز به آن كس كه او را دوست دارد و به نظر لطف به او ناظر باشد . چون كسى را دشمن گرفته باشد و مَقتِ خود بر او حلال كرده ، كجا اخلاص در دل وى نهد ؟ و كجا او را نيل حقيقت اخلاص كه سِرِّ اكبر خدا است ممكن باشد ؟ اعمال او آنچه از جنس سَيّئات است ، خود سيّئات است و آنچه از جنس حسنات است خود مدخول و\r\n\r\n\r\n","description":"","footnote":"\r\n( 1 ) . م : مكتوب خوف القطعيه . من عبداللّه قطب بن محيى ، از بنده‌اى كه صعوبت مفارقت احباب او از صعوبت مفارقت كبرى - و العياذ باللّه - منتهى بار داده و استيلاى آن مخافت او را پرواى استيفاء نامه باز نگذاشته است ، اعنى قطب بن محيى بن محمود عجالة الوقت به سوى اخوان الهى و اصدقاء ربانى جمع اللّه شملهم و بذيل اللطف لاسيّما به سوى شيخ الإخوان الالهيّين اكمل اللّه قوّته و رزق صحبته .\r\n( 2 ) . مَقْت : غضب .\r\n( 3 ) . اوديه : سرزمين‌ها .\r\n","page_name":" 111 ","page_number":111},
  {"content":"\r\n\r\nمعلول باشد و مُخْبَط و مردود و العياذ باللَّه !\r\n\r\nسرّ اخلاص\r\nاى اخوان الهييّن ! آدمى به كسى ماند كه كار مرگ خود ساخته باشد ، جانب آن باز پرداخته و پروانهء امان از آن حاصل كرده ، اكنون مشغول ديگر كارها و درست‌ْداشتِ ديگر مهمّات است ؛ ناگاه مهمان مرگ فرود آيد بى خبر ، اين كس هيچ كار سازى آن نكرده و نُزُل « 1 » و منزل او آماده نساخته . چه دست و پاچه كه او باشد !\r\n\r\nآماده باش مرگ\r\nاى عزيز ! ندانسته‌اى كه مرگ و مهمان را چاره نيست ؟ خاصه كه مرگ مهمان باشد . چرا چارهء او را از پيش نساختى تا چنين بيچاره نمانى ؟ من پنداشتم كه مرگ ، حالى حالى نخواهد آمد . عزيزا ! به چه دليل اين گمان را پيش خود مقرّر و مصوّر ساختى ؟\r\nلا حَوْلَ وَ لاقُوَّةَ إِلّا بِاللَّه مِنْ تَمادى الغَفْلَة وَ شِدَّة القَسْوَة وَ سُوء الْخاتمَةِ وَ دَركِ الشَّقاوَةِ وَ باللَّهِ المُسْتَعان وَ عَليهِ التكلانْ وَ هُوَ حَسبْي وَ نِعمَ الوَكيل .\r\n\r\n\r\n","description":"","footnote":"\r\n( 1 ) . نُزل : آنچه براى ميهمان آماده مىكنند ، جايگاه .\r\n","page_name":" 112 ","page_number":112},
  {"content":"\r\n\r\n\r\nمكتوب 20\r\nبسم اللَّه الرّحمن الرّحيم\r\nمِن عبداللَّه قطب بن محيي ينبّه اللَّه وليّي عن نومة الغافلين .\r\n\r\nحيات دل\r\nامّا بعد « 1 » ؛ وليّم - ايّده اللَّه - بدان كه چنان كه زندگىِ تن به حرارت غريزى است ، زندگى دل به حرارت عشق است . و هر كس كه افسرده و بيكار ، روز با شب مىكند و شب با روز ، پژمرده و بد حال است و از صفت  « لا يَمُوتُ فِيها وَ لا يَحْيى »  « 2 »  *  بهره‌مند . و بداند كه تن از خاك است و خاك سكون و آسايش اقتضا كند ، و دل از افلاك است و آسمان جنبش و حركت اقتضا كند . حيات دل در حركت است و ممات او در سكون و حال تن بر خلاف اين است . نگذارد كه دل عاجزِ تن شود و تن بر وى مستولى گردد و آنچه مقتضى اوست راند و دل در تحت اثقال تن عاجز و ذليل نالد . همچون اصحاب احقاف كه خداى تعالى بادى فرستاد و رمال آن بيابان كه ايشان در آن ساكن بودند بر ايشان بگردانيد . ايشان در زير آن رمال ناله مىكردند مدّت يك هفته يا بيشتر ، ناله ضعيف كه اگر كسى گوش به آن خاك نهادى شنودى ، تا آن زمان كه به درد و غصّه جان بدادند .\r\nهمچنين آنان كه خاك تن بر دل ايشان مستولى شده و زير اين انبوه كثيف باز شده‌اند نالهء دل زار ايشان به گوش مستبصر رسد .\r\n\r\n\r\n","description":"","footnote":"\r\n( 1 ) . م : صحّتْ ان اللَّه يضحك فى وجوه المصلين فى الليل بحسب حديث معلوم ندارم وامّااين حديث‌صحيح است . تذكر : اين حديث در كتاب‌هاى روايى شيعى و سنّى يافت نشد .\r\n( 2 ) . در آن جا ، نه مىميرد نه زندگى مىكند . سورهء طه ، آيهء 74 .\r\n","page_name":" 113 ","page_number":113},
  {"content":"\r\n\r\n\r\nترغيب به كارهاى نيك\r\nاكنون بدان اى ولىّ رشيد كه مَثَل دلِ اهلِ تعطيل وبيكاران و افسردگان كه از بيكارى دست به كارهاى متفرقهء بى سر و بن كه لايُعنى نام دارد زنند مثَل اصحاب احقاف‌اند و به خود مپسند كه مَثَل تو مَثَل سوء باشد و در آن كوش كه مثل اعلى بهره‌مند گردى .\r\nدانى كه خداى عزّوجلّ صفتش اين است كه  « لا تَأْخُذُهُ سِنَةٌ وَ لا نَوْمٌ »  « 1 » پس به قدر مقدور تخلّق به خُلق خداى كن . مؤمن دعوى كند كه محبّ خداى است ، آيا سزد كه محبوب بيدار باشد و به حال محبّ ناظر ، و محبّ به خواب باشد و از ذكر او غافل ؟ عكس اين به حال محبّ و محبوب اقرب است .\r\n عَجباً لِلمُحِبِّ كَيفَ يَنام * كُلُّ نَومٍ على المُحِبِّ حرام « 2 » \r\nاى ولىّ رشيد ! آيين محبّت ساز كن و بازار محبّت گرم ساز و به سر قدم آى و در عهد شباب خدمتى چند بكن خداوند را كه چون ضعف و پيرى رسد ، عاجز باشى و خدمت نتوانى كرد . و يكسان نيست بنده‌اى كه حقوق خدمتِ او در حضرت خداوند ثابت است با بنده‌اى كه چنين نيست . خداوند تو شكور است  « وَ ما كانَ رَبُّكَ نَسِيًّا »  « 3 » و « 4 » خدمت بندگان ، فراموش او نيست .\r\nآنچه امروز كنى براى تو نويسند و ثبت كنند ، تا آن روز كه حاجتمند باشى به مكافات آن با تو احسان كنند .  « يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ »  . « 5 »\r\n\r\n\r\n","description":"","footnote":"\r\n( 1 ) . نه خواب سبك او را فرا مىگيرد و نه خواب سنگين . سورهء بقرهء ، آيهء 255 .\r\n( 2 ) . شگفتا ! كه عاشق چگونه مىخوابد در حالى كه خواب بر عاشق حرام است .\r\n( 3 ) . و پروردگار تو فراموشكار نيست . سورهء مريم ، آيهء 64 .\r\n( 4 ) . در نسخه م . از « خدمت بندگان . . . تا حاجتمند باشى » نيست .\r\n( 5 ) . اى انسان ، تو در راه پروردگارت رنج فراوان مىكشى ؛ پس پاداش آن را خواهى ديد . سورهء انشقاق ، آيهء 6 .\r\n","page_name":" 114 ","page_number":114},
  {"content":"\r\n\r\n\r\nتخلّق به اخلاق الهى\r\nاى ولىّ ! رشيد آن كس است كه كار خود كند و به مصلحت خود باز رسد ؛ و چون من در نگريستم مصالح آدمى بسيار ديدم و مرا به يك يك آن باز رسيدن دشوار بود . چنينم نمود كه يك كار برگزينم كه متضمّن همهء كارها باشد ، اگر چنين كار باشد . چون در نگريستم چنين كار بود و آن تقّرب و تودّد به اخلاق مقتدر است كه بالغُ امرِه است . دست به آن يك كار گرفتم و آن يك كار به جدّ مىكنم و چون آن كار به تقديم رسانيدم ، فارغ البال و مطمئن خاطرم و هيچ غم و اندوهِ كارى ديگر ندارم . چه مىدانم كه خلّاق مقتدر به همه كار من باز مىرسد اكنون خواب امن مىكنم . امّا چنين خواب پى بيدارى ميسّر نباشد براى آن كه خلّاق مقتدر آن گاه به كلّ كار من رسد كه كلّ من در كار او باشد و روز و شبِ خود همه در كار او كنم و هيچ نزد خلّاق مقتدر دوست‌تر از ذكر او نيافتم ، چه او را حاجتى ثابت نيست كه به گذاردن آن تقرّب به او جويم .\r\nامّا به دوستى خود ، ذكر خود را دوست دارد لاجرم فرمود :  « أَقِمِ الصَّلاةَ لِذِكْرِي » .  « 1 »\r\n\r\nذكر و ياد خدا\r\nو شب هنگام كه ملوك از تدبير مملكت و كار پادشاهى باز پردازند ، با خود پردازند و احباب خود . مَلك الملوك - تعالى و تقدّس - احد و صمد است و او را كفو و همتا نيست . محبوب « 2 » او جز ذكر او نيست ، و چون شب درآيد فصلى از ذكر برآريم . پس زيبا ثناى ترتيب دهم فراخور خود ، در حضرت كبريا عرضه دارم و دانم كه خداوند من شكور است . امروز كه به حكمت روز من ساخته ، چون چنين خدمت\r\n\r\n\r\n","description":"","footnote":"\r\n( 1 ) . و تا مرا ياد كنى نماز بگزار . سورهء طه ، آيهء 14 .\r\n( 2 ) . م : محبوب جز ذكر او نيست .\r\n","page_name":" 115 ","page_number":115},
  {"content":"\r\n\r\nشايسته به تقديم رسانم ، آن روز كه به قدرت روز او باشد « وَ الْأَيّام كُلُّها لَهُ » « 1 » تا چه جزاى شايسته مرا دهد . من امروز او را به او نمودم ، او نيز آن روز مرا به من نمايد . و چون ديگران را به جرم  « نَسُوا اللَّهَ »  داغ  « فَأَنْساهُمْ »  « 2 » برنهد مرا به طاعت  « ذَكَرُوا اللَّهَ » *  خلعتِ « فذكرهم أنفسهم » كرامت كند . و چون من وجه خود بينم به تمام سعادت خود رسيده باشم . اكنون مىكوشم براى آن روز و هر كس كه در اين روش با من شركت مىكند او را مژده مىدهم به مثل آنچه خود را به آن مژده مىدهم .  « وَ السَّلامُ عَلى مَنِ اتَّبَعَ الْهُدى » .  « 3 »\r\n\r\n\r\n","description":"","footnote":"\r\n( 1 ) . و روزها همگى از آنِ خداست .\r\n( 2 ) . م : انفسهم\r\n( 3 ) . و سلام بر آن كس كه از پى هدايت قدم نهد . سورهء طه ، آيهء 47 .\r\n","page_name":" 116 ","page_number":116},
  {"content":"\r\n\r\n\r\nمكتوب 21\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى أخ الودود الحافظ شهاب الدّين داود فتح اللَّه على قلبه أبواب العلم و الفهم .\r\nامّا بعد ؛ خداى عزّوجلّ بيدارى را بعد از خواب نشانه و نمودار زنده شدن پس از مرگ ساخته ، چنانچه فرمود :  « وَ النَّوْمَ سُباتاً وَ جَعَلَ النَّهارَ نُشُوراً » .  « 1 » چنانچه خواب ، هر چند دير كشد آخر به بيدارى شود و هيچ چشم هميشه در خواب نماند ، همچنين مردگان هر چند در قبور باز مانند ، آخر روزى آيد كه از قبور برخيزند . اين سخنى حق است كه در آن هيچ شك و ريب نيست .\r\nهر گاه كه بر قبور گذرى پيش چشم خود بدار كه عن قريب اين قبور شكافته و اين اموات برخواسته و ديده مىمالند و پيش ايشان چنان مىنمايد كه ساعتى بيش در قبر نبوده‌اند . اگر چه آن كس كه از موت تا بعث او هفت هزار سال گذشته باشد  « وَ يَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ » .  « 2 »\r\n\r\nحيات حقيقى\r\nو چنانچه در اين زندگانى بعضى خوشحالند مثل ارباب قوّت و ثروت و بعضى بدحالند مثل اصحاب ضعف و مسكنت ، در آن زندگانى\r\n\r\n\r\n","description":"","footnote":"\r\n( 1 ) . و خواب را آرامشتان و روز را زمان برخاستنتان قرار داد . سورهء فرقان ، آيهء 47 .\r\n( 2 ) . روزى كه قيامت برپا شود مجرمان سوگند خورند كه جز ساعتى در گور نيارميده‌اند . سورهء روم ، آيهء 55 .\r\n","page_name":" 117 ","page_number":117},
  {"content":"\r\n\r\nنيز چنان باشند جز آن كه سعادت و شقاوت آن جا هرگز سر نيارد . براى آن كه مرگ چيزى است كه يك بار بيش ، آدمى آن را نچشد كه  « لا يَذُوقُونَ فِيهَا الْمَوْتَ إِلَّا الْمَوْتَةَ الْأُولى » .  « 1 » براى آن كه آدمى در اين جهان ، به منّت اسباب و تعاون زمان و مكان و شرايط و ادواتِ موجود شدهء آن ، هستى را باز سپارد تا از زير بار منّت جهان و امور جهان بيرون آيد ، بعد از آن از عين خود هست شود به قدرت خداوند . چه هستيى كه منّت هيچ سبب در آن نباشد ، غير مسبِّب اسباب - تعالى شأنه - كه منّت او نعمتى است بر سر نعمتى ، نه هدم نعمت است و چنان هستى را موجبى بر بازدادن نيست ، نه هستيى است كه از منّت دهر و طبع پيدا شده ؛ از منّت حنّانِ منّانِ فاطر السّموات و الارض پيدا شده ، هر آينه آن هستى هرگز زوال نپذيرد و موت ، حيات آن را نسخ نكند .\r\nاين ها همه بر اين وجه بدان و بشناس و باور كن ! چون او را چنان دانستى سعادت و شقاوت اين جهان بر تو بى قدر باشد و مطمح نظر و منتهاى همّت تو سعادت آن جهان باشد و نجات از شقاوت آن . آن گاه تن خود را به دست سيلاب حوادث بازده و بگوى :\r\n ما چو داديم دل و ديده به طوفان بلا * گو بيا سيل غم و خانه ز بنياد ببر \r\n\r\nروزگارِ يك روزه\r\nمؤمن تمام عمر را يك روز ساخته ، و آن روز را از همه مرادات و آرزوها به روزه رفته . آن روزه را نگشايد مگر بر خوان رحمن . چون روزهء رمضان گشائى آن روزه گشائى را ياد دار كه\r\n« لِلصَّائِمِ فَرْحَتانِ : فَرْحَةٌ عِنْدَ فِطْرِه وَ فَرْحَةٌ عِنْدَ لِقآءِ رَبِّه » . « 2 »\r\nعيد اعظم را عيد لقاء دان نه عيد فطر .\r\n\r\n\r\n","description":"","footnote":"\r\n( 1 ) . در آن جا طعم مرگ را نمىچشند ، مگر همان مرگ نخستين . سورهء دخان ، آيهء 56 .\r\n( 2 ) . براى روزه دار دو خوشى هست : خوشى به گاه گشودن روزه و خوشى به گاه لقاى پروردگار . كافى ، ج 4 ، ص 65 .\r\n","page_name":" 118 ","page_number":118},
  {"content":"\r\n\r\n وَ عِندى عيدٌ كُلّ يوم أَرى بِه * جَمالُ مُحيّاها بِعَين قَريرَةٍ « 1 » \r\nعيد بر اخوان ما و ساير مؤمنان مبارك باد ! و قريب و بعيد را از خوان احسان جنان مؤمنان نواله دهاد ! و اگر چه وعدهء مؤمنان « 2 » بعيد بزرگ است امّا به مقتضاى  « لَهُمُ الْبُشْرى فِي الْحَياةِ الدُّنْيا »  « 3 » اميد منقطع نيست كه حيات طيّب و عافيت در دنيا كه عيد كوچك است نيز روزى شود .\r\n اگر چه جمله در اندوه و درديم * يقين دانم كه آخر شاد گرديم\r\nچو دردى هست درمان نيز باشد * چو خارى هست ريحان نيز باشد\r\nاگر امروز ظاهر نيست درمان * شود ظاهر چو آيد وقت فرمان \r\n  « فَإِنَّ مَعَ الْعُسْرِ يُسْراً إِنَّ مَعَ الْعُسْرِ يُسْراً » .   « 4 » و باليُسر ختم الكلام و السلام و الإكرام .\r\n\r\n\r\n","description":"","footnote":"\r\n( 1 ) . آن روز در نزد من عيد است كه در آن ، صورت معشوق را با چشمانى شادان ببينم .\r\n( 2 ) . م . وعدهء بعيد بزرگ است .\r\n( 3 ) . بشارت است ايشان را در دنيا . سورهء يونس ، آيهء 64 .\r\n( 4 ) . پس از پى دشوارى آسانى است . هر آينه از پى دشوارى آسانى است . سورهء انشراح ، آيهء 5 و 6 .\r\n","page_name":" 119 ","page_number":119},
  {"content":"\r\n\r\n\r\nمكتوب 22\r\nبسم اللَّه الرّحمن الرّحيم\r\nإِلى وليّي في اللَّه شيخنا جلال الملّة و الدّين محمود ، تولّاه اللَّه تعالى بما يتولّى به عباده الصّالحين .\r\n\r\nبرترين مَسكن\r\nامّا بعد ؛ محلّ فيض الهى جوهر انسان است . هر آينه هر جا كه انسان بيشتر باشد وجوه فيض بيشتر باشد . از اين جهت امصار به وطن اولى است از قُرى ، و قُرى به توطّن اولى است از بوادى . جز آن كه انسان براى نباهتِ « 1 » جوهر ، محسود است ، و توجّه نفوس حاسدهء شيطانيّه به افساد حال او زياده است از توجّه ايشان به إفساد حال غير او ، و ترصّد فساد در او بيش است كه در غير او ، پس از همان جا كه انفَس است ، اخسّ است .\r\nو نظر به اين هر جا كه آدمى كمتر باشد ، بهتر باشد . پس سكون در بوادى بهتر باشد كه در قرى ، و سكون در قرى بهتر باشد كه در امصار .\r\nاكنون چون جهتين متعارض است حاجت به تميز و ترجيح ثابت است . پس اگر مخايل فساد ظاهر باشد ، مايل به قلّت بايد بود ، و آن جا كه مخايل صحّت غالب است مايل به كثرت . و الحمدللَّه كه در اخوان آباد الهى ، مخايل صحّت اعتقاد و سداد عمل ظاهرتر است پس كثرت آن جا بهتر است از قلّتِ جائى ديگر ، اگر چه قلّت آن جا بهتر است از\r\n\r\n\r\n","description":"","footnote":"\r\n( 1 ) . نباهت : بزرگوارى .\r\n","page_name":" 120 ","page_number":120},
  {"content":"\r\n\r\nكثرت جاى ديگر .\r\nبنابراين به خاطر مىآيد كه وليّم اختيار توطّن در آن جا بنمايد و اهل و متعلّقان را از شيراز به آن جا آورد و شايد كه بعضى فوايد آن در مكتوب وليّم و حبيبم شيخنا صدر الملّه و الدّين محمّد مذكور باشد .\r\nمادام كه موافق مصلحت باشد ، در تأسيس مبانى و تشييد اركان آن مىبايد كوشيد .\r\nو باللَّه التوفيق ، الهادى إِلى سَواءِ الطريق وَ هُو حسبي و نعم الوكيل .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nمكتوب 23\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الأخ في اللَّه مولانا مجد الملّة و الدّين سلام اللَّه ، عافاه اللَّه فيما عافاه و بفضله و لطفه و حفظه تولّاه .\r\n\r\nاخلاص و توكّل\r\nامّا بعد ؛ وجود آدمى مر خداى عزّوجلّ را مبذول است ، بدان گونه كه او مىخواهد مىگردد . و چون وجود كه اصل و ذات است چنين است ، نفس و شعور كه فرع وصف است چه سود كه خود را سخت گيرد ، و مر خداى عزّوجلّ را مبذول نباشد ؟ چون نوحِ ذات به امر كردگار يكى است و طوفان بلا مىطلبد ، سركشى كنعانِ نفس و پناه بردن او به كوه پندار ، بلا را از او باز نمىگرداند . قلعه‌اى در پى پندار به يك منجنيقِ موج دود مىشود و خانهء انديشه‌هاى پوچ زير و زبر مىشود . كشتى نوح اخلاص است و يگانه شدن به امر كردگار .\r\n آشنا هيچ است اندر بحر روح * چاره آن جا نيست جز كشتى نوح \r\n « وَ مَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْراً » .  « 1 » و متوكلّ نه آن است كه آروزى معيّن پيش خود باز دارد و طمع مؤكّد در بندد ، كه البته وكيل آرزو برآرد و شوق وجود به آن راه كند . عزّت جليل ، چنين وكيل خرجى قبول ندارد . توكلّ آن است كه\r\n\r\n\r\n","description":"","footnote":"\r\n( 1 ) . و هر كه بر خدا توكل كند ، خدا او را كافى است . خدا كار خود را به اجرا مىرساند و هر چيز رااندازه‌اى قرار داده است . سورهء طلاق ، آيهء 3 .\r\n","page_name":" 122 ","page_number":122},
  {"content":"\r\n\r\nقدرى كه خداى عزّوجلّ به مقتضاى  « قَدْ جَعَلَ اللَّهُ لِكُلِّ شَيْءٍ قَدْراً »  « 1 » شخص را مقرّر كرد و به مقتضاى  « إِنَّ اللَّهَ بالِغُ أَمْرِهِ »  « 2 » امضا و انفاذ آن مىفرمايد ، به خود اولى و انسب شناسد و گنجايش گاه خود را آن جا سازد و آن داند كه\r\n هر چه هست از قامت ناساز بى اندام ماست * ورنه تشريف تو بر بالاى كس كوتاه نيست \r\nو چگونه تشريف او بر بالاى كس كوتاه باشد و او آن كس است كه صفت خاص او كه در مقام تعريفِ شأن او مذكور گردد اين است :  « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى » .  « 3 » هر كس را آنچه شايسته و بايسته اوست دهد . چون شخص خود را فراموش كرده و غير خود را خود پنداشته ، تقصير آن كس چه باشد كه آنچه فى الواقع شايسته و بايسته اوست ، اولى اوست به او مىدهد و اتّباع وهم باطل او نمىكند كه او را فرو گذارد و دشمن او را كه آن را خود پنداشته پرورد . كه\r\n« أَعْدى عَدُوّكَ نَفْسُكَ التي بَيْنَ جَنْبَيْكَ » . « 4 »\r\nدريغا ! خداى عزّوجلّ دشمن كافران است ، امّا دشمن داناست .\r\nايشان دوست خوداند ، امّا دوست نادانند . و دير است كه گفته‌اند : دشمن دانا به از نادان دوست . خداى عزّوجلّ با اين كه دشمن كافران است ايشان را اولى است از ايشان كه  « نَحْنُ أَقْرَبُ إِلَيْهِ مِنْ حَبْلِ الْوَرِيدِ » .  « 5 »\r\n\r\n\r\n","description":"","footnote":"\r\n( 1 ) . و خداوند هر چيز را در اندازه‌اى قرار داده است . سورهء طلاق ، آيهء 3 .\r\n( 2 ) . خدا كار خود را به اجرا مىرساند . سورهء طلاق ، آيهء 3 .\r\n( 3 ) . پروردگار ما همان كسى است كه آفرينش هر چيزى را به او ارزانى داشته ، سپس هدايتش كرده‌است . سورهء طه ، آيهء 50 .\r\n( 4 ) . دشمن‌ترين دشمنانِ تو نفس توست كه بين دو پهلوى تو جاى دارد . بحارالانوار ، ج 67 ، ص 64 .\r\n( 5 ) . زيرا از رگ گردنش به او نزديكتريم . سورهء ق ، آيهء 16 .\r\n","page_name":" 123 ","page_number":123},
  {"content":"\r\n\r\nچون حال او با كافران كه ايشان را از بندگى خود به در كرده كه  « أَنَّ الْكافِرِينَ لا مَوْلى لَهُمْ »  « 1 » اين است ، حال مؤمنان در اين شأن چه باشد ؟\r\nپس اى مؤمن پاك اعتقاد ! بدگمان به ربّ غفور مباش و بدان كه آنچه پيش تو مىآيد صلاح تو است . صلاح ديدِ ربّ تو ، براى تو اولى است از صلاح ديدِ نفس تو براى تو . به خداى كه ربّ تو ، به تو اقرب است از نفس تو ، به تو .\r\n\r\nربّ و نفس\r\nاى مؤمن پاك دين ! ميان ربّ تو و تو خلاف است و شقاق . و خلاف و شقاقى نيست در عالم جز اين . هر خلافى و شقاقى ديگر كه هست از اين مشتق است . از اين جهت عارف در تأويل  « وَ اجْنُبْنِي وَ بَنِيَّ أَنْ نَعْبُدَ الْأَصْنامَ »  « 2 » گفته كه حقيقت اصنام ، صور نفوس است .\r\nو « أَعْظَمُ مَعْبُودٍ عُبِدَ في الأرْضِ الْهَوى » « 3 »\r\nمؤيّد همين تأويل است .\r\nاكنون تو در اين حرب ياور كدام جانبى ؟ ربّ را بر نفس مىگزينى يا نفس را بر ربّ ؟ اگر ربّ را بر نفس مىگزينى ربّ تو است و اگر نفس را بر ربّ مىگزينى نفس تو است و اگر موقوف مىدارى تا با كسى مشورت كنى ، تو را دو مشير است : فرشته و ديو . فرشته گويد : ربّ را بر نفس گزين براى آن كه فرشته ربّانى است و حكم ربوبيّت در وجود او ظاهر است . و ديو گويد : نفس را بر ربّ گزين براى آن كه ديو نفسانى است و حكم نفسانيّت در وجود او ظاهرتر است . « الإِناءُ يَتَرَشَّحُ بِما فيه » . « 4 » هر كس كه آنچه دارد مىگذارد ، و اگر از من مىپرسى من مىگويم : إِنَّ لِرَبِّكَ عَلَيْكَ حَقّاً وَ لِنَفْسِكَ عَلَيْكَ حَقّاً ، فَآتِ كُلَّ ذى حَقٍّ\r\n\r\n\r\n","description":"","footnote":"\r\n( 1 ) . كافران را هيچ ياورى نيست . سورهء محمّد ، آيهء 11 .\r\n( 2 ) . و مرا و فرزندانم را از پرستش بتان دور بدار . سورهء ابراهيم ، آيهء 35 .\r\n( 3 ) . بزرگ‌ترين پرستش شده در روى زمين ، هواى نفس است .\r\n( 4 ) . از كوزه همان برون تراود كه در اوست .\r\n","page_name":" 124 ","page_number":124},
  {"content":"\r\n\r\nحَقَّه . « 1 » سرّ خود تمام همراه ربّ كن ، هيچ از آن براى نفس باز مگذار .\r\nجهت خود ، تمام همراه نفس كن كه هيچ از آن ربّ تو را در كار نيست .\r\nآدمى كاه نخورد و او را با كاه سرو كارى نباشد . پاگاه ، با كاه سر و كار دارد . كاه براى ستور آماده دارد نه براى دستورِ بزرگوار . و اگر چنين كنى معنى سخن آن عارف دانى كه چيست آن جا كه گفته : « وَاللَّهِ لَو عَرَفْتُم ما عَرَفْتُ في هذا السُدَّد لَطَربتُم طَربَ الأَبَد و لَخِفتُم الخوفَ الذي لَيسَ مَعَهُ أَمْنٌ لِأحَد » . « 2 » چون چنين است ظاهرى داريم به غايت پريشان و پشيمان ، و باطنى داريم مجموع خرسند ، اين است شرح ما اگر پرسند و شرح پريشانى ظاهر از فضل باطن بازخوان . و هو الكريم المنّان .\r\n\r\n\r\n","description":"","footnote":"\r\n( 1 ) . پروردگارِ تو بر تو حقى دارد و نفست نيز بر تو حقى دارد پس حق هر كدام را ادا كن .\r\n( 2 ) . به خدا سوگند اگر آنچه من مىدانم شما مىدانستيد ، جاودان طربناك مىشديد و نيز آن چنان‌ترسناك كه هيچ آسايشى براى كسى نمىماند .\r\n","page_name":" 125 ","page_number":125},
  {"content":"\r\n\r\n\r\nمكتوب 24\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه شيخنا جلال الملّة و العلم و الدّين محمود آتاه اللَّه في الدّنيا حسنة الدّنيا و في الآخرة حسنةَ الآخرة و تولّاه بما يتولّى به عباده الصّالحين .\r\n\r\nآسايش دو گيتى\r\nامّا بعد ؛ صاحب همّتِ دنيا از خود به اين قانع نباشد كه همين يك روز كه در آن است خوش گذراند ، بلكه آن روز كه او در آن است آن گاه بر او خوش گذرد كه عُدّهء خوشى تمام عمر آماده ساخته باشد . و صاحبِ همّتِ مطلق از خود به اين قانع نباشد كه امروز دنياى او بر او خوش گذرد ، بلكه امروز دنياى او آن گاه بر او خوش گذرد كه عُدّهء خوشى مطلق ، كه خوشى ابد است آماده ساخته باشد . آن كس كه در دنيا به همين خشنود است كه امروز او خوش گذرد و فكر فرداى آخرت خود ندارد ؛ فرومايه و كم همّت است . پس خوشا بنده‌اى كه صاحب همّتَين و جامع حسنهء نشأتين باشد . جَعَل اللَّهُ وليّي مِن أولئك ،  « مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً »  . « 1 » و السلام على وليّي و رحمة اللَّه و بركاته .\r\n\r\n\r\n","description":"","footnote":"\r\n( 1 ) . با كسانى كه خدا به آنان لطف نموده ، با پيامبران و صديقان و شهيدان و نيكوكاران محشور خواهند شد و اينان نيكودوستانى هستند . سورهء نساء ، آيهء 69 .\r\n","page_name":" 126 ","page_number":126},
  {"content":"\r\n\r\n\r\nمكتوب 25\r\nبسم اللَّه الرّحمن الرّحيم\r\nمِن عبد اللَّه قطب بن محيي إِلى وليّي في اللَّه الأمير شرف الملّة و الدّين محمّد وفّقه‌اللَّه .\r\n\r\nپيروى انبياء\r\nامّا بعد ؛ اگر كسى عقل خود بر خود حاضر كند ، داند كه عالم و اين زمين و اين آسمان سازنده‌اى دارد كه آن را ساخته و به اين ترتيب معيّن بداشته . و چه عجب كه اگر آن كس آدمى را به خود خواند و به سوى خود راه دهد و شناسا و آشناى خود سازد و در مجلس حكم خود حاضر كند و در پاى تخت خود جاى دهد . پيغمبران خداى - صلوات اللَّه وسلامه عليهم - فرستادگان اويند به سوى آدمى و اين بشارت آورده‌اند . چون اين خبرى است ممكن و بر ايشان نشانهء راستى پيدا است چرا باور نكنيم ؟ و براى چه اين دولت از خود بازگردانيم ؟ خاصه كه خبر آورده‌اند كه اگر كسى اين مژده قبول نكند و به مقتضاى آن در كار نيايد او را از آفريدگار عالم عقوبتى عظيم خواهد بود و در خور عظمت آفريدگار عالم ، كه  « رُسُلًا مُبَشِّرِينَ وَ مُنْذِرِينَ » .  « 1 »\r\nپس بياييد تا اين مژده باور كنيم كه اگر چه يك بار باور كرده‌ايم امّا آن باورى را تازه سازيم و در ايستادگى به آنچه وسيله تقرّبى به آفريدگار عالم است به موجبى كه پيغمبران او نشان داده‌اند افزاييم ،\r\n\r\n\r\n","description":"","footnote":"\r\n( 1 ) . پيامبرانى مژده دهنده و بيم دهنده . سورهء نساء ، آيهء 165 .\r\n","page_name":" 127 ","page_number":127},
  {"content":"\r\n\r\nمگر به آن قربت رسيم . اگر در دنيا به آن رسيم چنانچه اولياى خدا رسيده‌اند و ابواب كرامات و عنايات بر ايشان گشوده‌اند فَبِها ، و الّا پيغمبران خداى - صلوات اللَّه وسلامه عليهم - خبر داده‌اند كه مُردن آدمى ، نقل است از عالمى به عالمى و در آن عالم اين قربت و رتبت خواهد بود ، چنانچه حق آن است پس در آن جا به آن رسيم . به خداى كه اين مژده باور كردنى است و اين عمل كردنى و هر كس كه نمىكند بر خود ستم مىكند .   « وَيْلٌ يَوْمَئِذٍ لِلْمُكَذِّبِينَ فَبِأَيِّ حَدِيثٍ بَعْدَهُ يُؤْمِنُونَ » .   « 1 » سلام اين بنده به وليّم امير تاج الملّه و الدّين الشّيخ على - وفقّه اللَّه تعالى لقبول البشارات النّبويه - رساند و همچنين به وليّم الامير نظام المّلة و الدّين محمّد وفّقه لذلك و به ساير مخاديم كه آن جا باشند . سلام اللَّه و رحمته و بركاته عليكم .\r\n\r\n\r\n","description":"","footnote":"\r\n( 1 ) . در آن روز واى بر تكذيب‌كنندگان . پس از قرآن به كدام سخن ايمان مىآورند ؟ سورهء مرسلات ، آيهء 49 و 50 .\r\n","page_name":" 128 ","page_number":128},
  {"content":"\r\n\r\n\r\nمكتوب 26\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى ولييّ في اللَّه الأمير نظام الملّة و الدّين محمّد أيّده اللَّه بالعزّ السّرمد .\r\n\r\nانسان الهى و انسان طبيعى\r\nامّا بعد ؛ انسان دواند : انسان الهى و انسان طبيعى . انسان الهى زندگى براى آن خواهد كه مشاهده آيات حق كند در خَلق ، و شأن از براى آن خواهد كه انفاذ احكام حق كند در خلق ، و مال براى آن خواهد كه انجاز وعدهء رزق حق كند در خلق . انسان الهى خليفه خداى باشد عزّوجلّ در ارض و قايم به اظهار امر او و خادم شرع او .\r\nو انسان طبيعى زندگانى براى آن خواهد كه خورد و خواب كند ، و شأن براى آن خواهد كه دِرَود و خراب كند ، و مال براى آن خواهد كه خرج نان و آب و كند . شأن انسان الهى مباين شأن انسان طبيعى است .\r\n « هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ إِنَّما يَتَذَكَّرُ أُولُوا الْأَلْبابِ » .  « 1 »\r\n\r\nويژگىهاىانسان الهى\r\nوليّم - ايّده‌اللَّه - در آن كوشد كه بر آن باشد كه انسان الهى باشد و سالك مسالك آن . كه انسان الهى چون خليفه خدا عزّوجلّ است « 2 » چنانچه مُلك خداى عزّوجلّ منقطع نشود ، خلافت او منقطع نشود و در دنيا و آخرت شأن و مكان او در ارتفاع باشد . امّا انسان طبيعى اگر در\r\n\r\n\r\n","description":"","footnote":"\r\n( 1 ) . آيا آن‌هايى كه مىدانند با آن‌هايى كه نمىدانند برابرند ؟ تنها خردمندان پند مىپذيرند . سورهء زمر ، آيهء 9 .\r\n( 2 ) . در حاشيهء ف : خدا است عزّوجلّ\r\n","page_name":" 129 ","page_number":129},
  {"content":"\r\n\r\nدنيا صاحب شأن باشد چون نشانه دنيا بر او سر آيد از شأن و مُلك باز افتد و بدان سان كه تن او در خاك مذلّت افتد ، جان او از آن ذليل‌تر باشد و ناتوان تر و افتاده‌تر  « فَاعْتَبِرُوا يا أُولِي الْأَبْصارِ » .  « 1 »\r\nاى وليّم ! اگر بدانى كه آدميان الهى چون پيش إله عزّوجلّ روند ايشان را چه شأن و درجه و عزّ و مُلكت باشد عزّ و مُلكت پادشاهان جهان پيش تو به غايت خوار و بى اعتبار نمايد .\r\nاى وليّم ! و هر كس كه در آخرت خوار و بى اعتبار باشد ، حالا از آن خوارى و بى اعتبارى اثر پنهان آن جهان به او پيوندد . چنانچه اگر ظاهراً عزيز باشد باطناً خوار و ذليل باشد . پس انسان طبيعى سعادتى دارد عاجلْ ، ظاهرِ اجلِ او فى الآجل ، و باطنِ او فى الحال مشحون به شقاوت است .\r\nسعادتى چنين تُنك بى پشت چه لايق است كه صاحب همّت در آن آويزد .\r\nاى وليّم ! خداى عزّوجلّ دنيا را از آن روى كه دنياست اخذ كنند نه از آن روى كه وسيلهء آخرت سازند . خداى تعالى دنيا را بر برگزيدگان خود حرام ساخته نه حرام شرعى ، حرام ذاتى كه چنانچه آدمى را ميل تناول قاذورات نباشد ، ايشان را ميل دنيا نباشد . و در اين سخن هيچ تكلّف نيست . آدميان الهى همه چنين اند و غير اين در وهم خيال ايشان نمىگنجد . و هر كس كه به مشاهدهء الهّيات رسيده ديگر بار او را ميل طبيعيّات ممكن نيست . جَعَلكَ اللّه وليّي مِنَ الإلهيّين وَ تولّاك بما يتولّى به عباده الصّالحين .\r\n\r\n\r\n","description":"","footnote":"\r\n( 1 ) . پس اى هوشياران پند گيريد . سورهء حشر ، آيهء 2 .\r\n","page_name":" 130 ","page_number":130},
  {"content":"\r\n\r\n\r\nمكتوب 27\r\nبِسْمِ اللَّهِ الرَّحْمنِ الرَّحِيمِ\r\nمِن عبداللَّه قطب بن محيي إِلى الأخ الأعزّ المؤيّد مولانا كريم الّدين محمّد .\r\n\r\nبرتر ازبشريّت ظاهرى\r\nامّا بعد ؛ حكايات كه نفوس بر اعلام آن حريص باشند بسيار واقع است ، ليكن حكايتى واقع است از آن‌ها اهم و آن ، آن است كه خداى تعالى جلّ شأنه فرموده :  « وَ تَمَّتْ كَلِمَةُ رَبِّكَ لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ » .  « 1 » و كلمهء اجمعين مقتضى آن است كه هيچ كس از فريقين از اين حكم خارج نباشد ، پس نجات از نار نيست الّا آنان را كه از حد ناسيّت « 2 » گامى آن سوتر نهاده‌اند و جز اين هستى ، هستيى حاصل كرده و غير اين زندگانى ، زندگانى يافته . و چگونه چنين نباشد و مادام كه آدمى از پايه بشّريت تجاوز نكرده داخل دنيا است ،\r\n« وَ الدُّنيا مَلْعُونَةٌ وَ مَلْعُونٌ ما فيها » . « 3 »\r\nو نيز آمده كه خداى تعالى جلّ شأنه تا دنيا را آفريده در آن نگاه نكرده . و تو كتاب اللَّه خوانده‌اى و ديده باشى كه آدمى را در اكثر مواضع جز به ذمّ و نفرين ياد نمىفرمايد كما يقول سبحانه :  « قُتِلَ الْإِنْسانُ ما أَكْفَرَهُ »  « 4 »  ،  و في موضع آخر  : « إِنَّ الْإِنْسانَ لِرَبِّهِ لَكَنُودٌ »  « 5 »  ، \r\n\r\n\r\n","description":"","footnote":"\r\n( 1 ) . و سخن پروردگار تو بر اين مقرر شده كه جهنم را از همهء جن و انس انباشته مىكنم . سورهء هود ، آيهء 119 .\r\n( 2 ) . ناسيّت : بشريت .\r\n( 3 ) . دنيا نفرين شده است و آنچه در دنياست نيز نفرين شده است . سنن ترمذى ، ح 2244 .\r\n( 4 ) . مرگ بر آدمى كه چه ناسپاس است . سورهء عبس ، آيهء 17 .\r\n( 5 ) . كه آدمى پروردگار خود را سپاس نمىگويد ، سورهء عاديات ، آيهء 6 .\r\n","page_name":" 131 ","page_number":131},
  {"content":"\r\n\r\nو في موضع آخر :  « إِنَّ الْإِنْسانَ لَظَلُومٌ كَفَّارٌ »  « 1 »  ،  و في موضع آخر :\r\n « أَ يَحْسَبُ الْإِنْسانُ أَلَّنْ نَجْمَعَ عِظامَهُ »  « 2 » ، و في موضع آخر :  « وَ كانَ الْإِنْسانُ أَكْثَرَ شَيْءٍ جَدَلًا »  « 3 »  ،  إِلى غير ذلك المواضع .\r\n\r\nنزد پروردگار\r\nپس اگر كسى را جز اين كه انسان باشد اسمى باشد و حقيقتى ديگر بازديد نشود ، مذموم و به محل نفرين باشد . و هر كس كه چنين باشد محلّ او دوزخ باشد و از بهشت و جوار اللَّه محروم و ممنوع . پس دانيم كه اهل بهشت آنانند كه در طىّ بشريّت ، ايشان را حقيقتى ديگر منعقد مىشود كه سزاوار جوار اللَّه و لايق به عنديّت ، « 4 » كه در آيه كريمهء  « فِي مَقْعَدِ صِدْقٍ عِنْدَ مَلِيكٍ مُقْتَدِرٍ »  « 5 » مذكور شده مىگردند .\r\nچه عنديّت « 6 » امرى است مقابل و منافى بشريت چنانچه از آيهء كريمهء  « لَوْ أَرَدْنا أَنْ نَتَّخِذَ لَهْواً لَاتَّخَذْناهُ مِنْ لَدُنَّا »  « 7 » مستفاد مىشود . أيلو أَرَدنا صاحبةً لاتخذناه مِنْ لَدنا ، لا مِن عِندِكُم أيّها الناس . يُريدُ بذلك الرّد على مَن زعم أَنَّ مريم صاحبته ، اللَّه تعالى عمّا يقول الظّالمون » . « 8 » و از آيه كريمهء  « ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ »  « 9 » الآية ،\r\n\r\n\r\n","description":"","footnote":"\r\n( 1 ) . كه آدمى ستمكار و كافر نعمت است . سورهء ابراهيم ، آيهء 34 .\r\n( 2 ) . آيا آدمى مىپندارد كه ما استخوان هايش را گرد نخواهيم آورد ؟ سورهء قيامه ، آيهء 3 .\r\n( 3 ) . ولى آدمى بيش از همه به جدل برمىخيزد . سورهء كهف ، آيهء 54 .\r\n( 4 ) . سزاوار نزد او بودن .\r\n( 5 ) . در جايگاهى پسنديده ، نزد فرمانروايى توانا . سورهء قمر ، آيهء 55 .\r\n( 6 ) . م 4278 : مذكور شده چه عنديت\r\n( 7 ) . اگر خواستار بازيچه‌اى مىبوديم خود آن را مىآفريديم ، اگر خواسته بوديم . سورهء انبياء ، آيهء 17 .\r\n( 8 ) . اگر ما يار و مصاحب مىخواستيم حتماً يار و مصاحب از نزد خود بر مىگزيديم نه از نزد شما مردم . مقصود از اين كلام آن است كه پندار گروهى كه مريم را يار و مصاحب خداى تعالى گمان برده‌اند مردود است ، منزه است خدا از آنچه ستمكاران گويند .\r\n( 9 ) . هيچ بشرى را نرسد كه خدا جز به وحى يا از آن سوى پرده با او سخن گويد . سورهء شورى ، آيهء 51 .\r\n","page_name":" 132 ","page_number":132},
  {"content":"\r\n\r\nنيز معلوم مىشود كه اهل جنّت در طورى « 1 » مُنشاء « 2 » مىشوند فوق بشريّت . چه ايشان اهل مشافه و رؤيت‌اند و بشر اهل اين دو نيست ، كه  « لا تُدْرِكُهُ الْأَبْصارُ » .  « 3 » و فى مثنوى المولوى :\r\n گر بديدى چشم سر آن شاه را * پس بديدى گاو و خر اللَّه را \r\n\r\nديدهء الهى\r\nيعنى چشمِ سر در همان مرتبه‌اى كه چشم گاو و خر شريك اويند خداى را ديدى ، چشم گاو و خر خداى را ديدى ، براى آن كه حكم امثال واحد است . ليكن چشم سرِ مؤمنان را تبديلى عارض شود كه   « فَلا أُقْسِمُ بِرَبِّ الْمَشارِقِ وَ الْمَغارِبِ إِنَّا لَقادِرُونَ عَلى أَنْ نُبَدِّلَ خَيْراً مِنْهُمْ وَ ما نَحْنُ بِمَسْبُوقِينَ » ،   « 4 » آن گاه خداى را بينند و چشم گاو و خر را آن تبديل عارض نشود . و همچنين آن طائفه‌اى كه در وصف ايشان آمده  « أُولئِكَ كَالْأَنْعامِ بَلْ هُمْ أَضَلُّ »  « 5 » لاجرم خدا را نبينند   « كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ ثُمَّ إِنَّهُمْ لَصالُوا الْجَحِيمِ » .   « 6 » و اگر ماقبل آيهء تبديل برخوانى ، تو را در صدق سخنان كه گفتيم هيچ شُبه نماند . حيث قال سبحانه :\r\n  « أَ يَطْمَعُ كُلُّ امْرِئٍ مِنْهُمْ أَنْ يُدْخَلَ جَنَّةَ نَعِيمٍ كَلَّا إِنَّا خَلَقْناهُمْ مِمَّا يَعْلَمُونَ » .   « 7 »\r\n\r\n\r\n","description":"","footnote":"\r\n( 1 ) . طور : كيفيت و نحوه ، عالم ، مرحله .\r\n( 2 ) . مُنشأ : ايجاد شده .\r\n( 3 ) . ديده‌ها او را در نمىيابند . سورهء انعام ، آيهء 103 .\r\n( 4 ) . پس سوگند به پروردگار مشرق ها و مغرب ها كه ما تواناييم كه به جاى آن‌ها مردمى بهتر بياوريم و در اين كار ناتوان نيستيم . سورهء معارج ، آيهء 40 و 41 .\r\n( 5 ) . اينان همانند چارپايانند حتى گمراه‌تر از آن‌هايند . سورهء اعراف ، آيهء 179 .\r\n( 6 ) . حقا كه در آن روز از پروردگارشان محجوب باشند . پس ايشان به جهنم درآيند . سورهء مطففين ، آيهء 15 و 16 .\r\n( 7 ) . آيا هر يك از ايشان طمع مىورزد كه به بهشت پرنعمت داخل شود ؟ هرگز ، آن‌ها خود مىدانند كه از چه چيز آن‌ها را آفريده‌ايم . سورهء معارج ، آيهء 38 و 39 .\r\n","page_name":" 133 ","page_number":133},
  {"content":"\r\n\r\nقال المفسرون : المعنى أنَّكُم مخلوقُون مِنْ نُطفةٍ قَذِرَهٍ لايُناسب عالم القدس . ثم قال سبحانه :  « فَلا أُقْسِمُ بِرَبِّ الْمَشارِقِ وَ الْمَغارِبِ إِنَّا لَقادِرُونَ »  و هذا يَجري مجرى الجواب عن سؤالٍ مُقدّر كأنّه قيل : إذا كان المخلوق مِن ماءٍ مَهين لا يستأهِلُ جوارَ ربِّ العالمين ، إِذْ ما لِلتُّرابِ و رَبّ الأربابِ ، فكيف يَدخُل المؤمنون جنّة النّعيم ؟ فقيل : نُبَدِّلُهم بِنَشأةٍ خَيراً مِن هذه النّشأة فَنُأَهّلهُمْ لِدارِ القُدسِ كما قال سبحانه و تعالى :  « إِنَّما يُرِيدُ   اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  وفى موضع آخر :    « إِنَّهُ لَقُرْآنٌ كَرِيمٌ فِي كِتابٍ مَكْنُونٍ لا يَمَسُّهُ إِلَّا الْمُطَهَّرُونَ » .   \r\nو أمّا مَنْ لَم يَلحقهُ ذلك التَّبديل و بقي في رِجسِ البشريةِ ، و هُم الكافرون المَقول في شأنهم :  « إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ »  الآية ، فَلا يَستأهِلُ دارَ اللَّهِ و جواره » . « 1 » و حافظ شيرازى خود را به ذكر اين سرّ مشرف ساخته آن جا كه گفته :\r\n\r\n\r\n","description":"","footnote":"\r\n( 1 ) . مفسران گفته‌اند : معنى آيه اين است كه شما از نطفه‌اى كثيف آفريده شده‌ايد كه هيچ گونه مناسبتى باعالَم قدس ندارد . سپس خداوند سبحانه فرمود : « سوگند به پروردگار خاوران و باختران كه ما تواناييم » ( سورهء معارج ، آيهء 40 . ) و اين كلام به منزلهء پاسخ از پرسشى پنهان است كه گويا كسى مىپرسد : اگر آنچه از نطفه‌اى گنديده آفريده شده است و مناسبتى براى همسايگى پروردگار ندارد - زيرا چه نسبت خاك را با عالَم پاك - پس چگونه مؤمنان داخل در بهشت پر نعمت خداوند مىشوند ؟ جواب داده مىشود : ما آنان را به عالَمى ديگر كه نيكوتر از اين عالم [ مادى 
  ] است تبديل مىكنيم و آن گاه آنان را شايستهء ديار قدس مىنماييم آن گونه كه خداوند مىفرمايد : « به راستى خدا مىخواهد پليدى را از شما اهل بيت [ خاندان رسول خدا صلى الله عليه و آله و سلم 
  ] بزدايد و شما را پاك و پاكيزه گرداند . » ( سورهء احزاب ، آيهء 33 . ) و در جايى ديگر از قرآن مى فرمايد : « به راستى اين [ كتاب 
  ] قرآن است ارجمند و در كتابى پنهان كه جز دست پاك شده‌گان به آن نمىرسد . » ( سورهء واقعه ، آيهء 78 و 79 . ) و امّا آن كسان كه اين تبديل نصيب آنان نمىشود و در پليدى بشريّت باقى مىمانند پس آنان از گروه كافران هستند كه دربارهء آن‌ها مىفرمايد : « به درستى كه مشركان پليد هستند پس به مسجد الحرام نزديك نشوند » ( سورهء توبه ، آيهء 28 . ) پس آنان شايستگى خانهء خدا و همسايگى او را ندارند .\r\n","page_name":" 134 ","page_number":134},
  {"content":"\r\n\r\n ملك در سجده آدم زمين بوس تو نيت كرد * كه در حسن تو چيزى ديد بيش از طور انسانى \r\n\r\nتولّدى ديگر\r\nو آن حقيقت در طىّ بشريّت چنان ترتيب يابد كه جوجه در بيضه ، تا آن زمان كه وقت ولادتش رسد و جوجه صفت از بيضهء بشريّت بيرون آيد و به سوى سماء حقيقت پرواز كند ، و اين را ولادت ثانيه گويند .\r\nچنانچه عيسى عليه السلام فرمود :\r\n« لَنْ يَلِجَ مَلَكُوت السَّمواتِ مَنْ لَمْ يُولد مَرَّتينِ » . « 1 »\r\nو باب آسمان جز بر چنين كس نگشايند ، كه سماوى شده‌اند .\r\nامّا آنان كه در پايهء بشريّت مانده‌اند و از كثافت ارضيّت خلاص نشده كه  « وَ لكِنَّهُ أَخْلَدَ إِلَى الْأَرْضِ وَ اتَّبَعَ هَواهُ »  « 2 » جاى ايشان در سجّين و اسفل سافلين است و صعود به سما ايشان را ميسّر نيست .  « لا تُفَتَّحُ لَهُمْ أَبْوابُ السَّماءِ وَ لا يَدْخُلُونَ الْجَنَّةَ » .  « 3 »\r\n\r\nايمان و ذكر\r\nاى برادر ! مادهء انعقاد آن ، حقيقت ايمان است و غذاى او ذكر خداى عزّوجلّ . ذكر خداى بسيار كن و بكوش تا مُرغت را بال و پر برويد و به شجرهء جنّت بر آيى كه « نَسَمَةُ المؤمنِ طائرٌ تَعَلَّقَ في الجَنَّهِ » « 4 » چه بى بال و پر آن جا نتوان پرواز كرد . هر كس كه بى پر و بال است در غصّه و و بال است و او را از مضيق ارض به سعت سماوات خروج محال است .\r\nبكوش و مياساى كه زود است كه نيكوكاران از خود شاكر باشند و بدكرداران از خود ناخشنود ، امّا چه سود از اين سخن .\r\n چون توانستم ندانستم چه سود * چون بدانستم توانستم نبود \r\nاگر كسى پرسد كه انسان اسمى است نوعى ، پس انسانيّت مر آنچه\r\n\r\n\r\n","description":"","footnote":"\r\n( 1 ) . هرگز به ملكوت آسمان راه نيابد كسى كه دو بار تولد نيافته باشد .\r\n( 2 ) . ولى او در زمين بماند و از پى هواى خويش رفت . سورهء اعراف ، آيهء 176 .\r\n( 3 ) . درهاى آسمان را برايشان نمىگشايند و در بهشت درنمىآيند . سورهء اعراف ، آيهء 40 .\r\n( 4 ) . روح مومن پرنده‌اى است كه بر درخت بهشت آويزان است . مسند احمد ، ح 15218 .\r\n","page_name":" 135 ","page_number":135},
  {"content":"\r\n\r\nانسان را است ذات و حقيقت اوست ، تجاوز از آن چگونه ممكن باشد و انقلاب حقايق محال است ؟\r\nجواب آن است كه ، آن طور كه مومن را بر آن برآرند فى الحقيقه طورى است از اطوار انسانيّت ، امّا طورى است جز اين طور كه جمهور از انسان شناسند . پس به اضافه با فهم جمهور چنين گفته شود كه او از طور انسانيّت تجاوز كرد ، چه ايشان از انسان جز حقيقت منظور به اين طورِ معروف او اعتقاد نداشته باشد . كانّ كه به ايشان گويند : آنچه شما از آدميان مىدانيد ، چنان چيز جز جهنّم را نشايد و هر كس كه همان باشد به بهشت نخواهد رفت . خداى عزّوجلّ مؤمنان را چيزى ديگر سازد جز آنچه عامه از آدميان آن را دانند . و آن طور به كمال خويش در آخرت به وجود خواهد آمد و در دنيا بنيادى شود كه به مثابه صبح باشد مر آن آفتاب را ، واللَّه اعلم .\r\n\r\nايمانِ نجات‌بخش\r\nو اگر كسى سؤال كند كه طورى كه مؤمنان به آن متخصص‌اند ايمان است و ايمان چيزى است كه همه كس آن را دانند و شناسند نه چيزى است كه مردمان آن را ندانند . جواب آن است كه ايمان ، همه كس آن را شناسند ، امّا ايمانى كه موجب نجات آخرت است ، ايمانى است كه از اندرون بيرون آيد همچون آب كه از چشمه زايد ، نه آنچه از بيرون به اندرون رود همچون آب كه در حوض رود . چه آنچه از قبيل اوّل باشد در ساير احوال ثابت باشد و حكم خود راند و به اهوال موت تزلزل به او راه نيابد ، كه   « مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ تُؤْتِي أُكُلَها كُلَّ حِينٍ بِإِذْنِ رَبِّها » .   « 1 » و آنچه از قبيل دوم باشد چون\r\n\r\n\r\n","description":"","footnote":"\r\n( 1 ) . مثل زد ، سخن پاك چون درختى پاك است كه ريشه‌اش در زمين استوار و شاخه‌هايش در آسمان‌است . به فرمان خدا هر زمان ميوهء خود را مىدهد . سورهء ابراهيم ، آيهء 25 و 24 .\r\n","page_name":" 136 ","page_number":136},
  {"content":"\r\n\r\nصرصر مرگ بوزد آن را از بيخ و بن كَنَد . چه آن صرصرى است كه هر چه مدد آن از خارج است از شخص قطع مىكند و او را فرد پيش خداى عزّوجلّ بَرَد كه  « وَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَ تَرَكْتُمْ ما خَوَّلْناكُمْ وَراءَ ظُهُورِكُمْ » .  « 1 » از اين جهت بعضى از علما گفته‌اند كه خوف از سوء عاقبت هست خلافاً للمعتزله .\r\nاكنون ما به آن طورِ خاص كه خداى عزّوجلّ مؤمنان را به آن گرداند آن طور خواهيم كه هر نفس كه چنان مفطور باشد اقتضاء ايمان كند . و نهاد او چشمه‌اى باشد كه آب ايمان از آن زايد و آن نه امرى است كه مردمان آن را شناسند و آن خداى داند و آن كس كه خداى عزّوجلّ او را به دانش آن تخصيص فرمايد . و از آن جا فرمود كه  « فَلا تُزَكُّوا أَنْفُسَكُمْ هُوَ أَعْلَمُ بِمَنِ اتَّقى » .  « 2 »\r\nاگر كسى پرسد كه تو گفتى كه مادّهء انعقاد آن ، حقيقت ايمان است و غذاى آن ذكر خداى عزّوجلّ ، پس آن حقيقت ناشى از ايمان باشد و باز آن را منشأ ايمان مىگويى ، وجه توفيق ميان اين دو سخن چيست ؟\r\nجواب آن است كه آن حقيقت هم منشأ ايمان است و هم ناشى از ايمان ، و ساير قوّت‌هاى نفسانى چنين باشد كه به آثار و مقتضيات خود قوّت گيرند . چنانچه شجاع ، به سبب شجاعت اقدام بر حرب نمايد و چون اقدام بر حرب كند شجاعتش افزايد ، و سخى به سبب سخاوت اتيان به عطاى نمايد و چون اتيان به عطا نمايد ، سخاوتش افزايد . و همچنين آن حقيقت اقتضاى ايمان كند و چون ايمان به فعل آيد او در خود قوّت\r\n\r\n\r\n","description":"","footnote":"\r\n( 1 ) . به تحقيق تنها تنها ، آن سان كه در آغاز شما را بيافريديم ، نزد ما آمده‌ايد در حالى كه هر چه را كه‌ارزانيتان داشته بوديم پشت سر نهاده‌ايد . سورهء انعام ، آيهء 94 .\r\n( 2 ) . خويشتن را بىگناه مدانيد . اوست كه پرهيزگار را بهتر مىشناسد . سورهء نجم ، آيهء 32 .\r\n","page_name":" 137 ","page_number":137},
  {"content":"\r\n\r\nگيرد و چون او در خود قوّت گيرد ، اقتضاى زيادتى قوّت در ايمان كند و چون آن زيادتى به فعل آيد آن حقيقت را با زيادتى قوّت حاصل شود و هكذا . و پيوسته از هر قوّتى مددى زايد و از هر مزيدى قوّتى افزايد و ذلك كما قيل شعر :\r\n فَلَولاكُم ما عَرفنا الهَوى * وَ لَولا الهَوى ما عَرفنا كم « 1 » \r\nو اللَّه أَعلَم بالصّواب .\r\n\r\n\r\n","description":"","footnote":"\r\n( 1 ) . اگر شما نبوديد عشق را نشناخته بوديم و اگر عشق نبود شما را نشناخته بوديم .\r\n","page_name":" 138 ","page_number":138},
  {"content":"\r\n\r\n\r\nمكتوب 28\r\nبسم اللَّه الرّحمن الرّحيم\r\nمِن عبد اللَّه قطب بن محيي إِلى الأخ الأعزّ الحافظ شهاب الدّين داود .\r\n\r\nشناخت خدا مقدّم بر همه چيز\r\nامّا بعد ؛ پدران و فرزندان جهان ، براى آن آفريده شده‌اند تا مگر از ميان ايشان يكى شايستهء شناخت خداى عزّوجلّ گردد و به حق عبوديّت او ايستادگى نمايد كه  « وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ » .  « 1 » خدمت والدين پسنديده است ، امّا تحصيل شناخت خداى عزّوجلّ و بصيرت در دين بر همه چيز مقدم است . اويس قرنى گويند بواسطه اشتغال به خدمت مادر ، خود را به صحبت حضرت رسالت پناه صلى الله عليه و آله و سلم رسانيد از آن بود كه به كمال پختگى رسيده بود ؛ چنانچه بى واسطهء ملاقات صورى ، اكتساب و استفادهء انوار از آن حضرت مىنمود ، با حِكَمِ ديگر كه در عدم ملاقات او با آن حضرت بود كه اين مجال مقتضى ذكر آن نيست ، ديگرى قياس خود بر آن نتواند كرد .\r\nخطاب با ديگران اين است كه  « قُلْ إِنْ كانَ آباؤُكُمْ وَ أَبْناؤُكُمْ وَ إِخْوانُكُمْ وَ أَزْواجُكُمْ وَ عَشِيرَتُكُمْ وَ أَمْوالٌ اقْتَرَفْتُمُوها وَ تِجارَةٌ تَخْشَوْنَ كَسادَها وَ مَساكِنُ تَرْضَوْنَها أَحَبَّ إِلَيْكُمْ مِنَ اللَّهِ وَ رَسُولِهِ وَ جِهادٍ فِي سَبِيلِهِ فَتَرَبَّصُوا \r\n\r\n\r\n","description":"","footnote":"\r\n( 1 ) . جن و انس را جز براى پرستش خود نيافريده‌ام . سورهء ذاريات ، آيهء 56 .\r\n","page_name":" 139 ","page_number":139},
  {"content":"\r\n\r\n حَتَّى يَأْتِيَ اللَّهُ بِأَمْرِهِ وَ اللَّهُ لا يَهْدِي الْقَوْمَ الْفاسِقِينَ » .  « 1 » جز مردان خداى ، باقى همه كس مشغول شهوات و هوسات‌اند . و اگر كسب مىكنند و اگر قرض مىكنند ، كه جز در باطل نيست مددى چند هوسناكان كرده گير و آروزى چند ايشان برآورده گير .\r\n\r\nخدمت حقيقىبه پدر و مادر\r\nاگر كارى مىكنى ، براى خود و براى ايشان حيات حقيقى كسب كن و از آن چيزى در ايشان دَم و ايشان را نيز به آن زنده ساز زندگى جاويد ، و از مرگ شان باز خر ، كه اگر چنين كنى برّ والدين به جاى آورده باشى .\r\nو الّا مدد ايشان كردن كه دو روزى از زحمت محصّلان « 2 » خلاصى يابند چه سود اگر عن قريب به زخم ملائكه غلاظ و شداد و العياذ باللَّه مبتلا گردند ، كه هرگز از آن خلاصى نيابند .\r\n\r\nسرّ گويا\r\nمردمان پندارند كه ما كلمه لااله الا اللَّه مىگوييم هر آينه از اهل بهشت خواهيم بود كه در حديث وارد است كه\r\n« مَنْ قال لا إله إلّااللَّه دَخَلَ الجَنَّة » . « 3 »\r\nآرى شما اين كلمه مىگوييد امّا معلوم نيست كه جسم شماست كه مىگويد ، يا سرّ شما است . اگر جسم است كه مىگويد ، چون به ظهور امارات موت قواى جسمانيه ساقط شود ، آن گفتار نماند .\r\nو اگر سرّ شما به آن گويا است آن گويايى بر جاى خواهد بود . امّا نه هر كس را سرّى گويا بازديد آمده . بسيار كسانند كه سرّ ايشان گنگ است  « صُمٌّ بُكْمٌ عُمْيٌ فَهُمْ لا يَرْجِعُونَ » .  « 4 » اين همه حديث و كوشش ما براى\r\n\r\n\r\n","description":"","footnote":"\r\n( 1 ) . بگو : اگر پدرانتان و فرزندانتان و برادرانتان و زنانتان و خويشاوندانتان و اموالى كه اندوخته‌ايد وتجارتى كه از كساد آن بيم داريد ، و خانه‌هايى كه بدان دلخوش هستيد براى شما از خدا و پيامبرش و جهادكردن در راه او دوست داشتنىتر است ، منتظر باشيد تا خدا فرمان خويش بياورد . و خدا نافرمانان را هدايت نخواهد كرد . سورهء توبه ، آيهء 24 .\r\n( 2 ) . محصّلان : مأموران .\r\n( 3 ) . هر كس بگويد خدايى نيست جز الله به بهشت داخل شود . بحارالانوار ، ج 3 ، ص 13 .\r\n( 4 ) . كرانند ، لالانند ، كورانند ، و بازنمىگردند . سورهء بقره ، آيهء 18 .\r\n","page_name":" 140 ","page_number":140},
  {"content":"\r\n\r\nهمين است كه سرّ گويا ما را باشد . كه اگر ما را معلوم بودى به جزم كه نزد سقوط جسم ، اين كلمه با ما باز خواهد ماند ما را هيچ غم و تشويش نمىبود . هر اشكالى كه هست در همين است .\r\n\r\nحفظ ايمان\r\nاين همه جان كندن ما براى آن است كه چندان قوّت حاصل كنيم كه در وقت جان كندن ، ايمان از غارت شيطان نگه داريم . نگه دارنده خدا است اگر ما دست بر روى هم نهيم و از آن قدر كسبى كه خداى عزّوجلّ دست ما را بر آن گشاده است ، دست در بنديم به علّت اين كه كلّ قدرت ما را نداده‌اند ، تشنيع « 1 » باشد و بى ادبى و كفران و بى شرمى . به آنچه دسترس ماست مىكوشيم ، باقى توكّل بر خداى عزّوجلّ مىكنيم و اميّد به رحمت او مىداريم ، كه حضرت رسول اللَّه صلى الله عليه و آله و سلم فرموده كه زانوى شتر بنديد و توكّل كنيد . همچنين ما ايمان خود را به قيد نظر صحيح و عمل صالح و صحبت سالكان و ساير آنچه محتاجٌ اليه اين شأن است مضبوط مىسازيم ، آن گاه توكل بر خداى عزّوجلّ مىكنيم كه در دَم آخر مدد فرمايد و از وساوس شيطان ما را نگاه دارد . و كسب از ما و توفيق از خدا ، « مِنّا الحَركة و مِنَ اللَّهِ البَركة » . « 2 » و مرادم از اين كسب خود دانى كه كرباس بافتن نيست ، پود عمل در تار علم آوردن است و جامه‌اى كه از حرّ و برد جهنّم ما را نگاه دارد بافتن و دوختن ، و هر چه جز اين است بيكارى است . واللَّه ولىّ التّوفيق .\r\n\r\n\r\n","description":"","footnote":"\r\n( 1 ) . تشنيع : بدگويى .\r\n( 2 ) . از ما جنبش و از خداوند افزايش .\r\n","page_name":" 141 ","page_number":141},
  {"content":"\r\n\r\n\r\nمكتوب 29\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الأخ الأعزّ الحافظ شهاب الدين داود .\r\nو بعد ؛ در زبور مسطور است كه « أَنَا الموجُود فَاطْلُبني تَجِدني وَ انْ تَطْلُب سِوائي لَمْ تَجِدْني » « 1 » يعنى :\r\n ما را خواهى جمله حديث ما كن * خوواماكن ز ديگران خوواكن \r\n\r\nذكر حق\r\nچندان خداى عزّوجلّ را ياد بايد كرد كه خود را در آن ياد فراموش كنند . آن گاه هستى تازه از آن ذكر ، ذاكر را بازديد شود . خداى را عزّوجلّ بر چنان هستى كه از ياد او بازديد آيد ، غيرت نيايد و باقى گذارد و الّا هر هستى كه جز آن است ، غيرت وحدانيّت به تيغ قهر آن را دو نيم گرداند .\r\nقال اللَّه عزّوجلّ :    « أَ لَمْ نُهْلِكِ الْأَوَّلِينَ ثُمَّ نُتْبِعُهُمُ الْآخِرِينَ كَذلِكَ نَفْعَلُ بِالْمُجْرِمِينَ » .    « 2 » در پناه ذكر گريز و ميان خود و فنا سپرى از ذكر در آويز .\r\nواى بر كسى كه در ذكر مستهتر نباشد ، كه تير باران نيستى با وى چه خواهد كرد .\r\nهان ! آگاه باش كه لشكر نيستى تاختن خواهد آورد و قلعهء ذكر را راست كن و اركان آن را بر اساس معرفت بنا نِه و از جهت دندان شكستن اعدا ، بنادق محبّت آماده دار . هان ! بشتاب كه وقت تنگ شده و\r\n\r\n\r\n","description":"","footnote":"\r\n( 1 ) . من هستم پس من را بخواه تا مرا بيابى و اگر ديگرى را بخواهى مرا نخواهى يافت .\r\n( 2 ) . آيا اوّليان را هلاك نكرده‌ايم . و آخريان را نيز از پى آن‌ها نمى بريم ؟ با مجرمان چنين رفتار مىكنيم . سورهء مرسلات ، آيهء 16 تا 18 .\r\n","page_name":" 142 ","page_number":142},
  {"content":"\r\n\r\nهنگام صحبت با قريب و بعيد و گفت و شنيد با آشنا و بيگانه نيست ، صحبت با دارالقرار انداز . چون آن جا به دل امن نشينى ، گِرد خويشان برآى و آشنايان گِرد آر ، به صحبت و گفت و شنيد مشغول شو . اين هنگامِ كارسازى است بار بر هم بند و آمادهء رحيل شو تا چون زعق نفير « 1 » بشنوى دست و پاچه نگردى   « يَوْمَ تَرْجُفُ الرَّاجِفَةُ تَتْبَعُهَا الرَّادِفَةُ » .   « 2 » و بدان كه حال ابليس با شما حال پادشاهى است كه بنده‌اى چند از بند او گريخته باشند . چگونه هر سوى فرستد و راه و روى بر ايشان گيرد و بعوث و سرايا پيوسته روان كند كه ايشان را باز گرداند به مكر و لطف يا مگر به حرب و عنف . اخوان حاضر باشيد تا دشمن دستبرد نكند و مكناد . والسلام على الإخوان .\r\n\r\n\r\n","description":"","footnote":"\r\n( 1 ) . زعقِ نفير : بانگ كوچ كردن و حركت كاروان .\r\n( 2 ) . آن روز كه لرزنده بلرزد ، و از پى آن لرزه‌اى دگر افتد ، سورهء نازعات ، آيهء 6 و 7 .\r\n","page_name":" 143 ","page_number":143},
  {"content":"\r\n\r\n\r\nمكتوب 30\r\nبسم اللَّه الرّحمن الرّحيم\r\nقطب بن محيي إِلى وليّي في اللَّه و حبيبي الأمير الحاج شمس الملّة و الدّين أبي سعيد .\r\n\r\nاعمال انسان و قوهء عاقله\r\nامّا بعد ؛ هر مؤمن از خود داند و دريابد كه بسيار چيزها از او صادر گردد كه او به او خوشنود باشد و نمىداند كه به سبب صدور آن از آن ، انكار خود دارد و از خود شاكى و ناراضى است . و خردمندان از اين صورت باز وقت افتند و به يقين بدانند كه در نهاد ايشان چيزى است كه اقتضاءچنان امور كند . براى آن كه يك شئ محال است كه اقتضاء ضدّين كند . اكنون تامّل بايد كرد كه از اين دو امر كدام اوست ، و كدام غير اوست كه بر اوييى او غالب شده چنانچه او را اوييى خود پنداشته . و شناخت اين به آن حاصل توان كرد كه نگاه كند در نهايت حركت انسان ، آنچه در نهايت به آن قرار مىكرد ، آن حقيقت اوست و آنچه در طريق واقع است ، لاحقى غريب است از ذات او .\r\nو به ضرورت معلوم است كه پختگان انسان و منتهيان ، بر عقل مىگيرند نه بر طبع . چه رسل و صدّيقين كه در نهايت مراتب انسانيّت واقع‌اند اهل عقلند نه اهل هوا و طبع . و چون از اين نظر به تحقيق پيوست كه حقيقت انسان و قوّت محققّه او ، قوّت عاقله است و قوّت طبيعيّه ، هويّت موهومهء اوست بر صاحب همّت لازم باشد كه استيلاى قوّت طبيعيّه از قوّت عقليّه دفع كند و خود را در تحت تصرّف آن قوّت\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nطاغية « 1 » باز نگذارد كه به نوعى بر او تغلّب « 2 » نموده كه هويّت او را بهويّت خود پوشيده كرده . و اين نوع تغلّب است كه زياده بر آن تصوّر نمىتوان كرد ، چه تغلّبات كه ظالمان بر مظلومان در عالم اجسام مىكنند هرگز به آن مرتبه نيست براى آن كه غايت تغلّب ايشان آن است كه فعل مظلومان را به فعل خود مستور دارند به آن كه ايشان را از قيام به امر خود و اظهار خاصيّت خود باز دارند ، و در اوامر خويش و اظهار معانى خويش استعمال كنند ؛ اين نيست كه هويّات خويش را به هويّات ايشان مستور سازند چنانچه ذوات ايشان منسىّ « 3 » ايشان گردد .\r\n\r\nحكمتِ حقيقى\r\nو اگر قوّت عقليّه از تحت قوّت طبيعيّه بيرون آيد و به اظهار معانى خود و بسط خواص او كه در او بالقوّه است ، مشغول شود و ذات خويش را بازبيند و با خود رسد ، چه سعادت كه وى را حاصل شده باشد و چه علوّ درجه ! كمترين مرتبه او ، آن كه در ذات خويش عالَمى شود مقابل اين عالَم . چنان كه اگر نقش اين عالم از تخته هستى بزايند ، كانَّ كه از وجود او آن نسخه با سر توان نوشت . همچون كسى كه كتاب را ياد گيرد كه اگر آن كتاب گُم شود ، توان كه از لوح ضمير او آن را باز نويسند كه چون كَما هُو آن را ياد گرفته باشد و در لوح ضمير او محفوظ مانده . همچنين كسى كه امر را ، كَما هُو دانسته باشد و به حكمت حقيقى رسيده باشد حال او با كتاب عالَم همچنين باشد . از ابن عبّاس منقول است كه در تفسير   « وَ كِتابٍ مَسْطُورٍ فِي رَقٍّ مَنْشُورٍ »   « 4 » فرموده كه « الرّقُّ\r\n\r\n\r\n","description":"","footnote":"\r\n( 1 ) . طاغية : از حدّ و اندازه در گذرنده .\r\n( 2 ) . تغلّب : پيروزى جستن .\r\n( 3 ) . منسىّ : فراموش شده .\r\n( 4 ) . قسم به كتاب پنهان كه در صحيفه‌اى گشوده فرستاد . سورهء طور ، آيهء 1 و 2 .\r\n","page_name":" 145 ","page_number":145},
  {"content":"\r\n\r\nالمَنشور ما بينَ المشرق و المغرب » . « 1 » هر كس كه اين كتاب الهى چنان كه هست خوانده باشد و ياد گرفته ، ضمير او لوح المحفوظِ مستفاد باشد ، چنانچه لوح سماوى لوح المحفوظ مفيد است . كَما قال القائل :\r\nلوح محفوظ است پيشانى يار\r\nاكنون كجا روا باشد كه شخصى خود را به چنين مرتبه تواند رسانيد ، رضا دهد تا پنجاه شصت سال اسير آن قوّت طاغيه باشد و به قليل و كثير به اظهار مقتضيات خود ايستادگى نتواند نمود و ناچيز و بدبخت بماند ابدالآباد .\r\n\r\nماجراى عقل و نفس\r\nاى ولىّ من ! واى حبيب من ! مَثَل قوّت طاغيه با انسان مَثَل غلام است كه همراه صاحب در سفر باشد و صاحبش بميرد از وى فرزندى خُرد بماند ، آن غلامِ كافر نعمت اموال و اسباب خواجه تصرّف كند و فرزند او را غلام خود سازد و به غلام خود باز خواند و روز و شب وى را در مهمّات خويش به كار دارد . و مَثَل مرشد مَثَل شخصى است كه از دوستان پدر او باشد ، و چون از اين حكايت آگاه گردد ، وى را بر آن دارد كه تدبيرى كند كه از تحت تصرّف آن غلام طاغى بيرون آيد ، بلكه آن غلام را در تحت تصرّف خود آورد و غلامانه به كار دارد . و به همين قناعت نكند ، بلكه مفصّلًا تدبيرى وى را بياموزاند . و به اين نيز قناعت نكند بلكه با وى ايستادگى نمايد به اعمال آن تدبير و يار و ياور او گردد تا مگر به اتفاق چنان كند كه ، تسلّط غلام طاغى از وى مندفع گردد و امر منعكس شود ؛ آن كس كه به بندگى مستعمل بود ، خواجه شود و آن كس كه خواجگى مىراند ، بنده گردد . و اگر آن فرزند را توفيق رفيق باشد اطاعت آن دوست مشفق نمايد تا امرش به آن كشد كه از ذلّ غلامى بعزّ خواجگى رسد .\r\n\r\n\r\n","description":"","footnote":"\r\n( 1 ) . و صفحه‌اى گسترده بين مشرق و مغرب را فرا گرفته است .\r\n","page_name":" 146 ","page_number":146},
  {"content":"\r\n\r\nو اگر خذلان ازلى - و العياذ باللَّه - او را در يافته باشد سخن ناصح نشنود و او را به كذب متّهم دارد و تامّل در قراين احوال خود و آن مالك ملعونش نكند كه از آن به يقين بداند كه استحقاق خواجگى او را است نه آن مالك ملعون را . و بر سر و بر پيكر و جوهر آن ملعون قراين بندگى واضح و لايح است ، ديده‌اش به غشاوهء « 1 » قهر الهى و طرد ازلى از اين ادراك محجوب باشد و به ناصح مشفق بد گمان گردد كه مىخواهد كه مرا از چنگ مالك خويش برهاند و غلام خود سازد . و همچنان كه به غشاوهء قهر محجوب آيد از ادراك رتبه ذات خويش ، و آن كه گوهر او بالاى او طاغى است « 2 » كه وى را بنده خود ساخته ، با وضوح قراين و ظهور دلايل و مخايل « 3 » اين معنى همچنين محجوب باشد از ادراك ذات مرشد مشفق و معرفت صدق او و برائت او از هوا و غرض ، با آن كه دلايل و مخايل اين بر سر تا پاى او لايح « 4 » باشد . و لهذا آن‌ها كه بصيرت « 5 » بودند و بر فطرت خويش باقى و نهيب قهر ازلى ايشان را لال و دنك نساخته بود آن بودى كه همين كه نظر در وجه رسول اللَّه كردندى ايمان آوردندى ، كما قال العارف :\r\n در دل هر امّتى كز حق مزه است * روى و آواز پيمبر معجزه است \r\nامّا كسى كه او را خداى اعمى كرده باشد و از اهل غفلت نوشته ، چگونه چيزى ببيند و بداند  « مَنْ يُضْلِلِ اللَّهُ فَما لَهُ مِنْ هادٍ »  « 6 »  *  آرى :\r\n\r\n\r\n","description":"","footnote":"\r\n( 1 ) . غشاوه : پرده .\r\n( 2 ) . م 4278 : و آن كه گوهر آن طاغى است .\r\n( 3 ) . مخايل : نشانه‌ها .\r\n( 4 ) . لايح : نمودار .\r\n( 5 ) . م : آن‌ها كه اهل بصيرت بودند .\r\n( 6 ) . و هر كه را خدا گمراه كند هيچ راهنمايى ندارد . سورهء رعد ، آيهء 33 .\r\n","page_name":" 147 ","page_number":147},
  {"content":"\r\n\r\n دردمندى كَش ز بام افتاد طشت * زو نهان كرديم حق پنهان نگشت\r\nو آن كه او غافل بد از دردش بعيد * چند بنموديم و او ، او را نديد \r\nسخن دراز كشيد و بياض نامه به آخر رسيد .  « وَ اللَّهُ عَلى ما نَقُولُ وَكِيلٌ »  . « 1 »\r\n\r\n\r\n","description":"","footnote":"\r\n( 1 ) . و خدا بر آنچه مىگوييم وكيل است . سورهء قصص ، آيهء 28 .\r\n","page_name":" 148 ","page_number":148},
  {"content":"\r\n\r\n\r\nمكتوب 31\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيبي الأمير الحاج شمس الملّة و الدّين أبي سعيد أيّده‌اللّه تعالى .\r\n\r\nحكمتِ آفرينش\r\nامّا بعد ؛ اشرف چيزى در اين عالم محسوس ، آدمى است و از حال او معلوم است كه در اين زندگانى خوشى نمىبيند و به سعادتى لايق نمىرسد ، براى آن كه اسعد اهل دنيا اگر سرِ درد دل باز كند ، جهان را غرقه در خون سازد از بسيارىِ گله و شكايت كه از حال خود دارد . پس اگر جز اين دار ، دارى نباشد كه سعادت لايق آن جا حاصل شود ، جهان در چه كار است ؟ و آفرينش سماوات و ارض براى چيست ؟ از اتقانِ خلق سماوات ، علم ضرورى حاصل مىشود به حكمت صانع او ، و عبث بر حكيم روا نيست . قال الحكيم سبحانه :  « وَ ما خَلَقْنَا السَّماءَ وَ الْأَرْضَ وَ ما بَيْنَهُما لاعِبِينَ » .  « 1 » و قال سبحانه :  « أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ » .  « 2 »\r\n\r\nيقين به آخرت\r\nاگر وحى بر اثبات آن جهان نازل نشدى به خِرد بايستى كه آدمى باز وقت آن افتادى . عبدالمطّلب شنيده‌ام كه مىگفتى كه هر كس كه بد كند البتّه مكافات بيابد . شخصى بدكردار بود و مكافات نيافته بِمُرد . اين\r\n\r\n\r\n","description":"","footnote":"\r\n( 1 ) . ما اين آسمان و زمين و آنچه را كه ميان آن دو است به بازيچه نيافريده‌ايم . سورهء انبياء ، آيهء 16 .\r\n( 2 ) . آيا پنداريد كه شما را بيهوده آفريده‌ايم و شما به نزد ما بازگردانيده نمىشويد ؟ سورهء مؤمنون ، آيهء 115 .\r\n","page_name":" 149 ","page_number":149},
  {"content":"\r\n\r\nحكايت پيش وى كردند ساعتى تامّل كرد و گفت : جز اين دار ، دارى ديگر مىبايد بودش كه او مكافات خود آن جا بيابد .\r\nاى مؤمنان ! از عبدالمطّلب بياموزيد فهم خرد ، اگر در وجود آخرت نمىدانيد ، غير معذوريد « 1 » و اگر مىدانيد و كارسازى او نمىكنيد عذرِ خود واضح كنيد كه اين چه طور است كه داريد . و عجب‌تر آن كه اگر كسى به راه آخرت مىرود مانع مىشويد . سخن آن عارف دربارهء شما راست است كه گفت : خلق را گفتم به راه حق رويد قبول نكردند . گفتم :\r\nمدد من كنيد در رفتن ، قبول نكردند . گفتم : چون خود نمىرويد و مدد من نمىكنيد ، بارى مانع من مشويد تا راه حق روم . اين را نيز قبول نكردند .\r\nدريغا ! چرا بنى آدم چنين كفورند در خداى خويش و ناسپاس و كنود ، به نفس و مال و تن و جان به آزار سالكان همراهند . خداى تعالى مال براى آن داده كه در راه خداى انفاق كنند نه در راه هوا ، همچون جماعتى كه در شأن ايشان آمد كه  « يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّهِ »  « 2 » الخ . اشدّ كفر آن است كه به نعمتِ منعم توسل جويند به معصيت او . اللَّه تعالى اخوان را صبر و ثبات قدم كرامت كناد و كيد خصام ايشان هم با خودشان راجع داراد ! إِنَّه بصير بالعباد والسلام .\r\n\r\n\r\n","description":"","footnote":"\r\n( 1 ) . م : اى مؤمنان ! اگر وجود آخرت نمىدانيد ، غير معذوريد\r\n( 2 ) . كافران اموالشان را خرج مىكنند تا مردم را از راه خدا بازدارند . سورهء انفال ، آيهء 36 .\r\n","page_name":" 150 ","page_number":150},
  {"content":"\r\n\r\n\r\nمكتوب 32\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه وحبيبي الأمير محبّ الملّة و الدّين الشيخ محمّد و الإخوان الإلهيّين .\r\nامّا بعد ؛ حضرت اميرالمؤمنين على بن ابى طالب - عليه الصّلوة و السلام - فرموده :\r\n« سَيَكُونُ أَقْوامٌ لايَستَقيمُ لَهُم المُلكُ إِلّا بِالقَتْلِ وَ التّجَبُّرِ ، وَ لا يَسْتَقيمُ لَهُم الغِنى إلّابْالبُخْلِ وَ البَطَرِ ، وَ لايَسْتَقيمُ لَهُمْ صُحْبَة النَّاسِ إِلّا بِاتِّباعِ الهَوى وَ الاسْتِخْراجِ في الدِّينِ وَ غَلَبَةِ الْفَسادِ ، فَمَنْ ادْرَكَ ذلِكَ الْزَّمان فَصَبَرَ عَلى الْفَقْرِ وَ هُوَ يَقْدِرُ عَلى الْغِنى وَ صَبَرَ عَلى الْذُّلِّ وَ هُوَ يَقْدِرُ عَلى الْعِزِّ وَ صَبَرَ عَلى الْبُغْضِ وَ هُوَ يَقْدِرُ عَلى الْمَحَبَّةِ أعْطاهُ اللَّهُ ثَوابَ خَمْسين‌َصِدِّيقاً » . « 1 »\r\n\r\nدر روزگارى سخت\r\nاكنون آن زمان موعود رسيده و هر كس كه در اين روزگار راه حق مىرود او را به خود مىبايد نهاد كه مردم به عداوت آن برخواهند خاست ، چنانچه اخوان از حال خود مشاهده مىكنند .\r\n\r\n\r\n","description":"","footnote":"\r\n( 1 ) . زود است كه گروهى اين گونه آيند كه سلطنت براى آن‌ها برقرار نمىشود مگر به كشتار و ستمگرى و بى نيازى بر آنان راست نمىگردد مگر به بخل و ناسپاسى ، و همراهى با مردم تحقق نخواهد يافت مگر به پيروى از هوى و هوس و بيرون رفتن از دين و فرورفتن در فساد ، پس هر كس كه چنين روزگارى را در يابد و بانيازمندى بسازد با وجودى كه بتواند بى نياز باشد و بر خوارى و بىمقدارى طاقت آرد و بتواند خود را در صف عزيزان آن روزگار در آورد و بر كينه و دشمنى مردم بردبارى كند در صورتى كه بتواند با آنان محبت ورزد ، خدايش پاداش پنجاه تن از صدّيقان كرامت فرمايد . بحارالانوار ، ج 74 ، ص 165 .\r\n","page_name":" 151 ","page_number":151},
  {"content":"\r\n\r\n جهان چرا همه يكسر به كين ما برخاست * گناه ما به جز اين نه كه دوستار توايم \r\nامر داير است ميان بغض ناس ، يا اتّباع هوى و استخراج در دين . از اين دو يكى اختيار بايد كرد كه در اين روزگار جمع ميان محبّت خداى و محبّت مردمان ميّسر نيست و سرّ\r\n« الدُّنيا وَ الآخِرَة ضَرَّتانِ » « 1 »\r\nسخت ظاهر شده است . اى نفس ! چه مىگويى اين نه آن زمان است كه عزّت و رفعت صورى نيز با اهل معنى باشد چنانچه در صدر اوّل كه صاحب اختيار امر آن كس مىبود كه افضل همه بود . اين آن روزگارى است كه امر بر عكس اين جارى است .\r\n جاهلان غالب شدستند و ز بيم * عاقلان سرها كشيده در گليم \r\nوعدهء\r\n« بَدَأَ الإسْلامُ غَريباً وَ سَيَعُودُ غَريباً كَما بَدَأ فَطُوبى لِلْغُرَباءِ . قيلَ :\r\nمَنِ الْغُرَباءُ ؟ قالَ : نُزَّاعُ القَبائِل » « 2 »\r\nعكس افكنده . امروز ، روز كناره گرفتن است و خمول . امّا يا للعجب ! كه نه هر كس كه كناره گرفت مردمان از وى كناره مىگيرند ، بلكه گويى بيشتر از بيشتر به وى مىپردازند و او را مىآزارند . شنيده‌ايد كه روزگارى بيايد كه قبض بر حق همچون قبض بر جمر « 3 » باشد . به خداى كه اين ، آن روزگار است كه به هيچ روى راه حق رفتن آسان نيست . اگر با مردمان مىباشى با خود نمىآئى ، يعنى رنگ ايشان مىگيرى و نفست قوّت مقاومت ندارد كه متاثّر از صحبت ايشان نشود . و اگر از ايشان جدايى مىگزينى به ايشان بر نمىآئى يعنى به معادات تو برمى خيزند و جسم تو طاقت مقاومت با ايشان ندارد ، چه\r\n\r\n\r\n","description":"","footnote":"\r\n( 1 ) . دنيا و آخرت دو هوو هستند . عوالى اللآلى ، ج 1 ، ص 277 .\r\n( 2 ) . اسلام ، غريبانه آغاز گرديد و زودا كه غريب و بى ياور شود چنان كه در اول چنان بود پس خوشاحال غريبان . گفته شد : غريبان كيانند ؟ گفت : رانده شدگان قبيله‌ها ! مسند احمد ، ح 3596 .\r\n( 3 ) . جمر : قطعه آتش .\r\n","page_name":" 152 ","page_number":152},
  {"content":"\r\n\r\nتو اندكى و ايشان بسيار . اللَّه ! اللَّه ! كه امروز راه حق رفتن چه صعب است . به حق فرمود كه روزگارى بيايد كه متمسّك به حقّ را اجر پنجاه كس باشد از سابقين . به خداى كه اين ، آن روزگار است .\r\n\r\nدين و دنيا\r\nالقصّه ؛ اى نفس ! حال چنين است كه نمودم كه جمع ميان دين و دنيا در اين روزگار نمىتوان كرد ، اكنون دين مىگزينى يا دنيا ؟ دين بگزين كه دايم الحُكم است ، و دنيا فانى و زايل . با زحمت چند روزه بساز براى راحت ابد ، بر فقر و ذل و نقص صبر كن كه وعدهء خداى حق است ، آن جا كه فرموده :  « إِنَّ الَّذِينَ آمَنُوا وَ عَمِلُوا الصَّالِحاتِ سَيَجْعَلُ لَهُمُ الرَّحْمنُ وُدًّا »  « 1 » بر خلاف اين رود « 2 » ، اگر در دنيا نه ، در آخرت  « سَيَجْعَلُ اللَّهُ بَعْدَ عُسْرٍ يُسْراً » .  « 3 »\r\n اگر چه جمله در اندوه و درديم * يقين دانم كه آخر شاد گرديم\r\nچو دردى هست درمان نيز باشد * چو خارى هست ريحان نيز باشد \r\nو اگر بعضى حسنات مؤمن در دنيا معجّل گردد هم شايد ،   « لا تَدْرِي لَعَلَّ اللَّهَ يُحْدِثُ بَعْدَ ذلِكَ أَمْراً » .   « 4 » وَ بِاللَّه نستعين و عليه نتوكّل فَإِن تولَّوا فَقل حَسبي اللَّه لا إله إلّاهو عليه توكّلت و هو ربّ العرش العظيم والسلام .\r\n\r\n\r\n","description":"","footnote":"\r\n( 1 ) . خداى رحمان كسانى را كه ايمان آورده‌اند و كارهاى شايسته كرده‌اند ، محبوب همه گرداند . سورهءمريم ، آيهء 96 .\r\n( 2 ) . م 4278 : و اگر امروز دشمن كام و دشمن روى باشى ، روز [ ى 
  ] آيد كه كار بر خلاف اين رود .\r\n( 3 ) . زودا كه خدا پس از سختى آسانى پيش آورد . سورهء طلاق ، آيهء 7 .\r\n( 4 ) . شايد خدا پس از اين ، پيشامدى پديد آورد . سورهء طلاق ، آيهء 1 .\r\n","page_name":" 153 ","page_number":153},
  {"content":"\r\n\r\n\r\nمكتوب 33\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الالهيّين عامّة و إِلى بعضهم خاصّة .\r\nامّا بعد ؛ چون در جهان اين گُنجيد كه حبيب خدا را صلى الله عليه و آله و سلم ساحر و شاعر و كاهن و مجنون و مسحور و امثال آن گفتند و به قدوم اصحاب او تشأّم « 1 » جستند كه  « يَطَّيَّرُوا بِمُوسى وَ مَنْ مَعَهُ » ،  « 2 » همچنين به روح اللَّه و رسل او كه  « قالُوا إِنَّا تَطَيَّرْنا بِكُمْ »  « 3 » كه ماند در جهان كه خواهد كه مسلم ماند ؟\r\n\r\nصبر بر آزار مردم\r\nشنيده‌ام كه موسى از حق درخواست كرد كه امر فرما مردمان را كه چيزى كه در من نباشد نگويند . وحى آمد كه اين چيزى است كه ما براى خود نكرديم ، چه جاهلان در حقِّ حقّ عزّوجلّ نا بايست ها گفته‌اند مثل  « ثالِثُ ثَلاثَةٍ »  « 4 » و  « إِنَّ اللَّهَ فَقِيرٌ »  « 5 » و  « يَدُ اللَّهِ مَغْلُولَةٌ »  « 6 » ، تعالى عمّا يقول الظالمون . آخر اخوان را چه مضايقه است كه بعضى مردمان حسنات خود را براى ما هديه فرستند ، و اگر حسنات ندارند ما خود سيّئات\r\n\r\n\r\n","description":"","footnote":"\r\n( 1 ) . تشأم : فال بد زدن .\r\n( 2 ) . موسى و همراهانش را بدشگون مىدانستند . سورهء اعراف ، آيهء 131 .\r\n( 3 ) . گفتند : ما شما را به فال بد گرفته‌ايم . سورهء يس ، آيهء 18 .\r\n( 4 ) . اللّه سومين سه است ، سورهء مائده ، آيهء 73 .\r\n( 5 ) . خدا بينواست . سورهء آل عمران ، آيهء 181 .\r\n( 6 ) . دست خدا بسته است . سورهء مائده ، آيهء 64 .\r\n","page_name":" 154 ","page_number":154},
  {"content":"\r\n\r\nداريم ، آن از ما بردارند .\r\nشنيده‌ام كه شخصى از سَلَف ، كسى او را همه روز بد گفتى و دشنام دادى و او هر روز از براى او هديه فرستادى . آن شخص شرمنده شد و ترك هرزه گفتن كرد . آن نيز ترك هديه فرستادن كرد و گفت : اين هديه به مكافات هديهء تو بود چون تو آن قطع كردى ما نيز اين قطع كرديم .\r\nعهد و عزيمت اين ضعيف بر اخوان آن است كه اگر كسى درباره اين ضعيف بدى گويد اغماض و اعراض كنند و متعرّض نشوند و به سنّت عِبادُ الرّحمن سلوك كنند  « وَ إِذا خاطَبَهُمُ الْجاهِلُونَ قالُوا سَلاماً »  « 1 » و گويند :  « سَلامٌ عَلَيْكُمْ لا نَبْتَغِي الْجاهِلِينَ »  « 2 » ،   « لا تَدْرِي لَعَلَّ اللَّهَ يُحْدِثُ بَعْدَ ذلِكَ أَمْراً » .   « 3 »\r\nو جماعتى كه گفته‌اند كه فلان را خواهيم زد ، اگر گفته را كرده سازند بايد كه اخوان به وصيّت حضرت عيسى عليه السلام عمل كنند كه اصحاب خود را فرمودى : اگر كسى شما را سيلى بزند آن روى ديگر پيش داريد .\r\nظاهراً ايشان به حدّ قتل نخواهند رسانيد كه مقاومت واجب باشد . فى احَدِ الوجْهَين اگر جراحتى كنند مرهم توان نهاد و اگر مجرّد زدن باشد بر وَجَع لحظةً صبر كردن آسان است و اگر بى طاقتى بر آن براى آن است كه ذُل نمىتوانند كشيد ، خالى نيست كه اهل نفس‌اند يا اهل دل ، اگر اهل نفس‌اند ، صلاح نفس در شكست است و اگر اهل دل اند ، دل را در اين شكستى نيست . شكست او در نافرمانى خداست و بس . و شكر كه مضروب ، به نافرمانى مبتلا نيست . اگر نافرمانى هست ضارب راست .\r\n\r\n\r\n","description":"","footnote":"\r\n( 1 ) . و چون جاهلان آنان را مخاطب سازند ، به ملايمت سخن گويند . سورهء فرقان ، آيهء 63 .\r\n( 2 ) . به سلامت بمانيد . ما خواستار جاهلان نيستيم . سورهء قصص ، آيهء 55 .\r\n( 3 ) . تو چه دانى ، شايد خدا از اين پس امرى تازه پديد آورد . سورهء طلاق ، آيهء 1 .\r\n","page_name":" 155 ","page_number":155},
  {"content":"\r\n\r\nذل ، بضاعت سالكين است .\r\nاگر كسى فكر در امر كردكار و خلق و سماوات و ارض نكند ، فكرشان در محقّرات امر جهان و وساوس معامله اين و آن صرف مىشود .\r\nغرض كه آدمى و قوّت‌هاى او معطّل نيست اگر در كار اشرف صرف نشد ، در كار اخس صرف مىشود . نه آن كه گمان بريد كه معرضان از خداى تعالى معافند ، بلى معافند از مشقّت طاعت حق ، امّا مبتلااند به مشقّت طاعت خلق . اكنون اگر خردمنديد انديشه كنيد كه از اين دو حالت كدام بهتر است . يَسَّركُم اللَّه جماعة الإخوان لليُسرى والسلام .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nمكتوب 34\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي و حبيبي الأمير ركن الدّين حسن .\r\n\r\nروشنايى و وسعت دل\r\nامّا بعد ؛ تا لذّت انس چشيدم ، وحشت در جهان نيافتم . اگر به سوراخ سوزنى رفتم آن را به گشادگى آسمان يافتم . به هر تاريكى كه نگاه كردم آن را روشن ديدم\r\n« اعُوذُ بِنُورِ وَجْهِكَ الذى اشْرَقَتْ لَهُ الظُلُمات » « 1 »\r\nبا يادم آمد . محبوب و مكروه را ، همه محبوب يافتم  « عَسى أَنْ تَكْرَهُوا شَيْئاً وَ هُوَ خَيْرٌ لَكُمْ »  « 2 » ياد كردم . در انديشه افتادم كه با اين گشادگى چرا مردم در تنگند ؟ و با اين روشنى چرا جهان بر چشم خلايق تاريك است ؟ دانستم كه آن تنگىِ دل خودشان است كه جهان بر ايشان تنگ مىنمايد همچون كسى كه سرش بگردد ، كه عالم پيش چشمش گردان نمايد و حال آن كه عالم ساكن است ، سر اوست كه مىگردد . همچنين دانستم كه آن تاريكى چشم ايشان است كه جهان بر چشم ايشان تاريك مىنمايد همچون آن شخص كه كور شد ، با اهل خانه گفت : چه شد چراغ شما را كه بمُرد ؟ اى خواجه اين چراغ تو است كه بمُرد ، چراغ خانه روشن است .\r\n\r\n\r\n","description":"","footnote":"\r\n( 1 ) . پناه مىبرم به نور روى تو همان نورى كه تيرگىها را روشن ساخته است . بحارالانوار ، ج 19 ، ص 21 .\r\n( 2 ) . بسا چيزى را خوش نمىداريد و آن براى شما خوب است ، سورهء بقره ، آيهء 216 .\r\n","page_name":" 157 ","page_number":157},
  {"content":"\r\n\r\n\r\nدل عارفان\r\nالقصّه بر لب آب ، تشنه مردن غَبْنى عجب است . و با اين نور پاشى ، رهين ظلمت بودن را بدبختى سبب است كه  « وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ » .  « 1 » اى وليّم ! صفت وحشت دوزخ شنيده‌اى ؟ جائى مىشناسم موحش‌تر از دوزخ ، و آن درون دل جاهلان است . اى وليّم ! صفت انس اهل بهشت شنيده‌اى ؟ جايى مىشناسم انيس‌تر از بهشت ، و آن درون دل عارفان است . اين دويم دانم كه آسان باور كنى ، براى آن كه شنيده‌اى كه\r\n« ما وَسعَني أرْضي وَ لا سَمائي وَ لكِن وَسعَني قَلْبُ عَبدي الْمُؤْمِن » . « 2 »\r\nدانى كه نظر گاه حق انيس‌تر باشد از نظرگاه خلق ، امّا در اوّل شايد كه تامّلى داشته باشى . تامّل كن و بدان كه خداى دوزخ را آن روز كه آفريد ، از خبثِ دل جاهلان آفريد . و آنچه دوزخ از آن آفريده شود موحش‌تر از دوزخ باشد .\r\n\r\nدل جاهلان\r\nاگر كسى گويد كه تو گفتى وحشت در جهان نمىبينم ، دل جاهلان نه از جهانست . چگونه آن را به اين وحشت بالغ وصف مىكنى ؟ جواب آن است كه دل جاهلان از آن روى كه دل ايشان است تاريك و تنگ و موحش است امّا از آن روى كه ملك خداست تاريك نيست . و اهل انس از اشيا « 3 » آن روى بينند كه به خدا دارد ، اگر چه كه حكم آن روى كه از ايشان با ايشان دارد نيز دانند اگر مجذوب و مسلوك نباشد . و اهل جهل جز آن وجه از ايشان كه به اشياء دارد نه بينند و ندانند و  « وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ » .  « 4 » اللَّه تعالى وليّم و ساير اخوان ما را از اهل انس و معرفت گرداند إن شاءاللَّه ، إنّه وليّ ذلك و هو حسبنا و نعم الوكيل .\r\n\r\n\r\n","description":"","footnote":"\r\n( 1 ) . و خدا به هر كس نورى نداده باشد او را هيچ نورى نخواهد بود . سورهء نور ، آيهء 40 .\r\n( 2 ) . آسمان و زمين گنجايش مرا ندارد امّا دل بنده مومن اين وسعت را دارد . بحارالانوار ، ج 55 ، ص 39 .\r\n( 3 ) . م : ايشان\r\n( 4 ) . و خدا به هر كس نورى نداده باشد او را هيچ نورى نخواهد بود . سورهء نور ، آيهء 40 .\r\n","page_name":" 158 ","page_number":158},
  {"content":"\r\n\r\n\r\nمكتوب 35\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي و حبيبي الأمير ركن الدّين حسن .\r\n\r\nآتش شوق\r\nامّا بعد ؛ مبادا كه شوقِ طالب ساكن شود ، كه جز به آتش شوق ، اين جهان را نتوان سوخت . و هر كس كه اين جهان را نسوخت و بر خاكستر آن ننشست لا ، بل خاكستر آن را بر باد نداد لا ، بل به كلّى آن را از ياد نبرد ، جان نَبَرد . بشنو كه چه گفتم و درياب پند مرا .\r\nاى غايبِ حاضر ! سالك را گاه حالى پيش آيد كه دنيا را در هاونى نهد و خُرد كوبد و چون اعمال ابناء آن هباء منثوراً سازد ، و افتد كه آتش در جهان زند و تمام آن را خاكستر سازد ، همچون اعمال كفّار بر باد دهد  « كَرَمادٍ اشْتَدَّتْ بِهِ الرِّيحُ فِي يَوْمٍ عاصِفٍ » .  « 1 » شايد شنونده گويد كه اين حكايت دركجا مىرود . اينك آن عالم پيوسته بر جاى است و ما آن را مىبينم . گويم : تو را از احكام عالم قدرت خبر نيست و عجايب ملكوت نمىدانى . باش تا بينى كه از آن عجب‌تر حال‌ها سالكان را پيش آيد . اگر باز گردد و گويد : عجب نيست كه سالكان را به بسيارى رياضت و ادمان فكرت ، مغز خشك شود و خيال هاى پريشان بينند . گوييم : اى عزيز ! از آن حكايت درگذر كه پر و بال خيال در هواى آن آتش كه\r\n\r\n\r\n","description":"","footnote":"\r\n( 1 ) . كردارهايشان به خاكسترى مىماند كه بادى تند در روزى طوفانى بر آن بوزد . سورهء ابراهيم ، آيهء 18 .\r\n","page_name":" 159 ","page_number":159},
  {"content":"\r\n\r\nسالكان به آن جهان سوزانند اوّل چيزى باشد كه بسوزد .\r\n چيست اين دامگاه وهم و خيال * عقل را سوخت زين سبب پروبال « 1 » \r\n\r\nدر حضور حق\r\nاى غايبِ حاضر ! غايب مباش از حاضرخويش و از آنان باش كه  « الَّذِينَ آمَنُوا وَ لَمْ يَلْبِسُوا إِيمانَهُمْ بِظُلْمٍ »  « 2 » تا بدين كرامت رسى كه  « أُولئِكَ لَهُمُ الْأَمْنُ وَ هُمْ مُهْتَدُونَ » .  « 3 » دانى كه آن ظلم چيست ؟ آن ظلم ، نه گرفتن مال كسى است به زور يا سيلى دو بر گردن كسى زدن ، اگر چه آن هم از ظلم است ، امّا ظلم بزرگ‌تر پوشيدنِ پيداست و پيدا كردنِ پوشيده . خداى تعالى پيدايى است كه هرگز پوشيده نگردد ، و عبد پوشيده‌اى است كه هرگز پيدا نشود . پيدا را ، پيدا دار و پوشيده را پوشيده . يعنى از ربّ بازگوى نه از خود و ربّ را باش نه خود را .\r\nوالسلام .\r\n\r\n\r\n","description":"","footnote":"\r\n( 1 ) . م 4278 : عقل را سوخته است هم پر و بال .\r\n( 2 ) . كسانى كه ايمان آورده و ايمان خود را به شرك نيالوده‌اند ، سورهء انعام ، آيهء 82 .\r\n( 3 ) . آنان راست ايمنى و ايشان راه‌يافتگانند . سورهء انعام ، آيهء 82 .\r\n","page_name":" 160 ","page_number":160},
  {"content":"\r\n\r\n\r\nمكتوب 36\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه الأمير عماد الملّة و الدّين محمّد .\r\n\r\nدقّت‌هاى نابجا\r\nامّا بعد ؛ اولى به حال مؤمنان آن است كه بحث و تفتيش از امرى كه احتمال هست كه اگر ظاهر شود منشأ عنت « 1 » و مشقّت باشد مؤمنان را نكند مادام كه آن بحث و تفتيش بر او فرض نباشد . قال اللَّه تعالى :  « يا أَيُّهَا الَّذِينَ آمَنُوا لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ » .  « 2 » اين است سنّت ماضيه كه سلفِ امّت بر آن رفته‌اند و مخلصان و موقنان در روزگار بر آن سلوك كرده‌اند . بحث و استكشافى كه بر ايشان واجب نبوده نكرده‌اند و امور را در تحت سرّ الهى باز گذاشته‌اند . چون نوبت به جماعتى رسيده كه اشتغال به تزكيه نفس و استبصار در دين را مرفوض « 3 » داشته‌اند و مفروض نشناخته و به سبب فراغت نفس ، شغلى چند غير ضرورى پيش گرفته‌اند و التزام ما لايلزمى چند نموده و به بليّه « هي النفسُ إِنْ لَم تَشْغَلها شَغَلَتْك » « 4 » مبتلا شده‌اند و استقصايى « 5 » چند\r\n\r\n\r\n","description":"","footnote":"\r\n( 1 ) . عنت : سختى ، دشوارى .\r\n( 2 ) . اى كسانى كه ايمان آورده‌ايد ، از چيزهايى كه اگر براى شما آشكار گردد شما را اندوهناك مىكندمپرسيد . سورهء مائده ، آيهء 101 .\r\n( 3 ) . مرفوض : ردشده .\r\n( 4 ) . اين نفس است اگر او را به كار نگيرى او تو را به كار گيرد .\r\n( 5 ) . استقصاء : جست و جو كردن .\r\n","page_name":" 161 ","page_number":161},
  {"content":"\r\n\r\nكرده‌اند كه مفضى « 1 » شده به زحمت خودشان و زحمت ديگران ؛ گاه صرف انديشه در تصحيح محاريب « 2 » كنند . چون اجتهاد در محراب مسلمانان لازم نيست چه لازم است كه اين اجتهاد كنند تا مفضى شود به وقوع اختلاف ميان مسلمانان و حدوث وساوس و تفريق جمع و افتراق كلمه . و گاه در پى منع جُمعات افتند .\r\nظاهر حال اين است كه اين تشدد به حَسَب حاجت است ، چه حاجت كه استقصا و تعمّقى كنند براى آن كه كار بر مسلمانان دشوار سازند . « هَلَكَ الْمُتُنَطِّقُون » . « 3 » در امثال اين‌ها ، مادام كه مضطر نشوند به علم به فساد آن ، اغماض و اعراض اولى است . براى آن كه حسن ظن به مسلمانان ، اصلى است ثابت در دين و تكلّفِ تعرّفِ فسادِ اعمال مسلمين فرض نيست . آنچه بر سبيل ضرورت معلوم باشد بطلان آن ، در ابطال آن بايد كوشيد و آنچه به اين مثابت نباشد ، از پى آن نبايد رفت و به تزكيه نفس خود مشغول بايد شد . نهى منكر فرض است ، امّا تجسّس تا نهى كنند فرض نيست . اگر پى تجسّس و تفحّص و پى تكليف و تعمّق بر منكرى اطّلاع يابد منع لازم است وَ ما سِوى ذلِك فَأَمْرُهُ إِلَى اللَّهِ . « 4 » و از اشباه اين استقصا است در ابواب طهارت كه بعضى متقشّفه « 5 » پيش مىگيرند ، تا يكى را از ايشان بينى كه به يك سبو آب وضو سازد و يكى را از ايشان بينى كه اگر سگى را در كوچه بيند به زينهار آيد .\r\n\r\n\r\n","description":"","footnote":"\r\n( 1 ) . مفضى : رساننده .\r\n( 2 ) . محاريب : جمع محراب ، جايگاه نماز و عبادت .\r\n( 3 ) . آنان كه به حد افراط دقت كردند هلاك شدند .\r\n( 4 ) . و جز اين ، پس امر آن بر خداى تعالى است .\r\n( 5 ) . متقشف : انسان سخت‌گير و تنگ نظر .\r\n","page_name":" 162 ","page_number":162},
  {"content":"\r\n\r\n\r\nوسواس\r\nاگر به تطهير دل مشغول شدى از اخلاق ذميمه و احتراز از تلوّث به رجس سگ نفس او را بهتر بودى . و اگر او را از اين باب شغلى بودى خود به آن وساوس نمىپرداخت . براى حرمان اوست از كمال حسن اسلام كه مبتلا به چنين مالا يُعنى شده ، و خدا خشنود باد از كسى كه مراتب هر چيز بداند و اهمّ فَلَاهم تقديم كند . نكند كه فرايض را ضايع گذارد شغلًا بالنّوافل ، يا خود را فرو گذارد اشتغالًا بالغير . و حقّ است بر كسى كه آنچه سهل بايد گرفت ، سخت گيرد و آنچه سخت بايد گرفت ، سهل گيرد براى آن كه قوّت بيش [ از 
  ] يكى نيست چون طاقت و قوّت خويش در آنچه زيادهء مسِّ حاجت « 1 » به آن نيست صرف كرده ، نوبت آنچه مسّ حاجت به آن هست چون رسيد ، بى قوّت شد و به آن ايستادگى نمىتواند نمود .\r\nو اين‌ها كه در طهارت ظاهر مبالغه زايد دارند ، اكثر آن است كه از طهارت باطن محرومند و از اخلاق حميده عارى . بدخو « 2 » و ناسازگار و جفاكار و پر آزار مىباشند . و از آنان كه در رعايت دقايق توغّل « 3 » زايِد مىكنند اكثر آن است كه جلايل فرو گذاشته‌اند و به دقايق اشتغال مىنمايد .  « وَ السَّلامُ عَلى مَنِ اتَّبَعَ الْهُدى »  « 4 »\r\n\r\n\r\n","description":"","footnote":"\r\n( 1 ) . مسّ حاجت : كشش حاجت . مسّت الحاجةُ اليه : نياز ، او را بدان كار كشيد .\r\n( 2 ) . م : به خود\r\n( 3 ) . توّغل : فرو رفتن .\r\n( 4 ) . سوره طه ، آيهء 47 .\r\n","page_name":" 163 ","page_number":163},
  {"content":"\r\n\r\n\r\nمكتوب 37\r\nبسم اللَّه الرّحمن الرّحيم\r\nمِن عبد اللَّه قطب بن محيي إِلى وليّي في اللَّه و حبيب قلبي مولانا معين الملّة و الدّين عبد الغني أغناه اللَّه به [ عن 
  ] غيره .\r\n\r\nگروه محدَّثان\r\nامّا بعد ؛ خداى عزّوجلّ را عادتى هست كه بعضى از ساكنان ارض را با خود آشنائى افكند و ايشان دوستان خداى باشند در زمين . ذكر خداى در زبان ايشان جاى داشته باشد و كبرياى خدا در دل ايشان . و خداى عزّوجلّ از اسرار آفرينش و حقايق حكمت‌هاى خويش بر ايشان چيزى چند روشن كند كه ديگر ساكنان ارض ندانند و ايشان صاحب خطاب و تحديث غيب باشند .\r\nچنانچه حضرت رسول اللَّه صلى الله عليه و آله و سلم خبر داد كه در امّت هاى پيشين محَدَّثان بوده‌اند - به فتح دال . اگر در اين امّت باشد بايد و شايد كه وليّم پيوسته مشتاق اين مقام باشد و براى اين دلش سوزان و جگرش گدازان و بى قرار و آرام ، تا اگر از اين مقامات چيزى براى او مكشوف نباشد ، به حرارت طلب و حِدّت جدِّ او حجابى كه حايل است ميان او و آن از راه برخيزد . كه مَثَل چنين كسان ، مَثَل ماهى است كه حكايت مىكنند كه در بعضى بحار مىباشد كه چون به سبب جزر دريا به خشكى افتاد شش ساعت به خود مىطپد از فرط اضطراب تا پوست از او جدا مىشود ، در زير پوست او را دو بال هست ، آن بال ها بر مىگشايد و پرواز مىكند به سوى دريا .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nمجذوبان حق\r\nو آن ماهى را حق عزّوجلّ نمودار حال مجذوبان حضرت آفريده ، چه امر ايشان بعينه چنين است كه در زير بشرهء بشريّت ايشان را جناحى ملكوتىِ ربّانى هست كه چون در مقام قلق و اشتياق ، كار به جان و كارد به استخوان رسد ، آن پوست بر ايشان شكافته مىشود و آن جناح ملكوتى پر مىگشايند و خطاب   « يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً »   « 1 » را امتثال نموده ، به آن جا كه از آن آمده بودند پرواز كرده ، مىروند .\r\n طاير گلشن قدسم نيم از عالم خاك * چند روزى است كه افتاده در اين دامگهم \r\n\r\nسالكان صادق\r\nو هر كه چيزى از براى او مكتوب نيست چون جوياى مقامات مقرّبين است ، محبّ ايشان است كه\r\n« الْمَرْءُ مَعَ مَنْ أَحَبّ » . « 2 »\r\nاگر به بال خود پرواز نتواند كرد ، صاحب دلى او را زير بال خود گيرد و با خودش ببرد . اگر ضيفِ اين جا نباشد ، ضيفِ « 3 » آن جا باشد كه چون پادشاه كسى را دعوت كند اصحاب او را نيز به مجلس راه دهند .\r\n هر كه شد در ظل صاحب دولتى * هرگزش در راه نبود خجلتى \r\nو اين مقام سالكانِ صادق است ، چنانچه اوّل مقام مجذوبان محقّق است و جز اين دو فريق محرومانند .\r\n « إِنَّ فِي ذلِكَ لَذِكْرى لِمَنْ كانَ لَهُ قَلْبٌ »  « 4 » اشارت بفريق اوّل است ،  « أَوْ أَلْقَى السَّمْعَ وَ هُوَ شَهِيدٌ »  « 5 » اشارت به فريق دويم . اهل الذّكر اين دو\r\n\r\n\r\n","description":"","footnote":"\r\n( 1 ) . اى نفس مطمئنّه ، خشنود و خداپسند به سوى پروردگارت بازگرد ، سورهء فجر ، آيهء 27 و 28 .\r\n( 2 ) . و مرد با آن كس كه دوست دارد خواهد بود . بحارالانوار ، ج 27 ، ص 102 .\r\n( 3 ) . ف : طفيل اضياف باشد .\r\n( 4 ) . قطعاً در اين عقوبت ها براى هر صاحبدلى تذكرى است . سورهء ق ، آيهء 37 .\r\n( 5 ) . يا حق نيوشى كه خود به گواهى ايستد ، سورهء ق ، آيهء 37 .\r\n","page_name":" 165 ","page_number":165},
  {"content":"\r\n\r\nگروه‌اند و « ليس وراء عبّادان قرية » . « 1 »\r\n\r\nطلب\r\nهان ! اى عزيز ! يا صاحب دل باش ، يا با صاحب دل باش كه جز اين كار ، كارى نيست . آتش طلب در كانون جان برافروز كه اگر چه آن آتشى معنويست حق تعالى معانى را در صور نهاده ، آتش طلب در آتش شباب نهاده . هر كس كه در جوانى كه وقت هيجان طلب و غلبه حرارت است سوداى اين طلب در سرش نه افتاده ، در برودت پيرى كه قوى از پاى در آيد و موى سفيد از سر بر آيد ، كى كار خواهد كرد ؟ هان ! درياب كه « الْوَقْتُ سَيْفٌ وَ الْفَوْتُ حَيْفٌ وَ الْفُرصَةُ تَمُرُّ مَرَّ الْسّحابِ » . « 2 » هان ! درياب ! درياب ! قبل انْغِلاقِ البابِ ، إِنَّه الكريم الوهّاب الغفور التّواب .\r\nوالسلام على ساير الإخوان .\r\n\r\n\r\n","description":"","footnote":"\r\n( 1 ) . دور تر از آبادان قريه‌اى نيست .\r\n( 2 ) . زمان شمشير است و از دست دادنِ فرصت ، ستم است فرصت‌ها همچون ابرها در حركت‌اند .\r\n","page_name":" 166 ","page_number":166},
  {"content":"\r\n\r\n\r\nمكتوب 38\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الإلهيّين عامّةً و إِلى بعضهم خاصةً .\r\n\r\nتلاش براى حيات ابدى\r\nامّا بعد ؛ چيست شما را جماعت اخوان تائبين كه در نماز جماعت و اجتماع بر مذاكره ذكر و عبادت ، كاسليد . « 1 » كارى بر دست كرده‌ايد يا بيكارى « 2 » برگزيده‌ايد نى نى مىكنيد .\r\nمزد آن گرفت جان برادر كه كار كرد\r\nعجب از رشد شما كه كسبى نكنيد كه بقيّه عمر ، اعنى عُمر الابد ، در ثمرهء آن آسايش يابيد ، و كار به طبيعت باز گذاريد تا آن زمان كه امكان اكتساب فوت شود و ذلك ، بِوُرودِ المَوارِدِ وَ قُدُومِ الوافِدِ ، أَعنى الْمَوتَ الْمَكْتُوبَ عَلى ابنِ آدم « 3 » آن گاه مفلس و فقير و بى كس و بى چيز مانيد .\r\nحق تعالى اين معانى در جهان بر سبيل نمودار آورده ، تلخى آن بچشيد و مثل آن ابدالآباد براى خود نپسندند « 4 » . والسلام . « 5 »\r\n\r\n\r\n","description":"","footnote":"\r\n( 1 ) . ف : كسالت\r\n( 2 ) . م : بيكارى بر كار برگزيده‌ايد .\r\n( 3 ) . و اين با آمدن آيندگان و فرا رسيدن مهمان است يعنى مرگ آن هم مرگى كه بر فرزند آدم نوشته شده‌است .\r\n( 4 ) . در نسخهء ف اين گونه است ولى گويا « نپسنديد » مناسب‌تر باشد .\r\n( 5 ) . اين مكتوب در « م » ادامه دارد .\r\n","page_name":" 167 ","page_number":167},
  {"content":"\r\n\r\n\r\nمكتوب 39\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الإلهيّين تَقبّلهُم اللَّه تعالى أجمعين .\r\n\r\nتوهّم قرب\r\nامّا بعد ؛ چون مردمان در طلبِ جانبِ حق مقصراند و پيوسته از جانب حق ، طلب دعوت ايشان و دعوت و ترغيب ايشان به سلوكِ راه مىشود ، ايشان را گمان افتاده كه اگر ايشان جوياى حق گشتند هيچ نماند و يقين شد كه در به روى ايشان بگشايند ، براى آن كه خود را مطلوب تصوّر كرده‌اند و چون مطلوب توجّه كند آن كس كه طالب اوست چگونه تواند كه نپذيرد و اقبال نكند .\r\nهيهات ! اين گمان ، خامان را افتد كه از « 1 » دور مىگردند و در اندرونِ كار نيستند . طالبان كه قدم در راه نهاده‌اند و از اندرونِ كار آگاه گشته‌اند ، امر را غير اين يابند و آن دعوت و ترغيب اگر چه ظاهراً عام باشد ، باطناً خاص دانند به خاصان . و اين كس چه داند كه از ايشان است يا نه ؟ هر كس كه خاص خويش است ، ناچار دلش ندهد كه خود را براند و محروم كند ، همين گمان به خداى عزّوجلّ بَرَد . امّا اين گمانى فاسد است . تا كه خاص خداى باشد كار آن دارد نه خاص خود بودن . سزد اگر در صحرايى كه صد هزار سر به چوگان قهر در وادى جهنّم افتاده و\r\n\r\n\r\n","description":"","footnote":"\r\n( 1 ) . م : از او دور\r\n","page_name":" 168 ","page_number":168},
  {"content":"\r\n\r\nهزاران هزار جان از ايمان بر آمده ، گام ترسان و لرزان نهند و پيش و پس نگرند و فارغ البال و آسوده و آزاد نباشند . قال‌اللَّه تعالى :  « إِنَّما يَخْشَى اللَّهَ مِنْ عِبادِهِ الْعُلَماءُ » .  « 1 »\r\n\r\nمقام خوف\r\n بر سر هر كس كه ز علم افسر است * نور خدا در دل او اكثر است\r\nاز چه چنين ايمن و فارغ دلى * زآن كه به اسرار خدا جاهلى \r\nكس را با خداى عزّوجلّ نسبتى ثابت نيست كه بعضى قريب باشند و بعضى بعيد    « قُلْ هُوَ اللَّهُ أَحَدٌ اللَّهُ الصَّمَدُ »    « 2 » الخ . نسبت بندگان اين است كه بنده و مخلوقند و اين نسبتى است مشترك ميان همه  « إِنْ كُلُّ مَنْ فِي السَّماواتِ وَ الْأَرْضِ إِلَّا آتِي الرَّحْمنِ عَبْداً » .  « 3 » آنچه بر يكى رواست ، بر همه رواست و اگر با وجود و ثبوت نسبت عبوديّت آنان را كه طرد كرده‌اند ، ديگران چرا آمن‌اند ؟ و چه دانند كه با او همين نخواهد رفت ؟ .\r\nنَعوذ باللَّه بوجه الجبّار مِن النار .\r\nسالك را بايد از خوف ، جگر پرخون باشد و دل پاره پاره ، خاصه گاهى كه امارات بُعد و مَخايلِ خذلان كه ابتلا به عصيان است در خود يابد و لشكر هوا و نفس ، غالب و جُند عقل و ايمان ، ضعيف و مهزوم بيند . و چون رغبت خود در طاعت و عبادت فاتر يابد ، باز كاود كه غالباً منشأش ابتلا به عصيانى است از معاصى قلب يا معاصى لسان . از بعضى مشايخ منقول است كه شخص را محروم كنند از قيام ليل براى معصيتى\r\n\r\n\r\n","description":"","footnote":"\r\n( 1 ) . از بندگان خدا تنها دانايانند كه از او مىترسند . سورهء فاطر ، آيهء 28 .\r\n( 2 ) . بگو : او خدايى است يكتا ، خداى صمد . سورهء اخلاص ، آيهء 1 و 2 .\r\n( 3 ) . هر كه در آسمان ها و زمين است جز بنده‌وار به سوى خداى رحمان نمىآيد . سورهء مريم ، آيهء 93 .\r\n","page_name":" 169 ","page_number":169},
  {"content":"\r\n\r\nكه در نهار كند .\r\nاى برادران الهى ! مرد صباح تا شب كارِ گِل كند براى نيم تَنْكَه ، « 1 » چون است كه شما جوار خداى و بهشت جاودان مىخواهيد و نيمه آن كس كه براى نيم تنكه كار مىكند كار نمىكنيد و نصف و ربع آن هم كار نمىكنيد . سخت شما را دل به مفتى مىرود و مفت در جهان ننهاده‌اند و نيست .\r\nمزد آن گرفت جان برادر كه كار كرد\r\n\r\nعبادت حق\r\nاى برادران الهى ! سخنى مىگويم گوش كنيد و نيكو او را فهم كنيد :\r\nچون آدمى را براى عبادت آفريده‌اند نهاد عبوديّت در وى نهاده‌اند ، اگر آن عبادت خداى را كرد فَبِها و الّا ناچار آن از او به ظهور مىرسد . و چون عبوديّت را متعلَّقى ضرورى است ، به ضرورت ، ما دونِ خداى عزّوجلّ چيزى فرا مىگيرد و پرستارىِ آن مىكند ؛ نفسٌ عبدالدّينار و عبدالدرهم ، نفسٌ عبدالبطن ، نفسٌ عبدالفرج . هر كس كه تعظيم خداى از دلش فراموش مىشود تعظيم خلق در دلش مىافزايد . وَ جاءَ في الأثرِ :\r\n« مَنْ لَم يَخَف‌ِاللَّه خافَ مِنْ كُلِّ شَىء » . « 2 »\r\nو هر كس كه طاعت خدا نمىكند طاعت هوا مىكند . وَ جاءَ في الخبر :\r\n« أَعْظَمُ مَعْبُودٍ عُبِدَ في الأرْضِ الْهَوى » . « 3 »\r\nآن‌ها كه در تكاپوى طاعت نيستند در كسب فضولات معيشت و فضولات تردّد به اين و آنند ، و آنان كه فكر ايشان صرف طلب است تدبير با طلب گويد : جاى بازديد كن آنگاه پاى بنه . طلب اگر ضعيف\r\n\r\n\r\n","description":"","footnote":"\r\n( 1 ) . تَنْكَه : پول رايج از طلا و نقره و مس .\r\n( 2 ) . در خبر آمده است : آن كه از خداى نترسد از همه چيز بترسد . جامع السعادات ، ج 1 ، ص 261 . درمصدر « اخافه الله » است .\r\n( 3 ) . در خبر آمده است : بزرگترين معبودى كه در زمين پرستش مىشود هواى نفس است .\r\n","page_name":" 170 ","page_number":170},
  {"content":"\r\n\r\nباشد فرمان بردار تدبير گردد و از چنين طلب ، هيچ كارى بر نخيزد .\r\nخاك بر سر خود و طلبت مىبيز . و طلب اگر تند و سركش باشد خاك بر دهن تدبير افشاند و گويد :\r\n عقل راه نا اميدى كى رود * عشق باشد كان طرف بر سر دود\r\nعاقبت انديش نبود يك زمان * در كشد خوش خوش در آتش صد جهان\r\nدوست دارد دوست اين آشفتگى * كوشش بيهوده به از خفتگى\r\nلنگ و لوك خفته شكل و بى ادب * سوى او مىغيژ و او را مىطلب \r\nو السلام على الإخوان الإلهيّين .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nمكتوب 40\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى مَنْ إليه .\r\n\r\nترس از گناه\r\nامّا بعد ؛ سزد كه آدمى ضعيف كه تاب گزيدن مورچه ندارد از عذاب خداى و گزيدن حيّات و عقاربِ دوزخ و شكنجه و داغ آن جهان ، خود را نگاه دارد كه عذاب خداى حق است و سطوت آن از مجرمان مصروف نيست . و اگر آدمى انديشد كه خداى كريم و رحيم است كجا بنده را چنين عذاب كند ، بايد كه بيانديشد كه آنچه حالى خداى با بندهء مجرم كرده كه او را محلّ معصيت خود ساخته و به جفا و نافرمانبردارىِ قيّوم سماوات مبتلا كرده از ابتلا به عذاب كمتر نيست ، بلكه نزد ارباب هِمَم و اهل معرفت اين زيادت است . چنانچه اگر يكى از ايشان را مخيّر سازند ميان عذاب يا ابتلا به معصيت ، عذاب را دوست‌تر دارد از ابتلا به معصيت ، كه بندگانِ حق‌شناس ، معصيت را براى آن كه معصيت است دشمن دارند با قطع نظر از آن كه سبب عذاب مىشود يا نمىشود .\r\nچنانچه حضرت پيغمبر صلى الله عليه و آله و سلم در شأن صُهَيب فرمود :\r\n« نِعْمَ الْعَبْدُ صُهَيب لَو لَم يَخفِ اللَّه لَم يَعْصِه » . « 1 »\r\nو بنده مستبصر داند كه اگر - والعياذباللَّه - به عذاب جاويد مبتلا شوند اهون است از آن كه به نافرمانى و جفا در كار آفريدگار موصوف گردند . چون خداى تعالى اين خذلان به بنده پسندد\r\n\r\n\r\n","description":"","footnote":"\r\n( 1 ) . نيكو بنده‌اى است صهيب ، كه اگر از خدا هم نمىترسيد باز هم او را نافرمانى نمىكرد . شرح‌نهج‌البلاغه ، ج 12 ، ص 150 .\r\n","page_name":" 172 ","page_number":172},
  {"content":"\r\n\r\nكه او به چنين زشتى موصوف گردد كه نافرمانى خداى است ، چه عجب اگر او را به عذاب مبتلا گرداند كه اهون از آن است نزد مستبصر حق شناس .\r\n\r\nعذاب شرمندگى\r\nو چون در آخرت جلال و بزرگوارى خداى بر مجرمان ظاهر شود چنانچه آن را انكار نتوانند كرد و ببينند كه چنان معامله و بدى با چه كس كرده ، بينشى كه از آن تعامى « 1 » ميسّر نباشد ، و از زشتىِ كردار خود آگاه شوند آگاهى كه تجاهل با آن نتوان ورزيد ، ايشان را حالتى روى نمايد از خجالت كه عذاب آتش با شدّت و حدّت كه آن را است ، اهون از آن باشد . و اگر ايشان را به عذاب آتش مشغول كنند و آن خجالت ، ايشان را فراموش شود يا ساعتى از آن ذاهل و غافل گردند ، گويى بر ايشان منّتى توان نهاد . واى بر كسى ! و بدا به حال او كه عذاب آتش با آنچه اوست أهونُ الحالَين او باشد .\r\n\r\nگناهكار جاهل\r\nو كسى نگويد كه چون امروز مجرم واقف نيست كه نافرمانى چه كس است كه مىكند و او را نمىشناسد ، جاى آن است كه معذور باشد ، چنانچه كسى پادشاه را نشناسد و به ناشناخت او را دشنام دهد كه پادشاه عادل به چنين گستاخى او را نگيرد و او را معفوّ و معذور دارد . چرا اين نگويد ؟ براى آن كه اين نه آن پادشاه است كه كسى او را نمىشناسد ، چه همه دل‌ها براى اين گواهى مىدهد و آيات خدا از آن هويداتر است كه بر آن پوششى باشد و از آن پرسشى .\r\nامّا مجرم ، ظالم و ستمكار و جفاكار است و دفع حق مىكند با آن كه دلش به آن گواهى مىدهد و به آن مىگرود . و لهذا چون به كشتى نشست خداى را مىخواند و باز كه به خشكى رسيد اعراض مىكند كَما\r\n\r\n\r\n","description":"","footnote":"\r\n( 1 ) . تعامى : خود را به كورى زدن .\r\n","page_name":" 173 ","page_number":173},
  {"content":"\r\n\r\nقالَ اللَّه تعالى :  « فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ » .  « 1 » و در آخرت از آن معترف مىشود به حق ، كه نفس كه آلت انكار و استكبار بود در سوراخ خزيده . و اگر ديگر باره همان مدد يابد همان انكار و استكبار با سر گيرد كه  « وَ لَوْ رُدُّوا لَعادُوا لِما نُهُوا عَنْهُ » .  « 2 » لاجرم با وى گويند :  « آلْآنَ وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ » .  « 3 »\r\nهر چند در نكوهش و مذمّت مجرمان گويم از هزار يكى نگفته باشم . و اگر ايشان نه سزاوار سخط و لعنت بودندى خداى رحم بر ايشان كردى ، لعنت نكردى چنانچه در حديث آمده :\r\n« وَيْلٌ لِمَنْ لَم يَرْحَمه الرّحمنُ الرّحيم » . « 4 »\r\nلعنت خداى و لعنت فرشتگان و لعنت لاعنان بر مجرمان و ستمكاران . و اگر چه مجرمان را خداى تعالى مجرم آفريده « 5 » مجرمند و چون مجرمند ، ملعونند و سزاوار نفرين و اگر چه مجرم بودن بد است ، مجرم آفريدن بد نيست و از تمامى قدرت است .\r\n « بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ »  . « 6 »\r\n\r\n\r\n","description":"","footnote":"\r\n( 1 ) . هنگامى كه سوار بر كشتى شوند ، خدا را با اخلاص مىخوانند ( و غير او را فراموش مىكنند ) ؛ امّاهنگامى كه خدا آنان را به خشكى رساند و نجات داد ، باز مشرك مىشوند ! سورهء عنكبوت ، آيهء 65 .\r\n( 2 ) . و اگر بازگردند ، به همان اعمالى كه از آن نهى شده بودند بازمىگردند . سورهء انعام ، آيهء 28 .\r\n( 3 ) . ( امّا به او خطاب شد : ) الآن ؟ ! در حالى كه قبلًا عصيان كردى ، و از مفسدان بودى ! سورهء يونس ، آيهء 91 .\r\n( 4 ) . واى بر كسى كه خداى رحمان و رحيم او را نبخشد . الاكمال ، ج 1 ، ص 438 .\r\n( 5 ) . توضيح : خداى متعال آگاه است كه كدام بنده مجرم خواهد بود امّا اين آگاهىِ او باعث سلب اختياراز بنده نمىشود و منشاء نافرمانى و جرم او نمىگردد .\r\n( 6 ) . در دست توست خير ، بدرستى كه تو بر هر چيز توانا هستى . سورهء آل عمران ، آيهء 26 .\r\n","page_name":" 174 ","page_number":174},
  {"content":"\r\n\r\n\r\nمكتوب 41\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و عَوني إِلى اللَّه الأمير محبّ الملّة و الدّين الشيخ محمّد لاحرّمه اللَّه كرامات الموقنين .\r\n\r\nنعمت‌ها و آرزوهاى دنيايى\r\nامّا بعد ؛ هر چند نگاه مىكنم از دنيا خود طَرْفى بر نمىتوان بست ، امّا اولًا : براى آن كه با هم چندان نعمت كه به شخص مىرساند زحمت نيز مىرساند و تا آن زحمت به وى نمىچشاند ، آن نعمت به آن نمىرساند . و امّا ثانياً : براى آن كه دنيا به عين خود كسى را راه نمىدهد ، سيمايى به شخص مىنمايد چندان كه دل او را در قيد خويش مىآورد و بعد از آن باب تمتّع فراز مىكند و او را در تكاپوى طلبِ محال مىاندازد . و نشانهء اين ، آن كه هيچ آرزو نيست آدمى را از دنيا كه اگر به آن رسد آرام گيرد و بلكه در عين وصول به آن همچنان قلق و شوق و بى آرامى در خود مىيابد . و اين براى آن است كه به عين آن مطلوب نارسيده . تا از دور بود ، مطلوب را در آن مرتبه مىديد ، چون نزديك شد مطلوب را آن سوتر ديد ، بى آرامى از سر گرفت . راست دنيا صفت سراب دارد كه در حدّى معين نمايد ، چون خود را به آن حد رساند بيشتر نمايد ، باز چون بيشتر روند بيشتر از آن نمايد و على هذا القياس صفت اعمال كافران دارد  « كَسَرابٍ بِقِيعَةٍ يَحْسَبُهُ الظَّمْآنُ ماءً »  « 1 » يا خود\r\n\r\n\r\n","description":"","footnote":"\r\n( 1 ) . اعمالشان همچون سرابى است در يك كوير كه انسان تشنه از دور آن را آب مىپندارد ؛ سورهء نور ، آيهء 39 .\r\n","page_name":" 175 ","page_number":175},
  {"content":"\r\n\r\nهمان است .\r\nعلى اىّ حال ، آنچه از آن صفت باشد ظاهر است كه براى فريب آمده ، نه براى آن كه كسى را از خود برخوردار گرداند . دشمن است اگر چه خود را دوست نمايد . دور است اگر چه خويش را نزديك نمايد .\r\nبيگانه است اگر آشنايانه در آيد . و آنچه چنين است ، خردمند خود را در دام او نيافكند و عمر خويش به بيهوده در كار آن نكند . دنيا گريز است از وى حظّى نتوان يافت و خود را به كس ندهد . او بدان آمده كه حظّ بگيرد نه بدان آمده كه حظّ برساند . و بدان آمده كه صيدى كند نه بدان آمده كه صيد كسى شود . دنيا فقير است و فقير به ستدن آيد ، نه به دادن آيد . زنهار كه گرد دنيا مگرديد كه از وى طرفى نمىتوانيد بست ، جان از شما ستاند و نان در عوض دهد ، زهى معامله پر غبن !\r\n\r\nدر طلبِ حق\r\nاين‌ها كه در صفت دنيا گفتم اگر بُرهان بر آن خواهيد بُرهانش آن كه :\r\nابناى دنيا همه اين صفت دارند چنانچه مشاهده مىكنيد ، و يقين دانيد كه صفت والد و ولد يكى باشد . چه ولد از والد آموزد . اگر طمع چيزى داريد روى به ناحيه حق عزّوجلّ آريد كه خداى كريم است و غنى ، و كريم كس را نفريبد و دهد و نستاند . از او كام مىتوانيد يافت بدان سوى شتابيد كه چنانچه فقير ، طالب دهنده است ، غنى ، خواهان جوينده است . راه راست شما را نمودم بدان ناحيه شتابيد . جواد آن كس باشد كه بى عوض دهد و اين جز خداوندِ شما كسى نيست . براى آن كه بى عوض كسى دهد كه تامّ مطلق باشد ، چه هر كسى كه در خود ناقص باشد اوّل به استكمال خود مشغول شود ، پس دادن بى عوض از وى محال باشد . بلكه آن گاه دهد عوضى كه مكمّل ذات او باشد بگيرد . و آنچه به عوض دهند به حقيقت ندادن است ، ستدن است . زنهار ! زنهار\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nكه ملازم باب اللَّه باشيد كه از آن جا كام مىتوان يافت . پيرامون دنيا مگرديد كه هر چه داريد در مىبازيد و تهى دست باز مىگرديد . دنيا دام گسترده براى اخذ ، مپنداريد كه خوان گسترده براى عطا . گفتم آنچه به يقين ديدم و دانستم . و السلام .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nمكتوب 42\r\nبسم اللَّه الرّحمن الرّحيم\r\nمِن عبداللَّه قطب بن محيي يثنى التّذكرة ، إِلى وليّي و حبيبي الأمير محبّ الملّة و الدّين الشيخ محمّد حلّاه اللَّه بكرامات الأبرار .\r\n\r\nريشهء غضب\r\nامّا بعد ؛ شكايت از نفس كرده بودند كه بيم مىدهد و ايضاً چون مردم مال مىبرند و ناراستى مىكنند ، غضب مستولى مىگردد و دوم از اوّل مىخيزد براى آن كه چون نفس را اهتمام به وجود مال هست ، كسى كه او را از وى انتزاع مىكند ناخوشش مىآيد و منزجز مىشود . چه اگر كسى به ناراستى خاك و خاشاك ، ضرباً للمثل چيزى كه او را به وجود آن اهتمام نباشد از وى برد ، غضب غالب نمىشود . و اهتمام نفس به وجود مال براى آن است كه دفع مكاره و نيل مطالب ، منوط و مربوط به مال مىداند و او را بر مكاره از مطالب صبر نيست و او در اين هر دو مُخطئ است ، امّا در اوّل ، براى آن كه خدا قادر است بر همه چيز و اسباب و شروط در آن حضرت نيست و اگر خداى خواهد ، تواند كه با وجود بى چيزى و وجود آن چيزهايى كه مردمان آن را محن و مصايب مىشمرند ، شخص را آسوده و آزاد بدارد . و خدا را پيكرهاى انوار هست كه چون خواهد دل مؤمن را بگشايد بى چيز ، آن را بر آن جلوه دهد و دل او را بگشايد و آن كس كه تواند كه مرده را در گور ، در روح و سرور دارد ، زنده را در روى زمين به طريق اولى تواند كه چنان بدارد .\r\nپس مدار بر خواهش خداى است عزّوجلّ نه بر مال و بود و نابود آن .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nالتجا به خداى مىبايد برد و پناه به كرم او ، و تعيين نمىبايد كرد كه خدا به چه طريق اين كس را خوشحال و آزاد بدارد ، طريقِ آن خداى خود داند  « إِنَّ اللَّهَ عَلى كُلِّ شَيْءٍ قَدِيرٌ » .  « 1 »  *  و بيم دادن نفس هم از آن جا است كه وثوق او به اسباب است نه به مسبب الاسباب و او در اين مُخطئ است چه كار اراده مسبب الاسباب دارد وجود و عدم اسباب يكسان است .\r\n اين سبب ها بر نظرها پردهاست * كه نه هر ديدار را صنعش رواست « 2 »\r\nديده‌اى بايد سبب سوراخ كن تا سبب را بركند از بيخ و بن تا مسبب بيند اندر لامكان‌هرزه بيند جهد و إكساب دكان \r\n\r\nريشهء شكيبايى\r\nو امّا در دويم ، أعني عدم الصّبر على المكاره و الصّبر عن المطالب . « 3 » براى آن مُخطئ است كه اين بى صبرى از كسى سزد كه اين جهان را مستقر پندارد و نيك را ، نيكِ اين جا داند و بد را ، بد اين جا . و چنين نيست كه اين جهان مستقرّ است و نيك ، نيكِ اين جاست و بد ، بد اين جا . و مؤمن مبرّاست از آن كه چنين گمان برد . كار آن است كه در آن جهان خواهد رفت ، آنچه در اين جهان رود حالتى عاريتى است و به حالات عاريتى مبالاتى نبايد داشت . نه به نيكِ آن شاد بايد بود و نه به بدِ آن غمناك .\r\nاللَّه سبحانه و تعالى وليّم و ساير اخوان را قوّت دل و ثبات يقين\r\n\r\n\r\n","description":"","footnote":"\r\n( 1 ) . براستى خدا بر همه چيز توانا است . سورهء بقره ، آيهء 109 .\r\n( 2 ) . م : كو نه هر ديدار را صنعش رواست .\r\n( 3 ) . ناشكيبايى بر ناخوشىها و خوددارى از پيروى خواهش‌هاى نفس .\r\n","page_name":" 179 ","page_number":179},
  {"content":"\r\n\r\nكرامت كناد !\r\nوَلْنَخْتِم بِوَصِيَّة رَسوُل‌ِاللَّه صلى الله عليه و آله و سلم التي أَوصى بِها ابن عَباس رضى الله عنه ، كُنتُ خَلْفَ رَسُول‌ِاللَّهِ صلى الله عليه و آله و سلم فَقالَ : « يا غُلامُ إِنّي أُعَلّمُكَ كَلِماتٍ : إحْفَظْ اللَّهَ يَحْفَظْكَ ، إحْفَظ اللَّه تَجِدْهُ تِجاهَكَ . إِذا سَألْتَ فَاسْألِ اللَّهَ وَ إِذا اسْتَعَنْتَ فَاسْتَعِنْ بِاللَّهِ . وَ اعْلَمْ أنّ الُامَّةَ لَو اجْتَمَعَتْ على أنْ يَنْفَعُوكَ بِشَيءٍ لَمْ يَنْفَعُوكَ إِلّا بِشَىءٍ قَد كَتَبَهُ اللَّهُ لَكَ وَ إِنْ اجْتَمَعُوا على أَنْ يَضُرّوكَ بِشَىْءٍ لَم يَضُرّوكَ إِلّا بِشَىْءٍ قَد كَتَبَهُ اللَّهُ عَلَيْكَ . رُفِعَتِ الأقلامُ وَ جَفَّتِ الصُحُف . »\r\nرَواهُ التِّرمِذي وَ اللَّه نَسأَلُ أن يُوَفّقَنا لِلعَمَلِ بِوَصيَّةِ رَسُول‌ِاللَّه صلى الله عليه و آله و سلم وَ إخوانِنا أجمعين و الحمدللَّه ربِّ العالمين . « 1 »\r\n\r\n\r\n","description":"","footnote":"\r\n( 1 ) . گفتار را به پايان مىبريم با اين سفارش رسول خدا صلى الله عليه و آله و سلم به ابن عباس . او مىگويد پشت سر رسول خدا صلى الله عليه و آله و سلم بودم كه فرمود : اى جوان ! كلماتى به تو مىآموزم : جانب خداى نگاه دار ، تا خداى تو را نگاهبان باشد . خدا را به ياد داشته باش او را برابر خود خواهى يافت . هر گاه درخواست مىكنى از خدا درخواست كن و آن گاه كه كمك مىجويى از خداى كمك بجوى . و بدان كه اگر همه مردمان گردآيند تا سودى به تو رسانند هيچ سودى به تو نمىرسد مگر آنچه خداى براى تو مقرّر كرده باشد . و نيز اگر همگان گردآيند كه به تو ضررى برسانند ، نمىتوانند مگر آنچه را خداى بر تو خواسته باشد كه به راستى قلمِ [ سرنوشت 
  ] برداشته شده است و نامه‌هاى [ اعمال 
  ] نگاشته شده است . ترمذى اين كلام را روايت كرده است . خدا ما و دوستانمان را موفق به عمل به وصيت رسول خدا صلى الله عليه و آله بفرمايد . سنن ترمذى ، ح 2440 .\r\n","page_name":" 180 ","page_number":180},
  {"content":"\r\n\r\n\r\nمكتوب 43\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيبي مولانا شمس الملّة و الدّين محمّد .\r\n\r\nمرز گناه\r\nو امّا بعد ؛ آنچه استفسار فرموده بودند كه با چنين فرطه اگر توبه نصوح كند رجوع به فطرت اصلى خود كند ؟ بلى كند ، و آنچه گفته‌اند كه « إِنَّ بَيْنَ الْعَبْدِ وَ بَيْنَ اللَّهِ لَحَدّاً مِنَ الذّنُوبِ إِذا بَلَغَهُ الْعَبْدُ طَبَعَ اللَّهُ عَلى قَلْبِه فَلَمْ يَهْتَدِ إِلى الْخَيْرِ بَعْدَهُ ابَداً » « 1 » ، مراد نه حدّى است از حدود عرضى ، چه هيچ نيست از اجناسى كه در عرض ذنب واقع است و اسم اثم بر آن مىافتد كه به اين مثابت باشد . مراد حدّى است از حدود عمقى . و مراتب حدود عمقى چيزى است كه خداى عزّوجلّ مىداند ، نه امرى است كه در قانون علم در آيد . و مأخذ مراتب عمقى مبادى صدور ذنب است . كيفيت تهجّم بر آن و مخافت موقنين از كيفيت ذنب اشدّ است از مخافت ايشان از نفسِ ذنب .\r\n\r\nترس از گناه\r\nچنانچه ابن عبّاس فرموده : « يا صاحِبَ الْذَّنْبِ لاتَأمَنَنَّ سُوءَ عاقِبَةٍ و لَمّا تُتْبِعُ الْذَّنْبَ اعْظَمَ مِنَ الْذَّنْبِ اذا عَمِلْتَهُ قَلَّتْ حَيائُكَ مِمَن عَلى الْيَمينِ وَ عَلى الْشِمالِ وَ انْتَ عَلى الْذَّنْبِ . اعْظَمُ مِنَ الْذَّنْبِ حُزْنُكَ عَلى الْذَّنْبِ اذاً فَانَّكَ اعْظَمُ مِنَ الْذَّنْبِ وَ خَوْفُكَ مِنَ الْريحِ اذا حَرَّكَتْ سِتْرَ بابِكَ وَ انْتَ\r\n\r\n\r\n","description":"","footnote":"\r\n( 1 ) . بين بنده و خداوند مرزى از گناه است وقتى بنده از آن بگذرد خداوند قلب او را مهر مىكند پس از آن ديگر هيچ گاه به خير ( و سعادت ) راهنمايى نمىشود .\r\n","page_name":" 181 ","page_number":181},
  {"content":"\r\n\r\nعَلى الْذَّنْبِ وَ لايَضْطَرِبُ فُوادُكَ مِنْ نَظَرِ اللَّهِ الَيْكَ اعْظَمُ مِنَ الْذَّنْبِ اذا عَمِلْتَهُ » . « 1 »\r\nآرى يكسان نيست گناه كسى كه گناه كند و گريد ، با گناه كسى كه گناه كند و خندد . و از اين جا گفته‌اند : « أعْظَمُ الذّنُوبِ عِنْدَاللَّهِ أصْغَرُها عِنْدَ النّاسِ وَ اصْغَرُ الذُّنُوبِ عِنْدَاللَّهِ أعْظَمُها عِنْدَ الناسِ » ، « 2 » براى آن كه گناهى كه كننده او را كبير شمرد ، در كردن آن مستشعر خوف باشد و آنچه خُرد شمرد آن را فارغانه كند . پس گناه بزرگ به مقارنه خجل و وَجِل خُرد شود و گناه خُرد به اهتمام غفلت و تهاون بزرگ گردد . و اميدوارى به كيفيت طاعت بيشتر است از اميدوارى ايشان به نفس طاعت . چه بسيار افتد كه شخص به جزوى « 3 » طاعت مستوجب نظر و رحمت الهى و آمرزش كلى شود از براى آن كه به اخلاص و حضور دل و انكسار نفس كند ، و افتد كه طاعات كليّه از وى صادر شود و هيچ از آن نتيجه ندهد ،\r\n\r\n\r\n","description":"","footnote":"\r\n( 1 ) . در مصدر اين گونه است :\r\n« يا صاحِبَ الْذَّنْبِ لاتَأمَنَنَّ سُوءَ عاقِبَةٍ و لَمّا تُتْبِعُ الْذَّنْبَ أعْظَمَ مِنَ الْذَّنْبِ إِذا عَمِلْتَهُ ، فإنّ قَلَّةَ حَيائكَ مِمّن عَلى الْيَمينِ وَ عَلى الْشِمالِ وَ أَنْتَ عَلى الْذَّنْبِ اعْظَمُ مِنَ الذي عَمِلته . وضِحكُكَ ولا تَدري ما اللَّه صانِعٌ بكَ أعْظَمُ مِنَ الْذَّنْبِ وَ فَرَحُكَ بالْذَّنْبِ إِذا ظَفَرْتَ بِه وَ خَوْفُكَ مِنَ الْرّيحِ إِذا حَرَّكتْ سِتْرَ بابِكَ وَ أَنْتَ عَلى الْذَّنْبِ لايَضْطَرِب فُوادُكَ مِنْ نَظَرِ اللَّهِ إِلَيْكَ اعْظَمُ مِنَ الذَّنْبِ إذا عَمِلْتَهُ » . اى گناه كار از عاقبت كار ايمن مباش ! آن گاه كه گناهى بزرگ‌تر از پى گناهى مىآورى و مرتكب آن مىشوى به راستى كمىِ شرمساريت از خداى حاضر در راست و چپ در حالى كه به گناه مشغولى بزرگ‌تر از خودِ گناهى است كه مرتكب آن مىشوى . و خنديدنت در حالى كه نمىدانى خداى با تو چه خواهد كرد سنگين‌تر از گناهى است كه انجام مىدهى . و همين شادمانيت به گناه وقتى كه به آن مىرسى و آن گاه كه در حين انجام گناهى و باد پردهء درب را مىلرزاند و تو مىترسى ولى از نگاه خداوند به تو دلت لرزان نيست ، اين حالت بزرگ‌تر ( بدتر ) از گناهى است كه مرتكب مىشوى . كنزالعمال ، ج 4 ، ح 10432 .\r\n( 2 ) . بزرگ‌ترين گناهان نزد خداوند ، كوچك‌ترين آن‌ها نزد مردم است . و كوچك‌ترين گناه‌ها نزد خدابزرگ‌ترين آن‌ها نزد مردم است .\r\n( 3 ) . در حاشيه ف : اندكى م : به خردى\r\n","page_name":" 182 ","page_number":182},
  {"content":"\r\n\r\nبراى آن كه مقارن چنان معانى نباشد . حديثِ\r\n« لَو أَنَّ أحَدَكُم أنْفَقَ مِثْلَ أحُدٍ ذَهَبَاً ما أدْرَكَ مُدَّ أحَدِهِمْ وَ لايُضيفُهُ » « 1 »\r\nاز اين باب است . وَ قَد كان وَقَعَ لي مُتَرجِماً عَنْ لِسانِ مَنْ يَسْحَقُهُ : « 2 »\r\n زاهد هزار ركعت اگر مىكنى نماز * ما را به جاى آن همه يك آه داده‌اند \r\nحاصل الكلام آن كه مدار كلّى در ردّ و قبول به سبب معصيت و طاعت بر مراتب عمقى است . افتد كه - والعياذ باللَّه - معصيتى از شخصى صادر شود كه مردمان آن را خُرد شمرند امّا عليم خبير داند كه اقدام او بر آن از فرط بيگانگى و جفاكارى است و بدين سبب او را از نظر خود بيندازند و افتادهء ابد گردد . و چنين كس - و العياذ باللَّه - البته ايمانش و لو عند الموت مسلوب گردد و در دار الشّقا داخل اباعد جاويد بماند . و افتد كه از شخص طاعتى سر زند كه مردمان آن را خرد شمرند امّا عليم خبير داند كه اتيان او به آن ، از محض اخلاص و نيكو بندگى است بلا شايبهء رعونت و غرض و بدين سبب پذيرفته گردد پذيرفتگى كه ديگر رد در آن نباشد ، همچون پذيرفتگى اصحاب بدر كه به دان سزاوار خطاب\r\n« اعْمَلُوا ما شِئْتُم فَقَد غَفَرَ لَكُم » « 3 »\r\nشدند . و نشانه چنين كس است\r\n\r\n\r\n","description":"","footnote":"\r\n( 1 ) . اگر يكى از شما به اندازه كوه احد ، طلا انفاق كند ، هيچ گاه ثواب آنان را كه به كمترين مقدار ( مدّ / كمتر از يك كيلو ) بخشش كردند ( ولى همراه با اخلاص بود ) به دست نخواهد آورد - و از اين مقدار هم بيش‌تر نمىشود - . صحيح بخارى ، ح 3397 . در مصدر « و لا نصيفه » است .\r\n( 2 ) . اين ( بيت ) براى من ترجمه‌اى است از زبان آن كه آن را سروده است .\r\n( 3 ) . آنچه از اعمال ( نيك ) مىخواهيد انجام دهيد كه خداى شما را بخشيده است . صحيح بخارى ، ح 2758 . در مصدر « فقد غفرت لكم » است .\r\nتوضيح : اين روايت بر فرض صحت اسناد آن مورد بد فهمى قرار گرفته است بدين گونه كه گويا هر آن كه در جنگ بدر حضور داشته تا آخر عمر هر چه انجام دهد گناهى بر او نوشته نمىشود ولى به قرينه روايات صحيح شيعى مقصودِ روايت انجام كارهاى نيك است نه كارهاى ناپسند و گناه .\r\n","page_name":" 183 ","page_number":183},
  {"content":"\r\n\r\nكه موفق به توبه گردد و لو فى آخر عمره و بر اين ثابت ماند .\r\n\r\nكوچك نشماردن گناه\r\nو مصداق اين دو حال حكايت آن دو زن است كه يكى به سبب گربه‌اى به دوزخ رفت و يكى به سبب سگى به بهشت . وَ الْحِكايَتانِ في الصَّحيحِ أمَّا الأوُلى : أَنَّ رَسُول‌َاللَّه صلى الله عليه و آله و سلم قالَ :\r\n« عُذّبَتْ امْرَأَةٌ في هِرّةٍ رَبَطَتْها حَتّى ماتَتْ فَدَخَلَتْ فيها الْنارَ »\r\nوَ أمّا الثّانيةُ : قالَ النَبي صلى الله عليه و آله و سلم :\r\n« بَيْنَها كَلْبٌ يَطيفُ بِرَكيَّةٍ كادَ يَقْتُلُهُ الْعَطَشُ إِذا رَأتْه بَغيَّةٌ « 1 » مِنْ بَغايا بَني إِسْرائيل فَنَزَعَتْ مُوْقَها فَسَقَتْهُ فَغَفَرَ لَها بِهِ » . « 2 »\r\nو از اين جا گفته‌اند كه هيچ از معاصى خرد نبايد شمرد ، براى آن كه خداى عزّوجلّ غضب خود در آن پنهان كرده ، چه دانى كه اين معصيت نه آن است كه غضب خداى در آن است ؟ و همچنين هيچ از طاعات ، خُرد نبايد داشت براى آن كه خداى عزّوجلّ رضوان خود در جنس طاعت نهاده . چه دانى كه اين نه آن طاعت است كه رضوان خداى در آن است ؟\r\n\r\nبزرگ ندانستن عبادت\r\nپس آنچه وليّم نوشته ، كه با چنين فرطه رجوع به فطرت ممكن است ، اگر مقصود ، جنسى معين است از فرطات ، همه اجناس فرطات قابل آن هست كه با ابتلاى به آن رحمت خداى عزّوجلّ تدارك كند و هيچ جنس از اين مستثنى نيست . و اگر اشارت به فرطهء معين است كه معلوم شده كه صدور آن از مصدر خود مقرون به كيفيّتى بوده كه - والعياذباللَّه - مثمر قطعيت كلّيه است ، اين چيزى است كه علم بشريت به آن\r\n\r\n\r\n","description":"","footnote":"\r\n( 1 ) . در مصدر : « بغىٌّ » است .\r\n( 2 ) . دو حكايت كه در الصحيح ( بخارى ) آمده است چنين است : اول : رسول خدا صلى الله عليه و آله و سلم فرمود : زنىگرفتار عذاب خداوند شد به خاطر آن كه گربه‌اى را به بند پيچيده تا مرد . به همين خاطر آن زن ، گرفتار دوزخ شد . دوم : پيامبر صلى الله عليه و آله و سلم فرمود : وقتى سگى از عطش جانكاه بر گِرد چاه آبى مىگرديد كه زن بد نامى از زن‌هاى بنى اسرائيل آن را ديد ، چكمه از پاى برگرفت و سگ را بدان سيراب كرد و خداوند به خاطر اين كار از او در گذشت . صحيح بخارى ، ح 3223 و ح 3208 .\r\n","page_name":" 184 ","page_number":184},
  {"content":"\r\n\r\nنمىرسد و هيچ كس بر هيچ معصيتِ خود اين حكم نمىتواند كرد اگر چه بر هيچ طاعت خود نيز حكم نمىتواند كرد ، قطعاً كه نه چنين است ؛ مقام مؤمن ميان خوف و رجاست . نَرْجُو رَحمتَك وَ نَخشى عَذابك والسلام .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nمكتوب 44\r\nبسم اللَّه الرّحمن الرّحيم\r\n\r\nترك استهزا\r\nنشايد كه عزيز كرده خداى را ذليل سازند بى اذن خداى ، و خداى عزّوجلّ اذن نداده كه با مؤمن مسخرگى كنند و استهزا نمايند . استهزا را جهل گفته ، قال سبحانه و تعالى :  « قالُوا أَ تَتَّخِذُنا هُزُواً قالَ أَعُوذُ بِاللَّهِ أَنْ أَكُونَ مِنَ الْجاهِلِينَ » .  « 1 » نشايد كه جماعت اخوان كه از رسوم اهل طبع توبه كرده‌اند و به رسوم اهل حق گرويده‌اند ، طريق اهل طبع و غافلان ، بل جاهلان مسلوك دارند . و يكى از ايشان بايد كه با خود تقدير كند كه اگر آنچه ايشان با اين شخص مىكنند ، يكى با ايشان كند از مسخرگى حالشان چگونه باشد . آنچه به خود نمىپسندند به برادر خود نپسندند .\r\n« لايُؤْمِنُ أَحَدُكُمْ حَتى يُحِبَّ لأَخيه ما يُحِبُّ لِنَفْسِه » . « 2 »\r\nو اگر ايشان مىپسندند ، كه خداى نمىپسندد و خداى كينه خواه است از قِبَل مؤمن .\r\nهر كس كه با مؤمنى استهزا كند ، خداى عزّوجلّ با وى استهزا كند ، كما قال سبحانه :   « وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ اللَّهُ يَسْتَهْزِئُ بِهِمْ » .   « 3 »\r\n\r\n\r\n","description":"","footnote":"\r\n( 1 ) . گفتند : « آيا ما را مسخره مىكنى ؟ » ( موسى ) گفت : « به خدا پناه مىبرم از اين كه از جاهلان باشم ! » سورهء بقره ، آيهء 67 .\r\n( 2 ) . ايمان نياورده است كسى از شما مگر اين كه آنچه براى خود دوست مىدارد براى برادرش نيزدوست بدارد . صحيح بخارى ، ح 12 .\r\n( 3 ) . هنگامى كه با شيطان هاى خود خلوت مىكنند ، مىگويند : « ما با شمائيم ! ما فقط ( آن‌ها را ) مسخره مىكنيم ! » خداوند آنان را استهزا مىكند ؛ سورهء بقره ، آيهء 14 و 15 .\r\n","page_name":" 186 ","page_number":186},
  {"content":"\r\n\r\nو كسى كه خدا با وى استهزا كند ، زياده از آن خفيف شود كه كسى كه بشر به آن استهزا كند . پس ايشان در اين استهزا كه با بندهء مؤمن مىكنند صرفه نمىبرند و نشايد و نسزد كه براى آن كه ساعتى طبع را خوش كنند و شيطان را بخندانند بندهء خداى را بيازارند .  « وَ الَّذِينَ يُؤْذُونَ الْمُؤْمِنِينَ وَ الْمُؤْمِناتِ بِغَيْرِ مَا اكْتَسَبُوا فَقَدِ احْتَمَلُوا بُهْتاناً وَ إِثْماً مُبِيناً »  . « 1 » بندهء خداى كه مؤمن است به او و به رسول او در ذمّت خداى و رسول اوست . هر كس كه ذمّت خداى و رسولِ او را بشكند ، و كسى كه خداى و رسول ، او را امان داده‌اند و نفس و عِرض او را محمى « 2 » ساخته‌اند محمى ندارد ؛ خداى و رسولِ او ، خصم او باشند . و بدا حال كسى كه خداى و رسول خصم او باشند .\r\nاين از عادات جاهليت است كه اهل طبع و جوانان و بىخردان چون مردى ساده بينند ، چستى او را به مسخرگى گيرند و استهزا را با او عادتى مستمر سازند چنانچه او را از دست ايشان زَهْرِه نباشد كه سر به در آورد . و هر كس كه او را اين طريقه باشد ، خداى عزّوجلّ اسم او را از جملهء آزار كنندگان مكتوب گرداند و خداى عزّوجلّ از وى آزرده باشد ، اشدّ آزردگى .\r\nبايد كه جماعت اخوان از اين اثم عظيم توبه كنند و ديگر باره ، باز سر آن نروند تا خداى عزّوجلّ بر ايشان ببخشايد . بر ما زياده از گفتن نيست ، اگر بشنوند از خود و هر كس كه ايشان را به اين دلالت كرده شاكر خواهند بود روز قيامت و اگر جز اين كنند فَإِنَّما حِسابُهُم عَلى اللَّهِ ، مِنَّا الْبَلاغ و مِنكُم الْعَمل و التوفيقُ مِنَ اللَّه عزّوجلّ . والسلام .\r\n\r\n\r\n","description":"","footnote":"\r\n( 1 ) . و آنان كه مردان و زنان باايمان را به خاطر كارى كه انجام نداده‌اند آزار مىدهند ؛ بار بهتان و گناه‌آشكارى را به دوش كشيده‌اند . سورهء احزاب ، آيهء 58 .\r\n( 2 ) . محمى : حمايت شده .\r\n","page_name":" 187 ","page_number":187},
  {"content":"\r\n\r\n\r\nمكتوب 45\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الإلهيّين التائبين و سائر المسلمين .\r\n\r\nحسابرسى\r\nامّا بعد ؛ ارباب اموال را عادت است كه تخمينِ حاصل خود كنند و خرج را بر آن اندازند ، اگر چه دانند كه احتمال تطرّق « 1 » آفات كه مستأصل مال باشد هست و احتمال خطا در تخمين به بيش و كم هست ، امّا بنا بر ظاهر حال نهند و حسابى از آن بردارند . بر همين قياس بايد كه مردمان تخمين عمر خود بنهند و صرف اوقات خود بر آن اندازند . و ما تخمين عدل كه هيچ قدر مبالغه در آن نباشد نهيم . گوييم در حديث درست شده است كه\r\n« أكْثَرُ اعْمارُ امَّتي ما بَيْنَ السِّتين إِلى السَّبْعين » . « 2 »\r\nو تجربه بر اين هم گواهى مىدهد . پس اگر عمر هر كس را بر تقدير آن كه به غايت برسد شصت و پنج سال گيريم ، اكنون اى آن كس كه تو را چهل سال است ، بيست و پنج سال از عمرت مانده انديشه كن كه بيست و پنج ، سالِ بسيارى نيست تا ديده بر هم زده گذشته . و اگر صدق اين خواهى كه باور كنى واقعه‌اى از واقعات خود كه بيست و پنج سال پيش از اين واقع شده باشد ياد آر و بنگر كه گوئيا دى يا پرير بود .\r\n\r\n\r\n","description":"","footnote":"\r\n( 1 ) . تطرّق : پيشامد .\r\n( 2 ) . عمر بيشترين پيروان من ميان شصت تا هفتاد سال است . سنن ترمذى ، ح 3473 .\r\n","page_name":" 188 ","page_number":188},
  {"content":"\r\n\r\n\r\nتوشه آخرت\r\nو چون تو را از عمر همين مقدار مانده تو را يك كار بايد كرد و يك كار نبايد كرد ، امّا آنچه بايد كرد شتاب در تحصيل زادِ معاد ، كه هر چند هنگام خروج نزديك شود جدّ در تهيئه و استعداد معاد زياده بايد كرد كه وقت تنگ مىشود و كار فراوان مزدحم مىگردد . يك يك از پيش بر بايد داشت كه چون نفير رحيل زدند امان نيست .\r\n\r\nگذر از دنيا\r\nامّا آن كار كه نبايد كرد انديشه بسيار در امر معاش ، براى آن كه بيست و پنج سال زمانى بسيار نيست و تا ديدى سر آمده و حاجت به زياده تعمّقى ندارد . و همين مرتبه كار كه سامان افتاده براى آن مدّت كافى است و حاجت به سعى ديگر نيست . و اگر نيز به فقر و سختى به سر بايد برد مىتوان برد ، چه زمانى اندك است . و اگر انديشه براى فرزندان است معلوم داند كه او را انديشه خود كردن و متفرّغ شدن براى كسب زادِ راه معاد بسيار اولى است از انديشه فرزندان . براى آن كه از فرزندان هر كس بخش خود هستند ، چه حاجت كه اين كس خود را فداى ايشان كند .\r\nخداى عزّوجلّ هر كس را چنان آفريده كه بخش خود هست . و نيز علاقه فرزندى امرى اعتبارى است و امور اعتبارى در زمان رفاهيّت و فراغت آدمى را پرواى اعتبار آن هست ، چون كار بر او تنگ شده كجا پرواى آن مىماند ؟ در روز قيامت كه آدمى را كار به جان و كارد به استخوان رسيد ، غير علاقه با نفس خود كه علاقه حقيقت « 1 » است باز نماند .     « يَوْمَ يَفِرُّ الْمَرْءُ مِنْ أَخِيهِ وَ أُمِّهِ وَ أَبِيهِ وَ صاحِبَتِهِ وَ بَنِيهِ لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيهِ » .     « 2 » و چه جاى آن كه از ايشان گريزد كه  « يَوَدُّ \r\n\r\n\r\n","description":"","footnote":"\r\n( 1 ) . م : علاقه حقيقى\r\n( 2 ) . در آن روز كه انسان از برادر خود مىگريزد ، و از مادر و پدرش ، و زن و فرزندانش ؛ در آن روز هركدام از آن‌ها وضعى دارد كه او را كاملًا به خود مشغول مىسازد . سورهء عبس ، آيهء 34 تا 37 .\r\n","page_name":" 189 ","page_number":189},
  {"content":"\r\n\r\n    الْمُجْرِمُ لَوْ يَفْتَدِي مِنْ عَذابِ يَوْمِئِذٍ بِبَنِيهِ وَ صاحِبَتِهِ وَ أَخِيهِ وَ فَصِيلَتِهِ الَّتِي تُؤْوِيهِ وَ مَنْ فِي الْأَرْضِ جَمِيعاً ثُمَّ يُنْجِيهِ » .     « 1 » اگر ايمان به روز قيامت « 2 » بر خود همچنان حاضر داند كه آن روز واقع است . و چون چنين كند بالضّروره ايثار خود بر ايشان كند و آخرت خود را فداى ايشان نكند .\r\nمردمان دنياى خود را فداى فرزندان نمىكنند چون است كه بر آخرت چنين سخىاند كه آن را فداى دنياى فرزندان مىكنند ؟ يا آخرت اهون و ادنى است از دنيا ؟ نى نى ! به دنيا مؤمن‌اند مگر و به آخرت نه !\r\n\r\nاى كه پنجاه رفت و . . .\r\nاى آن كس كه تو را پنجاه سال عمر است ، تو را پانجده سال مانده ، پانجده سال نگويى كه چيست تا هى زدى گذشته . آن كس را كه بيست و پنج سال مانده بود حال آن بود كه شنيدى تا خود به تو چه رسد . بيدار شو و با حال خود افت و دل از همه چيز و همه كس بر كن و يك جهت و يك روى خدا شو ، باشد كه گليم خود از آب بيرون برى . تو را فكر همين يك تن تنهاى خود مىبايد كرد ، فكر ديگران به خودشان باز گذار .\r\nمَثَل شما اى بنى آدم مَثَل جماعت كشتى شكستگان است كه غرق دريا شده‌اند ، هر كس را دست و پائى مىبايد زد كه خود را به ساحل اندازد وكس را خود به كس مشغول نمىبايد داشت كه به وصلهء او نمىنشيند و از كار خود باز مىماند و هر دو غرق مىشوند . مگر ملّاح شير مرد كه به شناورى خود را و چند كس را بيرون تواند آورد . آن رجال حق‌ّاند كه در اين دريا دستگيرى بازماندگان مىكنند به فرمان\r\n\r\n\r\n","description":"","footnote":"\r\n( 1 ) . چنان است كه گنهكار دوست مىدارد فرزندان خود را در برابر عذاب آن روز فدا كند ، و همسر وبرادرش را ، و قبيله‌اش را كه هميشه از او حمايت مىكرد ، و همهء مردم روى زمين را تا مايهء نجاتش گردند ؛ سورهء معارج ، آيهء 11 تا 14 .\r\n( 2 ) . م 4278 : اگر ايمان به روز قيامت دارد بايد كه امروز قيامت بر خود همچنان حاضر داند .\r\n","page_name":" 190 ","page_number":190},
  {"content":"\r\n\r\nخداى ، سَلامٌ عَلى ذِكرِهِم وَ رحمة اللَّه و بركاته ، و آن از راه مدد دينى باشد نه از راه فكر دنيوى كه مردمان را براى عزيزان خود مىباشد .\r\nو اى آن كس كه تو را شصت سال عمر است تو را پنج سال مانده .\r\nپنج سال به چه حساب است . ساعت به ساعت تو را فزع فريشته مرگ به گوش مىرسد و انديشه كفن و كافور تو را اولى است از انديشه مِلك و مال . كارت نزديك شده ، دل حاضر دار ! و كلمه را تكرار مىكن ! به پنج سال نگويى تا خود چيست ، تا چشم بر هم زده‌اى گذشته . اگر چه ذكر مرگ تلخ است امّا چه كنم چون اين تلخى واقع است و به تغافل و تجاهل از سر ما باز نمىشود . هم آن را ياد كن ! مگر دل بيدار شود و به كار سازى آن مشغول شود اولى است .\r\n اى كه پنجاه رفت و در خوابى * مگر اين پنج روزه دريابى \r\nو به اين خطاب‌ها كه در اين نامه كرده‌ام شخصى معين را نمىخواهم ، اين خطاب عام است با همهء بنى آدم و اين نامه‌اى است به همهء پسران نوشته شده . هر كس از فرزندان آدم حساب خود را از اين جا بردارد و صرف وقت خود بر مقدار عمر خود اندازد .\r\nو همه اين تقديرات كه در اين جا كرده‌ام اقصى عمر است به حسب الاكثر ، و او داند كه مرگ فردا و پس فردا نيز در حساب است  « فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ » .  « 1 »  *  زيرك باشد كه مدار كار خود را بر احوط نهد . اگر جزم بداند كه فردا خواهد مُرد ، امروز چه كار خواهد ، امروز همان كار كند ، شايد كه فردا آن باشد « 2 » كه\r\n« الْكَيِّسُ مَنْ دانَ\r\n\r\n\r\n","description":"","footnote":"\r\n( 1 ) . و هنگامى كه سرآمد آن‌ها فرا رسد ، نه ساعتى از آن تأخير مىكنند ، و نه بر آن پيشى مىگيرند . سورهءاعراف ، آيهء 34 .\r\n( 2 ) . م : چه كار خواهد كرد . كه فردا آن فردا باشد .\r\n","page_name":" 191 ","page_number":191},
  {"content":"\r\n\r\nنَفْسَهُ وَ عَمِلَ لِما بَعْدَ الْموتِ . وَ الْعاجِزُ مَن اتّبَعَ نَفْسهُ هَواها وَ تَمَنّى عَلى اللَّهِ » . « 1 »\r\nو زينهار كه به خيال عفو و مغفرت و كذا و كذا دست در معصيت نگشايد ، كه ترتب عقاب بر معصيت امرى است اصلى كه ظاهر حال آن است و عفو تجاوز احتمالى است كه چون آن نيز گاه مىباشد در مقام استيفاى بيان نخواسته‌اند كه ذكر آن اهمال كنند . همچنانچه كه ظاهر حال كسى كه افعى او را گزيد موت است ، اگر چه مىباشد گاه كه نمىميرد . امّا اين نه به آن مرتبه فراوان است كه شخص دلير دست در دهن افعى برد . و خداى خشنود باد از بنده‌اى كه امر را چنان كه هست بداند .  « وَ السَّلامُ عَلى مَنِ اتَّبَعَ الْهُدى » .  « 2 »\r\n\r\n\r\n","description":"","footnote":"\r\n( 1 ) . زيرك آن است نفس خود خوار نمايد و براى پس از مرگ بكوشد و ناتوان آن كس است كه ازهوس‌هاى خويش پيروى كند و براى دشوارىهاى پس از مرگ به آرزوها دل خوش دارد . الامالى الطوسى ، ص 529 .\r\n( 2 ) . و سلام بر آن كس كه از پى هدايت قدم نهد . سورهء طه ، آيهء 47 .\r\n","page_name":" 192 ","page_number":192},
  {"content":"\r\n\r\n\r\nمكتوب 46\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه الأمير محبّ الملّة و الدّين الشيخ محمّد نضّراللَّه وجهه .\r\n\r\nفيض دائمى حق\r\nامّا بعد ؛ نوشته بودند كه آدمى جهت عبوديت مخلوق شده است و حق عبوديت آن است كه يك نَفَس از ذكر معبود خالى نباشد . آرى چنين است چون ربّ عزّوجلّ پيوسته به ربوبيّت ايستادگى مىفرمايد ، كه اگر يك طرفة العين نظر از وى بازگيرد وجود او از هم فرو ريزد و چگونه چنين نباشد و مرغ عيسى عليه السلام به مجرد اين كه به حسب ظاهر ساختهء او بود چون از نظر او غايب مىشد فى الحال مىافتاد و ناچيز مىشد . چگونه آدمى فى الحقيقه ساختهء قدرت خداى است بى آن كه در نظر او باشد ، باشد ؛ اگر نظر مرحمت از او باز گيرد در ساعت ناچيز شود . پس حقِّ عبد نيز اين است كه يك طرفة العين از اقامت وظايف عبوديّت غافل نشود و چنانچه ربّ پيوسته ربوبيّت مىفرمايد او نيز پيوسته عبوديّت تقديم كند تا بندهء شكور باشد . امّا  « قَلِيلٌ مِنْ عِبادِيَ الشَّكُورُ »  « 1 » بر كمى چنين بندگان گواهى داده .\r\n\r\nتوجه دائمى به حق\r\nو قلّت اين مقام براى آن است كه اين معنى گاهى صورت مىبندد كه ذكر خداى و محبّت او سرشته تن و جان عبد شود و با رگ و خون او\r\n\r\n\r\n","description":"","footnote":"\r\n( 1 ) . ولى عدهء كمى از بندگان من شكرگزارند . سورهء سبأ ، آيهء 13 .\r\n","page_name":" 193 ","page_number":193},
  {"content":"\r\n\r\nبياميزد چنانچه وى را تكلّفى نبايد كرد براى ذكر ، بلكه وجود او وجود ذكر باشد . و چون چنين شد نشان ولايت بر او باشد ، كه گفته‌اند : ولىّ آن است كه ديدن او خداى را با ياد دهد ، براى آن كه چون ذكر به وجود او قايم شد تمام حركات و سكنات او ثمرهء ذكر است . يعنى هر چه مىكند براى خدا مىكند و هر چه مىدهد براى خدا مىدهد و هر چه مىستناد براى خدا مىستاند و هر چه مىگويد براى خدا مىگويد و از خدا مىگويد و به خدا مىگويد . براى آن كه حول و قوّة خود در ميان نمىبيند . و چون نيّت الهى او را در همه كارى حاضر مىشود ، همه كار او ذكر است . خواب او ذكر است ، بيدارى او ذكر است ، سخن گفتن او ذكر است ، خاموش بودن او ذكر است ، ذكر او ذكر است ، نسيان او ذكر است ، كلِّ شأن او ذكر است ، و هستى او ذكر است ، و در ذكر است و از ذكر است و بر ذكر است .\r\nلا إله الا اللَّه ، پاكا خدائى كه چنين پاكان ، پاك كردهء اويند . نقوش اكوان از لوح سينه ايشان زدوده و محبّت اين و آن از دل ايشان ربوده . پاكند و از براى پاك يكتااند . اللَّه سبحانه از بركات اين پاكان فيضى و نصيبى وليّم را كرامت كناد ! إِنَّه بصيرٌ بالعباد و لاحول و لاقوة إلّاباللَّه العليّ العظيم و نَختِم بالصّلوة على محمّد و آله و أولاده أجمعين .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nمكتوب 47\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه الأمير شمس الملّة و الدّين أبي سعيد .\r\n\r\nياد خدا\r\nامّا بعد ؛ ذكر خدا مونس دل طيّبين است . چنانچه گرما زده سايه خواهد كه در آن بياسايد و مرد تشنه آبى خواهد كه بياشامد ، دل طيّبين ياد خدا خواهد كه درون خود جا دهد . چون ابناى طبع به احاديث لهو كام خود شيرين كنند ، او كام خود به نام خدا شيرين كند . پاكا خدائى كه لهو حديث بر كام ايشان تلخ كرده چنانچه تلخ‌تر است از صبر و حنظل ، و ذكر خود بر كام ايشان شيرين ساخته چنانچه شيرين‌تر از قند و عسل .\r\n\r\nهستى همه در تسبيح\r\nو اگر از فرزندان آدم ايشان را همزبان و همدرد كه با ايشان مشاركت كند در قيام به ذكر كم‌تر داده ، او را فرزند جز ابن آدم ، خلق فراوان است .\r\nايشان را همه به يك بار همپاى ايشان ساخته بر وجهى كه به سمعِ ظاهر ذكر ايشان را شنوند چنانچه داود را بود كه  « يا جِبالُ أَوِّبِي مَعَهُ وَ الطَّيْرَ »  « 1 »  ،  يا بر وجهى كه به قوّت بصيرت او را دريابند چنانچه ساير صدّيقين و موقنين راست .\r\nجَرى مياه « 2 » و هبوب « 3 » رياح و اصوات طيور و پرواز مگس و زنبور ،\r\n\r\n\r\n","description":"","footnote":"\r\n( 1 ) . اى كوه‌ها و اى پرندگان ! با او هم‌آواز شويد و همراه او تسبيح خدا گوييد . سورهء سبأ ، آيهء 10 .\r\n( 2 ) . جَرى مياه : جريان آبها .\r\n( 3 ) . هبوب : وزيدن .\r\n","page_name":" 195 ","page_number":195},
  {"content":"\r\n\r\nهمه تسبيح ربّ غفور است . خاك ، افتادهء راه اوست . باد ، هوا خواه اوست ، آب ، روان سوى اوست ، آتش ، گرمِ جست و جوى اوست ، زبانِ سوسن به ثناى او گوياست ، چشمِ نرگس حيران آن صُنع والاست ، سروِ آزاد براى بندگى او به پاست ، نى كمرِ خدمت بسته برخاست ، دوابّ پشت دو تا كرده او را راكعند ، اشجار سر بر زمين نهاده او را ساجدند ، مگر آدمى كه سر در هوا و پشت بر خداى كرده و روى به خود آورده .\r\nنى نى ! خود را فراموش كرده  « أَ وَ لا يَذْكُرُ الْإِنْسانُ أَنَّا خَلَقْناهُ مِنْ قَبْلُ وَ لَمْ يَكُ شَيْئاً » .  « 1 »\r\n\r\nانسان ناسپاس\r\nاز آدمى كفورتر و كنودتر نيست ، نعمت خُورَد و مُنعم را نام نبرد .\r\nنعمت او را وسيلهء مكابره با او سازد . براى آن كه مكابره با حق كند ، متولّى حقِّ حق است . پس مكابره با امرى كه حق است ، مكابره با خداست و او به نعمت خداى متمكّنِ از اين مكابره شده كه او را قوّت و قدرت بخشيده .\r\nآرى چون براى اشتغال تمتّع به نعم ، از ذكر خدا بازمانده و براى استظهار به آن نعم از مكابره با حق متمكّن گشته ، خداى تعالى تواند كه آن نعم از وى باز ستاند تا بيند كه بعد از سلب آن نعم او همچنان مصرّ است بر إعراض و نسيان و همچنان داعيه تطاول و تعدّى دارد يا نه ؟\r\nخداى خشنود باشد از بنده‌اى كه پيش از آن كه نايره قهر خداى مشتعل شود و در بند انتقام و تدارك در آيد ، باز يافت كار خود كند و پيش پاى خود بيند و به دوامِ ذكر ، قسوت قلب را نرم كند و به التزام مسكنت كردن ، افرازى بر خود بشكند . قال‌اللَّه تعالى :  « أَ لَمْ يَأْنِ لِلَّذِينَ \r\n\r\n\r\n","description":"","footnote":"\r\n( 1 ) . آيا انسان به خاطر نمىآورد كه ما پيش از اين او را آفريديم در حالى كه چيزى نبود ؟ سورهء مريم ، آيهء 67 .\r\n","page_name":" 196 ","page_number":196},
  {"content":"\r\n\r\n آمَنُوا أَنْ تَخْشَعَ قُلُوبُهُمْ لِذِكْرِ اللَّهِ وَ ما نَزَلَ مِنَ الْحَقِّ وَ لا يَكُونُوا كَالَّذِينَ أُوتُوا الْكِتابَ مِنْ قَبْلُ فَطالَ عَلَيْهِمُ الْأَمَدُ فَقَسَتْ قُلُوبُهُمْ وَ كَثِيرٌ مِنْهُمْ فاسِقُونَ » .  « 1 »\r\n\r\nمجالسِ ذكر\r\nآيا جماعت اخوان الالهيّين را براى تطاول امَد « 2 » قسوت در دل پيدا شده كه مجالس ذكر را به حضور معمور نمىدارند و ملازمت بيوت خود را ايثار مىكنند بر ملازمت بيت ربّ عزّوجلّ ،  « إِنَّما يَعْمُرُ مَساجِدَ اللَّهِ مَنْ آمَنَ بِاللَّهِ وَ الْيَوْمِ الْآخِرِ » .  « 3 » بايد كه امروز كه روز ايشان است ، در رفع بيوت خداى و ذكر اسم او و نشر ذكر او تقصير نكنند ، تا آن روز كه روز ربّ باشد ، وَ اليومُ كُلُّهُ للَّه ، داند كه با ايشان چه كند ،  « إِنْ تَنْصُرُوا اللَّهَ يَنْصُرْكُمْ »  « 4 » ،  « فَاذْكُرُونِي أَذْكُرْكُمْ »  « 5 » ، « مَنْ كانَ للَّه كانَ اللَّهُ لَه » . « 6 »\r\n\r\nدر خانهء خدا\r\nاى جماعت اخوان ! ملازمت شخص ، به قدر حاجت به او بايد كرد .\r\nشما سخت محتاجيد به خداى ، وجوه افتقار شما به او بيش از بيش است .  « يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ » .  « 7 » ملازمت بيت ربّ عزّوجلّ و حضور در زمرهء ذاكرين او چرا كم\r\n\r\n\r\n","description":"","footnote":"\r\n( 1 ) . آيا وقت آن نرسيده است كه دل هاى مؤمنان در برابر ذكر خدا و آنچه از حقّ نازل كرده است خاشع گردد ؟ ! و مانند كسانى نباشند كه در گذشته به آن‌ها كتاب آسمانى داده شد ، سپس زمانى طولانى بر آن‌ها گذشت و قلب هايشان قساوت پيدا كرد ؛ و بسيارى از آن‌ها گنهكارند ! بدانيد خداوند زمين را بعد از مرگ آن زنده مىكند ! ما آيات ( خود ) را براى شما بيان كرديم ، شايد انديشه كنيد ! سورهء حديد ، آيهء 16 .\r\n( 2 ) . امَد : پايان مهلت .\r\n( 3 ) . مساجد خدا را تنها كسى آباد مىكند كه ايمان به خدا و روز قيامت آورده ، سورهء توبه ، آيهء 18 .\r\n( 4 ) . اگر ( آيين ) خدا را يارى كنيد ، شما را يارى مىكند . سورهء محمّد ، آيهء 7 .\r\n( 5 ) . پس به ياد من باشيد ، تا به ياد شما باشم ! سورهء بقره ، آيهء 152 .\r\n( 6 ) . كسى كه خداى را باشد خدا براى اوست . شرح الاسماء الحسنى ، ج 1 ، ص 216 .\r\n( 7 ) . اى مردم شما ( همگى ) نيازمند به خدائيد ؛ تنها خداوند است كه بىنياز و شايستهء هر گونه حمد وستايش است . سورهء فاطر ، آيهء 15 .\r\n","page_name":" 197 ","page_number":197},
  {"content":"\r\n\r\nمىكنيد ؟ به قدر حاجت به او ملازمت خانهء او كنيد و بدانيد كه اگر با وجود اخلال به ملازمت خداى تعالى حاجات مقضى مىدارد براى آن است كه او مراتب حاجات مىشناسد . حاجتى كه از او بهتر و گرامندتر نيست آن با قفا مىدارد تا بازاء تقصير مقصّر آن را نگذارد . آنچه مىگذارد آن حاجت جزئيه است . هيچ مىدانيد كه آن حاجت كدام است ؟ آن حاجت است به ظلّى كه مأوا گيرد در آن  « يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ وَ بَرَزُوا لِلَّهِ الْواحِدِ الْقَهَّارِ » .  « 1 » امروز كسى كه در ظلّ بيوت خداى به سر برد كه\r\n« وَ رَجلٌ كانَ قَلبُه مُتعَلِّقاً بالمَسجِدِ إِذا خَرَجَ مِنْهُ حَتّى يَعوُد إِليه » « 2 »\r\nآن روز كه جز ظلّ خداى ظلّى نباشد ، او را ظلّى باشد . امّا كسى كه در سايه خود به سر مىبرد آن روز خانه ها خراب است ،   « فَيَذَرُها قاعاً صَفْصَفاً لا تَرى فِيها عِوَجاً وَ لا أَمْتاً »   « 3 » لاجرم بى سايه بماند . جز خانه خداى آن روز خانه‌اى و جز سايهء آن ، آن روز سايه‌اى نباشد و نتواند بود . ما كانَ للَّهِ يَبْقى وَ ما لِغَيْرِه يُهْلَك وَ يَفْنى .  « كُلُّ شَيْءٍ هالِكٌ إِلَّا وَجْهَهُ لَهُ الْحُكْمُ وَ إِلَيْهِ تُرْجَعُونَ »  . « 4 » غفر اللَّه لإخواننا زَلاّتِهم و لايَنقُصهم مَثُوباتهم و يَصرِف إليه قُلوبهم و نيَّاتهم و هو حسبنا و نعم الوكيل و السلام و الإكرام .\r\n\r\n\r\n","description":"","footnote":"\r\n( 1 ) . در آن روز كه اين زمين به زمين ديگر ، و آسمان ها ( به آسمان هاى ديگرى ) مبدل مىشود ، و آنان درپيشگاه خداوند واحد قهار ظاهر مىگردند . سورهء ابراهيم ، آيهء 48 .\r\n( 2 ) . و مردى است كه به هنگام بيرون شدن از مسجد تا آن هنگام كه باز گردد دلش همه در گرو ياد مسجدباشد . سنن ترمذى ، ح 2313 .\r\n( 3 ) . سپس زمين را صاف و هموار و بىآب و گياه رها مىسازد به گونه‌اى كه در آن ، هيچ پستى و بلندىنمىبينى » سورهء طه ، آيهء 107 .\r\n( 4 ) . آنچه خدايراست ماند و آنچه جز خداى را باشد نابود شود . « همه چيز جز ذات او فانى مىشود ؛ حاكميت تنها از آن اوست ؛ و همه بسوى او بازگردانده مىشويد . » سورهء قصص ، آيهء 88 .\r\n","page_name":" 198 ","page_number":198},
  {"content":"\r\n\r\n\r\nمكتوب 48\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه مولانا مجد الملّة و الدّين سلام‌اللَّه ، تولّاه‌اللَّه تعالى بما يتولّى به عباده الصّالحين .\r\n\r\nانديشه در حقيقت حيات\r\nامّا بعد ؛ آدمى گرم انديشهء كارهاست كه مبنى بر حيات است و در انديشه نفس حيات اصلا نيست . گويى كه آن امرى مقرّر است و عجب‌تر آن كه نا مقرّرتر همه چيز حيات است . اى ديده‌ور ! پاى بست محكم بايد ساخت كه بعد از آن ديوار و سقف بر آن نهند . تمام كار و بار جهان مبنى بر زندگى است . اوّلًا امر حيات خود مقرر كن و قاعده زندگى استوار ساز تا از مرگ ايمن باشى ، بعد از آن بناى كارها بر آن نِه و اگر گويد كه اين قاعده را چگونه استوار سازم كه استوارپذير نيست ؟\r\nپس گوييم : اين جا خانه مساز و بر شفا جرف‌هار « 1 » بنيان تأسيس مكن .\r\nتقوى و رضوان خداى بجوى و بناى كار بر آن نِه كه آن اصلى اصيل و استوار است . هر چه كنى براى وجه خدا كن كه باقى است ،   « كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ » .   « 2 »\r\nامير جعفر گُلبار - الحقه اللَّه بالابرار - ديدى كه در مضمار امانى « 3 » چه اسب ها تاخت و هر گوشه طاق و رواقى مىساخت ، كجا شد آن چُستى\r\n\r\n\r\n","description":"","footnote":"\r\n( 1 ) . شفا جرف‌هار : كناره رودخانه زير تهى .\r\n( 2 ) . و ذات پروردگار صاحب جلالت و اكرام توست كه باقى مىماند . سورهء الرحمن ، آيهء 26 و 27 .\r\n( 3 ) . مضمار امانى : ميدان آرزوها .\r\n","page_name":" 199 ","page_number":199},
  {"content":"\r\n\r\nو چالاكى ؟ كجا شد آن فَرّ و فرزانگى ؟ كجا شد آن دست و آن دستگاه ؟\r\nمال پايمال گشت و جاه ، چاه شد . اكنون باز بستهء كردار خويش است .\r\n « يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ » .  « 1 » اگر كردارش صالح است او را در اين چاه ، عين‌الحياتى گشايند كه قبر را بر او روضه‌اى سازد از روضه‌هاى بهشت . آرى ؛ هر كسى آن دِرَوَد عاقبت كار كه كشت .\r\n\r\nعبرت از مرگ ديگران\r\nاى بازماندگان ! و همهء بشر بازمانده يكديگريد « 2 » ، از مرگ يكديگر عبرت گيريد و باز وقت خود افتيد پيش از آن كه بميريد . چند اسبِ امل در زين كرده به اقدام اوهام اين سوى و آن سوى تازيد ، بدين پاى به جائى نتوان رسيد . امّا از پس تك و تاز مانده شديد و بدان راه كه بايد رفت نرفتيد و از آن كار كه بايد كرد بازمانديد ، مايه از دست داده و سود به چنگ نياورده ؛ نام اين ديوانگى است نه هوشيارى . اللَّه تعالى از اين مستى ، هشيارى و از اين خواب ، بيدارى كرامت كناد پيش از آن كه خواب گران مرگ در رسد و بى خوابىِ عذاب سايه بر سر افكند و فتنهء  « وَ يَأْتِيهِ الْمَوْتُ مِنْ كُلِّ مَكانٍ وَ ما هُوَ بِمَيِّتٍ »  « 3 » - والعياذ باللَّه - روى نمايد .\r\n\r\nموت اختيارى\r\nو طريق خلاص از آن فتنه ، فانى شدن است در جلال خداى و سبقت گرفتن بر موت اضطرارى به موت اختيارى . عهد نابودِ   « هَلْ أَتى عَلَى الْإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً »   « 4 » ياد كردن و از اين وجود چند روزه كه ثوب مستعار است باز نگفتن و از آن در نخوردن ،\r\n\r\n\r\n","description":"","footnote":"\r\n( 1 ) . اى انسان ! تو با تلاش و رنج بسوى پروردگارت مىروى و او را ملاقات خواهى كرد . سورهء انشقاق ، آيهء 6 .\r\n( 2 ) . م 4278 : بازماندهء يكديگرند .\r\n( 3 ) . و مرگ از هرجا به سراغ او مىآيد ؛ ولى با اين همه نمىميرد . سورهء ابراهيم ، آيهء 17 .\r\n( 4 ) . آيا زمانى طولانى بر انسان گذشت كه چيز قابل ذكرى نبود ؟ ! سورهء انسان ، آيهء 1 .\r\n","page_name":" 200 ","page_number":200},
  {"content":"\r\n\r\n « وَ مَا الْحَياةُ الدُّنْيا إِلَّا مَتاعُ الْغُرُورِ » .  « 1 »  *  چون خياط جامه در كسى پوشد تا برانداز آن كند و نيك و بد آن مشاهده نمايد ، نبايد آن كس مالكانه در آن نگاه كند و به آن شاد و مُعجِب گردد تا چون خياط آن را از بر او بكَند محزون و غمناك نگردد . و اگر محزون و غمناك گردد دليل سفاهت و نادانى اوست كه او را آلت اظهار معنىاى ساخته بودند خود را صاحب معنى پنداشته . امر از خداى آمد و به خداى باز گردد  « إِلَيْهِ يُرْجَعُ الْأَمْرُ كُلُّهُ » .  « 2 »\r\nآدمى پيمانه‌اى است كه اين حكايت به او مىپيمايند و به او باز مىنمايند . چنان كه نحوى گويد « ضَرَبَ زيدٌ عمرواً » براى تفهيم مفعوليّت است و فاعليّت ؛ عمرو از گوشه‌اى بيرون جهد و چنگ در زيد زند كه تو را به قصاص مىگيرم . بابا اين مثالى است كه ساختيم براى تفهيم معنى ، با تو چه علاقه دارد و اگر البته چنين است امكان « أعطى زيدٌ عمرواً ديناراً » هست ، دينار را با اين تاوان گير و رو . بدى و نيكى جهان همه از اين گونه است .\r\n نه توئىّ تو است در كارى * تو كه‌اى اندرين ميان بارى \r\nگفتم اگر شنفتى خود را بگير تا نيفتى .  « إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ »  . « 3 » و السلام و الإكرام .\r\n\r\n\r\n","description":"","footnote":"\r\n( 1 ) . و زندگى دنيا ، چيزى جز سرمايه فريب نيست . سورهء آل عمران ، آيهء 185 .\r\n( 2 ) . و همهء كارها به سوى او بازمىگردد . سورهء هود ، آيهء 123 .\r\n( 3 ) . در اين تذكّرى است براى آن كس كه عقل دارد ، يا گوش دل فرادهد در حالى كه حاضر باشد . سورهء ق ، آيهء 37 .\r\n","page_name":" 201 ","page_number":201},
  {"content":"\r\n\r\n\r\nمكتوب 49\r\nبسم اللَّه الرّحمن الرّحيم\r\nإِلى وليّي في اللَّه سيّد الجماعة شمس الملّة و الدّين الشيخ محمّد .\r\n\r\nياد سرّى خدا\r\nامّا بعد ؛ پرسيده بودند كه چون حقِّ عبد اين است كه عبد يك لحظه از ياد خداوند خود غافل نباشد ، اگر چنين نباشد عاصى و آثم باشد يا نه ؟ بدان كه ياد ، دو است : يكى ياد سرّى و اين ياد هرگز از جان منفك نشود و وصف الحال آن اين است :\r\n ياد تو در ضميرم و مهر تو دلم * با شير اندرون شد و با جان به در رود \r\nو اين ياد است كه اگر يك لحظه از آن غافل شود نام او در جريدهء بيگانگان و معرضان ثبت شود .\r\n\r\nياد ذكرى\r\nدوم ، ياد ذكرى و اين يادى است كه به زبان كنند . ياد در ظاهر دل گذرانند و اقامت صلوات خمس براى اداى چنين ذكر است كه  « أَقِمِ الصَّلاةَ لِذِكْرِي » .  « 1 » و چنين ذكر اگر در اوقات غير مفترضه از آن گاهى ذاهل شود چون آن ياد سرّى [ به 
  ] پنهان جان او قايم است و محبّت خداوند از صميم فؤاد او زايل نيست ، آن ذكر كفاره اين نسيان است و خداوند كريم به جود عميم از آن تجاوز فرمايد و بنده را به آن مكلّف نفرمايد !\r\n\r\n\r\n","description":"","footnote":"\r\n( 1 ) . نماز را براى ياد من بپادار ! سورهء طه ، آيهء 14 .\r\n","page_name":" 202 ","page_number":202},
  {"content":"\r\n\r\nاز حنظلة بن الرّبيع كه صاحب كتاب رسول اللَّه است صلى الله عليه و آله و سلم روايت كنند كه گفت : « يكى از اصحاب دچارم خورد . گفت : چگونه‌اى حنظلة ؟\r\nگفتم : حنظلة منافق شده . گفت : سبحان اللَّه ! اين چه سخن است . گفتم : ما كه نزد رسول اللَّه مىباشيم ما را پند مىدهد به دوزخ و بهشت چنانچه گويى او را مىبينيم ، چون بيرون رفتيم از پيش او مشغول شديم به زنان و فرزندان و املاك و آن را فراموش كرديم . آن شخص گفت : و اللَّه كه ما را نيز همين چنين واقع است پس هر دو پيش حضرت رسول اللَّه صلى الله عليه و آله و سلم رفتيم و اين حال شرح كرديم . فرمود : بدان خداى كه نفس من به دست اوست كه اگر هميشه به آن حال كه نزد من بر آنيد مىبوديد ، هر آينه فرشتگان با شما مصافحه كردندى بر بسترهاى شما و در راه هاى شما ، و ليكن اى حنظلة ! ساعتى و ساعتى ، ساعتى و ساعتى ، ساعتى و ساعتى سه بار فرمود . « 1 »\r\nغرض كه به آن نسيان كه به آن مستحقِّ مَقت مىشود و وعيد  « كَذلِكَ أَتَتْكَ آياتُنا فَنَسِيتَها وَ كَذلِكَ الْيَوْمَ تُنْسى »  « 2 » او  « نَسُوا اللَّهَ فَأَنْساهُمْ أَنْفُسَهُمْ »  « 3 » و امثال ذلك به آن مترتب است آن نسيان كلى است كه محبّت خدا و درد سلوك سبيل او از دل زايل شود و جان او كه جاى محبّت خداى است به محبّت ماسواى او مشغول شود . و چنين خذلان مؤمن را ادراك نكند و محال است كه آن جا از دل مؤمن كه محلّ محبّت خدا است كه آن صميم قلب و خلاصه وجود اوست محبّت غير خدا و ياد\r\n\r\n\r\n","description":"","footnote":"\r\n( 1 ) . اسدالغابة ، ج 1 ، ص 289 . در مصدر نام وى حنظلة بن الربيع است ولى در نسخه « ف » و « م » 4278 حنطله ضبط شده است .\r\n( 2 ) . آن گونه كه آيات من براى تو آمد ، و تو آن‌ها را فراموش كردى ؛ امروز نيز تو فراموش خواهى شد ! سورهء طه ، آيهء 126 .\r\n( 3 ) . خدا را فراموش كردند و خدا نيز آن‌ها را به « خود فراموشى » گرفتار كرد ، سورهء حشر ، آيهء 19 .\r\n","page_name":" 203 ","page_number":203},
  {"content":"\r\n\r\nغير خدا به آن راه يابد ، نى نى ! « 1 »\r\n\r\nحريم دل مؤمن\r\n پاسبان حرم دل شده‌ام شب همه شب * تا جز انديشه او هيچ درون نگذارم \r\nپاكا خدايى كه سرّ دل مؤمنان از محبّت غير « 2 » او بالكليّه پاك كرد و اگر ظاهر دل ايشان به ميل چيزى ديگر يا ساعتى به ياد كسى يا چيزى مشغول مىدارد براى اتمام حكمت در ساعت بارقهء عنايت از عالم ذكر مىدرخشد ، و به مقتضاى  « إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا »  « 3 » زنگ غفلت و زنك ظلمت از آيينه دل ايشان زدوده مىشود و سرّ و جهر ايشان يكسان به نور ذكر روشن مىگردد . و اگر در ساعت روز كه اوقات اشتغال به كسب و معاملات است اين مطابقه به كمال اتفاق نمىافتد در آناء الليل چنانچه حق آن است دست مىدهد . كما\r\n\r\n\r\n","description":"","footnote":"\r\n( 1 ) . م : شنيده‌ام كه يكى از سبطين باحضرت اميرالمؤمنين على عليه السلام گفت : كه اى پدر بزرگوار مرا دوست دارى ؟ گفت : آرى ، گفت : خدا را دوست مىدارى ، گفت : آرى ، گفت : دو دوستى در دل چگونه گنجد ؟ حضرت امير غمناك ( شد ) . گفت : غمناك مشو كه دوستى تو با خداست ، آنچه با من است آن شفقت است . آفرين بر پرسش آن دُر صدف ولايت باد كه آن علاقه محبّت كه بنده را با خداوند است مثل او با غير او نيست و نتواند بود . و هر چه با غير اوست سزاوار اسمى ديگر است جز آن اسم و هر كه محبّت با غير آن داشته باشد به صفت آنان باشد كه « و من الناس من يتخذ من دون اللَّه انداداً يحبونهم كحبّ اللَّه » .\r\nتوضيح : در مستدرك الوسائل ، ج 15 ، ص 215 . روايت اين گونه نقل شده است : قيل : لمّا كان العباس و زينب ولدىّ على عليه السلام صغيرين قال على عليه السلام للعباس قلْ واحد فقال واحد ، فقال قل اثنان ، قال : استحى ان‌اقول باللسان الذى قلت واحد ، اثنان . فقبّل على عليه السلام عينيه ثم التفت الى زينب و كانت على يساره و العباس عن يمينه فقالت يا ابتاه اتحبّنا ؟ قال نعم يا بنىّ اولادُنا اكبادنا ؛ فقالت يا ابتاه حبّان لا يجتمعان فى قلب المؤمن ، حبّ اللَّه و حبّ الاولاد و ان كان لا بد لنا فالشفقة لنا و الحبّ للَّه‌خالصاً فازداد على عليه السلام بهما حبّاً . و قيل بل القائل الحسين عليه السلام .\r\n( 2 ) . م : غير محبّان او\r\n( 3 ) . پرهيزگاران هنگامى كه گرفتار وسوسه‌هاى شيطان شوند ، به ياد ( خدا و پاداش و كيفر او ) مىافتند . سورهء اعراف ، آيهء 201 .\r\n","page_name":" 204 ","page_number":204},
  {"content":"\r\n\r\nقال‌اللَّه تعالى :   « إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قِيلًا إِنَّ لَكَ فِي النَّهارِ سَبْحاً طَوِيلًا »   « 1 » قوله وَطاً على وَزن فَعال أَى موُاطاة القلبِ و اللسانِ و الظاهر و الباطن . « 2 » آرى ؛\r\n به نيم شب كه همه مست خواب خوش باشند * من و خيال تو و ناله هاى درد آلود \r\n\r\nياد خدا در شب\r\nخوشا حال بندگان شاكر كه چون روز در ذكر قاصر و مقصّراند ، شب برخيزند و آن را به انابت و استغفار تدارك كنند . و الحق آنچه وليّم باز وقت آن افتاده كه يك لحظه غافل شدن از ياد خداوند مظنّه تقصير است ، نيكو دريافته . امّا چون آدمى كانِ تقصير و تفريط است و سرشت جِرمِ او بر جُرم شده ، چاره آن است كه آن نسيان را به ذكر تدارك كند كه\r\n« كُلُّ ابْن آدَم خَطَّاء وَ خَيرُ الخَاطئين التَوابُون » . « 3 »\r\nو البته وِردى از قيام ليل جهت خود تعيين كند كه جبر تفريطاتِ روز و عذر خواهى تقصيرات به آن كند . و خداى عزّوجلّ چون در صفت اولياى خود فرمود :  « وَ الْمُسْتَغْفِرِينَ بِالْأَسْحارِ »  « 4 » و كسى را دون كسى به اين تخصيص نكرد پس معلوم شد كه تقصير چيزى است كه لازمِ سرشت آدمى است .\r\n\r\nاستغفار\r\nو هر كسى را به حسب خود و همه كس را لازم است كه ساعتى جهت خود مقرّر كنند و در هر شبانروزى كه در آن ساعت برسند به عذر خواهى تقصيرات آن شبانه روز مشغول شوند ، چه جُرم نسبت به آدمى همچون چِرك است نسبت با جامه ، چگونه جامه بهر چند روز\r\n\r\n\r\n","description":"","footnote":"\r\n( 1 ) . مسلّماً نماز و عبادت شبانه پابرجاتر و با استقامت‌تر است . و تو در روز تلاش مستمر و طولانىخواهى داشت . سورهء مزمل ، آيهء 6 و 7 .\r\n( 2 ) . وطا بر وزن فَعال يعنى هماهنگى دل و زبان و ظاهر و باطن .\r\n( 3 ) . هر آدمىزاده خطا كار است و بهترين آنان توبه كارانند . سنن ترمذى ، ح 2423 .\r\n( 4 ) . و در سحرگاهان ، استغفار مىنمايند . سورهء آل عمران ، 17 .\r\n","page_name":" 205 ","page_number":205},
  {"content":"\r\n\r\nچركين شود و آنر ببايد شست و هر كس جهت خود نوبتى و ميقاتى مقرّر كرده باشد در ماهى يا هفته كه جامه را شويد ، همچنين نوبتى و ميقاتى جهت شستن اجرام و تقصيرات از جامه جان به آب توبه و استغفار مقرّر بايد كرد .\r\nو چون آدمى در اين قصّارى « 1 » زياده صاحب وقوف نيست و نمىداند كه احتياج او به آن هر چند گاه مىافتد و چه وقت هواى انابت صافى و آب استغفار گرم است كه اين شست و شوى توان كرد ، خداى عزّوجلّ به رحمت خود اين به او نگذاشت و به علم خود آن را تعيين فرموده . هر شبانه روز در وقت سحر يك نوبت فرموده به اين شست و شوى اشتغال مىبايد كرد كه در آن وقت بادى مىوزد كه تنشيفِ « 2 » تردامنى مقصّران را مىشايد . و خداى تعالى در آن وقت از فراز عرش به آسمان دنيا نزول مىفرمايد « 3 » و جهت قبول توبه بنده‌گان گناه كار و اجابت سئوال هر نيازمندِ اميدوار ، بسطِ كفين كريمين مىفرمايد كه\r\n« هَلْ مِنْ داعٍ فَاجيبَ لَهُ ، هَلْ مِنْ سائِلٍ فَأُعْطِيَهُ ، هَلْ مِنْ مُسْتَغْفِرٍ فَأَغْفِرَ لَهُ » . « 4 »\r\n\r\nشب بيدارى\r\nاى بندهء شرمندهء گناه كار ، خداوندِ غنى افتتاح به چنين بنده‌پرورى كرده و از براى تو از فراز عرش نزول و اجلال فرمود و تو بنده محتاج بر بستر ، خواب مىكنى و از اين دست به آن دست مىگردى . نى نى !\r\n\r\n\r\n","description":"","footnote":"\r\n( 1 ) . قصّارى : جامه شويى .\r\n( 2 ) . تنشيف : خشكانيدن .\r\n( 3 ) . مسألهء « نزول خداوند بر زمين » از مباحث دامنه‌دار اعتقادى است كه امامان معصوم عليهم السلام در روايات‌گوناگونى به توجيه و تفسير آن به گونه‌اى كه منجر به تشبيه و تجسيم خداوند نگردد پرداخته‌اند . بنگريد : التوحيد ، ص 176 ، ح 7 ، ح 18 .\r\n( 4 ) . آيا خواننده‌اى هست تا او را پاسخ گويم ؟ آيا خواهنده‌اى هست تا به او عطا و بخشش كنم ؟ آيا آمرزش خواهى هست تا او را بيامرزم ؟ وسائل الشيعه ، ج 7 ، ص 69 .\r\n","page_name":" 206 ","page_number":206},
  {"content":"\r\n\r\nشرمى بدار سر از بالين جهالت بردار و از خواب غفلت بيدار شو . اين چه جفا است ؟ ! اين چه نازكى است ؟ ! و اگر بيدار نشوى تو خود دانى كه او اگر چه كريم است ، عزيز نيز هست . اوّل با تو از روى كرم در آيد ، اگر از كرام باشى با كرم او بجوشى و اگر از غير آن باشى ، در دستگاه او همه چيزى هست و آلت همه كارى موجود است . و آن جا معلوم باشد كه هر جانور را به چه مىبايد راند ، او تازيانه عذاب در روى تو بجنباند و به اكراه تو را بر جهاند .\r\n هر كجا زخم بايدت فرمود * گر تو مرهم نهى ندارد سود \r\nو بدان كه جبّار سماوات شديد البطش است و چنانچه آن جا مبدأ لطف و اكرام هست مبدأ قهر و انتقام نيز هست . زينهار كه آتش قهر او بر ميفروز كه آن گاه به همهء آب‌هاى جهان ، آن آتش را نتوان فرو نشاند . و چون آن جا مبدأ لطف و قهر هر دو هست ، نزد وى يكسان است اگر تو آن كنى كه سزاوار لطف شوى يا آن كنى كه سزاوار قهر شوى ، چه قضاى او متوجّه انفاذ لطف و قهر هر دو هست . پس كار با تو افتاده ، اگر آن كنى كه سزاوار لطف شوى به لطف با تو عمل كند  « ما يَفْعَلُ اللَّهُ بِعَذابِكُمْ إِنْ شَكَرْتُمْ وَ آمَنْتُمْ وَ كانَ اللَّهُ شاكِراً عَلِيماً » ،  « 1 » و اگر آن كنى كه سزاوار عنف شوى او را از آن چه باك كه قوّت او از مقاومت با تو عاجز نيست و كوفتناك نمىشود .\r\nو اگر خشنود نيست به آن كه تو چيزى كنى كه سزاوار عنف شوى براى آن است كه رحمت او غالب است بر غضب او ، و براى نظر در حال تو است نه آن كه گمان برى كه ترجّح طاعت تو بر معصيت نزد او\r\n\r\n\r\n","description":"","footnote":"\r\n( 1 ) . خدا چه نيازى به مجازات شما دارد اگر شكرگزارى كنيد و ايمان آوريد ؟ خدا شكرگزار و آگاه است . سورهء نساء ، آيهء 147 .\r\n","page_name":" 207 ","page_number":207},
  {"content":"\r\n\r\nاز آن است كه مباشرت تعذيب و انتقام ، مثمر تعبى و مشقّتى است در حق او ، از اين جهت كه در طاعت مطيع او را زيادتى علوّ و كبريائى است كه در معصيت او را نيست . نى نى ! او به ذات خود تامّ است و به هيچ روى و به هيچ چيز و هيچ كس مشابهت ندارد و از هيچ كس به هيچ وجه گزندى و زيانى به او نرسد و نتواند رسيد .\r\n\r\nبه اقتضاى بخشش\r\nخواهد كه بعضى گناه كنند ، امّا نه براى نفس گناه ، براى آنچه گناه متضمّن آن است از ظهور مقتضى عفو و انتقام . و خواهد كه بعضى طاعت كنند براى نفس طاعت كه طاعت پسنديده و برگزيدهء اوست .\r\nپس توان گفت كه معصيت مىخواهد امّا نه براى آن كه معصيت دوست مىدارد و پسنديدهء اوست ، بلكه براى تضمّن او خيرى را كه آن خير دوست داشته و پسنديدهء اوست كه ظهور سلطان عفو و انتقام است . و طاعت را مىخواهد براى آن كه طاعت را دوست مىدارد و پسنديده اوست لنفس الطّاعة ، و اگر چه از آن حيثيّت كه متضّمن ظهور لطف و احسان است نيز دوست مىدارد و امّا منحصر در آن جهت ثانيه نيست به خلاف اين . و از اين تقرير ظاهر شد حقيقت اين سخن كه گويند خير و شر همه به خواست اوست امّا خير رضاى اوست و شرّ بى رضاى او .\r\nنيكو در اين تقرير تأمّل كند تا به حقيقت آن سخن برسد كه كثيرى از مردمان تعقّل اين چنان كه مىبايد نكرده‌اند .  « وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ » *  . « 1 » والسلام على وليّي و رحمة اللَّه و بركاته .\r\n\r\n\r\n","description":"","footnote":"\r\n( 1 ) . خدا هر كس را كه بخواهد به راه راست هدايت مىكند . سورهء بقره ، آيهء 213 .\r\n","page_name":" 208 ","page_number":208},
  {"content":"\r\n\r\n\r\nمكتوب 50\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الإلهيّين التائبين كثّرهم اللَّه و بارك عليهم أجمعين .\r\n\r\nيارىِ ديگران\r\nامّا بعد ؛ شروط خروج از زمرهء خاسرين به نص كلام ربّ العالمين سه است : ايمان و عمل صالح و تواصى به حق و صبر . پس مجرد اين كه شخص در خود ايمان آورد و عمل شايسته كند كافى نيست تا آن زمان كه غم خوارى ديگر برادران مؤمن كند و ايشان را نيز بر همان كه خود بر آن است از ايمان و عمل صالح دارد . و گمان نبرد كه اگر ارشاد ايشان نكند و ايشان را به طريق سلامت راه نمودى ننمايد ، او خود سالم ماند ، براى آن كه بنى آدم همه به هم باز بسته‌اند همچون اعضاى جسدى واحد و اثر از بعضى بر بعضى بالضّرورة و اصل ، چنانچه اگر عضوى دردناك باشد مزاج ساير اعضا بدان سبب متغيّر گردد و از اعتدال بيرون رود . و حضرت پيغمبر صلى الله عليه و آله و سلم در اين باب مثلى زده است كه\r\n« مَثَلُ الْمُداهِنِ في حُدُودِ اللَّهِ وَ الْواقِعِ فيها مَثَلُ قَومٍ اسْتَهمُّوا سَفينَةً فَصارَ بَعْضُهُم في أسْفَلِها وَ صارَ بَعْضُهُم في أَعْلاها فَتَأَذّوا بِه فَأَخَذَ فاساً فَجَعَلَ يَنْقُرُ في أَصْلِ الْسَّفينَة فَاتوهُ فَقالُوا ما لَك ؟ قالَ : تَأَذَّيْتُم بى وَ لابُدَّ لي مِنَ الْماءِ . فَإِنْ أَخَذُوا بِه عَلى يَدَيْه أنْجوه وَ أَنْجوا أنْفُسَهُم وَ إِنْ تَرَكُوه اهْلَكُوه\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nوَ أهْلَكُوا أَنْفُسَهُم » . « 1 »\r\nيعنى مثل كسى كه مساهله كند در اقامهء حدود خداى عزّوجلّ و مرتكب معصيت را از آن منع نكند و مَثَل مرتكب معصيت ، مَثَل جماعتى است كه به شركت در كشتى نشينند ، بعضى را جا در طبقهء زيرين كشتى باشد و بعضى را جا در طبقهء بالايين . ناچار آنان كه در طبقهء زيرين باشند چون آب خواهند بر اهل طبقهء بالايين گذرند و ايشان را در اين تضرّر و تأذّى باشد . آن كس را كه در طبقهء زيرين است به خاطر افتد و تبرى بردارد و در زير كشتى خواهد كه سوراخ كند براى آن كه آب خود از آن جا بردارد و بر اهل طبقهء بالايين نبايدش گذشت كه موجب تضرّر ايشان است . اگر اهل طبقه بالايين او را بازنگذارند كه چنين كند ، خود زنده مانند و او زنده ماند و اگر باز گذارند تا كشتى سوراخ كند ، آب برآيد و كشتى پر آب گردد و اعلى واسفل همه غرق شوند .\r\n\r\nارشاد ديگران\r\nاكنون در مقام تطبيق مَثَل طبقهء بالايين اهل علمند و طبقهء زيرين اهل جهلند و آبى كه احتياج طبقه زيرين به آن ثابت است ، دانش است كه حيات دل به آن است . اگر اهل علم مزاحم اهل جهل شوند به تعلّم ، به مقتضاى  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ »  « 2 »  *  اگر چه در اين تضرّر و تاذّىِ اهل علم باشد كه وقت خود به گفت و شنيد با ايشان صرفشان بايد كرد و تعليم و ارشاد ايشان و تعديل و تقويم زيغ « 3 » ايشان علماً و عملًا ، و امّا اين اولى است به حال فريقين . اگر اهل علم براى تن آسانى خود اهل جهل را به خود باز گذارند تا از هم آن جا كه خودند انديشه ها كنند و\r\n\r\n\r\n","description":"","footnote":"\r\n( 1 ) . صحيح بخارى ، ح 2489 .\r\n( 2 ) . اگر نمىدانيد ، از آگاهان بپرسيد . سورهء نحل ، آيهء 43 .\r\n( 3 ) . زيغ : انحراف .\r\n","page_name":" 210 ","page_number":210},
  {"content":"\r\n\r\nآراء و عقايد هوا و ظنّ خود متقرّر « 1 » دارند و مدار كار خود بر آن نهند و تسكين عطش قلب خود به آن كنند ، زود باشد كه آراء باطله و عقايد زايفه و روش‌هاى نامستقيم در ارض انتشار يابد و كار جهان بر آن بگردد . آن‌گاه اهل جهل به آن هلاك شوند چنانچه ظاهر است و اهل علم نيز هلاك شوند به دو سبب : يكى آن كه چون جهل غالب شود و عالَم فرو گيرد ، عالِم را از علم خود بلغزانند و جاهل سازند ، همچون رودخانه كه چون سنگين شود فيل را بلغزاند .\r\nدوم آن كه عالِم به علم خود كار نتواند كرد ، و كمال نفس در مجموع علم و عمل است و رونق و نموّ علم به عمل است ، كار او خام « 2 » بماند و به غايت خود نرسد . همچون درودگرى كه ميخ و چوب نيابد و هرگز درى نسازد و تخته نتراشد كه از او تا آن كس كه درودگرى نداند فرقى باشد .\r\n\r\nمجالس ذكر و ارشاد\r\nپس وظيفهء اخوان الهيّين كه رغبت تجديد معالم دين و احياى سنن سالفين دارند ، آن است كه دست از تواصى به حق و صبر ندارند به آن مقدار كه توانند و صحايف تعليم و تعلّم منشور دارند و مجالس اجتماع اخوان را از مذاكرهء علم نافع و موعظهء حسنه خالى نگذارند ؛ به شرط آن كه محافظت بر طريقهء سلف كه آن اجتناب است از جدال و مراء و محافظت است بر وقار و تؤده « 3 » ؛ و يوم الخميس و يوم الاثنين را مزيد اختصاصى به اين هست فى سنّة السلف الصالحين . اگر در آن دو روز يكى از اخوان متصدّى اقامهء شعار تعليم شود و يكى به تعيين متصدّى « 4 »\r\n\r\n\r\n","description":"","footnote":"\r\n( 1 ) . م : مقرّر دارند\r\n( 2 ) . م : خام وابتر بماند\r\n( 3 ) . تؤده : تأنى ، آرامش .\r\n( 4 ) . در نسخهء « م » كلمهء « متصدى » نيست .\r\n","page_name":" 211 ","page_number":211},
  {"content":"\r\n\r\nاقامهء سنّت تعليم و باقيان براى استماع حاضر شوند رجاء الانتفاع « 1 » بسيار پسنديده باشد و موجب نزول رحمت باشد بر اهل ارض و كفّاره تقصير ديگران باشد كما قال أمير المؤمنين عليّ بن أبي طالب عليه الصّلوة و السلام :\r\n لَولا الذين لَهم وِرْدٌ يَقُومُونا * و آخرون لهم سُرَدٌ يَصُومُونا\r\nلَدَكْدَكَت أَرضُكم مِنْ تَحْتكم سحراً * لأنَّكم قومُ سوءٍ ما تُطيعونا « 2 » \r\nو گمان نبرند كه وِرْد قيام منحصر است در قيام اللّيل للصّلوة .\r\nايستادگى به نشر علم و موعظهء صالحه أجلّ و أفضل عبادات است ، امّا اهل روزگار براى مداخلهء نيّات فاسده آن را از موضع خود بگردانيده‌اند و خشيت و وقار از آن برده‌اند و تعليم و تعلّم را امرى ساخته‌اند جهت دام رزق كه جماعتى در ميدان به آن ايستادگى نمايند و معركه بر آن گيرند و وعظ را از قبيل قصّه خوانىِ ميدانى ساخته‌اند . اين جماعت راه زنان راه خدا و قطّاع طريق هُدىاند . مَثَلُهُم  « كَمَثَلِ الْحِمارِ يَحْمِلُ أَسْفاراً »  « 3 » براى امثال ايشان نازل شد .\r\n\r\nمجلس تعليم و تعلّم\r\nجماعت اخوان الهييّن - وَفَقَّهم اللَّه تعالى لإِحياءِ السُنَن السالِفين « 4 » - به طمس « 5 » اين بدعت و احياء آنچه سنّت است ايستادگى نمايند و روش\r\n\r\n\r\n","description":"","footnote":"\r\n( 1 ) . رجاء الانتفاع : به اميد بهره مندى .\r\n( 2 ) . اگر سحرخيزان و وِردهايشان نبود و آن دسته ديگر كه روزه دارانند نبودند بىشك سحرگاهان زمينِ زير پايتان دگرگون ومتلاشى مىشد زيرا كه شما گروهى بد كار و نافرمانيد . بحارالانوار ، ج 37 ، ص 447 .\r\n( 3 ) . مانند درازگوشى هستند كه كتاب هايى حمل مىكند ، سورهء جمعه ، آيهء 5 .\r\n( 4 ) . خداى آنان را به زنده نگاه داشتن روش گذشتگان توفيق دهد .\r\n( 5 ) . طمس : ويران ساختن .\r\n","page_name":" 212 ","page_number":212},
  {"content":"\r\n\r\nتعليم و تعلّم با ميان آورند كه هم درس باشد و هم وعظ ، چنانچه طريقهء ماضين است - رحمهم‌اللَّه - محفوف به وقار و سكينه و انصاف و حلم و رزانت ؛ « 1 » بعيد از هوا و نفسانيّت و غضب و ترك ادب . و اگر چنين كنند آن افضل طاعات و اجلّ عبادات باشد .\r\nبايد كه چون اين مجلس كثيرالخير انتظام يابد ، اخوان در حضور در آن تقصير ننمايند و بى عذرى صحيح از آن تخلّف نكنند . براى آن كه معلوم نيست كه كلمه‌اى كه خداى عزّوجلّ نجات آن شخص به آن متعلّق ساخته كدام است و در كدام وقت خواهد شنيد .\r\n\r\nتأثير يك كلام\r\nاز مسلمة بن عبدالملك منقول است كه گفت : بامدادى به خانه عمر بن عبدالعزيز رفتم در اندرونى كه بعد از فجرتنها آن جا مىسود . « 2 » كنيزكى آمد و طبقى خرما از آن جا برداشت گفت : اى مسلمه ! اگر مردى اين بخورد و آبى بر سر آن بياشامد او را بس باشد ؟ گفتم : نمىدانم . پس باره‌اى بيشتر از آن برداشت گفت : اين چه ؟ گفتم : بلى ، اين كافى باشد و كمتر از اين نيز ، چنانچه اگر اين بخورد تا شب باك ندارد كه هيچ طعام ديگر نچشد . گفت : پس براى چه آدمى به دوزخ رود ؟ يعنى آدمى كه ، كفى خرما و آبى او را كفايت باشد ، براى چه در مداخل دنيا كه مقتضى است به استحقاق دخول نار در رَوَد و به حال خود نباشد ؟ مسلمه گفت :\r\nهيچ وعظ در من چنان كارگر نيامد كه اين سخن .\r\nغرض كه آدمى نمىداند كه كدام سخن در او در خواهد گرفت .\r\nمسلمه بسيار مواعظ عمر بن عبدالعزيز و غير او شنيده بود امّا هيچ يكى چنان در او نگرفته بود كه اين سخن . روزى يكى از ابناء ثروت بر\r\n\r\n\r\n","description":"","footnote":"\r\n( 1 ) . رزانت : استوار بودن .\r\n( 2 ) . م : بعدالفجر آن جا مىبود .\r\n","page_name":" 213 ","page_number":213},
  {"content":"\r\n\r\nواعظى بگذشت سخن او در او اثر كرد و ترك دنيا بكرد و به زهد و رياضت مشغول شد تا يكى از اولياى حق شد . شايد كه او بسيار موعظه و حكمت شنيده باشد امّا نجات و بيدارى او در اين كلمه بسته بود . با عبداللَّه مبارك گفتند : تا كى تو در طلب حديث و علمى ؟ گفت : نمىدانم ، شايد كه آن سخن كه رستگارى من در آن است هنوز نشنيده باشم . و عالِم و غير عالِم همه بايد كه در مجلس وعظ و علم حاضر شوند .\r\nعمربن عبدالعزيز با وفور علم و جلالت شأن بعد از نماز در مجلس واعظ عامه نشستى و دست به دعا برداشتى . غير عالم براى تعليم نشيند و عالم براى تذكّر .\r\n\r\nآداب مجلس تعليم و تعلّم\r\nو انْسَبْ وقتى كه اخوان اين اجتماع در آن كنند بعد از اداى فريضه پيشين است ، براى آن كه اوّل روز وقت اشتغال به مهمّات است ، شايد كه به حضور دل نتوانند نشست و از كارها بازمانند . و بعد از پسين چون موصول است به شام كه وقت احيا و تلاوت است ، اگر در آن وقت مشغول شوند از پسين تا خفتن على الاتصال اشتغال به ذكر لازم مىآيد بىفرجه و مظنّهء ملامت و سآمت « 1 » شايد باشد .\r\nاگر وليّم مولانا شمس الدّين محمّد و امير مرشد الدّين عبدالسّلام متصدّى تعليم و تعلّم شوند و ديگران استماع نمايند پسنديده مىنمايد و اگر مقرؤ « 2 » ، تفسير قاضى « 3 » باشد ، نيكو باشد و بايد كه مخلوط به احاديث و حكايات صالحين گذرد ، مقرون به تحقيقات و تدقيقات علميّه ، چنانچه مركّب باشد از وعظ و درس . و ساير اهل علم از اخوان\r\n\r\n\r\n","description":"","footnote":"\r\n( 1 ) . سآمت : ملال و خستگى .\r\n( 2 ) . مقرؤ : خوانده شده .\r\n( 3 ) . مقصود تفسير « انوار التنزيل و اسرار التأويل » نوشتهء قاضى عبد اللَّه بن عمر بيضاوى ( متوفاى قرن هفتم ) از علماى اهل سنت است .\r\n","page_name":" 214 ","page_number":214},
  {"content":"\r\n\r\nمطالعه فرمايند و سخنى كه به خاطرشان افتد القاء كنند ، به چند شرط :\r\nاوّل آن كه چند كس به يك بار سخن نگويند ؛ بعضى كه سخن گويند ديگران گوش كنند و تا سخن يكى تمام نشود يكى ديگر سخن نگويد .\r\nدوم : سخن به وقار گويند و تا سخن از پيش رود ، از پِيَشْ روند ، بعد از آن كه در كلام مزيدى روى نمايد و به تكرار و به اصرار باز گردد ، بس كنند . سّوم آن كه غضب به خود راه ندهند و ليّن العكريه « 1 » باشند و چون ظاهر شود كه حق به طرف يكى است ، فى الحال اعتراف كنند و باك ندارند . يُسَهّل اللَّه على إِخواننا المَلَكات الفاضلة و الخِصال الجَميلة الكاملة و جَعَلهم مِن الكاملين و كتبهم في عباده المخلصين الصّالحين و الحمدللَّه ربِّ العالمين .\r\n\r\n\r\n","description":"","footnote":"\r\n( 1 ) . ليّن العكريه : نرم خوى .\r\n","page_name":" 215 ","page_number":215},
  {"content":"\r\n\r\n\r\n[ مكتوب 51 بدون هيج تفاوتى تكرار مكتوب شمارهء 8 است 
  ]\r\n\r\nمكتوب « 1 » 52\r\nبسم اللَّه الرّحمن الرّحيم\r\nحسبنا اللَّه و نعم الوكيل .\r\nفصلٌ مشتملٌ على التّنبيهات : « 2 »\r\n\r\nتغيير عادت\r\nتنبيه : هر امر كه بنياد شد عادتِ اهلِ عادت آن است كه به مدافعهء آن مبادرت جويند ، براى آن كه خلاف عادت است و ايشان اهل عادتند و اهل عادت را با خلاف عادت معادات لازم است . امّا كم كم كه قرار گرفت و آشنا شد ايشان قرار بگيرند و اضطراب كم مىكنند . و چون صاحب بصيرت مىداند ، كوشش خود را صرف تقرير آن امر مىكند و از مقابله و معارضه ايشان اعراض نموده ايشان را به نشاط خود باز مىگذارد . چه مىداند كه بعد از آن كه امر مقرّر شد معادات و معارضهء ايشان نمىنمايد و پى كار خود مىگيرند . و تا مقرّر نشده هرچند معارضه مىكنند ايشان هم مىكنند ، و به معارضه دفع معارضه نمىتوان كرد و جز تضييع وقت و تكدير خاطر فائده ندارد .\r\n\r\nبا دشمنان مدارا\r\nپس وظيفه اخوان آن است كه هركس كه با ايشان خلاف مىكند خواه از اقارب و خواه از غير ايشان ، به معارضه مشغول نشوند و به حال خود باشند و از وحشت مجتنب و محتزر باشند . و اگرچه در اين سلوك نوعى ذُلّ مترائى مىشود كه نفوس را از آن اباست ، امّا اين ذلّى\r\n\r\n\r\n","description":"","footnote":"\r\n( 1 ) . مكتوب « 51 » بدون هيچ تفاوتى تكرار مكتوب « 8 » است .\r\n( 2 ) . فصلى كه داراى چند تنبيه است .\r\n","page_name":" 216 ","page_number":216},
  {"content":"\r\n\r\nاست كه عزّ در اندرون دارد . قال بعض المتّألهين : « المُداراةُ وَجْهٌ مِنَ الذُّلِ وَلكِنَّهُ مَحمُود » « 1 » . و قد صدق مَن قال هذا الشعر :\r\n آسايش دو گيتى تفسير اين دو حرف است * با دوستان مروّت با دشمنان مدارا \r\nباز اساس كار سالكان بر ذلّ و نامرادى نهاده‌اند . نشايد كه ايشان از ذلّ چنان ترسند كه ابناء دنيا ، و الّا چه فرق باشد از ابناء دنيا تا ابناء سلوك . امّا اين كه مقصود خود از ميان فوت نكنند و نوعى كنند كه وحشت هم نباشد ، عقلى مىخواهد به غايت كمال .\r\n\r\nزيستن با اضداد\r\nتنبيه : زيست با اضداد در غايت صعوبت است . براى آن كه اگر بسيار حُلْو مىزند حُلْو ماكول است و اگر تلخ مىزند وحشت است و عَداوةُ العداوةِ شُغلٌ شاغل . عقلى بسيار به كمال مىخواهد كه زيستى به اعتدال كنند كه بخش تلخى چند در آن باشد كه ايشان بدانند كه مساغ ايشان نيست هر آينه پى كار خويش گيرند ، امّا چندان نه كه آتش عداوت برافروزد و دُخان آن ، وقت و خاطر را مكدّر سازد . قال بعضهم :\r\n« لاتَكُنْ حُلْواً فَيأكُلُوكَ وَ لامُرَّاً فَيَلْفَظُوك » « 2 » أييَدْفَعُوك . خداى عزّوجلّ چنين عقل كرامت كناد !\r\n\r\nتسليم\r\nتنبيه : چون حكمت روى با شيب كند چنين سخنان از وى زايد و چون روى به بالا كند سخن را رنگى ديگر باشد .\r\n« أَوّلُ ما خَلَقَ اللَّهُ الْعَقل ، فَقالَ لَهُ أَقْبِلْ فَأَقْبَلَ ثُمَّ قالَ لَهُ أَدْبِر فَأَدْبَرَ » . « 3 »\r\nروى به بالا كردن عبارت\r\n\r\n\r\n","description":"","footnote":"\r\n( 1 ) . مدارا ، گونه‌اى از خوارى است ولى پسنديده است .\r\n( 2 ) . نه چنان شيرين باش كه خورندت و نه چندان تلخ كه از دهان پرتابت كنند . بحارالانوار ، ج 13 ، ص 429 .\r\n( 3 ) . اول چيزى كه خداى آفريد عقل بود پس به او فرمود بيا ، آمد و سپس فرمود : باز گرد و او بازگشت . شرح نهج‌البلاغه ، ج 18 ، ص 185 . در بحارالانوار نيز اين‌گونه است : « ان‌اللَّه عزّوجلّ لمّا خلق العقل . . . » .\r\n","page_name":" 217 ","page_number":217},
  {"content":"\r\n\r\nباشد از آن اقبال و روى با شيب كردن از آن ادبار .\r\nتنبيه : عقل در اقبال گويد كه كار عنايت قديم دارد ، تدبير حادثه را چه اثر ؟\r\n اگر تيغ عالم بجنبد زجاى * نَبُرَّد رگى تا نخواهد خداى \r\nقال اللَّه تعالى :  « وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ وَ إِنْ يُرِدْكَ بِخَيْرٍ فَلا رَادَّ لِفَضْلِهِ » .  « 1 »\r\nاخوان گمان به لطف خداى ، نيكو داريد كه خداى ، ولىّ متّقيّان است . ايشان در خود به شك نيستند كه اين گمان كه اضداد بر ايشان مىبرند خلاف واقع است و از قياس بر حال خود است ، چون چنين است دل قوى داريد كه  « أَنَّ اللَّهَ مَعَ الْمُتَّقِينَ » .  « 2 »  * \r\n\r\nصبر در سختى\r\nتنبيه : هر مشقّت كه از بودن در اخوان آباد روى نمايد مثل قلّت اطاعت خدّام و عتيد يا شكايت اهل بيت از ضيق منزل و قلّت مرافق و بُعد حوائج و ما يُشاكل ذلك ، از آن باك ندارند كه همه اين ها به سهولت مبدّل خواهد شد . ناچار چون اوّل حالت « 3 » چنين خواهد بود تا خانه بر كدخداى راست مىايستد مدتى مىبايد ، امّا بعد از آن كه مستقيم شدند عذرخواهى اين تفرّق‌ها خواهد كرد في الدنيا و الآخرة . إن شاءاللَّه پاى فشارند و از جاى نروند كه  « إِنَّ اللَّهَ مَعَ الصَّابِرِينَ » . *  « 4 »\r\n\r\n\r\n","description":"","footnote":"\r\n( 1 ) . و اگر خداوند ، ( براى امتحان يا كيفر گناه ، ) زيانى به تو رساند ، هيچ كس جز او آن را بر طرف نمىسازد ؛ و اگر ارادهء خيرى براى تو كند ، هيچ كس مانع فضل او نخواهد شد . سورهء يونس ، آيهء 107 .\r\n( 2 ) . و بدانيد خدا با پرهيزكاران است ! سورهء بقره ، آيهء 194 .\r\n( 3 ) . م : حالست .\r\n( 4 ) . خداوند با شكيبايان است . سورهء بقره ، آيهء 153 .\r\n","page_name":" 218 ","page_number":218},
  {"content":"\r\n\r\n\r\nاستقامت در سلوك\r\nتنبيه : هيچ چنان جواب دِهِ اضداد نيست كه ثبات . شما در طور خود ثابت باشيد و هيچ كارى ديگر مكنيد كه ثباتِ شما اضداد را از شما صرف مىكند . ايشان غوغايى مىكنند كه مگر اين طور در هم كنند چون پاره‌اى سعى كردند و نشد ، پى كار خود مىگيرند . شما را جز راه حق رفتن كارى نيست و ايشان را جز دفع شما صد كار ديگر هست . البتّه شما را غالب بايد آمد ، امّا به شرط ثبات . پيوسته گويند :  « قالُوا رَبَّنا أَفْرِغْ عَلَيْنا صَبْراً وَ ثَبِّتْ أَقْدامَنا » ،  « 1 » آمين .\r\n\r\nغلبه حق\r\nتنبيه : سالك در عين مغلوبى ، غالب است و مانع در عين غالبى ، مغلوب . پس سالك على اىّ حالٍ غالب است چرا كه او در عين مغلوبى غالب است براى آن كه حق بر طرف او است . امّا اين غلبه مستور الاثر است تا آن روز كه روز حق باشد و غم مخوريد كه آن روز نزديك است .\r\nقال اللَّه تعالى :   « إِنَّهُمْ يَرَوْنَهُ بَعِيداً وَ نَراهُ قَرِيباً »   « 2 »   .  \r\n\r\nآزمايش الهى\r\nتنبيه : پيوسته گفته شده كه پى امتحان خداى عزّوجلّ كس را به ولايت خويش نمىپذيرد . قال اللَّه تعالى :    « الم أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ »    « 3 » الايات . اينك امتحان هاى شما نمودن گرفته و يكى بعد از يكى مىرسد ، باز وقت باشيد تا نلغزيد ؛ كه  « يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَ فِي الْآخِرَةِ »  . « 4 »\r\n\r\n\r\n","description":"","footnote":"\r\n( 1 ) . گفتند : « پروردگارا ! پيمانهء شكيبايى و استقامت را بر ما بريز ! و قدم هاى ما را ثابت بدار ! » سورهء بقره ، آيهء 250 .\r\n( 2 ) . زيرا آن‌ها آن روز را دور مىبينند ، و ما آن را نزديك مىبينيم . سورهء معارج ، آيهء 6 .\r\n( 3 ) . الم آيا مردم گمان كردند همين كه بگويند : « ايمان آورديم » ، به حال خود رها مىشوند و آزمايش نخواهند شد ؟ ! سورهء عنكبوت ، آيهء 1 و 2 .\r\n( 4 ) . خداوند كسانى را كه ايمان آوردند به خاطر گفتار و اعتقاد ثابتشان استوار مىدارد هم در اين جهان و هم در سراى ديگر . سورهء ابراهيم ، آيهء 27 .\r\n","page_name":" 219 ","page_number":219},
  {"content":"\r\n\r\n\r\nقرآن ، معيار عمل\r\nتنبيه : امامِ سالكان ، قرآن است . هرچه ايشان را پيش آيد از قرآن بازجويند كه شرح وظيفهء آن ، آن جا بيابند . قال‌اللَّه تعالى :  « وَ لا رَطْبٍ وَ لا يابِسٍ إِلَّا فِي كِتابٍ مُبِينٍ »  « 1 » أيفي القرآن إِلى قول بعضِ المفسّرين . و ام‌ُّالمؤمنين را از خُلق حضرت رسول‌اللَّه صلى الله عليه و آله و سلم پرسيدند فرمود :\r\n« كانَ خُلْقُهُ القُرآن » . « 2 »\r\nيعنى چنانچه در قرآن تعليم فرموده او چنان زيست مىفرمود .\r\nاكنون در قرآن چند آيه فرموده در بيان كيفيت معاشرت با اضداد ، زيست خود را از آن جا برداريد و آن را معيار عمل خود با ايشان سازيد .\r\nيك آيه اين است كه   « ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَ بَيْنَهُ عَداوَةٌ كَأَنَّهُ وَلِيٌّ حَمِيمٌ وَ ما يُلَقَّاها إِلَّا الَّذِينَ صَبَرُوا وَ ما يُلَقَّاها إِلَّا ذُو حَظٍّ عَظِيمٍ » .   « 3 »\r\nو يك آيه اين است كه  « قُلْ لِلَّذِينَ آمَنُوا يَغْفِرُوا لِلَّذِينَ لا يَرْجُونَ أَيَّامَ اللَّهِ لِيَجْزِيَ قَوْماً بِما كانُوا يَكْسِبُونَ » .  « 4 »\r\nو يك آيه اين است كه  « وَ عِبادُ الرَّحْمنِ الَّذِينَ يَمْشُونَ عَلَى الْأَرْضِ هَوْناً وَ إِذا خاطَبَهُمُ الْجاهِلُونَ قالُوا سَلاماً » .  « 5 » أَيَّداللَّه إِخواني بالسَّكينة إِنَّه وليُّ المَنَّان .  « وَ السَّلامُ عَلى مَنِ اتَّبَعَ الْهُدى »  . « 6 »\r\n\r\n\r\n","description":"","footnote":"\r\n( 1 ) . و نه هيچ تر و خشكى وجود دارد ، جز اين كه در كتابى آشكار در كتاب علم خدا ثبت است . سورهءانعام ، آيهء 59 .\r\n( 2 ) . شرح نهج البلاغه ، ج 6 ، ص 340 .\r\n( 3 ) . بدى را با نيكى دفع كن ، ناگاه ( خواهى ديد ) همان كس كه ميان تو و او دشمنى است ، گويى دوستى گرم و صميمى است . امّا جز كسانى كه داراى صبر و استقامتند به اين مقام نمىرسند ، و جز كسانى كه بهرهء عظيمى ( از ايمان و تقوا ) دارند به آن نايل نمىگردند . سورهء فصلت ، آيهء 34 و 35 .\r\n( 4 ) . به مؤمنان بگو : « كسانى را كه اميد به ايّام اللّه ( روز رستاخيز ) ندارند مورد عفو قرار دهند تا خداوند هر قومى را به اعمالى كه انجام مىدادند جزا دهد » . سورهء جاثيه ، آيهء 14 .\r\n( 5 ) . بندگان ( خاص خداوند ) رحمان ، كسانى هستند كه با آرامش و بىتكبّر بر زمين راه مىروند ؛ وهنگامى كه جاهلان آن‌ها را مخاطب سازند ( و سخنان نابخردانه گويند ) ، به آن‌ها سلام مىگويند ( و با بىاعتنايى و بزرگوارى مىگذرند ) ؛ سورهء فرقان ، آيهء 63 .\r\n( 6 ) . و سلام بر آن كس كه از پى هدايت قدم نهد . سورهء طه ، آيهء 47 .\r\n","page_name":" 220 ","page_number":220},
  {"content":"\r\n\r\n\r\nمكتوب 53\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الإلهيّين المباركين رزقهم اللَّه كرامات الأبرار .\r\n\r\nبنده را بندگى نه خدايى\r\nامّا بعد ؛ آدمى به بندگى نيك است امّا به خداوندى نه . چون بنده وار زيَد زيبا آيد و در غايت كمال چنان كه در بندگان خداى از وى بهتر نباشند . امّا اگر خداوندانه زيَد نگونسار و پريشان و بدبخت و بى سامان و افكار و ناتوان و گرفتار و سرگردان گردد . براى آن كه اهْبَت « 1 » و استعداد خداوندى ندارد و چگونه او را اهْبت و استعداد خداوندى باشد و او بنده است و براى بندگى است  « وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ » .  « 2 »\r\nبنده اسباب بندگى داشته باشد و از بنده ، بندگى آيد . بنده را با خداوندى چه نسبت و آيين خداوندى او را از كجا ؟ اگر كسى پرسد كه آيين بندگى چيست و بنده‌وار زيستن چگونه است و آيين خداوندى چيست و خداوندانه زيست كردن چگونه باشد ؟ گوييم : خداى عزّوجلّ اسم عبد و سيّد در جهان براى آن آورد تا مرآتى باشد تعريف حقيقت عبوديت و سيادت را . اكنون نگاه كن در آن صنف از بنىآدم كه ايشان را عبيد نامند كه چگونه زيست مىكنند . آيين بندگى آن است و بنده‌وار زيستن چنان .\r\n\r\n\r\n","description":"","footnote":"\r\n( 1 ) . اهْبَت : آمادگى ، ساز و برگ .\r\n( 2 ) . من جنّ و انس را نيافريدم جز براى اين كه عبادتم كنند . سورهء ذاريات ، آيهء 56 .\r\n","page_name":" 221 ","page_number":221},
  {"content":"\r\n\r\n\r\nآيين بندگى\r\nو زيست ايشان چنين است كه نه امر خود را به خود قايم مىدانند و در گردن خود ، و نه امر سيّد را ، بلكه امر خود را و امر سيّد را همه به سيّد قايم مىدانند و در گردن او . و ايشان را با تأسيس امر و تمهيد اصول آن و استقلال به إتمام آن هيچ دخل نيست . فارغ البال و آسوده‌اند از آن كه اين ابواب بر دل ايشان بارى باشد . آنچه وظيفه خود مىدانند همين است كه امرى جزئى كه سيّد ايشان را فرمايد به تقديم رسانند و ديگر با نفع و ضرر و سود و زيان آن هيچ دخلى ندارد . خواب مىكنند و اگر همه جهان را آب مىبرد .\r\nخوشا حال آزادى اين بندگان نه حال بندگى اين آزادان كه بار هستى بر گردن خود نهاده‌اند و كار خود در عهده خود دانسته . اگر سالى باران نشود به جاى آن آب از ديدگان فروبارند . اى بىخردان ! شما را با اين چه كار كه باران شود يا نشود ، نه كه روزى شما در گردن شما است ، قال اللَّه تعالى :   « ما أُرِيدُ مِنْهُمْ مِنْ رِزْقٍ وَ ما أُرِيدُ أَنْ يُطْعِمُونِ إِنَّ اللَّهَ هُوَ الرَّزَّاقُ ذُو الْقُوَّةِ الْمَتِينُ » .   « 1 » قال حكيم سنائى :\r\n زالكى كرد سر برون زنهفت * كِشتك خويش خشك ديد چه گفت\r\nكاى هم آنِ نو و هم آنِ كهن * رزق بر توست هرچه خواهى كن \r\nاى شما از زالى كمتر ، چند از انديشه رزق نوحه كنيد ؟ چرا چيزى كه نه در گردن شماست در گردن خود مىدانيد ؟ اين امر با شما مدخلى ندارد و شما نه از آنِ خود و براى خوديد . اى ناخودان ! چند پشتى خود\r\n\r\n\r\n","description":"","footnote":"\r\n( 1 ) . هرگز از آن‌ها روزى نمىخواهم ، و نمىخواهم مرا اطعام كنند . خداوند روزىدهنده و صاحب قوّت و قدرت است . سورهء ذاريات ، آيهء 57 و 58 .\r\n","page_name":" 222 ","page_number":222},
  {"content":"\r\n\r\nكنيد و چند براى خود كوشيد ؟\r\n قايل او ، پس تو گنگ باش و مگوى * طالب او ، پس تو لنگ باش و مپوى \r\nهيچ كار با آدمى مدخل ندارد جز فرمان بردن امرى كه وى را فرمايند .\r\nچون اين كرد ديگر آزاد بايدش بود كه انديشه هيچ كارى ديگر نكند .\r\n به فرمان رو چو دارى اختيارى * دگر با هيچ كارت نيست كارى \r\nاگر سائلى پرسد كه ابرار در كسب معاش و امور دنيا كوشش نموده‌اند و اين خلاف سخنى است كه تو مىگويى ؟ جواب آن است كه ايشان به امتثال امر كرده‌اند و براى مراعات حكمت و اتّباع سنّت نه به اضطراب طبيعت ، چنانچه ابناى دنيا . گفته‌اند :\r\n كار پاكان را قياس از خود مگير * گرچه ماند در نوشتن شير ، شير \r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nمكتوب 54\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي و حبيب قلبي و عوني على أمر ربّي الأمير محبّ الملّة و الدّين الشيخ محمّد أذاقه اللَّه حلاوة محبّته .\r\n\r\nديدار دوستان\r\nامّا بعد ؛ بعد از لقاى خداى عزّوجلّ هيچ نعيم به ملاقات احباب نمىرسد . امّا آن ملاقات كه سزاوار است به آن كه آن را در نعيم به اين مثابه شمارند ، در دنيا با احباب دست نمىدهد . از براى آن كه ملاقات در دنيا از وراى غطايى « 1 » است كه تا آن غطا منكشف نمىشود شخص در حبيب خود به يقين نيست و اگر بر يقين است ، بر علمِ يقين است ، بر عينِ يقين نيست . در آن جهان كه غطا منكشف شود و دوستان الهى بى لبس « 2 » ، ديدار هم ببينند و معاينه ذوات دست دهد از ديدار يكديگر آن نعيم يابند كه نعيم آن جهان در بر آن مختصر نمايد . فكيف نعيم اين جهان !\r\n\r\nدوستان الهى در آخرت\r\nو چون معلوم است كه آن جهان دار اكتساب نيست ، هر چه اين جا كسب كرده‌اند آن جا دارند ، چنين نعيم بزرگوار نصيب متحابّين فى اللَّه باشد . هركس كه در دنيا دوستىِ الهى نورزيده باشد از اين نعيم بىنصيب باشد اگر چه ديگر نعمت‌هاىِ بهشت داشته باشد . و توفّرِحظ از اين نعيم به حسب توفّرحظ باشد از محبّت ، هرچند محبّت شخص باشد ، و يقين دربارهء حبيب خود اقوى ، نصيب وى از آن نعيم زياده\r\n\r\n\r\n","description":"","footnote":"\r\n( 1 ) . غطاء : پوشش ، پرده .\r\n( 2 ) . لبس : پوشش ، مانع .\r\n","page_name":" 224 ","page_number":224},
  {"content":"\r\n\r\nباشد . و سزد كه نعيمى كه بعد از لقاء اللَّه اعلى نعيم‌ها است به جان آن را جويان باشند و در سبيل اكتساب آن پويان . و چون اهل بهشت آن نعيم خاص بر ايشان ببينند همه را بر ايشان رشك آيد براى آن كه بابى « 1 » است كه از بِرّ « 2 » كه مغفولٌ عنه است در اكثرين .\r\nاكثر مؤمنان نعيم هاى بهشت را تصوّر كرده‌اند و آنچه مفضى « 3 » است به آن از ابواب برّ مثل صيام و صلوة و زكات و صدقات ساخته و دانسته و در اكتساب آن ساعىاند ، اين نعيم خاص را كه واسطه است ميان نعيم لقاء اللَّه و ميان نعيم بهشت نشناخته‌اند و طريق اكتساب آن نه آموخته .\r\nاين بابى است كه از بِرّ كه خداى عزّوجلّ آن را از عامه درنَوَرديده و نعيمى كه جزاى آن است براى مخصوصانى چند كه از عباد خويش گزيده و ديگران را در آن شركت نبخشيده . لاجرم روز قيامت چون نضرت آن نعيم خاص ببينند برايشان رَشك برند . مقام غبطه حق عزّوجلّ ايشان را داده ايشان مغبوطان محشرند و صاحبان سرّ مكتوم و لهذا حضرت اميرالمؤمنين على عليه السلام فرمود :\r\n« لئَنْ أَجْمَعُ إِخْواني عَلى صاعٍ مِنْ طَعامٍ أَحَبُّ إلَيَّ مِنْ عِتْقِ رَقَبَهٍ » . « 4 »\r\n\r\nدوستى امام على عليه السلام با دوستانش\r\nو معلوم است كه مثل اين كلمه از عامه سر نمىزند و هيچ‌كس نيست كه صاعى طعام خوردن نزد او با اخوان بهتر باشد از بنده آزاد كردن إلّا مَنْ عَلَّمَهُ اللَّه مِنْ أهْلِ الاخْتِصاص مِن الرّاسِخينَ في العِلمِ . « 5 » و اين از آن\r\n\r\n\r\n","description":"","footnote":"\r\n( 1 ) . م : اين بابى است\r\n( 2 ) . بِرّ : نيكى .\r\n( 3 ) . مفضى : رساننده .\r\n( 4 ) . اين كه گرد آورم دوستانم را براى خوردن صاعى ( حدود سه كيلو ) از غذا ، دوست داشتنىتر است از اين كه بنده‌اى آزاد كنم . مجموعه ورّام ، ج 1 ، ص 48 .\r\n( 5 ) . مگر آن كه خدا به او علم آموخته باشد از بين گروه خاصى كه راسخان در علم هستند .\r\n","page_name":" 225 ","page_number":225},
  {"content":"\r\n\r\nعلوم است كه حضرت رسول‌اللَّه صلى الله عليه و آله فرمود :\r\n« إِنَّ مِنَ العِلْمِ كَهَيْئَةِ الْمَكْنُونِ لايَعْلَمُهُ إِلّا أَهْلُ الْعِلمَ بِاللَّهِ فَإِذا نَطَقُوا بِه لَمْ يُنْكِرْه إِلّا أَهْلُ الغِرَّةِ بِاللَّهِ » . « 1 »\r\nو به خدايىِ خداى و به جلال و كبرياى او سوگند كه اگر هيچ سبب نبودى قيام قيامت و حشر بريّه جز همين چيز كه دوستان حقيقى با هم برسند و ابدالاباد با هم باشند ، براى همين حق عزّوجلّ قيامت قايم كردى و دوستان حقيقى را حشر كردى تا هم را باز ديدى . و هرگز كرم كريم اين نكند كه ميان دوستان جدائى جاويد افكند و اگر جدايى افكند چند روزى باشد براى اتمام حكمت .\r\nبشارت باد اين مژده دوستان حقيقى را ، گو اين نعمت بر خود بشناسيد و بدانيد و در آن شك و شبهه مكنيد . إِنَّ اللَّه لَرؤوفٌ بِالعِباد و السلام على حبيبي و رحمةاللَّه و بركاته .\r\n\r\n\r\n","description":"","footnote":"\r\n( 1 ) . گونه‌اى از علم است به شكل پنهان كه تنها صاحبان علمِ خدايى آن را مىدانند پس آن گاه كه لب بدان مىگشايند تنها مغروران و سركشان در برابر خدا آن را نمىپذيرند . كنز العمال ، ج 10 ، ص 181 .\r\n","page_name":" 226 ","page_number":226},
  {"content":"\r\n\r\n\r\nمكتوب 55\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى حبيبي الأمير ركن الملّة و الدّين حسن ، بلّغه اللَّه مبلغ الكاملين .\r\n\r\nمادر ، قرآن ، مسجد\r\nامّا بعد ؛ خداى عزّوجلّ سه چيز بر اين بنده منت نهاده : يكى به والده و يكى به قرآن و يكى به مسجد . و بگويم با وليّم كه با هر يك از اين ها مرا چه حال روى نمايد : چون والده را ببينم درِ بهشت را به روى خود گشاده يابم ، و چون قرآن شنوم خود را فراموش كنم ، و چون در مسجد روم دنيا را با قفا گذارم .\r\n\r\nبرترىِ زمين مسجد\r\nو وليّم - شَرَحَ اللَّهُ صَدْره بالفهم - بداند كه هرگاه كه زمين « 1 » مسجد شود از خداى عزّوجلّ روحى در آن زمين دميده شود كه با آن روح آن زمين را امتيازى ثابت شود از ديگر زمين‌ها از قِبَلِ « 2 » امتياز جسم حىّ از جسم هاى ديگر كه چگونه در هيأت و شكل مشابه او باشد امّا به خاصيّت و معنى مباين .\r\nو وليّم بداندكه چون اهل آسمان نگاه در زمين‌كنند مساجد را چنان بيند كه اهل زمين ستارها را در آسمان . امّا ديده‌اى كه به آن مسجد را روشن بيند جز آن ديده باشد كه عامهء ناس راست . و اگر اهل زمين را آن ديده آسمانى بازديده شود مساجد را همچنان روشن ببينند كه اهل آسمان مىبينند .\r\n\r\n\r\n","description":"","footnote":"\r\n( 1 ) . م : زمينى\r\n( 2 ) . م : قبيل\r\n","page_name":" 227 ","page_number":227},
  {"content":"\r\n\r\n\r\nاهل حق و مسجد\r\nوليّم - ايّده اللَّه - بايد كه چون از كارها بازپرداخت به مسجد شتابد و بداند كه اهل حق را با مسجد سروكارى مخصوص است ، جز اين سروكارى كه عامه راست . سروكار عامه با مسجد همين است كه براى نماز به مسجد روند ، امّا اهل اللَّه براى مسجد به مسجد روند . اگر جز براى نماز به مسجد نبايد رفت پس به كعبه براى چه مىروند ؟ براى همين كه نماز آن جا بگذارند ؟ نى نى ! عبد را ملازم بيت سيّد بايد بود به كار و بيكار . آن عبد سوء است كه جز به وقت كار و براى كار به خانه سيّد نيايد . بندهء شايسته سر بر آستان دارد مگر كه او را مهمّى روى نمايد . عبد سوء براى كار به خانهء سيّد آيد و عبد صدق براى كار از خانه سيّد بيرون آيد . والسلام .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nمكتوب 56\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان التائبين .\r\n\r\nشيرينى ذكر خدا\r\nامّا بعد ؛ آدميان را يك‌يك مىبينم كه مىميرند . هريك از ما چه آمِن است و چه داند كه عنقريب اين قصّه او را به سر نيامده ؟ اين انديشه مرا سخت مشغول مىدارد . خواهم كه جز آبادان كردنِ آن جهان كارى نكنم و نكنيم و سررشتهء آبادان كردن آن جهان دوام ذكر خداست عزّوجلّ .\r\nو هيچ مىافتد شما را جماعت اخوان كه هر دو كس روى در هم كنيد و ساعتى در گوشه‌اى بنشينيد و از خداى عزّوجلّ و آخرت سخن گوييد ؟ و اگر سه كس باشند همين سبيل ؟ چه افتاده شما را كه احاديث دنيا مىكنيد و كلمات شتّى مىگوييد ؟ آيا حلاوت ذكر به جان شما نمىرسد و مغز استخوان شما از آن خبردار نمىشود كه ذكر خداى چه لذيذ است ! كه نه وجود آدمى عقل و دل است ، طبع و هوا ظاهر وجود اوست . هر لذّت كه عقل و دل با آن آرام نگيرد و مسلّم ندارد آن لذّتى گرامند نباشد . و عقل و دل جز به ذكر خداى عزّوجلّ آرام نگيرد و جز آن را مسلّم ندارد .   « أَلا بِذِكْرِ اللَّهِ تَطْمَئِنُّ الْقُلُوبُ الَّذِينَ آمَنُوا وَ عَمِلُوا الصَّالِحاتِ طُوبى لَهُمْ وَ حُسْنُ مَآبٍ » .   « 1 » دريغا ! كه اين طوبى سايه بر دل شما افكند تا بدانيد كه آنچه شما به آن مىآساييد از امور جهان ظلِّ\r\n\r\n\r\n","description":"","footnote":"\r\n( 1 ) . آگاه باشيد ! تنها با ياد خدا دل‌ها آرامش مىيابد . آن‌ها كه ايمان آوردند و كارهاى شايسته انجام‌دادند ، پاكيزه‌ترين ( زندگى ) نصيبشان است ؛ و بهترين سرانجام‌ها . سورهء رعد ، آيهء 28 و 29 .\r\n","page_name":" 229 ","page_number":229},
  {"content":"\r\n\r\nلاظليل « 1 » است .\r\n\r\nاداى ديون\r\nبا سر سخن آيم و حديث قرب موت . از جمله آنچه مرا جهت انديشه قرب موت و امكان تطرّق آن مرا مشغول خاطر مىدارد امر دِيْن است . چه ، چنين يافته‌ام كه هركس كه دِيْن از او بازماند و خود در حيات خود آن را نگذارد ورثه او نمىگذارند . غالباً به آخرت مىافتد و واى بر آدمى كه حسنات اندك او چه محلّ اين است كه در آن روز به تاراج به دست قرض خواهان بدر رود و دوش ضعيف او چه لايق به آن كه او را بار اوزار ديگران بر بايد داشت .\r\nو اكثر اخوان را چنان مىدانم من ، كه دوش ايشان زير بار دِيْن است .\r\nو بارها به خاطرم افتاده كه اين راه ، ايشان را پيش نهم در اداى دِيْن كه هركس كه حاصلى داشته باشد الّا قليلى ، تنخواه دِيْن سازد . خود به آن نوع گذراند و چنان كند كه بعضى صحابه و سلف كه هيچ نداشته‌اند مىكرده‌اند كه هيچ نمىكردند ، صبر مىكردند و چنانچه خداى عزّوجلّ ايشان را مىداشته مىبوده‌اند . و براى صعوبت اين مسلك نگفته‌ام ، اكنون مىگويم : اگر جماعت را قوّت و طاقت هست اين طريقى است اداى دِيْن را . اگر در خود مىيابند تا صلاى اين طور در دهيم وبابى از رياضت برگشاييم كه در آن امتحان قلوب و ابدان باشد .\r\nو طريقى هست از اين اصعب اگرچه به مقصود اقرب است و آن ، آن است كه املاك بفروشند و با قرض دهند . و اين از آن جهت اصعب است كه طريق اوّل متضمّن رياضت چند سال است ، چندان كه قرض باز دهند بعد از آن چون املاك داشته باشند توانند كه زيست به اعتدال كنند و ايشان را نفقات و صدقات و تصرّفات در وجوه بِرّ باشد . و طريق\r\n\r\n\r\n","description":"","footnote":"\r\n( 1 ) . سايهء بدون آسايش .\r\n","page_name":" 230 ","page_number":230},
  {"content":"\r\n\r\nثانى متضمّن آن است فى ظاهر الحال كه بقيه عمر مكتوب تماماً به آن رياضت بايد گذرانيد ، هر آينه اين اصعب باشد اگرچه به مطلوب كه اداء الدِّيْن است اقرب است . چون قوّت سلوكِ مسلك اوّل در جماعة به سهولت نمىبينم سلوك مسلك آخر چگونه ايشان را توان فرمود . حاليا هم مسلك اوّل اگر توانيد و در خود ببينيد .  « وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ » *  « 1 » وَالحمدللَّه ربّ العالمين .\r\n\r\n\r\n","description":"","footnote":"\r\n( 1 ) . و خداوند هر كه را بخواهد به راه راست هدايت مىكند . سورهء بقره ، آيهء 213 .\r\n","page_name":" 231 ","page_number":231},
  {"content":"\r\n\r\n\r\nمكتوب 57\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيبي الأمير محبّ الملّة و الدّين الشيخ محمّد أيّده اللَّه تعالى .\r\n\r\nدر پناه حق\r\nامّا بعد ؛ بايد كه آدمى را چيزى باشد كه آن چيز جواب دِهِ همه چيز تواند بود ، براى آن كه او را معلوم نيست كه او را چه پيش خواهد آمدن و در چه حادثه خواهد افتاد تا انديشه آن كند و تدبير آن سازد . هرچه او انديشه آن مىكند يحتمل كه چيزى ديگر او را پيش آيد كه قطعاً در ضمير نبود ، و چون چيزى كه جواب ده آن باشد ندارد ، دست و پاچه و مضطرب مىشود خصوصاً كه آدمى صاحب نشآت مختلف است و او را اطوار آن جهان در پيش است . چه داند كه چون در تلاطم امواج آن جهان افتد و ابواب برازخ به روى ايشان گشايند و بعد از آن در اطوار جهان محشر افتد و بيش‌تر از اين ها چون در كشاكش احوال موت افتد او را چه حال‌ها روى خواهد نمود و چه خيرها پيش خواهد آمد ؟ اين ها مگير ! احوال زندگانى اين جهان يكسان جارى نمىشود و بسيار هست كه بقيه عمر حال ها روى مىنمايد كه در خيال نبوده از جزئيّات و كليّات . و شخص داند كه آنچه جواب‌ده همه چيز تواند بود و هيچ چيز را بر او سلطانى ثابت نيست چيست ، آن را به دست آورد كه آن داروى همه دردى و شفاى همه عيبى و سپر همه بلايى است و آن كنف خدايى است عزّوجلّ .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nبنده بايد كه غير خداوند خود را نشناسد . همه او را داند و هرچه روى به او نهاد چُست در خداى گريزد ، كما قال المالك سبحانه :   « أَلَّا تَتَّخِذُوا مِنْ دُونِي وَكِيلًا ذُرِّيَّةَ مَنْ حَمَلْنا مَعَ نُوحٍ » ،   « 1 » كه خداوند تعالى زبان همه چيز داند و جزاى همه چيز در كنار او تواند نهاد ، آن چيز را به خدا بايد گذارد و او در ذكر خداى عزّوجلّ آويزد و در پناه او گريزد . و عارف مستبصر بينادل را اين حال است خواه شير ژيان و اژدهاى دمان روى به او نهد و خواه مورچه ضعيف و پشه نحيف آهنگ او كند كه در هر دو يكسان بود . و التجاى به خداى عزّوجلّ بَرَد تا كه شرّ آن از او صرف كند . و اگر به ظاهر حركتى كند و تدبيرى انديشد براى اتباع سنّت و مراعات حكمت باشد و الّا تعلّق دل و اعتماد سرّ او جز به وكيل تعالى شأنه نباشد .\r\n\r\nدلِ مردان خدا\r\nو آنچه خداى عزّوجلّ در دل اولياى خود نهاده از طمأنينت به ذكر و اعتماد به نصر او و انشراح به فضل او ، آن گل و لاله در دل ايشان دمانيده كه بَساتين ملوك آن را به خواب نديده . پس فرق باشد ميان آن كس كه او را بستان در دل باشد و آن كس كه او را بستان در گِل باشد . و اگر يك ذرّه از آن حال از ايشان به وام گيرند كه در عوض آن اسباب اعظم مُلكى از ملوك ايشان را دهند سر به آن فرو نياورند . بنگر كه چه انعام و احسان خداى عزّوجلّ با ايشان كرده كه مُلك اعظم ملكى با ذرّه‌اى از آن برابرى نمىكند . لاجرم  « الَّذِينَ أَنْعَمْتَ عَلَيْهِمْ »  « 2 » ايشان باشند و خلايق در صلوة ، هدايت صراط ايشان طلبند . به خداى كه اگر ملوك از آن نور و سُرور كه\r\n\r\n\r\n","description":"","footnote":"\r\n( 1 ) . غير ما را تكيه‌گاه خود قرار ندهيد ! اى فرزندان كسانى كه با نوح ( بر كشتى ) سوار كرديم ! سورهءاسراء ، آيهء 2 و 3 .\r\n( 2 ) . آنان كه نعمتشان بخشيدى . سورهء حمد ، آيهء 7 .\r\n","page_name":" 233 ","page_number":233},
  {"content":"\r\n\r\nدر دل آن سَرْوَران است واقف شوند مُلك را در خاك افكنند و به بوى « 1 » آن شتابان شوند .\r\n پادشاهان جهان از بدرَگى « 2 » * بو نبردند از شراب بندگى\r\nورنه ادهم‌وار سرگردان و دنگ مُلك را بر هم زدندى بىدرنگ \r\nو در كلام بعضى از ايشان هست كه « لو عَلِمَ المُلوك ما نَحنُ فيه لَنازَعُونا بالسُّيوف » . « 3 » و حال ابراهيم ادهم شاهدى ظاهر است بر اين ، براى آن كه او مزهء هر دو چشيده بود و وَلايت و وِلايت - به فتح و كسر - هر دو يافته و ايثار ثانى بر اوّل نموده . اللَّه سبحانه وليّم و ساير اخوان الهييّن تائبين را از مشارب ابرار بهره‌مند گرداناد و از طريق اشرار دور داراد ! بِمَنِّه وَ سِعَة كَرَمه و مَرحمته .  « وَ السَّلامُ عَلى مَنِ اتَّبَعَ الْهُدى »  « 4 » .\r\n\r\n\r\n","description":"","footnote":"\r\n( 1 ) . در حاشيه ف : سوى\r\n( 2 ) . بدرَگى : بدطينتى .\r\n( 3 ) . اگر پادشاهان به آنچه ما در آنيم پى برده بودند با شمشيرها به پيكار ما برمى خواستند .\r\n( 4 ) . و سلام بر آن كس كه از پى هدايت قدم نهد . سورهء طه ، آيهء 47 .\r\n","page_name":" 234 ","page_number":234},
  {"content":"\r\n\r\n\r\nمكتوب 58\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه الأمير محبّ الملّة و الدّين و اليقين الشيخ محمّد أيّده اللَّه تعالى .\r\n\r\nحُسن ظن به خدا\r\nامّا بعد ؛ خداى عزّوجلّ حسن ظنّى بر دل مؤمنان نهاده كه اگر در زير آسياى چرخ او را خرد كند و ذرّه ذرّه سازد ، يك ذرّه بدگمانى به او راه نيابد . چنانچه منقول است كه يكى از محبّان خداى مجروح افتاده بود و ناتوان و زنبوران فراوان به گرد او آمده بودند و لَخت لَخت گوشت از اندام او مىكندند چنانچه از تاب ، او بىتاب مىشد و از هوش مىرفت و باز به هوش مىآمد . كسى او را به آن حال ديد سرش را به كنار خود نهاد . چون به هوش آمد سر خود را در كنار او ديد و گفت : كيست كه در ميان من و ربّ من درآمده به خداى كه اگر پاره پاره كند عضو عضو مرا نيفزايد مرا با او جز محبّت .\r\n\r\nمحبت خدا\r\nدريغا ! كه قطره‌اى از آن محبّت در كام سالك چكد تا تلخ و شيرين جهان چون شكر خايد . اى ولىّ من ! خداى را عزّوجلّ با آدمى كار است ، او را به بازى نيافريده او را مترشّح آن كار مىگرداند . و براى آن غايت كه آدمى را براى آن آفريده‌اند چنين محنت‌ها و غم‌ها كه آدمى را مىرسد در جهان « 1 » اندك چيزى است .\r\n\r\n\r\n","description":"","footnote":"\r\n( 1 ) . م : كه آدمى را در جهان مىرسد .\r\n","page_name":" 235 ","page_number":235},
  {"content":"\r\n\r\nباش تا آن روز كه مؤمن به ديدار ملك غفور رسد و بال دولت برگشايد و در هواى سعادت خود پرواز كند . چون از او پرسند كه در دار دنيا كه در قفس شكسته بال و پريشان احوال بودى چه محنت ها كشيدى ؟ گويد : چه محنت و كدام محنت ؟ يا آن كه در بَرِ آن نعمت ، آن محنت را وزنى نيابد يا نعمتى كه در باطنِ آن فىالحقيقة محنت است ، بر اهل محبّت - بالباء الموحدّة التحتانيه - هم امروز آن را در مىيابند و به آن ملتذّند او را از آن روز ديده برگشايند كه جمال آن را تواند ديد لاجرم انكار كند كه آن محنت بوده و گويد غير نعمت چيزى بر من جارى نشده است .\r\n\r\nمقام توكّل\r\nجانم فداى دل اميدوار مؤمن باد كه هرچه خداى او را پيش آرد آن را بر احسنِ معامله حمل كند و محبّت خداى با تن و جان او آميخته باشد . و آن حسن ظن اثر آن محبّت باشد براى آن كه محبّ به محبوب نيكوگمان باشد . و از حسن ظن ، توكّل متولّد شود و هر بنده كه او به مقام توكّل رسيد رهيد . و گفته‌اند كه همه مقامى پشت و روى دارد الّا توكّل كه آن تمام روى است و هيچ پشت ندارد .\r\nاى ولىّ من ! محبّتِ همه چيز را فروگذار و به فرمان نيستى همه را فرو بيز و در محبّت خداى تعالى آويز و اعتماد بر اسباب دنيوى و تدبيرات واهى فروگذار و خود را بالكلّيه به خداوند غفّار سپار . و بدان كه چون در حصن حصين حمايت و حصار استوار رأفت حضرت عزّت درآمدى ، حوادث زمان و آفات دوران را بر تو ديگر دست نيست كه\r\n« لا إله إلا اللَّه حِصْني فَمَن دَخَلَ حِصْني أَمِنَ مِنْ عَذابي » « 1 »\r\nحصن خداى يكتاست . يكتا شو مر يكتا را كه آن زمان سَبَقْ « 2 » بردى ، سَبَقَ المُفرَّدون و السلام .\r\n\r\n\r\n","description":"","footnote":"\r\n( 1 ) . بحارالانوار ، ج 3 ، ص 13 .\r\n( 2 ) . سَبَقْ : آنچه در مسابقه بر سر آن شرط مىبندند .\r\n","page_name":" 236 ","page_number":236},
  {"content":"\r\n\r\n\r\nمكتوب 59\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه الأمير عماد الملّة و الدّين محمّد .\r\n\r\nيكدله با حق\r\nامّا بعد ؛ با وجود قيّوم ، خلايق برخود چه ستم مىكشد كه به غير او دل را مشغول مىدارند . و غير قيّوم در ذات خود زايل است ،  « كُلُّ شَيْءٍ هالِكٌ إِلَّا وَجْهَهُ »  « 1 » و تعلّق دل به زايل موجب تزلزل دل است ، چنانچه تعلّق دل به قيّوم موجب ثبات و قيام دل است .\r\nدريغا ! چرا مردمان دل خود را به ثبات و قيام نمىرسانند و در اضطراب و تزلزل مىدارند . قيّوم اوّل است ، از اوّل چرا در مىگذريد ؟\r\nو چه دانيد كه از اوّل كه درگذريد « 2 » بيابيد يا نيابيد ؟ محقَّق را گذاشتن به اميد محتمل از خود بعيد است . « أَصبتَ فَالْزِم » . « 3 » و ما به اين كلمه كنايتى كرديم از حالِ ممكن كه محتمل الطرفين است و حالِ ممكن آفرين كه متعيّن الوجود است و حالت خارجيه را در كسوت حالت عقليه بازنموديم كشف رتبه را نه نحو مدّت را ، آن را فهم كن !\r\nدريغا ! قيّوم محيط است ، قيّوم شهيد است ، قيّوم قريب است .\r\nمردمان چرا خود را دور افكنده‌اند ، در قيّوم از خود ياد كردن جفا است\r\n\r\n\r\n","description":"","footnote":"\r\n( 1 ) . همه چيز جز ذات ( پاك ) او فانى مىشود . سورهء قصص ، آيهء 88 .\r\n( 2 ) . م : چيزى ديگر يابيد يا\r\n( 3 ) . درست به هدف برخورد كرده‌اى پس آن را ملازم و همراه باش .\r\n","page_name":" 237 ","page_number":237},
  {"content":"\r\n\r\nفكيف از ديگرى .\r\nدريغا ! چرا مردمان قيّوم را گذاشته‌اند و بر خود و يكديگر مىتنند .\r\nبر تن مَتَن بر تن آفرين تن . اگر خداوند بنده را فقير خواهد حرامش باد كه او توانگرى خواهد . اگر خداوند بنده را ذليل خواهد حرامش باد كه او عزيزى يادآورد .\r\nدريغا ! كنف خداى مأمنى عَجَب است ، مردمان چرا در آن نمىگريزند تا به امن رسند ؟\r\n\r\nهمت بلند دار\r\nدريغا ! ايشان در آن كنف نمىگريزند يا خود آن كنف ايشان را به خود راه نمىدهد ؟ كه كنف خداى طاهر است ، ناپاكان را آن جا راه نباشد . كنف خداى شريف است ، دونان و بىهمتان را نسبت از آن كوتاه باشد و عالىهمّتان را جاى در علييّن باشد و سفله را جاى در سجّين و سافلين . حقيران را سروكار با محقّران باشد ، ايشان كجا محرم اسرار ربوبيّت باشند و سزاوار همنشينى رفيق اعلى ؟\r\nاللَّه سبحانه وليّم را از عالىهمّتان گرداناد ! و از تعلق بما سوى اللَّه و از محدَثات كه باعث حدَث دل است پاك داراد ! إِنَّهُ وَلىّ ذلِك و هو حَسبُنا و نعم الوكيل .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nمكتوب 60\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه مولانا مجد الملّة و الدّين سلام اللَّه ، سلّمه اللَّه .\r\n\r\nاوصاف مردان خدا\r\nامّا بعد ؛ شوكت و قدرت ملوك ارض و اعاظم دنيا تمويهى « 1 » است كه چون بغور آن رسند همه عجز و ناتوانى و ذلّ باشد . قوّت و قدرت حقيقى در ملكوت اعلى است . قلوب ارباب همم جز به ذكر ملكوت اعلى نياسايد وايشان را به ملكوت اعلى شوقى و تعطّشى ثابت باشد مانند تعطّش تشنه به آب . اگر ساعتى از آن بازافتد در قلق و اضطراب افتند و چون ذكر ملكوت اعلى بر ايشان حاضر شود ايشان را چندان قوّت و اهتزاز حاصل شود كه تلخىهاى جهان بر كام ايشان شيرين گردد و سختىهاى دنيا برايشان آسان گردد .\r\nايشان آسمانيان باشند در زمين ، إلهيان باشند در بشر . مَثَل ايشان در ارض مَثَل نجوم باشد در سماء ؛ نورانى گوهر ، روحانى پيكر ، عالى منظر ، مبارك اثر . گوهر ايشان از كانى ديگر باشد و تركيب ايشان از اركانى ديگر . چون فيروزهء ايشان بدرخشد ايشان را مباينتى با ساير بشر ثابت گردد چون مبانيت فرشته با بشر ، بل فرشته از ايشان چنان افتد كه بشر از فرشته . نور ايشان چون از مشكوة بتابد چشم و چراغ عالم گردد .\r\nدُرِّ ايشان چون از صدف بيرون آيد گوشوارهء عرش گردد .\r\n\r\n\r\n","description":"","footnote":"\r\n( 1 ) . تمويه : دروغ آراستن ، نيرنگ زدن .\r\n","page_name":" 239 ","page_number":239},
  {"content":"\r\n\r\nدريغا ! اى برادر به دل در چرا نمىكوشى ؟ و چرا نمىجوشى ؟ و چرا آفتاب به گِل مىپوشى ؟ آفتاب به گِل نمىتوان پوشيد تو خود مىپوشى . بگوى چرا خاموشى ؟ بفهم چرا مدهوشى ؟ بشنو اگر صاحب گوشى ! پندارى كه مردمان مىگويند و مىشنوند ؟ آرى گفت و شنيدى چون گفت و شنيد آن شخص كه در درون آيينه است از گفت و شنيد خود بىخبر ؛ گويا است بىقصد ، شنوا است بىفهم ، خندان بىتعجّب ، گريان بىتوجّع . « 1 » آخر نشنيدى  « صُمٌّ بُكْمٌ عُمْيٌ » .  « 2 » اگر آنچه ايشان را است شنيدن بودى اصَم ايشان را چرا خواندى ؟ يا اگر گفتن بودى ابْكَم چرا گفتى ؟ يا ديدن بودى اعمى چرا ناميدى ؟ رويى از كدو راست كند و ديده‌اى از يخ در آن نهد چون تَبِش آفتاب بر آن يخ افتد بگدازد و كدو بدرخشد . آنش گريه ، اينش خنده ، گريه و خنده مردمان بلامزاح همين مزاج دارد .\r\n\r\nزنده حقيقى\r\nاى برادر ! در كلام مجيد خوانده‌اى  « اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ »  « 3 » اگر مردمان زنده‌اند رسول چگونه ايشان را زنده مىسازد و اين خود تحصيل حاصل است . هر آينه ايشان زنده نيستند تا ايشان را به زندگى بخوانند . و هر زندگى را چشم و گوشى باشد چون آن زندگى بيابند آن چشم و گوش برگشايند « 4 » و گوش آن زندگى باز كنند ، آن گاه بينا و شنوا به حقيقت باشند . اين چشم و گوش طلسم است كه حالا دارند و زندگى طلسم طلسم آيد و روَد و گيرد و گذارد . و امّا اين\r\n\r\n\r\n","description":"","footnote":"\r\n( 1 ) . توجّع : درد .\r\n( 2 ) . آن‌ها كران ، گنگ ها و كورانند ؛ سورهء بقره ، آيهء 18 .\r\n( 3 ) . دعوت خدا و پيامبر را اجابت كنيد هنگامى كه شما را به سوى چيزى مىخواند كه شما را حيات‌مىبخشد ! سورهء انفال ، آيهء 24 .\r\n( 4 ) . م 4278 : چون آن زندگى بيابند چشم آن زندگى برگشايند .\r\n","page_name":" 240 ","page_number":240},
  {"content":"\r\n\r\nها در او از جاى دگر باشد نه از آن جا كه اوست . و اگر تأمّل كنى اين حال در كار خلايق باز توانى يافت چه ايشان ندانند كه در چه كاراند ، چون دوابّ با افسار هر سويشان كشند ،  « إِنَّ شَرَّ الدَّوَابِّ عِنْدَ اللَّهِ الصُّمُّ الْبُكْمُ الَّذِينَ لا يَعْقِلُونَ »  « 1 » مگر مؤمنان نيكو كردار وَ قليلٌ ما هُم . اى برادر ! بكوش كه خود را داخل زندگانى كنى و اين معنى به دوام ذكر خداى حاصل شود وفكر در آلاى او و حبّ مساكين و ترك اقتدا به هدى جبّارين به همه حال مىكوش .\r\n اين طلبكارى مبارك جنبشى است * اين طلب در راه حق مانع كُشى است \r\nو هو حسبي و نعم الوكيل و السلام على وليّي و رحمة اللَّه و بركاته .\r\n\r\n\r\n","description":"","footnote":"\r\n( 1 ) . بدترين جنبندگان نزد خدا ، افراد كر و لالى هستند كه انديشه نمىكنند . سورهء انفال ، آيهء 22 .\r\n","page_name":" 241 ","page_number":241},
  {"content":"\r\n\r\n\r\nمكتوب 61\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الأخ الودود الحافظ شهاب الدّين داود .\r\n\r\nدنيا براى آخرت\r\nامّا بعد ؛ برخوردارى از ديدار يكديگر در آن جهان بايد جست كه روزگارِ آن سر نمىآيد و نعيم آن مقيم است . زندگانى دنيا به مؤمنان از براى آن داده‌اند كه آن را صرف برخوردارى كنند ، چه برخوردارى چند روزه پيش همّت مؤمن به چيزى نيرزد . زندگانى دنيا ايشان را براى آن داده‌اند كه اسباب مواصلت آن جهانى به دست آورند و زاد آخرت كسب كنند . و آنچه توشه سفر آخرت تواند بود چيزى است به غايت سبك و به غايت نفيس ، براى آن كه راه دور و دراز است و در راه دور حمل هاى فراوانِ گران بر نتوان داشت و به منزل نتوان رسانيد ، حملى اندك بايد قيمتى همچون جوهرهاى نفيس كه به وزن سبك باشد به قيمت گران ، چشم بيگانگان به آن نيفتد و دست دزدان از آن كوتاه باشد .\r\nو چون وقت حاجت افتد بهاءِ گران « 1 » توان فروخت كه تمام مصالح و ما يحتاج از آن راست كنند .\r\n\r\nعلم و اخلاص\r\nو آنچه در آخرت به منزلهء جوهر نفيس است عمل به اخلاص است و اخلاص به قدر شناخت است و شناخت به حسب مرتبهء شخص\r\n\r\n\r\n","description":"","footnote":"\r\n( 1 ) . م : به بهاء گران\r\n","page_name":" 242 ","page_number":242},
  {"content":"\r\n\r\nاست در دانش . از اين جهت گفته‌اند كه دو ركعت نماز كه دانا گذارد به ثواب از هزار ركعت كه غير دانا گذارد افزون است . و در حديث آمده كه خواب دانا بهتر از عبادت نادان است . نادانى كه به دانش حقيقى نرسيده باشد اگرچه ديده بر هم فشارد و سر پيش افكند و اطراف ساكن گرداند آن نه اخلاص و خشوع الهى باشد و چون بنگرى گرفتار خيالى باشد .\r\n گر بكاوى كوشش اهل مجاز * تو به تو گنده بود همچون پياز \r\nدر زمان حضرت اميرالمؤمنين عليه السلام گويند كسى سوگند خورد به آن كس كه محتجب است به هفت آسمان . حضرت اميرالمؤمنين على عليه السلام فرمود كه سوگند نه به خداى خورده است .\r\nاز به حق ناطق جعفر بن محمّد الصّادق عليهما السلام پرسيدند كه چرا دعاى ما مستجاب نمىشود ؟ فرمود : براى آن كه كسى را مىخوانيد كه او را نمىشناسيد . اهل مجاز نماز دور و دراز را توانند گذارد و اعمال بِرِّ فراوان توانند كرد ، امّا عمل بسيار كه بىمتانت علم باشد به منزله بار آبگينه است به وزن بسيار و به قيمت اندك و پيوسته در معرض آفت . و راه دور و دراز بار آبگينه كجا به منزل توان رسانيد ؟\r\n تا تو را از تو شيشه در بار است * از تو تا دوست راه بسيار است \r\nو آن مقدار از آن كه برسد چه قيمت داشته باشد ؟ آدمى كه خود را به كمال آدميّت رساند هم به وصلهء خود نشيند و هم به وصلهء ديگران ، براى آن كه خلايق همه نه به خود نزد خداى عزّوجلّ راه مىيابند ، بعضى به حسن عمل خود آن جا راه مىيابند و بعضى به شفاعتِ بعضى . و شفاعت از آنِ انبياء و علماست .\r\n\r\nعالم ربّانى\r\nو عالِم كه صاحب شفاعت است نه آن كس است كه نحو و صرف خوب داند يا علم فتوى و روايت . عالم كه صاحب شفاعت باشد آن\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nكس است كه دانش حقيقى كه موهبت ربّانى است و ميراث نبوى ، او را كرامت گردد .\r\nو همهء سالكان اين دانش را مىجويند و هركس از ايشان كه به مراد خود رسيد به اين دانش رسيد ، چنانچه در خبر آمده كه\r\n« ما اتَخَذَاللَّهُ وَليّاً جاهِلًا قَطُّ » . « 1 »\r\nآن برادر بايد كه همّت خود را صرف اكتساب اين دانش دارد كه چون به اين دانش رسيد به حقّ خود ايستادگى نمود و به حقّ والدين و اقارب و ساير ذوىالحقوق مىتواند نشست و به ايشان نفعى مىتواند رسانيد ، نفعى كه سزاوار آن باشد كه آن را نفع شمارند كه آن نفع دينى است در آخرت و نفع تعليم و تذكير امور اخروى و امور الهى در دنيا .\r\nاكنون اگر مىداند كه وصول او به اين دانش در آن جانب بهتر به حصول مىرسد آن جا درنگ كند و الّا كه مىداند كه اين معنى در اين جانب مرجوّتر است هرچند زودتر متوجّه اين جانب شود و هيچ چيز را با آن مُساهِم و مقابل نشمرد و بداند كه در اين جانب اگر به اشغال صورى مشغول باشد آن صورت ، قالب معنى است كه به روابط غامضه و علايق دقيقه به آن صورت باز بسته ، اگرچه هر فهم به كُنه آن رابطه و حقيقت آن علاقه نرسد . و مطمح نظر در حال او نيست جز ترقيّات معنويه و آنچه وسيلهء آن باشد از آن امور . و سبب آن يا سببيّتى ظاهر كه هركس دريابد يا سببيّتى دقيق كه جز آن كس كه عارف غوامض الهى باشد به كُنه آن نرسد .  « وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ »  . « 2 »\r\n\r\n\r\n","description":"","footnote":"\r\n( 1 ) . خداوند هيچ ولىِّ جاهلى برنگزيده است . جامع السعادات ، ج 3 ، ص 140 .\r\n( 2 ) . و خداوند هر كه را بخواهد به راه راست هدايت مىكند . سورهء بقره ، آيهء 213 .\r\n","page_name":" 244 ","page_number":244},
  {"content":"\r\n\r\n\r\nمكتوب 62\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و عوني إِلى اللَّه الأمير محبّ الملّة و الحقّ والدّين الشيخ محمّد نصره اللَّه و أيّده بمنّه .\r\n\r\nپيروى از اهل بصيرت\r\nامّا بعد ؛ چنانچه اعضاء آدمى به جد در كار باشد بى آن كه دانشى در ايشان باشد به دانشى كه در دل است ، همچنين جماعتى كه پيروان صاحب بصيرت باشند كار كنند به بصيرتى كه در آن صاحب بصيرت است ، ليكن روز قيامت اعضا رنگِ روح گيرند تا آن كارها كه نه به دانش خود مىكردند همه با دانش شود و ذوق دانش به همهء وجود آدمى رسد ، ضربى « 1 » از رسيدن . و همچنين پيروان صاحب بصيرت رنگ او گيرند تا آن اعمال كه نه از بصيرت خويش مىكردند عين بصيرت گردد .\r\nو اگر كسى بر قانون صدق و اخلاص متابعت صاحب بصيرت به جاى آورد در مدّت اين حيات از اذواق صاحب بصيرت چيزى در او حاصل شود . همين كه عمل مجرّد كند امّا به شرط اخلاص و بر اين بميرد ، بعد از مرگ خداى عزّوجلّ از آن اذواق وى را چشاند .\r\n\r\nاخلاص\r\nغرض آن كه سالك صادق بايد كه جز با كاركردن و راه رفتن بر قانونى كه باز نموده‌اند كار ندارد . و اگر حصول چنان اذواق كه عارفان نشان مىدهند در خود نيابد از رَوِش باز نايستد و بداند كه آنان كه\r\n\r\n\r\n","description":"","footnote":"\r\n( 1 ) . ضربى : گونه‌اى .\r\n","page_name":" 245 ","page_number":245},
  {"content":"\r\n\r\nصاحب بصيرت‌اند در رستگارى آخرت هم نه معوّل « 1 » بر آن بصيرت خود دارند ، بلكه بصيرت بر نبى صلى الله عليه و آله و سلم . به بركت آن كه به اخلاص متابعت او مىكنند بعد از مرگ از بصيرت نبى صلى الله عليه و آله و سلم شعاعى بر ايشان افتد و به آن بصيرت راه بهشت ببينند ، براى آن كه بهشت در مقامى آفريده شده است كه جز نور بصيرت نبى به آن نمىرسد .\r\nپس بايد كه سالك باك ندارد از آن كه عملى مجرّد كند كه آن‌ها كه مستبصرانند همه معوّل جز بر عمل مجرّد ندارند و نجات خويش را از آن عملِ به اخلاص اميد مىدارند نه بر بصيرت خويش . جز آن كه چون بصيرت زياده باشد صدق و اخلاص با آن نبى زياده خواهد بود از آن حيثيت كار ايشان بالاتر است . و چون بهشت جز به نور نبى ديده نگردد و جز به نور نبى به آن نتوان رسيد ، اتباع و متبوعين همه يكسان شدند در آن كه همه روى به آن نورشان مىبايد كرد و متبوع هيچ كار نمىكند جز آن كه نور نبى ، تابع را نشان مىدهد و روى او به سوى آن مىكند ؛ پس متابعت آن واجب است نظر به آن كه خبر از طور نبى مىدهد و متابعت او متابعت نبى است نه از آن روى كه او است .\r\n\r\nدر پى پيامبر صلى الله عليه و آله\r\nو جماعة فلسفيان « 2 » - لعنهم‌اللَّه - اعتقاد كرده‌اند كه مگر به نور بصيرت خويش بهشت را توانند ديد و سر از متابعت پيغمبران پيچيده‌اند . خبر ندارند كه آن چراغ دانشِ ايشان به اوّل صرصرى كه خواهد وزيد از صرصرىهاى آن جهان فروخواهد مُرد و جز آفتاب بصيرت نبى پيش چنان صرصر نمىايستد كه فرو نميرد . و آنچه\r\n\r\n\r\n","description":"","footnote":"\r\n( 1 ) . معوّل : تكيه گاه .\r\n( 2 ) . توضيح : مقصود مىبايد گروهى از فلاسفه باشند كه پاى بند به شريعت خدايى نيستند ، همان گونه كه از ادامهء كلام قطب استفاده مىشود .\r\n","page_name":" 246 ","page_number":246},
  {"content":"\r\n\r\nفلسفيان را نسبت با نبى روى نموده است مبتدعان را نسبت با علما كه راه نمايند به سوى نور نبى روى نموده ، كه گمان برده‌اند كه مگر به خود به سوى نور او راه توانند برد و سر از متابعت سلف و ائمهء دين و راه‌نمايان طريق يقين پيچيده‌اند . چون علىالاجمال تابع نور نبىاند مؤمن‌اند ، امّا چون سر از پيروى وارثان نبى پيچيده‌اند در مقام تفضيل به آن نور مهتدى نشده‌اند و خطاها كرده هر آينه در دنيا مبتدع و مذموم‌اند و به مخالفت حضرت رسالت صلى الله عليه و آله و سلم موسوم و در آخرت معاتبات « 1 » و معاقبات و انحطاط رتبه در شأن ايشان مقرّر و معلوم الّا ما عَفَى اللَّه تعالى .\r\nعقيده صحيحه اين است كه بندهء خداى تعالى باشند و امت محمّد و تابع ائمه دين . هركس كه به اوّل مُقِر باشد و به دوم نباشد كافر باشد . و هركس كه به دوم مُقِر باشد و به سيوم نه ، مبتدع باشد . خداى عزّوجلّ جماعت اخوان و ساير امت محمّد را صلى الله عليه و آله و سلم از شرّ هر مبتدع نادان و جاهل فتّان محمى و محفوظ داراد بِمَنّه وَ سِعَة كَرمه ! و لاحول و لا قوة إلّا باللَّه العليّ العظيم .\r\n\r\n\r\n","description":"","footnote":"\r\n( 1 ) . معاتبات : باز خواست‌ها .\r\n","page_name":" 247 ","page_number":247},
  {"content":"\r\n\r\n\r\nمكتوب 63\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى سيّد الإخوان الإلهيّين و سائر الإخوان أجمعين الشيخ كريم الدّين .\r\n\r\nنورانيّت دل\r\nامّا بعد ؛ نفس از نار است و دل از نور ، قياس حال دل از حال كواكب بايد كرد و قياس حال نفس از حال مصابيح . چنانچه روشنى چراغ به مدد روغن باشد كه از خارج رسد ، تا آن مدد و اصل باشد آن چراغ افروخته باشد و چون آن مدد كمى گيرد چراغ روى در فرو مُردن آورد ؛ همچنين روشنى و افروختگى صاحب نفس از مدد مال و جاه و لذّات و شهوات كه از خارج ذات اين كس است باشد ، تا آن امور منتظم است و مدد آن به او و اصل تازه روى و گشاده و خوشحال است و چون آن مدد روى در كمى نهد حال او روى در خرابى آورد و پژمردگى و كَآبت « 1 » و حُزن و تيرگى بر او بازديد آيد .\r\nامّا صاحب دل ، روشنى در ذات او است بى علّت و سبب و معونت و مدد ، مانند روشنى ماه و آفتاب و ستاره . اگر جهان از جاى برود دل او از جاى نرود . و اگر عالم تيره شود او تيره نگردد و او به ذات خود تازه و روشن است نه به مدد جهان . خداى عزّوجلّ او را در ذات خود روشن آفريده و روشنى او را مربوط به چيزى از جهان نساخته و به امرى\r\n\r\n\r\n","description":"","footnote":"\r\n( 1 ) . كَآبت : غم و اندوه .\r\n","page_name":" 248 ","page_number":248},
  {"content":"\r\n\r\nخارج از ذات او باز نبسته . چون چنين است خردمند بايد كه متابعت احكام كند تا سلطان دل او آشكارا گردد و به نورِ باقى رسد و قيام به ذات خويش حاصل كند . و واى بر آن كس كه روشنائى او به چراغ نفس باشد ، آن دم كه مدد آن چراغ به مرگ بالكليّه منقطع گردد هر حزن و كآبت كه او را اين دم براى قلّت مددكار روى نمايد آن دم به يك بار مجموعه بر او فرود آيد .\r\n\r\nطلوع نور دل\r\nاى اخوان ! دست از سلوك راه دل مداريد كه چون تباشيرِ صبحِ ظهورِ دل طلوع كند ، آن روى نمايد شما را از سرور كه ملوك بر سُرُر آن را نيافته باشند ، كه « 1 » در دنيا روى ننمايد در آخرت اين در بگشايد . غم مخوريد اى اخوان ، سالك چون كارِ آخرت كند و آخرت خود را آبادان كند ، به ناچار در دنياى او قصور پديد آيد و ويرانى روى نمايد هر آينه او را تعجيل رفتن به آخرت باشد براى آن كه از ويرانى به آبادانى مىرود . و مُعرِض ، چون كارِ دنيا كند و دنياى خويش را آبادان كند به ناچار در آخرت او قصور پديد آيد و ويرانى روى نمايد هر آينه او را ترس از رفتن به آخرت باشد براى آن كه از آبادانى به ويرانى مىرود . و يكسان نيست كسى كه مرگ بر او فرود آيد و او را تعجيل مرگ بوده باشد با كسى كه مرگ به او فرود آيد و او از مرگ ترسان و هراسان بوده باشد .\r\n« مَنْ أَحَبَّ لِقاءَ اللَّهِ أَحَبَّ اللَّهُ لِقاءَهُ وَ مَنْ كَرِهَ لِقاءَ اللَّهِ كَرِهَ اللَّهُ لِقاءَهُ » . « 2 »\r\nو چون خداى عزّوجلّ لقاء كسى را مكروه دارد چون به خداى رسد\r\n\r\n\r\n","description":"","footnote":"\r\n( 1 ) . م 4278 : كه اگر\r\n( 2 ) . هر كه ديدار خدا را دوست دارد خداى نيز ديدار او را دوست دارد و هر كس از ديدار خداىناخشنود باشد خدا نيز ار ديدار او نا خشنود است . كافى ، ج 3 ، ص 134 .\r\n","page_name":" 249 ","page_number":249},
  {"content":"\r\n\r\nخداى را نيابد جز غضبان . و واى بر كسى كه خداى تعالى را غضبان يابد ، براى آن كه اگر ديگرى بر او غضبان باشد از وى به خدا پناه برد امّا چون خداى بر او غضبان باشد پناه از او به كه برد .\r\n لَو بغَيرِ الماءِ حَلْقي شَرِقَ * كُنْتُ كَالغَضْبانِ بِالماءِ اعتِضادي « 1 » \r\nاى اخوان ! در اين جهان همه‌كس سرگردان‌اند و راه و رويى پديد نيست و كس نمىداند كه چه مىشود ، دست از دامن پيغمبران خداى چگونه توان داشت ؟ واى بر اعمى آن دم كه دامن قائد از دستش برود .\r\nانديشهء مفتِن « 2 » و عقل نارسيده ، وسوسه مىكند و عشوه مىدهد كه دست از دامن ايشان بدار كه به چراغ ما اين راه توان رفت . واى بر آن كس كه عشوه خَرَد و از رفيق باز برد . و چراغ انديشه به هر بادى مىميرد امّا آفتاب نبوّت آن سراج وهّاج است كه هيچ ريح عاصف آن را نتواند كُشت . چراغ فلسفيان كور و چراغ پيروان انبياء روشن إِلى يوم النّشور .\r\n « وَ السَّلامُ عَلى مَنِ اتَّبَعَ الْهُدى »  « 3 » .\r\n\r\n\r\n","description":"","footnote":"\r\n( 1 ) . اگر چيزى جز آب در گلويم گير كرده بود ( به كمك آب ان را بر طرف مىكردم ولى ) اكنون مانند انسان خشمناكى هستم كه يارى رسانم آب است .\r\n( 2 ) . مفتِن : فتنه‌انگيز .\r\n( 3 ) . و سلام بر آن كس كه از پى هدايت قدم نهد . سورهء طه ، آيهء 47 .\r\n","page_name":" 250 ","page_number":250},
  {"content":"\r\n\r\n\r\nمكتوب 64\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى سيّد الإخوان الإلهيّين و سائر الإخوان أجمعين .\r\n\r\nاستقامت\r\nامّا بعد ؛ نتايج كارها در پايان آن مىباشد . آدمى متلوّن به هيچ نتيجه نمىرسد براى آن كه هيچ كار به پايان نمىرساند . هر پاره وقت صرف كارى مىكند و آن را به پايان نارسانيده و ثمرهء آن نيافته كارى ديگر پيش مىگيرد و با آن كار همان مىكند كه با كار اوّل و همچنين با ثالث و رابع وَ بالغاً ما بَلَغ . « مَنْ ثَبَتَ نَبَتَ » . « 1 » طريق استقامت پيش بايد گرفت تا به جايى رسند و ثمره بيابند .\r\nقال رسول اللَّه صلى الله عليه و آله و سلم : « قُلْ آمَنْتُ بِاللَّهِ ثُمَ اسْتَقِمْ » . « 2 » اين جماعت اخوان روى از همه چيز و همه كس بگردانيده‌اند و روى به خدا كرده‌اند بايد كه روى از آن سوى نگردانند كه خداى عزّوجلّ خَلف همه‌چيز و همه‌كس است و هرچه از كسى يا چيزى متمشى است در خداى عزّوجلّ آن هست . بلى ثبات و استقامت مىبايد چندان كه رحمت خداى عزّوجلّ نيز روى به سوى ايشان كند و حسنهء  « فَاذْكُرُونِي »  به جزاء  « أَذْكُرْكُمْ »  رسد آن گاه همه سختى ها متبدّل به سهولت مىشود .\r\n\r\n\r\n","description":"","footnote":"\r\n( 1 ) . آن كه استوار باشد مىرُويَد .\r\n( 2 ) . بگو به پروردگار ايمان آوردم آن گاه استقامت بورز . مجموعه ورام ، ج 1 ، ص 104 .\r\n","page_name":" 251 ","page_number":251},
  {"content":"\r\n\r\n\r\nذاكر و مذكور\r\nصعوبت سالك چندان است كه در مقام ذاكريّت است ، چون مقام مذكوريّت رسيد كار آسان شد و هيچ دشوارى نماند . محبّت حامل است و مصعوب « 1 » امّا محبوب ، محمول است و مُرفَّه ، ليكن شما دانيد كه كار آسان نيست . بر درگاه او خاك مىبايد شدن . در راه او نه هركس كه روى دلى نمود فى الحال از آن سوى روى لطف با او كردند ؛ هزار امتحان در راه است ،    « الم أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ » .    « 2 »\r\nچون سالك دست سلوك بر خود نهاد و بر آن مستقيم شد سزاوار آن گشت كه بر او اقبال كنند امّا تا مستقيم نشده و اعتماد بر او نيست جواهر اسرار خويش با او در ميان نتوان نهاد و او را محرم راز خويش نتوان ساخت .\r\nاى اخوان ! جماعتى خدمت ملوك گزيده‌اند شما خدمت ملك‌الملوك .\r\nكار شما مشكل‌تر است براى آن كه هرچند پادشاه اعظم باشد ديرتر كس را به خود راه دهد و تا او كس را به خود راه ندهد حلاوت خدمت نيابد و چون حلاوت خدمت نيابد خدمت كردن تلخ باشد ، امّا هرچند مشكل‌تر مزد سنگين‌تر . آن روز كه شما را بار دهند شما را از مواهب ملك الملوك آن حاصل آيد كه خدّام ملوك به خواب نديده باشند و هرگز به گوش نشنيده .  « فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ » .  « 3 » زينهار كه اگر مواهب تاخير شود عجلهء خَلقى كه  « خُلِقَ الْإِنْسانُ مِنْ \r\n\r\n\r\n","description":"","footnote":"\r\n( 1 ) . در حاشيه ف : متعوب\r\n( 2 ) . آيا مردم گمان كردند همين كه بگويند : « ايمان آورديم » ، به حال خود رها مىشوند و آزمايش نخواهند شد ؟ ! سورهء عنكبوت ، آيهء 1 و 2 .\r\n( 3 ) . هيچ كس نمىداند چه پاداش هاى مهمّى كه مايهء روشنى چشم هاست براى آن ها نهفته شده . سورهءسجده ، آيهء 17 .\r\n","page_name":" 252 ","page_number":252},
  {"content":"\r\n\r\n عَجَلٍ »  « 1 » به كار مىآوريد كه سست شويد و از كاربان ايستيد . كار بزرگ بزرگانه باشد .\r\n« الْعَجَلَةُ مِنَ الشَيْطانِ\r\nوَ التَّأَنّي مِنَ الرَحْمانِ » . « 2 » كار خداى موى به موى باشد ، دير آيد امّا درست آيد .\r\n\r\nبه فرمان خداوند\r\nاى اخوان ! به خداى كه صرفه با خدّام خداى است نه با خدّام ملوك .\r\nاى اخوان ! سختى دو روزه بكشيد تا لذّت راحت ابدى بچشيد . اى اخوان ! همراهى پيغمبران عليهم السلام دوست‌تر داريد از همراهى جبّاران . اى اخوان ! قصّهء اصحاب اخْدود شنيده‌ايد كه ايشان را در آتش مىانداختند كه از خداى برگردند ، در آتش مىرفتند و از خداى برنمىگشتند . مبارك باد آن جوانمردان را چنان مردى . ايشان آن آتش را چه وزن نهند كه آن آتش محبّت كه در درون ايشان است اگر زبانه زند همه آتش هاى جهان را بسوزد جز با مؤمن\r\n« فَإِنَّ نُورَكَ اطْفَأَ نارى » . « 3 »\r\nاى اخوان ! جوانمردى و حق‌شناسى اقتضاى آن كند كه آفريده با آفريدگار خويش چنان باشد و آن كس كه چنان نباشد بد گوهر و حق‌نشناس و ناجوانمرد باشد . و نامرد آن كس است كه خودى خود در راه خدا ننهد . بارى :\r\n ما فداى يار كرديم نيم‌جان خويش را * بيش از اين دسترس نباشد مردم درويش را « 4 » \r\nو السلام على الإخوان أجمعين .\r\n\r\n\r\n","description":"","footnote":"\r\n( 1 ) . ( آرى ، ) انسان از عجله آفريده شده ؛ سورهء انبياء ، آيهء 37 .\r\n( 2 ) . آرامى و شكيب از خداى رحمان است و شتاب از شيطان . وسائل الشيعة ، ج 27 ، ص 169 . درمصدر : « الاناة من الرحمن و العجلة من الشيطان » است .\r\n( 3 ) . نور تو آتش مرا خاموش كرد . مستدرك الوسائل ، ج 4 ، ص 388 . در مصدر : « اطفأ لهبى » است .\r\n( 4 ) . م : دسترس زين بيش نبود مردم درويش را\r\n","page_name":" 253 ","page_number":253},
  {"content":"\r\n\r\n\r\nمكتوب 65\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى أمير الإخوان الإلهيّين و سائر الإخوان أجمعين .\r\n\r\nرفع حجاب\r\nامّا بعد ؛ چون چيزى به قدر ناخنى پيش چشم بدارند حجابِ آفتابِ مرتفع گردد و مانع ادراك آن شود . همچنين هستى آدمى با صغر و حقارت آن چون آدمى پيش خود بدارد و اعتنا و التفاتش به سوى آن باشد حجاب گردد ميان او و خداى عزّوجلّ . و حجاب اعظم كه دگر حُجب از آن متكوّن « 1 » گردد همين است . از اين جهت گفته‌اند : « دَعْ نَفْسَكَ وَ قَدْ وَصَلَتْ » و قد نظمَه الشاعر حيثُ قال : « 2 »\r\n ميان عاشق و معشوق هيچ حايل نيست * تو خود حجاب خودى حافظ از ميان برخيز \r\n\r\nواگذارى به خدا\r\nپس وظيفه سالك آن است كه هستى خود بذل كند تا راه بر وى گشاده گردد . و بذل وجود آن باشد كه خود را به خداى بازگذارد تا هرچه خواهد با وى كند و هر چون كه خواهد او را تصريف فرمايد ، كما قال بعض العارفين : « دَعْ نَفْسَكَ لِخالِقِها يَفْعَلُ بِها ما يَشاءُ لاتَدْخُلْ في الْبَيْنِ » . « 3 »\r\n\r\n\r\n","description":"","footnote":"\r\n( 1 ) . متكوّن : به وجود آمده .\r\n( 2 ) . « خود را رها كن كه به تحقيق رسيدى » و شاعر اين را به شعر در آورده است .\r\n( 3 ) . همان گونه كه بعضى عارفان گفته‌اند : جان خود را به آفريننده‌اش واگذار تا آنچه خواهد با او كند و تو خود را در ميانه ميار .\r\n","page_name":" 254 ","page_number":254},
  {"content":"\r\n\r\nغمخوارى خود نكند و به آن كه عزيز باشد يا ذليل ، غنى باشد يا فقير ، خوشحال باشد يا بدحال ، مبالات ندارد و در كار خداى باشد و كار خود به خداى باز گذارد . و چون كار خود به خداى بازگذاشت ديگر فضولى نكند و در مقام تفصيل ، خلاف آنچه در محل اجمال با خود مقرّر كرده به عمل نياورد . و بايد كه خدمت او خداى را عزّوجلّ به محض اخلاص باشد نه براى غرضى ؛ كه عمل طيّب آن است كه از شوب غرض خالى باشد و چنين عمل شكر احسان خداى عزّوجلّ تواند بود ، براى آن كه احسان خداى عزّوجلّ بىغرض است . پس چون از بنده خدمتى بىغرض به وجود آيد شايسته آن احسان باشد و در برابر آن افتد و الّا فَلا .\r\n\r\nاخلاص\r\nو آنچه نقل مىكنند كه چون رسول اللَّه صلى الله عليه و آله و سلم فرمود :\r\n« اعْمَلُوا فَكُلٌّ مُيَّسرٌ لِما خُلِقَ لَهُ » « 1 » ،\r\nيكى از اصحاب فرمود كه\r\n« الآنَ قَدْ طابَ الْعَمَلِ » « 2 »\r\nشايد كه اشارت به اين معنى باشد . براى آن كه چون معلوم شد كه هركس براى كارى مخلوق شده‌اند و البته در آن مستعمل خواهند شد ، حاجتى به تدبير نماند و تاثيرى بر آن مرجوّ « 3 » نه . هر آينه كارى كند به محض اخلاص كند بى شوب غرضى . و الحق عمل آن زمان خوش باشد كه نفس بيگانه در ميان نيست و ميان عبد و ربّ ميانجىگرى نه .\r\nاللّهُمَ لاتَحْرِمْنا مَقاماتِ المُقَرَّبينْ و السلام على الإخوان أجمعين .\r\n\r\n\r\n","description":"","footnote":"\r\n( 1 ) . كار كنيد كه هر كس كارى برايش آسان است كه براى آن آفريده شده است . بحارالانوار ، ج 5 ، ص 157 .\r\n( 2 ) . اكنون كار گوارا شد .\r\n( 3 ) . مرجوّ : مورد اميدوارى .\r\n","page_name":" 255 ","page_number":255},
  {"content":"\r\n\r\n\r\nمكتوب 66\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الإلهيّين ثبّتهم اللَّه على الصراط المستقيم .\r\n\r\nمعرفت خداوند\r\nامّا بعد ؛ حكمت آفرينش عالم آن است كه ذات مقدّس خداى عزّوجلّ معروف گردد و به جمال و كمال معروف و به حسن ثنا مذكور كما وَرَدَ فى الخَبر :\r\n« كُنْتُ كَنْزاً مَخْفيّاً فَأَحْبَبْتُ أَنْ أُعْرَف فَخَلَقْتُ الْخَلْقَ لِكَي أُعْرَف » . « 1 »\r\nپس اهل معرفت و ذكر مقصود بالذّاتند در هستى و غير ايشان از بنى آدم مقصود بالتّبع‌اند و آلات انتظام جهان از قبيل انعام و نباتات و غيرها ، تا جهان به ايشان منتظم گردد و عارف صاحب كمال در جهان بازديد تواند آمد . و اين سخن به براهين عقليّه و دلايل نقليّه و بيّنات كشفيّه و آيات ذوقيّه معلوم و محقّق گشته . چون اين مقدمه معلوم شد ظاهر گشت كه هر آدمى كه كوشش او نه در تحصيل معرفت خداى عزّوجلّ و مشاهده آثار حكمت و تعرّف دلايل ربوبيّت او باشد ، بلكه كار خود را راست داشتن مصالح تن و خدمتكارى جهان ساخته باشد به مقام دوابّ راضى شده و ظلم بر خويش كرده ، چه بعد از آن كه او را ميسّر بود كه در اعلى علييّن مقام گيرد و مخدوم جهان باشد در اسفل السّافلين جاى ساخت و خادم جهان شد .\r\n\r\n\r\n","description":"","footnote":"\r\n( 1 ) . من گنجى پنهان بودم پس دوست داشتم كه شناخته شوم پس خلق را آفريدم تا شناخته شوم . بحارالانوار ، ج 84 ، ص 198 .\r\n","page_name":" 256 ","page_number":256},
  {"content":"\r\n\r\n\r\nعبادت خداوند\r\nجماعت اخوان ما نبايد كه از ستمكاران بر خويش باشند و از آنان كه به مقام انعام راضى شده‌اند از بنى آدم ، بلكه از آنان باشند كه كار خويش را عبادت خداى عزّوجلّ كه معراج معرفت و منهاج محبّت است ساخته‌اند . و بر ايشان پوشيده نيست كه هر كارى را اسبابى است و هر مقصدى را طريقى كه تا اسباب آن كار فراهم نياورند و طريق آن مسلك مسلوك ندارند آن كار ميسّر نگردد و وصول به آن مقصد دست ندهد .\r\nاسباب حصول عبادت و آلات وصول معرفت ، انفراد است از ابناى دنيا و اجتماع است با ابناى سلوك . و خداى عزّوجلّ اين هر دو كار را بر شما آسان كرده به تيسير بناى اخوان آباد و نقل به آن جا . زينهار كه در اين باب مساهله منماييد و بر خود ستم مكنيد و اغراض جزئيّه را مانع اين خير كلى مداريد كه اگر نه چنين كنيد پشيمان شويد آن روز كه پشيمانى سود ندهد ،  « وَ أَنْذِرْهُمْ يَوْمَ الْحَسْرَةِ إِذْ قُضِيَ الْأَمْرُ وَ هُمْ فِي غَفْلَةٍ وَ هُمْ لا يُؤْمِنُونَ »  « 1 »  . \r\n\r\nدورى از سستى\r\nاى اخوان ! اگر آنچه من مىدانم از منافع اين كار و مضارّ اخلال به آن ، شما مىدانستيد چنين آسود نمىنشستيد . امّا معذوريد چون نمىدانيد .\r\nلا ، بل معذور نيستيد براى آن كه نادانستن ثمرهء بىدردى است چه حق در نفسِ خود ظاهر است ، اگر كسى نمىداند از آن است كه دردِ دانش ندارد و از پى آن نمىرود و كس به بىدردى و اعراض معذور نيست .\r\nاى اخوان ! افسرده مباشيد كه افسردگان را روز قيامت جاى در زمهرير باشد . اى اخوان ! هريك از شما كه سستى مىكنيد خود سستيد و ديگران را نيز سست مىكنيد هر آينه دو وِزر بر شما مكتوب مىشود .\r\n\r\n\r\n","description":"","footnote":"\r\n( 1 ) . آنان را از روز حسرت ( روز رستاخيز كه براى همه مايهء تأسف است ) بترسان ، در آن هنگام كه همه چيز پايان مىيابد و آن‌ها در غفلتند و ايمان نمىآورند . سورهء مريم ، آيهء 39 .\r\n","page_name":" 257 ","page_number":257},
  {"content":"\r\n\r\nاز سستى بپرهيزيد !\r\nاى اخوان ! نزاع بر سر محلِّ خانه چه مناسبت با حال سالك دارد ؟\r\nهرجا كه امير تعيين كند خانه بسازيد بىتَلَعثُم « 1 » و تفاوت . خوبى و بدىِ محل را خوار شماريد . هركس را كه خانه علّيّين است بهتر اوست ، خانهء ارض را چه وزن است و چه محل ؟ أَعاذَكم اللَّه مِنْ شرّ الشيطان الرّجيم و العدّو اللّعين بما أعاذ به عباده الصّالحين .\r\n\r\n\r\n","description":"","footnote":"\r\n( 1 ) . بى تلعثُم : بى درنگ .\r\n","page_name":" 258 ","page_number":258},
  {"content":"\r\n\r\n\r\nمكتوب 67\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و عوني إِلى اللَّه الأمير محبّ الملّة و الدّين الشيخ محمّد أَعانه اللَّه تعالى على سلوك السبيل .\r\n\r\nكار آخرت\r\nامّا بعد ؛ در حال اكثر خلق كه نگاه مىكنم چنان مىيابم كه راست داشتن مصالح تن و نظم امور جهان ، اصلِ كار ايشان است كه به آن باز مىگردند و اقامت طريق عبادت اگر مىكنند قدرى است قليل بر سبيل تبرّك گاهى كه شغل دنيوى نباشد كه مانع آن باشد و اگر چنان شغل باشد آن را عذرى مسموع مىشناسند در ترك آن . و آنچه از سيرت ائمهء هدى و طريق مؤمنان سلف معلوم مىشود خلاف اين طور است . چه از حال ايشان معلوم مىشود كه اقامت عبادت و اشتغال به ذكر و تحصيل شناخت خداى عزّوجلّ و جستن رضاى او و كارسازى آخرت ، اصلِ كار ايشان بوده كه به آن باز مىگشته‌اند و كسب معيشت و اصلاح كار دنيا به قدر ضرورت قوام تن از ايشان دست داده بر وجهى كه مانع امرى از امور « 1 » نبوده . و آن اشتغال كه به كسب داشته‌اند نه از آن بوده است كه روزى خود را در كسب مىدانسته‌اند ، چه خداى عزّوجلّ روزىِ متّقيان در حيث لايحتسب نهاده نه در كسب ، بلكه به قصد تعاون بوده و ستر حال و تحصيل بعضى ملكات كه جز در ضمن چنان معاملات مكتسب\r\n\r\n\r\n","description":"","footnote":"\r\n( 1 ) . م : امور اخروى\r\n","page_name":" 259 ","page_number":259},
  {"content":"\r\n\r\nنمىشود . و لهذا بعضى از سالكان كاسب را اين طريق بوده كه آنچه به كسب حاصل كردى البتّه خود نخوردى و بر ديگران انفاق كردى و خود نخوردى جز آنچه من حيث لايحتسب به ايشان رسيدى .\r\n\r\nاشتغال به عبادت\r\nو در اين روزگار تمحّض از براى ذكر و عبادت و آن را حرفه خود ساختن كه به آن منسوب باشد چنانچه حدّاد به حديد و حلّاج به حليج ، سنّتى است كه مدروس شده و طريقه‌اى است كه مطموس گشته و معالم آن منكوس و آثار آن غير محسوس . جماعت اخوان الهييّن كه پيمان كرده‌اند بر احياى سنّت ميته ، اوّل به احياى اين سنّت بايد كه مشغول شوند كه عبادت را حرفهء خويش سازند چنانچه اصول اعمال ايشان مبتنى بر آن باشد و براى آن باشد و در آن باشد و كارى معتدٌّبه از كارهاى ايشان از آن باب بيرون نرود .\r\nمجمل قول آن كه چنان باشند كه عيسى - على نبيّنا و عليه‌السّلام - وصيّت تلامذه خويش فرمود كه : « چنانچه ابناى دنيا به بسيارِ دنيا با اندكِ آخرت خشنود شده‌اند ، شما به بسيارِآخرت با اندكِ دنيا خشنود شويد » . اللَّه سبحانه برادران الهى را به اقامت اين طريقه موفّق داراد و اين كار برايشان آسان گرداناد ! إِنَّه وليّ ذلك و هُو حسبي و نعم الوكيل .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nمكتوب 68\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى المكتوب إليه تولّاه اللَّه تعالى بما يتولّى به عباده الصّالحين .\r\n\r\nفرمان‌بردارى از خدا\r\nامّا بعد ؛ اگر بنده بر خداى خويش عاصى نشود دوام عافيت و حسن عاقبت او را كرامت فرمايد و اگر نافرمانى خداوند خود كند در دنيا وى را حيات طيّبه نباشد و در عقبى به محنت و عذاب مبتلا گردد . يكى از مشايخ گفته است : « إِنى لَأعْصِي اللَّهَ فَأَعْرِفُ ذلِكَ في سُوءِ خُلْقِ خادِمي وَ حِماري » . يعنى چون معصيتى از من در وجود آيد خادم بلكه دوابّ بر من بدخو و عاق مىشوند .\r\nآرى چون او با خداوند خود عاق است ناچار بندگان او نيز عاق باشند ، كه جزا در خور عمل مىباشد و مناسب آن . هركس كه خواهد كه بندگان او با او به ادب باشند و وى را فرمان‌بُردار گردند بايد كه او با خداوند خود به ادب باشد و فرمان‌بردار اگرچه ظاهراً معامله با اين [ و 
  ] آن است .\r\nو امّا چون ناصيهء همه به دست خداى است جانب خدا نگاه مىبايد داشت كه چون خشنودى خداى عزّوجلّ حاصل شد همه با اين كس راست مىشوند و از وى خشنود مىگردند به خشنودى خداى عزّوجلّ .\r\n « وَ ما تَشاؤُنَ إِلَّا أَنْ يَشاءَ اللَّهُ » .  « 1 »  *  هر محنت و غصّه كه با آدمى مىرسد\r\n\r\n\r\n","description":"","footnote":"\r\n( 1 ) . و شما هيچ چيز را نمىخواهيد مگر اين كه خدا بخواهد . سورهء انسان ، آيهء 30 .\r\n","page_name":" 261 ","page_number":261},
  {"content":"\r\n\r\nاز سوء معامله او است با خداى عزّوجلّ . قال‌اللَّه تعالى :  « ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ » .  « 1 » معامله ميان خود و خداى تعالى درست مىبايد كردن كه خداى عزّوجلّ نيز ميان اين كس و مردمان نيز راست مىفرمايد كه\r\n« مَنْ أصْلَحَ ما بَيْنَهُ وَ بَيْنَ اللَّه أصْلَحَ اللَّهُ ما بَيْنَهُ وَ بَيْنَ الناسِ » . « 2 »\r\nو اگر او ميان خود و خداى راست نكند و كوشد كه ميان خود و مردمان راست كند سعى او بيهوده باشد و البتّه ميان او و مردمان راست نشود . مَثَل او مَثَل كسى باشد كه خواهد سايه چوبى راست كند با آن كه آن چوب كج باشد . محال است كه او راست شود و اگر او راست است سايه او بالضّروره راست است و هيچ حاجتى نيست كه كسى تكلّفى در راست كردن آن . همچنين معامله آفرينش ، تابع معامله آفريدگار است مانند تابعيت سايه مَر شىء را . هر كس كه معامله با آفريدگار راست كرد معامله او با آفرينش راست است بىتكلّف و اگر معامله با آفريدگار راست نكند با آفرينش البته راست نباشد و هرچند سعى و تكلّف و جهد كند مفيد نيفتد .\r\nدرياب اين سخن را !  « وَ السَّلامُ عَلى مَنِ اتَّبَعَ الْهُدى »  « 3 » .\r\n\r\n\r\n","description":"","footnote":"\r\n( 1 ) . هر مصيبتى به شما رسد بخاطر اعمالى است كه انجام داده‌ايد . سورهء شورى ، آيهء 30 .\r\n( 2 ) . آن كه بين خود و خداى را نيك سازد خدا بين او و مردمان را نيكو كند . وسائل الشيعة ، ج 15 ، ص 298 .\r\n( 3 ) . و سلام بر آن كس كه از پى هدايت قدم نهد . سورهء طه ، آيهء 47 .\r\n","page_name":" 262 ","page_number":262},
  {"content":"\r\n\r\n\r\nمكتوب 69\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الإلهيّين ثَبَّتَهم‌اللَّه على الصراط المستقيم .\r\n\r\nتصديق پيامبران\r\nامّا بعد ؛ نميدانم كه آدمى براى چه گوش به انبياء نمىدارد و متابعت سخنان ايشان نمىكند ؟ مگر از آن وعده‌ها و بشارت ها كه مىدهند مستغنى است ؟ نى نى ! كس از آن مستغنى نتواند بود . و وعدهء ايشان چهار چيز است : وجود بىعدم ، لذّت بىالم ، شباب بىهرم ، « 1 » حيات بىموت . كجا كسى از اين ها مستغنى تواند بود يا خود طريقى به آن مىداند جز آن راه كه ايشان مىنمايند ، از اين جهت او را پرواى سخنان ايشان اين همه نيست چه تدبير ايشان مهتدى به سببى كه مفضى « 2 » باشد به اين امور چهار گونه نيست .\r\nو غايت و طاقت آدمى معلوم است كه تا كجاست ، يا خود مىگويد كه اگرچه مرا طريقى به آن معلوم نيست امّا معلوم هم نيست كه آن طريق كه ايشان مىنمايند مفضى باشد به آن . گوييم : چون ديگر طرق معلوم است نزد تو كه مفضى نيست به آن و آنچه ايشان مىنمايند نزد تو مجهول الحال است پس شايد كه مفضى باشد . و سعادت حقيقى كه عبارت است از امور اربعهء مذكوره ، نه چيزى است كه تَقاعُد از طلب آن\r\n\r\n\r\n","description":"","footnote":"\r\n( 1 ) . هرم : پيرى .\r\n( 2 ) . مفضى : رساننده .\r\n","page_name":" 263 ","page_number":263},
  {"content":"\r\n\r\nجايز است نزد صاحب همّت و او جز به آن به سر مىتواند برد و جز به آن مىتواند آرميد . هر آينه بر ذمّت صاحب همّت لازم باشد كه خود را به آنچه ايشان مىگويند بدهد و بر باور داشتن آن بدارد و به مقتضاى آن عمل كند . در ترك اين مقدار او را هيچ عذر نيست ، هذا . « 1 »\r\n\r\nپيروى از پيامبران\r\nوعده خداى عزّوجلّ چنان است كه هركس كه اين مقدار بكند و در مقام انصاف در آيد و آتش طلب ، دل وى را مر اذعان و استسلام نرم سازد و بهانه‌گيرى و حجت آرائى كه شأن مردمِ مستغنى است در وى نماند و سرعت انقياد و سادگى و ترك افراط در بحث و كاوكاو « 2 » كه لازم حال نيازمندان است در وى بازديد گردد ، خداى عزّوجلّ دل وى را به حقيقت امر مهتدى سازد و به حق اليقين برساند . قال اللَّه تعالى :  « وَ مَنْ يُؤْمِنْ بِاللَّهِ يَهْدِ قَلْبَهُ » .  « 3 » آخرنگفته‌اند كه « الغَريقُ يَتَشَبَّثُ بِكُلِّ حَشيشٍ » ، « 4 » حال آدمى از حال غريق كمتر است يا سخنان انبياء از حشيش ضعيف‌تر ؟ لا واللَّه ! نه حال او در بدبختى از حال غريق كمتر است و نه سخنان انبياء از حشيش ضعيف‌تر . اگر كسى غرق باشد در دريا و كسى از ساحل گويد دست به من ده تا تو را خلاص كنم آيا هيچ حجت از وى طلبد كه از تو اين كار مىآيد و خواهى كرد ؟ حال خلايق با پيغمبران چنين است .  « وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ » *  . « 5 »\r\n\r\n\r\n","description":"","footnote":"\r\n( 1 ) . هذا ( / خُذْذا ) : اين نكته را دريافت كن .\r\n( 2 ) . كاوكاو : جستجو .\r\n( 3 ) . و هر كس به خدا ايمان آورد ، خداوند قلبش را هدايت مىكند ؛ سورهء تغابن ، آيهء 11 .\r\n( 4 ) . كسى كه در حال غرق شدن است به هر خس و خاشاكى چنگ مىزند .\r\n( 5 ) . و خداوند هر كه را بخواهد به راه راست هدايت مىكند . سورهء بقره ، آيهء 213 .\r\n","page_name":" 264 ","page_number":264},
  {"content":"\r\n\r\n\r\nمكتوب 70\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الإلهيّين حَرَّسَهم اللَّه تعالى بعينه التي لاتَنام .\r\n\r\nآفتاب عذاب و سايهء رحمت\r\nامّا بعد ؛ هركس كه در سلوك راه خداى تعالى تقاعد كند و تكاسل ورزد ستم بر خود كرده باشد ، براى آن كه جز سايهء خداى تعالى سايه‌اى نيست كه از آفتاب عذاب كه صورت قهر ذىالجلال است و تابيده و خواهد تابيد ، در آن گريزد . پس هركس كه در آن سايه نگريزد و امر  « فَفِرُّوا إِلَى اللَّهِ إِنِّي لَكُمْ مِنْهُ نَذِيرٌ مُبِينٌ »  « 1 » به امتثال مقرون ندارد خود را طعمه عُقاب عِقاب و مَصَبّ « 2 » سوط « 3 » عذاب ساخته باشد ،   « أَوْلى لَكَ فَأَوْلى ثُمَّ أَوْلى لَكَ فَأَوْلى » .   « 4 »\r\nو عجب‌تر آن كه ابليس - لَعَنه‌اللَّه - آدمى را عشوه دهد و گويد : اين عذاب از تطاول « 5 » روزگارى خواهد بود ، حاليا انديشه نقد مىبايد كردن .\r\nو اين غلطى بيّن است . چه عذاب حالى واقع است و بعد از اين نيز واقع خواهد شدن ، آن نيست كه منحصر است در آتى . امّا ديدهء آدمى كور\r\n\r\n\r\n","description":"","footnote":"\r\n( 1 ) . پس به سوى خدا بگريزيد ، كه من از سوى او براى شما بيم‌دهنده‌اى آشكارم . سورهء ذاريات ، آيهء 50 .\r\n( 2 ) . مَصَبّ : جاى فرود آمدن .\r\n( 3 ) . سوط : تازيانه .\r\n( 4 ) . ( با اين اعمال ) عذاب الهى براى تو شايسته‌تر است ، شايسته‌تر ! سپس عذاب الهى براى تو شايسته‌تر است ، شايسته‌تر ! سورهء قيامة ، آيهء 34 و 35 .\r\n( 5 ) . م 4278 : اين عذاب بعد از تطاول .\r\n","page_name":" 265 ","page_number":265},
  {"content":"\r\n\r\nاست و بازگشت او كور و حال خود را نمىبيند « 1 » و حس او باطل شده و امر خود را در نمىيابد در نيستى . كه از او بدحال‌تر و بدبخت‌تر است ؟\r\nكدام تير محنت است كه از كمان قضا جهيد كه نه وى هدف آن است ؟\r\nكدام بلا و مصيبت است كه از آسمان نزول كرد كه نه آشيانش خانه جان او است ؟\r\n\r\nغفلت از عذاب\r\nسراسر هستى همه آسوده و آدمى در تكاپوى ، همه به حال خود خشنود و آرميده و او در جستجوى ، ناله و فريادش گوش آسمان كر كرده و او خود از آن كر ، خود را در مسندِ هستى ، صدر پنداشته و افتاده بر در . سبحان اللَّه ! شبانه‌روز به گله و شكايت مشغول و از خود و جهان ملول ، آن گاه مىگويد عذاب كو ؟ اى احمق ! در ميان جان خود بجو از عذاب به تو نزديك‌تر چه چيز است ؟ مونس گاه و بىگاه و رفيق شب و سحرگاه تو را چيست جز عذاب جانسوز . تو كى ساعتى از خود خوشنودى ديدى ؟ و كى روى به بهبودى كردى ؟ در محنت زاده ، و جان به سختى داده ، مرحبا اى مرد آزاده ! آن گاه پرسد كه كو عذاب ؟ آه از اين پوشش و حجاب !\r\nامّا هر چند از حقيقت « 2 » در سايه‌اى نياسوده و نيارميده لاجرم آفتاب را سايه پنداشته و عذاب را راحت انگاشته ، چه دانى حال آزادمردان كه در ظلِّ  « أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ »  « 3 » هرگز سموم هموم بر جان پاك ايشان نَوَزد و تابش آفتاب نفسِ پر اضطراب به آن جا كه ايشان‌اند نرسد . ظلّ خداى بر ايشان ممدود و عاقبت ايشان محمود\r\n\r\n\r\n","description":"","footnote":"\r\n( 1 ) . م 4278 : اما ديدهء آدمى كور است و حال خود را نمىبيند .\r\n( 2 ) . م : هر چند از حقيقت كار دورى ، از رويى معذورى كه هرگز روى خوشى نديده و در سايه‌اىنياسوده‌اى .\r\n( 3 ) . آگاه باشيد ( دوستان و ) اولياى خدا ، نه ترسى دارند و نه غمگين مىشوند ! سورهء يونس ، آيهء 62 .\r\n","page_name":" 266 ","page_number":266},
  {"content":"\r\n\r\nو نقد ايشان مسعود و كار ايشان همه بهبود .\r\nاى رهين عذاب ! اى گرفتار غصّه و اضطراب ! هان ! بشتاب و خود را درياب ! كم كن ستيز و در آن سايه گريز ! استبداد رها كن ! عُجب و خودبينى از خود جدا كن ! سخن بشنو خود را باز ستان از گروِ  « فَهَلْ يُهْلَكُ إِلَّا الْقَوْمُ الْفاسِقُونَ »  « 1 » . و السلام على عباده المخلصين و أولياء اللَّه الفائزين و رحمة اللَّه و بركاته و رضوانه .\r\n\r\n\r\n","description":"","footnote":"\r\n( 1 ) . آيا جز قوم فاسق هلاك مىشوند ؟ ! سورهء احقاف ، آيهء 35 .\r\n","page_name":" 267 ","page_number":267},
  {"content":"\r\n\r\n\r\nمكتوب 71\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي حقّا الأمير ركن الدّين حسن عافاه اللَّه تعالى في نفسه و جسمه و طهّر قلبه و سرّه .\r\n\r\nلذّتِ دوستى\r\nامّا بعد ؛ محبّت ورز مىبايد بود كه آن لذّت و حظ كه مردمان از طعام و شراب و ساير تمتّعات مىيابند از محبّت يابند . و هيهات ! لذّت محبّت كجا و لذّت آن‌ها كجا ؟\r\nحلوا به كسى ده كه محبّت نچشيده است .\r\nلذّتِ محبّت ، لذّت حىّ است و آن لذّات لذّت ميّت . اى ولىّ من ! بعضى از مشايخ گفته‌اند از هرچه در بهشت هست نمودارى در دنيا هست . نمودار لقاءاللَّه لقاء اخوان است ، پس چنانچه لقاء اللَّه در آخرت لِذاته مطلوب است و اجَلّ حظوظ است هر آينه بايد كه لقاء اخوان در جهان لذاته مقصود باشد و اجلّ حظوظ جهان باشد . امّا چنين ديدار جز به نظر محبّتِ حقيقيه نتوان يافت . عامهء ناس كه از محبّت حقيقى اعنى محبّت خالى از غرض كه به رابطه الهى باشد خالىاند ايشان را در ديدار يكديگر حظىّ است ، الّا لذاته نيست ، بل از شهوات حيوانيه باشد از اكل و شرب و نكاح و تغلّب و امثال ذلك . و هركس را كه دوست دارند از براى آن دوست دارند كه وسيله بلوغ به يكى از اين حظوظ باشد ، و هيچ‌كس نباشد كه لِذاته ديدار او حظّ ايشان باشد .\r\nو هيهات ! ايشان كجا شايسته محبّت انسان باشند كه او مخلوق على\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nصورة الرحمن « 1 » است . جز مردمان الهى را شايستگى اين نباشد كه محبّت آدمى حظّ ايشان باشد .\r\n\r\nغذاى اهل اللَّه\r\nاى ولىّ من ! چنانچه هر جانور قوتى علىحده دارد ، مرغ خانگى گوشت نخورد و سباع دانه نچيند ، همچنين هر جنس آدمى را قوتى و حظّى باشد . عارفان و اهل اللَّه قوت ايشان و حظّ ايشان از ديدار آدمى باشد ، يعنى آن آدمى كه به حقيقت آدمى باشد و\r\n« الْنَظَرُ إِلى الْعالِمِ عِبادَة » « 2 »\r\nدر شأن وى راست آيد . و عامه ناس را تَقَوُّتِ « 3 » به اين قُوت ممكن نباشد .\r\n\r\nورزش محبّت\r\nاكنون صلاى محبّت در مىدهم در ميان جماعت اخوان ، هان ! مهر با يكديگر تازه كنيد و محبّت يكديگر را به جان خريدار آييد و به ورزش محبّت مشغول شويد تا شما را به ديدار يكديگر آن سرُور حاصل شود كه هرچند حوادث و مصائب روى نمايد ، شما به روى يكديگر تلخىِ آن را به شيرينى بدل كنيد و هرچند دشمنان به كينهء شما برخيزند شدت عداوت ايشان در نرمى محبّت شما ننمايد .\r\n هزار دشمن ار مىكنند قصد هلاك * گرم تو دوستى از دشمنان ندارم باك \r\n « أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ » .  « 4 » ورزش محبّت‌سيرت سلف است و اتخاذ اخوان از سُنن ايمان ، امّا در اين روزگار اين معنى مندرس شده .\r\n\r\n\r\n","description":"","footnote":"\r\n( 1 ) . اشاره است به روايت « انّ اللّه خلقَ آدمَ على صورته » . در اين باره بنگريد به توجيه و تفسير امام‌رضا عليه السلام پيرامون اين روايت در كتاب التوحيد ، ص 153 و توجيه امام باقر عليه السلام در همان ، ص 103 .\r\n( 2 ) . نگريستن به عالم پرستش خداست . بحارالانوار ، ج 71 ، ص 73 .\r\n( 3 ) . تَقَوُّتِ : خورش ساختن .\r\n( 4 ) . آگاه باشيد ( دوستان و ) اولياى خدا ، نه ترسى دارند و نه غمگين مىشوند ! سورهء يونس ، آيهء 62 .\r\n","page_name":" 269 ","page_number":269},
  {"content":"\r\n\r\nهان ! اى اخوان ! شما اين سيرت را مجدّد سازيد تا داخل آن‌ها باشيد كه\r\n« مَنْ أَحْيى سُنّتي بَعْدَ فَسادِ امَّتى كانَ لَهْ أَجْر مِائةِ شَهيدٍ » . « 1 »\r\nمردمان دوستان خواهند امّا براى آن كه در كارى به وُصلهء « 2 » ايشان نشيند ، نفسِ دوستى ايشان را مطلوب نيست . دوستان گيريد براى نفسِ دوستى ، همه چيز در راه محبّت بايد نهاد ، محبّت را به وسيلهء چيزى حاجت نيست كه سازند . واللَّه الموفِّق و المعين و السلام .\r\n\r\n\r\n","description":"","footnote":"\r\n( 1 ) . هر كس روش مرا به هنگام فساد امتم زنده كند پاداش صد شهيد براى او خواهد بود . در مجموعه‌ورام ، ج 2 ، ص 33 ، اين گونه است . « المتمسّك بسنّتى عند فساد امّتى له اجر مائة شهيد » .\r\n( 2 ) . وُصله : پيوند ، يارى .\r\n","page_name":" 270 ","page_number":270},
  {"content":"\r\n\r\n\r\nمكتوب 72\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه حقّاً الأمير ركن الدّين حسن ، أحسن اللَّه إليه و إِلى والديه .\r\n\r\nادب گزارى نعمت\r\nامّا بعد ؛ از ادب و قدرشناسى نعمت پرسيده بودند . ادب آن است كه وجود الهى را قايم دانند و حاضر شناسند ،  « أَ فَمَنْ هُوَ قائِمٌ عَلى كُلِّ نَفْسٍ بِما كَسَبَتْ » .  « 1 » هر آينه خاشع و مُطرِق « 2 » باشند و چون نشينند ، اطراف فراهم گيرند و چون تكيه كنند و پاى فرو گذارند نه به روى تنعّم و فراغت كنند براى اظهار عجز بشريت و ناتوانى كنند . و در خنده از تبسّم نگذرانند و بىضرورت آواز بلند نكنند . و چون بر زيردستى خشم گيرند خود مر جبّار را ياد كنند و عقوبت جز به قدر حكمت نفرمايند بر وجهى خالى از هوا . و چون طعام خورند چندان دل فراهم آورند كه در نماز مىآورند و نعمت خداى عزّوجلّ را در آن بر خود شناخته ، هيچ لقمه بىحضور و تعظيم جلال خداى فرو نبرند ، براى آن كه اين لقمه‌ها است كه با اندام آدمى مىشود . هر لقمه‌اى كه به غفلت خورند اعضاى خبيث از وى متولّد گردد و هرچه با حضور و تيقّظ « 3 »\r\n\r\n\r\n","description":"","footnote":"\r\n( 1 ) . آيا كسى كه بالاى سر همه ايستاده ، ( و حافظ و نگهبان و مراقب همه است ، ) و اعمال همه را مىبييند ( ، همچون كسى است كه هيچ يك از اين صفات را ندارد ) ؟ ! سورهء رعد ، آيهء 33 .\r\n( 2 ) . مطرق : سر به زير .\r\n( 3 ) . تيقّظ : بيدارى .\r\n","page_name":" 271 ","page_number":271},
  {"content":"\r\n\r\nخورند عضو طيّب از وى متولّد گردد . و چون سخن به اين جا كشيد به بيان قدرشناسى نعمت سخن گوييم .\r\n\r\nدركِ فقرِ ذاتى\r\nقدرشناسىِ نعمت آن است كه خود را به حسب ذات جز عدم مطلق حالتى نشمرند ، پس هرچه بر خويش يابند عطاى خداى عزّوجلّ شمارند كه به محض جُود به ايشان بخشيده و آنچه نيابند حالت اصلى ذاتى خود دانند . پس بر اوّل زبان شكر و ثنا بگشايند و از دوم زبان شكايت و گله در بندند . و چون اين را بدانند و خود را بر اين ملاحظه ثابت دارند و مراقبه دل كنند تا از اين غافل نشوند از شاكرانند .\r\nرزقك‌اللَّه حبيبي آداب الحَضرة و كَتَبَكَ في عباده‌الشاكرين و السلام .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nمكتوب 73\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيبي الأمير الحاج شمس المّلة و الدّين أبي سعيد ادام اللَّه تأييده .\r\n\r\nخدمت به سالكان راه خدا\r\nامّا بعد ؛ بر اغنيا و اهل دنيا لازم است كه به خدمت اهل فقر شتابند و از آن كه خاك راه ايشان را به مژه پاك كنند باك ندارند و مادام چنين نكنند نقد عبادت ايشان خداى را عزّوجلّ مسكوك « 1 » نيست و صدق آن مشكوك است . چنانچه ابليس - لعنه‌اللَّه - كه چهارصد هزار سال به عبادت خداى مشغول بود و هيچ قطعه‌اى از زمين نگذاشت كه در وى طاعتى نكرد ، عبادت او اعتماد را نمىشايست و صدق و اخلاص آن معلوم نمىشد تا صورت آدم صفى اللَّه را واسطه ساختند و او را به تكليف به سجده آدم امتحان كردند تا اگر برگزيده خداى عزّوجلّ سر نهد ، سر نهادن او خداى را به طابع صدق سكه زنند و معلوم شود كه خداى را از آن جا كه خداست مىپرستيده و الّا مبيَّن گردد كه آن پرستش آن خيال‌بازيى بوده و انقياد خويش كرده .\r\n\r\nانسانِ كامل مايهء امتحان ديگران\r\nو هيچ كس از انقياد خيال خود سرنمىپيچد ، براى آن كه آن به انقياد خود راجع است ، ليكن چون عينى محصَّل از خارج به وى فرستند انقياد او غير « 2 » انقياد خود است و خروج است از خود ، از آن معلوم\r\n\r\n\r\n","description":"","footnote":"\r\n( 1 ) . مسكوك : سكه زده .\r\n( 2 ) . م : عين انقياد خود است .\r\n","page_name":" 273 ","page_number":273},
  {"content":"\r\n\r\nمىتوان كرد كه او سر بندگى دارد يا هواى خداوندى . پس صفىاللَّه حجت خداى و امتحان اكبر است . خداىپرست و خودپرست را چون خواهد كه از هم جدا كند بدان ميزان سنجد و بدان محك زند . اوّل قلبى « 1 » كه به اين محك رسوا شد و عبادت چندين هزار ساله او هباءً منثوراً گشت و خودپرستى كه در صورتْ خداپرستى مىكرد بر همگنان آشكارا شد و پرده از روى كار او برخاست تا بر خودش و همه كس ظاهر شد كه او خود را بوده نه خداى را ، عزازيل بود - لَعَنه‌اللَّه - .\r\nو همچنين تا دامن قيامت اصفياى خداى عزّوجلّ امتحان مدّعيان‌اند كه به زبان گويند كه مؤمنيم و به اركان نيز عبادتى چند كنند امّا اسرار قلوب ايشان از خودشان و از ديگران پوشيده باشد مگر از علّام الغيوب كه عالم سرّ و أخفى است . پيوسته به اين امتحان صدق و كذب مدّعيان آشكارا مىشود ، امّا حساب اين حكايت موقوف است تا روز قيامت . عزازيل را هم از « 2 » اين جهان رسوا كردند و نام بگردانيدند .\r\nرسوايى عزازيليان موقوف است تا  « يَوْمَ تُبْلَى السَّرائِرُ » ،  « 3 » نام هاى ايشان آن جا بگردانند .\r\n\r\nامتحان اغنيا\r\nرسول خداى صلى الله عليه و آله و سلم از اين جا فرمود :\r\n« ما تَدْري ما اسْمُكَ غَداً » . « 4 »\r\nحقيقت حال چنين است كه گفتيم ، امّا دريغ كه اغنيا بيشتر اغبيااند « 5 » و از اين حال غافل و پيوسته در مقام امتحان لغزان باشند ، خواهند كه بروت « 6 »\r\n\r\n\r\n","description":"","footnote":"\r\n( 1 ) . قلبى : دغلى .\r\n( 2 ) . م 4278 و م 72 : در\r\n( 3 ) . آن روز كه رازها آشكار شود . سورهء طارق ، آيهء 9 .\r\n( 4 ) . نمىدانى كه فرداى قيامت نامت چيست . بحارالانوار ، ج 70 ، ص 71 .\r\n( 5 ) . اغبيا : كودن‌ها ، مردم نابخرد .\r\n( 6 ) . بروت : كبر و غرور .\r\n","page_name":" 274 ","page_number":274},
  {"content":"\r\n\r\nتوانگرى بر فقر جنبانند هيهات !\r\n اى توانگر مفروش اين همه نخوت‌كه ترا * سر و زر در كنف همّت درويشان است \r\n « قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ الْقِيامَةِ » .  « 1 » فقر آفريده شده « 2 » ديگران به طفيل ايشان از آن لطف محظوظ مىگردند ، نشايد كه به چيزى كه به صدقهء ايشان يافته‌اند برايشان تفاخر كنند . اگر اهل فقر در جهان نباشند ايشان ببينند كه چه بر سر ايشان مىآيد ،\r\n« هَلْ تُنْصَرونَ وَ تُرْزَقُونَ الّا بِضُعَفآئِكُم » . « 3 »\r\nضعفاى حقيقى ايشانند كه قوّت خداى را عزّوجلّ مشاهده كرده‌اند و نزد آن هستىِ ايشان ضعيف و ذايب « 4 » گشته . و همچنين فقراء حقيقى ايشانند كه غناى خداى عزّوجلّ ديده‌اند و به تهىدستى خود معترف شده . ضعفا و فقراء صورى به حسب مناسبتى كه مجاز راست با حقيقت ، از اين مقام فىالجمله بىبهره نيستند . ايشان را نيز تكريم بايد كرد و به بوى ضعفا و فقراى حقيقى ، ايشان را نيز دوست بايد داشت . امّا آن فقر كه فخر انبياء است و آن ضعف كه وسيلهء حقيقى نزول رزق از سماء است جز اين ضعف و فقر است . آن ضعف با قوّت جسمانى و آن فقر با غنا چندان منافات ندارد .\r\n « وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ *  . « 5 »\r\n\r\n\r\n","description":"","footnote":"\r\n( 1 ) . بگو : « اين ها در زندگى دنيا ، براى كسانى است كه ايمان آورده‌اند ؛ ( اگر چه ديگران نيز با آن‌هامشاركت دارند ؛ ولى ) در قيامت ، خالص ( براى مؤمنان ) خواهد بود . » سورهء اعراف ، آيهء 32 .\r\n( 2 ) . م 4278 و م 72 : حسنات جهان براى اهل فقر آفريده شده .\r\n( 3 ) . آيا شما جز به خاطر ناتوانايان يارى مىشويد و روزى داده مىشويد . صحيح بخارى ، ح 2681 .\r\n( 4 ) . ذايب : گدازان .\r\n( 5 ) . و خدا آن را كه خواهد به راه راست رهنمود سازد . سورهء بقره ، آيهء 213 .\r\n","page_name":" 275 ","page_number":275},
  {"content":"\r\n\r\n\r\nمكتوب 74 « 1 »\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيب قلبي و عوني على أمر ربّي الأمير محبّ الملّة و الحقّ و الدّين الشيخ محمّد نصره اللَّه و أيّده .\r\n\r\nزندگى دنيايى\r\nامّا بعد ؛ اگر زندگانى دنيا جاويد بودى جاى آن نبود كه صاحب همّت به همان قانع شود و چيزى ديگر نجويد ، از بس كه زندگانى است پرتنغيص « 2 » ، مشوب به انواع آلام . و سَرِ همه تنغيصى فقدِ « 3 » دل است ، كه دل شخص نه در قبضهء اوست و خرد و خواهش او موافق هم نيستند . نه هرچه بر آن است كه مىبايدش خواست مىخواهد و نه هرچه مىخواهد بر آن است كه مىبايد خواست . در نفس وجود او را اختلافى واقع است كه از آن دخان وحشت و ظلمات نَكارت « 4 » برمىخيزد . و اشدّ ظلمت و وحشت آن تواند بود كه منبع آن عين ذات اين كس باشد ، چون بر تقدير آن كه جاويد بودى حال او اين بود ، چگونه به محل آن باشد كه به آن قناعت كند حال آن كه نه جاويد است و زودا كه به سر آمده .\r\n\r\n\r\n","description":"","footnote":"\r\n( 1 ) . اين مكتوب در « م » نيست .\r\n( 2 ) . تنغيص : تلخ وناگوار .\r\n( 3 ) . فقد : گم كردن .\r\n( 4 ) . نَكارت : جهالت .\r\n","page_name":" 276 ","page_number":276},
  {"content":"\r\n\r\n زآن كه گشتى شاد بس كس شاد شد * آخر از وى جست و همچون باد شد\r\nاز تو بجهد هم تو دل بر وى منه * پيش كو بجهد تو خود از وى بجه \r\n\r\nفريب كثرت\r\nاى ولىّ من ! و اى حبيب من ! زندگانى دنيا تو را مفريباد ! برحذر باش كه بس كس را فريفته . هريك از دنيا و آخرت را حلاوتى است و مرارتى ، دنيا حلاوت خويش پيش داشته و مرارت با عقب گذاشته و دنيا دار طالب آن ، و آخرت مرارت خويش پيش داشته و حلاوت با آخر گذاشته . مَثَل دنيا مَثَل نحل است نوش عسل در دهن دارد و نيش لسع در دنبال ، و مثل آخرت مثل گُلى است ، چاوش خار از پيش و عروس گل از عقب ،\r\n« حُفَّتِ الجَنَّةُ بِالْمَكارِه وَ حُفَّتِ النارُ بِالشَهَواتِ » « 1 » .\r\nظاهربينان ميل به دنيا كنند و آخربينان ميل به آخرت .\r\nاى ولىّ من ! و اى حبيب من ! اكثر خلق ظاهربين باشند چنانچه آفريدگار ايشان به ايشان گواهى داده :   « وَ لكِنَّ أَكْثَرَ النَّاسِ لا يَعْلَمُونَ يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ »   « 2 »   .   اگر كثرت تو را از راه مىبرد ميل به دنياخواهى كرد . زنهار ! زنهار ! كه به كثرت سالكان راه دنيا از راه مرو كه حق در إفراد مىباشد نه در اعداد . و زود است كه اين كثير بر سر خود زنند و واويلاه و واثبوراه و واحزناه گويند و با ايشان گويند :  « لا تَدْعُوا الْيَوْمَ ثُبُوراً واحِداً وَ ادْعُوا ثُبُوراً كَثِيراً » .  « 3 »\r\n\r\n\r\n","description":"","footnote":"\r\n( 1 ) . بهشت در پوششى از ناملايمات پيچيده است و دوزخ در پوششى از لذت‌هاى نفسانى پنهان است . بحارالانوار ، ج 67 ، ص 78 .\r\n( 2 ) . ولى بيشتر مردم نمىدانند ! آن‌ها فقط ظاهرى از زندگى دنيا را مىدانند ، و از آخرت ( و پايان كار ) غافلند ! سورهء روم ، آيهء 7 .\r\n( 3 ) . ( به آنان گفته مىشود : ) امروز يك‌بار واويلا نگوييد ، بلكه بسيار واويلا بگوييد . سورهء فرقان ، آيهء 14 .\r\n","page_name":" 277 ","page_number":277},
  {"content":"\r\n\r\nاى ولىّ من ! و اى حبيب من ! وصيّت خداى خود كه اين كس را فرموده و به او از مادر مهربان‌تر است ناشنودن و خداى خود را متّهم داشتن و گوش به سخن دشمن قديم - لَعَنه اللَّه - كردن يا جماعتى كه ابليس بر ايشان غالب شد و  « اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّهِ »  « 1 » صفت ايشان آمده ، نه وظيفهء خردمند است .\r\nاى ولىّ من ! و اى حبيب من ! خلق دشمن اين كس‌اند مىخواهند كه اين كس را وسيلهء انتظام امر دنياى خود سازند و آخرت اين كس را بر اين كس تباه كنند . در لذّات دنيا شريك باشند امّا چون عذاب آخرت روى نمايد پهلو با خود گيرند و هيچ بار از اين كس برندارند و او را با عذاب گذارند . قال اللَّه تعالى :  « وَ لا تَزِرُ وازِرَةٌ وِزْرَ أُخْرى وَ إِنْ تَدْعُ مُثْقَلَةٌ إِلى حِمْلِها لا يُحْمَلْ مِنْهُ شَيْءٌ وَ لَوْ كانَ ذا قُرْبى » .  « 2 »\r\n\r\nدوستان خدايى\r\nاى ولىّ من ! و اى حبيب من ! دوستان دنيا را وفا نباشد و در آن روز هركس كه تو او را دوست‌تر مىداشتى دشمن‌تر باشد مگر دوستان الهى ، قال‌اللَّه تعالى :  « الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ » .  « 3 »\r\nاى ولىّ من ! و اى حبيب ! اينك تو را دوستانى چند الهى پيدا شده‌اند اين رابطه را تا توانى استوار دار كه از اين ممر در آخرت تو را نفع خواهد رسيد . اين اجتماع و انفراد كه روى نموده از رحمت خداى است و حبل خداى است كه فرو فرستاده ، دست در آن زن و دست از آن مدار !  « وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا وَ اذْكُرُوا نِعْمَتَ اللَّهِ عَلَيْكُمْ \r\n\r\n\r\n","description":"","footnote":"\r\n( 1 ) . شيطان بر آنان مسلّط شده و ياد خدا را از خاطر آن‌ها برده . سورهء مجادله ، آيهء 19 .\r\n( 2 ) . هيچ گنهكارى بار گناه ديگرى را بر دوش نمىكشد ؛ و اگر شخص سنگين‌بارى ديگرى را براى حمل گناه خود بخواند ، چيزى از آن را بر دوش نخواهد گرفت ، هر چند از نزديكان او باشد . سورهء فاطر ، آيهء 18 .\r\n( 3 ) . دوستان در آن روز دشمن يكديگرند ، مگر پرهيزگاران ! سورهء زخرف ، آيهء 67 .\r\n","page_name":" 278 ","page_number":278},
  {"content":"\r\n\r\n إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً وَ كُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها » .  « 1 » نگويى كه ما پيش از اين دوستان بوديم براى آن كه دوستىِ طبع ، دشمنى است امّا دوستىِ حقيقى دوستى تقوى است كه اكنون روى نموده .\r\nاى ولىّ من ! و اى حبيب من ! در تأسيس و نظم ايشان كوش كه اين امرى است اگر منتظم شود بسيار خير كه در ضمن آن باشد و بسا كس كه به واسطهء آن به سعادت خويش رسند و اجر همهء ايشان در ديوان تو نويسند . درياب كه فرصتى بهتر از اين در نمىيابى و كارى بهتر از اين تو را پيش نمىآيد . عمر خويش را به اين دراز ساز چه هركس كه به نظم چنين خيرى و بناء چنين بقعه موفّق شد تا اثر آن در جهان باقى است هر طاعت كه در آن مىشود ، حكم آن دارد كه او زنده است و آن طاعت به جاى مىآورد ، قال‌اللَّه تعالى :  « نَكْتُبُ ما قَدَّمُوا وَ آثارَهُمْ » .  « 2 » و بسيار غبن و حيف باشد كه كسى تواند كه عمر خود را دويست سال يا سيصد سال سازد كه همه در طاعت صرف شود و خدا داند كه هر ساعت طاعت چه اجر عظيم دارد و مع ذلك اين كار نكند ، حيف ! و چه حيف !\r\nبعضى از مردگان را به خواب ديده‌اند كه مىگفته : راضىام كه در دنيا بودمى و دَرِ دروازه در ديده اين كس گشتى و يكباره گفتى : لا إله الا اللَّه .\r\nچون اين كس مىتواند كه در زير خاك خوابيده باشد و هزاران هزار لا إله الا اللَّه گويد به آن كه لا إله الا اللَّه گويان بسيار از پرتو او در جهان باشند\r\n\r\n\r\n","description":"","footnote":"\r\n( 1 ) . و همگى به ريسمان خدا چنگ زنيد ، و پراكنده نشويد ! و نعمت ( بزرگِ ) خدا را بر خود ، به ياد آريدكه چگونه دشمن يكديگر بوديد ، و او ميان دل‌هاى شما ، الفت ايجاد كرد ، و به بركتِ نعمتِ او ، برادر شديد . و شما بر لبِ حفره‌اى از آتش بوديد ، خدا شما را از آن نجات داد . سورهء آل عمران ، آيهء 103 .\r\n( 2 ) . و تمام آثار آن‌ها را مى نويسيم . سورهء يس ، آيهء 12 .\r\n","page_name":" 279 ","page_number":279},
  {"content":"\r\n\r\nچه غنيمتى باشد ، درياب ! درياب كه « الوَقْتُ سَيْفٌ وَ الفَوتُ حَيْفٌ » . « 1 »\r\n\r\nسفارش برادرِ درگذشته\r\nاى ولىّ من ! و اى حبيب من ! برادر گذشته تو حاضر است و با تو مىگويد اگر بشنوى ، و پند مىدهد اگر دريابى چه مىگويد . مىگويد :\r\nاى نور ديدهء من ! اى راحت دل من ! اى برادر بزرگ من ! زنهار كه جز كارى كه تو را بعد از مرگ سود دهد نكنى كه من نيز چون تو بودم و همين هواها و رغبت ها و امل ها كه تو دارى داشتم ، مرگ ميان من و آن‌ها حايل شد حالا سر و كارم با كردارهاى خود است . در پس ديوار برزخ تنها بمانده ، برادرم به كار خويش مشغول ، فرزندم به كار خود . در كار نه كسى را از من ياد و نه كسى مرا به فرياد مىرسد ، جز عمل هاى من مونسى نيست . چه سود مرا كه برادر در كار و فرزند به كام چون من اين جا به خود درمانده‌ام . اى كاش هرچه كردمى براى خود كردمى تا اكنون از آن بر خوردمى ، اى كاش ! اى دريغ !\r\nاى دريغا كز دريغا نيست سود\r\nاكنون تو اى برادر من ! زندگانى خود درياب و همهء آن در كار خويش كن ، حال مرا وسيلهء اعتبار خويش ساز ، يقين دان چون من از تو كوچكتر بمُردم تو هم جاويد نمانى . نصيب خود را از دنيا فراموش مكن ، نصيب تو جز آن نيست كه در قبر مونس تو و در عرصات دستگير تو باشد ، باقى نصيب دنياست از تو ، نه نصيب تو است از دنيا .\r\nاين است پندهاى برادر مرحوم - عليه‌الرّحمة والغفران - كه شما را مىدهد ، اگر نمىشنويد چون ترجمان به شما رسانيد همان است به آن عمل كنيد تا رستگار شويد . و السلام عليكم .\r\n\r\n\r\n","description":"","footnote":"\r\n( 1 ) . زمان شمشير است و از دست دادن فرصت ، ستم است .\r\n","page_name":" 280 ","page_number":280},
  {"content":"\r\n\r\n\r\nمكتوب 75\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الإلهيّين و الحزب الرّبّانيّين هداهم اللَّه سبيل السّالكين و ثبّتهم التّائبين .\r\n\r\nغم دنيا ، شادى آخرت\r\nامّا بعد ؛ با غم و اندوه جهان چند روزكى بگذرانيد كه اين غم جاويد نماند . ما را نه براى غم آفريده‌اند براى شادى آفريده‌اند و اين غم وسيلهء آن شادى ساخته‌اند . آن خواهد آمدن كه نه هرگز آواز محصِّل « 1 » شنويد و نه روى قرض خواه ببينيد . خداى عزّوجلّ رُسل را براى اين مژده فرستاده تا آدمى را دل با جاى نشيند كه از طول مكايدهء اخوان و مجاهدهء جهان بيم است كه سموم نااميدى او را از دست ببرد و از پاى درافكند امّا مژده آنان را رسد كه اين مژده باور كنند ، براى آن كه از راه باور داشتن به آن جا كه اين مژده‌ها از آن مىدهند توان رسيد . هركس را كه اين باور نكند و به آن كافر گردد در حجاب كفر خويش بماند و روى اين حكايت نبيند ،  « كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ » .  « 2 »\r\nاكنون چه دريغ عظيم كه كسى از چنان مژده‌هاى مبارك محروم ماند به شومىِ تكذيب و تسليم ناشدن و سر كشيدن و خود را دانا ديدن ، چه بعضى نهادها چنين واقع است كه رام كس نگردد و براى\r\n\r\n\r\n","description":"","footnote":"\r\n( 1 ) . محصِّل : ماليات خواه ، مأمور ماليات .\r\n( 2 ) . چنين نيست كه مىپندارند ، بلكه آن‌ها در آن روز از پروردگارشان محجوبند ! سورهء مطففين ، آيهء 15 .\r\n","page_name":" 281 ","page_number":281},
  {"content":"\r\n\r\nخود مُعجب « 1 » باشد و گردن البته ننهد ، از اين جهت رسول‌اللَّه صلى الله عليه و آله و سلم فرمود :\r\n« لايَدْخُلُ الجَنَةَ إِلّا كُلُّ نَفْسٍ مُسْلِمَة » « 2 »\r\nاو كما قال ؛ واى بر چنين نهادها ! واى بر ايشان كه از چه خير بزرگ محروم مانده‌اند نفوذ در ملكوت ، ايشان را نگردد  « لا تُفَتَّحُ لَهُمْ أَبْوابُ السَّماءِ وَ لا يَدْخُلُونَ الْجَنَّةَ حَتَّى يَلِجَ الْجَمَلُ فِي سَمِّ الْخِياطِ »  « 3 » ، در حضيض « 4 » ارضيّت بمانند و بوار حقيقى ايشان را دريابد ، فَوَيْلٌ لَهُم ! ثُم وَيْلٌ لَهُم ! « 5 »\r\nپس معلوم شد كه سَر همه چيزى « 6 » مسكنت و استسلام و باورى و انقياد است ، لاجرم دعا مأثور است :\r\n« اللّهُمَّ أَحْينى مِسْكيناً وَ أَمِتنى مِسْكيناً وَ احْشُرنى فى زُمْرَةِ المَساكين » . « 7 »\r\nو زيركى و گُربزى « 8 » شوم است شوم .\r\n« اكْثَرُ أَهْلِ الْجَنَةِ الْبُلْه » « 9 » ،\r\nساده‌دلانِ نيكوگمانِ مسكين‌نهاد به بهشت روند و زيركانِ گُربزطبعِ شبهه‌انگيزِ بهانه‌آميز به جهنم روند . خوشا گولى و نادانى كه ما را به بهشت رساند و نامبارك زيركى كه صاحب خود را به دوزخ برد . خداى عزّوجلّ جماعت اخوان را از چنان گولى و سادگى محروم مگرداناد و به چنين زيركى مبتلا مسازاد و كرامات خويش از ايشان و امثال ايشان دريغ مداراد ! إِنَّه الكريم الجواد الرّؤوف بالعباد .\r\n\r\n\r\n","description":"","footnote":"\r\n( 1 ) . معجَب : كسى كه چيزى را بپسندد . و براى خود معجب بودن يعنى خود را پسنديدن .\r\n( 2 ) . جز تسليم شدگان كسى به بهشت داخل نمىشود . الاقبال بالاعمال الحسنه ، ج 2 ، ص 41 .\r\n( 3 ) . ( هرگز ) درهاى آسمان به رويشان گشوده نمىشود ؛ و ( هيچ گاه ) داخل بهشت نخواهند شد مگر اين‌كه شتر از سوراخ سوزن بگذرد ! سورهء اعراف ، آيهء 40 .\r\n( 4 ) . حضيض : پست .\r\n( 5 ) . پس واى بر آنان باز هم واى بر آنان .\r\n( 6 ) . م 4278 : خيرى\r\n( 7 ) . خداوندا ! مرا زندگى مسكينان بخش و مرگ مسكينان ده و در گروه مسكينان محشور نما . مستدرك الوسائل ، ج 7 ، ص 203 .\r\n( 8 ) . گُربز : حيله گر .\r\n( 9 ) . بيشتر بهشتيان ساده دلانند . بحارالانوار ، ج 5 ، ص 128 .\r\n","page_name":" 282 ","page_number":282},
  {"content":"\r\n\r\n\r\nمكتوب 76\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى ولييّ في اللَّه و حبيب قلبي و عوني على امر ربّي الأمير محبّ الملّة و الدّين الشيخ محمّد أيّده اللَّه و عصمه بالرشد و خير الهمة .\r\n\r\nدشوارى دنيا\r\nامّا بعد ؛ امروز روزِ كار است و فردا روز جزا ، و كار مبتنى بر مشقّت است پس مشقّت لازم اين نشأه و ضرورى اين دار است . هركس را به وسيله‌اى و نوعى پيش مىآرند . اين چند روز كه بقاى اين نشأه هست تعب و زحمت به خود مىبايد نهاد ، خوشى و آسايش از عقب است .\r\nمحروم نه آن كس را توان گفت كه دنيا به مراد ايشان نباشد از براى آن كه دنيا به مراد كس نمىباشد . محروم آن كس است كه در دار جزا او را جزاءِ بد پيش آيد و اگرچه مردمان روز جزا را دور مىبينند ، امّا خداى عزّوجلّ بر نزديكى آن گواهى مىدهد ، قال اللَّه تعالى :   « إِنَّهُمْ يَرَوْنَهُ بَعِيداً وَ نَراهُ قَرِيباً » .   « 1 » اكنون شما به گواهى خدا آن را نزديك دانيد و همگى همّت و انديشه صرف آن كنيد كه در آن روز از رستگاران باشيد . و بدانيد كه منشأ ترس آدمى الَف « 2 » و عادت است كه به طورى معيّن انس گرفته مىپندارد كه اگر آن طور در هم شود وجود او باطل مىشود ، و اين غلط است . هيچ نيست كه آن را عوضى نيست ، اگر زيلوچه نباشد بر\r\n\r\n\r\n","description":"","footnote":"\r\n( 1 ) . زيرا آن‌ها آن روز را دور مىبينند ، و ما آن را نزديك مىبينيم . سورهء معارج ، آيهء 7 .\r\n( 2 ) . الَف : خوىها و عادت‌ها .\r\n","page_name":" 283 ","page_number":283},
  {"content":"\r\n\r\nبوريا خواب مىتوان كرد و اگر برنج و گوشت نباشد نان و سعتر « 1 » مىتوان خورد .\r\n\r\nمقام رضا\r\nو دليل بر اين آن كه بسيار كس در عالم هست كه چنين به سر مىبرد و او را به سر مىرود و در مرتبه خود چنانش خوش است كه ما را در مرتبه خود . و اگر نه اين تفاوت نسبى كه او راست با ما او را بى آرام مىبايد بود ، پس ما را نيز بى آرام مىبايد بود براى آن كه زيست ما در جنب زيست ملوك همچون زيست آن گداست در جنب زيست ما . و ملوك را نيز بىآرام مىبايد بود براى آن كه بالاى هر مرتبه ، مرتبه است .\r\nپس اگر ناسازگارى مىكنند با هيچ مرتبه نمىتوان ساخت و اگر سازگارى مىكنند با هر مرتبه مىتوان ساخت . پس هم اولى آن كه سازگارى كنند و خود را از رنج و اضطراب خلاص سازند و از احكام مراتب بيرون آيند و جوياى فرد احد كه خالق مراتب و يكتاى بىهمتاست شوند .\r\n لِكُلِّ شِيءٍ إذا فارَقْتَهُ عِوَضٌ * وَلَيْسَ للَّهِ إنْ فارقْتَ مِنْ عِوَضٍ « 2 » \r\nو التوفيق مِنَ اللَّه العلّي العظيم العزيز و السلام عليكم و على جماعة .\r\n\r\n\r\n","description":"","footnote":"\r\n( 1 ) . سعتر : آويشن .\r\n( 2 ) . از هر چه كه جدا شوى آن را عوض و جانشينى است ، تنها خداست كه چون از او دور افتى هيچ چيز جايگزين او نمىشود .\r\n","page_name":" 284 ","page_number":284},
  {"content":"\r\n\r\n\r\nمكتوب 77\r\nبسم اللَّه الرّحمن الرّحيم\r\nمِن عبداللَّه قطب بن محيي به سوى سيّد برادران و يار يكرنگ سالكان الأمين محبّ الملّة و الدّين الشيخ محمّد أيّده اللَّه تعالى .\r\n\r\nعمل نيك\r\nامّا بعد ؛ دنيا اگرچه نزديك است چون رفتنى است دور است و آخرت اگرچه دور است چون آمدنى است نزديك است . هر كار كه بعد از مرگ سودى به شخص رساند آن كارِ شخص است و هرچه جز آن است سبب پشيمانى آدمى و ندامت و حسرت و دست به دندان گزيدن است . و در دمِ مرگ اينك آن آدمى افتاده و مىميرد و آن حرارت و آشوب كه او را گرم جهانى كرده بود به سردى مرگ فسرده شد ، تمام عمر چنان مىيابد كه در بىكارى و بيهوده صرف كرده . اگر زبانى داشتى اى دريغ ، اى حسرت گفتى ؛ امّا اى دريغ ! كه كار از برون بسته‌تر است كه گشاد سخن داشته باشد و به گفتار پاره دل خود را سبك توان كرد ،  « هذا يَوْمُ لا يَنْطِقُونَ » .  « 1 »\r\n\r\nخراب آباد دنيا\r\nاى سيّد برادران ! در اين ويرانهء جهان دلم به تنگ است ، اگر مردمان بدانند كه جهان آبادانى است بارى به ديده من خرابه مىنمايد بسيار خراب يا بيابانى بىنان و آب و پرسوز و تاب .\r\nاى سيّد برادران ! همدمى مىبايدم و همدردى كه آيينه باشد كه\r\n\r\n\r\n","description":"","footnote":"\r\n( 1 ) . امروز روزى است كه سخن نمىگويند . سورهء مرسلات ، آيهء 35 .\r\n","page_name":" 285 ","page_number":285},
  {"content":"\r\n\r\nخويش را در آن توان ديد يا كوهى كه صدايى از آن باز توان شنيد مگر به او وحشت جهان پاره‌اى كم شود كه نورِجهان ، سالكان ارض‌اند ديگران ظُلماتٌ بعضها فوق بعض‌اند .\r\nاى سيّد برادران ! آنچنان همدردى كه جز خداى را نشناسد و نخواهد كه شناسد و چنان سرگرم اين محبّت باشد كه هرچه نام آفرينش بر آن افتد سر او به آن فرو نيايد مگر از محل نسبتى كه با آفريدگار داشته باشد .\r\n\r\nدر جست و جوى اهل دلى\r\nاى سيّد برادران ! چنان همدرد كه اگر تن او را آتش زنند و خاكستر او را به باد دهند به او به برگ كاهى نباشد .\r\n زمانه گر بزند آتشم به خرمن عمر * بگو بسوز كه بر من به برگ كاهى نيست \r\nرحمت خداى و رضوان او بر سالكان گذشته باد ، جنيد و ابو يزيد و شبلى و عين القضاة همدانى ارواح پاك ايشان ديدم كه چشم انتظار در راه سالكان آينده دارند .\r\nاى برادران الهى ! اگر راه ايشان رويد و از حزب ايشان باشيد بهتر كه در حشر ، با شيبه و عتبه و ابوجهل و ابولهب قرين گرديد كه  « احْشُرُوا الَّذِينَ ظَلَمُوا وَ أَزْواجَهُمْ » .  « 1 » اين‌ها كه امامانند كه به نار خوانند و آنان كه امامانند به گلزار خوانند . تابع داعى گلزار بودن بِه يا تابع داعى نار ؟\r\nاى سيّد اخوان ! گلزار و چه گلزار ! گلزارى پر از انوار ، روشن به نور جبّار ، نِعْمَ الدّارُ وَ نِعْمَ الجار واخُسْران أهل النارِ . « 2 » اى سيّد اخوان ! دلم\r\n\r\n\r\n","description":"","footnote":"\r\n( 1 ) . ( در اين هنگام به فرشتگان دستور داده مىشود : ) ظالمان و همرديفانشان را گرد آوريد . سورهءصافات ، آيهء 22 .\r\n( 2 ) . نيكو خانه و نيكو همسايه‌اى ، زيان كردند دوزخيان .\r\n","page_name":" 286 ","page_number":286},
  {"content":"\r\n\r\nدر سينه طپان است از آرزوى آن مكان ، ياليتَ شِعري هل للوصولِ إمكانٌ « 1 » و باللَّه المستعان و عليه التّكلان .\r\n\r\n\r\n","description":"","footnote":"\r\n( 1 ) . كاش مىدانستم آيا امكان رسيدن هست .\r\n","page_name":" 287 ","page_number":287},
  {"content":"\r\n\r\n\r\nمكتوب 78\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي فياللَّه الأمير عماد الملّة والدّين جعفر جعله اللَّه مقتديا بسميّه .\r\n\r\nاهل ذكر در بهشت\r\nامّا بعد ؛ سالكان ، راه به سِرِّ حقيقت برده‌اند از ميان اهل عالم ، ديگران در غمرات « 1 » موت‌اند . بكوشيد و سست مشويد كه عافيت با اهل ذكر است نه با اهل غفلت . و اگر بعضى از اهل غفلت را عافيتى حاصل است كه بعضى از اهل ذكر را حاصل نيست بدگمان مشويد كه آن عافيت بر تن ايشان جارى مىشود ، جان ايشان از آن عافيت خبر ندارد . و اهل ذكر را عافيت اگر نه برتن است ، جان ايشان در عين عافيت است . اهل غفلت بيرونِ ايشان گلشن است و درون ايشان گلخن . اگر به ظاهر ايشان نگرى در بهشتشان يا بى امّا جانشان در آتش باشد و اهل ذكر اگر به ظاهر در تنغيص « 2 » و محنتى باشند چنانچه گويى در دوزخند امّا سرِّ جان ايشان در آسايش و نعيم مقيم است .\r\n« حُفَّتِ الجَنَّةُ بِالمَكارِه وَ حُفَّت‌ِالنارُ بِالشَهَواتِ » « 3 »\r\nكاشف حال فريقين ، و در  « يَوْمَ تُبْلَى السَّرائِرُ »  « 4 »\r\n\r\n\r\n","description":"","footnote":"\r\n( 1 ) . غمرات : دشوارىها .\r\n( 2 ) . تنغيص : به كدورت آميختن .\r\n( 3 ) . بهشت در پوششى از ناملايمات پيچيده شده است و دوزخ در پوششى از لذت‌هاى نفسانى پنهان‌است . بحارالانوار ، ج 67 ، ص 78 .\r\n( 4 ) . آن روز كه رازها آشكار شود . سورهء طارق ، آيهء 9 .\r\n","page_name":" 288 ","page_number":288},
  {"content":"\r\n\r\nكه لبس به يكبارگى رفع شود و اين شبهه نماند هرچيز از حقيقت خود آشكار شود و چشم سالكان به آن روز روشن است . و للَّه‌الحمد كه چنان روز خواهد بود و چنان خواهد شد و چگونه نباشد و تميز حق از باطل چيزى است لازم .\r\n\r\nسخنى با نفس\r\nديگر شكايت از نفس كرده بودند كه مايل به تن‌آسايى است و مشقّات و طاعات گريزان . با وى گويند : اى نفس ! اگر از بهشت و جوار خداى نعيم و مقيم بىنيازى و از دوزخ و عذاب اليم پروايى ندارى ، تن آسانى گزين و الّا خواب با گور افكن . و از عُجب شكايت كرده بود .\r\nسبحان اللَّه ! چون آدمى نه خود است عُجب چه معنى دارد ؟\r\nكفى خاك است و باقى قدرت اوست\r\nالقصه اين آفات و غير آن در طريق بسيار هست اگر دست از سلوك ندارند و پاى بفشارند عاقبت گشادى حاصل شود .\r\n سايه حق بر سر بنده بود * عاقبت جوينده يابنده بود \r\nو السلام على الإخوان الإلهيّين .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nمكتوب 79\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه الأمير فضل الملّة و الدّين محمّد أيّده اللَّه .\r\nامّا بعد ؛ اگر مؤمن عاجز است از آن كه دست ظالمان از خود كوتاه كند ، خداى او عاجز نيست و چگونه عاجز باشد و اوست كه ظالم را زبردستى بخشيده . پس خردمند بايد كه اضطراب نكند و خوارى و شكست به خود راه ندهد و بداند كه تسليط ظالمان براى حكمتى و مصلحتى است ، و بعضى از آن حكمت آن است كه وليّم در نامه نوشته بود و جز آن ديگر حكمت‌ها است .  « وَ لا تَهِنُوا وَ لا تَحْزَنُوا وَ أَنْتُمُ الْأَعْلَوْنَ » .  « 1 »\r\n خود نشان مؤمنان مغلوبى است * ليك در اشكست مؤمن خوبى است \r\n\r\nدر تدبير آخرت\r\nاى وليّم ! مردمان ، رشيد كسى را گويند كه كار خود را به سامان دارد و چون كسى چنين كرد بر آن است كه تمام حق خود گذارد و از خود مستوجب اقصى شكر گشت . اى رشيد ! نوعى كردى به رشد كه محصِّل « 2 » بر سر تو نمىآيد . احسنت ! آيا هيچ تدبير كرده كه ملايك غلاظ شداد به آن از خود بازگردانى ؟ اگر گويى كه خداى از آن رحيم‌تر است كه بنده را\r\n\r\n\r\n","description":"","footnote":"\r\n( 1 ) . و سست نشويد ! و غمگين نگرديد ! و شما برتريد . سورهء آل عمران ، آيهء 139 .\r\n( 2 ) . محصِّل : ماليات خواه .\r\n","page_name":" 290 ","page_number":290},
  {"content":"\r\n\r\nچنين عذاب كند . گوييم : در جهان نديده‌اى و نشنيده‌اى كه بعضى را زنده پوست از تن باز مىكنند و بعضى را در سيخ مىزنند و به آتش مىگردانند و بعضى را پيش چنگال سَبُع مىافكنند كه جلود و امعاء ايشان را از هم برمىدرند الى غير ذلك من انواع العذاب ، از آن خداى آمن شده‌اى ، نى نى ! مغرورى ، فكرى ديگر بكن بهتر از اين در كار خود .\r\nاى رشيد ! اسبك و زينك به خود راست كردى و جامهء رنگينك پوشيدى ، احسنت ! امّا اين را هيچ به آن خوارى نماند كه بر نعشك سوارى و كفنك را در بر گرفته و به گورستان مىفرمائى ،      « أَلْهاكُمُ التَّكاثُرُ حَتَّى زُرْتُمُ الْمَقابِرَ كَلَّا سَوْفَ تَعْلَمُونَ ثُمَّ كَلَّا سَوْفَ تَعْلَمُونَ » .      « 1 »\r\n\r\nخوارى ظالم و عزت مؤمن\r\nاى سردار ! زودا كه بىسرى ، اى پاكار ! زودا كه بىپايى ، اى دهدار ! زودا كه بىدهى ، اى نامدار ! زودا كه بىنامى .  « فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ » .  « 2 » سپاس آن خداى را كه خوار كردن ظالمان از معدلت او است و عزيز ساختن پرهيزگاران از رحمت اوست .\r\nمبارك از آن روز كه انبياى خدا با پيروان خويش به جنّت مىروند و ابالسه « 3 » با اتباع خويش راه جهنم پيش گيرند ،   « يَوْمَ نَحْشُرُ الْمُتَّقِينَ إِلَى الرَّحْمنِ وَفْداً وَ نَسُوقُ الْمُجْرِمِينَ إِلى جَهَنَّمَ وِرْداً » .   « 4 » شفاء صدور مؤمنان\r\n\r\n\r\n","description":"","footnote":"\r\n( 1 ) . افزون طلبى ( و تفاخر ) شما را به خود مشغول داشته ( و از خدا غافل نموده ) است . تا آن جا كه به ديدار قبرها رفتيد ( و قبور مردگان خود را برشمرديد و به آن افتخار كرديد ) ! چنين نيست كه مىپنداريد ، ( آرى ) به زودى خواهيد دانست ! باز چنان نيست كه شما مىپنداريد ؛ به زودى خواهيد دانست ! سورهء تكاثر ، آيهء 1 تا 4 .\r\n( 2 ) . ( به اين ترتيب ، ) دنبالهء ( زندگى ) جمعيّتى كه ستم كرده بودند ، قطع شد . و ستايش مخصوص خداوند ، پروردگار جهانيان است . سورهء انعام ، آيهء 45 .\r\n( 3 ) . ابالسه : جمع ابليس ، شيطان‌ها .\r\n( 4 ) . در آن روز كه پرهيزگاران را دسته جمعى بسوى خداوند رحمان ( و پاداش هاى او ) محشور مىكنيم‌و مجرمان را ( همچون شتران تشنه‌كامى كه به سوى آبگاه مىروند ) به جهنّم مىرانيم . سورهء مريم ، آيهء 85 و 86 .\r\n","page_name":" 291 ","page_number":291},
  {"content":"\r\n\r\nو ذهاب غيظ به قلوب ايشان ، آن روز روى نمايد ،  « وَ قُضِيَ بَيْنَهُمْ بِالْحَقِّ وَ قِيلَ الْحَمْدُ لِلَّهِ رَبِّ الْعالَمِينَ » .  « 1 »\r\nاى ولىّ من ! صبركن كه صبر كردن شعار صدّيقان است  « وَ اصْبِرْ وَ ما صَبْرُكَ إِلَّا بِاللَّهِ » .  « 2 » اى ولىّ من ! در راه خدا سختىاى چند بر خود بنه كه  « وَ الَّذِينَ جاهَدُوا فِينا لَنَهْدِيَنَّهُمْ سُبُلَنا »  . « 3 » و عليك يا وليّي بِلُزوم الجَماعة و الاجتماع على الطّاعة في بيوت العبادة و ترك الرُّكون إِلى مُجالسه اهل العادة و اللَّه ولي العصمة و السّداد . « 4 »\r\n\r\n\r\n","description":"","footnote":"\r\n( 1 ) . و در ميان بندگان به حق داورى مىشود ؛ و ( سرانجام ) گفته خواهد شد : « حمد مخصوص خدا پروردگار جهانيان است ! » . سورهء زمر ، آيهء 75 .\r\n( 2 ) . صبر كن ، و صبر تو فقط براى خدا و به توفيق خدا باشد ! سورهء نحل ، آيهء 127 .\r\n( 3 ) . و آن‌ها كه در راه ما جهاد كنند ، قطعاً به راه‌هاى خود ، هدايتشان خواهيم كرد . سورهء عنكبوت ، آيهء 69 .\r\n( 4 ) . اى دوست من ! بر تو باد به التزام به [ نماز 
  ] جماعت در جايگاه‌هاى مخصوص عبادت و به ترك همنشينى با اهل عادت ، و خدا عهده دار نگهدارى و پابرجا بودن شماست .\r\n","page_name":" 292 ","page_number":292},
  {"content":"\r\n\r\n\r\nمكتوب 80\r\nبسم اللَّه الرّحمن الرّحيم\r\n اى هدهد صبا به سبا مىفرستمت * بنگر كه از كجا به كجا مىفرستمت\r\nدر راه عشق مرحله قرب و بعد نيست * مىبينمت عيان و دعا مىفرستمت\r\nهر صبح و شام قافله‌اى از دعاى خير * در صحبت شمال و صبا مىفرستمت \r\n\r\nيار نزديك‌تر از من به من\r\nعجب حديثى با يادم آمده از لطف اين حكايت كه\r\n« انَّ للَّهِ ريحاً تَهُبُّ بِالأَسْحارِ وَ تَحْمِلُ الاسْتِغْفارَ إِلى الْمَلِكِ الْجَبّارِ » . « 1 »\r\nو گويند آن باد صبا است ، كه با  « نَحْنُ أَقْرَبُ إِلَيْهِ مِنْ حَبْلِ الْوَرِيدِ »  « 2 » به بريد صبا چه حاجت ؟\r\nو پيغام رسانى صبا چيست ؟ و آن جا كه او به آن جا مىرود نزديك‌تر نيست به خدا از آن جا كه از آن مىرود .\r\nاين جا سرّى دقيق است از حضرت امام جعفر صادق عليه السلام مروى است كه كسى را كه حاجتى به درگاه بىنياز باشد در رقعه بنويسد كه\r\n« مِنْ الْعَبْدِ الْذَليلِ إِلى الْمَولى الْجَليلِ ، رَبِّ إِني مَسَّني الضُرّ وَ أَنْتَ أرْحَمُ الْرَّاحِمين » ،\r\nآن گاه آن را در آب روان اندازد و بگويد :\r\n« اللَّهُمَّ بِمحمّد وَ آله\r\n\r\n\r\n","description":"","footnote":"\r\n( 1 ) . همانا خداى را نسيمى است كه به سحرگاهان مىوزد و آمرزش‌خواهىِ توبه‌كنندگان رابه پيشگاه‌خداوند جبّار مىرساند .\r\n( 2 ) . و ما به او از رگ قلبش نزديكتريم . سورهء ق ، آيهء 16 .\r\n","page_name":" 293 ","page_number":293},
  {"content":"\r\n\r\nالطَّيّبين وَ صَحْبِه الطاهِرين اقْضِ حاجَتي يا أَكْرَمَ الأَكْرَمين »\r\nو حاجت خود ذكر كند حاجتش روا شود . « 1 »\r\nاين جا رسول ، آب است چنانچه آن جا ، باد بود ؛ بلكه اين اشكال در مطلق وارد مىشود براى آن كه معنى به مجرد خطور در خاطر معلومِ او است - تبارك سبحانه - و عبارت براى افاده و اعلام است بدان چه حاجت ؟ شايد كه صوفىِ فلسفى گويد : اين راجع به داعى است كه به اين معاملات ، حقيقت دعا در وى نيكو متقرر مىشود ، و ليكن دور افتاده و خواسته كه همه چيز به عقل كورِ منكرِ خود راست دارد . اين ها لطايف الهيّات است و محققان ، حقيقت آن بىتاويل ديده و يافته و دانسته‌اند . بلى آنچه او گفت هست ؛ امّا بيرون از آن چيزى ديگر هست كه وى نمىتواند فهم كرد مگر آن كس كه  « وَ عَلَّمْناهُ مِنْ لَدُنَّا عِلْماً »  « 2 » وصف الحال اوست . آه از دستِ كم معرفتانِ بى مغز و نا دانان و خود را دانادانِ جامد و اين فيلسوفانِ كور دل دهان گشاده و فطرت به باد داده .\r\n  « وَ مَنْ يُضْلِلِ اللَّهُ فَما لَهُ مِنْ هادٍ وَ مَنْ يَهْدِ اللَّهُ فَما لَهُ مِنْ مُضِلٍّ »   « 3 » الحَذَر الحَذَر مِنْ سُوءِ القَدَر . « 4 »\r\n\r\n\r\n","description":"","footnote":"\r\n( 1 ) . از بنده خوار به پيشگاه خداوند بزرگوار ، پروردگارا همانا مرا سخت رنج و آزار رسيده است و تو از همهء مهربانان مهربان‌ترى . خدايا به محمّد صلى الله عليه و آله و دودمان پاك و ياران پاكيزه‌اش نيازم را بر آور ، اى گرامىترين كريمان . در بحار الانوار ، ج 99 ، ص 236 اين‌گونه است : قال : و منها ما يكتب ايضاً على كاغذ و يرسل فى الماء ، بسم اللَّه الرّحمن الرّحيم من العبد الذليل إِلى المولى الجليل ربّ انىّ مسنى الضر و انت ارحم الرّاحمين بحقّ محمّد و إله صلّ على محمّد و إله و اكشف همّى و فرّج عنّى غمّى برحمتك يا ارحم الرّاحمين .\r\n( 2 ) . و علم فراوانى از نزد خود به او آموخته بوديم . سورهء كهف ، آيهء 65 .\r\n( 3 ) . و هر كس را خداوند گمراه كند ، هيچ هدايت‌كننده‌اى ندارد و هر كس را خدا هدايت كند ، هيچ‌گمراه‌كننده‌اى نخواهد داشت . سورهء زمر ، آيهء 36 و 37 .\r\n( 4 ) . بترسيد بترسيد از بدى پيشامد .\r\n","page_name":" 294 ","page_number":294},
  {"content":"\r\n\r\n\r\nسفارش در بارهء جوانان\r\nجوانان ، نورسيدگان « 1 » را نيكو ملاحظه مىبايد كرد از ابتلا به صحبت چنين كسان و از ديگر آفات . و در اصلاح ذات البين و موافقت خواطر و قيام به حقوق و آداب و محافظت ايشان از مخالطت مردم ناپسنديدهِ طور و صحبت‌هاى بد جهد شديد و جدِّ اكيد به جاى بايد آورد كه در اوّل حال هيچ از اين ها مشكل نيست ، امّا بعد از آن كه بر اضداد آن مواظبت نمودند ، تغيير متعسّر « 2 » يا متعذّر « 3 » است .\r\nكتابتى در بعضى ابواب نوشته به مخدوم‌زاده امير ركن الدّين شاه حسن - أَنْبَتَهُ اللَّهُ نَباتاً حَسَناً « 4 » - و هركس كه مصلحت فرمايند از اقران او بدهند تا مطالعه كنند . در اصاغر سخن مؤثرتر است كه در اكابر ، از دو وجه : يكى آن كه قابليّت ايشان اصفى و به فطرت اقرب است و تهيّوء « 5 » قبول در مزاج ايشان بيش است . دوّم آن كه تكبّر مانع ايشان نمىآيد از قبول سخن ، به خلاف كُبرا . و تا شخص نيازمند و متعطّش نيست و اصغاى تام نمىكند ، منافذ فهم او مر نفوذ سخن را گشاده نمىشود .\r\n كه افتاده گى بس نكومايه‌اى است * بسى در خور و خوب پيرايه‌اى است \r\n\r\nموانعِ دل\r\n « سَأَصْرِفُ عَنْ آياتِيَ الَّذِينَ يَتَكَبَّرُونَ فِي الْأَرْضِ بِغَيْرِ الْحَقِّ »  « 6 » حكايت آن قفل ها است كه بر قلوب متكبر است  « أَمْ عَلى قُلُوبٍ \r\n\r\n\r\n","description":"","footnote":"\r\n( 1 ) . م 4278 : جوانان و نورسيدگان\r\n( 2 ) . متعسّر : دشوار .\r\n( 3 ) . متعذّر : ناممكن .\r\n( 4 ) . خدا او را نيكو روياند .\r\n( 5 ) . تهيّوء : آماده‌گى .\r\n( 6 ) . به زودى كسانى را كه در روى زمين به ناحق تكبّر مىورزند ، از ( ايمان به ) آيات خود ، منصرف‌مىسازم . سورهء اعراف ، آيهء 146 .\r\n","page_name":" 295 ","page_number":295},
  {"content":"\r\n\r\n أَقْفالُها »  ، « 1 »  « وَ طَبَعَ اللَّهُ عَلى قُلُوبِهِمْ »  « 2 » ،  « بَلْ رانَ عَلى قُلُوبِهِمْ » .  « 3 » اين‌ها همه انواع موانع است كه بر دل ها گماشته مىشود كه به حسب درجات يكى را سِتر نامند و يكى را مُهر و ديگرى را قفل . امّا بحمداللَّه كه در ميان شما اكابر و اصاغر چنان است كه از صدق و نياز خالى نيستند و اميد كه مستعد نزول الطاف پروردگار شوند . همّت بر صلاح حال همه مىبايد گماشت و با هريك فراخور او معامله جميل كردن و به ظاهر و باطن موافق و معاون در دينيّات و دنيويّات بودن ، كه جمعيت موجب نزول رحمت است و وفور بركت و صلاح جمعيت ، و اختلاف موجب اضداد آن .  « إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ »  . « 4 » والسلام عليكم و عليهم و رحمةاللَّه وبركاته .\r\n\r\n\r\n","description":"","footnote":"\r\n( 1 ) . يا بر دل‌هايشان قفل نهاده شده است ؟ ! سورهء محمّد ، آيهء 24 .\r\n( 2 ) . خداوند بر دل هايشان مهر نهاده . سورهء توبه ، آيهء 93 .\r\n( 3 ) . اعمالشان چون زنگارى بر دل هايشان نشسته است . سورهء مطففين ، آيهء 14 .\r\n( 4 ) . خداوند سرنوشت هيچ قوم ( و ملّتى ) را تغيير نمىدهد مگر آن كه آنان آنچه را در خودشان است‌تغيير دهند . سورهء رعد ، آيهء 11 .\r\n","page_name":" 296 ","page_number":296},
  {"content":"\r\n\r\n\r\nمكتوب 81\r\nبسم اللَّه الرّحمن الرّحيم\r\nمدتى مديد شد كه به سواد رقم التفات حضرت مخدوم حقيقى - اسبغ اللَّه علينا ظلال عنايته صفيّ الإسلام و المسلمين محمّداً بألسنة عباداللَّه المخلصين - « 1 » كه روشنى ديدهء محبان است فائز نگشته . وصول به حظ ، نيم و صلى است با صاحب حظ « 2 » كه مشتاقان به آن تعلّلى مىكنند تا هنگام لقاء رسد .\r\n دوش كه باد صبا از تو نشانى مىداد * دوستاران وصالت به همان ساخته‌اند \r\n\r\nدوستى با همه عالم\r\nمجنون بيچاره را ديدند كه در پاى سگى افتاده گفتند : اين چيست ؟\r\nگفت : اين سگ كوى ليلى است .\r\nعاشقم بر همه عالم كه همه عالم از اوست\r\nسَروَر مشتاقان عالم صلى الله عليه و آله و سلم ميوه نوباوه را بوسه دادى و بر ديده ماليدى كه نگاشتهء قلم تقدير و نوباوهء بوستان اوست . عارفان را اگر با عالم و عالميان دمى است از اين روى است و اگر با جهان و جهانيان انسى است از اين بوى است وَ الخَلقُ يَزعَمُونَ أَنَّهُم مَعَ الأَكْوانِ . هَيْهات !\r\n\r\n\r\n","description":"","footnote":"\r\n( 1 ) . خداوند سايهء عنايتش را بر ما فرو ريزد ، صفىّ الاسلام و المسلمين محمّد را كه در زبان بندگان‌مخلص بدين نام است .\r\n( 2 ) . م 4278 : وصول به خط ، نيم و صلى است با صاحب خط .\r\n","page_name":" 297 ","page_number":297},
  {"content":"\r\n\r\nالناسُ فى شَأنٍ وَ هُم فى شَأنٍ آخر . « 1 »\r\n كار پاكان را قياس از خود مگير * گرچه ماند در كتابت شير ، شير \r\n\r\nفرق عارف و عامى\r\nمعروف كرخى را رحمهم الله طعام هاى خوب بردندى و خوردى . با وى گفتند : برادرت بُشر حافى از اين ها نمىخورد . فرمود : برادرم بُشر او را ورع بسته و مرا معرفت گشاده ، بعد از آن فرمود : نيستم مگر مهمانى در خانهء خداوندِ خويش اگر مرا طعام دهد خورم و اگر گرسنه دارد صبر كنم ؛ مرا با اعتراض و تميز چه كار ؟ در ظاهر امر معروف كرخى مشابه لوت‌خواران اهل طبع بود . هيهات !\r\n« إِنَّما الْأعَمالُ بِالْنياتِ » « 2 »\r\nعذر اين جمله خواسته و نموده كه روح عمل نيت است و مدار بر آن است و از اين جا فرمود يحيى بن معاذ الرّازى رحمهم الله : « طَلَبُ الْعاقِلِ الْدُنيا أَحْسَنْ مِنْ تَرْكِ الْجاهِلِ لَها » . « 3 » عاقل اگر دنيا جويد براى انقياد حكمت الهى باشد و جاهل اگر ترك كند براى نادانى باشد نه به مراعات وظيفهء حكمت خداوند سبحانه ، يا از براى شهرت يا براى كسالت و بطالت و خود نداند .\r\n گر بكاوى كوشش اهل مجاز * تو به تو گنده بود همچون پياز\r\nعاقلان را يك ز ديگر نغزتر * هر يكى زان دگر با مغزتر \r\nاين خود رفت .\r\nدر جايى ديدم كه اين دعا نوشته بود و فضيلت آن ذكر كرده ، بسيارم از آن دعا خوش آمد :\r\n« سُبْحانَ الّذي في السَماءِ عَرْشُهُ ، سُبْحانَ الّذي في الأرْضِ أَمْرُه ، سُبْحانَ الّذي في البَرِّ طَريقُهُ ، سُبْحانَ الّذي في الْبَحْرِ سَبيلُهُ ، سُبْحان الّذي في الْجَنَّةِ رَحْمَتُهُ ، سُبْحانَ الّذي في النَّارِ عَذابُهُ ، سُبْحانَ\r\n\r\n\r\n","description":"","footnote":"\r\n( 1 ) . مردمان مىپندارند كه عارفان با كائنات سروكارى دارند . هرگز ! مردم در كارى هستند و عارفان در كارى ديگر .\r\n( 2 ) . به راستى كه كارها بسته به نيّت هاست . وسائل الشيعه ، ج 1 ، ص 48 .\r\n( 3 ) . خردمند دنيا را بخواهد ، نيك‌تر از آن است كه جاهل آن را رها كند .\r\n","page_name":" 298 ","page_number":298},
  {"content":"\r\n\r\nالّذي في الْهَوآءِ رَوْحُهُ ، سُبْحانَ الّذي في الْقُبُورِ قَضاؤُهُ ، سُبْحانَ الذي رَفَعَ السَماءَ ، سُبْحانَ الّذي وَضَعَ الْأَرْضَ ، سُبْحانَ الّذي لامَلْجَأَ وَ لامَنْجا إِلّا إِلَيْهِ » . « 1 »\r\nو بالجمله اين باز مىنمايد كه هيچ از او بيرون نيست هرچه هست چيزى از اوست ، آسمان تختگاه اوست ، زمين گذرگاه او است .\r\n گر به جنت مىروى بستان اوست * ور به دوزخ مىروى زندان اوست\r\nگر به مشرق مىروى سوى وى است * ور به مغرب مىروى هم زان اوست \r\n\r\nعارفان در دنيا\r\n « وَ لِلَّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللَّهِ إِنَّ اللَّهَ واسِعٌ عَلِيمٌ » .  « 2 » عارفان چند روزى كه ساكن اين دارند اگر تسلّى است به اين است و اگرنه نفير از نهاد ايشان برآمدى كما قيل :\r\n اگر دلم نبدى پاىبند طرهء دوست * كِيَم قرار در اين تيره خاكدان بودى \r\nوَ في هذا المَعنى قال المولوي الرومي :\r\n ندا آمد ز عشق اى جان سفر كن * كه من محنت سرايى آفريدم\r\nبسى گفتم كه من آن جا نخواهم * بسى ناليدم و جامه دريدم\r\nبگفت اى جان برو هرجا كه باشى * كه من نزديك چون حبل الوريدم \r\nالكلام بآخره ؛ سخن در اين بود كه چند گاه است كه مخلص نوازى و اعلام حالات نفرمودند يا خود به ما نرسيد ، به هر حال انتظار اعلام احوال خود جسماً و نفساً و مخدوم‌زاده‌ام قرّة العين - بَلَّغَهُ اللَّهُ مَبْلغ الرجال -\r\n\r\n\r\n","description":"","footnote":"\r\n( 1 ) . مصباح كفعمى ، ص 661 . و مفاتيح الجنان ، اعمال روز عرفه ، با اندكى تفاوت .\r\n( 2 ) . مشرق و مغرب ، از آن خداست ، و به هر سو رو كنيد ، خدا آن جاست ، خداوند بىنياز و داناست ، سورهء بقره ، آيهء 115 .\r\n","page_name":" 299 ","page_number":299},
  {"content":"\r\n\r\nمىرود و آن كه در ادعيه طيّبه ، مذكور ضمير منير بوده باشد . والسلام .\r\nواللَّه يَمُّن علينا بِكم و أَسبَغ علينا ظِلَّكم بمحمّد و آله ، صلى اللَّه عليه و عليهم أجمعين .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nمكتوب 82 « 1 »\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى محبّ الملّة و الحقّ و الحقيقة و الدّين الشيخ محمّد .\r\n\r\nدانايانِ حقيقت‌بين\r\nامّا بعد ؛ چون اين جهان گذران است و آدمى مردنى و عاقبت مردِ دانا با عاقبت مرد غير دانا يكسان نيست ، خوشا آن كس كه اين ايامِ گذران ، صرف به دست آوردن دانش كند تا صاحب ذات دانا گردد .  « هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ إِنَّما يَتَذَكَّرُ أُولُوا الْأَلْبابِ » .  « 2 »\r\nدانايانند كه امر را چنان كه هست ديده‌اند و دانسته‌اند و غطاء صورت را از چهره معنى با تأمّل فكرت و عبرت بركشيده‌اند ، از قشر به لُب رسيده‌اند ، يعنى مغز درون پوست ديده‌اند ، چون پوستِ هستى از مغز حقيقت بركشيده‌اند و محض مغز شده‌اند . چون اين جهان كه آن را قشر هستى مىگويند از هم گشوده شود كه  « إِذَا السَّماءُ كُشِطَتْ »  « 3 » و آخرت كه جهان مغز است ظاهر شود ، ايشان به آخرت دست به هم دهند و يگانه باشند در عين راحت ابدالآباد مستدام . و جماعتى كه جز پوست ندانسته و نبوده‌اند ، با آخرت كه محض مغز است به حكم مخالفتِ جوهر دست به هم ندهند ، مانند آب و روغن جدا مانند و مشوش .  « كَلَّا \r\n\r\n\r\n","description":"","footnote":"\r\n( 1 ) . اين مكتوب در « م » نيست .\r\n( 2 ) . آيا كسانى كه مىدانند با كسانى كه نمىدانند يكسانند ؟ ! تنها خردمندان متذكّر مىشوند ! سورهء زمر ، آيهء 9 .\r\n( 3 ) . و در آن هنگام كه پرده از روى آسمان برگرفته شود ، سورهء تكوير ، آيهء 11 .\r\n","page_name":" 301 ","page_number":301},
  {"content":"\r\n\r\n إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ » .  « 1 »\r\n\r\nذرّه‌اى از حقيقت\r\nاى مخدوم ! اگر از حال رفتگان پرده بردارند و آن را به شما نمايند چنانچه به اهل اللَّه و اهل كشف نموده‌اند ، ببينند امرى عجيب و بدانند دانستنى غريب ، بيدار شوند و آگاهى يابند تا پادشاهى يابند .\r\nاى مخدوم ! حقيقت مانند بحرى بىكران در شورش است و اثر تلاطم آن بحر است كه ترشح مىكند . اى مخدوم ! به خداى كه جان مصطفى صلى الله عليه و آله و سلم در قبضهء قدرت او است كه اين جهان و كاربار اين جهان باطل و غرور است و حق و حقيقت جز آن جهان نيست   « وَ لكِنَّ أَكْثَرَ النَّاسِ لا يَعْلَمُونَ يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ » .   « 2 » اگر تمام جهان از دست برود و در برابر آن يك جو حقيقت به دست آيد سودى است عظيم ، و اگر تمام جهان حاصل باشد و اين كس از حقيقت بىبهره ، انبانى است پرباد به هيچ نمىارزد .\r\nدلم از جهان به تنگ است و از صحبت اهل جهان ننگ ، عزلت و انقطاع خوشم مىآيد ، دريغا كه اسباب آن فراهم نمىآيد ، خدا آسان كناد !\r\n دو گزك بوريا و پوستكى * دلكى پر ز درد و دوستكى\r\nاين قدر بس بود جمالى را * عاشق رند لاابالى را \r\nاشارات غيبيّه از عزلت و انقطاع به هم مىرسد و از جانب صورت اسباب آن دست به هم نمىدهد و عمر نيز مىگذرد و كارى ناكرده تحسّر و تاسّف مىماند . ما شاء اللَّه و لاحول و لاقوة إلا باللَّه ، توكّلت علىاللَّه ، حسبياللَّه ، الأمر كلّه بِيَدِاللَّه ، إِنِ الحُكم إلّاللَّه ، إِنَّ اللَّه بالناس لَرؤوفٌ رحيم .\r\n\r\n\r\n","description":"","footnote":"\r\n( 1 ) . چنين نيست كه مىپندارند ، بلكه آن‌ها در آن روز از پروردگارشان محجوبند ! سورهء مطففين ، آيهء 15 .\r\n( 2 ) . ولى بيشتر مردم نمىدانند ، آن‌ها فقط ظاهرى از زندگى دنيا را مىدانند ، و از آخرت ( و پايان كار ) غافلند . سورهء روم ، آيهء 6 و 7 .\r\n","page_name":" 302 ","page_number":302},
  {"content":"\r\n\r\n\r\nمكتوب 83\r\nبسم اللَّه الرّحمن الرّحيم\r\n\r\nمردان پر ثمر\r\nهركس كه به دنيا آمده از آن جهت آمده كه نفعى برساند و ثمره‌اى بار آورد كه هستى وى را به آن سبب انبساطى پيدا شود كه تا انقراض عالم ، بركت آن به او مىپيوندد و او را در خود مترقى مىگردد و اعمال آن جماعت كه به روابط حقيقى به وى متعلّق گشته‌اند در ترازوى خود مىيابد ، كه  « وَ نَكْتُبُ ما قَدَّمُوا وَ آثارَهُمْ وَ كُلَّ شَيْءٍ أَحْصَيْناهُ فِي إِمامٍ مُبِينٍ »  ، « 1 »\r\n« وَ مَنْ سَنَّ سُنَّةً حَسَنَةً فَلَهُ أَجْرُها وَ أَجْرُ مَنْ عَمِلَ بِها إِلى يَوْمِ الْقيمَة مِنْ غَيْرِ أنْ يَنْقُصَ مِنْ أُجُورِهِمْ شَيْئاً . وَ مَنْ سَنَّ سُنَّةً سَيِّئَهً فَعَلَيْهِ وِزْرُها وَ وِزْرُ مَنْ عَمِلَ بِها إِلى يَوْمِ الْقيمَةِ مِنْ غَيْرِ أَنْ يَنْقُصَ مِنْ أَوْزارِهِمْ شَيءٌ » ، « 2 »\r\n« وَ إِذا ماتَ ابْنُ آدَم انْقَطَعَ عَمَلُهُ إِلَّا عَنْ ثَلاثٍ » . « 3 »\r\nالْحَديثُ إِلى غَيرِ ذلك مِمَّا يَعْلَمُهُ أَهْلُهُ . « 4 »\r\n\r\n\r\n","description":"","footnote":"\r\n( 1 ) . تمام آثار آن‌ها را مى نويسيم ؛ و همه چيز را در كتاب آشكار كننده‌اى برشمرده‌ايم . سورهء يس ، آيهء 12 .\r\n( 2 ) . هر كس كه اساسى نيكو نهد پاداش نيكِ آن سنّت و پاداش هر كس كه به آن سنّت نيك عمل كند تاروز بازپسين‌براى آن بنيان گذار خواهد بود بدون آن كه از پاداش آنان كه به اين سنّت عمل مىكنند چيزى كاسته شود . و آن كس كه اساسى ناپسند استوار سازد گناه آن و گناه هر كس كه به آن قاعده زشت عمل كند تا روز بازپسين براى او خواهد بود بدون آن كه چيزى از گناه مرتكبين آن كاسته شود . فصول المختاره ، ص 136 .\r\n( 3 ) . و چون آدمى زاده بميرد همه رشته‌هاى عمل او گسسته شود الا از سه چيز . مستدرك الوسائل ، ج 12 ، ص 230 .\r\n( 4 ) . و غير از اين احاديث كه اهلش مىدانند .\r\n","page_name":" 303 ","page_number":303},
  {"content":"\r\n\r\nهركس كه آمد و نفعى از او به بندگان خدا نرسيد و اثرى از او در عالم باقى نماند بلكه در خود آمد و در خود رفت ، نيامد و نرفت .\r\nنمىبيند كه حضرت موسى عليه السلام غبطه مىبرد بر پيغمبر ما ،\r\n« أبْكي لِانَّ غُلاماً بُعِثَ بَعْدي يَدْخُلُ الْجَنَّةَ مِنْ أمَّتِه أَكْثَرَ مِمَّا يَدْخُلُها مِنْ أُمَتي » . « 1 »\r\nانبياء افضل خلق‌اند كه هيچ كس ابسط وجوداً و اكثر خيراً و ابقى اثراً « 2 » از ايشان نيست ، بعد از آن مرشدان كامل ، بعد از آن در اين معنى پادشاهان عادل ، بعد از آن مالداران باذل .\r\nو بعزة اللَّه تعالى كه در اين ساعت هيچ چيز نزد اين كمينه احب از آن نمىافتد كه مرا قدرت باشد اعانت مظلومى كنم يا مال باشد صرف محتاجى كنم يا بناء رباطى يا مثل آن ، يا نشاط باشد و به تن خويشتن به خدمت بندهء خدا اشتغال نمايم ؛ و اگر توانم كه كسى را از معصيت به توبه خوانم يا از جهل به علم آورم يا از كسالت به طاعت كشم . قدر و قيمت اين عمل با خود نمىتوانم انديشيد .\r\nو جماعت اولياء كاملين كه ظاهراً به ارشاد اشتغال ندارند از ابدال و اقطاب و اولياء ، باطناً به اصلاح خلق مشغولند و تمام امور ربع مسكون « 3 » را در حيّز ضبط مىآورند چه جاى جمعى خاص ؛ و همگى انتظام عالم از بركات و آثار ايشان است . و گروهى كه ظاهراً و باطناً به ارشاد و اصلاح خلق مشغول نبوده‌اند بنا بر آن بوده كه جمع ميان صلاح و اصلاح ميّسر نداشته‌اند . و أبدال و مرشدانِ با كمال از ايشان افضل‌اند\r\n\r\n\r\n","description":"","footnote":"\r\n( 1 ) . مىگريم زيرا جوانى پس از من برانگيخته شود كه از پيروان او بيش از پيروان من به بهشت داخل‌مىشوند . صحيح بخارى ، ح 3598 .\r\n( 2 ) . وجودى گسترده‌تر و خيرى فراوانتر و اثرى جاويدانتر .\r\n( 3 ) . رُبع مسكون : يك چهارم قابل سكونت زمين .\r\n","page_name":" 304 ","page_number":304},
  {"content":"\r\n\r\nالّا ما شاءاللَّه و اين « 1 » استثناء اخراج جماعتى مىكنم از اولياء كه بر قلوب ملائكه مهيّمن‌اند كه از استيلاء جلال و غلبهء احكام آن بر ايشان ، خبر از كون ندارند . و مقام ايشان در ولايت ، مقامى غريب است و مرتبهء ايشان در وجود ، مرتبه‌اى عجيب . و كم فهمى به حقيقت حال ايشان راه دارد و اگر در تحقيق و تبيين حقايق آن مقام شروع كنم سخن دراز مىكشد .\r\n\r\nنفع به ديگران\r\nمَخلَصِ سخن اين است كه به حكم\r\n« لايُؤْمِنُ أَحَدكُمْ حَتى يُحِبّ لِأخيهِ ما يُحِبُّ لِنَفْسِهِ » « 2 »\r\nوصيت مىكنم شما و اهل بيت و اولاد و اقارب امجاد همه را به بذل عطاء و رسانيدن نفع به بندگان خدا ، الأمثل فالأمثل ، بر سبيل خدمت نه بر سبيل إنعام كه هيچ چيز را نزد خدا از اين سودمندتر نمىبينم  « وَ كَفى بِاللَّهِ شَهِيداً »  « 3 »  . * \r\n در گذر از فضل و از جلدىّ « 4 » و فن * كار خدمت دارد و خلق حسن \r\n « وَ ابْتَغِ فِيما آتاكَ اللَّهُ الدَّارَ الْآخِرَةَ وَ لا تَنْسَ نَصِيبَكَ مِنَ الدُّنْيا وَ أَحْسِنْ كَما أَحْسَنَ اللَّهُ إِلَيْكَ » .  « 5 » و السلام عليك و رحمة اللَّه و بركاته و على سائر الأقارب و الأولاد و أهل البيت ، خصَّكم اللَّه و إيَّاهم أجمعين بنورٍ مِن أنواره يملَأُ ظَواهَركم و يَتَوَلَّى سِرّاً و يُوَفّى حَظَّكم مِنْ حَسناتِ دُنياكُم و آخرَتِكُم و يُنَزِّلُ عليكم مِنْ بَركاتِ السَّماءِ و الأرضِ إِنَّه حَميدٌ مَجيدٌ .\r\n\r\n\r\n","description":"","footnote":"\r\n( 1 ) . م 4278 : و به اين\r\n( 2 ) . هيچ يك از شما ايمان نياورده تا اين كه آنچه را براى خود مىخواهد براى برادران ايمانى خود نيزبخواهد . شرح نهج البلاغه ، ج 16 ، ص 84 . در مصدر « لايستكمل الايمان » است .\r\n( 3 ) . و خدا به شهادت كافى است . سورهء نساء ، آيهء 79 .\r\n( 4 ) . جَلْدى : چابكى\r\n( 5 ) . و در آنچه خدا به تو داده ، سراى آخرت را بطلب ؛ و بهره‌ات را از دنيا فراموش مكن ؛ و همان‌گونه كه‌خدا به تو نيكى كرده نيكى كن . سورهء قصص ، آيهء 77 .\r\n","page_name":" 305 ","page_number":305},
  {"content":"\r\n\r\n\r\nمكتوب 84\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الأخ الأعزّ عليه جعله اللَّه من الأعزّين عنده غياثاً محمّداً .\r\n\r\nدر غفلت از مرگ\r\nامّا بعد ؛ تعجّب دارم از كار آدمى كه چگونه خندد و مرگ در پى اوست و چگونه به فراغت زيست مىكند و او را حساب باز مىبايد داد و چگونه خودسر مىگردد و او بنده است . عجب نادان كه آدمى است ! دنيا را حقيقتى مىداند و آن خود ، حكايتى است و آخرت را حكايتى گمان مىبرد و آن خود ، همه حقيقت است . اگر ديو بر وجود او غالب نبودى چنين وارون نمىبود . چون دنيا را حقيقتى پنداشته كاروبار آن را سخت گرفته و به همگىِ همّت وجود خود به آن مشغول است و چون آخرت را حكايتى انگاشته آن را آسان گرفته و در امر آن به گفتار زبان قناعت كرده . دريغا ! از بىنيازى خداست كه اين همه خلق را با خود گذاشته تا در اوديهء ضلال سرگردان مىگردند . آرى ؛\r\n بىنيازيش را چه كفر و چه دين * بى زيانيش را چه شك چه يقين \r\n\r\nمناجات با خدا\r\nسبحان ربّي الأَعلى ، خداوندا ! در بىنيازى خويش مَنگر ، در نيازمندى ما نگر ، بىزيانى خود را مبين ، زيانكارى ما مشتى بىنوا را بين .\r\nخداوندا ! لطف تو بىپايان است از پاى افتاده‌گانيم ما را دست گير ! كرم تو بىعلّت است ما ناچيزان را درپذير !\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n يا رب اگر نه لطف تو فرياد ما رسد * پيدا بود كه كوشش ما تا كجا رسد \r\nخداوندا ! ما را كه اجازه است با تو سخن گفتن ، بدبخت ما اگر با جز تو سخن گوييم . ما را كه رخصت است ياد تو كردن ، زيان كار ما اگر جز تو ياد كنيم .\r\nخداوندا ! اگر زنده‌ايم ، اظهار جمال تو را زنده‌ايم و اگر مىميريم ، آشكارا كردن جلال تو را مىميريم ،  « مَحْيايَ وَ مَماتِي لِلَّهِ رَبِّ الْعالَمِينَ » .  « 1 »\r\nخداوندا ! به حق خداوندى تو كه بر بندگى ما رحم فرما ! چنانچه بندگى ما خداوندى تو را تن در داده ، خداوندى تو بندگى ما را به رحمانيّت خويش درپذير و دست رد بر سينه ما مشتى گداى بىنوا باز منه !\r\nخداوندا ! مىدانى كه دل ما جز به ياد تو شاد نيست ، ياد خويش از ما دريغ مدار !\r\nخداوندا ! مىدانى كه نفس خويش را براى تو دشمن مىداريم ، شرّ اين دشمن را از ما دور دار !\r\nخداوندا ! چه زمانى باشد كه از ما جان خواهى به اخلاص جان را نثار فرمان تو كنيم ، به حرمت آن زمان كه زمان ما را از آن كه صرف در خلاف فرمان تو شود نگاه دار !\r\nخداوندا ! اگر ما را نَفَس برنيايد شايد ، امّا اين كه يك نفس بىرضاى تو بر آيد نشايد ، ما را از اين خذلان محمى دار !\r\nخداوندا ! بنده‌ايم بنده را چه مىبايد كرد تا چنان كنيم .\r\n\r\n\r\n","description":"","footnote":"\r\n( 1 ) . زندگى و مرگ من ، همه براى خداوند ، پروردگار جهانيان است . سورهء انعام ، آيهء 162 .\r\n","page_name":" 307 ","page_number":307},
  {"content":"\r\n\r\nخداوندا ! تو راييم نه خود را ، اگر مىدانى كه چنين است ما را به ما مگذار !\r\nخداوندا ! از خود ضعيف‌تر بنده‌اى نمىدانم به قدرتت كه اين ضعيف را دست گير ! از خود فقيرتر كسى نمىبينم مرا به طاعت خويش درپذير !\r\nخداوندا ! هركس را حول و قوّتى داده‌اى ، تو حول و قوّهء من باش !    « سُبْحانَ رَبِّكَ رَبِّ الْعِزَّةِ عَمَّا يَصِفُونَ وَ سَلامٌ عَلَى الْمُرْسَلِينَ وَ الْحَمْدُ لِلَّهِ رَبِّ الْعالَمِينَ » .    « 1 »\r\nشايد كه امير غياث الدين گويد اين چه طور مكتوب است كه به من نوشته‌اى كه هيچ حكايت من در آن نيست . چه كنم چون حديث ديگرى مرا شيفته مىدارد ، حديث با تو چگونه كنم ؟ حاليا گوش دار و پاره‌اى سخن خويش هم بشنو : هيچ توانى كه شبى از خواب بشريّت برخيزى و از حَدَث حدوث طهارتى كنى و قامت هستىِ خويش پيش خداوند يكتا دو تا كنى و سر با زمين نهاده با عَدم اصلى خويش كه  « مِنْها خَلَقْناكُمْ وَ فِيها نُعِيدُكُمْ »  « 2 » رجوع كنى ؟ و اگر يك شب كردى هيچ توانى كه آن را با دو شب و سه شب كنى تا به آن معتاد شوى آن گاه داخلِ  « وَ الْمُسْتَغْفِرِينَ بِالْأَسْحارِ »  « 3 » باشى ؟\r\n\r\nنماز و نياز\r\nآيا توانى روزى كه جهان به نور آفتاب تابيده است تو خود را به نور وضو تازه و فرخنده سازى و چنانچه بازار معاملات مردم گرم است تو\r\n\r\n\r\n","description":"","footnote":"\r\n( 1 ) . منزّه است پروردگار تو ، پروردگار عزّت ( و قدرت ) از آنچه آنان وصف مىكنند . و سلام بر رسولان ! حمد و ستايش مخصوص خداوندى است كه پروردگار جهانيان است . سورهء صافّات ، آيهء 180 تا 182 .\r\n( 2 ) . ما شما را از آن ( زمين ) آفريديم ؛ و در آن بازمىگردانيم . سورهء طه ، آيهء 55 .\r\n( 3 ) . و در سحرگاهان ، استغفار مىنمايند . سورهء آل عمران ، آيهء 17 .\r\n","page_name":" 308 ","page_number":308},
  {"content":"\r\n\r\nبازار عمل صالح خود را گرم سازى و چند ركعت نماز بگزارى كه ذخيره باشد تو را  « يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً » .  « 1 » و اگر يك روز كردى توانى كه با دو روز و سه روز كنى و خود را به آن خوكاره سازى كه\r\n« كانَ أَحَبُّ الأعْمالِ إِلى رَسُولِ اللَّهِ أَدْوَمُها » . « 2 »\r\nشنيده كه\r\n« لايَزال عَبْدي يَتَقَرَّبُ الَيَّ بِالنَوافِل » ، « 3 »\r\nدر رواتب و سنن نبايد كه مساهله كنى . شنيده كه\r\n« الْوضُوءُ عَلى الوضُوءِ نُورٌ عَلى نُور » ، « 4 »\r\nچون وضو نور است اگر نور دايم باشد بهتر باشد . چون دهان محل كلام است تطهير آن لازم است\r\n« لَولا أَنْ اشُقَّ عَلى امَّتي لَأَمَرْتُهُم بِالسِواكِ » « 5 »\r\nأَي أَوجَبْتُ عَلَيْهِم .  « وَ ثِيابَكَ فَطَهِّرْ »  « 6 » خوانده اگرچه مراد تطهير از نجاست است امّا تطهير از دَرَن « 7 » نيز طهارتى است\r\n« إِنَّ اللَّهَ نَظيفٌ يُحِبُّ الْنَظافَة » . « 8 »\r\nشنيده‌اى كه\r\n« إِنَّ اللَّهَ رَفيقٌ يُحِبُّ الْرِّفْقَ » « 9 »\r\nفظّ و غليظ نبايد بود و طريق رفق و حلم پيش بايد گرفت باكافّهء ناس .\r\n« تَخَلَّقُوا بِأَخْلاقِ اللَّهِ » « 10 »\r\nبيان همه كرده . والتوفيق مِن‌اللَّه تبارك و تعالى .\r\n\r\n\r\n","description":"","footnote":"\r\n( 1 ) . روزى كه هر كس ، آنچه را از كار نيك انجام داده ، حاضر مىبيند ؛ سورهء آل عمران ، آيهء 30 .\r\n( 2 ) . دوست داشتنىترين كارها نزد پيامبر صلى الله عليه و آله با دوام‌ترين آن‌ها بود . تنزيه الانبياء ، ص 130 . در مصدر « احب الاعمال إِلى اللَّه » است .\r\n( 3 ) . پيوسته بندهء من با انجام نوافل به من نزديك مىشود . . . ارشاد القلوب ، ج 1 ، ص 91 .\r\n( 4 ) . وضو بر وضو نورى است بر نور ديگر . وسائل‌الشيعه ، ج 1 ، ص 377 .\r\n( 5 ) . اگر نبود كه سخت‌گيرى بر امتم مىكردم ، مسواك زدن را بر آن‌ها واجب مىكردم . كافى ، ج 3 ، ص 22 .\r\n( 6 ) . و لباست را پاك كن . سورهء مدثر ، آيهء 4 .\r\n( 7 ) . در نسخهء ف « دران » ضبط شده است ولى در نسخهء « م » 4278 « درون » است و در نسخهء « م » 72 « دَرَن » ضبط شده است است . دَرَن : چركى و كثافت .\r\n( 8 ) . خداى پاكيزه است وپاكيزگى را دوست دارد . سنن ترمذى ، ح 2723 .\r\n( 9 ) . خداوند همراه و نرمخوست و نرمخويى را دوست دارد . كافى ، ج 2 ، ص 120 .\r\n( 10 ) . بحار الانوار ، ج 58 ، ص 129 .\r\n","page_name":" 309 ","page_number":309},
  {"content":"\r\n\r\n\r\nمكتوب 85\r\nبسم اللَّه الرّحمن الرّحيم\r\nمِن عبداللَّه قطب بن محيي .\r\n\r\nدر تجارت آخرت\r\nاللَّه سبحانه حضرت مخدوم به حق و اميدگاه مطلق ، افتخار عصاب الخير الواثق بألطاف اللَّه ، المُقبِل بوجهه على اللَّه ، الموفَّق لكلِّ خيرٍ إن شاء اللَّه ، محبّ الملّة و الحقّ و الحقيقة و التقوى و الدّين محمّد را از روزگار و گزند ليل و نهار در كنف حمايت و رعايت و وقايهء خويش داراد ! و دنيا را به وى چنان نمايد كه به بندگان شايسته نموده تا آن را آرامگاه نگيرد و به آن مطمئن نگردد . و مَثَل خود را با دنيا مَثَل تاجرى داند كه به ملكى غريب رفته كه تجارت كند و ساعات عمر سرمايه ساخته كه از آن سودى حاصل كند و باز به وطن خويش بازآيد پس نشايد و نبايد كه آن مايهء گرامى ، ضايع از دست بدهد كه هر نفس كه نه به ياد خدا صرف مىشود و نه در راه خدا ، ضايع و تباه شود .\r\nو آنچه در كار خدا صرف شود در خزانهء خدا مضبوط است و در محشر با اين كس مىدهند ، يكى با هزار شده « 1 » ، بلكه هزار چيست كه آن زندگانى متناهى كه انفاسى است شمرده با زندگانى نامتناهى مىشود .\r\n همچو بحرى بىحد و بىعد شود * عمر يك روزه كه در طاعت رود \r\n\r\n\r\n","description":"","footnote":"\r\n( 1 ) م 72 : يك هزار شده .\r\n","page_name":" 310 ","page_number":310},
  {"content":"\r\n\r\n\r\nگوهر عمر\r\nحكايت خليفه‌اى مىكنند كه جواهر به دجله مىانداخت براى آن كه آواز آب بر آيد و مىگفت : « أَعْجَبَني تُلُنْبُه » ، يعنى مرا اين آواز خوش مىآيد . مَثَل آدمى مَثَل آن خليفه است كه اين ساعات عمر كه يكى از آن به هزار گوهر شب‌چراغ بيش مىارزد براى هوسى چند طفلانه و آرزويى چند جاهلانه صرف مىكند . چون زندگانى آسان به چنگ او افتاده قدرش نمىداند . باش تا اجل در رسد و اين گوهر گرامى عرشى ، كه چند روز مهمان فرش بود با معدن خويش رود و آدمى به آن چيزى كسب نكرده باشد و آن را وسيلهء تحصيل امرى نساخته كه چون آن شعاع عرشى كه آن را روح گويند با كُلّ خود پيوندد . قال حافظ :\r\n تو را ز كنگره عرش مىزنند صفير * ندانمت كه در اين دامگه چه افتاده است \r\nبه آن چيز بر خوردار باشد آن گاه بداند كه چه ستم بر خود كرده ، امّا دانستن آن دم سودى ندارد . چنانچه شيخ فريد الدّين عطار گفته :\r\n چون توانستم ندانستم چه سود * چون بدانستم توانستم نبود \r\n\r\nبه فرمان رسول خدا صلى الله عليه و آله\r\nاى مخدوم ! چند گوييم كه سر و برگ گفتن نداريم . قصّه‌اى مىبينيم و امرى ما را فرو گرفته كه هوش و ماسكهء « 1 » ما بيم است كه از ما برُبايد .\r\nدر بر اين قصّه تاب و توان نداريم مگر حركتى بىدست و پايانه كه در فرمانبردارى مصطفى كنيم كه دل خود يكبارگى به او سپرده‌ايم . اگر آنچه ما مىبينيم مردمان ببينند ، لرزه بر هفت اندام ايشان افتد و همه به زانو درافتند كه پاى ايشان را زور برداشتن نماند .\r\nاى مخدوم ! صورتى است كه به گفتار در نمىآيد و در ظرف ايشان خوف نمىگنجد ، همين قدر بدانيد كه كاربند فرمان مصطفى صلى الله عليه و آله\r\n\r\n\r\n","description":"","footnote":"\r\n( 1 ) . ماسكه : نيروى نگاه دارنده .\r\n","page_name":" 311 ","page_number":311},
  {"content":"\r\n\r\nمىبايد شد و به يكبارگى دل از خود برداشتن و خود را به او دادن ، كه آنچه او گويد چنان كنند كه اين راهى است كه به پاى خود نمىتوان سپرد و اين بارى است كه بىپايمردى او به منزل نمىتوان برد . اللّهم صلّ على محمّد و آل محمّد و سلّم و اجعلنا مِن امّةِ محمّد و احشرنا في زُمرة محمّد و الحمدللَّه ربّ العالمين .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\nمكتوب 86\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى حضرت المخدوم الأجل الأكرم السديد المسدّد ، المعان المؤيّد ، محبّ الملّة و الحقّ و الحقيقة و الدّين الشيخ محمّد كان اللَّه له في الدّارين .\r\n\r\nتلاش در بندگى\r\nامّا بعد ؛ كسى از جوار ربّ العالمين عزّوجلّ محروم شده باشد و در دار لعين به مجاورت شياطين در سجّين افتاده باشد و از اعلى علّيّين به اسفل السافلين آمده ، سزاوار است كه يك ساعت از غصّه و اندوه خالى نباشد و كوشد تا باز خود را به آن جا رساند كه اگر تن آسايى گزيند و به تسويف « 1 » و مساهله روز گذراند ، مبادا كه زمان اكتساب فوت شود ، آن گاه ابدالابدين و دهر الداهرين در حضيض بُعد ، قرين شياطين و در محل نفرين بايد بود و از روح الهى و سِعت جنّات محروم .\r\nپس بكوشيد و مياسائيد كه هر تعب و مشقت كه به شما مىرسد نيشِ عقارب دوزخ است كه شما را مىگزد از وراى هفتاد هزار حجاب ، تا بدانيد كه چنين عذاب در وراى حجاب موجود است . و بترسيد از آن روز كه حجاب رفع شود و بىپرده گزند آن رسيدن گيرد و العياذ باللَّه العظيم .\r\n\r\nترس از دوزخ\r\nغايت همّت جاهلان همين است كه عذاب امروز از خود بازدارند ، چون جوع افروخته شود آن را به طعام ساكن كنند و چون آتش غضب\r\n\r\n\r\n","description":"","footnote":"\r\n( 1 ) . تسويف : واپس انداختن كار .\r\n","page_name":" 313 ","page_number":313},
  {"content":"\r\n\r\nبرافروزد به آتش انتقام آن را باز نشانند . اى مغروران ! غضب جمره‌اى از نار جهنم ، جوع تبشى « 1 » است از آتش دوزخ . عذاب ادنى به شما از آن مىچشانند تا باز وقت عذاب اكبر افتيد و انديشهء آن بكنيد پيش از آن كه بغتةً شما را فرو گيرد . اى عذاب ادنى باش تا به روزگار « 2 » عذاب اكبر را مدفعى انديشيدن است .\r\nدر خانهء امام زين العابدين - على آبائه و عليه الصلاة والسلام - آتشى گرفت و آن سرور در سجده بود ، هرچند مىگفتند : يابن رسول‌اللَّه النّار ! النّار ! پروا نمىكرد . بعد از اداى نماز از او بازخواست مىكردند فرمود :\r\n« ألْهَتْني الْنَّارُ الكُبرى » « 3 »\r\nيعنى آتش بزرگ مرا از اين مشغول داشته بود .\r\nتقاضاى قرضخواه مىبينيد كه چه سخت است ، جماعتى كه ايشان را حقوق نزد شماست روز قيامت دست در دامن شما زنند و از چنگ نگذارند و گويند حق ما بازده ، ملاحظه كنيد كه چه سخت است . امروز چون كار به تنگ رسيد گيرم كه مِلك بفروشيد و باز دهيد ، آن روز چه توان كرد كه مِلك و مال نباشد و تنها در آن جا مانده باشيد ، كه  « لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَ تَرَكْتُمْ ما خَوَّلْناكُمْ وَراءَ ظُهُورِكُمْ » .  « 4 » انديشه كنيد كه چه اضطراب روى نمايد ،  « ثُمَّ نَضْطَرُّهُمْ إِلى عَذابٍ غَلِيظٍ » .  « 5 »\r\n\r\nروز پاداش\r\nبه خداى آسمان و زمين كه اين سخن حق است و چنين روز خواهد بود و دادِ مظلومان از ظالمان خواهد گرفت . نيكى ظالم به مظلوم\r\n\r\n\r\n","description":"","footnote":"\r\n( 1 ) . تبش : گرما ، تابش .\r\n( 2 ) . در حاشيه ف : كه وقت عذاب اكبر را\r\n( 3 ) . بحار الانوار ، ج 46 ، ص 84 . در مصدر « الهتنى عنها . . . » است .\r\n( 4 ) . و ( روز قيامت به آن‌ها گفته مىشود : ) همهء شما تنها به سوى ما بازگشت نموديد ، همان‌گونه كه روزاوّل شما را آفريديم ! و آنچه را به شما بخشيده بوديم ، پشت سر گذارديد . سورهء انعام ، آيهء 94 .\r\n( 5 ) . سپس آن‌ها را به تحمّل عذاب شديدى وادار مىسازيم . سورهء لقمان ، آيهء 24 .\r\n","page_name":" 314 ","page_number":314},
  {"content":"\r\n\r\nخواهند داد و بدى مظلوم بر ظالم خواهند نهاد و پروردگار عزّوجلّ حكم عدل خواهد فرمود و از هول آن روز دل مرسلين در خفقان و اضطراب خواهد بود فكيف من دون ايشان . « 1 »\r\n\r\nافتادگى\r\nقسم به نام بزرگوارحضرت پروردگار كه اين حديث از كجى پاك است و اين حكايت راست است و دروغ نيست . بترسيد و فصل قضا را آماده شويد كه قيامت قايم شد و عرش خدا براى فصل قضا نهادند و فرشتگان ، نواصى و اقدام مىگيرند و به سوى خدا كشان كشان مىبرند .\r\nاز هول آن روز بترسيد و كس را مترسانيد . عظمت خدا ياد كنيد تا كه عظمت خود فراموش شود . ملك خدا را مسلّم داريد و جز راه مسكنت و نامرادى و افتادگى مَسپُريد و بدانيد كه هيچ پاى را آن روز ، قوّت برداشتن نباشد  « وَ تَرى كُلَّ أُمَّةٍ جاثِيَةً » .  « 2 » امروز از براى خدا خود را بيندازيد تا آن روز خداى شما را بردارد ، كه\r\n« مَنْ تَواضَعَ للَّه رَفَعَهُ اللَّه » . « 3 »\r\nسر در پيش افكنيد و خاشع و مطرق « 4 » باشيد ، گردن مَيَفرازيد ، شكوه خداى بر شما دايم باشد خواه در حضور مردمان خواه در خلوت ، مضطرّانه دست به سوى خدا برداريد تا مگر رحم فرمايد .  إِنَّهُ هُوَ التَّوَّابُ الرَّحِيمُ . * \r\n\r\n\r\n","description":"","footnote":"\r\n( 1 ) . پس چگونه است آن كه پايين‌تر از ايشان است .\r\n( 2 ) . در آن روز هر امّتى را مىبينى به زانو درآمده . سورهء جاثيه ، آيهء 28 .\r\n( 3 ) . كسى كه براى خدا كوچكى كند خداوند او را بلند مرتبه سازد . الكافى ، ج 2 ، ص 122 ، صحيح‌مسلم ، ح 4689 .\r\n( 4 ) . مطرق : ساكت و سربه‌زير .\r\n","page_name":" 315 ","page_number":315},
  {"content":"\r\n\r\n\r\nمكتوب 87\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى حبيب القلب الأمير محبّ الملّة و الدّين الشيخ محمّد .\r\n\r\nحجاب الفاظ\r\nامّا بعد ؛ غيرتم مىآيد بر معانى كه به گفتْ آورم از بس كه كدورت و كثافت كه مىبينيم كه معانى را لاحق شود چون آن را به ادا مىرسانند .\r\nدريغا ! چه بودى كه معانى به همان لطافت كه در دل است به زبان آمدى ؟\r\nامّا هيهات ! از شهرستان دل تا سر حدِّ زبان صد هزار ساله راه است و در آن ميان هزار مملكت و هر مملكتى را هوايى ديگرگون . چگونه معانى به همان لطافت و نضارت كه در دل است به زبان آيد ؟ ميوه‌اى كه از درخت چينند تا به خانه برند طعم و رنگش بگشته باشد با قرب مسافتى ، پس چه گمان است به ميوه باغستان دل كه از آن جا تا شهرستان تن هزار منزل است ، از منزلى تا به منزلى يك ساله راه كه به لطافت و طراوت خود بماند ؟\r\n\r\nدر شهر دل\r\nاى حبيب قلب ! اگر تو را به شهرستان دل گذر افتد يا هوايى از آن ناحيه بر تو وزد ، بدانى كه روح و گشادگى چيست و راحت و خوشى كدام است .\r\nاى حبيب قلب ! آنچه در اين جهان آن را راحت و خوشى خوانند در آن جهان چندان گران و ناخوش است كه اگر بر يكى از اهل آن جهان يعنى جهانِ دل نهند خود را اشقاى مردمان پندارد . از اين تعجب نبايد كرد كه غايت آنچه تنعّم يكى از گدايان باشد ، اگر پادشاه را پيش آيد غايت سختى باشد نسبت به او .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nاى حبيب قلب ! راه شهرستان قلب پرس ، در شهرستان گِل قرار مگير تا از آنان نباشى كه  « وَ لكِنَّهُ أَخْلَدَ إِلَى الْأَرْضِ » .  « 1 »\r\nاى حبيب قلب ! اين جهان ميّت است نمىبينى كه از هم مىريزد ؟\r\nخانه‌اى كه ساختى ، جامه‌اى كه بافتى بعد از زمانى اندك بنگر چگونه ريزيده و پوسيده مىشود . اگر زنده بودى نريزيدى و نپوسيدى و هركه به مرده پيوست مرده شد . زنهار كه دلِ زنده خويش مَميران ! كه دل از گوهر زندگانى است . دل را به زندگانى خويش رسان ، قُوت القلوب بجوى . دست را به طعام زمين دراز مكن كه گِل خوار ، دايم مريض باشد . اگر گويى چگونه طعام زمين نخورم و همه عارفان طعام زمين خورده‌اند . گوييم كه حاشا كه عارف طعام زمين خورد . در لقمه قسطى از نور هست و قسطى از گِل ، عارف قسطِ نور خورد و در او با ذكر و حضور شود ، و ديگران قسط گِل خورند و در ايشان با آن شود كه شود .\r\nو از اين جا گفته آن عارف كه :\r\n چون كه در تو مىشود لقمه گهر * تن مزن چندان كه بتوانى بخور \r\n\r\nخوراك عارف و جاهل\r\nو اگر طعام عارف و طعام جاهل يكى بودى  « وَ رِزْقُ رَبِّكَ خَيْرٌ وَ أَبْقى »  « 2 » نفرمودى . طعام جاهل زَهرهء حيات دنيا است  « وَ لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ زَهْرَةَ الْحَياةِ الدُّنْيا لِنَفْتِنَهُمْ فِيهِ » ،  « 3 » و آن زَهره به زهر ماند ، ظاهرى سبز دلپذير و باطنى تلخ گلوگير . نه زهره است ، زهر است . و طعام عارف رزق اللَّه است كه  « وَ رِزْقُ رَبِّكَ خَيْرٌ وَ أَبْقى »  « 4 »\r\n\r\n\r\n","description":"","footnote":"\r\n( 1 ) . پس او را به حال خود رها كرديم و او به پستى گراييد . سورهء اعراف ، آيهء 176 .\r\n( 2 ) . و روزى پروردگارت بهتر و پايدارتر است ! سورهء طه ، آيهء 131 .\r\n( 3 ) . و هرگز چشمان خود را به نعمت هاى مادّى ، كه به گروه‌هايى از آنان داده‌ايم ، ميفكن ! اين هاشكوفه‌هاى زندگى دنياست ؛ تا آنان را در آن بيازماييم ؛ سورهء طه ، آيهء 131 .\r\n( 4 ) . و روزىِ پروردگارت بهتر و پايدارتر است . سورهء طه ، آيهء 131 .\r\n","page_name":" 317 ","page_number":317},
  {"content":"\r\n\r\nو اين كجا ؟ ! و آن كجا ؟ !\r\nاگر كسى گويد : ما نگاه در لقمه عارف مىكنيم از همان جنس است كه ساير لقمه‌ها ، نه جنسى ديگر است . گوييم : آن جنسى ديگر است امّا به ديدهء تو از همان جنس مىنمايد براى روپوش . و اگر خدا خواهد و اين پوشش رفع كند بيننده به چشم سر ببيند كه آن لقمه كه در دهان عارف است همه از نور است ، از آب و گِل دور است مگر آب و گلى كه هم از نور باشد . و آن كس كه آبگينه از نقره تواند ساخت ، گِل از نور و نور از گِل تواند ساخت . و اين سخن محضِ حق و عين حقيقت است و از تكلّف و مجاز و استعاره و كنايه مبرّاست .\r\nقياس طعام عارف بر شخص عارف بايد كرد ، نه شخص عارف به چشم مردمان مانند شخص جاهل مىنمايد و حال آن كه شخص عارف را در نهان تبديل لاحق شده و يكسانى با جاهل نمانده ، امّا تبديل از ديده‌ها پوشيده است . و  « وَ تَراهُمْ يَنْظُرُونَ إِلَيْكَ وَ هُمْ لا يُبْصِرُونَ »  « 1 » حكايت اين حال است . و اگر از اين روشن‌تر بايد  « وَ إِذا قَرَأْتَ الْقُرْآنَ جَعَلْنا بَيْنَكَ وَ بَيْنَ الَّذِينَ لا يُؤْمِنُونَ بِالْآخِرَةِ حِجاباً مَسْتُوراً » .  « 2 » و مصداق اين همه اين كه  « وَ لَهُمْ أَعْيُنٌ لا يُبْصِرُونَ بِها » .  « 3 » چه دانيم كه عدم إبصار ايشان نه مر ظواهرِ اشكال راست بل مر بواطن احوال راست .  « وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ » . *  « 4 »\r\n\r\n\r\n","description":"","footnote":"\r\n( 1 ) . و آن‌ها را مىبينى كه به تو نگاه مىكنند ، امّا در حقيقت نمىبينند . سورهء اعراف ، آيهء 198 .\r\n( 2 ) . و هنگامى كه قرآن مىخوانى ، ميان تو و آن‌ها كه به آخرت ايمان نمىآورند ، حجاب ناپيدايى قرار مىدهيم . سورهء اسراء ، آيهء 45 .\r\n( 3 ) . و چشمانى كه با آن نمىبينند . سورهء اعراف ، آيهء 179 .\r\n( 4 ) . و خدا آن كه را خواهد به راه راست رهنمون سازد . سورهء بقره ، آيهء 213 .\r\n","page_name":" 318 ","page_number":318},
  {"content":"\r\n\r\n\r\nمكتوب 88\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و عوني إِلى اللَّه الأمير محبّ الملّة و الدّين و الحق الشيخ محمّد أيّده اللَّه بنصره .\r\n\r\nهمزيستى با اضداد\r\nامّا بعد ؛ سالك آرزوى آن دارد كه اضداد دست از او كوتاه كنند و زبان دركشند و عارف نمىترسد جز از چنان روز ؛ براى آن كه هرگاه كه اضداد از خارج نماندند ، نفس از اندرون به ضديت برمىخيزد و هر شبهه‌اى كه اضداد بر سبيل عناد ايراد مىكند او به طريق وسوسه القا مىنمايد . پس حكمت الهى اقتضاء آن مىكند كه مادام كه سالك در مقام بدايت و خامى باشد اضداد بر او گمارد تا نفس او به حسب جِبِلّت به مقاومت با ايشان مشغول شود ، و اين معنى شاغل باشد از مقاومت با صاحب خويش . و چون مدتى در موافقت حق به مخالفت ضدّ حق مشغول باشد مِن حيثُ لايَشعُر ، حق جبلّت او شود بعد از آن كه مزاحمت ضد منكشف شد آن موافقت در او باقى باشد . و نيز چون نفس اين كس ، اين كس است جريان نقوش بيگانگى بر او موجب شرمندگى است ، همان بهتر كه امواج چنان بيهوده‌ها بر سيلاب كلمات اضداد نمودن و زدودن گيرد تا بدنامى چنان بيهوده گفتن به ايشان عايد گردد و پاكيزگى از شبهات به سالك . اين از تدبيرهاى لطيف الهى است در تربيت سالك .  « إِنَّ رَبِّي لَطِيفٌ لِما يَشاءُ » .  « 1 »\r\n\r\n\r\n","description":"","footnote":"\r\n( 1 ) . پروردگارم نسبت به آنچه مىخواهد ( وشايسته مىداند ، ) صاحب‌لطف است ؛ سورهء يوسف ، آيهء 100 .\r\n","page_name":" 319 ","page_number":319},
  {"content":"\r\n\r\n\r\nتا مقام تمكين\r\nو تا حق عزّوجلّ از آنان كه اهل عنايت‌اند از سالكان نداند كه نفس ايشان در موافقت حق چنان ثابت و راسخ شده كه انكشاف مزاحمت اضداد موجب زوال آن حال نيست ، مزاحمت اضداد انكشاف نفرمايد و ابتلاء به ايشان باقى گذارد . و مصداق اين معانى است آن كه به حسب استقرا هر چند نگاه كنند چنين بوده كه سالكان سلف و خلف همه در اوّل احوال به مقاومت اضداد مبتلا بوده‌اند و جز در اواخر حال كه محل استقامت و تمكين است آن از ايشان منكشف نشده الّا ما شاء اللَّه .\r\n\r\nحكمت دشمنىها با سالك\r\nغرض از اين شرح ، تبصره اخوان است تا حكمت خدا عزّوجلّ در تربيت سالكان بدانند و در كار خويش اميدوار باشند و گماشتن اضداد بر سالك براى اين است كه سالك را شبيه دَلالى « 1 » عارض مىشود ، كَانَّ كه به آن سلوك او را منّتى ثابت است و طمع و ثنا و حمدى دارد . خداى تعالى مردمان را بر او معوج مىسازد تا آن طور سبب انكار او سازند چه جاى آن كه آن را به ثنا و حمد مقابل دارند . هر آينه طمعى كه او را بود و عُجب و دلالى كه نفس را روى مىنمود مطلقا بر طرف مىشود و نفس در مقام عجز و مسكنت مىافتد و دل در خلاص « 2 » و اخلاص سرخ روى برمىآيد ، چه درستى دل درشكست نفس است .\r\n خلق را با تو از آن بدخو كند * تا تو را ناچار رو آن سو كند \r\nجز آن كه مذكور شد خداى را عزّوجلّ در گماشتن اضداد بر سالك حكمت‌هاست ، حاليا به همان كه مذكور شد قناعت رود كه در آن كفايت مستبصر است و تسليه سالك صادق . و لاحول و لا قوَّة الَّا باللَّه و هو حسبنا و نعم الوكيل .\r\n\r\n\r\n","description":"","footnote":"\r\n( 1 ) . دَلال : ناز .\r\n( 2 ) . خِلاص : ناب . خَلاص : رهايى .\r\n","page_name":" 320 ","page_number":320},
  {"content":"\r\n\r\n\r\nمكتوب 89\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى ولييّ في اللَّه و حبيبي الأمير شمس الملّة و الدّين أبي سعيد ايّده اللَّه أحسن التأييد .\r\nامّا بعد ؛ در اثناى مكتوب بر قلم وليّم جارى شده بود كه مشهور آفاقمان مىكنند يعنى بعض الاعداء . عجب از وليم مگر ندانسته كه ؛\r\n گر به نام نيك مشهورى خطاست * رنج جان را درد بدنامى دواست \r\n\r\nدشمنان و رهايىِ سالك از ريا\r\nسالك را در بدايت حال ، رد و انكار ترياق اين كار است و حكمت هاى آن بعضى در مكتوب سيّد الإخوان نوشته‌ام « 1 » ، حكمتى ديگر اين جا بنويسم و اين حكمت قريب است به حكمتى كه در آخر مكتوب مذكور شد . امّا فرق آن است كه آنچه آن جا مذكور شد عُجب و دلال بود و آنچه اين جا خواهيم گفت رياست ، و بين ذلك فرقٌ بَيِّنٌ عندالسالكين .\r\nبر وليم پوشيده نيست كه اگر مردمان طورِ سالك را پسند دارند و بر استحسان آن اجماع كنند چون سالك هنوز از غوايلِ نفس آمِن نشده مظنّه آن هست كه او را ريايى روى نمايد و رويى در آن با ايشان به كار خواهد . خداى عزّوجلّ به رحمت خود طور سالك را به چشم مردمان به صورتى زشت جلوه دهد تا به انكار و ردّ او مشغول شوند . سالك\r\n\r\n\r\n","description":"","footnote":"\r\n( 1 ) . بنگريد : مكتوب شماره 88\r\n","page_name":" 321 ","page_number":321},
  {"content":"\r\n\r\nچون آن طور را نزد ايشان اعتبارى نيابد آن را دست‌آويز اعتبارخود نزد ايشان نتواند ساخت ؛ چه به آن بر چشم ايشان خوار مىشود نه عزيز ماند ، كه در آن روى به خداى به كار خواهد كه چنان عمل نزد خداى گرامى است . چون كالاى او در بازار خلق نمىخرند متعيّن است كه در بازار خدا مىبايدش فروخت .\r\n\r\nخداوندِ خريدار\r\nدانيد كه چون پادشاه را رغبت متاعى باشد هيچ كس ديگر را ياراى خريدن آن نباشد و هرچند فروشنده گِرد بر گِرد بازار گردد هيچ‌كس التفات به آن نكند . او را چنان نمايد كه از غايت خساستِ آن متاع است كه كس ملتفت نمىشود ، امّا نه چنان است او غريب است نمىداند .\r\nهمچنين رسم شهرستان هستى آن است كه متاع كه خداوند جهان خريدارى آن خواهد فرمود هيچ كس را مجال خريدن آن نباشد ، إعراض بيگانگان از پذيرفتن اعمال مخلصان از بيم چاوش غيرت الهى است كه بانگ برايشان مىزند و ناصيهء وجود ايشان از آن صرف مىكند ، اگرچه ايشان خود واقف نيستند . ايشان پندارند كه ما قبول نكرديم امّا غلطند ايشان باز نمىدهند .\r\nالقصّه مقصود آن است كه إدبار مردمان و انكار ايشان صلاح حال است از آن باك ندارند . طاعنان شما را از بدنامى مىترسانند ، گو شما از بدنامى بترسيد كه نيك‌نامى ميان خلايق مىخواهيد . نظر سالك صادق بر نيك‌نامى پيش خداى عزّوجلّ و اهل خداى است . ايشان را معروفى در سماوات در كار است اگر در ارض مجهول و منكر باشند از آن باك\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nندارند . قال‌اللَّه تعالى :  « فَلا تَخْشَوُا النَّاسَ وَ اخْشَوْنِ »  « 1 » الآية و قال سبحانه :  « فَلا تَخافُوهُمْ وَ خافُونِ إِنْ كُنْتُمْ مُؤْمِنِينَ » .  « 2 » هركس كه اميد جز به خداى دارد و بيم از خداى دارد در ايمان او ضعف است . خداى عزّوجلّ اخوان ما را از ضعف ايمان محمى داراد !\r\n\r\n\r\n","description":"","footnote":"\r\n( 1 ) . از مردم نهراسيد ! و از من بترسيد ! سورهء مائده ، آيهء 44 .\r\n( 2 ) . از آن‌ها نترسيد ! و تنها از من بترسيد اگر ايمان داريد ! سورهء آل عمران ، آيهء 175 .\r\n","page_name":" 323 ","page_number":323},
  {"content":"\r\n\r\n\r\nمكتوب 90\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الأخ الأعزّ الشيخ كريم الدّين محمّد أيّده اللَّه .\r\n\r\nشادىِ عارفان\r\nامّا بعد ؛ با وجود خداى عزّوجلّ غم يعنى چه ؟ غصه يعنى چه ؟\r\nملال يعنى چه ؟ اين‌ها همه روايح جنبش نفس خبيث است . اگر آدمى خودى را بر خداى نگزيدى به اين محنت ها مبتلا نشدى . امّا بعضى بندگان باشند كه خداى عزّوجلّ ايشان را از رحمت خويش اين كرامت داده باشد كه اگر محفوف به صد از اين جنس باشند چون نام خداى عزّوجلّ يك بار برند آن‌ها همه از ايشان فرو ريزد و از آن‌ها چنين پاك شوند كه آن روز كه از مادر زائيده‌اند . و با ايشان نه غم ماند و نه شادى ، نه نشاط و نه ملال مگر ذوق محبّت ذوالجلال ؛ ذوقى معرّا از هيجان ، ذوقى كه نفس را از آن خبر نباشد و از فيض رحمت  « لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ »  « 1 » با وى همراه كرده باشند و قد صدق مولانا الرومي قدّس‌اللَّه تعالى سرَّه العزيز :\r\n باغ سبز عشق كو بىمنتهاست * جز غم و شادى درو بس ميوه‌هاست \r\n\r\n\r\n","description":"","footnote":"\r\n( 1 ) . چشم ها او را نمىبينند ؛ ولى او همهء چشم ها را مىبيند ؛ سورهء انعام ، آيهء 103 .\r\n","page_name":" 324 ","page_number":324},
  {"content":"\r\n\r\n از غم و شادى نباشد جوش ما * وز خروش و وهم نبود هوش ما\r\nحالتى ديگر بود كان نادر است * تو مشو منكر كه حق بس قادر است \r\nرَزقَك اللَّه يا أخي مِن ذلك الذُّوق إِنَّه بالجُود العميم على العالمين .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n\r\nمكتوب 91\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الإلهيّين .\r\n\r\nذكر به دوام\r\nامّا بعد ؛ از عبادت خداى عزّوجلّ و ذكر او ملول نشوند چنانچه خداى عزّوجلّ از روزى دادن ايشان ملول نمىشود و هر روز آفتاب از مشرق برمىآورد و به مغرب فرو مىبرد و روز ديگر همچنين و روز ديگر همچنين ؛ و اسباب انتظام معشيت آدمى و مواد بقاى او على الاتصال راست مىدارد . هرچه جوانمردانند تن ايشان به نعمت خداى تعالى مشغول است و جان ايشان به شكرگزارى منعم ، و هرچه ناجوانمردانند تن و جان ايشان همه بر برداشتن حظ مشغول است و از آن به شكر نمىپردازند ، و اگر چيزى از نعمت ايشان باز گرفتن « 1 » تا مگر باز وقت افتند و به تدارك و عذرخواهى مشغول شوند ، اين صورت در ايشان بار نمىآورد جز سخط و غضب و طيش « 2 » . آيا آن بىحفاظى اوّل و اين بىحيايى آخر ايشان بخواهند خورد و برد ؟ نى نى !  « إِنَّ رَبَّكَ لَبِالْمِرْصادِ » .  « 3 » چند روزى مهلتى داده‌اند تا آن كس كه بازگشتنى است باز گردد رحمةً مِنَ اللَّه تعالى ، و آن كس كه باز نگردد حجت بر او درست گردد و هرچه در قوّت وى است از بىشرمى و بىباكى به فعل آيد تا\r\n\r\n\r\n","description":"","footnote":"\r\n( 1 ) . م : باز گرفتند .\r\n( 2 ) . طيش : سبك سرى ، خشم .\r\n( 3 ) . به يقين پروردگار تو در كمينگاه ( ستمگران ) است . سورهء فجر ، آيهء 14 .\r\n","page_name":" 326 ","page_number":326},
  {"content":"\r\n\r\nدست عذاب بر وى مطلق گردد و بىدريغ سوط « 1 » عذاب بر او مُنْصَب شود . اللَّه سبحانه اخوان ما را از بندگان شاكر و عباد ذاكر خويش گرداناد و از ناسپاسى و غفلت نگاه داراد ! إِنَّه وليُّ ذلك و هو حسبي و نعم الوكيل و صلّى اللَّه و سلَّمَ و بارَكَ على محمّد و آله اجمعين .\r\n\r\n\r\n","description":"","footnote":"\r\n( 1 ) . سوط : تازيانه .\r\n","page_name":" 327 ","page_number":327},
  {"content":"\r\n\r\n\r\nمكتوب 92\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيبي الأمير محبّ الدّين الشيخ محمّد عافاه اللَّه و أيّده و قوّاه .\r\n\r\nخصلتِ وفا\r\nامّا بعد ؛ امر خداى و امر آخرت و آنچه از آن باب است از راه عقل و رؤيت معلوم گردد نه از راه حس و شهادت . و چون اين عالَم عالَم شهادت است ظهور و سلطان اين جا محسوسات راست و امور الهيه در بعضى اوقات كه اسباب رقّتِ قلب و انكشاف حجب فراهم مىآيد همچون برق مىدرخشد و باز كه عين بشريّت - بالمعجمه « 1 » - منعقد شود ناپديد مىگردد و لهذا گفته‌اند : « حجابُ اليقينِ خَطَراتٌ » . « 2 » پس ثبات بر سلوك اين راه به معونت مَلَكهء وفا تواند بود و هركس كه خود را اسير تصرف اوقات سازد و هرگاه كه ذوق جليّهء حق بالفعل او را حاضر باشد متابعت آن كند و الّا بازايستد ، صفت آن فريق داشته باشد كه  « كُلَّما أَضاءَ لَهُمْ مَشَوْا فِيهِ وَ إِذا أَظْلَمَ عَلَيْهِمْ قامُوا »  « 3 » و هميشه در مقام تلوّن باشد . پس معلوم شد كه اساس سلوك راه حق بر صفت وفاست ، و نور وفا مستمدّ است از انوار ذات ، و در نهارِ كشف و ليلِ حجاب\r\n\r\n\r\n","description":"","footnote":"\r\n( 1 ) . بالمعجمه يعنى كلمهء « عين » را بدون نقطه بخوان .\r\n( 2 ) . پوشش و پردهء يقين ، لحظه‌هاى زودگذر است .\r\n( 3 ) . هر زمان كه ( برق جستن مىكند ، و صفحهء بيابان را ) براى آن‌ها روشن مىسازد ، ( چند گامى ) در پرتوآن راه مىروند ؛ و چون خاموش مىشود ، توقف مىكنند . سورهء بقره ، آيهء 20 .\r\n","page_name":" 328 ","page_number":328},
  {"content":"\r\n\r\nيكسان حاصل است . و نور ذوق از انوار آفله « 1 » است ، چون ارض بشريت ظلّ گستراند متوارى گردد . و هركس كه به نور ذوق اين راه رود هرگز به پايان نرساند .\r\nآفرين باد بر آنان كه سيرتِ  « وَ الْمُوفُونَ بِعَهْدِهِمْ إِذا عاهَدُوا »  « 2 » پيش گرفته‌اند و تا گام در اين راه نهادند بازپس ننگريدند ، بل چون خطوات اعداد هرچند پيش رفته‌اند گام فراخ‌تر نهاده‌اند .\r\nاى وليّم ! خرّم دل آن كسان كه اين راه به پايان بردند و به سر حدّ اين گنج پنهان رسيدند و پادشاهىجاويد يافتند و عبوس دوستان و دبّوسِ « 3 » دشمنان روى ايشان از اين راه نگردانيد و گفتند :\r\n به شرطى دل به كوى او فروشد * كه تا جان بر نيايد برنيايد \r\nاى وليّم ! آن دم را ياد كن كه به ديدار رسول اللَّه صلى الله عليه و آله و سلم رسيم و بر وى سلام كنيم ، اللّهم ارزقنا و إخواننا . به خداى كه هر محنت و اندوه كه كشيده باشيم به دولت آن ديدار يكباره فراموش گردد و از پيش برخيزد چنانچه هرگز با ياد نيايد . اى وليّم ! گذشتْ ايام نامرادى ، مِن بعد ما و شادى و آزادى . والسلام على حبيب فؤادي .\r\n\r\n\r\n","description":"","footnote":"\r\n( 1 ) . آفله : خاموش شونده .\r\n( 2 ) . كسانى كه به عهد خود - به هنگامى كه عهد بستند - وفا مىكنند ؛ سورهء بقره ، آيهء 177 .\r\n( 3 ) . دبّوس : گرز آهنين .\r\n","page_name":" 329 ","page_number":329},
  {"content":"\r\n\r\n\r\nمكتوب 93\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّىَّ فِىاللَّه عمادَىَّ الإخوان الإلهيّين أيّدهما اللَّه تعالى بما أيّد به الأقويا مِن عباده الصالحين .\r\n\r\nعزّت و رحمتِ خدا\r\nامّا بعد ؛ اگر جز سايهء خدا سايه‌اى مىدانيد تا در آن گريزيم و الّا در سايه چرا نشينيم ؟ چرا امروز گرم راه حق نباشيم تا فردا گرماى دوزخ نبايد كشيد . و چرا امروز ترك خنكى و آسودگى نكنيم تا فردا در مقعد صدق آسوده و آرميده گرديم . خداى عزّوجلّ را عزّتى است و رحمتى و هركس را از اين هر دو نصيبى و قسمتى . چون خداى عزّوجلّ به عزّت ظهور كند آدمى در سختى افتد و چون به رحمت تجلّى فرمايد درِ آسايش بر او گشاده گردد . و هركس كه در دنيا نصيبش از عزّت باشد در آخرت نصيبش از رحمت آيد و هركس در دنيا نصيبش از رحمت باشد در آخرت نصيبش از عزّت مقرّر باشد . قوله تعالى :  « مَنْ كانَ يُرِيدُ حَرْثَ الْآخِرَةِ نَزِدْ لَهُ فِي حَرْثِهِ وَ مَنْ كانَ يُرِيدُ حَرْثَ الدُّنْيا نُؤْتِهِ مِنْها وَ ما لَهُ فِي الْآخِرَةِ مِنْ نَصِيبٍ » .  « 1 » و قال رسول اللَّه صلى الله عليه و آله و سلم :\r\n« الْدُنيا سِجْنُ الْمُؤمِنِ وَ جَنَّةُ الْكافِرِ » .\r\n« 2 » والسلام .\r\n\r\n\r\n","description":"","footnote":"\r\n( 1 ) . كسى كه زراعت آخرت را بخواهد ، به كشت او بركت و افزايش مىدهيم و بر محصولش مىافزاييم ؛ و كسى كه فقط كشت دنيا را بطلبد ، كمى از آن به او مىدهيم امّا در آخرت هيچ بهره‌اى ندارد ! سورهء شورى ، آيهء 20 .\r\n( 2 ) . رسول خدا كه درود خدا بر او وخاندان پاكش باد فرمود : دنيا زندان مومن و بهشت كافر است . وسائل‌الشيعه ، ج 16 ، ص 17 .\r\n","page_name":" 330 ","page_number":330},
  {"content":"\r\n\r\n\r\nمكتوب 94\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيب قلبي الأمير الحاج شمس الملّة و الدّين أبي سعيد أيّده اللَّه .\r\n\r\nدانشِ اندك\r\nامّا بعد ؛ ندانم كه چه كلمه‌اى در گوش نفس مىگويند كه راه اطمينان و خموشى پيش مىگيرد و چه كلمه‌اى در گوش او مىگويند كه چموشى و امّارگى آغاز مىكند . الهامِ فجور القاء چه صورت است ؟ و الهامِ تقوى القاء چه معنى ؟ خداوند سرّ خويش از ما پوشيده مىدارد و ما را احاطه نمىبخشد از چيزى از علم خود الّا به آنچه خواهد ، و نمىخواهد الّا آنچه حكمت او اقتضاى آن كند و سرّ امر و نهى آشكارا مىسازد .\r\nخداوندا ! آنچه از ما پوشيده مىدارى حاكمى و ما بنده توايم و آنچه بر ما آشكار مىگردانى حاكمى و ما پروردهء نعمت توايم ، درخواست داريم كه ما را در موقفِ ادب بدارى و از فضولى و كاو كاو نگاه دارى .\r\nخداوندا ! ما نمىخواهيم كه سرّ تو بدانيم الّا آنچه ما را درآموزى .\r\nآرزوى ماها ذوق عبوديّت است آن را از ما دريغ مدار ! امّا چه دانيم كه تو ابتداى آفرينش چگونه كردى و آن را چگونه ويران كنى و بازسازى ، أَنْتَ المُبدِىءُ المُعيد المُحيي المُميت الحَىِّ القَيوُّم . « 1 » نصيب ما از تو\r\n\r\n\r\n","description":"","footnote":"\r\n( 1 ) . آغازندهء بازگرداننده ، زنده كننده ميراننده ، زندهء برپادارنده تويى .\r\n","page_name":" 331 ","page_number":331},
  {"content":"\r\n\r\nهيبتى و شكوهى است كه بر ما نشيند . ما از كجا و تحصيل امر تو و احاطه بر شأن تو از كجا ؟ امّا هيبتى كه پوست درهم لرزاند و شكوهى كه اگر بر كوه فرود آيد از هم باز رود .\r\nخداوندا ! ما را از ثواب مطيعان محروم مگردان و از عقاب مجرمان در پناه خود دار و اخوان ما در زمرهء عباد صالحين حشر فرماى ! إَنَّكَ أهلُ التَّقوى .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\nمكتوب 95\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى ولييّ في اللَّه الشيخ محمّد .\r\n\r\nگذر از دنيا\r\nامّا بعد ؛ آدمى چه كار كند جز آبادان ساختن دار آخرت ، چون قرارگاه او كه جاويد آن جا خواهد بود آن است . و چگونه نقد خويش صرف دنيا كند و محصول خويش در آن به كار برد و چون دنيا او را گذرگاهى است . امّا چون در ابتداء آدمى كودك آفريده شود و كودكى را تنگ چشمى لازم است ، همّت او به آن نرسد كه جايى كه مدت هفتاد هشتاد سال در آن جا بايد بود آن را به گذرگاهى گيرد ، هر آينه آن را قرارگاهى پندارد و به تمام همّت و قوّت خود متوجّه آن گردد . ليكن نتوان كه آدمى دايم كودك باشد ، آخر ديده خود بربايد گشود كه امر را چنان كه هست ببيند كه آدمى اگر به جسم خُرد است اما به خِرَد بزرگ است و اگرچه تن او از عالم ، قطره‌اى است از بحرى و رشحه‌اى است از نهرى ، جان او نسبت با عالم ، بحرى است با قطره . و اگرچه ابتداءً طفلِ روح از شير پستان دايهء تن خورد امّا در انتها كه هنگام قيام روح در رسد كنيزكِ تن نواله‌خوارى در خوان احسان روح نموده « إنْ تَلِدْ أَمةٌ رَبّتْها » « 1 » بر طبق نمودار آيد . خنك آن كس كه او را از اين سقطه ، « 2 » قيام و بعد از اين ذل ، چنان احترام روزى گردد و ديدهء  « كَأَنَّهُمْ يَوْمَ يَرَوْنَها لَمْ \r\n\r\n\r\n","description":"","footnote":"\r\n( 1 ) . اگر كنيزك بزايد خود مىپروراند .\r\n( 2 ) . سقطه : لغزش .\r\n","page_name":" 333 ","page_number":333},
  {"content":"\r\n\r\n يَلْبَثُوا إِلَّا عَشِيَّةً أَوْ ضُحاها »  « 1 » امروز برگشايد تا اين هفتاد سال به نظر ساعتى بيند كه در جنب ايّام آخرت مقدار ساعتى است ، و ساعتى كار كردن و ابدالاباد آسوده بودن معامله مغبون نشمرد . وَفِّقِ اللّهم !\r\n\r\nذكرِ دائم\r\nوليّم خوى با ذكر كند كه ذكر او را به مذكور رساند و مذكور او را با او دهد و چون او را به او دادند به مقام استقامت رسيد آن گاه از وجود او چراغى سازند كه جهان به نور او روشن گردد و جهانيان در آن روشنى راه روند ، آن‌ها كه راه روند .  « ذلِكَ فَضْلُ اللَّهِ يُؤْتِيهِ مَنْ يَشاءُ » .  « 2 » والخَيبَة عَلى أعداءِ الحقِ حَيثُ كانُوا وَ الفَوزُ مع أَوليآءِ الحقِ حَيثُ يَكونُون .\r\nوالسلام على وليّي و رحمةاللَّه و بركاته .\r\n\r\n\r\n","description":"","footnote":"\r\n( 1 ) . آن‌ها در آن روز كه قيام قيامت را مىبينند چنين احساس مىكنند كه گويى توقّفشان ( در دنيا وبرزخ ) جز شامگاهى يا صبح آن بيشتر نبوده است ! سورهء نازعات ، آيهء 46 .\r\n( 2 ) . اين فضل خداست كه به هر كس بخواهد ( و شايسته بداند ) مىبخشد ؛ سورهء جمعه ، آيهء 4 .\r\n","page_name":" 334 ","page_number":334},
  {"content":"\r\n\r\n\r\nمكتوب 96\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى ولييّ في اللَّه و حبيبي مولانا شمس الملّة و الدّين محمّد و إِلى وليّي و جار وليّي الفقيه عماد الملّة و الدّين عبدالعزيز .\r\n\r\nحجابِ غفلت\r\nامّا بعد ؛ شور در جهان افتاده و عالم پرغوغاست مردمان چرا نمىشنوند ؟ و هر سو نفير رحيل مىزنند و در هر گوشه‌اى بار بر چهار پاى مىنهند و فوج فوج بركنده‌اند و روى به راه مىكنند . مگر آدمى كر است ، و با كرى كور است ، و با كرى و كورى دنگ است ، و با كرى و كورى و دنگى ديوانه است ؟ نى نى ! از توفيق بيگانه است و در حجابِ  « فَأَغْشَيْناهُمْ فَهُمْ لا يُبْصِرُونَ »  « 1 » و سدِّ  « وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا »  « 2 » درمانده .\r\nسبحان اللَّه ! عالم چنين در حركت و آدمى چنين ساكن ، آسمان در چنين كار و آدمى چنين بىكار ، آفتاب در كارخود چنين گرم و آدمى چنين فسرده و بىشرم . جبّار سماوات هر سحر دست بىچون برگشايد كه « هَلْ مِنْ سائِلٍ » ، « 3 » و آدمى شب و روز مشغول جستن وسايل . گويى كه به اسباب واثق‌تر است كه به مسبِّب الاسباب ، يا در يقينش شكى\r\n\r\n\r\n","description":"","footnote":"\r\n( 1 ) . و چشمانشان را پوشانده‌ايم ، لذا نمىبينند . سورهء يس ، آيهء 9 .\r\n( 2 ) . و در پيش روى آنان سدّى قرار داديم ، و در پشت سرشان سدّى . سورهء يس ، آيهء 9 .\r\n( 3 ) . آيا خواهنده‌اى هست ؟\r\n","page_name":" 335 ","page_number":335},
  {"content":"\r\n\r\nاست ، بىشك از اين هر دو يكى است .\r\nخداوندا ! ما را و اخوان ما را از اهل استبصار گردان و پردهء غفلت و قساوت از ديده ما بردار ! امروز از ذل حجاب و فردا از غل عذاب ما را نجات بخش ! إِنَّك اهلُ التقوى و أهلُ المغفرة . « 1 »    « سُبْحانَ رَبِّكَ رَبِّ الْعِزَّةِ عَمَّا يَصِفُونَ وَ سَلامٌ عَلَى الْمُرْسَلِينَ وَ الْحَمْدُ لِلَّهِ رَبِّ الْعالَمِينَ »    . « 2 »\r\n\r\n\r\n","description":"","footnote":"\r\n( 1 ) . همانا آن كس كه شايسته است كه از قهر و جلال او پرهيزكار و به بخشايش او اميدوار باشند تويى .\r\n( 2 ) . منزّه است پروردگار تو ، پروردگار عزّت ( و قدرت ) از آنچه آنان توصيف مىكنند . و سلام بر رسولان ! حمد و ستايش مخصوص خداوندى است كه پروردگار جهانيان است . سورهء صافات ، آيهء 180 تا 182 .\r\n","page_name":" 336 ","page_number":336},
  {"content":"\r\n\r\n\r\nمكتوب 97\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان المتعلِّمين بلغهم اللَّه منتهى الكمال .\r\n\r\nبهارِ جوانى\r\nامّا بعد ؛ عمر آدمى در چهار فصل تمام مىشود : شتاءِ صبى ، و ربيعِ شباب ، و صيفِ كهولت ، و خريفِ شيخوخت . و چنانچه غرس اشجار در موسم بهار ميسر است كه نداوت ارض به اعتدال است نه در شتاء كه نداوت غالب است و نه در صيف و خريف كه نداوت ناقص است ؛ همچنين غرس شجرهء كمال در ارضِ نهاد آدمى در ربيع شباب ميسر است نه در صيف كهولت و مابعدَه . و هر درخت كمال كه در اين موسم نشانيد پاى نگيرد و ريشه نراند و در خريفِ شيخوخيت ثمره ندهد و برخوردارى از آن حاصل نيايد .\r\nچرا شباب خود را غنيمت نشمريد كه غرس شجرهء علم و كمال در آن نكنيد تا در خريف شيخوخت و مابعدها شما را بستانى معمور پرخرما و انگور باشد كه به آن برخوردارى يابيد و دعاى\r\n« وَ اجْعَلْ خَيْرَ عُمري آخِرَه » « 1 »\r\nدر شأن تو مستجاب گردد و دعا [ ى 
  ]\r\n« وَ اجْعَلْ خَيْرِ أيَّامي يَومَ لِقائِك » « 2 »\r\nهمين سبيل ، براى آن كه بساتين جِنان « 3 » - بالكسر - تابع\r\n\r\n\r\n","description":"","footnote":"\r\n( 1 ) . و برترين لحظه‌هاى حيات مرا در پايان آن قرار ده ! بحارالانوار ، ج 88 ، ص 74 .\r\n( 2 ) . و برترين روزگار مرا روز ملاقاتِ با خود قرار ده ! بحارالانوار ، ج 88 ، ص 74 .\r\n( 3 ) . جِنان : بهشت‌ها ، باغستان‌ها .\r\n","page_name":" 337 ","page_number":337},
  {"content":"\r\n\r\nبساتين جَنان « 1 » است - بالفتح - . هركس كه در اين حيات ، بستان علم و عمل در درون دلش بازديد شد چون بدان جهان رسيد بستان خرما و انگور از براى جسم او آماده شد و مَنْ لافَلا . هان ! فرصت غنيمت شمريد و وقت بر خود فوت مكنيد كه چون فوت شد ندامت سود ندارد . « وَ مَنْ أنْذَرَ فَقَد أعْذَرَ » « 2 » . والسلام و رحمةاللَّه و بركاته .\r\n\r\n\r\n","description":"","footnote":"\r\n( 1 ) . جَنان : دل‌ها ، سينه‌ها .\r\n( 2 ) . آن كه تو را هشدار دهد ، به زودى نزد تو معذور است .\r\n","page_name":" 338 ","page_number":338},
  {"content":"\r\n\r\n\r\nمكتوب 98\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي و حبيبي الأمير محبّ الملّة و الدّين الشيخ محمّد .\r\n\r\nدر انديشهء دوزخ\r\nامّا بعد ؛ جاى آن است كه آدمى را از خوف سعير « 1 » آن افتاده باشد كه احساس به مكاره اين جهان نكند همچون كسى كه بيم از گزيدن مار داشته باشد و به فرار از آن مشغول باشد چگونه احساس به عضّ بَعُوض « 2 » كند چه ، اشدّ مكاره اين جهان در جنب آنچه روى به آدمى دارد از عذاب سعير كمتر است از عضّ بَعُوض در جنب لَدْغ حيّه . « 3 » و به خداى كه عذاب سعير حق است و آدمى در مضيقى خواهد افتاد كه از تنگى آن نفس نتواند كشيد و حالتى چند او را پيش خواهد آمد كه انديشه و گمان او هرگز به آن نرسيده .\r\nهان ! آدمى ! انديشه خود كن كه اين عذاب تو را مىبايد كشيد ، اوجاع و مصائب و محنت ها و الم ها كه خداى عزّوجلّ در اين جهان آفريده براى آن آفريده تا نمودارى باشد شخص را از آنچه در آن جهان آماده است براى مجرمان ، و لذّات و طيّبات كه خداى عزّوجلّ در اين جهان آفريد براى آن آفريده تا نمودارى باشد شخص را از آنچه در آن جهان\r\n\r\n\r\n","description":"","footnote":"\r\n( 1 ) . سعير : جهنم .\r\n( 2 ) . عضّ بَعُوض : گزيدن پشه .\r\n( 3 ) . لدغ حيّه : گزيدن مار .\r\n","page_name":" 339 ","page_number":339},
  {"content":"\r\n\r\nآفريده براى محسنان . پس اين هر دو براى تذكّر و اعتبار است ، مردمان به آن فى نفسه ملتفت شده‌اند نه آن كه آن را وسيله تنبّه هر چيزى ديگر دارند و عمر خويش را صرف در تحصيل آن لذّات و دفع آن آلام مىكنند و بس . اللّهم نَبِّهنا و أنْقِذنا منه . « 1 »\r\n\r\n\r\n","description":"","footnote":"\r\n( 1 ) . خدايا ما را هشيارى عطا فرما و از اين غفلت رهايى نصيب فرما !\r\n","page_name":" 340 ","page_number":340},
  {"content":"\r\n\r\n\r\nمكتوب 99\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه الأمير نظام الدّين درويش محمّد تداركه‌اللَّه برحمته .\r\n\r\nدرويشى و مسكنت\r\nامّا بعد ؛ رسول اللَّه صلى الله عليه و آله و سلم به دعا و زارى و مسكنت از حضرت بارى طلب كرده آن جا كه گفته : « اللّهم أَحيني مِسْكيناً » . « 1 » و دوست‌ترين اسمى نزد حضرت عيسى - صلىاللَّه على نبينا و عليه و على ساير المرسلين - « يا مسكين » بود . امت مرحومه كه اوّل ايشان محمّد است و آخر ايشان عيسى بايد كه محاط به مسكنت باشند و مسكينِ نامراد باشند و حمول « 2 » و حليم و رام و جفاكش ، نه تند و بىآرام و سركش . و وليّم داند كه افتادگى ، صفت خاك است و آدم از خاك است و سركشى ، صفت آتش است و ابليس از آتش . نفس را به حلم بايد كُشت پيش از آن كه او اين كس را بكُشد . مؤمن غافل شود الّا زود بيدار گردد خاصه كه او را بيدار كنند . قال اللَّه تعالى :  « إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ » .  « 3 » آدمى از خطا خالى نباشد امّا بايد كه زود انابت كند ،\r\n\r\n\r\n","description":"","footnote":"\r\n( 1 ) . خدايا مرا به درويشى زنده دار . سنن ترمذى ، ح 2275 .\r\n( 2 ) . حمول : بردبار .\r\n( 3 ) . پرهيزگاران هنگامى كه گرفتار وسوسه‌هاى شيطان شوند ، به ياد ( خدا و پاداش و كيفر او ) مىافتند ؛ و ( در پرتو ياد او ، راه حق را مىبينند و ) ناگهان بينا مىگردند . سورهء اعراف ، آيهء 201 .\r\n","page_name":" 341 ","page_number":341},
  {"content":"\r\n\r\n« كُلُّ ابنِ آدم خَطَّاء وَ خَيْرُ الخَطّائين التّوابون » . « 1 »\r\nمصداق ذلك في كتاب‌اللَّه  « إِنَّمَا التَّوْبَةُ عَلَى اللَّهِ لِلَّذِينَ يَعْمَلُونَ السُّوءَ بِجَهالَةٍ ثُمَّ يَتُوبُونَ مِنْ قَرِيبٍ » .  « 2 »\r\n\r\nحلم و شكيب\r\nوليّم بداند كه آتش خشم كه در شخص افروخته شد امروز كار آن سهل است براى آن كه آن آتش مىافشاند و بر اين و آن مىزند و خود ساكن مىشود ، امّا نهادى كه به اين خو كاره « 3 » شد بعد از آن كه اين و آن در تصرف شخص نماند و وعدهء  « لَقَدْ جِئْتُمُونا فُرادى »  « 4 » به ظهور رسد همچنان آن زبانه مىزند و چون كسى نمىيابد در خودش مىگيرد و او را مىسوزد . پس بر خود رحمى بايد كرد كه اين خوى از طبع باز كنند و نفس را رام كنند و آرميده سازند . و طريق اكتساب اين ملكه آن است كه چون موجبات خشم دست دهد خشم نكند و در خود فرو خورد . سزد اگر آدمى اين احسان با خود بكند و خود را فرو گذاشت نكند كه امر او در عهده كرده‌اند ، القصّه و تمادى « 5 » در تقصير بدتر است از تقصير ، و الإشارة كفاية . والسّلام .\r\n\r\n\r\n","description":"","footnote":"\r\n( 1 ) . هر آدمى زاده گناه‌كار است و بهترين گناه‌كاران توبه كنندگان هستند . سنن ترمذى ، ح 2423 .\r\n( 2 ) . پذيرش توبه از سوى خدا ، تنها براى كسانى است كه كار بدى را از روى جهالت انجام مىدهند ، سپس زود توبه مىكنند . سورهء نساء ، آيهء 17 .\r\n( 3 ) . خو كاره : معتاد .\r\n( 4 ) . و ( روز قيامت به آن‌ها گفته مىشود : ) همهء شما تنها به سوى ما بازگشت نموديد . سورهء انعام ، آيهء 94 .\r\n( 5 ) . تمادى : ادامه دادن .\r\n","page_name":" 342 ","page_number":342},
  {"content":"\r\n\r\n\r\nمكتوب 100\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى خليلي و اعتضادي المشتاق إليه جسمي و فؤادي شيخنا صدر الملّة و الدّين محمّد .\r\n\r\nآفرينندهء ذاتِ ما\r\nامّا بعد ؛ آن كس كه از ما خبر دارد آن جا كه ما از خود خبر نداريم به ما از ما نزديك‌تر باشد . ما را از خود خبر نيست آن جا كه بدن ما مُتّسع « 1 » مىشود در اقطار در مقام نموّ و انتشار و او از ما باخبر است . آن جا چه اوست « 2 » كه تار و پود ما مىتند و بدن ما بر ما راست مىكند ؟ صانعى است كه كارگاهى در ميان جان ما نهاده و مايىِ ما بر ما راست مىكند .\r\nزهى ناشناخت كه ماييم كه حقِ همسايه نمىشناسيم يا زهى برگشته سايه كه از شخص بىخبريم .\r\n\r\nهمه در راه خدا\r\nچه كفران از آن اشدّ تواند بود و چه خسران از اين زياده كه آن كس كه مايىِ ما او راست مىكند او را نشناسيم و از او باخبر نباشم و امر او بر خود ايثار نكنيم و بزرگوارى و احسان او را به شكر مقابل نداريم . جانى در پاى جان‌آفرين نبازيم ، سرى در پاى اين حكايت نيندازيم . آخر سر براى چيست اگر نه در پاى اين حكايت بازند ؟ جان براى چه نيك است اگر نه نثار آن جمال كنند ؟ دست براى چيست اگر نه براى او بر كونين افشانند ؟ پاى براى چه خوب است اگر نه در بيابان كعبهء جلالِ او نهند و\r\n\r\n\r\n","description":"","footnote":"\r\n( 1 ) . متّسع : گسترش يافته .\r\n( 2 ) . م : چه جاى اوست\r\n","page_name":" 343 ","page_number":343},
  {"content":"\r\n\r\nچندان راه روند كه بريزد و بپوسد ؟ جگر براى چيست اگر نه براى او خون شود ؟ دل براى چه نيك است اگر نه براى آن كباب شود ؟ ديده براى چيست اگر نه براى نايافت وصال او اشك ريزد ؟ گوش براى چيست جز آن كه اخبار او شنود ؟ زبان براى چيست جز براى آن كه ذكر او كند ؟\r\nهان ! بيا اى دوست حقيقى تا دست به دست هم دهيم و پاى در اين راه نهيم و سر از پاى ندانيم و خود را باز نبينيم در اين دريا غوطه خوريم تا از كجا سر بر آريم ، باشد كه از سرچشمه وصال سر برآريم .\r\n اندر اين بحر بىكرانه چون غوك * دست پايى بزن چه دانى بوك \r\nو السلام على حبيبي و سائر الأحبّاء .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nمكتوب 101\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه الأمير أفضل الملّة و الدّين محمّد .\r\n\r\nباطنِ مصائب\r\nامّا بعد : از بس كه در جهان ناامنى گرفته و هرچند آدمى چشم مىآرد و مىبرد و مأمنى نمىيابد ، بيم است كه نااميد شود و چنان پندارد كه بناى هستى بر تفرقه و غصّه است ، امّا چنين نيست . چگونه بناى امر بر مكروه باشد ؟ بناء امر بر محبوب مىبايدش بود . درعين اين پريشانى و تفرقه جمعيتى مودّع « 1 » است كه آن كس كه خداى عزّوجلّ مىخواهد به سِرِّ آن مىافتد و آن كس كه نمىخواهد او را با ظاهر كون « 2 » مىگذارد . كون را قشرى است ولُبّى ، قشر تيره و كثيف است و لبّ ، نيّر و لطيف . اولوالالباب را به لبّ آن كه باطن است راه نمايند و به آن متمتّع باشند و غير اولوالالباب را با قشر كه ظاهر است گذارند و به آن معذّب باشند ،  « فَضُرِبَ بَيْنَهُمْ بِسُورٍ لَهُ بابٌ باطِنُهُ فِيهِ الرَّحْمَةُ وَ ظاهِرُهُ مِنْ قِبَلِهِ الْعَذابُ » .  « 3 »\r\nسعى مىبايد كرد كه ديده باطن‌بين پيدا كنند كه در نفسِ همين اوضاع و احوال كه واقع است در غايت تنعّم و حضور باشند . و هر\r\n\r\n\r\n","description":"","footnote":"\r\n( 1 ) . مودّع : سپرده شده .\r\n( 2 ) . كون : هستى .\r\n( 3 ) . در اين هنگام ديوارى ميان آن‌ها زده مىشود كه درى دارد ، درونش رحمت است و برونش عذاب ! سورهء حديد ، آيهء 13 .\r\n","page_name":" 345 ","page_number":345},
  {"content":"\r\n\r\nتدبير كه كنند جز اين از تنقّل در اطوار به اميد آن كه مگر دچار « 1 » حالى خورند كه در آن آسايشى يابند تدبيرى است باطل و كارى است ضايع كه آخر سر به نااميدى باز نهد ، براى آن كه چنين حال در جهان نيست و در آخرت كه هست انبعاث آن از سرچشمه اين باطن‌بينى است . چشم باطن باز گشاى !\r\n هركه امروز نبيند اثر قدرت او * غالب آن است كه فرداش نبيند ديدار \r\n\r\nبينايى دنيا و بينايى آخرت\r\nآن ديوار كه فردا پيشِ ديده سر آيد ، امروز پيش ديدهء دل آمده است كه  « وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا » .  « 2 » و هركه امروز آن ديوار را از پيش ديدهء دل او برندارند فردا از پيش ديدهء سر او برنخواهند داشت و در وراى سور « 3 » با محنت و عذاب رنجور بخواهد ماند . هركه امروز او را راه به شهرستان جَنان - به فتح الجيم - نباشد فردا او را راه به شهرستان جِنان - به كسر الجيم - نخواهد بود . و هركه امروز به محنتِ  « يَحُولُ بَيْنَ الْمَرْءِ وَ قَلْبِهِ »  « 4 » مبتلا باشد چون  « أَنَّكُمْ إِلَيْهِ تُحْشَرُونَ »  « 5 » دست دهد در زمرهء  « إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ »  « 6 » خواهد بود . هان ! اى جماعت اخوان ! بكوشيد و خود را از حجاب برهانيد ! واللَّه وليّ التوفيق .\r\n\r\n\r\n","description":"","footnote":"\r\n( 1 ) . م : دچار صاحب حالى .\r\n( 2 ) . و در پيش روى آنان سدّى قرار داديم ، و در پشت سرشان سدّى ؛ سورهء يس ، آيهء 9 .\r\n( 3 ) . وراى سور : پشت ديوار .\r\n( 4 ) . خداوند ميان انسان و قلب او حايل مىشود . سورهء انفال ، آيهء 24 .\r\n( 5 ) . و بدانيد شما به سوى او محشور خواهيد شد . سورهء بقره ، آيهء 203 .\r\n( 6 ) . چنين نيست كه مىپندارند ، بلكه آن‌ها در آن روز از پروردگارشان محجوبند . سورهء مطففين ، آيهء 15 .\r\n","page_name":" 346 ","page_number":346},
  {"content":"\r\n\r\n\r\nمكتوب 102\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى حبيب قلبي الأمير محبّ الملّة و الدّين الشيخ محمّد جعله اللَّه من المستبصرين .\r\n\r\nپيداىِ ناپيدا\r\nامّا بعد ؛ شواهدِ ملكوت عيان است ، امّا چون خداى عزّوجلّ حجاب عزّت فروگذارد عيان ها نهان گردد . و رسوم جهان ناپيدا است ، امّا چون دست قدرت نقش امتحان بر آب زند ناپيداها پيدا شود . پاكا خداوندى كه شواهد ملكوت با پيدايى آن پنهان داشته ، پنهانى چنان كه صد و بيست و چهار هزار راهنماى نبوّت نتوانستند كه مردمان را با سر آن اندازند الّا مَنْ شاءَاللَّه . و رسوم جهان با ناپيدايى آن پيدا ساخته ، پيدايى چنان كه صد و بيست و چهار هزار راهنماى نبوّت نتوانستند كه مردمان را از آن بگردانند الّا مَنْ شاءَاللَّه .\r\nبه پا كى آن خداى كه اين اثرى است از عجايب قدرت او كه هرچند ديده مىمالم و ديده فرو مىگيريم كه اين ببينيم و آن نبينيم ؛ در حيرتم كه مردمان چگونه اين نقش باژگونه مىخوانند ، ناديدنى مىبينند و ديدنى نمىبينند ، گذاشتى مىگيرند و گرفتنى مىگذارند . چگونه كسى سُها « 1 » بيند و در آن سهو نكند و در آفتاب عالمتاب او را شك و ارتياب افتد . با خود تعجب مىكنم كه اكثر خلايق خُفّاش صفتانند . خفّاش ،\r\n\r\n\r\n","description":"","footnote":"\r\n( 1 ) . سُها : ستاره‌اى بسيار ريز در صورت فلكى دبّ اكبر .\r\n","page_name":" 347 ","page_number":347},
  {"content":"\r\n\r\nخفّاش سازد . ظهور او را به كار نيايد  « الْخَبِيثاتُ لِلْخَبِيثِينَ وَ الْخَبِيثُونَ لِلْخَبِيثاتِ وَ الطَّيِّباتُ لِلطَّيِّبِينَ وَ الطَّيِّبُونَ لِلطَّيِّباتِ » .  « 1 »\r\nهان ! جماعت اخوان ! ديدهء بصيرت برگشاييد و نقشْ خوانِ لوح ملكوت شويد !  « قُلِ انْظُرُوا ما ذا فِي السَّماواتِ وَ الْأَرْضِ » .  « 2 » هان ! حجاب از ديده برداريد آن گاه ديده برداريد ! و اگر گويند به كدام دست اين حجاب توان برداشت ؟ گوييم به دست رياضت و مجاهدت . شكم گرسنه داريد و ميان تن و زمين قالى را حائل مسازيد تا ابواب ملكوت بر دل شما بگشايند .  « وَ السَّلامُ عَلى مَنِ اتَّبَعَ الْهُدى »  « 3 » .\r\n\r\n\r\n","description":"","footnote":"\r\n( 1 ) . زنان ناپاك از آن مردان ناپاكند ، و مردان ناپاك نيز به زنان ناپاك تعلّق دارند ؛ و زنان پاك از آن مردان پاك ، و مردان پاك از آن زنان پاكند . سورهء نور ، آيهء 26 .\r\n( 2 ) . گو : « نگاه كنيد چه چيز ( از آيات خدا و نشانه‌هاى توحيدش ) در آسمان ها و زمين است ؟ سورهءيونس ، آيهء 101 .\r\n( 3 ) . و سلام بر آن كس كه از پى هدايت قدم نهد . سورهء طه ، آيهء 47 .\r\n","page_name":" 348 ","page_number":348},
  {"content":"\r\n\r\n\r\nمكتوب 103 « 1 »\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى المكتوب إليه .\r\n\r\nهستىِ حقيقى و حقيقتِ هستى\r\nامّا بعد ؛ اى برادر ! بدان كه دنيا نمايشى است براى امتحان و خانهء قرار غير اين است . انديشه با كارِخانه قرار دهد و فريفتهء اين نمايش نگردد . دنيا گويد : من هستم ، امّا از وى قبول نبايد كرد و باور نبايد داشت . هستِ درست آن باشد كه نيست نشود و هستْ نماى براى فريب كودكان و بىخردان و سفيهان و گولان باشد ، همچون مرواريد عملى كه كودك آن را مرواريد پندارد و چنانچه به مرواريد شاد گردد بدان شاد باشد . امّا خردمندِ مجرّدِ حق‌شناس مرواريد عملى به مرواريد نشمرد ، در بند مرواريد حقيقى باشد كه به دست آورد . همچنين وجود آخرت و ما عنداللَّه وجودِ درست است و لهذا جاويد و سرمدى باشد و نيستى به وى راه نيابد و وجودِ دنيا نمايش وجود است و حكايت وجود مىكند و هستى مىلوجاند « 2 » . امّا هستى كه به كار آيد كجا و او كجا !\r\nآدمى خامِ بىتجربهء بىوقوف آن را به وجود خَرَد و عمر خويش در آن به كار برد و پندارد كه بر چيزى است ، امّا چون هستِ درست آشكارا شود و اين هستى در بر آن نيستى بيند باز وقت افتد كه اين خود گويى هستى نبوده است و عمر خويش كه صرف آن كرده ضايع كرده ، چه\r\n\r\n\r\n","description":"","footnote":"\r\n( 1 ) . اين مكتوب در « م » نيست .\r\n( 2 ) . مىلوجاند : ادعا و اظهار هستى مىكند .\r\n","page_name":" 349 ","page_number":349},
  {"content":"\r\n\r\nهرچه صرف چيزى شد رنگ آن گرفت و با جنس آن شد . چون عمر خود در چيزى كه نمايشى بود خرج كرده همّت خود به آن متعلِّق ساخته و مهر و محبّت و دوام ملاحظه ، كه علاقات مثبته اتحاد و اعتناق « 1 » است ، به آن داشته باشد ، هر آينه وجود خود را سرايى بيند و نمايشى بى عين ، كما قال اللَّه تعالى :  « وَ الَّذِينَ كَفَرُوا أَعْمالُهُمْ كَسَرابٍ بِقِيعَةٍ يَحْسَبُهُ الظَّمْآنُ ماءً حَتَّى إِذا جاءَهُ لَمْ يَجِدْهُ شَيْئاً » .  « 2 »\r\nآرى ! هركه باتباه پيوندد تباه شود . چون او به دنياى ناچيز كه خداى عزّوجلّ او را لاشىء ناميده پيوست ناچيز شد . زنهار كه آن عزيز بر خود ستم نكند و به دنيا نپيوندد تا ناچيز نشود و به خدا پيوندد و آنچه نزد خداى است تا موجود حقيقى شود . و بداند كه گذشتگان همه پشيمانند از پيوند كه با دنيا كرده‌اند مگر آنان كه موفّق به توبه شده‌اند و از دنيا روى گردانيده‌اند و روى با خدا كرده آن‌ها نمرده‌اند . جَعلنَا اللَّه مِنهُم .\r\n\r\n\r\n","description":"","footnote":"\r\n( 1 ) . اعتناق : دست در گردن يكديگر افكندن .\r\n( 2 ) . كسانى كه كافر شدند ، اعمالشان همچون سرابى است در يك كوير كه انسان تشنه از دور آن را آب مىپندارد ؛ امّاهنگامى كه به سراغ آن مىآيد چيزى نمىيابد ، سورهء نور ، آيهء 39 .\r\n","page_name":" 350 ","page_number":350},
  {"content":"\r\n\r\n\r\nمكتوب 104 « 1 »\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الأمير الإخوان الإلهيّين سلام اللَّه عليكم و رحمة اللَّه و بركاته .\r\n\r\nفناى در حق\r\nامّا بعد ؛ در نهاد آدمى اين هست كه البته در چيزى فانى و مستهلك گردد چنانچه جنبش او به حكم آن چيز باشد نه به حكم خويش . بعضى آدميان ، فانى در رسوم‌اند كه ابناء دنيا به وحىِ شياطين آن‌ها را اعتبار كرده‌اند ؛ آنچه مقتضى آن رسوم است كنند و ايشان را از ناحيه خود هيچ عمل و جنبش نباشد . و بعضى آدميان فانىاند در نواميس الهى كه انبياء به وحى خداى عزّوجلّ مقرر فرموده‌اند .\r\nمُجْمَلِ قول آن كه عبوديت ، ذاتى آدمى است و بندگى ، هلاك در غير اقتضا كند . بعضى عباداللَّه‌اند و فانى در او و بعضى عبيد طاغوتند و مستهلك در او . و امّا عاقبت فريقين يكسان نباشد ، براى آن كه خداى عزّوجلّ حق است و حق قرار گيرد و طاغوت باطل است و باطل آخر ناچيز شود . پس متمسّكان به حق ، حلاوت بقاء خواهند چشيد و متمسّكان به باطل مرارت فنا خواهند كشيد .  « لا يَسْتَوِي أَصْحابُ النَّارِ وَ أَصْحابُ الْجَنَّةِ أَصْحابُ الْجَنَّةِ هُمُ الْفائِزُونَ » .  « 2 »\r\n\r\n\r\n","description":"","footnote":"\r\n( 1 ) . اين مكتوب در « م » نيست .\r\n( 2 ) . هرگز دوزخيان و بهشتيان يكسان نيستند ؛ اصحاب بهشت رستگار و پيروزند . سورهء حشر ، آيهء 20 .\r\n","page_name":" 351 ","page_number":351},
  {"content":"\r\n\r\nاكنون اى مردمان ! چون از عبوديت بُدّى « 1 » نيست ، بنده خداى بهتر يا بنده طاغوت ؟ و تابع اوضاع الهى بودن پسنديده‌تر يا قرين عفاريت « 2 » ؟\r\n « لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى لَا انْفِصامَ لَها وَ اللَّهُ سَمِيعٌ عَلِيمٌ » .  « 3 » خداى عزّوجلّ وليّم را از عبادت طاغوت ، خواه از عبادت جليّه كه اهل اشراك را باشد و خواه عبادت خفيّه كه اهل أعراض راست و فيهم قال رسول اللَّه صلى الله عليه و آله و سلم\r\n« الشِرْكُ في أُمَتي أَخْفى مِنْ دَبيبِ النَمْلِ » « 4 »\r\nمصون داراد ! إِنَّه رؤوف بالعباد و السلام على وليّي .\r\n\r\n\r\n","description":"","footnote":"\r\n( 1 ) . بُدّى : چاره .\r\n( 2 ) . عفاريت : ديوان و اهريمنان .\r\n( 3 ) . در قبول دين ، اكراهى نيست . ( زيرا ) راه درست از راه انحرافى ، روشن شده است . بنابراين ، كسى كه‌به طاغوت ( بت و شيطان ، و هر موجود طغيانگر ) كافر شود و به خدا ايمان آورد ، به دستگيرهء محكمى چنگ زده است ، كه گسستن براى آن نيست . و خداوند ، شنوا و داناست . سورهء بقره ، آيهء 256 .\r\n( 4 ) . و در باب اينان پيامبر خدا كه درود خدا بر او و خاندانش باد فرمود : براى خدا شريك و انباز قراردادن در امت من از صداى پاى مورچه پنهان‌تر است . عوالى اللآلى ، ج 2 ، ص 74 .\r\n","page_name":" 352 ","page_number":352},
  {"content":"\r\n\r\n\r\nمكتوب 105 « 1 »\r\nبسم اللَّه الرّحمن الرّحيم\r\nو الصلاة و السلام على رسوله محمّد الأمين من المحبّ إِلى الحبيب على يدي الحبيب ، قطب بن محيي إِلى الأمير محبّ الدّين الشيخ محمّد و الأمير جلال الدين محمّد .\r\n\r\nدوستى براى خدا\r\nامّا بعد ؛ هيچ عمل نزد حق عزّوجلّ فاضل‌تر از آن نيست كه دو كس يكديگر را دوست دارند بىعوض و غرض . و چنين دوستى ، الهيان را دست دهد كه به نور حق ناظراند به يكديگر نه اهل طبع كه به نار نفس آهنگ يكديگر دارند . وليّم جهد كند كه از اين نور اقتباسى نمايد و بداند كه محبّت فى اللَّه ، طريق محبّت اللَّه « 2 » و محبّت اللَّه ، طريق محبّت اللَّه له است . « 3 » اگر آن نهايت آن مىخواهد از اين بدايت گيرد ، و اگر بلوغ به آن ذُروه دوست دارد ، دست در اين عروة وثقى زند و بداند كه كمترين موهبتى كه حق عزّوجلّ اهل محبّت را كرامت فرمايد آن باشد كه غمناك نگردند آن زمان كه خلايق غمناك شوند و ترسناك نشوند آن روز كه خلايق ترسناك مىگردند . و اگر عالم در هم شود دل اميدوار ايشان از جاى نرود . بهارِ دل ظريف ايشان را خريف نباشد و درخت اميد ايشان را برگ نريزد . اين است ادنى كرامات ابرار و مواهب موقنين\r\n\r\n\r\n","description":"","footnote":"\r\n( 1 ) . اين مكتوب در « م » نيست .\r\n( 2 ) . م 4978 : طريق محبت اللّه است .\r\n( 3 ) . دوستى با يكديگر راهِ دوست داشتن خداست و دوست داشتن خدا راه جلب دوستىِ خداست .\r\n","page_name":" 353 ","page_number":353},
  {"content":"\r\n\r\nو اعلاى آن در گفتْ ندانم آورد كه هر انديشه پيرامون آن نگردد و هر عقل تصديق امكان آن نكند . رزقك اللَّه حبيبي مِن كرامات الأبرار و مَواهِب الموقنين إِنَّ ربّي لطيفٌ لما يشاء و السلام على وليّي و رحمةاللَّه و بركاته .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nمكتوب 106\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى حضرت المخدوم المحفود ، ذي العزّ المسعود ، عظيم الأمصار شمس الملّة و الحقّ و الدّين شهريار أفاض اللَّه عليه جزائل الأنوار .\r\n\r\nجبرانِ گناه\r\nامّا بعد ؛ اگر كسى در طاعت تقصير كند بايد كه ديگران را كه ميل طاعت دارند امداد كند تا فارغ البال به طاعت مشغول شوند كه چون او وسيله‌اى شده است ، هر طاعت كه ايشان مىكنند به حكم\r\n« الدَّالُ عَلى الخَيرِ كَفاعِلِه » « 1 »\r\nمِثْل آن در نامهء او مىنويسند . پس به اين حيلت طاعت بسيار براى خود حاصل توان كرد . و اگر كسى بدىاى كند بايد كه فى الحال از عقب آن نيكى كند تا به حكم  « إِنَّ الْحَسَناتِ يُذْهِبْنَ السَّيِّئاتِ »  « 2 » آن نيكى ، بدى را محو كند . قال النبى صلى الله عليه و آله و سلم :\r\n« أتْبِعِ السَيِئَةَ الحَسَنَةَ تَمْحَها » « 3 »\r\n\r\nذكر دائم\r\nديگر وصيت آن است كه پيوسته بايد كه زبان شما رَطْب باشد به ذكر خداى عزّوجلّ . هرگاه كه در اثناى سخن خاموش شوند آن خاموشى را غنيمت شمرند ، چند نوبتى ذكر كنند و بايد كه سخنان كه گويند تمام ممزوج به استغفار باشد . هر باره سخن كه گويند چند نوبتى استغفار كنند\r\n\r\n\r\n","description":"","footnote":"\r\n( 1 ) . راهنما به كار نيك ، همانند انجام دهندهء آن است .\r\n( 2 ) . كه حسنات ، سيئات ( و آثار آن‌ها را ) از بين مىبرند . سورهء هود ، آيهء 114 .\r\n( 3 ) . نيكى را در پى بدى درآور تا آن را محو كند . بحارالانوار ، ج 68 ، ص 393 .\r\n","page_name":" 355 ","page_number":355},
  {"content":"\r\n\r\nو چون مجلس به آخر رسد بگويند كه « سُبحانَكَ اللّهُمَّ وِ بِحَمْدِك لاإله إِلَّا أَنْتَ أَسْتَغْفركَ و أَتُوبُ إِلَيْك » « 1 » كه آن كفّارهء مجلس است . واللَّه الموفِّق و المعين .\r\n\r\n\r\n","description":"","footnote":"\r\n( 1 ) . مستدرك الوسائل ، ج 15 ، ص 428 .\r\n","page_name":" 356 ","page_number":356},
  {"content":"\r\n\r\n\r\nمكتوب 107 « 1 »\r\nبسم اللَّه الرّحمن الرّحيم\r\nمن عبداللَّه قطب بن محيي إِلى وليّي في اللَّه الأمير ركن الملّة و الدّين حسن .\r\n\r\nبرترين راه و بهترين كار\r\nامّا بعد ؛ با وجود خداى عزّوجلّ كسى به ديگرى متوجه شود ، با وجود امكان خدمت او كسى كارى ديگر كند ، و با وجود رسول اللَّه حبيب خداى صلى الله عليه و آله و سلم كسى پيروى غير او كند ، و با وجود اهل بيتِ آن سرور كسى سيرت ديگران پيش گيرد ، زهى بدبختى ! زهى رو سياهى ! زهى حماقت ! زهى شقاوت !\r\nاى ولىّ و حبيب من ! روزى خواهد آمد كه نيكوكاران تمام سرافراز باشند و بدكاران در سوز و گداز . اگر توانى كه آن روز از سرافرازان باشى بكن !\r\nاى ولىّ و حبيب من ! آن روز نزديك است نه دور\r\n« وَ مَنْ ماتَ فَقَدْ قامَتْ قيامَتُهُ » « 2 »\r\nو\r\n« الْمُوتُ إِلى أَحَدِكُم أَدْنى مِنْ شِراكِ نَعْلِه » . « 3 »\r\nاى ولىّ و حبيب من ! اگر تو در پس ديوار برزخ به شكنجه و عذاب گرفتار باشى تو را چه سود كه مادر و برادر خويش و پيوند زن و فرزند از اين سوى به حضور روز گذرانند . راضى باشى كه تمام ايشان را فداى\r\n\r\n\r\n","description":"","footnote":"\r\n( 1 ) . اين مكتوب در « م » نيست .\r\n( 2 ) . هر كس مُرد رستاخيز او برپا شد . بحارالانوار ، ج 58 ، ص 7 .\r\n( 3 ) . و مرگ به هر يك از شماها از بند كفش به او نزديك‌تر است . صحيح بخارى ، ح 6007 .\r\n","page_name":" 357 ","page_number":357},
  {"content":"\r\n\r\nيك ساعت بل يك نَفَس عذاب خود كنى .\r\nاى ولىّ و حبيب من ! غم آن روز بخور و اگر غم ايشان مىخورى غم آن روزشان بخور !  « قُوا أَنْفُسَكُمْ وَ أَهْلِيكُمْ ناراً » .  « 1 » ديگر هيچ غم بايد كه در جهان نخورى ، هر چون كه مىخواهد گو مىباش . امّا آنچه در مكتوب پرسيده بودند از ايثار بر اخوان از آن مشروح‌تر بنويسند .\r\n\r\n\r\n","description":"","footnote":"\r\n( 1 ) . خود و خانوادهء خويش را از آتشى كه هيزم آن انسان ها و سنگ هاست نگه داريد . سورهء تحريم ، آيهء 6 .\r\n","page_name":" 358 ","page_number":358},
  {"content":"\r\n\r\n\r\nمكتوب 108 « 1 »\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيبي الأمير مجد الملّة و الدّين محمّد نصره اللَّه تعالى أيّده و أعانه و سدّد .\r\n\r\nثبات قدم در سلوك\r\nامّا بعد ؛ دامن دولت جاويد و گريبانِ اميدِ مراد حيف باشد كه بگيرند و دگر بگذارند ، اين كار كه دست به آن گرفته‌ايد به پايان مىبايد رسانيد .\r\nسنّت اصحاب كهف بعد از اندراس خواسته‌ايد كه احيا كنيد ، مردانه كمر در بنديد و از پاى منشينيد تا آن را بر جاى خود بنشانيد . سخن از اين باب گوييد و كوشش در اين باب كنيد و از سخنان ، هرچيز كه تعلّق به فانيات دارد لب دربنديد كه زود است كه از آن‌ها پشيمانى خواهد بودن . و وقت خود را صرف مطالعه تفسير و حديث و تذكرهء مشايخ كنيد و تلاوت قرآن و نوافل و صلوات و مذاكرهء خيرات . با هركس كه نشينيد ابتدا به سخن حق كنيد پيش از آن كه او ابتداء به سخن باطل كند ، كه هر سخن كه به ميان افتاد مدتى حكايت بر سر آن مىرود . و اگر سخن صواب نيابند خاموشى احد الصّوابَيْن است . بازگشت به خداى واحد فرد خواهد بود . پاره پاره خوى با اين حديث كنيد كه اگر بغتةً واقع شود تاب نتوان آوردن و وحشت و دهشت بر اين نفس كار كند و حيران و سرگردان بماند . و لاحول و لاقوّة إلا باللَّه العلي العظيم .\r\n\r\n\r\n","description":"","footnote":"\r\n( 1 ) . اين مكتوب در « م » نيست .\r\n","page_name":" 359 ","page_number":359},
  {"content":"\r\n\r\n\r\nمكتوب 109 « 1 »\r\nبسم اللَّه الرّحمن الرّحيم\r\n\r\nمن و جهان\r\nنامهء وليّم و حبيبم الامير عماد الملّة و الدّين محمّد رسيد و از هواى آن نامه دلم تازه شد ، و دلم تازه نشود جز از بوى جگر كباب . هركسى كه از چنان جايگاه افتد و نداند كه آيا باز رسد يا نرسد چگونه دلش كباب نباشد ؟ اى ولىّ من ! جز شنيدن بانگ نماز راحتى ندارم . چون بانگ نماز شنوم زنده گردم و جهان نيز زنده گردد . و چون شنوم كه بر رسول خداى درود دهند زنده گردم و جهان نيز زنده گردد . و چون بينم كه كسى بخندد دلم تنگ شود و جهان نيز تنگ شود . و چون بينم كه كسى هزل مىكند فغان از جانم برآيد و فغان از جهان نيز برآيد . و چون بينم كه كسى نام خداى مىبرد و دلش از تعظيم خالى است خواهم كه سر وى ببُرم و جهان نيز خواهد . و چون بينم كه كسى خاشع و سرافكنده باشد خواهم كه در پاى او ميرم و جهان نيز خواهد .\r\nاى ولىّ من ! رمضان بر تو و ساير اخوان و بر سيّد اخوان حبيب من امير محب‌ّالدّين شيخ محمّد مبارك باد و آن گاه مبارك باشد كه خاموشى و اطراق و خشوع و سكينه در شما بار آورد . والسلام .\r\n\r\n\r\n","description":"","footnote":"\r\n( 1 ) . اين مكتوب در « م » نيست .\r\n","page_name":" 360 ","page_number":360},
  {"content":"\r\n\r\n\r\nمكتوب 110 « 1 »\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الأمير غياث الدّين محمّد أنزل اللَّه عليه السكينة .\r\n\r\nمصائب دنيا و مؤمن\r\nامّا بعد ؛ ضمان نمىتوان شد كه اگر كسى روى به خداى عزّوجلّ آورد و رسول او صلى الله عليه و آله و سلم هيچ از دنياى او يا از مال و يا از حرمت و لذّت و غير آن باكم نشود . « 2 » كيف و رسول اللَّه صلى الله عليه و آله و سلم فرمود :\r\n« مَنْ أَحَبَّني مِنْكُم فَلْيُعَدَّ لِلفَقْرِ تَجفافاً » « 3 »\r\nو گفته :\r\n« الْمُؤمِنُ لايَخْلُو مِنْ ذِلَّةٍ أَوْ قِلَّةٍ أَوْ عِلَّةٍ » . « 4 »\r\nاين خريد و فروختى است ، چون آخرت حاصل مىشود دنيا بايدش رفت ، جمع ميان ثمن و مثمن نمىتوان كرد .\r\n دنيابه مراد خواهى و دين درست * اين هر دو نباشد نه فلك بندهء تست \r\nغرض آن كه اخوان به خود بنهند كه چون راه خداى عزّوجلّ پيش گرفته‌اند از اين‌ها پيش خواهد آمد . چون رخ نمايد نترسند و بد دل نشوند كه اكثر مردمان صورت بينند ، چون در صورتِ شخص اندك\r\n\r\n\r\n","description":"","footnote":"\r\n( 1 ) . اين مكتوب در « م » نيست .\r\n( 2 ) . با كم نشود : به كاستى نرسد .\r\n( 3 ) . آن كه مرا دوست مىدارد بايد از فقر پوششى براى خود فراهم كند . سنن ترمذى ، ح 2273 .\r\n( 4 ) . مؤمن جداى از ذلّت و كاستى و بيمارى نيست . جامع‌السعادات ، ج 2 ، ص 378 . توضيح : البته اين ذلّت در اين گفتار به معناى پستى و رذالت و خوارى نيست زيرا در روايات فراوانى اين گونه كارها از ساحت مؤمن پيراسته شده است بلكه به معناى فرودستى و دورى از رياست دنيايى است .\r\n","page_name":" 361 ","page_number":361},
  {"content":"\r\n\r\nشكستى مشاهده كردند آن حرمت دارى كه سابق مىكردند به آن مرتبه نمىكنند ، خواه خويشان ، خواه آشنايان ، خواه زن ، خواه فرزند و غلام و نوكر . براى آن كه خلايق سگ مشربند . سگ چون كسى را بيند كه جامه دريده دارد تعرّض كند و چون كسى را بيند كه جامه محتشمانه پوشيده به كنار ايستد . از اين‌ها انديشه مكنيد كه آنچه فوت مىشود جزئى است و آنچه به دست مىآيد كلّى . با طايفه‌اى گفتند :  « أَذْهَبْتُمْ طَيِّباتِكُمْ فِي حَياتِكُمُ الدُّنْيا » ،  « 1 » و در شأن جماعتى گفتند :  « إِنَّهُمْ كانُوا قَبْلَ ذلِكَ مُتْرَفِينَ » .  « 2 » اين لذّات و علوّ جهان نه مفت است [ بلكه 
  ] موجب انتقاص لذّت و عزّت آخرت است . اين كه نصيب آخرت باكم مىآيد گو نصيب دنيا باكم آى و در آخرت افزاى !\r\n\r\nترك دنيا\r\nابراهيم ادهم را يك شربت از اين جام به كام رسيد تمام مال و ملكش بر سر آن رفت . اگر شما را اندكى از آن بر سر اين كار رود چه غصه است ؟ و شايد كه خود نرود . بسيار كسان مىباشند كه حبّ فسق بر ايشان غالب مىشود و خيلى مال و حشمت ايشان بر سر آن مىرود ، و لِلَّه الحمد كه شما را در حبّ طاعت اين قصّه پيش مىآيد . اگر پيش آيد بسيار هستند كه از شما كه حبّ بعضى هواها بر ايشان غالب شده و صد قصور در كار ايشان از آن لازم مىآيد . اگر اندكى مال و جاه شما در سر حبّ خدا و رسول و اقامت سنّت سلف و احياء سيرت ايشان رود غم نيست .\r\n دل اگر بار كشد بارنگارى بارى * ور كسى يار گزيند چو تو يارى بارى \r\nو مِنَ اللَّه الإِعانَة و التّوفيق و السلام .\r\n\r\n\r\n","description":"","footnote":"\r\n( 1 ) . ( به آن‌ها گفته مىشود : ) از طيّبات و لذائذ در زندگى دنيا خود استفاده كرديد . سورهء احقاف ، آيهء 20 .\r\n( 2 ) . آن‌ها پيش از اين ( در عالم دنيا ) مست و مغرور نعمت بودند ، سورهء واقعه ، آيهء 45 .\r\n","page_name":" 362 ","page_number":362},
  {"content":"\r\n\r\n\r\nمكتوب 111\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى أخي و وليّي الأمير غياث الدّين محمّد .\r\n\r\nهمّتِ عالى ، سخن به حكمت و . . .\r\nامّا بعد ؛ نبايد كه لعب دنيا تو را چنان فرو گيرد كه آخرت فراموش كنى و مزاوله جزويّات تو را چنان بربايد كه از تاّمل در كليّات اعراض كنى تا از آنان باشى كه  « وَ كَأَيِّنْ مِنْ آيَةٍ فِي السَّماواتِ وَ الْأَرْضِ يَمُرُّونَ عَلَيْها وَ هُمْ عَنْها مُعْرِضُونَ »  « 1 » صفت ايشان است . نبايد كه تو را نيّتى الهى نباشد ، لقمه‌اى نان خورى و كلمه‌اى بر زبان آورى . به‌خوش آمد طبع سخن مگوى و مكن كه به حكم « الكلام يجرّالكلام » هرچه سخن به آن كشند گويى . هرچه در گفتن آن فايده و حكمتى باشد بگوى و الّا خاموشى احدى الحِكْمَتَين است .\r\nاز اقبال مردمان بر تو خرّم مشو و از اعراض ايشان غمگين مگرد ! تمام ، خلّاق عليم را باش كه قيّم هستى است . آدميان طلسماتند ، از ايشان سود و زيان نيست ، قوله تعالى :  « وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ »  « 2 » الآية . آدميان آواز دهل‌اند از آواز ايشان مترس كه هيچ در تحت ندارند . ناصيهء ايشان به دست خداست به آن جا كه خواهد\r\n\r\n\r\n","description":"","footnote":"\r\n( 1 ) . و چه بسيار نشانه‌اى ( از خدا ) در آسمان ها و زمين كه آن‌ها از كنارش مىگذرند ، و از آن‌رويگردانند . سورهء يوسف ، آيهء 105 .\r\n( 2 ) . اگر خداوند زيانى به تو برساند ، هيچ كس جز او نمىتواند آن را بر طرف سازد . سورهء انعام ، آيهء 17 .\r\n","page_name":" 363 ","page_number":363},
  {"content":"\r\n\r\nكشد اگر خواهند و اگر نخواهند . خطاب با ايشان اين بود كه  « ائْتِيا طَوْعاً أَوْ كَرْهاً » ،  « 1 » ايشان خود چه باشند ؟ بر بنىآدم به نظر رحم و شفقت نگاه كن اسيرانند يك بار در دست قَدَر و يك بار در دست جهل كه اين نمىدانند .\r\n نيستانند و دعوى هستى * عاجزانند و اين زبردستى \r\nبا آشنا و بيگانه به رفق به سر بَرْ و صبور و حليم باش كه خداى تو صبور و حليم است .\r\nتنبيه : مكتوب بايد كه بر اسم كاتب و مكتوب‌اليه مشتمل باشد از براى آن كه مكاتيب نزد خداى عزّوجلّ مىخوانند و نام ايشان در آن اگر باشد آن جا مذكور گردند به اسم ، و فى ذلك شَرفٌ و كرامة . آدمى پندارد كه از او غافلند و چنين نيست عُجَر و بُجَر « 2 » احوال او باز مىگويند و جزويّات و كلّيات آن باز مىرسانند . والسلام .\r\n\r\n\r\n","description":"","footnote":"\r\n( 1 ) . هر دو بياييد ، خواه از روى اطاعت و خواه اكراه . سورهء فصلت ، آيهء 11 .\r\n( 2 ) . عُجَر و بُجَر : عيوب و نارحتىها .\r\n","page_name":" 364 ","page_number":364},
  {"content":"\r\n\r\n\r\nمكتوب 112\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الإخوان الإلهيّين كثّرهم اللَّه و بارك عليهم أجمعين .\r\nامّا بعد ؛ مردمان به هر روزگارى نامه نويسند ، مرا چه افتاده كه هر روز نامه‌اى نويسم . هر صباح كه برخيزم و قيامت قايم نشده آن را غنيمتى مىشمرم و جدّى جديد مرا در كارسازى خود روى مىنمايد .\r\nلاجرم نامه مجدّد به سوى اخوان كه به حكم عهد مواخات غمخوارى خود و ايشان يكسان بايد كه باشد به نوشتن مىآيد .\r\nگفتن از شنيدن مشكل‌تر است . من از گفتن ملول نمىشوم ، اخوان بايد كه از شنيدن هم ملول نشوند . نى نى ! شنيدن از گفتن مشكل‌تر است براى آن كه شنيدنِ كار از آنِ كردن است . شنيدن به گوش چه سود مىدهد ؟ خداى عزّوجلّ اين مشكل بر شما آسان گرداناد !\r\n\r\nدر پىِ حقيقت\r\nاى اخوان ! گرم آن باشيد كه مردم افسرده آنند و افسرده آن باشيد كه مردم گرم آنند . اى اخوان ! اين وجود را مغزى است و پوستى و هميشه مغز در پوست پنهان باشد ، پوست را بشكافيد و خود را به مغز رسانيد .\r\nكاه خوردن شأن حيوان است ، شما آدميد به دانش دانه به دست آوريد .\r\nكافران را چون نفوذ بصيرت نبود جز قشر نمىديدند گفتند :  « إِنْ هِيَ إِلَّا \r\n\r\n","description":"","footnote":"","page_name":" 365 ","page_number":365},
  {"content":"\r\n\r\n حَياتُنَا الدُّنْيا »  « 1 » لاجرم جز تمتّع به آن قشر كارى نداشتند ،  « يَأْكُلُونَ كَما تَأْكُلُ الْأَنْعامُ » .  « 2 » مؤمن كه ايمان به غيب آورده نشايد كه همچون ايشان سر در تمتّع فرو برد ، سر بر بايد آورد .\r\nاى اخوان ! آنچه نموده نسبت به آنچه ننموده نَمىاست از دريا ، نم را يَم مپنداريد !  « وَ فَرِحُوا بِالْحَياةِ الدُّنْيا وَ مَا الْحَياةُ الدُّنْيا فِي الْآخِرَةِ إِلَّا مَتاعٌ »  . « 3 » جعلنا اللَّهُ و إيَّاكُم مِن الفائزين بِحُسن الخاتمة و النائلين سعادة الآخرة إِنَّه حميدٌ مجيد و السلام .\r\n\r\n\r\n","description":"","footnote":"\r\n( 1 ) . آن‌ها گفتند : « چيزى جز اين زندگى دنياى ما نيست » . سورهء انعام ، آيهء 29 .\r\n( 2 ) . همچون چهارپايان مىخورند . سورهء محمّد ، آيهء 12 .\r\n( 3 ) . ولى آن‌ها ( كافران ) به زندگى دنيا ، شاد ( و خوشحال ) شدند ؛ در حالى كه زندگى دنيا در برابر آخرت ، متاع ناچيزى است . سورهء رعد ، آيهء 26 .\r\n","page_name":" 366 ","page_number":366},
  {"content":"\r\n\r\n\r\nمكتوب 113\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيبي و عوني و نصيري إِلى اللَّه الأمير محبّ الملّة و الدّين الشيخ محمّد نصره اللَّه و سدّد .\r\n\r\nوعدهء خدا و نقد دنيا\r\nامّا بعد ؛ چون دنيا نقد است و آنچه نزد خداى عزّوجلّ است وعده ، مردمان به دنيا بهتر مايلند . امّا به جلال خداى سوگند كه وعده خداى بهتر است از نقد دنيا . دنيا اگر نقد مىدهد قبول نداريم و خداى عزّوجلّ اگر وعده مىدهد به جان پذيراييم .\r\n نسيهء تو به ز نقد ديگران * مشت تو بهتر ز حلواى كسان \r\nاگر ابليس مىگويد : از اين دست مىدارى و آن شايد نيابى . جواب بايد گفت : اگر يافتم زهى دولت و اگر نيافتم در جستجوى او عمرى به سر بردن إحدَى الدّولَتَيْن است .\r\nگويند چون يوسف را در مصر مىفروختند پيرزنى كلابه ريسمان داشت آورد كه يوسف را بدين مىخرم . مردمان بر وى خنديند كه همسنگ او مشك و زعفران مىدهند و نمىفروشند ، به كلابه چند ريسمان به تو خواهند فروخت ؟ گفت : دانم كه يوسف به اين ثمن كه من دارم به من نمىفروشند ، امّا خواستم كه داخل خريداران او باشم .\r\n\r\nاى ابليس !\r\nاى ابليس ! دنيا جويان نه همه به دنيا مىرسند ، بسيار كس مىجويند و نمىيابند و به ناكامى مىميرند . چون دنيا با اين خساست به محل اين هست كه اگرچه وصول به آن متعيّن نباشد آن را جويند ، آنچه نزد\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nخداى عزّوجلّ است با آن نفاست به اين معنى سزاوارتر است . اكنون ما مىجوييم يافت و نايافت به دست ما هيچ نيست .\r\n هر كس و كارى دگر و هر خروبارى دگر * [ . . . 
  ] بنده و سوداى او « 1 » \r\nاى ابليس ! بس كن كه مهر او در جان ما به آن آتش افروخته « 2 » كه به دم‌هاى سرد تو فرو نميرد . از ما به خيرى بگذر و اگر نه دمى بزنيم كه در تو درگيرد .\r\n بدين جا چون رسى بشتاب ورخوش * كه اندر كوى ما مىبارد آتش \r\nاى ابليس ! اگرچه پنداشته‌اى كه تو از آتشى ، امّا آتش آن است كه پيش ماست ، اگر آن آتش را ببينى آب گردى .\r\nولىّ و حبيب من نگاه در آسمان كند و بيند كه اين روش كه پيش دارد اگر همهء عالم جمع شوند توانند كه او را از آن باز دارند ؟ نتوانند .\r\nبايد كه او در روش خود همچنين صلب باشد ، عوعو كلاب ماه را از سير خود باز نمىدارد . و السلام .\r\n\r\n\r\n","description":"","footnote":"\r\n( 1 ) . م 4281 : هر كس و كارى دگر ، هر خر و بارى دگر / هر دل و يارى دگر ، بنده و پرواى او .\r\n( 2 ) . م : در جان ما آتش افروخته .\r\n","page_name":" 368 ","page_number":368},
  {"content":"\r\n\r\n\r\nمكتوب 114 « 1 »\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الأخ الأعزّ الأمير غياث الدّين محمّد كتبه اللَّه في زمرة الصالحين .\r\n\r\nبه ياد مرگ\r\nامّا بعد ؛ از آدمى تا مرگ راه بسيار نيست و آنچه بعد از مرگ پيش آيد يا شقاوت ابدى است يا سعادت سرمدى . ندانم كه آدمى چنين آسوده و فارغ البال چگونه نشست ؟ و چگونه مىتواند نشسته ؟ نه به كسى مىماند كه او را چنين راهى عظيم در پيش باشد ،\r\n« اللَّهُمَّ نَبِّهْنا عَنْ نَوْمَةِ الغافِلين » . « 2 »\r\nيك‌يك مىميرند و به كردارهاى خويش مىرسند و باقيان هيچ پند نمىگيرند . به لهو و باطلى كه دايم مشغول بودند مشغولند تا مرگ بر آن مفاجى اين مىشود . و يكسان نيست حال كسى كه آمادهء مرگ شده و مرگ او را دريافته و كسى كه آماده آن نشده و كارسازى آن نكرده . وه كه چه دست پاچه شود در آن حين ! و كارسازى ، دوامِ ذكر خداست عزّوجلّ ، و حق او در بندگان او نگاه داشتن كه با محسن ايشان احسان كند و از مسيئى ايشان عفو كند ، و مؤدّب و حيىء « 3 » و وقور و صبور و خاشع و مطرق « 4 » بودن .\r\n\r\n\r\n","description":"","footnote":"\r\n( 1 ) . اين مكتوب در « م » نيست .\r\n( 2 ) . خداوندا ! ما را از خواب غفلت بيدار كن . اقبال الاعمال ، ج 1 ، ص 230 .\r\n( 3 ) . حيىء : با حيا .\r\n( 4 ) . مُطرِق : سر به زير .\r\n","page_name":" 369 ","page_number":369},
  {"content":"\r\n\r\nاللَّه سبحانه و تعالى آن برادر اعزّ و ساير اخوان او را به اكتساب اين ملكات و اقتناص اين خيرات موفّق سازد و جمع ايشان را از تفرّق و شمل ايشان را از تشتّت و دل ايشان را از اختلاف و عزيمتِ ايشان را از سستى محمى داراد ! إِنَّه الكريمُ الجواد و حسبنا اللَّه و نعم الوكيل .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\nمكتوب 115\r\nبسم اللَّه الرّحمن الرّحيم\r\nمن عبداللَّه قطب بن محيي إِلى وليّي في اللَّه تعالى الأمير عماد الملّة و الدّين محمّد .\r\n\r\nروزىِ مقدّر و عبادت\r\nامّا بعد ؛ خداى عزّوجلّ جهان را چنان آفريده و طرح هستى به نوعى انداخته كه هر آدمى را چندان معشيت كه شرط قوام حيات است برسد و اگرچه هيچ كار نكند ، بعد از آن آدميان را به عبادت فرموده و تحصيل زاد آخرت . بعضى آدميان به همان قدرت معشيت اكتفا كردند و وقت خود را صرف عبادت و تحصيل زاد آخرت كرده‌اند و ايشان مطيعان‌اند ، و بعضى به همان قدر قناعت نكردند و به تمتّع و تلذّذ ميل نمودند و وقت خود را صرف تحصيل فضولات معاش كردند و به تحصيل زاد عقبى نپرداختند و ايشان عاصيانند .\r\nو امّا مطيعان ، آنچه از زمان صرف كسب قوام كنند كه نه از آن كنند كه بر آن‌اند كه اگر آن كار نكنند روزىِ ايشان نرسد ، بلكه به قصد تعاون كنند و بارِ عالم كشيدن و از بنى نوع تخفيف كردن با احسان بر رفقا و اهل ملّت . و بر تَقدير اخير كسب زياده از قِوام نيز شايد كه ارتكاب كنند ، و الّا ايشان مىدانند كه اگر هيچ كار نكنند چندان قُوت كه شرط قوام است به ايشان خواهد رسيد ، چنانچه از احوال اطفال و ضعفا مشاهده مىشود . براى آن كه حيات جاذبه قُوت است تا به حدّى كه اگر هيچ سبب عادى نباشد به خرق عادت قُوت پيدا شود ، مگر اجَل‌حيات\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nمنتهى شده باشد و آن هنگام وجود اسباب عادية نيز مفيد نيست ، چنانچه اگر اجَل حيات منتهى نشده عدم آن مضر نيست . فَتَحَ اللَّه عين حبيبي بمشاهده الحقايق و أَوْرَدَهُ يَنابيعَ الحكمة برحمته . والسلام عليكم .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\nمكتوب 116\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّ اللَّه تعالى الأمير مجدّ الملّة و الدّين محمّد .\r\n\r\nسه گونه سخن\r\nامّا بعد ؛ سخن سه قسم است : يك قسم سخنان است كه براى ثواب آخرت مىگويند مثل مذاكرهء علم و دلالت بر خير و كارسازى مسلمانان و امثال ذلك . و يك قسم سخنان است كه براى مصالح دنيا و راست داشتن امور معاش مىگويند . و يك قسم سخنان كه براى روز گذرانيدن مىگويند نه امرى از امور آخرت بر آن موقوف است و نه مصلحتى از مصالح معاش ، و لايُعنى عبارت از اين است . از اين قسم روز را به عبادت بايد گذرانيد و تفكّر و مذاكرات الهيّه يا اكتساب ضروريّهء قِوام يا اكتساب زايد بر آن به قصد انفاق بر اهل استحقاق ، نه بر افعال و اقوالى كه هيچ فايده ندارد غير دفع الملال . اين طريق اهل بطالت و كسالت است ، أَعاذَنا اللَّهُ وَ إِخواننا مِنْهُ !\r\nمادام كه خاطر به عبادت يا مذاكرهء علمى يا تلاوت قرآن و امثال ذلك از امور اخرويه منشرح است به آن مشغول مىبايد شد و چون از آن ملول شدند به كسى مشغول شوند و به كارى كه از آن چيزى حاصل شود كه صرف ضرورت خود و حاجت مستحقان كند . و هرچه غير اين\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nدو است لايُعنى است . و جبرِ « 1 » نارضايى والد به سه چيز شود : يكى براى او استغفار كردن ، دوم براى او صدقه دادن ، سيوم با دوستان او احسان كردن . واللَّه ولىّ التوفيق و بِيَده أَزِمَّةُ التحقيق و السلام عليكم .\r\n\r\n\r\n","description":"","footnote":"\r\n( 1 ) . جبر : جبران .\r\n","page_name":" 374 ","page_number":374},
  {"content":"\r\n\r\n\r\nمكتوب 117\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيبي الأمير عماد الملّة و الدّين جعفر .\r\n\r\nرنجِ فراق\r\nامّا بعد ؛ آدمى موجود به راستى است كه انس هستى بر سيماى او لايح است و بوى حقيقت از انفاس او فايح ، و ديگر موجودات تماثيل منصوبه‌اند كه روح پيدايى در ايشان از ناحيهء انسان دميده مىشود و چهرهء انسان در آينه او ديده مىشود . چگونه مفارقت از آدمى را قياس بر مفارقت ديگر چيزها توان كرد .\r\nدرسخن بعضى مشايخ هست كه هرلذّت كه در بهشت هست نمودارى در جهان دارد . نمودار لذّت لقاء ، مشاهدهء اخوان است پس به آن مقدار كه لذّت لقاء فايق است بر ديگر لذّات بهشت ، لذّت مشاهده اخوان بر ديگر لذّات جهان افزون باشد . هر آينه الم مفارقت ايشان را نسبتى با الم مفارقت ديگر چيزها نتواند بود و اگر مفارقت از ديگر چيزها به تكرار ، معتاد و سهل گردد ، مفارقت ايشان به تكرار معتاد و سهل نگردد . و عارفان كه از موت اخوان و اقارب زياده متألِّم نيستند از آن است كه پيكر معنى كه انيس حقيقى آن است در آيينه بصيرت ايشان همچنان منطبع است كه گويى مفارقت نه افتاده ، بلكه آنچه از بيرون بود با درون نشست و نزديكتر شد .\r\nفَتَحَ اللَّهُ حبيبي عينَ بصيرتِك و اخَذَ بِيَدِك إلى عَوالِم اللَطائِف لِتَرى الغائِبَ حاضراً و كَأَنَّك تكون إليه ناظراً و السلام عيكم و رحمة اللَّه .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n\r\nمكتوب 118\r\nبسم اللَّه الرّحمن الرّحيم\r\nسلامٌ على وليّي في اللَّه الأمير عماد الملّة و الدّين جعفر .\r\n\r\nسير و سفر معنوى\r\nامّا بعد ؛ لُنگوته « 1 » به تجريد بايد زد و عصاى استقامت به دست بايد گرفت كه گرد چهار بازار جهان برآيند ، [ نه 
  ] چون درخت بر يك جاى چسبيدن و آخر جهان ناديده از جهان رفتن  « مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى » .  « 2 »\r\n هركه امروز نبيند اثر قدرت او * غالب آن است كه فرداش نبيند ديدار \r\nمقصود از اين كه گفتم سير معنويت است نه سفر حسّى كه آن را زياده وزنى نيست . اى ولىّ من ! متابعت نواميس الهيّه بايد كرد و به اوضاع جمهور ملتفت نبايد بود ، كه آدمى در اين جهان غريب است چون از اين جهان رفت اوضاع اين جهان مزه‌اى ندارد . نواميس الهى است كه اوضاع جهان اصلى است .\r\nاى ولىّ من ! چون شخص با جهان الهى رجوع كند داند كه زينت اين\r\n\r\n\r\n","description":"","footnote":"\r\n( 1 ) . لُنْگوته : لُنگى كوتاه كه برخى مانند هنديان به كمر مىبندند . لنگُوته زدن كنايه از عزم و تصميم است ، كمر همّت بستن .\r\n( 2 ) . امّا كسى كه در اين جهان ( از ديدن حق ) نابينا بوده است ، در آخرت نيز نابينا و گمراه‌تر است . سورهء اسراء ، آيهء 72 .\r\n","page_name":" 376 ","page_number":376},
  {"content":"\r\n\r\nجهان لعب و لهوى بيش نبوده ، كرامند « 1 » آن نبوده كه آن را همه وزن نهند و واجد آن را مغبوط و فاقد آن را محروم شمارند . و السلام عليكم و رحمةاللَّه .\r\n\r\n\r\n","description":"","footnote":"\r\n( 1 ) . كرامند : ارزشمند .\r\n","page_name":" 377 ","page_number":377},
  {"content":"\r\n\r\n\r\nمكتوب 119\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيبي الأمير أفضل الملّة و الدّين محمّد .\r\n\r\nسلوك و سپس راه\r\nامّا بعد ؛ هركس كه خداى عزّوجلّ را شناخت با ديگرى به سر نمىتواند بردن و هركس كه انس با ذكر او گرفت از خلايق متوحّش شد . و هركس كه حلاوت مناجات با او چشيد هرچه جز آن است بر كام او تلخ گشت ، و بعد هرچه جز خداى است عزّوجلّ ، باطل خواهد گشت و بازگشت به سوى او خواهد بود . و هركس كه امروز با جمال الهيّت انس پيدا نكرده آن روز حال او بد خواهد بود . و بُعد راه به رَوِش پيدا مىشود ، همچنان ماهى در دريا كه راه او از پيش موجود نيست ، به حركت خود راه بازديد مىكند ؛ همچنين سالك ، راه به جدّ و رَوِش او پيدا مىشود . اگر تا راه نبيند رَوِش نكند هرگز رَوِش نخواهد كرد .\r\n\r\nعقل و عشق\r\nو اگر گويد : چگونه تا راه نبينند رَوَند ؟ گوييم : اين بهانه ها عقل افسرده پيش آورد . عشقِ گرم ، به اين سامان و ترتيب مقيد نگردد و بىچون و بىچگونه در افتد . كوشش بيهوده به از خفتگى . عشق است كه در رتق ظلمات زند و به قوّت جدّ راه خود بازديد مىكند ، عقل وَهُوم « 1 » است كه تا جاى پاى نبيند پاى ننهد . امّا عشق طبعى ديوانگانه\r\n\r\n\r\n","description":"","footnote":"\r\n( 1 ) . وَهُوم : بسيار وهم كننده .\r\n","page_name":" 378 ","page_number":378},
  {"content":"\r\n\r\nدارد و مقيّد هيچ چيز نمىتواند شدن .\r\n عقل راه نااميدى كى رود * عشق باشد كان طرف بر سر دود\r\nعشق آتش در همه عالم زند * ارّه بر فرقش نهند و تم زند\r\nعاقبت‌انديش نبود يك زمان * در كشد خوش خوش در آتش صد جهان \r\nعقل و عشق در عين وقاف شريكند ما به التميز ، لام است كه سى است و شين كه سيصد است . « 1 » عقل گام در عشرات نهد خطوات او متقارب باشد ؛ وعشق گام در مِآت « 2 » نهد ، گام او واسع باشد . اين راه دراز است ، عقل مورچه‌وار رود به روش او نتوان رسيد ، عشق شتر وار جهد ، اين بيابان جز به شتر عشق به پايان نتوان برد . پروانه وار خود را به اين آتش بايد زد تا چه پيش آيد و بيش بهانه‌گيرى نبايد كرد . و السلام على وليّي و رحمة اللَّه و بركاته .\r\n\r\n\r\n","description":"","footnote":"\r\n( 1 ) . حرف لام به حساب ابجد ، سى است و حرف شين ، سيصد است .\r\n( 2 ) . مآت : صدگان .\r\n","page_name":" 379 ","page_number":379},
  {"content":"\r\n\r\n\r\nمكتوب 120\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيبي و عوني على أمر ربّي الأمير محبّ الملّة و الحقّ و الدّين الشيخ محمّد أيّده اللَّه و سدّد .\r\n\r\nفقر ، وسيلهء تقرّب\r\nامّا بعد ؛ فقير خواهانِ دهنده باشد و غنى خواهانِ ستاننده . پس تقرّب به فقير به چيزى بايد جست و تقرّب به غنى به بىچيزى ، كه فقير را باچيز به كار آيد « 1 » كه ايشان را چيزى دهد . و خداى عزّوجلّ غنى است پس تقرّب به او به بىچيزى بايد جست ؛ پس بىچيزى و نامرادى و سختى ، وسيلهء سالكان است به سوى خداى عزّوجلّ ، از آن به تنگ نبايد آمد .\r\n\r\nمصائب دنيا\r\nاى ولىّ من ! مؤمن در دنيا مسافر است ، مسافر هرگز از مشقت خالى نباشد . گفته‌اند : « الْمُؤمِنُ لايَخْلوُا مِنْ ذِلَّةٍ أَوْ قِلَّةٍ أَوْ عِلَّةٍ » « 2 » يعنى مؤمن خالى نباشد از خوارى يا تنگدستى يا مرض . اى ولىّ من ! راحت در بهشت مىبايد جست تا در دنيااند به خود مىبايد نهاد كه به سختى مبتلا باشند ، هر روز به طورى و رنگى .\r\nاى ولىّ من ! مؤمن از آن در دنيا سختى بيند تا چون در عقبى به نعيم مقيم فايز شود قدر آن داند . هركس كه در دنيا سختى بيشتر كشيده آن\r\n\r\n\r\n","description":"","footnote":"\r\n( 1 ) . م : و غنى را بى چيزان به كار آيد كه ايشان را چيزى دهد .\r\n( 2 ) . مؤمن جداى از ذلّت و كاستى و بيمارى نيست . جامع السعادات ، ج 2 ، ص 378 . توضيح : البته اين‌ذلّت در اين گفتار به معناى پستى و رذالت و خوارى نيست ؛ زيرا در روايات فراوانى اين گونه كارها از ساحت مؤمن پيراسته شده است بلكه به معناى فرودستى و دورى از رياست دنيايى است .\r\n","page_name":" 380 ","page_number":380},
  {"content":"\r\n\r\nنعيم به او گواراتر است .\r\nاى ولىّ ! مؤمنان را روحى و نورى باشد كه از درون خود يابند ، قوّه و سكينهء مؤمنان از آن باشد ، امّا از ظاهر هستى جز مكاره چيزى نيابند .\r\nآرى ؛\r\n« حُفَّتِ الْجَنَةُ بِالْمَكارِه » . « 1 »\r\nصبر بايد كرد و هر نوع كه هست بايد كردارى نيكو ، كه لقاء اللَّه نزديك است .\r\n اگرچه جمله در اندوه و درديم * يقين دارم كه آخر شاد گرديم \r\nو السلام على أهل السلام .\r\n\r\n\r\n","description":"","footnote":"\r\n( 1 ) . بهشت با ناملايمات پيچيده شده است . بحارالانوار ، ج 67 ، ص 78 .\r\n","page_name":" 381 ","page_number":381},
  {"content":"\r\n\r\n\r\nمكتوب 121\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و نصيري إِلى اللَّه حبيب قلبي و عوني على أمر ربّي الأمير محبّ الملّة و الحقّ و الدّين الشيخ محمّد جَعَله‌اللَّه مِنْ اولي الالباب .\r\n\r\nنيك و بد دنيا\r\nامّا بعد ؛ اگر دنيا نزد خداى عزّوجلّ پَرِ پشّه‌اى ارزيدى هيچ‌كس را از بيگانگانِ از خويش يك جرعه آب ندادى ، و هيچ‌يك از آشنايانِ خويش را نگذاشتى كه نيش پشّه‌اى بر تن ايشان خورد . امّا خداى عزّوجلّ دنيا را لاشىء نام كرده ، نه بدِ او را به بد توان نهاد و نه نيكِ او را به نيك . نيك و بد او يكسان باشد و از اين يكسانى است آن كه او را زياده وزنى و وَقْعى نمىنهد كه اعداء از خيرات او محرم نمىباشند و اوليا از شرور آن محمى « 1 » نه . نزد دون همّتان كه إخلاد به سوى ارض كرده‌اند نيك و بد دنيا به نيك و بد محسوب است ، چنانچه نزد كودكان يافتن خرمايى به چيزى معدود آيد و گُم كردن جوزى به شترى شمرده ؛ امّا نزد ارباب هِمَم كه ناظر در كلّيات امور باشند وجود و عدم دنيا يكسان باشد و ديدهء بصيرت ايشان ناظر به چيزى ديگر باشد . خداى عزّوجلّ شما را از چنان نظر بىبهره مگرداناد ! والسلام على وليّ و ساير الإخوان .\r\n\r\n\r\n","description":"","footnote":"\r\n( 1 ) . محمى : نگهدارى شده .\r\n","page_name":" 382 ","page_number":382},
  {"content":"\r\n\r\n\r\nمكتوب 122\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى حبيب قلبي و عوني على أمر ربّي الأمير محبّ الملّة و الحقّ و الدّين الشيخ محمّد نصره اللَّه تعالى و أيّده .\r\n\r\nظلمِ ظالم\r\nامّا بعد ؛ خداى را عزّوجلّ در تسليط ظَلَمِه بر مؤمنان دو حكمت است : يكى آن كه مؤمنان را به ايشان تأديب فرمايد ، دوم آن كه ايشان را به آن سزاوار جهنم گرداند و قُوت او شوند كه او نيز روزى از خدا مىطلبد . و يقين دانند كه تا كسى از نظر نمىافتد او را به ظلم كردن نمىدارد ؛ و ردّ و قبول خداى علّتى ندارد و حكم جبروت خداوندى است ،  « لا يُسْئَلُ عَمَّا يَفْعَلُ وَ هُمْ يُسْئَلُونَ » .  « 1 »\r\n جناب كبريايى لاابالى است * منزّه از قياسات خيالى است \r\nاخوان را فرمايند تا شكر كنند كه ايشان را مظلوم ساخته نه ظالم ، كه مظلوم مرحوم است و ظالم مرجوم . و خداى عزّوجلّ به رحمت خويش نشانه‌اى براى اخوان ظاهر كرد كه محصّل « 2 » ايشان را هلاك كرد تا بدانند كه اين مصيبت ، ايشان را نه از آن پيش آورده كه بر خداى خوارند ، بل براى اصلاح و مرحمت است . پس اگرچه براى كرامت\r\n\r\n\r\n","description":"","footnote":"\r\n( 1 ) . هيچ كس نمىتواند بر كار او خرده بگيرد ؛ ولى در كارهاى آن‌ها ، جاى سؤال و ايراد است ! سورهء انبياء ، آيهء 23 .\r\n( 2 ) . محصِّل : مأمور دولتى ، ماليات‌خواه .\r\n","page_name":" 383 ","page_number":383},
  {"content":"\r\n\r\nمؤمنان ظالمى را هلاك كرد ، امّا چون مؤمنان را از مصيبت و بلا گريزى نيست صرف ظلم مطلقاً شايد نشود .\r\n اين بلاى دوست تطهير شماست * پاى داريد و شكيبائى كنيد \r\n إِنَّ اللَّهَ مَعَ الصَّابِرِينَ . * \r\n\r\n","description":"","footnote":"","page_name":" 384 ","page_number":384},
  {"content":"\r\n\r\n\r\nمكتوب 123\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى اخي في اللَّه الشيخ كريم الدّين محمّد أَعانَه اللَّه على أَجْرِه .\r\n\r\nنفى خواطر\r\nامّا بعد ؛ تا شخص را دل به چيزى از چيزها متعلّق است از زندگانى و لذّت و شأن و هرچه خواهى - كائناً ما كان - ذكرخداى او را صافى نمىشود . و هرگاه كه دل را مر ياد خداى مىخواهد كه متفرّغ سازد وسوسهء آن چيزها مىآيد و وقت او را از محوضتِ ذكر مانع مىشود و از صرافتِ حبّ الهى بيرون مىبرد . پس خود را و همه چيز را فدا مىبايد كرد تا مُلك ذكر اين كس را مسلّم شود .\r\n اين كلاه بىسران است اى پسر * كى دهندت تا تو مينازى به سر \r\nو اين كارى است كه جز به توفيق خداى ميسّر نگردد . چنين توفيق آن برادر و ساير اخوان را روزى باد !\r\n\r\nذكر ، فكر ، مراقبه\r\nبا جماعت اخوان الهى صحبت دارد و گاه نيز به حال خود باشد و بداند كه اشتغال سالكان از سه بيرون نيست : ذكر و فكر و مراقبه . ذكر به زبان گفتن است و فكر به دل انديشيدن و مراقبه إطراق « 1 » قلب است در مقام جمعيت و خشوع نزد نور بسيط كه تقطيع و ترتيب نپذيرد . و اگر تواند كه نزد طلوع شمس و غروب آن به مراقبه مشغول باشد پسنديده\r\n\r\n\r\n","description":"","footnote":"\r\n( 1 ) . إطراق : سر فرود آوردن .\r\n","page_name":" 385 ","page_number":385},
  {"content":"\r\n\r\nمىافتد . و بداند كه تمام جهان آيات خداست به هر چه نِگرد ، از آن كه آيت خداى است نِگرد ، تا داخل متفكّرين باشد نه از آن روى كه آن چيز است . برادر گرامى امير غياث الدّين محمّد به همين سخنان مخاطب است به همين أعمال مُطالَب . « 1 » و السلام عليكما و رحمة اللَّه و بركاته .\r\n\r\n\r\n","description":"","footnote":"\r\n( 1 ) . مُطالَب : در خواست شده ، باز خواست شده .\r\n","page_name":" 386 ","page_number":386},
  {"content":"\r\n\r\n\r\nمكتوب 124\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الأخوَين الأعزَّين المولى كريم الدّين محمّد و الأمير غياث الدّين محمّد .\r\n\r\nعجز از شكر\r\nامّا بعد ؛ ارباب مروّت و حق‌شناسان چون كسى با ايشان احسانى كرد تا مكافات آن به جاى نياورند به كارى ديگر مشغول نشوند . مؤمن نگاه كرد احسان خداى عزّوجلّ بر خود يافت به شكر آن مشغول شد تا چون وظيفهء شكر آن به آخر رسد به كار ديگران و ديگر كارها مشغول شود ؛ هرچند وقت صرف آن كرد آن را تمام به جاى نياورده بود هر آينه نوبت كار ديگران و ديگر كارها نرسيد .\r\nاكنون اى نفس ! اى آشنايان ! اى بيگانگان ! اى كائناً من كان ! اين احسان كه خداى با ما كرده اگر تا ابد به شكر آن ايستادگى نماييم به حيله به تمامى شكر آن نرسيم ، نوبت كار شما در مابعد ابد خواهد بود . منتظر باشيد كه چون ابد سرآيد به كار شما خواهم پرداخت .\r\nاى جماعت مذكوره ! تا شكر به قدر احسان نباشد مكافات حاصل نشود ، چون هرچه ما داريم احسان خداست اگر هرچه داريم با خدا دهيم به آن كه در راه او صرف كنيم آن مكافات كرده باشيم ، پس هرچه ما داريم براى خداست . براى شما آن مىماند كه نداريم . از عمر آنچه نيابيم آن صرف كارى شود كه توانايى ما به آن نرسد ، امّا از عمر آنچه داريم چون دادهء خداست با خدا خواهيم داد . كارى كه بر آن قادريم\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nچون قدرت بر آن از خداى يافته‌ايم براى خدا مىكنيم ، و مالى كه از آن ما باشد چون از خدا يافته‌ايم به خدا مىرسانيم . اين است عقيده و مذهب ما و به اين مىخوانيم شما را و جماعت اخوان را - سلام اللَّه عليهم أجمعين - و توفيق ثبات بر اين عقيده از خداوند سبحانه و تعالى مىجوييم ، فَإِنَّه نِعْمَ المولى و نِعْمَ النصير .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n\r\nمكتوب 125\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيبي الأمير أفضل الملّة و الدّين محمّد .\r\n\r\nخوشىِ عارفان\r\nامّا بعد ؛ هرگاه امر بر طبق مراد جارى مىشود غفلت و قساوت نتيجه مىدهد ، همان بهتر كه نامرادى و مشقّتى پيوسته باشد كه دل را رقّتى بخشد و نفس را از طغيان مانع شود . خداى تدبير كار بهتر مىداند ، اعتماد بر حسن نظر او در كارخويش مىبايد كرد و از غمى كه روى نمايد خود را در هم نمىبايد كرد ، و سخن مشهور را به عمل مىبايد آورد كه زمانى كه به خوشى توان گذرانيد به ناخوشى نمىبايد گذرانيد . امّا هر طايفه‌اى خوشى را در چيزى دانند ، خوشى نزد ما در ذكر خداى است عزّوجلّ و اشتغال به عبادت او . در ميان هر قصّه كه واقع است آن را دنبال بر زدن و نقداً به ذكر خداى عزّوجلّ مشغول شدن أولى است ؛ و اشتغال به ذكر و عبادت را موقوف اتمام مهمى نبايد داشت ، كه مهم دنيا اتمام ندارد . و قد صدق العارف الفاضل :\r\n در تمامى كارها چندين مكوش * جز به كارى كان بود در دين مكوش\r\nعاقبت تو رفت خواهى ناتمام * كارهايت ابتر و نانِ تو خام \r\n\r\n","description":"","footnote":"","page_name":" 389 ","page_number":389},
  {"content":"\r\n\r\nخداى عزّوجلّ وليّم را در اين كار موفق داراد و شرارهء محبّت خاصه در كانون دل او افروخته گرداناد !  وَ ما ذلِكَ عَلَى اللَّهِ بِعَزِيزٍ *  .\r\nوالسلام و الإكرام على سائر الإخوان .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n\r\nمكتوب 126 « 1 »\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و حبيب الأمير الحاج شمس الملّة و الدّين أبي سعيد أيّده اللَّه بِنَصر المَديد .\r\nامّا بعد ؛ از سختى دنيا به تنگ مياييد و از تعب جسم مگريزيد كه سختى دنيا آسانى عقبى در پى دارد و تعب جسم ، جمعيّت قلب بار مىآورد . دنياى خود را فداى آخرتِ خود بايد كرد و جسم خويش را فداى دل خويش بايد ساخت . تا چشم بر هم زديد مشقّت عمل گذشته و اجر آن بازمانده است كه   « يُبَشِّرَ الْمُؤْمِنِينَ الَّذِينَ يَعْمَلُونَ الصَّالِحاتِ أَنَّ لَهُمْ أَجْراً حَسَناً ماكِثِينَ فِيهِ أَبَداً » .   « 2 » وعدهء خداى حق است و راه خدا روشن و بهانه‌ها منقطع جز رفتن چيزى نمانده .\r\n\r\nچراغ هدايت\r\nسرور و سالار قافله راه خدا محمّد مصطفى صلى الله عليه و آله و سلم در پيش است و چراغ هدايت افروخته ، نه جاى تردّد و تحيّر است . در راه مىبايد افتاد و به بيهوده‌گويان اصغا نكردن كه زود باشند كه بدانند كه دانستن ايشان را سود ندهد ،   « كَلَّا سَوْفَ تَعْلَمُونَ ثُمَّ كَلَّا سَوْفَ تَعْلَمُونَ » .   « 3 » به خداى كه\r\n\r\n\r\n","description":"","footnote":"\r\n( 1 ) . اين مكتوب در « م » نيست .\r\n( 2 ) . و مؤمنانى را كه كارهاى شايسته انجام مىدهند ، بشارت دهد كه پاداش نيكويى براى آن‌هاست ( همان بهشت برين ) كه جاودانه در آن خواهند ماند . سورهء كهف ، آيهء 2 و 3 .\r\n( 3 ) . چنين نيست كه مىپنداريد ، ( آرى ) به زودى خواهيد دانست ! باز چنان نيست كه شما مىپنداريد ؛ به زودى خواهيد دانست . سورهء تكاثر ، آيهء 3 و 4 .\r\n","page_name":" 391 ","page_number":391},
  {"content":"\r\n\r\nخداى حق است و دينِ خداى حق است و روش محمّد مصطفى صلى الله عليه و آله و سلم و سايران پيغمبران خداى بر حق است . اعدا و قاطعان طريق او بر باطل‌اند و از طريق حق عاطل .  « وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ » .  « 1 » والسلام .\r\n\r\n\r\n","description":"","footnote":"\r\n( 1 ) . آن‌ها كه ستم كردند به زودى مىدانند كه بازگشتشان به كجاست . سورهء شعرا ، آيهء 227 .\r\n","page_name":" 392 ","page_number":392},
  {"content":"\r\n\r\n\r\nمكتوب 127\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الوليَّين في اللَّه الأمير عماد الملّة و الدّين جعفر و الأمير شمس الملّة و الدّين محمّد .\r\n\r\nدرك حقيقت\r\nامّا بعد ؛ آدميان يك يك مىميرند و باقيان پند نمىگيرند ، آسوده نشسته‌اند و نه جاى آسودگى است . آفتاب حقيقتِ خود را به غيم « 1 » بشريت پوشيده‌اند . كلّىاند خود را جزوى ساخته . تقيّد به رسوم ، ايشان را از تحقّق به علوم مانع شده . زودآ كه آن رسوم موهوم چون موم بگدازد در اشراق آفتاب حقيقت و ايشان در تب و تاب افتند كه تاب كلّيه ندارند .\r\nگفتم هركسى [ را 
  ] كه دريابد ، شنوانيدم كسى را كه بشنود . و اين رسوم معتبره نه حقايق مقرره است ، حقيقت را از اعتبار تمييز كردن ضرورت است تا روز حق در نمانند و از گرفتاران نباشند ،  « ذلِكَ الْيَوْمُ الْحَقُّ فَمَنْ شاءَ اتَّخَذَ إِلى رَبِّهِ مَآباً » .  « 2 » تنور جهان به آتش شهوت گرم است و آتش شهوت براى حجّت بيّنه قايم . چون مزاجِ عضوى « 3 » باطل شود آتش شهوت و غضب فرو ميرد و عالم زمهرير گردد .\r\nحكمت در آموزيد كه بازار امر مدام گرم باشد و هركس به حيات\r\n\r\n\r\n","description":"","footnote":"\r\n( 1 ) . غيم : ابر .\r\n( 2 ) . آن روز حق است ؛ هر كس بخواهد راهى به سوى پروردگارش برمىگزيند . سورهء نباء ، آيهء 39 .\r\n( 3 ) . م : عنصرى .\r\n","page_name":" 393 ","page_number":393},
  {"content":"\r\n\r\nحكمت زنده شود هرگز نميرد و روز به روز افروخته‌تر باشد .\r\nبازارطبيعت كاسد است مگر طبيعتى كه ثانياً از حكمت بزايد . خود را از اين بازار بازآريد و در سوق اللَّه تجارت كنيد و سوق شيطان را به شيطان سيرتان بازگذاريد ! واللَّه الموفِّق .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\nمكتوب 128\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى الوليَّين الكريمَين الأمير شمس الملّة و الدّين أبي سعيد و الأمير ركن الملّة والدّين حسن .\r\n\r\nدورى ازبيگانگان\r\nامّا بعد ؛ فوا شوقاه إِلى لقاء خليلي ! اى برادرانِ دو گانهء يگانه ! هركس كه نورطلبِ جِنان وجود او را فرو نگرفته كه چون او را بينند خداى با ياد آيد ، ديده‌ام از ديدار چنان كس كور و دلم از او نفور است . تاب و طاقت ديدار بيگانگان ندارم ، چه سخنان بيگانگانِ از خدا و چه صوت الحمير ، چه نفس ايشان و چه زمهرير . خدايا دست گير !\r\nاى برادرانِ يگانه ! بر تنهايى صبر كنيد كه ذاكرِخدا مذكور است ، قال اللَّه تعالى :\r\n« أَنا جَليسُ مَنْ ذَكَرَنى » . « 1 »\r\nو ملامت الايمان را تن نهيد كه محبّت را ملامت لازم است .\r\n أجدُ الملامةَ في هواك لذيذةً * حبّاً لذكرك فَلْيَلُمني اللؤم « 2 » \r\nاگر آدمى بر شما كمتر آيد باك مداريد كه شايد فرشته بيشتر آيد .\r\nزنهار كه خود را تنها مبينيد كه فرشتگان خداى پيرامون ذاكرانند و اگر شامّهء شما بگشايند استنشاق انفاس ايشان كنيد بأطيب انفاس الملائكه « 3 » .\r\n\r\n\r\n","description":"","footnote":"\r\n( 1 ) . همنشينم با كسى كه مرا ياد كند . كافى ، ج 2 ، ص 296 .\r\n( 2 ) . سرزنش ديگران را در راه دوستى تو لذّت بخش مىيابم و اين به خاطر دوستىِ ياد توست ، پس اى ملامت گران ملامتم كنيد !\r\n( 3 ) . به خوشبوترين نفَس‌هاى فرشتگان .\r\n","page_name":" 395 ","page_number":395},
  {"content":"\r\n\r\nبه خداى اگر انفاس ملائكه بشنويد ديگر باره بينى از بوى آدمى بگيريد چنانچه از بوى جيفه گيرند إِلّا الأناسِ المَلَكيّيْن القُدسيّيْن . « 1 » اى برادرانِ يگانه ! خداى شما را نه بس است كه با او ديگرى مىخواهيد ؟ لاواللَّه حسبنا اللَّه .\r\n\r\n\r\n","description":"","footnote":"\r\n( 1 ) . مگر مردمان فرشته گونهء قدسى .\r\n","page_name":" 396 ","page_number":396},
  {"content":"\r\n\r\n\r\nمكتوب 129\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و عوني إِلى اللَّه حبيب قلبي الأمير محبّ الملّة و الدّين الشيخ محمّد .\r\n\r\nعمل به يقين\r\nامّا بعد ؛ چون دانسته‌ايم كه جز خداى باطل است دانستهء خود را چگونه نادانسته سازيم . دير سال است كه هم با دنيا بوده‌ايم و هم با ياد خداى به سر برده ، دنيا را به باطلى شناخته‌ايم از سر تجربه ، و ياد خداى را به حقيقت دانسته‌ايم از سر وقوف . اگر از كافران به قول و از جاهلان به فعل ، خلاف اين ظاهر شود آن خلاف ايشان را در ما اثرى نيست . و هم اين اميد به شما هم داريم كه در كار خود از شبهه و ريب برى باشيد .\r\nاكنون مردانه راه مىبايد رفت و با قفا نگاه ناكردن .\r\nامّا اعذار اخوان كه در باب بيوت عبادت نوشته‌اند تقصيرى كه شود جز بر چنان اعذار محمول نداريم قبول ؛ امّا نبايد كه ايشان پشت بر قبول معذرت باز نهد « 1 » و بعضى تقصير كه ممكن باشد كه نكنند ، كنند .\r\nدنيا سر به سر مُظلم است ، بىكناره گرفتنِ كار ، ذكر به سامان نمىشود .\r\nهرچند زودتر كناره مىبايد گرفت كه مرگ نزديك است و غم خود خوردن و غم ديگران را به ديگران گذاشتن كه هركس مرد خود هست .\r\nوالسلام .\r\n\r\n\r\n","description":"","footnote":"\r\n( 1 ) . م : باز زند .\r\n","page_name":" 397 ","page_number":397},
  {"content":"\r\n\r\n\r\nمكتوب 130\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليىّ الوحيد الأمير ركن الملّة و الدّين حسن .\r\n\r\nصبر و پايدارى\r\nامّا بعد ؛ شاد آن روز كه به دولت محمّد مصطفى صلى الله عليه و آله و سلم دست به دست ، به دست‌بوس او رسيم و در خاك پاى او افتيم . و خرّم آن ساعت كه اين منزل ويران بدرود كرده به دارپاكان ملحق شويم و ديدار حضرت رسالت و اهل بيت طهارت ببينيم .\r\nاى دوست ! جفاى دشمنان مىكش ! اى يار ! زخم اغيار مىچش ! هرچند مشت زنند تو سندان باش ! هرچند آسيب رسانند تو خندان باش ! دشمن كيست ؟ دنياى نابكار كه ابناء خويش را گمارد تا ابناء آخرت را آزارند . اى دوست ! صبور باش صبور كه خدا تو را مىبيند .\r\nشخص را بر لب دجله هزار چوب زدند فرياد نكرد ، گفتند : با اين ضربِ اليم چگونه اين صبر عظيم كردى كه يك ناله نكردى ؟ گفت :\r\nبراى آن كه محبوب مرا مىديد . عارفى شنيد گفت : لَو رَأيتَ المَحْبوب‌َالأكبر . « 1 »\r\nاى دوست ! چون جزاى بيگانگان « 2 » در رسيد اين مشقت ها نابود گردد . صبر كن ! حلم ورز ، حلم . جز خداى را به هيچ مدان و به هيچ سر\r\n\r\n\r\n","description":"","footnote":"\r\n( 1 ) . اى كاش محبوب بزرگ‌تر را مىديد .\r\n( 2 ) . م : جزاى نيكان .\r\n","page_name":" 398 ","page_number":398},
  {"content":"\r\n\r\nفرو مياور !\r\nاى دوست ! زود است كه جز خداى ما را حكمى و ملكى و اختيارى نيست . اگرچه اكنون همچنان است امّا پنهان است ، عنقريب اين حكايت پيدا آيد و احمقان رسوا شوند . تو پايدار و صبر كن « 1 » كه وعدهء پيغمبران دروغ نيست ، تا آن روز در رسد كه فرمايد :   « لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ الْيَوْمَ تُجْزى كُلُّ نَفْسٍ بِما كَسَبَتْ »   « 2 » الآية .\r\nاى دوست ! دست از خود بدار و خود را به كرم خدا بسپار كه هركس كه خود را پيش خدا انداخت كرم خداى نكند كه او را فرو گذارد . و  حَسْبُنَا اللَّهُ وَ نِعْمَ الْوَكِيلُ . \r\n\r\n\r\n","description":"","footnote":"\r\n( 1 ) . م : تو صبر كن و پايدار باش .\r\n( 2 ) . ( و گفته مىشود : ) حكومت امروز براى كيست ؟ براى خداوند يكتاى قهّار است . امروز هر كس در برابر كارى كه انجام داده است پاداش داده مىشود . سورهء غافر ، آيهء 16 و 17 .\r\n","page_name":" 399 ","page_number":399},
  {"content":"\r\n\r\n\r\nمكتوب 131\r\nبسم اللَّه الرّحمن الرّحيم\r\nمِن عبداللَّه قطب بن محيي إِلى وليّي في اللَّه و عوني إِلى اللَّه الأمير محبّ الملّة و الدّين الشيخ محمّد أيّده اللَّه تعالى .\r\n\r\nدر انديشهء حق\r\nامّا بعد ؛ آدمى در آن ساعت كه محتضر باشد تعلّق دل او با چيست و انديشه او در چيست ، هميشه تعلّق دل با آن مىبايد داشت و انديشه در آن مىبايد كرد . چون فرستادگان خداى عزّوجلّ در رسند او را ديگر هيچ انديشه نماند جز انديشه اين كه آيا جانم از قالب برمىدارند ، به روح و ريحان مىرسانند يا نُزُل حميم پيش مىآورند ؟ نه انديشه مال ماند در آن حين و نه انديشه مُلك و نه انديشه خويش و فرزند و پيوند .\r\nنه به فقر دلتنگى و نه به غنا خرسندى ، فقر و غنا در آن ساعت يكسان است .\r\nاى ولىّ من ! سروكار تو با آدمى چند روزى معدود است از آن پس سروكار تو با فرشتگان است . انس با فرشتگان پيدا كن و صفات ايشان كسب كن تا چون به ايشان رسى تو را با ايشان انس باشد . و واى بر كسى كه جز با بشر انس نگرفته باشد كه چه خواهد كرد با ديدار ملائكه ،  « يَوْمَ يَرَوْنَ الْمَلائِكَةَ لا بُشْرى يَوْمَئِذٍ لِلْمُجْرِمِينَ » .  « 1 » اى ولىّ من ! كار همين است و بس و هرچه جز اين است بيكار . والسلام تمّت بعون الملك اللَّه المنّان .\r\n\r\n\r\n","description":"","footnote":"\r\n( 1 ) . امّا روزى كه فرشتگان را مىبينند ، روز بشارت براى مجرمان نخواهد بود ( بلكه روز مجازات وكيفر آنان است ) . سورهء فرقان ، آيهء 22 .\r\n","page_name":" 400 ","page_number":400},
  {"content":"\r\n\r\nو في المكاتيب القطبية . « 1 »\r\nسؤال : چون خالق آدمى و افعال او حق است ، او را در نيك و بدِ افعال خود اختيارى نيست همچنان كه او را در نيك و بد خلقت خود اختيارى نيست ، بنابراين ملامت چرا متعلِّق به او گردد ؟ « 2 »\r\n\r\nعذاب بر كارهاىغير اختيارى !\r\nجواب آن است كه موجِد شىء به او احق و اخص است از او به او .\r\n « وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ »  « 3 » اشاره به همين است . پس اگر به كردارى كه خود كند سزاوار ملامت است به كردار موجد او به طريق اولى كه سزاوار ملامت شود . و مردمان دل خود باز مىدهند كه كردار ، نه از ماست از خداى ماست ، اين ما را حجّتى است در دفع عذاب از خويش . مسكينان نمىدانندكه روز قيامت چون امر - كما هو عليه - ظاهر شود امر برعكس اين باشد ، تمنّى كنند كاش اين كردارها از مائىِ ما صادر نشده بودى تا ما را عذرى بودى ، كه اگر ما اين ها كرديم خداى ما هيچ نكرد . امّا چون خداى ايشان كرده ديگر چه ماند و به چه عذر تمسّك جويند ؟  « لا يُؤْذَنُ لَهُمْ فَيَعْتَذِرُونَ » .  « 4 » نه بينى كه  « يُضِلُّ اللَّهُ الظَّالِمِينَ »  « 5 » أوكد است در ذم از يُضِلُّ الظّالمين .\r\nمَثَل اين حكايت درست همان مىبينم كه به مطايبه مىگويند كه اگر چنين كنى تو را در آفتاب بدارم و چوب بر سايه‌ات زنم . چون دست بر\r\n\r\n\r\n","description":"","footnote":"\r\n( 1 ) . اين قسمت در نسخهء « م » نيست .\r\n( 2 ) . اين پرسش و پاسخ بر اساس ديدگاه اشاعره ( گروهى از متكلّمان اهل سنّت ) است كه انسان را داراى اختيار در انجام كارهاى نيك و بد نمىدانند ولى بر اساس مبانى اعتقادى شيعه راه‌كار اين مسائل در روايات « لا جبر و لا تفويض بل امرٌ بين الامرين » نهفته است .\r\n( 3 ) . و ما به او از رگ قلبش نزديك‌تريم . سورهء ق ، آيهء 16 .\r\n( 4 ) . و به آن‌ها اجازه داده نمىشود كه عذرخواهى كنند . سورهء مرسلات ، آيهء 36 .\r\n( 5 ) . و ستمگران را گمراه مىسازد ، ( و لطف خود را از آن ها برمىگيرد ) . سورهء ابراهيم ، آيهء 27 .\r\n","page_name":" 401 ","page_number":401},
  {"content":"\r\n\r\nشخص نيست عوض جز از سايه بيرون نتوان آورد ، و سايه را بسيار منّت بايد داشت كه ضرب بر او واقع شود و آن را از خود به شخص صرف نبايد كرد كه اگر شخصى را زنند سايه را بدتر زده‌اند ، كه اگر سايه را خود زنند براى آن كه شخص ، وجود حقيقى سايه است و سايه ، وجود مجازى خويش ؛ چه جاى اين كه اگر ضرب روى به شخص نهد ، سايه هزار بار مضروب‌تر باشد از آن كه بالفعل ضرب بر نفس او واقع شود .\r\nآه از آن دم كه خداى عزّوجلّ قدم در دوزخ نهد « 1 » و آتش دوزخ را روى با خويش كند كه آن دم عذاب دوزخيان يكى با هزار شود و دوزخ كام خويش از ايشان به تمام حاصل كند و گويد قطّ قطّ . « 2 » و كافران در آن دم مزهء عذاب بچشند و دانند كه تا غايت كانّ كه چيزى به خواب مىديدند و خيالى بود . وجود عذاب اين زمان است كه آتش مَسّ قدم كه سرّ سافلين است كرد ، چه چون آتش روى به قدم نهد به اذن خداى عزّوجلّ سرّ ايشان بىخود بيرون جهد و خود را سپر آن سازد ، دوزخ از سرّ ايشان پر شود و وعدهء  « لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ »  « 3 » به ظهور آيد و ابدان كافران اين جا بزرگ شود\r\n« حَتّى يَكوُنُ ما بَيْنَ شَحْمَةِ أُذُنِ أَحَدِهِم إِلى عاتِقِه مَسيرَةَ سَبْعَمِأَةِ سَنَةٍ » . « 4 »\r\nوَ هيهُنا أسْرارٌ لايَحْتَمِلُها الأفْهامُ وَ الأوهامُ .\r\nسؤال : قوله - صلىاللَّه عليه و آله وسلّم - :\r\n« ألا إِنّ حِمَى اللَّهِ\r\n\r\n\r\n","description":"","footnote":"\r\n( 1 ) . صحيح البخارى ، ح 4470 بر اساس اعتقادات شيعى و روايات امامان معصوم عليه السلام ، خداوند ازهرگونه تجسيم و تشبيه مبرّى است . روايت فوق بر اساس اعتقادات اهل سنّت و كلام اشاعره است .\r\n( 2 ) . قطّ : كافى .\r\n( 3 ) . دوزخ را ( از افراد بىايمان و گنهكار ) از جنّ و انس همگى پر كنم . سورهء سجده ، آيهء 13 .\r\n( 4 ) . تا آن جا كه فاصلهء بين نرمى گوش هر يك تا شانهء او به اندازهء هفت صد سال راه است . كافى ، ج 8 ، ص 272 .\r\n","page_name":" 402 ","page_number":402},
  {"content":"\r\n\r\nمَحارِمُه » ، « 1 »\r\nو حال آن كه حماى « 2 » ملوك محلى است كه از غايت نزاهت ، ملوك حمايت آن كنند جهت تمتّع خود كما هو المتعارف ، پس نسبت محارم به حمى ملوك كه محل تمتّع ايشان است چگونه مستقيم باشد ؟\r\n\r\nغرقگاه الهى\r\nجواب آن است كه هرچه حرام است راجع به لااباليّت و بىباكى است مثل غصب و سرقت كه عبارت است از تصرّف اموال بىاذن و رضاى اصحاب و مثل زنا كه عبارت است از تصرّف در نساء بىاذن اولياء و دستور معهود ميان ايشان و مثل شرب خمر كه ام‌ّالخبائث و مُفضى به همه نوع لااباليّت و بىباكى است . و على هذا القياس و از كسى باك نداشتن و پرواى كس نكردن و هرچه خواستن كردن ، صفتى است كه خداى عزّوجلّ براى خود گزيده و آن را حماى خويش ساخته و كام هيچ بنده را به آن شيرين نساخته ، و هيچ‌كس را اجازه نفرموده كه آن سيرت را سلوك كند و نفْسِ خود را در فُسحت اطلاق بچراند ، بلكه همه‌كس در قفس بندگى مقبوض داشته و در بند كرده و جناح طاير هواى انسان را از طيران به هر سوى كه خواهد مقصوص گردانيده و ايشان را محكوم قاعده و ضابطه داشته كه از آن تجاوز ننمايند و بىقاعده كارى نكنند ، و خروج از هر قاعده و ضابطه و چنان بودن كه خواهند مخصوصِ خويش ساخته ،  « لا يُسْئَلُ عَمَّا يَفْعَلُ وَ هُمْ يُسْئَلُونَ » .  « 3 »\r\nواجبِ مطلق بر مردمان عبوديّت است كه  « ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ »  « 4 » و حرام مطلق بر ايشان ربوبيّت ، و ديگر واجبات و محارم تفاصيل و شعب همان دو است . و ربوبيّت را نسبت به حمى كردن كه\r\n\r\n\r\n","description":"","footnote":"\r\n( 1 ) . آگاه باشيد كه حرمت‌هاى الهى ، غرقگاه خداست . عوالى اللآلى ، ج 2 ، ص 83 .\r\n( 2 ) . حمى : غرقگاه .\r\n( 3 ) . هيچ كس نمىتواند بر كار او خرده بگيرد ؛ ولى از كارهاى آن‌ها ، سؤال مىشود . سورهء انبياء ، آيهء 23 .\r\n( 4 ) . من جنّ و انس را نيافريدم جز براى اين كه عبادتم كنند . سورهء ذاريات ، آيهء 56 .\r\n","page_name":" 403 ","page_number":403},
  {"content":"\r\n\r\nمحلى است كه از غايت نزاهت ملوك حمايت آن كنند جهت تمتّع خود ، مستقيم است . و قد ورد في الحديث القدسي :\r\n« العَظَمَهُ إِزاري وَ الكِبرياءُ رِدائي فَمَنْ نازَعَني واحداً مِنْهُما ادْخَلْتُهُ نارى » . « 1 »\r\nو هو ما ادراق العارفين تَذُوبُ لَها قُلُوبُ الواصلين إِلى مِثلِها يِربُوا الحَليم ثَوابه . « 2 »\r\nتمّت منتخب مِن مكاتيب الشيخ الفاضل المحقق الكامل المكمّل المعارف المجاهد قطب الحقيقة الطريقة و الدّين محمّد الفارسي الخرقاني الكوشكناري .\r\nانتخبه العبد الضعيف محمّد بن مرتضى المدعوّ بمحسن القاساني وفَّقَه اللَّه للاتّعاظ بمواعظه ، آمّين !\r\nو على يد العبد المذنب الفقير المحتاج [ الى 
  ] رحمة اللَّه تعالى ابن محمّد تقّي ركن الدّين الحسيني عفى عنهما و عن آبائهما و عن والديهما بمحمّد الأمين .\r\nقد تمت المقابلة به قدر الوسع و الطاقة في أواخر رمضان المبارك في سنة مائة و ثمان . . . بعد ألف من الهجرة النبوية ال . . . كتبه أفقر العباد إِلى اللَّه الغني عبد الرزّاق الرضوى عفي عنه .\r\n\r\n\r\n","description":"","footnote":"\r\n( 1 ) . بزرگى پوشش من است و بزرگ منشى تن پوش من است . پس آن كه در اين دو امر با من ستيز كنداو را در آتش مىافكنم . مجموعه ورّام ، ج 1 ، ص 198 .\r\n( 2 ) . در نسخهء « ف » عبارت فوق به همين صورت ضبط شده است . شايد عبارت فوق اين گونه باشد : « و هو ما اذاقَ العارفين و تذوبُ لها قلوبُ العارفين و الى مِثلها يرجوا الحليم ثوابَه . » يعنى اين همان است كه [ خداوند 
  ] به عارفان چشانده است و دل‌هاى عارفان بدان ذوب مىشود و شكيبا اميد به پاداش همانند آن‌ها را دارد .\r\n","page_name":" 404 ","page_number":404},
  {"content":"\r\n\r\n\r\nكتاب نامه\r\n1 - قرآن كريم .\r\n2 - ارشاد القلوب ، حسن بن ابى الحسن الديلمى ، انتشارات شريف رضى ، 1412 ق .\r\n3 - الذريعه الى تصانيف الشيعة ، آقا بزرگ تهرانى ، دارالاضواء ، بيروت ، 1403 ق .\r\n4 - الاقبال بالاعمال الحسنة ، سيد على بن موسى بن طاوس ، دارالكتاب الاسلاميه ، تهران ، 1367 ش .\r\n5 - الاكمال الكمال ، ابن ماكولا ، دارالكتاب الاسلاميه ، القاهره .\r\n6 - الامالى الطوسى ، شيخ طوسى ، انتشارات دار الثقافة ، قم ، 1414 ق .\r\n7 - بحار الانوار ، علامه مجلسى ، مؤسسة الوفاء ، بيروت ، 1404 ق .\r\n8 - تاريخ بغداد او مدينة السلام ، ابى بكر احمد بن على الخطيب البغدادى ، دار الكتب العلميه ، بيروت .\r\n9 - تاريخ نظم و نثر در ايران و زبان فارسى ، سعيد نفيسى ، انتشارات فروغ ، تهران ، 1363 ش .\r\n10 - التوحيد ، الصدوق ، دارالمعرفة ، بيروت .\r\n11 - تنزيه الانبياء ، سيد مرتضى ، انتشارات شريف رضى ، قم .\r\n12 - جامع السعادات ، ملا مهدى نراقى ، مؤسسة الاعلمى للمطبوعات ، بيروت .\r\n13 - خاتمة مستدرك الوسائل ، ميرزا حسين نورى ، طبع سنگى .\r\n14 - دنبالهء جستجو در تصوّف ايران ، عبد الحسين زرّين كوب ، انتشارات امير كبير ، تهران ، 1362 ش .\r\n15 - ده رساله محقق بزرگ فيض كاشانى ، به كوشش رسول جعفريان ، انتشارات وصال .\r\n16 - ريحانة الادب ، محمدعلى مدرّس تبريزى ، انتشارات خيام ، تهران .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\n17 - سعدالسعود ، سيد على بن موسى بن طاوس ، انتشارات مكتب الفقهيه ، قم .\r\n18 - سنن ترمذى ، محمّد بن عيسى ترمذى ، دارالفكر ، بيروت ، 1403 ق .\r\n19 - سنن الدارمى ، عبد اللَّه بن بهرام الدارمى ، مطبعه الاعتدال ، دمشق .\r\n20 - سبك‌شناسى ، محمد تقى بهار ، انتشارات كتابهاى پرستو ، تهران ، 1355 ش .\r\n21 - شرح‌الاسماء الحسنى ، ابن ابى الحديد ، انتشارات كتابخانهء ايت اللَّه مرعشى ، قم .\r\n22 - صحيح البخارى ، محمّد بن اسماعيل البخارى ، دارالفكر ، بيروت .\r\n23 - صحيح المسلم ، مسلم ابن حجاج النيشابورى ، دارالفكر ، بيروت .\r\n24 - عوالى اللآلى ، ابن ابى جمهور احسائى ، انتشارات سيّد الشهدا عليه السلام ، قم ، 1405 ق .\r\n25 - الفصول المختارة ، شيخ مفيد ، كنگره شيخ مفيد ، قم ، 1413 ق .\r\n26 - فهرست‌هاى خودنوشت فيض كاشانى ، محسن ناجىنصرآبادى ، انتشارات آستان قدس رضوى ، 1377 ش .\r\n27 - الفضائل ، شاذان بن جبرئيل قمى ، انتشارات رضى ، قم ، 1363 ش .\r\n28 - الكافى ، ثقةالاسلام كلينى ، دارالكتاب الاسلاميه ، تهران . 1365 ش .\r\n29 - كنز العمال ، المتقى الهندى ، مؤسسة الرساله ، بيروت .\r\n30 - محجة البيضاء ، ملامحسن فيض كاشانى ، دفتر انتشارات اسلامى ، چاپ چهارم ، 1417 ق .\r\n31 - مجموعه ورّام ، ورّام بن ابى فراس ، انتشارات مكتب الفقهيه ، قم .\r\n32 - مستدرك الوسائل ، محدث نورى ، مؤسسه ال البيت عليهم السلام ، 1408 ق .\r\n33 - مسند احمد ، احمد بن حنبل ، دار صادر ، بيروت .\r\n34 - مجلهء يغما ، شمارهء 5 ، سال 13 .\r\n35 - مصباح كفعمى ، تقىالدين ابراهيم بن على الكفعمى ، انتشارات رضى ، قم ، 1405 ق .\r\n36 - نهج البلاغة ، سيد رضى ، مؤسسة النشر الاسلامى ، قم ، 1422 ق .\r\n37 - يادداشت‌هاى قزوينى ، به كوشش ايرج افشار ، انتشارات علمى .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\n\r\nفهرست آيات\r\n ائْتِيا طَوْعاً أَوْ كَرْهاً \r\nفصلت آيه 11 ص 364\r\n اتَّقُوا اللَّهَ حَقَّ تُقاتِهِ \r\nآل عمران آيه 102 ص 50\r\n احْشُرُوا الَّذِينَ ظَلَمُوا وَ أَزْواجَهُمْ \r\nصافات آيه 22 ص 286\r\n أَخْلَدَ إِلَى الْأَرْضِ وَ اتَّبَعَ هَواهُ \r\nاعراف آيه 176 ص 82\r\n إِذَا السَّماءُ كُشِطَتْ \r\nتكوير آيه 11 ص 301\r\n أَذْهَبْتُمْ طَيِّباتِكُمْ فِي حَياتِكُمُ \r\nاحقاف آيه 20 ص 362\r\n ارْجِعُوا وَراءَكُمْ فَالْتَمِسُوا نُوراً \r\nحديد آيه 13 ص 69\r\n اسْتَجِيبُوا لِلَّهِ وَ لِلرَّسُولِ إِذا دَعاكُمْ \r\nانفال آيه 24 ص 240\r\n اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّهِ \r\nمجادله آيه 19 ص 278\r\n أَ فَحَسِبْتُمْ أَنَّما خَلَقْناكُمْ عَبَثاً \r\nمؤمنون آيه 115 ص 149\r\n أَ فَمَنْ هُوَ قائِمٌ عَلى كُلِّ نَفْسٍ بِما كَسَبَتْ \r\nرعد آيه 33 ص 271\r\n أَقِمِ الصَّلاةَ لِذِكْرِي \r\nطه آيه 14 ص 115 ، 202\r\n آلْآنَ وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ \r\nيونس آيه 91 ص 174\r\n أَلا إِنَّ أَوْلِياءَ اللَّهِ لا خَوْفٌ عَلَيْهِمْ \r\nيونس آيه 62 ص 266 ، 269\r\n\r\n","description":"","footnote":"","page_name":" 407 ","page_number":407},
  {"content":"\r\n\r\n أَلا بِذِكْرِ اللَّهِ تَطْمَئِنُّ الْقُلُوبُ \r\nرعد آيه 28 و 29 ص 229\r\n أَلَّا تَتَّخِذُوا مِنْ دُونِي وَكِيلًا \r\nاسراء آيه 2 و 3 ص 233\r\n الْأَخِلَّاءُ يَوْمَئِذٍ بَعْضُهُمْ لِبَعْضٍ \r\nزخرف آيه 67 ص 64 ، 278\r\n الْخَبِيثاتُ لِلْخَبِيثِينَ وَ الْخَبِيثُونَ \r\nنور آيه 26 ص 348\r\n الَّذِينَ آمَنُوا وَ لَمْ يَلْبِسُوا إِيمانَهُمْ بِظُلْمٍ \r\nانعام آيه 82 ص 160\r\n الَّذِينَ أَنْعَمْتَ عَلَيْهِمْ \r\nحمد آيه 7 ص 233\r\n   الم أَ حَسِبَ النَّاسُ أَنْ يُتْرَكُوا   \r\nعنكبوت آيه 1 و 2 ص 219 ، 252\r\n  أَ لَمْ نُهْلِكِ الْأَوَّلِينَ ثُمَّ نُتْبِعُهُمُ الْآخِرِينَ  \r\nمرسلات آيه 16 و 17 ص 142\r\n أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ \r\nحديد آيه 16 ص 197\r\n   أَلْهاكُمُ التَّكاثُرُ حَتَّى زُرْتُمُ الْمَقابِرَ   \r\nتكاثر آيه 1 و 2 ص 291\r\n الْيَوْمَ نَنْساكُمْ كَما نَسِيتُمْ لِقاءَ يَوْمِكُمْ \r\nجاثيه آيه 34 ص 90\r\n إِلَيْهِ يُرْجَعُ الْأَمْرُ كُلُّهُ \r\nهود آيه 123 ص 201\r\n إِلَيْهِ يَصْعَدُ الْكَلِمُ الطَّيِّبُ \r\nفاطر آيه 10 ص 67\r\n أَمْ حَسِبْتَ أَنَّ أَصْحابَ الْكَهْفِ \r\nكهف آيه 9 ص 99\r\n أَمْ عَلى قُلُوبٍ أَقْفالُها \r\nمحمد آيه 24 ص 296\r\n إِنَّا جَعَلْنا ما عَلَى الْأَرْضِ زِينَةً \r\nكهف آيه 7 ص 98\r\n إِنَّ الْإِنْسانَ لِرَبِّهِ لَكَنُودٌ \r\nعاديات آيه 6 ص 131\r\n إِنَّ الْإِنْسانَ لَظَلُومٌ كَفَّارٌ \r\nابراهيم آيه 34 ص 132\r\n إِنَّ الْحَسَناتِ يُذْهِبْنَ السَّيِّئاتِ \r\nهود آيه 114 ص 355\r\n إِنَّ الَّذِينَ اتَّقَوْا إِذا مَسَّهُمْ \r\nاعراف آيه 201 ص 204 ، 341\r\n إِنَّ الَّذِينَ آمَنُوا وَ عَمِلُوا الصَّالِحاتِ \r\nمريم آيه 96 ص 153\r\n أَنَّ الْكافِرِينَ لا مَوْلى لَهُمْ \r\nمحمد آيه 11 ص 124\r\n إِنَّ اللَّهَ بالِغُ أَمْرِهِ \r\nطلاق آيه 3 ص 123\r\n إِنَّ اللَّهَ عَلى كُلِّ شَيْءٍ قَدِيرٌ \r\nبقره آيه 109 ص 179\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n إِنَّ اللَّهَ فَقِيرٌ \r\nآل عمران آيه 181 ص 154\r\n إِنَّ اللَّهَ لا يُغَيِّرُ ما بِقَوْمٍ \r\nرعد آيه 11 ص 296\r\n إِنَّ اللَّهَ مَعَ الصَّابِرِينَ \r\nبقره آيه 153 ص 218\r\n أَنَّ اللَّهَ مَعَ الْمُتَّقِينَ \r\nبقره آيه 194 ص 218\r\n إِنْ تَنْصُرُوا اللَّهَ يَنْصُرْكُمْ \r\nمحمد آيه 7 ص 197\r\n إِنَّ رَبَّكَ لَبِالْمِرْصادِ \r\nفجر آيه 14 ص 326\r\n إِنَّ رَبِّي لَطِيفٌ لِما يَشاءُ \r\nيوسف آيه 100 ص 319\r\n إِنَّ شَرَّ الدَّوَابِّ عِنْدَ اللَّهِ الصُّمُّ الْبُكْمُ \r\nانفال آيه 22 ص 241\r\n  إِنَّ عَذابَ رَبِّكَ لَواقِعٌ ما لَهُ مِنْ دافِعٍ  \r\nطور آيه 7 و 8 ص 89\r\n انْفِرُوا خِفافاً وَ ثِقالًا \r\nتوبه آيه 41 ص 71\r\n إِنَّ فِي خَلْقِ السَّماواتِ وَ الْأَرْضِ \r\nبقره آيه 164 ص 83\r\n إِنَّ فِي ذلِكَ لَذِكْرى لِمَنْ كانَ لَهُ قَلْبٌ \r\nق آيه 37 ص 165 ، 201\r\n إِنْ كُلُّ مَنْ فِي السَّماواتِ وَ الْأَرْضِ \r\nمريم آيه 93 ص 169\r\n أَنَّكُمْ إِلَيْهِ تُحْشَرُونَ \r\nبقره آيه 203 ص 346\r\n إِنَّما أَشْكُوا بَثِّي وَ حُزْنِي إِلَى اللَّهِ \r\nيوسف آيه 86 ص 76\r\n إِنَّمَا التَّوْبَةُ عَلَى اللَّهِ \r\nنساء آيه 17 ص 342\r\n إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ \r\nتوبه آيه 28 ص 134\r\n إِنَّما يَخْشَى اللَّهَ مِنْ عِبادِهِ الْعُلَماءُ \r\nفاطر آيه 28 ص 169\r\n إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ \r\nاحزاب آيه 33 ص 134\r\n إِنَّما يَعْمُرُ مَساجِدَ اللَّهِ \r\nتوبه آيه 18 ص 197\r\n إِنَّ ناشِئَةَ اللَّيْلِ هِيَ أَشَدُّ وَطْئاً \r\nمزمل آيه 6 و 7 ص 205\r\n إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ \r\nمطففين آيه 15 ص 346\r\n إِنَّهُمْ كانُوا قَبْلَ ذلِكَ مُتْرَفِينَ \r\nواقعه آيه 45 ص 362\r\n  إِنَّهُمْ يَرَوْنَهُ بَعِيداً وَ نَراهُ قَرِيباً  \r\nمعارج آيه 7 ص 219 ، 283\r\n\r\n","description":"","footnote":"","page_name":" 409 ","page_number":409},
  {"content":"\r\n\r\n إِنْ هِيَ إِلَّا حَياتُنَا الدُّنْيا \r\nانعام آيه 29 ص 366\r\n أَوْ أَلْقَى السَّمْعَ وَ هُوَ شَهِيدٌ \r\nق آيه 37 ص 165\r\n أُولئِكَ كَالْأَنْعامِ بَلْ هُمْ أَضَلُّ \r\nاعراف آيه 179 ص 133\r\n أُولئِكَ لَهُمُ الْأَمْنُ وَ هُمْ مُهْتَدُونَ \r\nانعام آيه 82 ص 160\r\n أَ وَ لا يَذْكُرُ الْإِنْسانُ أَنَّا خَلَقْناهُ \r\nمريم آيه 67 ص 196\r\n  أَوْلى لَكَ فَأَوْلى ثُمَّ أَوْلى  \r\nقيامت آيه 34 و 35 ص 265\r\n أَ يَحْسَبُ الْإِنْسانُ أَلَّنْ نَجْمَعَ عِظامَهُ \r\nقيامت آيه 3 ص 132\r\n أَ يَطْمَعُ كُلُّ امْرِئٍ مِنْهُمْ أَنْ يُدْخَلَ جَنَّةَ \r\nمعارج آيه 38 و 39 ص 133\r\n بَلْ رانَ عَلى قُلُوبِهِمْ \r\nمطففين آيه 14 ص 296\r\n بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ \r\nآل عمران آيه 26 ص 174\r\n تَوَفَّنِي مُسْلِماً وَ أَلْحِقْنِي بِالصَّالِحِينَ \r\nيوسف آيه 101 ص 84\r\n ثالِثُ ثَلاثَةٍ \r\nمائده آيه 73 ص 154\r\n  حَمَّالَةَ الْحَطَبِ فِي جِيدِها حَبْلٌ مِنْ مَسَدٍ  \r\nمسد آيه 4 و 5 ص 65\r\n خُلِقَ الْإِنْسانُ مِنْ عَجَلٍ \r\nانبياء آيه 37 ص 253\r\n ذلِكَ الْيَوْمُ الْحَقُّ فَمَنْ شاءَ اتَّخَذَ \r\nنبأ آيه 39 ص 393\r\n ذلِكَ فَضْلُ اللَّهِ يُؤْتِيهِ مَنْ يَشاءُ \r\nجمعه آيه 4 ص 334\r\n رَبُّنَا الَّذِي أَعْطى كُلَّ شَيْءٍ خَلْقَهُ \r\nطه آيه 50 ص 123\r\n رَبَّنا لا تُزِغْ قُلُوبَنا \r\nآل عمران آيه 8 ص 53\r\n رُسُلًا مُبَشِّرِينَ وَ مُنْذِرِينَ \r\nنساء آيه 165 ص 127\r\n رَضُوا بِالْحَياةِ الدُّنْيا وَ اطْمَأَنُّوا بِها \r\nيونس آيه 7 ص 82\r\n سَأَصْرِفُ عَنْ آياتِيَ الَّذِينَ \r\nاعراف آيه 146 ص 295\r\n سُبْحانَ رَبِّكَ رَبِّ الْعِزَّةِ \r\nصافات آيه 180 ص 308 ، 336\r\n سَلامٌ عَلَيْكُمْ لا نَبْتَغِي الْجاهِلِينَ \r\nقصص آيه 55 ص 155\r\n سَيَجْعَلُ اللَّهُ بَعْدَ عُسْرٍ يُسْراً \r\nطلاق آيه 7 ص 153\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n صُمٌّ بُكْمٌ عُمْيٌ فَهُمْ لا يَرْجِعُونَ \r\nبقره آيه 18 ص 140 ، 240\r\n عَسى أَنْ تَكْرَهُوا شَيْئاً وَ هُوَ خَيْرٌ لَكُمْ \r\nبقره آيه 216 ص 157\r\n فَإِذا جاءَ أَجَلُهُمْ لا يَسْتَأْخِرُونَ \r\nاعراف آيه 34 ص 191\r\n فَإِذا رَكِبُوا فِي الْفُلْكِ دَعَوُا اللَّهَ \r\nعنكبوت آيه 65 ص 174\r\n فَاذْكُرُونِي أَذْكُرْكُمْ \r\nبقره آيه 152 ص 197\r\n فَاعْتَبِرُوا يا أُولِي الْأَبْصارِ \r\nحشر آيه 2 ص 130\r\n فَأَغْشَيْناهُمْ فَهُمْ لا يُبْصِرُونَ \r\nيس آيه 9 ص 335\r\n فَإِنَّ مَعَ الْعُسْرِ يُسْراً \r\nانشراح آيه 5 و 6 ص 119\r\n فَتَبارَكَ اللَّهُ أَحْسَنُ الْخالِقِينَ \r\nمؤمنون آيه 14 ص 102\r\n فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ \r\nنحل آيه 43 ص 210\r\n فَضُرِبَ بَيْنَهُمْ بِسُورٍ لَهُ \r\nحديد آيه 13 ص 345\r\n فَفِرُّوا إِلَى اللَّهِ \r\nذاريات آيه 50 ص 265\r\n فَقُطِعَ دابِرُ الْقَوْمِ الَّذِينَ ظَلَمُوا \r\nانعام آيه 45 ص 291\r\n فَلا أُقْسِمُ بِرَبِّ الْمَشارِقِ وَ الْمَغارِبِ \r\nمعارج آيه 40 ص 73 ، 133 ، 134\r\n فَلا تَخافُوهُمْ وَ خافُونِ \r\nآل عمران آيه 175 ص 323\r\n فَلا تَخْشَوُا النَّاسَ وَ اخْشَوْنِ \r\nمائده آيه 44 ص 323\r\n فَلا تَذْهَبْ نَفْسُكَ عَلَيْهِمْ حَسَراتٍ \r\nفاطر آيه 8 ص 67\r\n فَلا تُزَكُّوا أَنْفُسَكُمْ هُوَ أَعْلَمُ بِمَنِ اتَّقى \r\nنجم آيه 32 ص 137\r\n فَلا تَعْلَمُ نَفْسٌ ما أُخْفِيَ \r\nسجده آيه 17 ص 252\r\n فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ \r\nتوبه آيه 122 ص 33\r\n فَمِنْهُمْ ظالِمٌ لِنَفْسِهِ \r\nفاطر آيه 32 ص 85\r\n فَهَلْ يُهْلَكُ إِلَّا الْقَوْمُ الْفاسِقُونَ \r\nاحقاف آيه 35 ص 267\r\n  فَيَذَرُها قاعاً صَفْصَفاً لا تَرى فِيها  \r\nطه آيه 107 ص 198\r\n فِي مَقْعَدِ صِدْقٍ عِنْدَ مَلِيكٍ مُقْتَدِرٍ \r\nقمر آيه 55 ص 132\r\n\r\n","description":"","footnote":"","page_name":" 411 ","page_number":411},
  {"content":"\r\n\r\n قالُوا أَ تَتَّخِذُنا هُزُواً قالَ أَعُوذُ بِاللَّهِ \r\nبقره آيه 67 ص 186\r\n قالُوا رَبَّنا أَفْرِغْ عَلَيْنا صَبْراً \r\nبقره آيه 250 ص 219\r\n قُتِلَ الْإِنْسانُ ما أَكْفَرَهُ \r\nعبس آيه 17 ص 131\r\n قَدْ جَعَلَ اللَّهُ لِكُلِّ شَيْءٍ قَدْراً \r\nاطلاق آيه 3 ص 123\r\n قُلْ أَ رَأَيْتُمْ إِنْ جَعَلَ اللَّهُ عَلَيْكُمُ \r\nقصص آيه 71 ص 72\r\n قُلِ انْظُرُوا ما ذا فِي السَّماواتِ وَ الْأَرْضِ \r\nيونس آيه 101 ص 348\r\n قُلْ إِنْ كانَ آباؤُكُمْ وَ أَبْناؤُكُمْ \r\nتوبه آيه 44 ص 139\r\n قُلْ لِلَّذِينَ آمَنُوا يَغْفِرُوا \r\nجاثيه آيه 14 ص 220\r\n   قُلْ هُوَ اللَّهُ أَحَدٌ اللَّهُ الصَّمَدُ   \r\nاخلاص آيه 1 و 2 ص 169\r\n قُلْ هِيَ لِلَّذِينَ آمَنُوا فِي الْحَياةِ الدُّنْيا \r\nاعراف آيه 32 ص 275\r\n قَلِيلٌ مِنْ عِبادِيَ الشَّكُورُ \r\nسبأ آيه 13 ص 193\r\n قُوا أَنْفُسَكُمْ وَ أَهْلِيكُمْ ناراً \r\nتحريم آيه 6 ص 358\r\n كَالَّذِي اسْتَهْوَتْهُ الشَّياطِينُ \r\nانعام آيه 71 ص 74\r\n كَأَنَّهُمْ يَوْمَ يَرَوْنَها لَمْ يَلْبَثُوا \r\nنازعات آيه 46 ص 334\r\n كَذلِكَ أَتَتْكَ آياتُنا فَنَسِيتَها \r\nطه آيه 126 ص 203\r\n كَرَمادٍ اشْتَدَّتْ بِهِ الرِّيحُ فِي يَوْمٍ عاصِفٍ \r\nابراهيم آيه 18 ص 159\r\n كَسَرابٍ بِقِيعَةٍ يَحْسَبُهُ الظَّمْآنُ ماءً \r\nنور آيه 39 ص 175\r\n كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ \r\nمطففين آيه 15 ص 133 ، 281 ، 302\r\n كَلَّا سَوْفَ تَعْلَمُونَ * \r\nتكاثر آيه 3 و 4 ص 391\r\n كُلُّ شَيْءٍ هالِكٌ إِلَّا وَجْهَهُ \r\nقصص آيه 88 ص 198 ، 237\r\n كُلَّما أَضاءَ لَهُمْ مَشَوْا فِيهِ \r\nبقره آيه 20 ص 328\r\n  كُلُّ مَنْ عَلَيْها فانٍ وَ يَبْقى وَجْهُ  \r\nرحمن آيه 26 و 27 ص 199\r\n كَمَثَلِ الْحِمارِ يَحْمِلُ أَسْفاراً \r\nجمعه آيه 5 ص 212\r\n لا إِكْراهَ فِي الدِّينِ \r\nبقره آيه 256 ص 352\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n لا تَأْخُذُهُ سِنَةٌ وَ لا نَوْمٌ \r\nبقره آيه 255 ص 114\r\n لا تُدْرِكُهُ الْأَبْصارُ \r\nانعام آيه 103 ص 133 ، 324\r\n  لا تَدْرِي لَعَلَّ اللَّهَ يُحْدِثُ بَعْدَ ذلِكَ أَمْراً  \r\nطلاق آيه 1 ص 153 ، 155\r\n لا تَدْعُوا الْيَوْمَ ثُبُوراً \r\nفرقان آيه 14 ص 277\r\n لا تُفَتَّحُ لَهُمْ أَبْوابُ السَّماءِ \r\nاعراف آيه 40 ص 135 ، 282\r\n لَأَمْلَأَنَّ جَهَنَّمَ مِنَ الْجِنَّةِ \r\nسجده آيه 13 ص 402\r\n لا يَذُوقُونَ فِيهَا الْمَوْتَ \r\nدخان آيه 56 ص 118\r\n لا يُسْئَلُ عَمَّا يَفْعَلُ وَ هُمْ يُسْئَلُونَ \r\nانبياء آيه 23 ص 383 ، 403\r\n لا يَسْتَوِي أَصْحابُ النَّارِ \r\nحشر آيه 20 ص 351\r\n لا يَمُوتُ فِيها وَ لا يَحْيى * \r\nطه آيه 74 ص 96 ، 113\r\n لا يُؤْذَنُ لَهُمْ فَيَعْتَذِرُونَ \r\nمرسلات آيه 36 ص 401\r\n لَقَدْ جِئْتُمُونا فُرادى \r\nانعام آيه 94 ص 314 ، 342\r\n لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ \r\nغافر آيه 16 و 17 ص 399\r\n لَوْ أَرَدْنا أَنْ نَتَّخِذَ لَهْواً لَاتَّخَذْناهُ \r\nانبياء آيه 17 ص 132\r\n لَهُمُ الْبُشْرى فِي الْحَياةِ الدُّنْيا \r\nيونس آيه 64 ص 119\r\n ما أُرِيدُ مِنْهُمْ مِنْ رِزْقٍ \r\nذاريات آيه 57 ص 222\r\n ما أَصابَكُمْ مِنْ مُصِيبَةٍ \r\nشورى آيه 30 ص 262\r\n ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ \r\nذاريات آيه 56 ص 403\r\n ما عِنْدَكُمْ يَنْفَدُ وَ ما عِنْدَ اللَّهِ باقٍ \r\nنحل آيه 96 ص 96\r\n ما كانَ لِبَشَرٍ أَنْ يُكَلِّمَهُ اللَّهُ \r\nشورى آيه 51 ص 132\r\n ما يَفْعَلُ اللَّهُ بِعَذابِكُمْ إِنْ شَكَرْتُمْ \r\nنساء آيه 147 ص 207\r\n مَثَلًا كَلِمَةً طَيِّبَةً كَشَجَرَةٍ طَيِّبَةٍ \r\nابراهيم آيه 25 و 26 ص 136\r\n مَحْيايَ وَ مَماتِي لِلَّهِ رَبِّ الْعالَمِينَ \r\nانعام آيه 162 ص 307\r\n مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ \r\nنساء آيه 69 ص 126\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n مَنْ كانَ فِي هذِهِ أَعْمى \r\nاسراء آيه 72 ص 376\r\n مَنْ كانَ يُرِيدُ حَرْثَ الْآخِرَةِ \r\nشورى آيه 20 ص 330\r\n مِنْها خَلَقْناكُمْ وَ فِيها نُعِيدُكُمْ \r\nطه آيه 55 ص 308\r\n مَنْ يُضْلِلِ اللَّهُ فَما لَهُ مِنْ هادٍ \r\nرعد آيه 33 ص 147\r\n نَحْنُ أَقْرَبُ إِلَيْهِ مِنْ حَبْلِ الْوَرِيدِ \r\nق آيه 16 ص 123 ، 293\r\n نَسُوا اللَّهَ فَأَنْساهُمْ أَنْفُسَهُمْ \r\nحشر آيه 19 ص 203\r\n نَكْتُبُ ما قَدَّمُوا وَ آثارَهُمْ \r\nيس آيه 12 ص 279\r\n وَ ابْتَغِ فِيما آتاكَ اللَّهُ الدَّارَ الْآخِرَةَ \r\nقصص آيه 77 ص 305\r\n وَ اتَّقُوا يَوْماً تُرْجَعُونَ فِيهِ إِلَى اللَّهِ \r\nبقره آيه 281 ص 51\r\n وَ اجْنُبْنِي وَ بَنِيَّ أَنْ نَعْبُدَ الْأَصْنامَ \r\nابراهيم آيه 35 ص 124\r\n وَ إِذا خاطَبَهُمُ الْجاهِلُونَ قالُوا سَلاماً \r\nفرقان آيه 63 ص 155\r\n وَ إِذا خَلَوْا إِلى شَياطِينِهِمْ \r\nبقره آيه 14 و 15 ص 186\r\n وَ إِذا قَرَأْتَ الْقُرْآنَ \r\nاسراء آيه 45 ص 318\r\n وَ اصْبِرْ نَفْسَكَ مَعَ الَّذِينَ يَدْعُونَ رَبَّهُمْ \r\nكهف آيه 28 ص 99\r\n وَ اصْبِرْ وَ ما صَبْرُكَ إِلَّا بِاللَّهِ \r\nنحل آيه 127 ص 292\r\n وَ اضْرِبْ لَهُمْ مَثَلًا رَجُلَيْنِ \r\nكهف آيه 32 ص 99\r\n وَ اضْرِبْ لَهُمْ مَثَلَ الْحَياةِ الدُّنْيا \r\nكهف آيه 45 ص 100\r\n وَ اعْتَصِمُوا بِحَبْلِ اللَّهِ جَمِيعاً \r\nآل عمران آيه 103 ص 278\r\n وَ الَّذِينَ جاهَدُوا فِينا لَنَهْدِيَنَّهُمْ سُبُلَنا \r\nعنكبوت آيه 69 ص 292\r\n وَ الَّذِينَ كَفَرُوا أَعْمالُهُمْ \r\nنور آيه 39 ص 350\r\n وَ الَّذِينَ يُؤْذُونَ الْمُؤْمِنِينَ وَ الْمُؤْمِناتِ \r\nاحزاب آيه 58 ص 187\r\n وَ السَّلامُ عَلى مَنِ اتَّبَعَ الْهُدى \r\nطه آيه 47 ص 77 ، 97 ، 110 ، 116 ، 163 ، 192 ، 220 ، 234 ، 250 ، 262 ، 348\r\n وَ اللَّهُ عَلى ما نَقُولُ وَكِيلٌ \r\nقصص آيه 28 ص 148\r\n\r\n","description":"","footnote":"","page_name":" 414 ","page_number":414},
  {"content":"\r\n\r\n وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ \r\nبقره آيه 213 ص 58 ، 106 ، 208 ،\r\n231 ، 244 ، 264 ، 275 ، 318\r\n وَ الْمُسْتَغْفِرِينَ بِالْأَسْحارِ \r\nآل عمران آيه 17 ص 205 ، 308\r\n وَ الْمُوفُونَ بِعَهْدِهِمْ إِذا عاهَدُوا \r\nبقره آيه 177 ص 329\r\n وَ النَّوْمَ سُباتاً وَ جَعَلَ النَّهارَ نُشُوراً \r\nفرقان آيه 47 ص 117\r\n وَ أَمْرُهُمْ شُورى بَيْنَهُمْ \r\nشورى آيه 38 ص 58\r\n وَ إِنَّا لَجاعِلُونَ ما عَلَيْها صَعِيداً \r\nكهف آيه 8 ص 99\r\n وَ أَنْذِرْهُمْ يَوْمَ الْحَسْرَةِ \r\nمريم آيه 39 ص 257\r\n وَ إِنْ يَمْسَسْكَ اللَّهُ بِضُرٍّ \r\nانعام آيه 17 ص 218 ، 363\r\n وَ تَراهُمْ يَنْظُرُونَ إِلَيْكَ \r\nاعراف آيه 198 ص 318\r\n وَ تَرى كُلَّ أُمَّةٍ جاثِيَةً \r\nجاثيه آيه 28 ص 315\r\n وَ تَمَّتْ كَلِمَةُ رَبِّكَ لَأَمْلَأَنَّ جَهَنَّمَ \r\nهود آيه 119 ص 131\r\n وَ ثِيابَكَ فَطَهِّرْ \r\nمدثر آيه 4 ص 309\r\n وَ جَعَلْنَا اللَّيْلَ لِباساً \r\nنبأ آيه 10 ص 72\r\n وَ جَعَلْنَا النَّهارَ مَعاشاً \r\nنبأ آيه 11 ص 72\r\n وَ جَعَلْنا مِنْ بَيْنِ أَيْدِيهِمْ سَدًّا \r\nيس آيه 9 ص 335 ، 346\r\n وَ جَعَلْنا مِنْهُمْ أَئِمَّةً يَهْدُونَ بِأَمْرِنا \r\nسجده آيه 24 ص 80\r\n وَ رِزْقُ رَبِّكَ خَيْرٌ وَ أَبْقى \r\nطه آيه 131 ص 317\r\n وَ سَيَعْلَمُ الَّذِينَ ظَلَمُوا \r\nشعرا آيه 227 ص 392\r\n وَ طَبَعَ اللَّهُ عَلى قُلُوبِهِمْ \r\nتوبه آيه 93 ص 296\r\n وَ عِبادُ الرَّحْمنِ الَّذِينَ يَمْشُونَ \r\nفرقان آيه 63 ص 220\r\n وَ عَلَّمْناهُ مِنْ لَدُنَّا عِلْماً \r\nكهف آيه 65 ص 294\r\n وَ فَرِحُوا بِالْحَياةِ الدُّنْيا \r\nرعد آيه 26 ص 366\r\n وَ فِي ذلِكَ فَلْيَتَنافَسِ الْمُتَنافِسُونَ \r\nمطففين آيه 26 ص 87\r\n\r\n","description":"","footnote":"","page_name":" 415 ","page_number":415},
  {"content":"\r\n\r\n وَ قُضِيَ بَيْنَهُمْ بِالْحَقِّ \r\nزمر آيه 75 ص 291\r\n وَ كانَ الْإِنْسانُ أَكْثَرَ شَيْءٍ جَدَلًا \r\nكهف آيه 54 ص 132\r\n وَ كَأَيِّنْ مِنْ آيَةٍ فِي السَّماواتِ \r\nيوسف آيه 105 ص 363\r\n  وَ كِتابٍ مَسْطُورٍ فِي رَقٍّ مَنْشُورٍ  \r\nطور آيه 1 و 2 ص 145\r\n وَ كَفى بِاللَّهِ شَهِيداً \r\nنساء آيه 79 ص 305\r\n  وَ كُلُّ شَيْءٍ عِنْدَهُ بِمِقْدارٍ عالِمُ الْغَيْبِ  \r\nرعد آيه 8 ص 101\r\n وَ لا تَزِرُ وازِرَةٌ وِزْرَ أُخْرى \r\nفاطر آيه 18 ص 278\r\n وَ لا تَمُدَّنَّ عَيْنَيْكَ إِلى ما مَتَّعْنا بِهِ \r\nطه آيه 131 ص 317\r\n وَ لا تَهِنُوا وَ لا تَحْزَنُوا وَ أَنْتُمُ الْأَعْلَوْنَ \r\nآل عمران آيه 139 ص 290\r\n وَ لا رَطْبٍ وَ لا يابِسٍ \r\nانعام آيه 59 ص 220\r\n وَ لَقَدْ جِئْتُمُونا فُرادى كَما خَلَقْناكُمْ \r\nانعام آيه 94 ص 137\r\n وَ لكِنَّ أَكْثَرَ النَّاسِ لا يَعْلَمُونَ \r\nروم آيه 7 ص 277 ، 302\r\n وَ لكِنَّهُ أَخْلَدَ إِلَى الْأَرْضِ \r\nاعراف آيه 176 ص 135 ، 317\r\n وَ لِلَّهِ الْمَشْرِقُ وَ الْمَغْرِبُ \r\nبقره آيه 115 ص 299\r\n وَ لَوْ رُدُّوا لَعادُوا لِما نُهُوا عَنْهُ \r\nانعام آيه 28 ص 174\r\n وَ لَهُمْ أَعْيُنٌ لا يُبْصِرُونَ بِها \r\nاعراف آيه 179 ص 318\r\n وَ مَا الْحَياةُ الدُّنْيا إِلَّا مَتاعُ الْغُرُورِ \r\nآل عمران آيه 185 ص 201\r\n وَ ما تَشاؤُنَ إِلَّا أَنْ يَشاءَ اللَّهُ \r\nانسان آيه 30 ص 261\r\n وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ \r\nذاريات آيه 56 ص 139 ، 221\r\n وَ ما خَلَقْنَا السَّماءَ وَ الْأَرْضَ \r\nانبياء آيه 16 ص 149\r\n وَ ما خَلَقْنَا السَّماواتِ وَ الْأَرْضَ \r\nدخان آيه 38 و 39 ص 84\r\n وَ ما كانَ رَبُّكَ نَسِيًّا \r\nمريم آيه 64 ص 114\r\n وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ \r\nنور آيه 40 ص 158\r\n وَ مَنْ يَتَوَكَّلْ عَلَى اللَّهِ فَهُوَ حَسْبُهُ \r\nطلاق آيه 3 ص 122\r\n\r\n","description":"","footnote":"","page_name":" 416 ","page_number":416},
  {"content":"\r\n\r\n وَ مَنْ يُرِدِ اللَّهُ فِتْنَتَهُ \r\nمائده آيه 41 ص 103\r\n وَ مَنْ يُضْلِلِ اللَّهُ فَما لَهُ مِنْ هادٍ \r\nزمر آيه 36 ص 294\r\n وَ مَنْ يَعْتَصِمْ بِاللَّهِ فَقَدْ هُدِيَ إِلى صِراطٍ مُسْتَقِيمٍ \r\nآل عمران آيه 101 ص 105\r\n وَ مَنْ يُؤْمِنْ بِاللَّهِ يَهْدِ قَلْبَهُ \r\nتغابن آيه 11 ص 264\r\n وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ \r\nق آيه 16 ص 401\r\n وَ نَكْتُبُ ما قَدَّمُوا وَ آثارَهُمْ \r\nيس آيه 12 ص 303\r\n وَ يَأْتِيهِ الْمَوْتُ مِنْ كُلِّ مَكانٍ \r\nابراهيم آيه 17 ص 96 ، 200\r\n وَيْلٌ يَوْمَئِذٍ لِلْمُكَذِّبِينَ \r\nمرسلات آيه 49 و 50 ص 128\r\n وَ يُولِجُ النَّهارَ فِي اللَّيْلِ \r\nحج آيه 61 ص 73\r\n وَ يَوْمَ تَقُومُ السَّاعَةُ يُقْسِمُ الْمُجْرِمُونَ \r\nروم آيه 55 ص 117\r\n هذا يَوْمُ لا يَنْطِقُونَ \r\nمرسلات آيه 35 ص 285\r\n  هَلْ أَتى عَلَى الْإِنْسانِ حِينٌ مِنَ الدَّهْرِ  \r\nانسان آيه 1 ص 200\r\n هَلْ يَسْتَوِي الَّذِينَ يَعْلَمُونَ \r\nزمر آيه 9 ص 129 ، 301\r\n يا أَيُّهَا الْإِنْسانُ إِنَّكَ كادِحٌ \r\nانشقاق آيه 6 ص 114 ، 200\r\n  يا أَيَّتُهَا النَّفْسُ الْمُطْمَئِنَّةُ ارْجِعِي  \r\nفجر آيه 27 و 28 ص 165\r\n يا أَيُّهَا الَّذِينَ آمَنُوا لا تَسْئَلُوا \r\nمائده آيه 101 ص 161\r\n يا أَيُّهَا النَّاسُ أَنْتُمُ الْفُقَراءُ إِلَى اللَّهِ \r\nفاطر آيه 15 ص 197\r\n يا جِبالُ أَوِّبِي مَعَهُ وَ الطَّيْرَ \r\nسبأ آيه 10 ص 195\r\n يَأْكُلُونَ كَما تَأْكُلُ الْأَنْعامُ \r\nمحمد آيه 12 ص 366\r\n يُبَشِّرَ الْمُؤْمِنِينَ الَّذِينَ يَعْمَلُونَ \r\nكهف آيه 2 و 3 ص 391\r\n يُثَبِّتُ اللَّهُ الَّذِينَ آمَنُوا \r\nابراهيم آيه 27 ص 219\r\n يَحُولُ بَيْنَ الْمَرْءِ وَ قَلْبِهِ \r\nانفال آيه 24 ص 346\r\n يُخْرِجُ الْحَيَّ مِنَ الْمَيِّتِ \r\nروم آيه 19 ص 73\r\n يَدُ اللَّهِ مَغْلُولَةٌ \r\nمائده آيه 64 ص 154\r\n\r\n","description":"","footnote":"","page_name":" 417 ","page_number":417},
  {"content":"\r\n\r\n يُضِلُّ اللَّهُ الظَّالِمِينَ \r\nابراهيم آيه 27 ص 401\r\n يَطَّيَّرُوا بِمُوسى وَ مَنْ مَعَهُ \r\nاعراف آيه 131 ص 154\r\n يَعْلَمُ ما يَلِجُ فِي الْأَرْضِ \r\nسبأ آيه 2 ص 74\r\n يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّهِ \r\nانفال آيه 36 ص 150\r\n يَوَدُّ الْمُجْرِمُ لَوْ يَفْتَدِي مِنْ عَذابِ \r\nمعارج آيه 11 ص 190\r\n يُولِجُ اللَّيْلَ فِي النَّهارِ \r\nحج آيه 61 ص 73\r\n يَوْمَ تُبَدَّلُ الْأَرْضُ غَيْرَ الْأَرْضِ \r\nابراهيم آيه 48 ص 198\r\n يَوْمَ تُبْلَى السَّرائِرُ \r\nطارق آيه 9 ص 274 ، 288\r\n يَوْمَ تَجِدُ كُلُّ نَفْسٍ ما عَمِلَتْ \r\nآل عمران آيه 30 ص 309\r\n  يَوْمَ تَرْجُفُ الرَّاجِفَةُ تَتْبَعُهَا الرَّادِفَةُ  \r\nنازعات آيه 6 و 7 ص 143\r\n يَوْمَ نَحْشُرُ الْمُتَّقِينَ إِلَى الرَّحْمنِ \r\nمريم آيه 85 ص 291\r\n يَوْمَ يَرَوْنَ الْمَلائِكَةَ لا بُشْرى \r\nفرقان آيه 22 ص 400\r\n يَوْمَ يَفِرُّ الْمَرْءُ مِنْ أَخِيهِ \r\nعبس آيه 34 ص 189\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nفهرست روايات\r\nأبْكي لِانَّ غُلاماً بُعِثَ بَعْدي\r\n304\r\nأَبيتُ عِنْدَ رَبّي يُطعِمُني وَ يسْقين\r\n85\r\nأذْكُرِ اللَّهَ حَتى يُقالَ أنَّهُ مَجنُونٌ\r\n86\r\nأَعْدى عَدُوّكَ نَفْسُكَ التي بَيْنَ جَنْبَيْكَ\r\n123\r\nاعْمَلُوا فَكُلٌّ مُيَّسرٌ لِما خُلِقَ لَهُ\r\n255\r\nاعْمَلُوا ما شِئْتُم فَقَد غَفَرَ لَكُم\r\n183\r\nاعُوذُ بِنُورِ وَجْهِكَ الذى اشْرَقَتْ لَه‌ُالظُلُمات\r\n157\r\nاكْثَرُ أَهْلِ الْجَنَةِ الْبُلْه\r\n282\r\nالْدُنيا سِجْنُ الْمُؤمِنِ وَ جَنَّةُ الْكافِرِ\r\n330\r\nالدُّنيا وَ الآخِرَة ضَرَّتانِ\r\n152\r\nالْعَجَلَةُ مِنَ الشَيْطانِ\r\n253\r\nالعَظَمَهُ إِزاري وَ الكِبرياءُ رِدائي\r\n404\r\nالْكَيِّسُ مَنْ دانَ نَفْسَهُ وَ عَمِلَ لِما بَعْدَ الْموتِ\r\n192\r\nاللّهُمَّ أَحْينى مِسْكيناً وَ أَمِتنى مِسْكيناً\r\n341 ، 282\r\nالّلهُمَّ أَنْتَ رَبّي لا الهَ إِلّا أَنْتَ\r\n96\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nاللَّهُمَّ بِمحمّد وَ آله الطَّيّبين\r\n293\r\nاللَّهُمَّ نَبِّهْنا عَنْ نَوْمَةِ الغافِلين\r\n369\r\nالْمَرْءُ مَعَ مَنْ أَحَبّ\r\n165\r\nالْمُوتُ إِلى أَحَدِكُم\r\n357\r\nالْمُؤمِنُ لايَخْلوُا مِنْ ذِلَّةٍ\r\n361 ، 380\r\nالْنَظَرُ إِلى الْعالِمِ عِبادَة\r\n269\r\nالْوضُوءُ عَلى الوضُوءِ نُورٌ عَلى نُور\r\n309\r\nأَنَا الموجُود فَاطْلُبني تَجِدني\r\n142\r\nأَنَا بُدُّكَ اللازِمِ ، فَالزِمْ بُدَّك\r\n64\r\nأَنَا بِطُرُقِ السَّماءِ أَعْرَفُ مِن طُرُق الأَرْض\r\n85\r\nأَنا جَليسُ مَنْ ذَكَرَنى\r\n395\r\nإِنَّ الْجَنَّةَ قيعانٌ وَ إنَّ غِراسها\r\n95\r\nإِنَّ اللَّهَ رَفيقٌ يُحِبُّ الْرِّفْقَ\r\n309\r\nإِنَّ اللَّهَ نَظيفٌ يُحِبُّ الْنَظافَة\r\n309\r\nإِنَّ لرَبِّكُمْ فِي أَيَّامِ دَهْرِكُمْ نَفَحَاتٍ\r\n69\r\nإِنَّما الْأعَمالُ بِالْنياتِ\r\n298\r\nإِنَّ مِنَ العِلْمِ كَهَيْئَةِ الْمَكْنُونِ\r\n226\r\nأَوّلُ ما خَلَقَ اللَّهُ الْعَقل\r\n217\r\nأتْبِعِ السَيِئَةَ الحَسَنَةَ تَمْحَها\r\n355\r\nأكْثَرُ اعْمارُ امَّتي ما بَيْنَ السِّتين\r\n188\r\nألا إِنّ حِمَى اللَّهِ مَحارِمُه\r\n403\r\nألْهَتْني الْنَّارُ الكُبرى\r\n314\r\nبَدَأَ الإسْلامُ غَريباً وَ سَيَعُودُ غَريباً\r\n105 ، 152\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nبَيْنَها كَلْبٌ يَطيفُ بِرَكيَّةٍ كادَ يَقْتُلُهُ\r\n184\r\nتَخَلَّقُوا بِأَخْلاقِ اللَّهِ\r\n309\r\nثمَّ نَضْطَرُّهُمْ إِلى عَذابٍ غَليظٍ\r\n314\r\nحَتّى يَكوُنُ ما بَيْنَ شَحْمَةِ\r\n402\r\nحُفَّتِ الجَنَّةُ بِالْمَكارِه وَ حُفَّتِ النارُ بِالشَهَواتِ\r\n277 ، 288 ، 381\r\nرَحِمَ اللَّهُ امْرَءاً شَغَلَهُ عُيُوبُ نَفْسِه\r\n55\r\nسُبْحانَ الّذي في السَماءِ عَرْشُهُ\r\n298\r\nسُبحانَ اللَّهِ وَ بِحَمْدِه سُبحانَ اللَّهِ العَظيمِ وَ بِحَمْدِه\r\n96\r\nسُبحانَكَ اللّهُمَّ وِ بِحَمْدِك\r\n356\r\nسَيَكُونُ أَقْوامٌ لايَستَقيمُ لَهُم المُلكُ\r\n151\r\nعُذّبَتْ امْرَأَةٌ في هِرّةٍ رَبَطَتْها\r\n184\r\nفَإِنَّ نُورَكَ اطْفَأَ نارى\r\n253\r\nقُلْ آمَنْتُ بِاللَّهِ ثُمَ اسْتَقِمْ\r\n251\r\nقَلْبُ الْمُؤْمِنِ بَيْنَ إِصْبَعَيْنِ مِنْ أَصَابِعِ الرَّحْمَنِ\r\n109\r\nكانَ أَحَبُّ الأعْمالِ إِلى رَسُولِ اللَّهِ\r\n309\r\nكانَ خُلْقُهُ القُرآن\r\n220\r\nكُلُّ ابْن آدَم خَطَّاء وَ خَيرُ الخَاطئين\r\n205 ، 342\r\nكُنْتُ كَنْزاً مَخْفيّاً فَأَحْبَبْتُ\r\n256\r\nلئَنْ أَجْمَعُ إِخْواني عَلى صاعٍ\r\n225\r\nلا إله إلا اللَّه حِصْني فَمَن دَخَلَ حِصْني\r\n236\r\nلاتَكُنْ حُلْواً فَيأكُلُوكَ وَ لامُرَّاً فَيَلْفَظُوك\r\n217\r\nلايَدْخُلُ الجَنَةَ إِلّا كُلُّ نَفْسٍ مُسْلِمَة\r\n282\r\nلايَزالُ طائِفَةٌ مِن أُمَّتي\r\n70\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nلايَزال عَبْدي يَتَقَرَّبُ الَيَّ بِالنَوافِل\r\n309\r\nلايُؤْمِنُ أَحَدُكُمْ حَتى يُحِبَّ لأَخيه\r\n186 ، 305\r\nلشِرْكُ في أُمَتي\r\n352\r\nلِلصَّائِمِ فَرْحَتانِ : فَرْحَةٌ عِنْدَ فِطْرِه\r\n118\r\nلَنْ يَلِجَ مَلَكُوت السَّمواتِ مَنْ لَمْ يُولد مَرَّتينِ\r\n135\r\nلَولا أَنْ اشُقَّ عَلى امَّتي\r\n309\r\nما اتَخَذَاللَّهُ وَليّاً جاهِلًا قَطُّ\r\n244\r\nما تَدْري ما اسْمُكَ غَداً\r\n274\r\nما وَسعَني أرْضي وَ لا سَمائي\r\n158\r\nمَثَلُ الْمُداهِنِ في حُدُودِ اللَّهِ\r\n209\r\nمَمْسُوسٌ في ذات اللَّهِ\r\n86\r\nمَنْ أَحَبَّ لِقاءَ اللَّهِ أَحَبَّ اللَّهُ\r\n249\r\nمَنْ أَحَبَّني مِنْكُم فَلْيُعَدَّ لِلفَقْرِ\r\n361\r\nمَنْ أَحْيى سُنّتي بَعْدَ فَسادِ امَّتى\r\n270\r\nمِنْ الْعَبْدِ الْذَليلِ إِلى الْمَولى الْجَليلِ\r\n293\r\nمَنْ أصْلَحَ ما بَيْنَهُ وَ بَيْنَ اللَّه\r\n262\r\nمَنْ تَواضَعَ للَّه‌رَفَعَهُ اللَّه\r\n315\r\nمَنْ ساوى يَوْماهُ فَهُوَ مَغْبُون\r\n78\r\nمَنْ قال لا إله إلّااللَّه دَخَلَ الجَنَّة\r\n140\r\nمَنْ كانَ لِلّهِ كانَ اللَّهُ لَهُ\r\n91 ، 197\r\nمَنْ لَم يَخَفِ اللَّه خافَ مِنْ كُلِّ شَىء\r\n170\r\nنَسَمَةُ المؤمنِ طائرٌ تَعَلَّقَ في الجَنَّهِ\r\n135\r\nنِعْمَ الْعَبْدُ صُهَيب لَو لَم يَخفِ اللَّه\r\n172\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nوَ اجْعَلْ خَيْرِ أيَّامي يَومَ لِقائِك\r\n337\r\nوَ اجْعَلْ خَيْرَ عُمري آخِرَه\r\n337\r\nوَ إِذا ماتَ ابْنُ آدَم انْقَطَعَ عَمَلُهُ\r\n303\r\nوَ الدُّنيا مَلْعُونَةٌ وَ مَلْعُونٌ ما فيها\r\n131\r\nوَ رَجلٌ كانَ قَلبُه مُتعَلِّقاً بالمَسجِدِ\r\n198\r\nوَ مَنْ ماتَ فَقَدْ قامَتْ قيامَتُهُ\r\n357\r\nوَيْلٌ لِمَنْ لَم يَرْحَمه الرّحمنُ الرّحيم\r\n174\r\nهَلْ تُنْصَرونَ وَ تُرْزَقُونَ الّا بِضُعَفائِكُم\r\n275\r\nهَلْ مِنْ داعٍ فَاجيبَ لَهُ\r\n206\r\nيا بُنَىَّ اخْتَرِ المَجالِسَ\r\n62\r\nيا بُنَىَّ كُنْ أَخْرَساً عاقِلًا\r\n62\r\nيا صاحِبَ الْذَّنْبِ لاتَأمَنَنَّ سُوءَ عاقِبَةٍ\r\n181\r\nيا غُلامُ إِنّي أُعَلّمُكَ كَلِماتٍ\r\n180\r\n\r\n","description":"","footnote":"","page_name":" 423 ","page_number":423},
  {"content":"\r\n . \r\n\r\n","description":"","footnote":"","page_name":" 424 ","page_number":424}
  ]