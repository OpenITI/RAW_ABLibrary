[
  {"content":"\r\n\r\nعتبة الكتبة\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nعتبة الكتبة\r\nمجموعهء مراسلات ديوان سلطان سنجر\r\nبه قلم\r\nعلى بن احمد منتجب الدين بديع\r\nتصحيح و اهتمام\r\nعلامه محمد قزوينى\r\nاستاد عباس اقبال آشتيانى\r\nانتشارات اساطير\r\n439\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nفهرستنويسى پيش از انتشار كتابخانه ملى جمهورى اسلامى ايران\r\nمنتجب الدين بديع ، على بن احمد ، قرن 6 ق\r\nعتبة الكتبة : مجموعه مراسلات ديوان سلطان سنجر / بقلم مويدالدوله منتجب الدين بديع اتابك الجوينى ؛ بتصحيح و اهتمام محمد قزوينى ، عباس اقبال . - - تهران : اساطير ، 1384 .\r\n192 ص . ( انتشارات اساطير 439 )\r\nISBN 964 - 331 - 345 - x\r\nفهرستنويسى بر اساس اطلاعات .\r\n1 . منتجب الدين ، على بن احمد ، قرن 6 ق . - - نامه ها . 2 . ايران - - تاريخ - - سلجوقيان ، 429 - 590 ق . - - اسناد و مدارك . الف . قزوينى ، محمد ، 1256 - 1328 ، مصحح . ب . اقبال آشتيانى ، عباس ، 1275 - 1334 . ج . عنوان . د . عنوان : مجموعه مراسلات ديوان سلطان سنجر .\r\n2 ع 8 م / 841 DSR\r\n05218 / 955\r\nكتابخانه ملى ايران 1384\r\n21152 - 84 م\r\nانتشارات اساطير\r\nعتبة الكتبة\r\nتأليف : منتجب الدين بديع اتابك جوينى\r\nتصحيح : علامه محمد قزوينى ، استاد عباس اقبال آشتيانى\r\nچاپ اول : 1384\r\nليتوگرافى : طيف نگار\r\nچاپ : ديبا\r\nتيراژ : 2000 نسخه\r\nشابك : X - 345 - 331 - 964\r\nحق چاپ محفوظ است .\r\nنشانى : ميدان فردوسى ، اول ايرانشهر ، ساختمان 10\r\nتلفن : 88300148 ، 88821473 نمابر : 88301985\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nكتاب\r\nعتبة الكتبه\r\nمجموعه مراسلات ديوان سلطان سنجر\r\nبقلم\r\nمؤيدالدوله منتجب الدين بديع اتابك الجوينى\r\nبتصحيح و اهتمام\r\nعلامه فقيد\r\nمحمد قزوينى\r\nو\r\nعباس اقبال\r\nاول مرداد 1329 شمسى\r\nشركت سهامى چاپ\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\n[ پيشگفتار 
  ]\r\nعتبة الكتبة و آن عبارتست از مجموعهء منشئات منتجب الدين بديع اتابك الجوينى منشى سلطان سنجر سلجوقى و رئيس ديوان رسائل او .\r\nشرح حال منتجب الدين مذكور در لباب الألباب عوفى جلد اول صفحات 78 تا 80 و فصلى راجع به او و رشيد وطواط در تاريخ جهانگشاى جوينى جلد دوّم ص 9 - 10 و در تذكرهء دولتشاه سمرقندى ص 90 - 91 و فصلى راجع به همين كتاب حاضر يعنى عتبة الكتبة در اوائل مرزبان‌نامه ص 2 - 3 مسطور است . « 1 »\r\nمنشئات منتجب الدين بديع اتابك صاحب ترجمه مدتها در ممالك فارسىزبان سرمشق انشا و فصاحت بوده است ، عوفى در لباب الألباب در حق او گويد : « دبيران عصر و افاضل دهر انصاف داده‌اند كه در ميدان بلاغت سوارى شهم‌تر از بديع اتابك جولان نكرده است و يكران سبقت را در موكب نظم و نثر مثل او بر روى مدعيان كس نتاخته » ، و سعد الدين و راوينى مصلح مرزبان‌نامهء كنونى در مقدمهء آن كتاب در ضمن تعداد كتب مهمهء نثر كه در عصر او بحسن انشاء و سياقت مهذب و عبارت مستعذب معروف بوده است از جمله همين كتاب حاضر را شمرده گويد : « و از قبيل رسائل مجموعى از مكاتبات منتجب بديعى كه ببدايع و روايع كلمات و نكات مشحون است لطف از متانت درآويخته و جزالت با سلاست آميخته و آن را عتبهء كتبه نام كرده ، كتاب محقق آن عتبه را بسى بوسيده‌اند و بمراقى غاياتش نرسيده و گروهى آن را خود غنيه خوانده كه مغنى شيوه‌ايست از طلب غوانى افكار دبيرانه »\r\nنام صاحب ترجمه چنان كه صريحا و مكررا در تضاعيف اين مجموعه آمده است على بن احمد الكاتب است ( ص 31 ، 68 ، 148 ، 166 ) و لقب اسلامى او چنان كه صريح صفحات\r\n\r\n\r\n","description":"","footnote":"\r\n( 1 ) - اين مقدمه را مرحوم علامهء قزوينى رحمة اللّه عليه پس از عكس‌بردارى عتبة الكتبة بر آن نوشته و آنچه مراجعه بصفحات كتاب داده‌اند مقصود ايشان صفحات مجموعه عكسى بوده است ، نگارنده بپاس احترام آن مرحوم اين مقدمه را عينا بدون هيچگونه تصرفى ( جز در تطبيق صفحات مجموعه با متن چاپى ) در اينجا نقل مىنمايد و از خداوند مسألت مىكند كه روح آن مرحوم را غريق رحمت گرداند . ( عباس اقبال )\r\n","page_name":" پيشگفتار 1 ","page_number":7},
  {"content":"\r\n\r\n31 ، 68 ، 69 ، و نيز صريح جهانگشا ج 2 ص 9 و لباب الألباب ج 1 ص 78 است منتجب الدين است و لقب دولتى او در يك موضع ازين كتاب ( ص 31 ) مؤيد الدوله و در موضع ديگر مؤيد الملك يمين الدوله مسطور است ( ص 68 ) و اگر نسخه در يكى از دو موضع مذكور غلط نباشد لابد حمل بر اين بايد نمود كه وى هر دو لقب مؤيد الملك و مؤيد الدوله را بتعاقب در ازمنهء مختلفه دارا بوده است چنان كه نظير آن در هر عصر و زمان ديده مىشود ، بنابراين آنچه در عنوان صفحهء اول از نسخهء حاضره بخطى ديگر غير خط كاتب اصلى نوشته شده « منتجب الملك » بلاشك سهو ناسخ و تلفيقى است از دو لقب اسلامى و دولتى او « منتجب الدين مؤيد الملك » كه از آن « منتجب الملك » ساخته شده است و همچنين آنچه در عنوان يكى از مكاتيب صاحب ترجمه در فهرست نسخ فارسى مؤسسهء السنهء شرقيه در پطرزبورغ تأليف ويكتور رزن « 1 » صفحهء 156 مسطور است كه : « مثال عن الدركاه الأعلى السلطانى الى وزير دار الخلافة من انشاء مؤيد الدين منتجب الملك بتاريخ رمضان سنة سبع و عشرين و خمسماية » بلا شبهه تحريفى است از « مؤيد الملك منتجب الدين » با تقديم و تأخير دو مضاف اليه .\r\nيكى از اجداد صاحب ترجمه بتصريح خود او دبير شمس المعالى قابوس بن وشمگير بوده است ( ص 2 ) و وى خود خال جد علاء الدين عطا ملك جوينى صاحب تاريخ جهانگشا بوده چنان كه مؤرخ مزبور در جلد 2 ص 9 از آن كتاب بدين فقره تصريح نموده است و به همين مناسبت يعنى مناسبت اينكه خانوادهء صاحب جهانگشا و آبا و اجداد او همه جوينى بوده‌اند من شكى ندارم كه كلمهء « الخوئى » در لباب الألباب ج 1 ص 78 در نسبت صاحب ترجمه تصحيف « الجوينى » است بدون هيچ شبهه .\r\nمنتجب الدين بديع مذكور معاصر رشيد وطواط و انورى شاعر بوده است و هموست كه از رشيد وطواط در نزد سلطان سنجر در آن حكايت بس معروف شفاعت نمود\r\n\r\n\r\n","description":"","footnote":"\r\n( 1 ) - رجوع كنيد بما بعد صفحهء 18 ( منظور صفحه 18 از همين مقدمه است بر مجموعه عكسى عتبة الكتبه يعنى صفحهء « ط » از مقدمهء كتاب حاضر ) .\r\n","page_name":" پيشگفتار 2 ","page_number":8},
  {"content":"\r\n\r\nتا سلطان از سر خون او درگذشت ، و اجمال اين حكايت براى كسانى كه دسترس بمظان ذكر آن شايد نداشته باشند از قرار ذيل است :\r\nدر سنهء 542 سلطان سنجر به قصد محاربه با اتسز خوارزمشاه بجانب خوارزم لشكر كشيد و ابتدا قصبهء هزار اسب را مدت دو ماه محاصره نمود ، انورى در اين سفر در خدمت سلطان سنجر بود اين دو بيت را بر تيرى نوشت و در هزار اسب انداخت :\r\n اى شاه همه ملك زمين حسب تراست * وز دولت و اقبال جهان كسب تراست\r\nامروز بيك حمله هزار اسب بگير * فردا خوارزم و صد هزار اسب تراست \r\nرشيد وطواط در هزار اسب بود در جواب اين بيت را بر تيرى نوشت و بينداخت :\r\n گر خصم تو اى شاه شود رستم گرد * يك خر ز هزار اسب نتواند برد \r\nو سابقا نيز رشيد وطواط در موقع جلوس اتسز قصيده‌اى گفته بود كه مطلعش اينست :\r\n چون ملك اتسز بتخت ملك برآمد * دولت سلجوق و آل او بسر آمد \r\nسلطان سنجر بسبب اين ابيات و امثال آن از رشيد وطواط عظيم در خشم بود و سوگند خورده كه چون او را بازيابند هفت عضو او را از يكديگر جدا كنند ، چون بعد از مشقت بسيار هزار اسب بگرفت در طلب او مبالغت كرد و منادى بر منادى فرمود ، وطواط هر شب بآشيانهء و هر روز بوادئى پناه بردى و در خفيه باركان دولت سنجرى توسل جستى ، هيچ‌كدام از ايشان بسبب مشاهدهء غضب سلطان بتكفل مصلحت او زبان نميدادند تا بالأخره به حكم جنسيت پناه بمنتجب الدين بديع صاحب ترجمه برد ، منتجب الدين منصب ديوان انشا با منادمت جمع داشت و هر روز وقت اداى نماز بامداد پيشتر از اركان ديوان بحضور رفتى و سلطان در اسرار ملك با او مشورت كردى روزى در اثناء صحبت بتدريج سخن بذكر رشيد وطواط رسيد منتجب الدين برخاست و سلطان را گفت بنده را يك التماس است اگر مبذول افتد ، سلطان باسعاف آن وعده\r\n\r\n","description":"","footnote":"","page_name":" پيشگفتار 3 ","page_number":9},
  {"content":"\r\n\r\nفرمود ، منتجب الدين گفت وطواط مرغكى ضعيف باشد « 1 » و طاقت آن نداشته كه او را بهفت پاره كنند اگر فرمان شود او را به دو پاره كنند سلطان بخنديد و جان وطواط ببخشيد « 2 » .\r\nاز قراريكه قاضى احمد غفارى در نگارستان ذكر كرده قصيدهء انورى كه مطلعش اينست :\r\n اى بر سر كتاب ترا منصب شاهى * منشى فلك داده برين قول گواهى \r\nدر مدح همين منتجب الدين بديع صاحب ترجمه است و اگرچه درين قصيدهء انورى نام ممدوح مذكور نيست ولى قاضى احمد غفارى بعيد است كه بىاساس چنين مطلبى را ذكر كرده باشد و لابد آن را از روى مأخذى قديمى نقل نموده است « 3 » .\r\nمنتجب الدين مذكور خود نيز صاحب طبع شعر بوده و در اثناء اين مجموعه گاهگاه بمناسبت مقام بعضى از اشعار عربى يا فارسى خود را درج نموده است و عوفى نيز در لباب الألباب بعضى قطعات از او كه يكى از آنها را خود شفاها از پسر صاحب ترجمه سعد الدين مسعود بن المنتجب شنيده بوده ذكر كرده است .\r\nتاريخ تولد و وفات منتجب الدين بديع هيچكدام معلوم نيست چيزى كه محقق است يكى آنست كه وى در سنهء 516 به قصد آموختن صناعت دبيرى بدار الملك مرو آمده بوده است ( ص 2 ) .\r\nپس معلوم مىشود كه اين سنه يكى از سنوات اوايل جوانى مؤلف بوده است\r\n\r\n\r\n","description":"","footnote":"\r\n( 1 ) - اشاره است باصل معنى وطواط كه به عربى بمعنى پرستو يا خفاش است باختلاف اقوال .\r\n( رجوع كنيد بتاج العروس در مادهء وط وط ) ، و از قرار مذكور رشيد وطواط را بدان سبب بدين لقب باز ميخوانده‌اند كه بغايت صغير الجثه و ضعيف اندام بوده است رجوع كنيد بتذكرهء دولتشاه ص 87\r\n( 2 ) - تاريخ جهانگشاى جوينى ج 2 ص 9 - 10 و تذكرهء دولتشاه ص 90 - 91 .\r\n( 3 ) - تمام اين فقره راجع بانورى و منتجب الدين كه از نگارستان نقل شده منقول است از مكتوبى كه دوست فاضل و محقق من آقاى ميرزا عباس خان اقبال آشتيانى از طهران درين خصوص به من مرقوم داشته‌اند و من خود فعلا دسترسى بنگارستان قاضى احمد غفارى ندارم .\r\n","page_name":" پيشگفتار 4 ","page_number":10},
  {"content":"\r\n\r\nو ديگر آنكه تأليف ديباچهء اين مجموعه در حيات سلطان سنجر يعنى قبل از سنهء 552 كه سال وفات سلطان مزبور است انجام يافته چنان كه از جمل دعائيهء « خلد اللّه ملكه » و « اعلاه اللّه » كه مكرّر در اثناء ديباچه در حق وى استعمال مىنمايد واضح مىشود ( ص 2 ، 4 ، 5 ) .\r\nو ديگر آنكه جمع و ترتيب اين مجموعه بفرمان كسى بوده است كه مؤلف از او به « خداوند صاحب عالم عادل كبير ناصر الدين ملك الوزراء » تعبير مىكند ( ص 5 ) و اين شخص بدون هيچ شك و شبهه هيچكس ديگر نميتواند باشد جز ابو الفتح ناصر الدين طاهر بن فخر الملك المظفر بن نظام الملك طوسى معروف كه در جمادى الأولى سنهء 528 بوزارت سلطان سنجر منتصب گرديد و مدت بيست سال و كسرى تا آخر عمر خود در آن وظيفه باقى بود و در ذى الحجهء سنهء 548 بعد از ظهور فتنهء غز وفات نمود « 1 » ، پس بالضروره ترتيب و تدوين مجموعهء حاضره ما بين سنوات 528 - 548 واقع خواهد بود يعنى در دورهء وزارت ابو الفتح ناصر الدين مذكور و در حيات سلطان سنجر\r\nو در حقيقت اغلب مكاتيب و امثله و مناشير و مخصوصا مراسلات رسمى و دولتى كه درين مجموعه مندرج است چنان كه از وقايعى كه بدانها اشاره مىكند معلوم مىشود و بعضى از آنها نيز صريحا تاريخ دارد عمده در حيات سلطان سنجر و از ديوان انشاء همان سلطان صادر شده است ، ولى معذلك كله بعضى مكاتيب ديگر نيز در اين كتاب يافت مىشود كه تاريخ انشاء آنها بطور قطع و يقين بعد از وفات سلطان مزبور يعنى بعد از سنهء 552 است ، از جمله دو مكتوب مندرجه در صفحات 125 - 127 و 129 - 130 كه اين هر دو مكتوب راجع است بوقايع عهد سلطنت ركن الدين محمود خان بن محمد خان « 2 » خواهرزادهء سلطان سنجر كه بعد از وفات سلطان در آن هرج‌ومرج عام\r\n\r\n\r\n","description":"","footnote":"\r\n( 1 ) - رجوع كنيد بتاريخ السلجوقيه لعماد الدين الكاتب ص 270 - 271 و ابن الأثير در حوادث سنهء 548 ، و راحة الصدور راوندى ص 167 ، و اين ابو الفتح ناصر الدين طاهر از ممدوحين معروف انورى است و بسيارى از قصايد غراء وى در مدح اوست .\r\n( 2 ) - اين محمد خان كه پدر ركن الدين محمود خان است از ملوك خانيهء ماوراء النهر بوده است ( 495 - 524 ) و در سنهء 524 به تفصيلى كه در كتب تواريخ مسطور است بدست\r\n","page_name":" پيشگفتار 5 ","page_number":11},
  {"content":"\r\n\r\nفتنهء غز چند سالى در خراسان و آن نواحى بين اقبال و ادبار سلطنتى متزلزل نمود و در حدود سنهء 557 در حبس مؤيد آىابه وفات يافت و در هر دو مكتوب مزبور نام اين ركن الدين برده شده است و در مكتوب اول صريحا واضحا اشاره بوفات سلطان سنجر نيز شده است پس معلوم مىشود اولا كه مؤلف مدتى بعد از وفات مخدوم خود سلطان سنجر در حيات بوده است و ثانيا آنكه پس از جمع و ترتيب ابتدائى اين مجموعه در عهد وزير سابق الذكر ( يعنى ابو الفتح ناصر الدين طاهر ) باز بعدها مؤلف زياداتى و الحاقاتى بر آن علاوه نموده بوده است .\r\nدر هر صورت اين مجموعه چنان كه ملاحظه مىشود يادگار بسيار نفيسى است از انشاء نثر فارسى در ادارات دولتى سلاجقه در اوايل و اواسط قرن ششم هجرى « 1 »\r\n\r\n\r\n","description":"","footnote":"\r\n* سنجر گرفتار گرديد و در مقدمهء همين كتاب حاضر ص 4 نيز مؤلف اشاره بدين واقعه نموده است و اين محمد خان را در كتب تواريخ باختلاف گاه محمد بغرا خان و گاه ارسلان خان محمد نيز نوشته‌اند و پسر محمد خان مذكور ركن الدين محمود خان ( كه محمود خاقان نيز گاه نويسند ) چنان كه در متن گفتيم خواهرزاده و جانشين سلطان سنجر بود و بعد از وفات سنجر سپاه خراسان او را بسلطنت شناختند\r\nبراى تفصيل احوال او رجوع شود بتاريخ ابن الأثير طبع مصر سنهء 1301 ج 11 ص 82 ، 100 ، 103 ، 105 ، 117 ، 122 ، و بتاريخ جهانگشاى جوينى جلد 2 ص 12 - 16 ، - و ركن الدين محمود خان مذكور پسرى نيز داشته موسوم بجلال الدين محمد كه طوايف غز در حيات پدرش اندك زمانى او را بسلطنت برداشتند و سپس باز بمتابعت پدرش رجوع نمودند و وى نيز مانند پدرش در حبس مؤيد آىابه وفات يافت در حدود سنهء 557 ، رجوع كنيد بابن الأثير ج 11 ص 104 ، 105 ، 122 .\r\n( 1 ) - چنان كه منشئات فارسى رشيد وطواط و منشئات خلف او بهاء الدين محمد بغدادى دو نمونهء بسيار گرانبهائى هستند از انشاء نثر فارسى در ادارات دولتى خوارزمشاهيان در اواسط و اواخر قرن ششم هجرى ، قسمتى از منشئات فارسى رشيد وطواط در ضمن مجموعهء در كتابخانهء موزهء آسيائى در لنين‌گراد ( كه سابقا متعلق بمؤسسهء السنهء شرقيهء آن شهر بود ) موجود است و دو نسخهء كامل نيز از منشئات بهاء الدين بغدادى مذكور يكى در كتابخانهء ملى پاريس و ديگرى در كتابخانهء دار العلوم ليدن ( هلاند ) محفوظ است و از اين هر سه مجموعه از هر كدام دو سه دوره عكس كامل حسب الأمر وزارت جليلهء معارف و باهتمام راقم اين سطور تهيه شده و بدين طريق با اين عتبة الكتبهء حاضر فعلا عمدهء منشئات مشهور عهد سلاجقه و خوارزمشاهيه به حمد اللّه تعالى بدست آمده و در طهران در دسترس فضلا نهاده شده است .\r\n","page_name":" پيشگفتار 6 ","page_number":12},
  {"content":"\r\n\r\nو علاوه بر اين از حيث نظر تاريخى و معلومات كثيرهء متنوعه كه دربارهء بسيارى از امرا و ولاة و رجال دولت و علما و فقها و مشاهير عهد سنجرى از آن استفاده مىشود با ملاحظهء اينكه هيچ تاريخى از معاصرين سلطان سنجر جز تاريخ سلجوقيهء عماد كاتب اصفهانى و مجمل التواريخ مجهول المصنف كه هر دو نيز در خصوص تاريخ سلطان مزبور در غايت اختصاراند بدست نيست اين مجموعهء منشئات در اقصى درجهء اهميت و اعتبار است .\r\nاما نام كتاب حاضر به همين صورت يعنى عتبة الكتبة ( بفتح عين مهمله و فتح تاء مثناة فوقانية و باء موحدة و در آخر تاء تأنيث و سپس الكتبه جمع كاتب ) در كمال وضوح با تمام نقاط و حركات در ص 5 از كتاب حاضر مسطور است و عين عبارت مؤلف اينست : « و اين مجموعه را عتبة الكتبة نام نهاده شد باميد آنكه دانندگان اين صناعت و شناسندگان اين بضاعت تأمل در آن به نظر عنايت و شفقت فرمايند و اصلاح فاسد و تقويم مايل و تبديل لفظى سقيم به ديگرى مستقيم سليم واجب دارند تا از ثواب جزيل خالى نمانند » و همچنين در جميع نسخ مرزبان‌نامه اين نام بعينه به همين هيئت منتهى با اسقاط الف و لام از جزء دوم آن يعنى عتبهء كتبه مسطور است و ما عين عبارت آن كتاب را سابقا در ابتداى مقدمه نقل كرديم و اصلا اين عبارت مرزبان‌نامه بلافاصله بعد از ذكر نام كتاب كه : « كتاب محقق آن عتبه را بسى بوسيده‌اند و بمراقى غاياتش نرسيده » صريح است كه صاحب مرزبان‌نامه اين كلمه را عتبه بلفظ عتبهء بمعنى درگاه ميخوانده است ولى نه وجه تسميهء كتاب به اين اسم و نه وجه تعليل مؤلف آن را بجملهء « باميد آنكه دانندگان اين صناعت الخ » هيچكدام درست روشن نيست و شايد مقصود نوعى از تواضع و فروتنى بوده است يعنى كه اين مجموعهء بمنزلهء آستانه‌ايست مر دبيران را كه همه بر آن پاى مىنهند و ميگذرند ، يا آنكه شايد مراد از عتبة در اين تركيب پله و درجه و پايه است چه يكى از معانى عتبه همين است يعنى پايهء چوبين يا مطلق پله و درجه كه بدان از پستى ببلندى برشوند پس شايد غرض اين بوده است كه اين مجموعهء منشئات بمنزلهء مراقى و درجاتى است مر طالبان صنعت انشا را كه بواسطهء ممارست و مزاولت آن متدرجا از فروترين پايهء آن صناعت ببالاترين درجات آن ارتقا خواهند جست .\r\n\r\n","description":"","footnote":"","page_name":" پيشگفتار 7 ","page_number":13},
  {"content":"\r\n\r\nو علىاىحال در معنى عتبه هرگونه توجيهى شود در لفظ آن‌كه به همين املاى مذكور است استنادا بنسخهء حاضره كه نسخهء بسيار قديمى مصحح مضبوطى است گويا هيچ جاى شكى نباشد و غنية الكتبه با غين معجمه و نون و ياء مثناة تحتانيه چنان كه صاحب مرزبان‌نامه در يكى از دو روايت خود احتمال داده است گويا به كلى بىاساس باشد بخصوص كه اين تسميه با تعليل سابق الذكر مؤلف « باميد آنكه دانندگان اين صناعت الخ » هيچ نميسازد .\r\nدر لباب الألباب عوفى ج 1 ص 78 كتابى بنام « عبرات الكتبه » به صاحب ترجمه نسبت داده شده است كه بعقيدهء اين ضعيف بلاشبهه تصحيف همين « عتبة الكتبهء » ما نحن فيه بايد باشد نه كتاب ديگر مستقلى از تأليفات مؤلف بقرينهء آنكه نام كتاب حاضر كه تأليف عمده و مهم اوست بنابرين هيچ در آنجا مذكور نخواهد بود وانگهى تركيب « عبرات الكتبه » به نظر به كلى عارى از معنى ميآيد و هيچ وجه مناسبتى براى آن در تسميهء هيچ كتابى تصور نميتوان كرد ظاهرا .\r\nتا آنجا كه راقم سطور اطلاع دارد ذكرى از اين كتاب حاضر يعنى عتبة الكتبه جز در اين سه موضع :\r\nيكى در مرزبان‌نامه و ديگر در لباب الألباب ( به صورت « عبرات الكتبه » چنان كه گذشت ) و سوم در فهرست نسخ فارسى كتابخانهء خديوى در مصر در هيچ موضع ديگرى مطلقا و اصلا نيامده است نه در كشف الظنون حاجى خليفه و نه در هيچ فهرستى از فهارس كتابخانه‌هاى عمومى و خصوصى اروپا و تركيه و هندوستان و غيرها كه فهرستهاى منظم و مرتب از آنها بدست است و رجوع بدانها براى همه كس ممكن ، و نه هيچكس از مستشرقين را ديده يا شنيده‌ام كه در هيچ مقالهء يا كتابى بوجه من الوجوه نامى از اين كتاب برده باشند يا اشارهء و تلويحى بدان نموده و گويا اين كتاب نفيس از همان يكى دو قرن بعد از عهد مؤلف ( و ظاهرا از خروج مغول ببعد و در اثر همان طامهء كبرى و داهيهء دهيا ) در نزد جمهور ناس مجهول و از انظار عامهء فضلا محجوب مانده بوده است و منحصر بفرد بودن نسخهء حاضرهء آن خود قرينهء\r\n\r\n","description":"","footnote":"","page_name":" پيشگفتار 8 ","page_number":14},
  {"content":"\r\n\r\nواضحى است بر اين فقره كه در ازمنهء متأخره كمتر كسى از وجود اين مجموعه اطلاع داشته و بنقل و استنساخ آن پرداخته است .\r\nراقم سطور ابتدا فقط بواسطهء ذكر اين كتاب در مرزبان‌نامه و لباب الألباب از نام آن و نام مؤلف آن مجملا مسبوق بودم و سپس چون در فهرست نسخ فارسى مؤسسهء السنهء شرقيه در پطرزبورغ تأليف ويكتور رزن روسى ص 146 - 159 وصف مشبعى از مجموعهء از منشئات عهد سلاجقه و خوارزمشاهيان ( نمرهء 282 ) مطالعه نمودم كه صاحب فهرست مزبور اغلب آن منشئات را از منتجب الدين بديع اتابك صاحب ترجمه دانسته احتمال قوى دادم كه شايد مجموعهء پطرزبورغ تمام عتبة الكتبه يا قسمت مهمى از آن را شامل باشد و مدتى بعد از آن در فهرست نسخ فارسى كتابخانهء خديوى در مصر طبع سنهء 1306 ص 466 وصف بسيار مختصرى از نسخهء خواندم كه عين عبارت آن از قرار ذيل است :\r\n« ( عتبة الكتبه فى بيان تعليم الكتابة و الأنشاء ) اولها دولة معقدة « 1 » و مقصود خلايق است الخ نسخة فى مجلد مظرف بمجزع مسطرتها 17 ( بقلم عادى ) تم تحريرها فى سنة 671 نس 1 ج 1 ، ن خ 19 ، ن ع 6292 » .\r\nاز نام عتبة الكتبه اين مرتبه ديگر مرا تقريبا قطع حاصل شد كه اين كتاب همان ضالهء منشوده و همان عتبة الكتبهء منتجب الدين بديع مذكور است ، ولى چون نه بنام مؤلف و نه بهيچيك از خصوصيات و كيفيات ديگر اين نسخه در فهرست مزبور اشاره كه نشده بود باز چنان كه بايد اطمينان واقعى بحدس خود نداشتم ، تا آنكه در اين اواخر كه برحسب امر وزارت جليلهء معارف راقم سطور مأمور تهيهء عكس بعضى از نسخ نادرهء فارسى گرديدم و از جمله عكس هر دو نسخهء مزبوره را از مصر و لنين‌گراد برداشتم و آنها را اجمالا با هم مقايسه نمودم بر من محقق شد كه اولا عتبه الكتبة فقط همان است كه در كتابخانهء مصر موجود است ( يعنى همين نسخهء حاضره كه عكس آن در\r\n\r\n\r\n","description":"","footnote":"\r\n( 1 ) - ابتداء نسخه چنين است : « دولت مقصده ( ظ : مقصد ) و مقصود خلايق است الخ » و مؤلف فهرست درست نتوانسته بخواند .\r\n","page_name":" پيشگفتار 9 ","page_number":15},
  {"content":"\r\n\r\nمقابل نظر است ) و نسخهء لنين‌گراد عتبة الكتبه نيست و ثانيا آنكه نسخهء لنين‌گراد مجموعه‌ايست مركب از منشئات جمعى از دبيران مشهور عهد سلاجقه و خوارزمشاهيه و مغول از قبيل همين منتجب الدين بديع صاحب ترجمه و رشيد وطواط و عبد الواسع جبلى و شمس الدين جوينى صاحب ديوان و برادرش عطا ملك جوينى و غيرهم و فقط قسمت قليلى از آن ( شايد قريب ربع يا خمس آن ) عبارت از منشئات منتجب الدين بديع ما نحن فيه است نه اغلب آن‌چنانكه ويكتور رزن مؤلف فهرست سابق الذكر گمان كرده است .\r\nپس از آنچه گذشت بنحو وضوح معلوم شد كه نسخهء حاضرهء موسوم بعتبة الكتبه يعنى نسخهء محفوظه در كتابخانهء خديوى مصر « 1 » تا آنجا كه فعلا اطلاع از آن حاصل است به كلى منحصر بفرد است ، منتهى آنكه قريب ربع يا خمس محتويات آن به ظن قوى در مجموعهء لنين‌گراد ( كه از آن نيز چنان كه گذشت عكسى براى كتابخانهء وزارت جليلهء معارف تهيه شده است ) نيز موجود است ، پس اگر بالفرض كسى اكنون در ايران درصدد طبع كتاب حاضر برآيد براى تصحيح مقدار ربع يا خمس آن ظاهرا از هر دو نسخهء مزبوره ميتواند استفاده نمايد .\r\nنسخهء منحصر بفرد كتابخانهء ملى مصر 16 نمرهء خصوصى 19 ، نمرهء عمومى 6292 . مورخهء سنهء ششصد و هفتاد و يك هجرى ( 671 ) يعنى فقط قريب صد سال بعد از مؤلف مشتمل بر 308 صفحه بقطع وزيرى عريض ، به خط نسخ درشت خوش‌واضح خوانا و نسبة بسيار مصحح و مضبوط ، با املاهاى قديمى مخصوص آن ازمنه از قبيل نوشتن دالهاى مسبوق به حركت يا حرف مدّ در كلمات فارسى به صورت ذال معجمه ، نوشتن كى بجاى كه و آنك و چنانك و آنچ بجاى آنكه و چنان كه و آنچه و فرق نگذاردن بين باء و جيم و كاف عربى و بين معادلات آنها در فارسى و امثال ذلك .\r\nحسب الأمر وزارت جليلهء معارف دولت عليهء ايران و باهتمام اين ضعيف محمد بن عبد الوهاب قزوينى عكس برداشته شد ، تحريرا فى شهر رجب المرجّب سنهء هزار و سيصد و پنجاه هجرى قمرى ( 1350 ) ، مطابق آبان ماه هزار و سيصد و ده ( 1310 ) .\r\n\r\n\r\n","description":"","footnote":"\r\n( 1 ) - كه اكنون « دار الكتب المصرية گويند »\r\n","page_name":" پيشگفتار 10 ","page_number":16},
  {"content":"\r\n\r\n\r\n[ مقدمهء مؤلف 
  ]\r\nبسم اللّه الرحمن الرّحيم و به نستعين دولت مقصده و مقصود خلايقست و حصول مقاصد بىهدايت و معونت دولت ميسر نگردد و آفريدگار سبحانه و تعالى هيچ آفريده را بىقرينهء دولت بر مقدار « 1 » . . .\r\nاو نيافريده است و آن را الى اجل مسمى مرشد . . . گردانيده تا هر مخلوقى بواسطهء آن ارزاق و اقوات خويش مىجويند و مىيابند و از مهالك و . . . محترز و مجتنب مىباشند و بيرون حيوانات كه . . . قوّتى عقلى و حسى اختصاصى دارند . . . و وساطت آن بنيكى راه برند و از بدى بپرهيزند جواهر و اعراض و جمادات را نيز دولتهاست چنانك گويند انّ للبقاع دولا ، و آثار و امارات آن بر احوال مساكن و مكامن و تغيير و تبديل آن بر اختلاف [ ليل و نهار 
  ] و تصاريف روزگار پوشيده نيست و حال تفاضل . . .\r\nو تباين احجار و خصايص آن ظاهرست و آثار و امارات دولت سخن از همه ظاهرتر و شرف منقبت آن بدرجهء است كه در قرآن مجيد ذكر تشبيب آن به حضرت عزت ربانى مىآيد و علم اللّه موسى تكليما ، كتب منزل بر انبيا و رسل صلوات اللّه عليهم اجمعين از شواهد و براهين آن رتبت و دولت است ، و سخن منثور را بر منظوم فضيلت تقدم و مزيّت شرف تشبهست بكلام ايزد تعالى و تقدس و اين تشابه و تجانس بزرگترين فضايل و مفاخرست و نظم سخن و تلفيق آن در عقد قوافى از جهت آن ابداع كرده‌اند تا آراسته‌تر نمايد و ضبط آن آسان‌تر باشد و بر زبان خلق سايرتر . و مفلقان و بلغاء روزگار سخن نثر از تكلف سجع و ايراد قراين مصون داشته‌اند الا كه قرينهء و سجعى بىتكلف ايراد متعاقب و متواتر گردد كه آن پسنديده دارند بسبب آن‌كه چون دبير خاطر بر جمع سجع و تتبع قوافى گمارد از مقصود سخن و مطلوب فحوى باز ماند و از جادهء غرض در مضلهء اطناب و تطويل بىفايده افتد ، و بلاغت در سلاست لفظ\r\n\r\n\r\n","description":"","footnote":"\r\n( 1 ) - قسمتهائى كه جاى آنها نقطه گذاشته شده در اصل نسخه لا يقرء است ؛\r\n","page_name":" 1 ","page_number":17},
  {"content":"\r\n\r\nو ايجاز معنيست و در هر عهدى و در ميان هر فرقتى و امتى معانى سخن را بلغتى و عبارتى ديگر كسوتى و حليتى بوده است كه اصحاب فطنت و ارباب حكمت و شناسندگان مقاطع الفاظ و مبانى و بينندگان اسرار دقايق معانى سخن بر آن منهاج مىرانده‌اند و بر آن منوال مىساخته و علوم حكمى و تجاربى و هندسى و لطايف مستنبطات و حقايق مؤلفات در آن معرض و لباس جلوه مىكرده چون لغت عبرى و سريانى و پهلوى تا بايام طلوع آفتاب دين عربى و ظهور اعلام شرع محمدى عليه السلام كه جملگى لغات و نظامات عجم و متقدمان اصناف امم بدان منطوى و منسوخ گشت و قرآن مجيد كلام رب العزة رافع لواء دولت عربى و باسط بساط جلالت و رتبت آن آمد و مكاتبات و مراسلات بلغت تازى ساير و صادر بود تا بدين ايام مملكت سامانيان و ديلميان و صفاريان كه بتدريج پارسى نوشتن گرفتند و بر درگاه ملوك بازار زبان درى نفاق يافت و مناشير و عهود و رسالات بدين عبارت روان گشت و با آنكه اين قاعده ممهد شد و اين رسم و آئين مطرّد چون سلاطين و ملوك را در خدمات و مطالعات كه بدار الخلافه برميداشتند و بملوك عرب مىنوشتند از تحرير تازى چاره نبود هركس از طلبهء علم انشاء دست بشعبهء از شجرهء لغت عربى مىزدند و باستفادت از دانندگان آن علم شريف رغبتى مىنمودند تا بدين سبب آن اسم و رسم برجاى بماندست و ميان متحليان بحليت آن حرفت و متأملان آن معرفت ازين جهت عزيز مىبوده ، و مرا كه در عهد صبى انديشهء طلب اين صناعت و تدبير تحصيل آلات و ادوات آن بدل راه يافت سبب آن بود كه از مشايخ علما و قدما مىشنودم كه جدّى از آن من دبير شمس المعالى قابوس بن وشمگير بوده است و جزوى چند از رسايل تازى كه در آن خدمت نوشته بودست بدست من افتاد و مطالعت آن باعث آمد بر بحث از آن علم شريف و صنعت عزيز و بر عزيمت اشتغال بدان صنعت و اتسام بدان سمت در شهور سنهء ست عشر و خمسمايه به حضرت مرو كه دار الملك خداوند عالم سلطان اعظم خدايگان عرب و عجم خلد اللّه ملكه است رسيدم و بعد از آنكه سفر غزنين كرده بودم و اكابر فضلا و كبار آن حضرت را ديده و بدالت حق صحبتى و ممالحتى كه پدرم را با خواجهء\r\n\r\n","description":"","footnote":"","page_name":" 2 ","page_number":18},
  {"content":"\r\n\r\nشهيد شرف الدين ظهير بيهقى رحمه اللّه در مقدمه افتاده بود پيش او رفتم و آن خواجه كه مراسم معالى و معالم و مكارم بفضل و افضال او جدّت و طراوت داشت در آن روزگار كدخداى سپهسالار بزرگ عز الدين انر رحمه اللّه بود موعود از مجلس اعلى بتقليد منصب ديوان استيفاء ممالك جهان چنان كه بعد از آن متقلد آن گشت و چون بدان خدمت پيوستم و بر حاصلى از ادب يا رگى داشتم بواسطهء نظم و نثرى كه عرض افتاد وقوف افتاد ديوان انشاء خود به من حوالت كرد مقرون بتقديم و ترتيب كرامات و تشريفات كه فرمودن آن از كرام بر قضيت كرم در حق خدم بوقت استخدام معهودست . يكچند در ظل آن رعايت تزجيتى مىكردم و در ديوان آن صدر عالم مشفق و مخدوم فاضل مفضل چيزى مىنوشتم تازى و پارسى و از جهت مخدوم امير عز الدين انر تحريرى مىكردم و آن صدر متبحر در فنون علم خاصه در علم انشاء و كتابت و اطلاع بر اسرار و دقايق آن بهر وقت نوشتهاى مرا بقلم مبارك خود اصلاحى مىكردى و الحاقى و استدراكى فرمودى و تنبيهى و ارشادى بشفقت ارزانى مىداشتى و من ازين جهت در اذيال خجلت منعثر بودم و در مواظبت بر فكرت در آن صنعت اجتهادى بيشتر مىنمودم تا هم درين سال آن صدر شهيد را از مرو اتفاق رحلت افتاد بجانب مازندران و در آن اجتياز گذر بر مشهد مقدس معظم مطهر رضوى على ساكنه الصلاة و السلام بود بطوس ، چون آنجا نزول افتاد حالى چنان كه واجب باشد ترتيب آن زيارت مغتنم كردم و از سر نيازى و خضوعى و تضرعى كه حال اقتضا كرد حاجت خواستم تا ايزد تعالى مرا در آن حرفت كه مظنهء همت منست و مطيهء حصول مقصد مهارتى و حذاقتى دهد و ذهن و خاطرم را ذكائى و صفائى كرامت كند كز آنچه نبشته باشم خجالتى نبايد ديد و على رؤس الأشهاد رنج شماتتى نبايد كشيد تا آخر روز در اين ابتهال و سؤال بودم چون بيرون آمدم و به خدمت مخدوم رسيدم نامه‌اى كه بزرگى از افاضل عصر بوى نبشته بود متضمن عبارات جزل و الفاظ و معانى دقيق و انيق به من انداخت و گفت اين را مطالعتى كن و اگر دانى كه آن را جوابى توانى نبشت مجاوب و مناسب اين بنويس ، آن سخن بر دلم مؤثر آمد و طبع و خاطرم از غيرت و انفت متقد شد ، از پيش او برخاستم و بوثاق\r\n\r\n","description":"","footnote":"","page_name":" 3 ","page_number":19},
  {"content":"\r\n\r\nآمدم و در آن حدت طبع و توقد خاطر جواب آن نامه بنوشتم و بتعجيل پيش او باز رفتم و بوى دادم ، در آن تأمل مىكرد و اثر طلاقت و بشاشت در اسارير او پديد مىآمد و هر لحظه آن را از دست بنهادى و به من التفات استعجابى كردى و ديگربار آن مكتوب برداشتى و فرومىخواندى تا تمام بخواند و آن را طى مىكرد و مىگفت ترسل اينست و دبيرى چنين مىبايد و چند كلمه با طراء و ثناء بر زبان براند و مستوفى را فرمود تا از آن نسختى برداشت و كاتب بيهق بفرزندان خويش مىفرستاد . دانستم كه آن استحسان اثر بركات و ميامن آن بقعهء شريفست و از كرامات آن سيد بزرگوار عليه و على آبائه السلام و بعد از آن هيچ‌چيز ننوشتم كه خوانندگان منصف بر آن ثنا نگفتند اگرچه مختصر بودى و نزديك من معتبر ننمودى و هم بتعريف آن صدر شهيد معرفت مجلس اعلى اعلاه اللّه يافتم و اگرچه در ديوان انشاء هنوز بخدمتى موسوم نبودم بسبب آنكه مخدوم سپهسالار بزرگ اتابك ايللمش [ كذا 
  ] مقيم حضرت نبود و مقام بمازندران مىداشت اما هرگاه كه درگاه بودمى بر وفق اوامر عاليه ملطفات نوشتمى و بدان وسيلت و ذريعت مرتبهء تشريف مزيد قربت مىيافتمى و بعضى از ديوان رسالت بمسودات امثله استمداد كردندى و بدان ابتهاج دانستندى تا در شهور سنهء اربع و عشرين و خمسمايه كه اتفاق فتح سمرقند افتاد و مرة بعد اخرى خاقان سعيد محمد را انار اللّه برهانه و اسكنه جنانه بعد از مقارعات و محاربات بدرگاه آوردند از قلعهء سمرقند بمحفهء كه معلول بود و باعزاز و اكرام تمام از مجلس اعلى اختصاص يافت و به حكم فرمان عزيزا و مكرّما بجانب بلخ روان شد و خداوند عالم معز الدنيا و الدين خلد اللّه ملكه ممالك ماورا النهر و بلاد تركستان بابن عم او خاقان حسن تگين ارزانى داشت و او را بر تخت آن پادشاهى نشاند و امير اجل عالم بك على را برسالت و سفارت بجانب دار الخلافه فرستاد و نامزد فرمودند تا اين بشارت فتح برساند و بديوان انشاء اشارت رفت تا رسالتى نويسند بر ذكر آنچه رفتست چنان كه عرض را شايد بر رأى انور اشرف امير المؤمنين اعز اللّه انصاره مرا رغبت افتاد و بتحرير آن رسالت و روزى دو از ديوان و درگاه كناره گرفتم و فتح‌نامه حاوى ذكر هرچه در آن سفر رفته بود بنوشتم و چون فتح‌نامه\r\n\r\n","description":"","footnote":"","page_name":" 4 ","page_number":20},
  {"content":"\r\n\r\nتمام گشت و بر دستور وقت و صاحب مسند وزارت نصير الدين محمود بوتوبه رحمة اللّه عليه كه درايت رسوم كتابت شعبهء از شعب فضايل او بود و در استيعاب انواع فضايل و آداب بر اماثل وزراى متقدم و متأخر فضل سبق داشت عرض كرده شد در استحسان آن مبالغت نمود و در پيش تخت اعلى اعلاه اللّه آن را جلوه داد چنان كه از كمال فضل و بزرگوارى او سزيد و بدان خدمت پسنديده از خزينهء معمور سلطان اعظمى تشريفى گرانمايه فرمودند . و اين فتحنامه در صحبت عالم بك على ببغداد فرستادند و چون بهر وقت دوستان و بزرگان نسخت رسالت تازى و پارسى كه محرّر شده است از من طلب مىكردند و به حكم آنكه مرا در آنچه مىنوشتم اعتقاد آن نبودى كه مستفاد شاديان [ كذا 
  ] و مبتديان شايد بود تا بمبرزان و منتهيان چه رسد عادت نداشتم نسخت آن نگاه داشتن و آن را مدّخر كردن تا الحاح بزرگان بالتماس آن از حد بگذشت و سبب نسبتى ضنتى مىگشت از هركس كه باوقات طالب آن مىبودندى و بانتساب آن در وقت نبشتن رغبتى مىنمودندى طلب آن كرده شد و آنچه موجود گشت به حكم فرمان عالى خداوندى صاحب عالمى عادلى كبيرى ناصر الدينى صدر الاسلام و المسلمينى ملك الوزرائى كه از جهت خداوندزاده قوام الدين نظام الاسلام دامت دولته بكرات اشارت ميفرمود جمع افتاد و افتتاح بمناشير و عهود كرده شد و رسالات و رقاع متفرق بدان پيوست و اين مجموعه را عتبة الكتبة نام نهاده شد باميد آنكه دانندگان اين صناعت و شناسندگان اين بضاعت تأمل در آن به نظر عنايت و شفقت فرمايند و اصلاح فاسد و تقويم مايل و تبديل لفظى سقيم به ديگرى مستقيم سليم واجب دارند تا از ثواب جزيل خالى نمانند و اللّه ولى التوفيق .\r\n\r\n","description":"","footnote":"","page_name":" 5 ","page_number":21},
  {"content":"\r\n\r\n\r\n1 - تقليد تدريس مدرسهء نظام نيسابور بخواجه محيى الدين محمد بن يحيى\r\nمراتب طبقات جهانيان و درجات اصناف خلايق متفاوتست و معارج و مدارج هركس باندازهء علم و عقل مختلف ، چنان كه قرآن مجيد  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ  مخبرست ازين معنى و مشعر از اين حال  وَ رَفَعْنا بَعْضَهُمْ فَوْقَ بَعْضٍ دَرَجاتٍ  و باتفاق ارباب حقايق و اصحاب عقول كه اشرف خلايق ايزد تعالى و انفس صنايع اواند فضل سبق در حلبات محاسن آداب و منقبت تقدّم ميان جماهير اولو الألباب علماء دين و ائمهء علم شريعت را كه ورثهء انبيااند صلوات اللّه عليهم اجمعين مسلمست و اعلام دولت اسلام بمآثر و مفاخر ايشان مظفر و منور و مشاهد و معاهد شريعت سيد المرسلين و خاتم النبيين بمواعظ و زواجر ايشان منصور و معمور ماند و چون ايزد سبحانه و تعالى بنده را سعادت ابدى كرامت خواهد كردن و در دنيا و عقبى منزلت اخيار و ابرار ارزانى داشتن او را بر اعلاء معالم شريعت حريص گرداند و توفيق تشييد ابنيهء عاليه و تمهيد اساس معاهد خيرات و تربيت و اصطناع ائمهء دين دهد چنان كه خواجهء شهيد نظام الملك را تغمده اللّه بغفرانه داد و در جوهر مطهر و سينهء پاك او حرصى نهاد بر تقديم آنچه از بركات آن ملك عالم در قبضهء اقتدار او آمد و عالميان غريق و رهين انعام و احسان او گشتند و مثنى و شاكر عدل و انصاف او شدند و رايات مملكت اسلام از رأى صائب او نصرت يافت و آفتاب جاه و حشمت او بر كافهء خلايق مشرق و مغرب تافت و تا منقرض كاينات و منقطع موجودات مبانى و معانى طاعات و عبادات و مساكن و مواطن علما و عباد و ائمه و زهاد و معابر و مسالك اخيار و اشراف آفاق برّا و بحرا غورا و نجدا از شواهد و براهين علو همت و عقيدت پاك بىشبهت او خواهد بود و زبان حال در جهان ندا مىدهد :\r\n\r\n","description":"","footnote":"","page_name":" 6 ","page_number":22},
  {"content":"\r\n\r\nشعر\r\n هذا العلاء و ما عداه سفال * هذا الجلال و ما سواه محال\r\nيبقى نظام الملك ما بقيت له * و هو الخلود حقيقة اطلال \r\nو هرچند ربع مسكون از بسيط زمين بعمارات و ابنيهء خيرات نظام الملكى آراستست و هيچ شهر از شهرهاى اسلام از آن حليت و زينت عاطل و خالى نماندست و ما از آفريدگار عز اسمه [ توفيق ميخواهيم تا در مدت بقاء و نوبت ايالت خويش ترتيبى هرچه برونق و طراوت آن بازمىگردد مىفرمائيم و او را بر امهات مهمات جهان مقدم ميداريم و بهر سعى كه درين باب ميسور گردد و بروان مقدس خواجهء شهيد نور اللّه مضجعه تقرب جوئيم و آن تقرب سبب مرضاة ايزد سبحانه و تعالى باشد و موجب فوز و نجات   يَوْمَ لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ   ، اما اهتمام نمودن بمصالح آنچه از باب خيرات مذكور و مشهورست در نيسابور كه واسطهء عقد ممالك است و قبضهء ديار خراسان و عراق بر خويشتن معين‌تر شناسيم و همت بدان نگران و مايل‌تر يابيم و على الخصوص مدرسهء نظامى كه مهبط رحمت ايزدى و منشأ حقايق مسلمانى است و مستقر و متكاء فقها و علماء دين كه مفاتيح انوار هدى و مصابيح انواع ورع و تقوىاند و همواره صدر و مقتدى و مدرس اين مدرسه بزرگانى بوده‌اند كه نحارير علماء آفاق من كل فج عميق بجانب ايشان رحلت كرده‌اند و به خدمت ايشان رغبت داشته و از كان علوم و انوار آداب ايشان اغتراف و اقتباس كرده و چون روزگار ما بجمال و كمال فضل و علم و عفت خواجهء امام اجل محيى الدين محمد بن يحيى متعنا اللّه به طول بقائه متجمل است و بر عالم علوم دينى خاطر خطير او والى و جملهء اكابر و فحول علماء فريقين حرس الله اقتدارهم او را مطواع و منقاد و از وى مستقبل و مقتبس و بر تعظيم و تقديم جانب او متفق و منطبق و « 1 » بر ثناء و اطراء او مثابر و مواظب ، و محيى الدين در عفاف و ديانت و سپردن منهاج حق بمرتبهء رسيده است كه ارواح اتقياء سلف رضوان اللّه عليهم اجمعين\r\n\r\n\r\n","description":"","footnote":"\r\n( 1 ) - قسمت بين دو قلاب از اصل افتاده و ما از روى نسخهء عكسى منشئات لنين‌گراد كه اين نامه را دارد آن را برداشتيم .\r\n","page_name":" 7 ","page_number":23},
  {"content":"\r\n\r\nبر وى آفرين مىخوانند و معاصران او را به مكان او تهنيت مىگويند ، و ما كان اللّه ليعذّبهم و انت فيهم ، واجب ديديم بل‌كه عين فرض دانستيم بعد از استخاره از حضرت عزت الهى مدرسهء نظاميه كه مشهورترين مدارس جهان و عزيزترين بقاع طلبهء علم است بمحيى الدين سپردن و منصب تدريس كه اشرف المناصب است بوى ارزانى داشتن و مصالح فقهاء و مدرسه و اوقاف و ترتيب هرچه بدان مضافست و منسوب در عهدهء علم و عفت و ديانت او كردن تا چنان كه از سداد و حسن طريقت و سيرت و عقيدت و غزارت فضل و فطنت او معهود و مأثورست آن مهم بزرگ را بواجبى اعتناق كند و از خداى تعالى توفيق خواهد بر اقامت شرايط آن چنان كه حجت وقف بدان ناطق است و از سير و سنن ائمهء سلف رضوان اللّه عليهم اجمعين بوى رسيدست ، و چون دانسته‌ايم كه محيى الدين بزرگوارتر از آنست كه در ملابست اين خير بزرگ بوصايتى محتاج باشد بساط اطنابى كه درين باب معتاد گشتست طى فرموديم تا آنچه رأى صائب او از تمهيد قواعد پسنديده بيند تقديم مىكند و در اظهار آثار خير باقصى الأمكان مىرسد و ما را از آن مهم دينى فارغ‌دل مىدارد و ذكر جميل هر روز منتشرتر مىگرداند تا متعلمان و مستفيدان از اقاصى برغبتى صادق بدان بقعهء علم و خطهء شرع مىشتابند و روزگار محيى الدين مغتنم مىشمرند و بركات افادت و استفادت علم بدولت قاهره مىرسد و روان مقدس خواجهء شهيد نظام الملك بروح و راحت مىپيوندد ان شاء اللّه . سبيل مشاهير و ائمه و اكابر و علماء قضاة و اعيان و معتبران نيسابور ادام اللّه تأييدهم اينست كه اين تفويض و تقليد را باهتزاز و ارتياح تلقى كنند و بشرايط اعزاز و رسم نثار تهنيت قيام نمايند و در مساعدت و مطاوعت جانب محيى الدين طريق اخلاص سپرند و از سراى رياست و مجلس قضاء حماهها اللّه آنچه بزيادت حرمت و تمهيد اساس رتبت و منزلت محيى الدين پيوندد تقديم كنند و بر احترام علما و فقهاء كه بجانب محيى الدين اتصال دارند متوفر باشند و ايشان را از اقران و اكفاء بمزيد اعزاز و تبجيل مميز گردانند و متصرفان اوقاف دام عزهم برحسب اشارت و صواب ديد محيى الدين جرايات و مشاهرات ايشان روان دارند و فراغ دل ايشان بجويند و در عمارات مدرسه و اصلاح هرچه او از آن\r\n\r\n","description":"","footnote":"","page_name":" 8 ","page_number":24},
  {"content":"\r\n\r\nمسترم گردد بوقت ايستادگى نمايند و در همهء معانى از آنچه محيى الدين اشارت كند و مصلحت بيند عدول ننمايند و متابع رأى و ممتثل حكم او باشند و رضا و سخط ما از نتايج شكر و شكايت او دانند ان شاء اللّه وحده .\r\n\r\n2 - تقليد قضاء نيسابور [ در حق عماد الدين محمد بن احمد بن صاعد 
  ]\r\nچون ايزد سبحانه و تعالى كه مالك الملك بحقيقت اوست و عطايا و مواهب او خلايق را شاملست و بر هرچه در عالم موجودست از فضل او اثر فيض جودست ، هر آفريده را كه از عدم بوجود رسانيده است برحسب استحقاق و قضيت استعداد آنچه حد كمال او بوده است مبذول فرمودست فسبحانه ما اعمّ نعمه و اتمّ كرمه و اظهر احسانه و ابهر برهانه عنان ملك در دست تصرف ما نهادست و ظل مزيد عنايت و رأفت بر احوال ما گسترانيده و ما را بمرتبت و بمنزلت اسم ظل اللّه فى الأرض رسانيده و در مبادى جهان گستردن و كشورى از متغلبين ستدن و بمستحقى دادن عزمات و آراء ما را مفاتيح فتوح اقاليم عالم گردانيده و تأييد و نصرت را آيات رايات و اعلام ما كرده هر شهريار و كشوردار كه در هفت كشور جهان شهريار و پادشاهست فرزند و صنيعه و بركشيده و درم خريدهء ماست و قاعدهء خدمت ما را ملتزم و منهاج طاعت ما را منتهج و بعبوديت ما مفتخر و مبتهج ، و معلومست كه نطاق شكر آدمى بر اداء حقوق عوارف و صنايع ايزدى محيط نگردد و منت و قوت ادراك اوهام مخلوق از حصر و احصاء آن قاصر آيد اما برحسب امكان و اندازهء توان گزاردن شكر نعمت منعم واجبست و مقصود ما ازين ذكر تجديد احصاء بعضى از آلاء و نعماء ايزد تبارك و تعالى است كه ما را بدان اختصاص فرمودست و غرض از نشر وصف شطرى از آنچه بفضل عميم و صنع لطيف خويش ما را كرامت كردست شكر نعمتست نه اظهار عظمت و تعداد عدّت و شوكت كه اوضاح و غرر شواهد و براهين آن‌كه تابنده‌تر از آفتابست از كشف و تقرير مستغنى گردانيده است و از آفريدگار عزّ و علا به ياد كردن موهبت و بازگفتن از نعمت او تبارك و تقدّس مأموريم\r\n\r\n","description":"","footnote":"","page_name":" 9 ","page_number":25},
  {"content":"\r\n\r\nآنجا كه ميگويد عز من قائل  وَ أَمَّا بِنِعْمَةِ رَبِّكَ فَحَدِّثْ  ، و مصطفى صلى اللّه عليه و سلم كه سخن اوتلو كلام ايزدى باشد گفتست : التحدث بالنعم شكر ، و از آفرينندهء جل ثناؤه بر اقامت شرايط شكر بمزيد نعمت موعوديم حيث قال عز شأنه لئن شكرتم لأزيدنّكم ، و از آنچه از اين معنى هم بتوفيق او ميسر گردد توقع تزايد نعم و تظاهر منن او تبارك اسمه مىكنيم و هر روز اثمار آن از بسطت عرصهء ملك و تمكن از نواصى اقاصى آمال ظاهرتر مىيابيم و اللّه مشكور على كل حال . و گزاردن شكر نعمت ايزدى را ابواب و اسبابست يكى از آن جمله تمشيت امور دين و شريعت است كه ما آن را همواره بر كل مهمات مقدم داريم و درين ترتيب آنچه در وسع و مقدرت آيد بجاى آريم و ديگر تربيت و اصطناع اهل بيوتاتست كه انعام و اكرام ايشان از لوازم شمريم و در تفويض اعمال دينى اجتباء و اصطفاء ايشان واجب و متعين دانيم بدين طريقت از آفريدگار تقدست اسمائه استنصار لواء ملك و استثبات اساس دولت كنيم . و پوشيده نيست كه از خاندان صاعديان در اشتهار مآثر و فضايل و اشتمال بر مفاخر و محامد چه صيت منتشر شدست و همواره اكابر و اماثل آن خاندان مذكور و مشهور بصدد جلايل اعمال دين بوده‌اند و مراصد و مراتب موموق داشته و ملوك و سلاطين اسلاف ما بروزگار ايشان تقرّب و تيمن نموده و تربيت و تقويت ايشان بفال داشته و ما از مبدء طلوع رايت دولت الى يومنا هذا اقتدا درين معنى باسلاف خويش داشته و هرگز آن خاندان را از اعزاز و تبجيل خالى نگذاشته و چون مقدمى متبوع را از ايشان تقدير آسمانى رسيدست تا به اختيار خويش از ملابست عمل موروث تفادى نمودست و انزوا گزيده بجاى او هم از آن نسب همايون شخصى مشهور و معتبر ، جميل اثر و حميد سير ، ستوده‌خصال و پسنديده‌افعال را برگزيده‌ايم و منصب استحقاق عمل متوارث بوى ارزانى فرموده و اين مقدمه منساقست بذكر حال امام اوحد اشرف اخص قاضى القضاة عماد الدين شيخ الاسلام ابو البركات محمد بن احمد بن صاعد ادام اللّه تأييده كه هرچند از آن خاندان مشهور سلالهء عزيز است و بآباء و اسلاف خويش مقتدى و بانوار ايشان مستضئ و مهتدى و بر دولت ما سوابق حقوق دارد و بوسايل ذرايع متوسل و مستظهر است\r\n\r\n","description":"","footnote":"","page_name":" 10 ","page_number":26},
  {"content":"\r\n\r\nو همواره به نظر عنايت مجلس ما اختصاص داشته است و بر كمال حصافت و حسن شيمت و سجيت او كه بتجارب شناخته‌ايم اعتمادها داشته‌ايم او را از جهت تقليد معظمات امور ادّخارى كرده تا درين وقت كه بعد از اجالت رأى و استخارت خداى عزّ و جل قضاء نيسابور و مضافات آن همچنانكه در سوالف عهود اسلاف او داشته‌اند و پيش ازين برسم او بودست باهتمام او مفوّض گردانيديم و آن مهمّ دينى بر وى مقرّر فرموديم و زمام آن كار نامدار و امانت بزرگوار بدست شهامت و ديانت و علم و عفت او داديم و معوّل در نظم شمل آن بر سيرت مرضى و راى سديد و علم وافر و دين كامل او كرديم و مىفرمائيم تا باهتزازى تمام معانق و ملابس آن شغل خطير گردد و تحمل و تكمل آن امانت بزرگوار پيش گيرد و خويشتن را درين جهان و در آن جهان صاحب عهدهء آن داند و بجواب آنچه گفته باشد و كرده مخاطب و از سيئات و حسنات مسؤل ، بر حسنات مثاب و بر سيئات معاقب ،  يَوْمَ لا تَمْلِكُ نَفْسٌ لِنَفْسٍ شَيْئاً وَ الْأَمْرُ يَوْمَئِذٍ لِلَّهِ  ، و در كل احوال تقوى و خشيت ايزد تعالى را كه عليم بذات الصدورست پيش دل دارد و مراقبت جانب او را جلت عظمته اعلانا و اسرارا آلت و عدّت روانى كار در دنيا و رستگارى در عقبى داند  إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ  و اگرچه همگنان بخشيت و اتقاء و مراقبت جانب آفريدگار علت كلمهء مأموريم آنجا كه فرموده است  يا أَيُّهَا الَّذِينَ آمَنُوا اتَّقُوا اللَّهَ حَقَّ تُقاتِهِ وَ لا تَمُوتُنَّ إِلَّا وَ أَنْتُمْ مُسْلِمُونَ  ، اما علماء دين حكم و فرمان اختصاصى دارند چنان كه ميگويد تبارك و تعالى :  إِنَّما يَخْشَى اللَّهَ مِنْ عِبادِهِ الْعُلَماءُ  . و درين منصب كه عماد الدين را ادام اللّه تأييدهم فرموده شد و مصالح شرعيات كلى خلايق آن طرف كه در عمل قضاء اوست بتدبير او موكول گشت مىفرمائيم كه اول ما فى الباب فتح الباب و رفع الحجاب شرطست تا هر متحاكم از خواص و عوام كه باشد بوقت پيش او ميرسند و دعاوى بوى برميدارند و حجج و بينات مىنمايند و استنجاح مقاصد و اغراض بر مقتضى شرع مى كنند ، و عماد الدين دام تأييده چنان كه از رزانت و وقار او مألوف و متعارفست در استماع دعاوى متثبت و متأمل باشد و در موازات و محاذات خصمان و تسويت ميان ايشان لحظا\r\n\r\n","description":"","footnote":"","page_name":" 11 ","page_number":27},
  {"content":"\r\n\r\nو لفظا بر قضيت شرعى تقديم مىكند و شريف و وضيع و معروف و مجهول را در آن قضايا و احكام متساوى دارد و در تزكيهء شهود و تعديل ايشان شرط احتياط و استقصاء بجاى آورد و مبانى هرچه سازد و كند بر نصوص قرآن مجيد كلام رب العزّه نهد ،  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ  ، و استضاءت باضواء و انوار آن كند و باخبار سيد المرسلين صلوات اللّه عليه متمسك باشد و احكام شرعى بر مقتضى او راند فقد قال اللّه تعالى  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  ، و اقتدا بآثار ائمهء سلف رضوان اللّه عليهم در حكومات از واجبات داند و در مشكلات و معضلات شرعيات با اماثل ائمه و كبار علما مشاورت كند تا كردار و گفتار او در حقايق و دقايق شريعت از زيغ و زلل مصون باشد و از اعتراض و تبعات دوجهانى محروس ، چه مصطفى صلوات اللّه عليه كه معصوم و محفوظ بود از عثرات و زلات بمشاورت مأمورست حيث يقول اللّه تعالى :  وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ  ، و حفظ اموال ايتام و سپردن بامناء و ثقات تا بوقت ايناس رشد از فرايض داند فقد قال اللّه تعالى :  وَ ابْتَلُوا الْيَتامى حَتَّى إِذا بَلَغُوا النِّكاحَ فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ  ، و در صيانت ودايع حجتها و وصايات و اقرارات و سجلات و امثال اين احتياط تمام واجب شناسد و از جهت كتاب صكوك و قبالات و سجلات ثقات علما و صلحا كه دقايق آن بر وفق شرع بواجب بداند اختيار كند تا اموال مسلمانان مضبوط باشد و خلل آن زايل و مصروف و قد قال اللّه تعالى :  يا أَيُّهَا الَّذِينَ آمَنُوا إِذا تَدايَنْتُمْ بِدَيْنٍ إِلى أَجَلٍ مُسَمًّى فَاكْتُبُوهُ وَ لْيَكْتُبْ بَيْنَكُمْ كاتِبٌ بِالْعَدْلِ  ، و مى فرمائيم تا عماد الدين اين اعذار و انذار و تبصير و تحذير را كه درين عهد فرموده شد نيكو تأمل كند و آن را از صدق و عاطفت و رحمت شناسد كه در حق او داريم و نيابت مجلس قضا برقرارى كه پيش ازين بوده است بر اجّل امام اوحد محترم فخر الدين عماد الاسلام امام الائمه عبد العزيز بن عبد الجبار كوفى ادام اللّه تأييده تقرير كند و موضع نيابت بوى سپارد چه درين مدت كه فخر الدين متقلد آن شغل بوده است از و همه آن مسموع گشته است و مشاهده شده از آثار و اخبار كه لايق و مناسب وفور فضل و كمال علم و تقوى و ديانت او نمودست و زبانها و دلها را بثناء او منطلق و منطبق يافته آمدست و ما\r\n\r\n","description":"","footnote":"","page_name":" 12 ","page_number":28},
  {"content":"\r\n\r\nرا بر خصال حميدهء او اعتماد تمامست و بروزگار او كه بعلم و عفت آراستست اعتضاد و استناد تا از جانب عماد الدين اين معنى تصور كنند و احكام قواعد حرمت و مكنت فخر الدين مقدّم مهمات دارند و بهر موضع نوّاب عالم مهذّب كوتاه دست گمارند تا ترتيب كارهاى دينى و شرعى بدين جملت كه فرموده شد مىكنند و دولت را دعاى خير حاصل مىآورند بتوفيق اللّه و حسن تيسيره . فرمان چنانست كه كافهء اعيان و معتبران و مشاهير نيسابور از سادات و علماء و ائمه و مشايخ و منظوران ادام اللّه تمكينهم متولى عمل قضا عماد الدين را ادام اللّه تأييده دانند و در اعمال شرعى رجوع با مجلس قضا كه باهتمام او مفوض شد كنند و بر توقير و احترام و تبجيل و اعظام مجلس قضا حماه اللّه توفر نمايند و از احكام قضاياى شرع اجتناب و عدول نكنند و از سراى رياست حماه اللّه و از جهت نوّاب امير اسفهسلارى مؤيد الدينى ادام اللّه تمكينه در تشييد و تمهيد قواعد حرمت مجلس قضا حماه اللّه به همه عنايتى برسند و هر تكلف كه ممكن گردد درين باب بجاى آرند و در هرچه از جانب عماد الدين استمداد كنند مدد دهند و به تحصيل رضاء آن جانب بمجلس ما تقرّب جويند و هر سعى جميل كه درين معنى كنند بارتضا مقرون و مقابل شناسند ان شاء اللّه تعالى وحده .\r\n\r\n3 - تقليد ايالت و ولايت مازندران\r\nايزد سبحانه و تعالى را در هرچه آفريدست و بفضل خويش موجود گردانيده انواع لطايفست و فنون مواهب و صنايع كه اوهام بنى آدم از ادراك آن قاصرند و نطاق فطنت اولو الألباب بر كيفيت آن محيط نگردد و هرچند اصحاب معارف و ارباب حكم در احاطت بدان اجتهاد بيشتر نمايند و استكشاف زيادت كنند صفت عجز ايشانرا شامل‌تر باشد و به سمت قصور موسومتر گردند  أَلا لَهُ الْخَلْقُ وَ الْأَمْرُ تَبارَكَ اللَّهُ رَبُّ الْعالَمِينَ  . و چون مقرّر و مصوّرست كه هر صنفى را از اصناف خلايق معارج و مدارج است و هر طبقهء را از طبقات مراتب و درجات چنان كه ميگويد عز من قائل :  وَ رَفَعْنا بَعْضَهُمْ فَوْقَ بَعْضٍ دَرَجاتٍ  ، هر كسى را در آن رتبت و منزلت كه ايزد تعالى او را كرامت كرده باشد و\r\n\r\n","description":"","footnote":"","page_name":" 13 ","page_number":29},
  {"content":"\r\n\r\nبدان نعمت و صنيعت مخصوص گردانيده بايد كه مجهود خويش در شكر منعم مبذول دارد و برحسب امكان در نشر آثار احسان كه از آفرينندهء عزّ و علا يافته باشد ميكوشد تا آيت  لَئِنْ شَكَرْتُمْ لَأَزِيدَنَّكُمْ  حسب حال او گردد ، و تا رايات دولت خاندان ما در شرق و غرب افراخته گشتست و تاج و تخت ممالك روى زمين به مكان هر جهاندارى و پادشاهى از آباء و اجداد ما در ايام او متجمل و متزين شده و امثلهء ايشان در اقطار آفاق شرقا و غربا نفاذ مىيافته و رقاب اكاسره و جبابره طوعا او كرها در ربقت طاعت و عبوديت ايشان مىآمده ايشان در اقامت عدل و اظهار آثار جميل و تشييد قاعدهء مسلمانى و تقويت و تربيت شريعت محمدى بأقصى - الامكان مىرسيده‌اند و بدين وسيلت و طريقت استدامت دولت و استزادت نعمت مى كرده و بر جهانيان شرقا و غربا پوشيده نيست كه خداوند عالم پادشاه بنى آدم خدايگان روى زمين معز الدنيا و الدين برهان امير المؤمنين اعزّ اللّه انصاره و خلد ملكه و سلطانه كافهء خلايق عالم را در ظل عاطفت و رحمت خويش مأوى دادست و شريف و وضيع را حلاوت عدل و انصاف چشانيده و مخالب نوايب از ايشان كوتاه گردانيده و رتبت خويش در جهاندارى بدرجهء رسانيده كه دو بيت تازى در حضرت سيد المرسلين صلوات عليه و سلم برخوانده‌اند حسب حال اوست ، شعر :\r\n و ابيض يستسقى الغمام بوجهه * ثمال اليتامى عصمة للأرامل\r\nيلوذ به الهلاك من آل هاشم * فهم عنده فى نعمة و فواضل \r\nو از جلايل عوايد و الطاف صنايع ايزد سبحانه و تعالى در حق ما كه هرگز بغايت شكر آن رسيدن متصوّر نيست يكى آنست كه ما را در حجر دولت چنين پادشاهى كه جهان را اسكندر ثانيست پرورش دادست و باخلاق جميل او متخلق و متحلى گردانيده و اقتباس از انوار شيم مرضيه و خصال حميدهء او كرامت كرده و ما اين نعمت را شاكريم و مقابلهء آن را به خدمت منقاد و معتقد و اللّه و تعالى ولىّ التوفيق . مدتى گذشت تا حال اضطراب رعاياء مازندران و اختلال انور آن ولايت بسمع خدايگان عالم پادشاه شرق و غرب خلد اللّه ملكه ميرسيدست و خاطر امور اشرف خدايگانى اعظمى بنظم شمل آن مصالح التفات مىداشته و ترتيب تدارك آن خلل و ازالت آفات از آن رعايا در تدبير\r\n\r\n","description":"","footnote":"","page_name":" 14 ","page_number":30},
  {"content":"\r\n\r\nمىآورده تا اكنون كه آن مهم از قول بفعل آمد و رأى اعلى اعلاه الله چنان ديد كه ولايت مازندران بجملگى بديوان ما مفوض گردانيده و حل و عقد و امر و نهى نوّاب ما در آن نافذ فرمود و ما در حركت بدين ولايت استخارت كرديم و از آفريدگار عزّ اسمه توفيق خواستيم تا آنچه در خاطرست از عدل گسترانيدن و انصاف دادن و دست ظلمه و متعديان از ضعفا كوتاه گردانيدن و هركس را از شريف و وضيع بر اندازهء او نگاه داشتن و تحنيف مسلمانان فرمودن و برايشان ترحم مىنمودن و مسالك و معابر برّ و بحر و سهل و جبل ايمن گردانيدن بجاى آريم و درين معانى آن را كه از خدايگان جهان سلطان شرق و غرب اعز الله انصاره از ترتيب اسباب جهاندارى و ابواب ادب و سياست مشاهده كرده‌ايم و از اسلاف خويشتن سلاطين اسلام نور الله مضاجعهم باستفاضهء اخبار و ظهور آثار شنيده و ديده و ميراث يافته كار بنديم و رعايا را كه ودايع ايزد تعالىاند در مهاد معدلت و كنف عاطفت آسايشى فرمائيم و تخفيفى و ترفيهى حاصل گردانيم كه ذكر آن در اقاصى بلاد آفاق منتشر گردد و قاعدهء دولت قاهره را شيد الله اركانها دعاء خير مترادف شود و برهان اتمام اين انعام و عنوان صحيفهء اين احسان آنست كه ايالت ولايت مازندران باهتمام جانب محروس امير اسفهسلار اجل كبير مؤيد الدوله و الدين معين - الاسلام و المسلمين ايناج بلكا صوابك ابو الوفا متعال التاجى خالصهء امير المؤمنين ادام اللّه تأييده حوالت فرموديم و زمام حل و عقد و حبس و اطلاق و جملگى اوامر و نواهى در دست و اقتدار او نهاديم و نيابت خويش در تقديم مصالح مسلمانان و ترتيب مهمات آن ديار از سپاهى و رعيت و توانگر و درويش و شريف و وضيع ارزانى داشتيم و على الخصوص رعاياء شهر گرگان و نواحى آن از ترك و تازيك ، حضرى و بدوى ، بوى سپرديم و جانب محروس او را مرجع و مقصد ايشان گردانيديم تا آنچه از كمال شفقت و ديانت و حسن عقيدت و شيمت او در تقديم عدل و انصاف و انتصاف و اغاثت مظلومان و اقامت حدود شرعى بر متعديان و مفسدان معهود و مألوفست در حق ايشان بجاى آرد و شحنهء فرزانهء پسنديده سيرت ستوده طريقت گمارد و رعايا را بوى سپارد و به ترتيب هرچه فراغ دل و آسايش در آن باشد وصايت كند و درين معنى بشرايط مبالغت قيام نمايد . اين مثال فرموديم تا امرا و رؤسا\r\n\r\n","description":"","footnote":"","page_name":" 15 ","page_number":31},
  {"content":"\r\n\r\nو معروفان و معتبران مازندران خصوصا اعيان مشاهير و سادات و ائمه و فقها و مشايخ و رعاياء خطهء گرگان و مضافات آن اين معنى از راى ما تصور كنند و در گزاردن شكر اين موهبت كه ايزد سبحانه و تعالى ايشانرا كرامت كرد مجتهد باشند و هركس بفراغ دل بكسب و كار خويش مشغول گردند و روى به ترتيب و تحصيل اسباب معاش و مصالح دينى و دنيا وى آرند و در ظل عاطفت و رأفت روزگار گذارند و ايام دولت قاهره را بادعيهء صالحه مدد مىفرستند و بدين وسيلت آلاء و نعماء ايزد تبارك و تعالى استدامت مىكنند ان شاء اللّه تعالى .\r\n\r\n4 - تقليد عمل جرجان و نواحى آن\r\nچون ايزد سبحانه و تعالى بفضل عميم و صنع لطيف خويش پادشاهى اقاليم عالم ما را كرامت كردست و زمام حل و عقد اعمال جهان و تمهيد قواعد مصالح جهانيان بدست اقتدار ما داده و رقاب ملوك و جبابره مذلل و مسخر اوامر و نواهى ما گردانيده و از ابتداء نشو الى يومنا هذا از صنوف عوارف و فنون مواهب او تبارك و تعالى آن ديده‌ايم كه مجهود شكر از ميسور آن قاصر همى ماندست و به حكم آنكه عالم كون و فساد از سرّاء و ضرّاء و مساعدت و معاندت ايام خالى نتواند بود اگر در بعضى از اوقات كارى سايه افكندست كه بدانديشى پنداشتست كه از آن آسيبى بخاطر ما خواهد رسانيدن يا نه بر وفق مراد و قضيت فكرت حدوث ناجمهء خواهد بودن در اثناء و تضاعيف آن از حجاب غيب آن موهبت و عارفت روى نمودست كه مثل آن در ضمير نبودست ، و جهانيان را محقق و روشن‌تر مىگشتست كه وفاق و طاعت ما سبب اقبال و سلامتست و خلاف و شقاق و عصيان ما موجب خذلان و ندامت ، و ما همواره بسرّ و جهر بر اقامت شرايط شكر نعمت مواظبت نموده‌ايم و آيت  وَ أَمَّا بِنِعْمَةِ رَبِّكَ فَحَدِّثْ  بر خويشتن مىخوانده و امارات  لَئِنْ شَكَرْتُمْ لَأَزِيدَنَّكُمْ  را مشاهده مىكرده و همت بر نيكوداشت خلايق كه ودايع ايزدىاند مقصور مىگردانيده و در افاضهء عدل باقصى الامكان مىرسيده و بر اطراف اوساط دولت و ادانى و اقاصى بلاد و نواحى مملكت نوّاب كاردان مهربان متدين گماشته\r\n\r\n","description":"","footnote":"","page_name":" 16 ","page_number":32},
  {"content":"\r\n\r\nو ترتيب مناظم احوال كار مسلمانان بديشان باز گذاشته ، و چون از كسى اثرى ناپسنديده ديده‌ايم يا چيزى ناستوده شنيده‌ايم تبديل و تغيير آن از فرايض دانسته‌ايم و امهال و اهمال جايز نداشته ، و اكنون بفضل و عونه كارهاى دولت بر سنن ارادت مطردست و احوال ملك و مملكت در سلك استقامت منتظم و جملگى سلاطين و ملوك جهان تا باقاصى تركستان و بلاد هند و ثغر روم و ديار مغرب صنايع و نشاندگان و مرتبان مااند و رقبهء هر يك ازيشان در ربقه و خدمت ماست و يكى از كارداران و بركشيدگان و بر آوردگان ما امير محمد يول‌ابه بود كه چون ولايت جرجان بايالت او تفويض كرديم در خدمت ما و رعايت رعايا و اظهار آثار حصافت و حسن سيرت و سريرت بر جادهء رشاد رفت لا جرم فاتحه و خاتمهء كار او بخير و خوبى گذشت و عمر در حرمت و نعمت گذاشت و نصيب اوفر و حظ اوفى از روزگار خويشتن برداشت و از جهت آنكه از عادت ستودهء ما آنست كه حقوق گذشتگان دربارهء ماندگان رعايت فرمائيم و فطام خلف از انعام سالف در حق سلف روا نداريم منصب او بفرزندش حسن ارزانى داشتيم و او را بانواع مواهب و عوايد اختصاص فرموديم بانديشهء آنكه او در سلوك مناهج خدمت و التزام شكر نعمت و قيام بأعباء مصالح لشكر و رعيت اقتدا به پدر خويش كند و آنچه ازو ديدست و دانسته قبله و قدوه سازد ، يكچند درين شعار مىبود و از خويشتن رشدى همى نمود و بمزيد عنايت و عاطفت مخصوص مىگشت تا آن وقت كه خويشتن را بسطتى و ثروتى ديد زيادت از آنكه همت و رتبت او بدان مىرسيد مغرور گشت و عنان طغيان بدست شيطان داد و قد قال الله تعالى   كَلَّا إِنَّ الْإِنْسانَ لَيَطْغى أَنْ رَآهُ اسْتَغْنى   ، و بهر وقت مخايل و دلايل كسى كه سغبهء شيطان گشته باشد و عرضهء خذلان شده از وى ظاهر مىگشت و اهل ولايت از نكد و غوايت او در مخلب نوايب و ظلمت ظلم گرفتار شدند واجب گشت از طريق سياست و دريافتن ولايت و رعيت بدين جانب حركت كردن و فتنهء را كه ثائر گشته بود تسكين دادن و آن مغرور و مخذول را و بال آنچه پيش گرفته بود چشانيدن و خلقى را از بلا و آفت و استيلاء او برهانيدن ، و چون رايات ما بطالع سعد آنجا رسيد\r\n\r\n","description":"","footnote":"","page_name":" 17 ","page_number":33},
  {"content":"\r\n\r\nدر يك لحظه ديدند كه آن مخذول چه ديد و از كردهء خويش چه چشيد و هر عدّت و لشكر كه بساليان ساخته و فراهم آورده بود و بدالّت آن ضلالتى در سر گرفته كه شيطان از چنان ضلالت بگريزد و از وخامت عاقبت آن بپرهيزد بحملهء از فوج بندگان ما پاى نداشت و بحول و قوت يزدانى و تأييد آسمانى بطرفة العين لشكر جرّار آن مخذول غدّار چنان شد كه ايزد تعالى خبر دادست كه  فَجَعَلْناها حَصِيداً كَأَنْ لَمْ تَغْنَ بِالْأَمْسِ  ، و چون از كار او فراغ دل حاصل گشت و لشكر منهزم و مستغرق از جوانب امان خواستند و بحشم و بندگان ما استعانت كردند بر عادتى كه ما را از فضل ايزدى هست و جبلتى كه از لطف او عزّ و علا بر آن مجبوليم از اغاثت درماندگان و اقالت زلّت گناهكاران بر همگنان ببخشوديم و خط  لا تَثْرِيبَ عَلَيْكُمُ الْيَوْمَ  بر عثرات و زلّات ايشان كشيديم و از آنجا كه فرط اشفاق و اشبال ما است بر اهل جرجان و نواحى و آنچه بدان متصل و متلاصقست از برّ و بحر چون آمل و طبرستان و غير آن خواستيم كه ايشانرا بزيادت نظر عنايت اختصاص دهيم و از اهل ديگر ممالك بمزيد لطايف عواطف مميز گردانيم و طعم امن و سلامت و انصاف و معدلت كه مدّتى از آن محروم بوده‌اند بچشانيم ، بعد از استخارت خالق عزّ و جل و استشارت خلايق آن ولايتهاى مذكور و مشهور از لشكرى و رعيت ما هرچه در آن ولايت هست از حصون و قلاع و معاقل و اموال و ارتفاعات سهلى و جبلى ، برّى و بحرى به فرزند اعز ملك مؤيد منصور غياث الدين و الدنيا ملك الاسلام مسعود متعنا الله به طول بقائه سپرديم ، فرزندى كه از جوهر مطهر سلجوقى پسنديده‌ترين سلاسه و گزيده‌ترين ثمره است و پرورش در كنار ما يافتست و باخلاق ما متخلق و متأدب شده و جملگى آلات و ادوات پادشاهى را مستوعب و مستجمع شده و در اعلاء لواء دين و شريعت كوشيدن و مراقبت جانب ايزدى برزيدن و نگاهداشتن بندگان او عزّ اسمه و زيردستان خويش بر معارج و مدارج استيجاب و استحقاق به جائى رسيده است كه با حداثت سن و جوانى پيران كارديده و خلّ و خمر روزگار چشيده را از وى استفادت بايد كردن و دقايق مصالح آموختن ، و اگرچه اين\r\n\r\n","description":"","footnote":"","page_name":" 18 ","page_number":34},
  {"content":"\r\n\r\nفرزند را اطال اللّه بقاءه و احسن الامتاع به و الدفاع عنه از جهت مملكت عالم مرشح كرده‌ايم و عالميان را بايالت او اميدوار گردانيده‌ايم و آن معنى خود بقرار خويشست اما از غايت عنايت كه بر احوال مردمان آن ديار داريم حالى اين ترتيب فرموديم و بديشان مىنمائيم كه آن تقرير و تعيين برقرار است كه ايزد تعالى در قران مجيد ياد كرده است :\r\n ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها  ، و معلومست كه درين تحويل و تبديل مشاكله و مماثله را مجال نيست و معاينه و منافات بدرجهء است كه اگر گوئيم ديو برانگيخته‌ايم و سليمان بنشانده عقلا دانند كه اين سخن بر سنن عقل راست نمايد و استغفار واجب نيايد و للّه الحمد على ما ينقض و يبرم و يقضى و يحكم و يولى و ينعم و هو - المشكور على كل حال ، و بعد ما كه مطلق فرموده‌ايم تا حكم و فرمان فرزند اعز احسن الأمتاع به درين حال از حل و عقد و خفض و رفع و حبس و اطلاق و نقض و ابرام و اعطاء و حرمان و عزل و توليت و عفو و سياست و نواختن و راندن همچون حكم و فرمان ما باشد و امر و نهى وى در جملگى متصرفات و مختلفات احوال امر و نهى ما وصايت مىكنيم و مىفرمائيم تا مراقبت جانب ايزد را در كل احوال سرّا و اعلانا مهمتر كارها دارد و در حصول امانى دو جهانى توسّل باخلاص و خشيت جانب ايزدى و تحرّى رضاى او عزّ و علا كند  وَ يَخْشَ اللَّهَ وَ يَتَّقْهِ فَأُولئِكَ هُمُ الْفائِزُونَ  ، و در احياى معالم شرعى و تشييد قواعد دينى و توقير و تبجيل قضاة و ائمه و علماء كه ميراث‌داران پيغمبران‌اند صلوات اللّه عليهم اجمعين مبالغت نمايد و ايشان را در تنفيذ قضايا و احكام تقويت كند و در جهاد كفار كه در حدود دهستان و بيابان منقشلاق‌اند و قهر و قمع ايشان بوقت خويش متشمر و مجتهد باشد فقد قال اللّه تعالى :  وَ جاهِدُوا فِي اللَّهِ حَقَّ جِهادِهِ هُوَ اجْتَباكُمْ  ، و در ايمن داشتن مسالك و معابر مجتازان و سابله در بر و بحر جدى تمام كند و با مقطعان و شحنگان اطراف آنچه شرط احتياط و استقصا باشد درين باب بجاى آرد و اقامت حدود و راندن حكم سياست بر اهل فسق و فجور و لصوص و مفسدان و راه‌داران از فرايض شمرد لقوله عز و جل :  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ \r\n\r\n","description":"","footnote":"","page_name":" 19 ","page_number":35},
  {"content":"\r\n\r\n يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ  ، و در قلاع و حصون كوتوالان ثقات كارشناس بيدار هوشيار نشاند و يك دقيقه از دقايق احكام حزم و ترتيب در اين كار بجاى نگذارد و حرمت امرا و مشاهير كه در خدمت او منتظم‌اند از حشم خراسان و عراق و مازندران برحسب درجات و تفاوت طبقات ايشان موفور دارد و مشاورت كردن با ايشان از مهمات مصالح داند و از هركس آنچه بگويد نيك بشنود و در آن نيك تأمل كند و آنچه زبده و خلاصه باشد و بمصلحت مقرون نمايد بعد از اجالت رأى و معاودت در مشاورت با مخلصان تجربه‌يافتهء روزگارديده بر كار گيرد تا آنچه رود بر سنن صواب و سداد باشد و از خطا و خلل مصون و محروس . و ركن بزرگتر در ضبط ولايت و نظم شمل مصالح تأليف و استمالت دلها شناسد و البته رضا ندهد كه ميان حشم و خدم و عبيد و موالى به هيچ نوع از انواع مخالفتى و مكاشفتى باشد ظاهرا و باطنا چه از اختلاف اهواء و تشتت آراء حشم اختلالى راه يابد كه باثارت فتن و اراقت دماء انجامد ، و اقطاعات و مواجب و ارزاق هركس بر وفق استحقاق و مقدار اقدار مقرر و مهنا دارد و بىجرمى ظاهر مكشوف كه همگنان را بر آن اطلاع افتد عتاب و عقاب جايز دارد تا ملتزمان خدمت دل‌شكسته نگردند و رميدگان بقوّت دل روى به خدمت آرند و چون از كسى جنايتى و خيانتى ظاهر بيند اغضاء و ابقاء نكند كه مهابت پادشاهى در امضاء حكم سياست است و جملگى ولاة و مقطعان و گماشتگان را تنبيه كند تا بر رعايا حيف نكنند و خراج و اعشار و رسوم ديوانى چنان كه معين و مقنن باشد بوقت خويش بمجامله طلب مىكنند و بزوايد خطاب نرانند و هركس ازيشان زيردستان خويش را در كنف عدل و انصاف مرفه و فارغ‌دل دارند  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ  . و صاحب ديوان مظالم را وصايت كند تا در استماع سخن متظلمان نيك متيقظ و متنبه باشد و استكشاف ظلامات بواجبى بكند و حق مظلوم از ظالم بستاند و او را بانصاف رساند و از ميل و محابا و مداهنه و ريا\r\n\r\n","description":"","footnote":"","page_name":" 20 ","page_number":36},
  {"content":"\r\n\r\nاجتناب نمايد و يقين داند فرزند اعز ملك اجل كه خطاب ما درين تفويض همچنانست كه آفرينندهء تعالى و تقدّس گفته است و فرموده :  يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ  ، فرمان چنانست كه جماعت امرا و اوليا و معتبران جرجان و طبرستان و دهستان و بسطام و دامغان از احرار و عبيد ادام اللّه عزهم پادشاه و فرمان ده خويش ملك اجل فرزند اعز را دانند و دل و زبان در خدمت طاعت او يكسان دارند و در هرچه او فرمايد و اشارت كند منقاد و مطواع باشند و بر خدمت او مواظبت كنند و در اتمام هر مهم كه فرمايد مبادرت نمايند و از تعلل و تقاعد محترز باشند و فرمان او را فرمان ما دانند و رضا و سخط او بر رضا و سخط ما فرقى ننهند و در طلب مواجب و نانپاره رجوع با ديوان و نايبان او كنند و كافهء منظوران و متقدمان و رعايا اين مواضع حاجات بديوان گماشتگان و معتمدان او بردارند و اموال و رسوم و حقوق ديوانى بمقطعان و متصرّفان بتوقيع و فرمان او گزارند و دولت ما را بادعيهء صالحه ياد دارند ان شاء اللّه تعالى .\r\n\r\n5 - تقليد رياست مازندران\r\nچون از موجبات ثبات دولت و نظام احوال شمل مملكت بعد از تمهيد قواعد عدل و تشييد اركان شرع هيچ كار نيكوتر از رعايت حقوق نيست و هر توفيق كه درين معنى ميسر گردد مستمدّ الطاف يزدانى و مستنزل سعادات آسمانى شود و امير رئيس تاج الدين ابو المكارم احمد بن العباس ادام اللّه تأييده با آنكه بزرگان اسلاف او را در دولت مقامات مشهور و مساعى مذكور بودست و آن حقوق را كه داشته‌اند بوى ميراث گذاشته‌اند تاج الدين آن كردست و در خدمت آن آثار ستوده نموده كه از آثار مآثر اسلاف او گذشتست و طراز آن گشته و هر مهم نازك و مصلحت بزرگ كه برأى او و تدبير صائب و ثاقب او تفويض فرموديم در تمشيت و تربيت آن از شهامت و غناء و كفايت در عنفوان شبات آن نمودست كه مردان كارديدهء محنك\r\n\r\n","description":"","footnote":"","page_name":" 21 ","page_number":37},
  {"content":"\r\n\r\nو مجرّب گشته از آن قاصر بوده‌اند و بقصور خويش از اقدام بر اتمام آن مقر و معترف و هرچند بر كمال كفايت و حصافت او اعتمادها داشته‌ايم و در مخايل او دلايل استحقاق تقليد جلايل اعمال ديده بهر وقت او را امتحان مىفرموده‌ايم و در مختلفات احوال از سرّاء و ضرّاء كه بر وى مىگذرانيده‌ايم اختيار مىكرده و در معرض هر سؤال و جواب و عتاب و حساب مىآورده و او در هر جائى كه بودست يد بيضا نمودست و قصب سبق از اقران و اكفاء مىربوده و استيهال خويش رتبتى و منزلتى را كه داشته است و بمزيد موعود بوده ظاهرتر مىگردانيده و ايناس رشد و تفرّس رأى ما را در خويشتن باظهار و امارات واضح و براهين ساطع از دهاء و ذكاء تصديق مىكرده لا جرم در هر نوبت كه به حضرت مىرسيدست بقبول و اقبال تازه و نواخت و كرامت بىاندازه اختصاص مىيافتست و در مجلس ما از تقرّب و ترحيب و اجلال برفيعتر درجه و منيعتر مرتبهء مىرسيده كه اكفاء او بنازلترين مايهء از آن نرسيده‌اند و تعرض حضيض آن ذروه نكرده و چون حال تاج الدين در اصالت و متانت رأى و انتساب بخاندان كريم قديم و تحلى بخصال حميده و توسل بمساعى جميل در دولت و تأكيد سوابق حقوق اسلاف بلواحق خدمتهاى پسنديدهء خويش بدين جملت باشد واجبتر حقى رعايت را و متعين‌تر جانبى كرامت را حق و جانب او تواند بود و اگرچه رياست مازندران از منصب او قاصرست و او را مثابت و منزلت آن هست كه در خدمت ما امثال تقليد كند نه تقلد و توليت نه تولى اما چون اين شغل ميراث يافتست\r\n شرف تتابع كابرا عن كابر * كالرمح انبوبا على انبوب \r\nو آن ولايتى عريض و بسيطست و طرفى بزرگ نام و از حضرت بر مسافتى بعيد و خاطر به حال آن نگران و ضبط مهمات و ترتيب مصالح آن جز بحضور و شهامت تاج الدين متمشى نگردد و رعايا كه ودايع ايزد تعالىاند جز در كنف كفايت و حرز رعايت و مهاد شفقت او مرفه و فارغ‌دل نتوانند بود او را اجازت بازگشتن از پيش\r\n\r\n","description":"","footnote":"","page_name":" 22 ","page_number":38},
  {"content":"\r\n\r\nتخت بدان جانب فرموديم و تشريفى كه امثال او را از اعيان جهان و رؤساء اقاليم ممالك معهود نبودست ارزانى داشتيم از كسوت فاخر و مركب گرانمايه با ستام زر و طوق مرصع و سلاح و رياست مازندران بجملگى گرگان و دهستان و استراباد و بسطام و جلفادقان بتازگى بر وى تقرير كرديم با هرچه بدين شهرها مضاف و منسوبست و از جملهء آن معدود و محسوب تا جانب ايزد تعالى را در هر حالت كه باشد سرّا و جهرا مراقبت كند و آن را سرمايهء سعادت دوجهانى داند و در هر كارى كه ايراد و اصدار آن خواهد كرد حيثيت جانب او را عزّ و علا پيش خاطر و دل دارد و او را تبارك اسمه بر هرچه كند و انديشد مطلع شناسد و بر خير و شر مثيب و معاقب ، و در نيكوداشت رعايا و صيانت ايشان از رسوم جايز و محدثات ناواجب و حوالات نامتوجه بهمهء عنايتها برسد كه عمدهء مصالح ايشان در ذمّت او كرديم و در عاجل و آجل از كار ايشان مسؤل خواهد بود كما قال عليه السلام : كلكم راع و كلكم مسؤل عن رعيته ، و بر احترام و توقير و تعظيم سادات و ائمه و قضاة و علماء و اهل سلاح متوفر باشد و طبقات رعايا را بر مقادير رتبت و حفظ و رعايت مىدارد و ميان ايشان متوسطى عدل و حاكمى منصف باشد در اصغاء سخن متظلم و انصاف مظلوم و انتصاف از ظالم مجهود بذل كند  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ  ، و چون اصناف رعايا من البادى و الحاضر و اهل المدر و الوبر حقوق ديوان از خراج و اعشار و رسوم مراعى و غير آن بوقت خويش گزارده باشند نگذارد كه بزوايد با ايشان خطابى رانند و املاك و اسباب و چهارپايان و مواشى ايشان را از حكم اعتراضات و تكليف ناواجبات مصون دارد و صاحب خراج معتبر از جهت خويش نصب كند كه قانون خراج ولايت در دست او باشد و در تحويلات بوقت انتقال ملك از يكى به ديگرى طريق ديانت سپرد و شرط امانت بجاى آرد و در هر شهرى از شهرها و بهر ناحيتى از نواحى و هر موضعى نايبى سديد متدين متهدى گمارد تا كار\r\n\r\n","description":"","footnote":"","page_name":" 23 ","page_number":39},
  {"content":"\r\n\r\nرعايا بر منهاج انصاف و سنن سداد مىگذارد و تساوى ميان ارباب و شركاء اسباب و املاك در عوارض نگاه مىدارد تا از قوى بر ضعيف حيفى نرود و از توانگر بر درويش ظلمى نباشد و قضاة و حكام را بر تنفيذ قضايا و امضاء احكام و استخلاص حقوق معاون و مربى باشد و همواره از احوال ايشان مستخبر و در مجلس حكم هر يك ازيشان نايبى عالم متخرج متيقظ بنشاند تا از هر كارى كه گذارند و هر حكمى كه كنند باخبر باشند و اگر دقيقه‌اى كه موافق شرع نباشد لفظا و لحظا قولا و فعلا بايد بتدارك آن مشغول گردد و اگر بخويشتن نتواند تاج الدين را اعلام دهد تا هرچه از قاعدهء حق متمايل باشد و از جادهء راستى منحرف تقويم و تعديل آن واجب داند و تدارك آن به شرط كند و كارهاى لايق ديانت بر قضيت شريعت راند كه ملك و دولت بر اساس دين و شريعت مبنى و مرتّب است و اگر گمانى برد كه نه بر وفق قرآن مجيد كه  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ  شغلى گذارده باشد يا نه مناسب اخبار سيد المرسلين صلوات اللّه عليه كه خداى عز و جل مىگويد :  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  كارى ساخته زجر بىابقا و تعريك بىاغضاء از فرايض داند و در باب تركات و مواريث احتياط تمام فرمايد تا حقوق بمستحقان رساند و از اطماع كاذبه و دستهاى خاطيهء عاتيه محروس باشد و اگر تركهء يابد وارث غايب باشد بايد كه آن را بمشهد ثقات تفصيل كند و به مهر قاضى و تاج الدين مخزون و مختوم دارند تا وقت حضور وارث مستحق كه بوى تسليم كنند و همچنين استكشاف احوال اوقاف و رسانيدن محصولات بمصارف وجوب بر شرايط واقفان از لوازم شرع است اهمال آن جايز نمىفرمائيم تا نايب تاج الدين كشف آن بجدّى تمام كند و در احياء آن خيرات بأقصى الامكان برسد و اگر از متوليان كسى بخيانت موسوم گردد بايد كه تبديل و تلافى آن واجب داند جزا و سزاى خائن فرمودن متعين و همچنانكه تا اين غايت بودست حكم مدارس و مساجد باسم و رسم تاج الدين است تا هركس را كه مستأهل و مستحق داند و بعلم و تقوى\r\n\r\n","description":"","footnote":"","page_name":" 24 ","page_number":40},
  {"content":"\r\n\r\nو عقيدت پاك متحلى در تعليم و تعلم و وعظ و تذكير و اقامت صلوات خمس به جماعت تقويت دهد و اگر كسى را بخلاف اين يابد نفى كند و در نگاهداشتن مسالك و مناهج مسلمانان و سابله و مجتازان و حفظ و صيانت دماء و اموال ايشان از فتك و نهب و تاراج و قصد دزدان و راهداران هر جد و جهد كه ممكن گردد و در وسع و مقدرت آيد بجاى آرد و چون دزدى يا راهزنى را بيابد باتفاق قضاة و ائمهء و اعيان ولايت حكم سياست و شريعت بر وى براند كما قال اللّه تعالى  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ  ، و در كار عيار و سكهء دينار و درم احتياطى تمام مىكند تا بزيوف و نبهرجات مسلمانان زيان‌زده نگردند و از احوال اسعار همواره متفحص باشد تا بىموجبى آسمانى از محتكران و متربصان در آن تفاوتى پديد نيايد و از رخص بغلا نگرايد و تعديل موازين و مكاييل از مهمات شمرد فقد قال اللّه تعالى  وَ أَوْفُوا الْكَيْلَ إِذا كِلْتُمْ وَ زِنُوا بِالْقِسْطاسِ الْمُسْتَقِيمِ  ، و مىفرمائيم تا بر هر در سراى شحنگى آن شهرها معتمدى شهم كارگذار هشيار بنشاند تا آنچه رود به نظر و علم او باشد و جنايات بر قدر جرم و يسار مجرم خواهد و بىجرمى و جنايتى ظاهر كس را مؤاخذت نكند و از هتك استار حرم مسلمانان و تجنى معروف و مجهول و تعرّض محال و تتبع كار نامعقول محترز باشد و بىبينت و درستى كارى نكند ، گماشتگان فرزند اعز ملك اجل ركن الدنيا و الدين طغرل و نواب امير حاجبى كبيرى نجم الدولة و الدينى و قطب الدينى امير الامرائى بايد كه در اعزاز مقدم بدان ولايت مبالغتها نمايند و بغايت هر تكلفى برسند و جانب او را موقر و محترم دارند و صدر رئيس و متبوع و مقدّم او را شناسند و در مصالح و مهمات رجوع با او كنند و بىمشورت و استصواب او در هيچ معاملتى رسمى و شرعى شروع ننمايند و سخن او در هر كار كه حادث شود و هر مهم كه پيش آيد از جلى و خفى بشنوند و بر كار گيرند و مقتدى سازند و حكم او در حل و عقد و رتق و فتق كارهاى آن ديار و بلاد قلّ او كثر جلّ او حقر نافذ دانند\r\n\r\n","description":"","footnote":"","page_name":" 25 ","page_number":41},
  {"content":"\r\n\r\nو امر و نهى او را منقاد و مطواع باشند و ديوان معامله و قسمت بسراى او دارند و بخلاف اشارت و صواب‌ديد او تصرفى نكنند و يك درم سيم ندهند و نستانند و هر كجا نايبى متعين كند بر تمكين و تبجيل او توفر تمام كنند و حرمت معتمدان و خدمتكاران او موفور دارند و شحنگان اين مواضع چشم و گوش باشارت تاج الدين دارند و بىمعرفت و درايت و هدايت نايب او كارى نكنند و نقيب و عسس بصواب‌ديد او گمارند تا آنچه مصلحت بيند از ترتيب آن كار چنان كه رعايا از خويشتن و خان و مانها فارغ‌دل توانند بود گويد و كند و جملگى مردمان آن ولايت از شريف و وضيع سپاهى و رعيت ، ترك و تازيك حكم مثال را ممتثل باشند و در متابعت و مطاوعت تاج الدين متفق و موافق باشند ، ان شاء اللّه تعالى\r\n\r\n6 - مثال هم در معنى رياست مازندران\r\nخاندان رياست بمازندران خاندانيست كه ذكر بزرگوارى آن در اقاليم عالم منتشر شدست و اخبار شرف و قدمت و وفور حرمت در اقطار جهان شرقا و غربا مستفيض گشته و هر يك از افاضل و اماثل آن خاندان در عهد خويش بر معاصران و همالان فضيلت مقدم داشتست و در فضل هنر و سداد عفت و كرم و اريحيت مشار اليه و متفق عليه بوده است و رياست مازندران ميان ايشان از گذشته بر توارث بمانده مىرسيده و عقد آن سيادت على تعاقب الأيام و ترادف الشهور و الأعوام منتظم همى مانده ، و امير رئيس اجل تاج الدين ابو المكارم احمد بن العباس بن احمد ادام اللّه تمكينه واسطهء قلادهء آن خاندان بزرگست و از سلف صالح خلف صدق ، و هر هنر و خصلت پسنديده و سيرت ستوده كه در اسلاف او رحمهم اللّه متفرّق بوده است در ذات كريم او مستجمع است و ازين جهت دلها بر ولاء و محبت او منطبق گشتست و زبانها بثناء و محمدت او منطلق شده و در مجلس اعلى اعلاه اللّه از اكرام و انعام قبول و اقبال يافته و شرف مجالست و مؤانست و نظر رأفت و توقير و تبجيل برتبتى و منزلتى رسيدست كه اوهام اقران او بدان نرسد ، و از آنجا كه قضيت راى اعلى اعلاه اللّه است در شهامت و كفايت تاج الدين بتفرّسى كه در ناصيهء همايون او كردست از كمال حصافت و فطنت و استقلال او بأعباء\r\n\r\n","description":"","footnote":"","page_name":" 26 ","page_number":42},
  {"content":"\r\n\r\nكارهاى بزرگ رياست مازندران از استحقاق او قاصر نمايد و از مرتبه و درجهء او نازل‌اند اما به حكم شفقتى كه ما را بر احوال رعاياء جرجان هست و عنايتى كه در حقّ ايشان داريم و همتى كه بر نيكوداشت ايشان مقصور داشته‌ايم انديشهء بازگرديدن تاج الدين بدان طرف در خاطر آورديم و ترتيب آن مصلحت كه فوايد آن جملگى آن ولايت را شامل تواند بود پيش گرفتيم تا از مجلس خدايگانى اعلاه اللّه تاج الدين اجازت انصراف يافت و بانواع مواهب و عوارف او مزيد كرامت و نواخت و خلعت گرانمايه كه لايق چنو بندهء كه فرزانه و يگانهء زمانه باشد و اكفاء او را از كفاة عصر و اعيان جهان مثل آن مبذول و معمول نبودست مخصوص گشت با تشريف تجديد منشور رياست ولايت چنان كه اين مثال بر وفق آن صادر مىشود ، تاج الدين را كه حسن رأى ما در تربيت جانب و تمشيت كار او همگنان دانسته‌اند دور و نزديك ، و صفا و ولاء ما او را معلوم و محقق شدست ، و مىفرمائيم تا در هر حالت كه باشد نگاهداشت جانب آفريدگار عز اسمه سبب رستگارى خويش داند و بىگمان باشد كه ايزد تعالى در جملگى احوال بر اسرار او مطلعست ، و مجازات آنچه گويد و كند و انديشد عاجلا و آجلا بيابد و بر خير و شر و احسان و اساءت مثاب و معاقب گردد و در هر دو سراى از آن مسؤل و بدان مخاطب شود ،   فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ   ، و با رعاياى جرجان معاشرت و مجاملت كند و حرمت سادات و ائمه و قضاة و مشايخ و معتبران موفور دارد و جانب هر يك باندازهء فضل و عفت و وجاهت و نباهت او رعايت كند و ميان ايشان و متصرّفان و گماشتگان متوسطى مشفق و ناصح و حاكمى عدل و منصف باشد و نگذارد كه ازيشان بر رعايا حيفى و تطاولى رود و نه از رعايا بر يكديگر ، و تا تواند و ممكن گردد به قسم و عوارض و طلب زوايد رخصت ندهد پس اگر عوارضى افتد ضرورتى كه مصلحتى بدان پيوسته باشد قسمت آن بايد كه براستى كند و سويّت ميان ايشان و اصحاب املاك و ارباب نگاه دارد و رنج قوى بر ضعيف نيفكند ، توانگر را بر درويش بهوى و\r\n\r\n","description":"","footnote":"","page_name":" 27 ","page_number":43},
  {"content":"\r\n\r\nريا ترجيح ننهد و همگنان را در خطاب متساوى گرداند . تاج الدين آنچه درين باب از ما شنيده است و از خصال او ما را معلوم گشتست كار بندد و در تخفيف و ترفيه رعايا غايت مجهود مبذول دارد و آسوده داشتن ايشان و متواتر گردانيدن امداد شكر بنزديك ما بزرگتر وسيلتى و پسنديده‌تر خدمتى داند و همچنان‌كه از مجلس اعلى اعلاه اللّه اختصاص يافتست و از جانب ما بدانچه ممكن گشتست از اجمال و اجلال بهره‌مند شده با زيردستان كه ودايع خداى عزّ و جل‌اند نزديك ما و ايشان را بوى سپرده‌ايم و آن عهدهء بزرگ بر ذمّت او كرده سازگار و نيكوكار و سنوده‌آثار باشد ،  إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ  ، در هر كار كه آن تعلق بديوان رياست دارد و بمصالح كافهء رعايا بازگردد چون نگاه داشتن عيار و سكه از قلب و نبهره و تسويهء موازين و تعديل مكاييل احتياطى تمام كند تا ستد و داد و دخل و خرج مسلمانان برقاعدهء راستى و بر جادهء شرع مسلمانى رود فقد قال اللّه تعالى :  وَ لا تَنْقُصُوا الْمِكْيالَ وَ الْمِيزانَ إِنِّي أَراكُمْ بِخَيْرٍ وَ إِنِّي أَخافُ عَلَيْكُمْ عَذابَ يَوْمٍ مُحِيطٍ  ، و از حال اسعار هميشه مستخبر باشد تا محتكران انتهاز فرصت نكنند و بىسببى سماوى مسلمانان را ببلاء غلاء مبتلى نكنند و زعماء اسواق را درين معنى بجدى تمام وصايت كند و اگر از كسى تهاونى يا تجاسرى بيند زجر و تعريك واجب بيند و چنان سازد كه مدارج و مناهج مسلمانان و مجتازان در آن ولايت از دزد و راه‌زن و اهل عيث و فساد و ناپاك و راه‌دار پاك باشد و مردمان در كنف امان و سلامت مىتوانند گذشتن و با دزدان و راه‌داران در اقامت حدود و تقديم حكم سياست محابا و مدارا روا ندارد و اتفاق و موافقت و مشاورت قضاة اولو - الألباب آنچه مفروض است و مسنون دربارهء ايشان بجاى آرد كما قال اللّه تعالى  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ  ، و از كار اوقاف و محصولات آن بررسد و خللى را كه در آن بيند تلافى كند و اگر از متوليى و متصرفى خيانتى بيند و اختزالى ظاهر يابد تبديل و تنكيل خائن از لوازم شرع داند و در احياء معالم خيرات و رسانيدن\r\n\r\n","description":"","footnote":"","page_name":" 28 ","page_number":44},
  {"content":"\r\n\r\nمحصولات اوقاف بمصبّ استحقاق مجتهد و متشمر باشد ، و همچنين از كارهاى شرعى كه كند و مهمات دينى كه پيش آيد بر بصيرتى تمام باشد تا تمويهى نكنند و باطلى در معرض حقى ننمايند كه از آن بخسى به حق مسلمانى راه يابد و ما از آن مسؤل باشيم  يَوْمَ لا تَمْلِكُ نَفْسٌ لِنَفْسٍ شَيْئاً وَ الْأَمْرُ يَوْمَئِذٍ لِلَّهِ  ، و على الخصوص در كار تركات و اموال يتامى و رسانيدن بمستحقان تيقظى هرچه تمامتر برزد تا دست مستأكله از آن كشيده شود ،  إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً  ، و از احوال ديوان شحنگى همواره باخبر باشد تا با مردمان خطاب ناواجب نراند و اروش جنايات و جرايم بر استطاعت مجرم ستاند و بىجرمى روشن كس را مؤاخذت نكند كه از و بال و تبعت آن در دو جهان ايمن نتوان بود و مساجد و منابر شهر و نواحى در حكم صواب‌ديد تاج الدينست تا هركه را در غزارت فضل و صلابت دين و كمال و عفت و صلاح شايسته‌تر و مستجمع‌تر بيند اسباب تكفل آن مهمات دينى را تقليد او مىكند و اگر كسى ملابس و مباشر مهمى از آن مهمات باشد و بدين صفات موسوم و موصوف نه نفى او از واجبات شمرد ، و مىفرمائيم تا بهر موضعى از نواحى شهر نايبى خردمند كار گذار هوشيار پرهيزكار گمارد تا كارهاى مسلمانان بر سنن سداد مىگذارد و بمصالح آن قيام مىنمايد ، سبيل عامل و شحنه و اعيان و معتبران جرجان و نواحى آن ادام اللّه تأييد هم آنست كه بمقدم تاج الدين استبشارى تمام نمايند و بتصدّر و تقدّم او استظهارى هركدام تمامتر دارند و مقام او را در آن ديار و قيام او را بمصالح خويش از الطاف و مواهب ايزدى دانند و در دعوات خير دولت قاهره شيد اللّه اركانها بيفزايند و بىمشورت و استصواب تاج الدين كارى نكنند و در هيچ شغل شرعى و معاملتى بىمفاوضت و مشاورت او خوض ننمايند و در حاجاتى كه بما دارند بسفارت و وساطت رسالات و كتب او توسل كنند و ديوان بسراى او دارند و شحنه بىصواب‌ديد او نقيب و عسس نگمارد و در همهء كارها على العموم و على الخصوص درين دو كار كه نازكتر باشد از آنچه رأى صائب تاج الدين بيند عدول نكنند و رؤسا و زعماء\r\n\r\n","description":"","footnote":"","page_name":" 29 ","page_number":45},
  {"content":"\r\n\r\nنواحى ده‌ها منشور از ديوان او خواهند و بىاجازت او توقّع رياست و زعامت نكنند و از استبداد و استقلال بپرهيزند و مرسوم رياست چنان كه تا اين غايت بوده است از وجوه معهود مهنا مىرسانند و بقصور و احتباس منغص نگردانند و جملگى گماشتگان ما جانب عزيز تاج الدين را به چشم توقير و تعظيم نگرند و وكلاء اسباب و برزيگران و ساكنان مستغلات آن‌جانب را از نذور و عوارض مصون و معاف دارند و گفته و نمودهء تاج الدين را مقبول و مؤثر دانند و رضاء او برضاء ما مقرون شناسند ان شاء اللّه تعالى .\r\n\r\n7 - تقليد ولايت گرگان\r\nبنياد پادشاهى و قاعدهء جهان‌دارى بر عمارت فرمودنست و جهان جز بعدل و انصاف معمور نباشد و عدل و انصاف جهان‌دار جز بواسطهء ولاة كاردان نيكوسيرت و متصرّف ستوده عقيدت پسنديده طريقت ميسر نگردد و جهانيانرا شامل نشود ، و مدتيست تا حكايت حال اختلال ولايت گرگان و مضافات آن بسمع ما مىرسيدست و خاطر به ترتيب مصالح آن رعايا كه ودايع ايزد تعالىاند نگران بوده است و مىخواسته‌ايم كه آن طرف به حكم فرمان اعلى خدايگان اعظمى اعلاه اللّه در ايالت و تدبير ديوان ما باشد تا دست ظلم و عدوان كه از جوانب بر آن گسترده شده‌ست كوتاه فرمائيم و اطماع كاذبه از آن منقطع گردانيم و آن رعايا را در كنف امن و سلامت از نوايب حدثان مأوى دهيم و شكر عوارف و صنايع ايزد تعالى كه امداد آن هر روز بروزگار ما پيوسته‌تر است بنيكو داشت آن رعايا و افاضت عدل بر ايشان بگزاريم ، بهر وقت عوايق ايام و موانع حوادث راه اين مراد بسته همىداشتند ، و الأمور مرهونة باوقاتها ، تا اكنون كه فرمان اعلى خدايگانى اعظمى شاهنشاهى اعلاه اللّه نافذ گشت و آن ولايت و هرچه بدان منسوبست بديوان ما حوالت شد و در تحت امر و نهى و حل و عقد نوّاب ما آمد آن را بامير اسفهسلار اجل كهتر برادر عضد الدين عماد الاسلام ادام اللّه تأييده كه ما را برادرى عزيز است و در دانستن رسوم ولايت داشتن و رعيت پروردن و قواعد نيكو گسترانيدن\r\n\r\n","description":"","footnote":"","page_name":" 30 ","page_number":46},
  {"content":"\r\n\r\nو ترتيب مصالح دينى و دنياوى كردن عديم النظير است سپرديم و بنيابت خويش در مهيد اين معانى او را فرموديم و بتقديم آنچه مصلحت كار ديوان و كافهء رعايا و حشم و متجنده از ترك و تازيك پيوندد در آن طرف بر راى صايب او بازگذاشتيم چه مكان او آنجا مكان ما است و حضور او حضور ما ، و چون تقرير آنچه ازين معنى در ضمير و خاطرست بقلم و كتابت ممكن نمىگشت و بسفارت معتمدى معتبر از مقرّبان و ثقات خواص و كفاة ديوان حاجت بود اجل عالم اخص منتجب الدين مخلص الاسلام مؤيّد الدوله نجم المعالى سيد الكتاب ادام اللّه تمكينه كه منصب و مثابت او در خدمت ديوان و پيش تخت ما بر خاص و عام پوشيده نيست و شرف دو شغل نازك انشاء و اشراف مملكت كه برسم نايبان او فرموديم ظاهرست پيش برادر عضد الدين ادام اللّه تأييده فرستاديم تا سخن منتجب الدين مخلص الاسلام بشنود و بر اعزاز مقدم او توّفر نمايد و در ترتيب كار ولايت از تعيين كاركنان و متصرّفان و تمهيد اسباب آنچه بفراغ دل و آسايش و سبك‌بارى رعايا بازگردد بواجب بفرمايد چون بمثابت راى و صفاى عقيدت برادر عضد الدين حرس اللّه تأييده و اثقيم و از اخلاص او در متابعت و مطاوعت جانب ما و اشفاق و اشبال بر احوال مسلمانان آگاه وصايتى زيادت نمىفرمائيم و على الأطلاق كافهء حشم و سپاهيان و متجنده و مقطعان و رعايا و مال‌گزاران ولايت را بجانب او فرموديم و زمان حلّ و عقد و نقض و ابرام بوى سپرديم تا در هر باب آنچه مصلحت باشد و موجب صلاح و ثبات دولت و مملكت و مستعقب آسايش و دعاء خير رعيت گردد بجاى آرد ، در معنى اقطاعات مقطعان نظرى شافى كند ، هركس كه در خدمت است اقطاع او بر موجب مشروع قديم مقرر دارد و اگر كسى تغلبى و تبسطى كرده باشد و در زيادت آنچه او را فرموده‌ايم بىاجازت برادر عضد الدين و بىفرمان ما تصرّفى كند باز ستاند و هر محلول كه بعد از سفر ماوراء النهر افتاده است ديوان ما را است [ كذا 
  ] بجملگى نگاه دارد و بىفرمان و توقيع ما هيچ‌كس را تمكين تصرف ندهد ، فرمان چنانست كه جملهء امرا و اسفهسلاران و مقطعان و معروفان و اجناد و سادات و قضاة و ائمه و مشايخ رعاياء ولايت گرگان ادام اللّه تأييدهم\r\n\r\n","description":"","footnote":"","page_name":" 31 ","page_number":47},
  {"content":"\r\n\r\nعزّهم متابعت راى و صواب‌ديد جانب برادرى عضد الدين ادام اللّه تأييده كنند و او را مطواع و منقاد باشند و حاجات و ملتمسات خويش بر رأى او عرضه كنند و حصول و انجاح از آن‌جانب جويند و حكم او را در آنچه از مصالح امضا كند حكم فرمان ما دانند و از اعتراض مصون و محروس شناسند و اصناف متجنده باظهار آثار طاعت و رعايا باقامت شرايط دعاء خير مشغول باشند و بر مباشرت آن مواظبت نمايند ان شاء اللّه تعالى وحده .\r\n\r\n8 - تقليد قضاء نوقان و ديههاى طوس\r\nتفويض اعمال شرعى بائمه و علما كه اساس دين و اسلام بايشان راسى و راسخست از واجبات باشد و تقويت و تربيت ايشان در آنچه ملابست كنند و متقلد آن گردند از لوازم و مفترضات ، و مستحق‌تر كسى بتحمل اعباء و تكفل مصالح چنين معانى آن باشد كه انتما در علم و عفت بخاندانى مشهور دارد و در فنون علم متبحر و متيقن باشد و بشعار سداد و تقوى متردّى و متحلى ، و خاص و عام كه او را باختبار اختيار كرده باشند و با او مخاطبت داشته باتفاق و اطباق بر وى ثنا و محمدت گويند و اين مقدّمات حسب حال و حكايت خصال قاضى القضاة امام عالم رئيس اجل زاهد عمدة الدين ابو سعد محمد بن اسمعيل ادام اللّه تأييده است كه در غزارت علم از افراد عصرست و در ورع و تقوى از معتبران و متقيان ، و تا كار قضا و حكومت قصبهء نوقان و مضافات آن از ديههاى طوس باهتمام او مفوّض فرموديم و برين تفويض سالها گذشتست بهر وقت كه امتحانى فرموده‌ايم يا اتفاق كشف حالى افتادست همهء افعال و تصرفات او بر منهاج حق و منوال حقيقت بودست و آثار مصالح و فوايد مسلمانان از اثناء و تضاعيف آن لايح و ظاهر و موجبات ادعيهء صالحه دولت قاهره را در ضمن آن تقليد و تفويض متزايد و متضاعف ، ازين جهت واجب گشت بتجديد ذكر آن تقليد اين مثال فرمودن و قضاء آن مواضع كه مفصل شد بتازگى بر وى مقرر گردانيدن تا چنان كه از وفور علم و كمال عفت و حسن سيرت او معهودست و معلوم در اعتناق اين مهمّ دينى كه امانتى\r\n\r\n","description":"","footnote":"","page_name":" 32 ","page_number":48},
  {"content":"\r\n\r\nبزرگ است و متقلد آن مسؤل خواهد بود از دقيق و جليل و كثير و قليل آن‌كه تقديم كرده باشد و بر امضاء آن اقدام نموده  يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً  متيقظ و محتاط باشد و نصوص قرآن مجيد و اخبار سيد المرسلين را صلوات اللّه عليه و سلم در فصل خصومات و استماع دعاوى و تعديل شهود مقتدى سازد و آثار ائمهء سلف را رضوان اللّه عليهم تتبع كند تا از سهو و زلّت مصون و محروس باشد ، نوّاب و معتمدان ديوان رفيع جلالى ملكى افراسيابى ادام اللّه رفعته و عزّهم بر احترام و توقير و تبجيل عمدة الدين متوفّر باشند و در تعظيم مجلس قضا و تمشيت امور دينى و تنفيذ احكام شرعى بأقصى الامكان برسند و اگر بخلاف اين مثال ديگرى عرض كنند حكم آن بر پوشيدگى نهند و هرچه تا اين غايت برسم نايب عمدة الدين ركن الاسلام بوده است از قضا و توليت اوقاف كه از قديم باسم اسلاف او بوده است و در توليت ايشان مىرفته و ازيشان بوى تحويل شده و سوابق امثله مصداق آنست بر وى مقرّر دارند و اجازت نيست كه از ديوان اوقاف ممالك حرسها اللّه در آن مداخلتى كنند و با نايب عمدة الدين ازين جهت بقليل و كثير خطابى رانند . جماعت اعيان و معتبران و مشايخ و رعاياء آن مواضع اعزّهم اللّه بر حكم فرمان مىروند و در خصومات و مهمات شرعى رجوع با جانب عمدة الدين مىكنند و حرمت مجلس قضا هرچه موفورتر شناسند ، ان شاء اللّه تعالى .\r\n\r\n9 - تفويض تدريس چند مدرسه در بلخ\r\nاساس دولت و قاعدهء ملك بر مراقبت جانب ايزد سبحانه و تعالى نهادن و اعلاء اعلام دين و احياء معالم و مراسم شرع مقدّم مهمات گردانيدن و بر توقير و تبجيل سادات و علماء كه ورثهء انبيااند و خزنهء علوم شريعت و هداة و مرشدان مسالك و مناهج سنت توفّر نمودن و باشادت درجات و انالت طلبات و اعداد اسباب فراغ دل ايشان اهتمام فرمودن مثمر ثبات دولت و موجب دوام نظام شمل ملك باشد ، و چون از شجرهء نبوّت و دوحهء رسالت شاخى يافته شود از فيض الهى بهرهء لطف مستوفى يافته\r\n\r\n","description":"","footnote":"","page_name":" 33 ","page_number":49},
  {"content":"\r\n\r\nو بحلى و حلل ازهار و انوار علوم و آداب و لباب الألباب متحلى شده و بنفحات نسيم الطاف صنع ايزدى متعطر گشته كه فوايح و روايح آن باصناف خلايق جهان مىرسد و هركس بر اندازهء فطنت و ادراك بصيرت و قريحت از آن نصيب مىيابد و آن را وسيلت و ذريعت فوز و نجات   يَوْمَ لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ   مىسازد و از ظلام مهاوى ضلال در اضواء و انوار هدى و تقوى مىآيد و حرص بر اكتساب حطام دنياوى كه از جملهء مغارم است باجتهاد در احراز مغانم دينى از تعبد و طاعت ايزد تبارك و تعالى كه سبب خلق و ايجاد مخلوقات و موجودات آنست ، كما قال اللّه عز من قائل :  وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  ، بذل مىكنند ، اعزاز و اجلال چنين دوحهء رسالت و ثمرهء شجرهء نبوت بر كافهء خلايق واجب و متعين باشد ، و بر ما كه عالم شرقا و غربا ، برّا و بحرا بحول و قوّت ايزد تعالى و تقدّس در تحت اوامر و نواهى ماست حتم مقضى ، و اين مآثر و مقدّمات از صفات ذات امير سيد ظهير الدّين ادام اللّه تأييده است كه با شرف انتماء و اعتزاء منصب نبوّت و اعتلاء و ارتقاء بر مراتب عزّ رسالت و انتظام در عقد آل ياسين كه و ليس و راه مرقى لراق و لا للسرف بعده من باق در استجماع انواع آداب و علوم و استيعاب اصناف مناقب و فضايل از مشاهير اعيان گشتست و در عنفوان از مشايخ ائمه و علماء عصر گذشته و قصب سبق از همگنان ربوده ، و چنان كه در عهد خويش از علماء و سادات متقدم متأخرّست بر سادات علماء متأخّر فضيلت تقدّم يافتست و اسلاف او كه نقباء سادات و معتبران عهود خويش بوده‌اند از آباء و اجداد ما ملوك و سلاطين برّ و بحر روى زمين قدّس اللّه ارواحهم همواره باكرام و انعام اختصاص داشته‌اند و در مصالح دين و دولت محل اعتماد بوده ، و ظهير الدين كه از سلف صالح خلف صدق است و بخصال حميده متزيّن و در فنون علم متبحر و در غزارت علم بمنزلتى كه علماء و افاضل عالم از انوار علوم و فضايل او مقتبس‌اند و از بحار آداب او مغترف بهر وقت كه پيش تخت رسيدست و استسعاد شرف ملاحظت يافته از الفاظ و معانى مواعظ و زواجر آن بسمع مىرسانيدست كه بدان منزلت و رتبت خويش در خاطر و همت ما زيادت مىگردانيدست و در توقير و تبجيل او مىافزوده‌ايم و آنچه برسم اسلاف او\r\n\r\n","description":"","footnote":"","page_name":" 34 ","page_number":50},
  {"content":"\r\n\r\nبودست از نقابت سادات مازندران و توليت اوقاف مساجد و مشاهد و مدارس و عقد مجالس وعظ و منابرى كه ايشان داشته‌اند و ترتيب مصالح آن خيرات باهتمام او مفوّض گردانيده و آنچه او را موروث بوده است بر قاعدهء گذشته مسلم داشته اما چون اختيار او آن بود كه بجانب بلخ رود و بدان خطه مقام سازد و بافادت و استفادت و تدريس و تذكير كه در آن فوايد دين و دولتست مشغول باشد مثال داديم و ملتمس و مطلوب او مبذول فرموديم و مدرسهء تكشى و مدرسهء كوزه و مسجد سرسنگ و غير آن‌كه مثال متقدم بدان ناطقست و اين مثال تأكيد آن را نافذ باهتمام او منوط گردانيده تا بتدريس و افادت و وعظ خلق مشغول باشد و اقامت شرايط آن مهمات دينى چنان كه از كمال علم و ديانت و حس سيرت و عقيدت او معلوم و محقق است بجاى مىآورد و خطهء بلخ بحضور او متجمل و متبرّج مىباشد و از ديگر ديار و بقاع ممالك بشرف اين منقبت تفرّد يابند ، و ظهير الدّين در كنف رعايت و حريم اهتمام جانب امير اسفهسلاى برادرى اعزّى عماد الدينى امير خراسانى و فرزندى علاء الدينى بحرمت تمام و فراغ دل روزگار مىگذارد و علما و فقها و كافهء مسلمانان را از فوايد علمى نصيب مىدهد و دولت را دعاء خير حاصل مىآرد ، و درين وقت كه ظهير الدّين به حضرت سرخس پيش تخت ما برسيد و برحسب شرف منصب و فضيلت كمال علم كه بدان از اقران خويش سادات و علماء جهان متميز است مزيد تقريب و اكرام و تبجيل و احترام يافت و در رتبتى و منزلتى كه لايق حال و مناسب حسب و نسب او بود متمكن گشت و دعاء دولت گفت ، در موعظت و تنبيه و تحريض بر ابتغاء مرضات ايزد سبحانه و تعالى و اقتناء خيرات كه مستعقب دولت سرمدى و سعادت ابدى باشد ،  يَوْمَ لا تَمْلِكُ نَفْسٌ لِنَفْسٍ شَيْئاً وَ الْأَمْرُ يَوْمَئِذٍ لِلَّهِ  ، سخن راند و از مجلس ما بشرف اصغا مخصوص گشت و بزيادت حرمت و حسن نظر محظوظ و مجدود شد ، و چون مطالع و مقاطع فصول و كلمات او متضمن ذكر شكر و مشتمل بر نشر فضايل و خصال مرضى و آثار جميل جانب برادرى اعزّى عماد الدينى و فرزندى اعزّى علاء الدوله و الدينى حماهما اللّه بود و بكرّات و مرّات تقرير مىكرد از هر دو جانب حرسهما اللّه كه در آن ولايت افاضت عدل و بسط و انصاف و تخفيف و ترفيه خلق و تحصيل\r\n\r\n","description":"","footnote":"","page_name":" 35 ","page_number":51},
  {"content":"\r\n\r\nادعيهء صالحهء دولت را منتظم داشتن شمل مصالح ملك و دولت و اظهار آثار اخلاص در عبوديت و بسط نصفت بر چه جملتست و چه امارات پسنديده درين ابواب ظاهر مىدارند و چگونه دقايق نيك بندگى و نيكو خدمتى و صفاء طويّت بجاى آورده‌اند و از تقديم حسنات و بذل صدقات و استمداد ادعيهء صالحه از صلحا و عباد در ايام حركت رايات منصور بمباركى بر صوب عراق و قفول و وصول آن بطالع سعد و فيروزى بدار الملك خراسان بر چه ترتيب مىكرده ، و هرچند رأى ما را اين معنى از عقيدت صافى و خلوص در بندگى و محاسن شيم و عادات برادرى اعزّى و فرزندى اعزّى كه بتجارب دانسته‌ايم روشن و مبين است و آن را بتعريف و تقرير هرگز احتياج نبوده است و نيست اما چون بتازگى بتفصيل آن خصال ستوده و مساعى پسنديده و شواهد صدق بر عبوديت و كمال اخلاص در نگاه‌داشت دقايق خدمت و گزاردن شكر نعمت از الفاظ مهذّب ظهير الدين على رؤس الأشهاد استماع كرده آمد ما را اهتزاز و اعتداد تمام حاصل گشت و امداد محامد و آفرين فراوان آن‌جانب را متواصل شد اين مثال در حق ظهير الدين ادام اللّه تأييده بر سبيل تجديد فرموديم تا از جانب برادرى اعزّى و فرزندى اعزّى حماهما اللّه حسن رأى ما در باب او كه بهر وقت متضاعف مىگردد و لطف عاطفت و رأفت كه دربارهء او متزايد مىشود تصوّر كنند و از مزيد اقبال كه درين نوبت بر وى فرموديم و شرف زيادت قربت و اختصاص بغايت كه ارزانى داشتيم خبر يابند و او را از مجلس ما وديعت دانند و بوقت قدوم در احترام و اعزاز توقير او بيفزايند و هرچه باسم و رسم او فرموده شده است و مثال صادر گشته و اين مثال مجدّد و مؤكد آنست كه تدريس در مدرسهء تكشى و مدرسهء كوزه و مسجد سرسنگ و آنچه به اين مواضع منسوبست از اوقاف و غير آن ظهير الدين را مسلم دارند و نگذارند كه هيچ‌كس كائنا من كان با او در كار آن بقاع و اوقاف طريق مزاحمت و منازعت سپرد و همچنين عقد مجلس وعظ در مسجد سيم گران و مسجد زرگران و مدرسهء اتابكى و رباط ريسمان فروشان و تيمار داشت خزانهء كتب درين رباط بوى بازگذارند و او را مستخلص گردانند و در مسجد جامع شهر موضعى كه مناظره را معهودست و پسنديدهء ظهير الدين امام -\r\n\r\n","description":"","footnote":"","page_name":" 36 ","page_number":52},
  {"content":"\r\n\r\nالشرق باشد بوى دهند و كافهء علما و فقها از جهت اجلال و توقير ظهير الدين در مواسم مناظره آنجا حاضر شوند و شرط مساعدت اقامت كنند و فقها و متصلان ظهير الدين را محترم و مكرّم دارند و على الخصوص رباط ريسمان‌فروشان و ترتيب مصالح آن‌چنان كه از جانب محروسى صاحبى اجلى سيدى عالمى عادلى ناصر الدّينى دام محروسا نبشته آمد و باهتمام ظهير الدين مفوّض گردانيده بر وى مقرّر گردانند و رخصت ندهند كه از هيچ جانب در آن بىرضاء ظهير الدين امام الشرق شروعى باشد تا خزانهء كتب را بحضور ائمه و معتبران ديوان برادرى اعزّى ادام اللّه تمكينهم عرض دهند و تفصيل مهذّب منقح كنند و بخازنى امين سديد شايسته سپارند تا تيمار آن مىدارد و اثر جميل مىنمايد از جانب فرزندى اعزّى حرسه اللّه در تنفيذ حكم فرمان متابعت تمام كنند و در احترام و اكرام ظهير الدين تاج الاسلام بأقصى الامكان برسند و همهء اسباب دل‌فارغى او بسازند و قاعدهء حرمت و تمكين او ممهد گردانند و دواعى خلل از كار او زايل كنند و جملگى دقايق عزيز داشت در حق او بجاى آرند و شكرى را كه از آن‌جانب مىگويند مستدام مىدارند و آن را در مجلس ما موقعى لطيف شناسند و در امتثال مثال به همه غايتى برسند و [ در 
  ] احراز مراضى ظهير الدين و ادامت موادّ شكر او بمجلس ما تقرّب جويند و هرچه از لوازم كار اوست بوى بازگذارند و رضاء او بهمهء معانى حاصل دارند . نوّاب فرزند اعزّ كريمه متعنا اللّه به طول بقائها حكم فرمان را بانقياد تلقى كنند و فراغ دل ظهير الدين جويند و از استزادت او محترز باشند ، كافهء اعيان و مشاهير شهر ادام اللّه عزّهم مقدم ظهير الدين امام الشرق را ادام الله تأييده عزيز دارند و ايّام مقام او مغتنم شمرند و اعادت او بدان خطه از عوايد عواطف و لطايف عوارف مجلس ما شناسند و اگر بر خلاف اين مثال عرض كنند حكم آن بر پوشيدگى نهند و بر كار نگيرند بىاستطلاع رأى ما ان شاء اللّه تعالى .\r\n\r\n10 - تقليد خطابت سرخس\r\nاجلال و اعزاز ائمه و علما كه خزنهء علوم دين و حفظهء قواعد شرع‌اند از دواعى ثبات دولت و موجبات نظام شمل مملكت باشد و بدين وسيلت و ذريعت مرضات ايزد\r\n\r\n","description":"","footnote":"","page_name":" 37 ","page_number":53},
  {"content":"\r\n\r\nسبحانه و تعالى كه سبب حصول سعادت ابدى است حاصل آيد و چون همواره همت ما بر تمهيد اساس امور دينى و تبجيل و توقير اكابر و ائمهء دين مقصورست و نظام و مناظم كارهاى ملك دنيا از نتايج ترتيب اعمال دينى دانيم هر روز آثار الطاف ايزدى بر صفحات دولت ما ظاهرتر و لايح‌ترست و امداد فضل او تبارك و تعالى متوالىتر و متواصلتر و هو المشكور على مواهبه البادية الظاهرة و صنايعه المتوالية المتظاهرة ، و پوشيده نيست كه امام اشرف زاهد پدر ضياء الدين شيخ الاسلام ابو محمد الفضل بن ابراهيم الزيادى ادام اللّه تأييده بقيهء اكابر ائمهء جهانست و دولت را ببقاء دعاء او استناد و اعتضاد و اهل سنت را بروزگار متبرك او اعتداد و استعداد بر قضيت اين حال خواهيم كه مهارت دينى سرخس كه مقام و موطن اوست به نظر اهتمام او متحلى باشد و مصالح دنياوى بيمن استشارت او منتظم درين باب پيش ازين امثلهء فرموديم و بتقديم آنچه مناسب اين معانى باشد اشارت كرده و فرمان داده ، درين وقت رأى ما چنان ديد كه خطابت در آن بقعهء مبارك و تدريس و تذكير بر منابر مسجد جامع سرخس باسم و رسم ضياء الدين فرموديم تا ترتيب آن كار چنان كه بايد مىكند و دولت قاهره را ثبتها الله ادعيهء صالحه مىگويد و در ارشاد و هدايت مسلمانان و تنبيه و اصلاح ايشان بمواعظ و زواجر و حض و تحريض هر آنچه مورث و معقب فوز و نجات باشد توفيق مىيابد و بعضى ايام جمعات فرزند خويش را كه حال او در غزارت علم و كمال تقوى معلومست مستخلف و مستناب گرداند و نيابت بر وى تقرير كند موّصى بقيام شرايط آن در اوقات چنان كه ازو ديدست و بر آن ترتيب يافته بايد كه خاص و عام در متابعت و مطاوعت ضياء الدّين شيخ الاسلام متفق و موافق باشند و ايام حضور و مقام او را از جسايم غنايم دينى و دنياوى شمرند و در دعاء دولت بيفزايند ان شاء الله تعالى .\r\n\r\n11 - تقليد ايالت ولايت\r\nرايت دولت ما كه بتأييد و نصرت ايزد سبحانه و تعالى هميشه مؤيد و منصور است و امارات و براهيين مزيد فيض الطاف صنع او جلت قدرته و علت كلمته كه بهر وقت بر اطراف و حواشى روزگار همايون ما ظاهرتر مىگردد و امداد آلاء و نعماء در اعزاز\r\n\r\n","description":"","footnote":"","page_name":" 38 ","page_number":54},
  {"content":"\r\n\r\nو اذلال اولياء و اعداء ما متظاهرتر مىشود از آن دانسته مىآيد كه همواره همت بر ابتغاء مرضات او عزّ و علا مقصور داريم و اعتصام در حال هر حركت و مقام و طلب هر مقصود و مرام بحول و قوّت او كنيم و در استنجاح آمال و امانى دوجهانى مدد از فضل عميم و صنع لطيف او خواهيم و معطى و منعم و مكافى و مجازى بر حسنات و سيئات او را دانيم و استبقاء دولت و استدامت آن از نتايج و ثمرات مواظبت بر شكر و حمد او تبارك و تعالى شناسيم ، و شكر نعمت ايزدى را طرايقست و ابواب ، نيكوترين آن رعايت حقوقست كه اساس دولت بدان ممهد ماند و عرصهء ملك از آن اتساع گيرد و اسباب پادشاهى و رايات جهاندارى بدان ساخته و افراخته باشد . و پوشيده نيست كه امير اسفهسلار اجل فرزند اعزّ ابو بكر بن عماد الدين را ادام اللّه تأييدهما در دولت قاهره چه وسايل و سوابق ذمم و حقوقست كه اهمال رعايت آن جايز داشته نيايد و از اين جهت همواره او را به نظر لطف عاطفت و رأفت مخصوص داشته‌ايم و رتبت و منزلت از مراتب و منازل اقران او كه اولياء دولتند بر گذشته و شرف ادراج در عداد اعزّهء اولاد كرامت كرده و پيوسته جناح عواطف ما بر احوال او حاضرا و غائبا مبسوط بوده است و مقصود او از عوارف ما بنجاح موصول ، و اگر پيش ازين بسبب اشفاق شامل كه در حق او باشد و عنايت كامل كه در باب او داريم عتابى فرموديم و از جهت ظلامات رعايا خطابى مىرفت غرض از آن اقامت مراسم عدل بود كه جهاندار از آفريدگار بدان مأمورست حيث قال عزّ من قائل :  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى  ، و ديگرجاى مىگويد :  وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ  ، و نيز مىخواستيم كه او را ازين تبعات تمحيصى حاصل آيد و ذكر جميل منتشر گردد اكنون اين حفاوت و شفقت كه بر فرزند اعزّ علاء الدوله و الدّين بود از سر تازه گشت و معوّل و اعتماد بر خصال حميد و شيم مرضى و كمال فطنت و حسن طريقت او در التزام مناهج عبوديت مضاعف شد و محلّ و درجهء او از آنچه معهود بود ترقى گرفت و على مرور الأيام نصيب او از انعام در تزايد خواهد بود و مكان و مقام او پيش تخت در ارتقاء و اعتلاء و هرچه پيش ازين باسم او فرموده‌ايم و بوى تعلق داشتست از اقطاع و ايجاب بر موجب مشروع\r\n\r\n","description":"","footnote":"","page_name":" 39 ","page_number":55},
  {"content":"\r\n\r\nديوان حماه الله آن اسباب و املاك بر وفق حجت و قباله برقرار متقدّم او را مسلم و بر وى مقرّرست و همهء تعرّضها از آن زايل و منقطع و اين مثال صادر گشت تا از همهء جوانب ترك و تازيك و دور و نزديك حسن رأى ما بتازگى در حق فرزند اعزّ تصور كنند و بر كيفيت معتقدى كه بغايت صفا در حق او هست در دست وكلا و معتمدان او مقرّر دارند و علايق منازعت و مزاحمت از آن بريده گردانند و حرمت ايشان زيادت از گذشته دارند و دانند و از حكم فرمان نگذرند و از استزادت نوّاب آن ديوان بپرهيزند و شكر ايشان مغتنم شمرند و بمراجعت حاجت نيارند ان شاء الله تعالى .\r\n\r\n12 - تفويض رياست سرخس\r\nدوام دولت و نظام شمل مملكت از ثمرات و نتايج عدلست و جهاندار و فرمان دهنده را مرضات ايزد تبارك و تعالى كه سبب فوز و نجاتست بوسيله و ذريعهء افاضت عدل حاصل آيد و هرچند همواره تا نوبت جهاندارى و پادشاهى عالم شرقا و غربا ، برّا و بحرا بفضل عميم آفريدگار عز و علا بما رسيدست همت بر عدل و احسان با كافهء خلايق مقصور داشته‌ايم و جملگى جهانيانرا كه ودايع آفريننده‌اند على العموم و الشمول در ظل عاطفت و رأفت آورده على الخصوص رعاياء سرخس را رعاهم الله بمزيد عنايت و رعايت اختصاص فرموده‌ايم و ايشانرا با آنكه از ايزد سبحانه تعالى وديعتند همچون ديگر رعايا از خداوند خاتون سعيد قدس الله روحها وديعت و يادگار شناخته و بدعاء ايشان تقرّب نموده و سايهء عدل شامل و عنايت كامل بر احوال ايشان مبسوط و ممدود گردانيده و از اين جهت خواهيم كه رئيس و مقدم متبوع ايشان آن‌كس كه باشد انتساب بخاندان قديم دارد و در ممارست و ملابست كارهاى خطير مهذّب و مجرّب گشته باشد و حلوّ و مرّ ايام چشيده و رخاء و شدّت و راحت و مشقت روزگار ديده و كشيده و عهد شباب در مختلفات احوال گذرانيده و بحدّ كهولت رسانيده . و اين مقدّمات بعضى از صفات ذات نجم الدين رئيس الشرق ادام الله تمكينه است كه ريعان عمر در خدمت دولت ما انفاق كردست و مباشر و ملابس جلايل امور و معظمات اشغال بوده و در هر يك از آن امارات حميد نموده و آثار مساعى جميل ظاهر گردانيده برحسب اين سوابق\r\n\r\n","description":"","footnote":"","page_name":" 40 ","page_number":56},
  {"content":"\r\n\r\nو قضيت اين مقدّمات رأى چنان ديديم بعد از استخارت رياست سرخس و مضافات آن او را فرموديم و او را متقلد و متكفل آن شغل جسيم كه همواره برسم اعيان و مشاهير دولت بودست گردانيديم و مىفرمائيم تا نجم الدين بفراغ دل و انشراح صدر و اتساع امل معانق و ملابس آن رياست گردد و بشرايط آن چنان كه از شهامت و حصافت او معهود و منتظرست قيام مىنمايد و بر احترام و توقير و اكرام ائمه و علما و مشايخ و اعيان آن خطه متوفّر باشد و حقوق و ذمم همگنان بر مقادير درجات و مراتب طبقات مرعى و مقضى دارد و تقديم هرچه بتخفيف كافهء رعايا پيوندد و متضمن دل‌فارغى و آسايش ايشان نمايد از لوازم داند و در ازاحت رنج اقويا از ضعفا و ازالت تحكم اغنيا بر فقرا مبالغت كند و نگذارد كه از جهت مجتازان و گزيدگان حشم و متجنده و ارباب حوالات ديوانى بعوارض و علف با آن رعايا خطاب رود و چنان سازد كه ايشان از تمهيد رسوم محدثه و تعرّض محالات مصون و محروس باشند و در كنف امن و عدل روزگار مىگذرانند و دولت را دعاء خير مىگويند بتوفيق الله و حسن تيسيره ، فرمان چنانست كه اعيان و معتبران و منظوران سرخس از ائمه و قضاة و سادات و مشايخ ادام الله عزّهم مقدم نجم الدّين را باعزاز و اجلال مقابل كنند و بر تبجيل و توقير او توفّر نمايند و رئيس و مقدّم او را دانند و در مصالح و مهمات رجوع با سراى رياست كنند و از صواب‌ديد نجم الدّين نگذرند و حرمت نايب او موفور دارند و مرجع خويش در كارهاى ديوانى به او كنند ، و امير رئيس اجل بهاء الدين افتخار خراسان در مساعدت و موافقت نجم الدين كه صاحب ديوان عملست بأقصى الامكان برسد و در تمشيت اعمال ديوانى بر سنن مصلحت هر دو مساعد و معاضد باشند و بر جادّهء صواب و صلاح متمشى مىگردد و فراغ خاطر و آسايش رعايا از ضمن آن پديد مىآيد ، و مىفرمائيم تا نايب ديوان شحنگى دام تأييده كارها باستصواب نايب نجم الدين گذارد و باتّفاق مصالح رعايا نگاه مى دارند و دولت را ادعيهء صالحه حاصل مىآرند و از همهء جوانب ترك و تازيك فرمان را بانقياد تلقى كنند و قاعدهء حرمت دار الرياسه كه هميشه از رؤسا بمزيد حرمت و مكنت از ديگر رؤساء بلاد ممالك ممتاز بوده‌اند ممهد گردانند و شرايط اين شغل\r\n\r\n","description":"","footnote":"","page_name":" 41 ","page_number":57},
  {"content":"\r\n\r\nرياست بجملگى بنيابت نجم الدين بازگذارند و مرسوم و رسوم آن برقرار معهود مسلم و مهنا دارند ان شاء الله تعالى .\r\n\r\n13 - نيابت ايالت شهر رى\r\nچون اساس دولت و بنياد مملكت بر افاضت عدلست و استدامت و استزادت نعمت ايزد تعالى باقامت شرايط شكر توان كردن و ثبات دولت و مزيد نعمت ايزدى بدين دو واسطه حاصل مىگردد اين هر دو معنى را مقدّمه و عمدهء جهاندارى ساختن و بدين وسيلت و ذريعت تنجح حصول آمال و مطالب جستن از ثمرات فطنت و امارات سعادت باشد و توفيقى كه آفريدگار عزّ و علا درين باب كرامت كند و هدايتى كه بفضل عميم و صنع لطيف خويش ميسر گرداند هم نعمتى ديگر باشد مضاف با سوابق نعم و سوالف عوارف او تبارك و تعالى كه امداد آن را انقطاع و انصرام نيست و فيض آن كافهء خلايق را شاملست و هرچه در كونين موجودست از صنع لطيف او برحسب استعداد مخصوص بهرهء جودست ، و هو عز شأنه و بهر سلطانه على العلات مشكور و لجميع الحاجات فى الحالات مسؤل و مأمول ، و به حكم آنكه مقدّمات براى ما روشن گشتست و از كشف غطاء حاصل آمده همواره اين طريقت را ملتزم باشيم و خواهيم كه بر هرچه اوامر و نواهى ما را بر آن مضائى و نفاذى بود و هر كجا كه در رياست و حكم فرمان مااند آثار عدل و انصاف ظاهر مىگردد و رعايا در مهاد امن و كنف سلامت آسايش مىيابند و ايالت ما زيردستان را وقايت شود از صدمات بغى و عدوان و سطوت ظلم و طغيان چه محقق و مصور گشتست كه مصانع و مصارف و مصارع و درجات و دركات عدل و ظلم و احسان و اساءت در باب مجازات از حضرت الهى چگونه خواهد بود و جزاء و سزاى هركس از شريف و وضيع و مأمور و امير و صغير و كبير بر چه جملت خواهند فرمود و مساقّ اين مقدمه بدانست كه اگر چه سالهاست تا ولايت رى بنام ماست و بوصايت و فرمان خداوند عالم سلطان سعيد محمد قدس الله روحهه بميراث بما رسيده است و خدايگان جهان سلطان اعظم پادشاه بنى آدم سنجر خلد الله ملكه تشريف تقرير آن فرموده و انعام و تفويض ارزانى داشته\r\n\r\n","description":"","footnote":"","page_name":" 42 ","page_number":58},
  {"content":"\r\n\r\nدرين وقت خداوند عالم سلطان معظم شهنشاه اعظم غياث الدنيا و الدين مسعود اعز الله انصاره و ضاعف اقتداره بتجديد تفويض او اين ولايت فرمود و انعام تنفيذ حكم ما بر آن كرامت كرد به حكم ما را معلوم شدست كه رعاياء اين شهر و ولايت در ايام متقدّم بمقاسات انواع مشاق و صنوف مؤن و ضروب شدايد و فوادح مطالبات منكوب و مبتلى بوده‌اند و از مذاق حلاوت عدل و شفقت فطام كلى داشته تدارك حال ايشان بعواطف و احسان جسيم مفترض دانستيم بازالت دست ظلم و ازاحت و تنحيت رسوم و سمات محدثات كه بريشان ضربت لازب كرده بودند واجب و متعين مىشناختيم استخارت كرديم و از حق تعالى توفيق خواستيم و نيابت ايالت شهر رى و ولايت بامير اسفهسلار اجل كبير عالم مؤيّد مظفر عادل برادر ضياء الدوله و الدين نصرة الاسلام و المسلمين ابو الفتح يوسف بن خوارزمشاه ادام الله تأييده كه شرف نسب و حسب و حقوق او در دولت قاهره موروث و مكتسب پوشيده نيست و مساعى و مقامات او در مصالح ملك حرسها الله مذكور و مشهور است تفويض فرموديم و او را وصايت كرديم تا چنان كه از اصابت رأى و كمال حصافت و حسن سيرت و دهاء و ذكاء او معهود و مألوفست و از تديّن و تدبّر و تيقظ و وقوف او بر دقايق كارهاى بزرگ كه از نظر فكرت و اوهام ديگران محجوب و مختفى باشد و پيش رأى صائب او متجلى و روشن معتاد و متعارف گشته شده است ترتيب ضبط شهر و ولايت بواجبى پيش گيرد و تعرّض ظالمان از مظلومان و تطاول اقويا از ضعفا به كلى زايل و منقطع گرداند و بر احترام اعيان و مشاهير آن سادات و قضاة و ائمه و صلحا و اتقيا و مشايخ متوفّر باشد و در مصالح شهر و ولايت و معظمات خطوب و قرارات نوّاب را بگويد تا با ايشان مشورت كنند و ترتيب آن بصواب‌ديد و مطابقت و موافقت ايشان كنند و در قمع و قهر مفسدان و متعديان و لصوص و قطاع الطريق بهمهء غايتها برسد و اقامت حدود كه متضمن صلاح مسلمانان باشد بعد از تأمّل و استشارت قضاة و ائمه و معتبران از لوازم شرعى و دواعى نظام شمل مصالح دين و دنيا داند ، فقال الله تعالى :  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ \r\n\r\n","description":"","footnote":"","page_name":" 43 ","page_number":59},
  {"content":"\r\n\r\n وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ  ، و ايمن داشتن راهها و تحصيل فراغ دل تجار و مجهزان و مجتازان و غربا از لوازم شناسد و هرچه ممكن گردد از مبالغت و محافظت درين باب تقديم كنند و عسس گماشتن در شهر بهر موضع كه مظنهء عيث و فساد باشد و مردان شهم متيقظ مرتّب گردانيدن از واجبات شمرد چنان كه از وقت آنكه مسلمانان در مساجد از جماعت نماز فارغ شوند تا بوقت انفجار صبح بازارها و محلتها محفوظ و مضبوط باشد و عوادى فساد و لصوص منقطع و منحسم ، در شهر منادى فرستد تا در كار اسعار كه خاص و عام و غريب و شهرى را بدان احتياج باشد احتياط تمام كنند و بأغراض خويش غلاء اسعار مأكولات نجويند و تعديل مكاييل و موازين از مفترضات دانند فقال الله تعالى :  وَ زِنُوا بِالْقِسْطاسِ الْمُسْتَقِيمِ  ، و در جملگى احوال مراقبت جانب ايزدى را شعار و دثار سازند ، و متيقن باشد كه بر هرچه كند از خير و شر مثاب و معاقب خواهد بود و بجواب و سؤال از نقير و قمطمير مخاطب و مسؤل ، و تقويت كارهاى دينى و تمشيت قضايا و احكام شرعى عين فرض داند تا اموال مسلمانان و حقوق ارامل و ايتام ضايع و مستهلك نگردد و از اغنيا بر فقرا و از متجنده بر رعايا حيف نرود و ادعيهء صالحه دولت را حاصل و متواصل باشد ، سبيل اعيان و معتبران شهر و نواحى از امرا و سادات و قضاة و ائمه و اصناف و متجنده و رؤسا و مشايخ رعايا كثرهم الله آنست كه در هرچه تعلق بشحنگى دارد رجوع با ديوان و در سراى نواب امير اسفهسلارى ضياء الدوله و الدينى ادام الله تأييده كنند و نايب ما را در ايالت و ولايت رى ضياء الدوله و الدين را دانند و بر تبجيل و تمكين نوّاب او متوفّر باشند و در مصالح از صواب‌ديد ايشان عدول ننمايند و سپاهيان ولابت و معروفان متجنده در هر مهمى كه حادث شود متابع و منقاد برادر ضياء الدوله و الدين باشند و از آنچه او مصلحت بيند در مهمات ملك و دولت و متمرّدان و متعديان ترتيب كند بنگردند و رضاء او مقرون رضاء ما باشد و حاجات و ملتمسات خويش بواسطهء او بمجلس و ديوان ما برمىدارند و كافهء رعاياء شهر و ولايت رعاهم الله گماشتگان او را ممكن و محترم دارند و مرسومات شحنگى برقرار متقدّم از وجوه معتاد مهنا مىرسانند و دولت را\r\n\r\n","description":"","footnote":"","page_name":" 44 ","page_number":60},
  {"content":"\r\n\r\nدعاى خير مىگويند ان شاء اللّه تعالى .\r\n\r\n14 - تفويض قضاء گلپايگان\r\nقضا و حكومت بزرگتر شغلى است از اشغال دينى و نازكتر عملى است از اعمال شرعى و ترتيب آن كردن و تيمار داشت آن بمستحقى از ائمهء دين و علماء شريعت تفويض فرمودن از فرايض باشد و قاضى امام اجل مجد الدّين محمد ادام الله تأييده استحقاق اين تفويض دارد كه در ورع و علم از اقران خويش مميزست و همتا ندارد و بخصال حميده متحلى و موصوف ، به حكم اين حال قضا و حكومت گلپايگان بوى تفويض گردانيده شد و بعد از استخارت اين مهمّ دينى باهتمام او كرده آمد تا چنان كه از وفور علم و كمال و سداد طريقت او معهودست و مألوف آن كار را بواجبى اعتناق كند و جانب ايزد عزّ اسمه در همهء احوال مراقبت نمايد و از آن روز بزرگ كه داور آفريدگار باشد انديشه كند و در هر داورى كه خصمان پيش او رانند متيقظ و متأمل باشد و قطع و فصل آن بنصّ قرآن مجيد كلام ربّ العزّة و اخبار سيد المرسلين صلوات اللّه عليم الله اجمعين و آثار و كتب خلفاء دين و طريقت امام المسلمين ابو حنيفه نعمان بن ثابت رضوان الله عليه [ كند 
  ] تا در هر كار شرعى كه گذارد از تبعات طعن اين جهانى مصون و محروس باشد و خصمانى را كه بمجلس حكم حاضر آيند در لفظ و لحظ متساوى دارد و از التفاتى كه موهم عنايتى زيادت تواند بود محترز باشد و بشرايط اين امانت بزرگ كه در گردن او كرده شد و در عرصات روز بزرگ از آن مسؤل خواهد بود و بدانچه كرده باشد از نيك و بد مثاب و معاقب بواجبى قيام نمايد تا ما را و خويشتن را در هر دو سراى ثناى جميل و ثواب جزيل حاصل گرداند و لله سبحانه و تعالى العصمة و التوفيق .\r\nرئيس و مشايخ و رعايا بايد كه قاضى و حاكم خويش مجد الدّين را دانند و در مهمات شرعيات رجوع با او كنند و در هر داورى كه افتد بمجلس او روند و از اشارت و صواب‌ديد او نگذرند و بر توقير و تمكين و احترام و اكرام او متوفّر باشند و رضاء او جويند ، نايب شحنه بايد كه در تمهيد قاعدهء حرمت او مبالغت نمايد و آنچه بزيادت\r\n\r\n","description":"","footnote":"","page_name":" 45 ","page_number":61},
  {"content":"\r\n\r\nرونق و طراوت مصالح دينى و مهمات شرعى و تنفيذ قضاياء مجلس حكم بازگردد جدّى تمام كند و در تحصيل فراغ دل مجد الدّين كوشد و شكر و شكايت او را اثرى هرچه تمامتر شناسد و بمعاودت نوشتن درين باب و فرمودن حاجت نيارد ان شاء اللّه تعالى .\r\n\r\n15 - تقليد نيابت ديوان استيفا بمرو\r\nچون خطهء مرو مستقرّ سرير ملك و مركز رايت دولت و مهبط وفود تأييد و نصرت است بر خاندان سلجوقى التفات خاطر بمنتظم داشتن مصالح آن طرف زيادت از آن باشد كه بديگر اطراف ممالك و همواره رعايا و زيردستان آن خطه على قرب المسافة و بعدها در نظر همت و ظل رأفت ما باشند و هر مهمى كه آنجا باشد به كسانى تفويض فرمائيم كه از ثقات و كفاة ديوان كه بر اقران و اكفا فضيلت تقدّم دارند و منقبت سبق و در ملابست جلايل امور امارات ستوده نموده باشد و در تضاعيف تصاريف روزگار مجرّب و مهذّب شده و بر دقايق امور معاملات وقوف تمام يافته و بر محكّ اختيار پسنديده عيار آمده ، و اجلّ عالم زين الدين ابو العلاء صاعد بن الحسين المستوفى از سالها باز بفرمان ما متقلد استيفاء آن ولايت بوده است آن شغل بعد از استخاره و اختيار باهتمام او منوط كرديم و اعتماد در آن كار بر شهامت و غنا و كفايت و حسن سيرت و كاردانى و كوتاه‌دستى او مقصور گردانيده كه در هر يك از اين خصال حميده و آثار مرضى كه او مستجمع آنست باتّفاق اقران انگشت‌نماى جهانست و بر دولت آن سوابق حدود تمهيد كردست كه نطاق رعايت از آن قاصر مىآيد ، و هر انعام و اكرام كه در باب او فرموده مىشود از كنه آنچه او مستحقّ آنست منقاصر مىنمايد و آثار معجزات منظوم و منثور او كه در ذكر مفاخر دولت منتشر كردست و دفاتر بدان متحلى گردانيده مخلد و مؤبّد خواهد ماند و آن حقى باشد كه زخارف دنياوى در مقابل آن نيايد وسيلتى كه هرگز مواد ذمم آن منقطع نگردد ، و پيوسته آن شغل استيفا در تيمار داشت نوّاب او بودست و زين الدين ادام اللّه تأييده ملتزم خدمت و معتنق شغلى نازكترين از اشغال و اعمال به حضرت ، و به حكم آنكه هر وقت بسمع ما مىرسيد\r\n\r\n","description":"","footnote":"","page_name":" 46 ","page_number":62},
  {"content":"\r\n\r\nكه كارهاى معاملتى مرو نه بر آن قاعده مىرود كه فرموديم و حسابهاى اسباب خاص در غيبت زين الدّين دام تمكينه نه چنان مىپردازند كه پسنديدهء ديوان باشد و متضمن دل‌فارغى رعايا و زيردستان و اين معنى از تقرير زين الدّين محقق و روشن گشت فرموديم تا زين الدّين ادام اللّه تمكينه بذات خويش بسر آن كار رود و بضبط آن مشغول گردد هرچند كه درگاه و ديوان از حليت حضور او عاطل مىماند و شغل نازك بسبب غيبت او معطل و مهمل مىباشد آن مصلحت بر ديگر مصالح برگزيديم و استيفاء جملگى خطهء مرو از شهر و رستا و نواحى و ضرائب قصبه از ملكى و غير آن بتازگى باهتمام او مفوّض گردانيديم بنيابت ديوان استيفاء حضرت حماه اللّه از استقبال معاملات و ارتفاعات سنهء ثلث و اربعين ، و اجازت داديم تا بفراغ دل و فسحت امل بسر آن كار رود و ترتيب ضبط محاسبات اسباب خاص قديم و حديث پيش گيرد بدين تفصيل ، و بهر موضعى نايبى سديد شهم متهدى فرستد تا معاملات و ارتفاعات را بقلم مضبوط گرداند و در آن طريق راستى و امانت سپرد و هيچ چيز از قلم فرونگذارد و محاسبات روشن گرداند تا بوقت خويش مهذّب و منقح بديوان مىفرستد و كيفيت آن تقرير مىكند ، و مىفرمائيم تا زين الدّين ادام اللّه تأييده حساب بقاياء خراج و ابواب المال كه در وجه ارزاق سادات كثرهم اللّه است و همچنين وجوه معايش و ادرارات ديگر مستحقان روشن گرداند و نصيب هر مستحق بقلم مفروز مىكند تا مىرسانند و معتمدى را برگمارد تا بمعرفت او بمصبّ وجوب مىرسد و اگر چيزى از وجوه خراج و ابواب المال بجاى ديگر خرج كرده باشند تلافى آن بكند و بقرار اوّل بازآرد و در وجه ارزاق مستحقان نهد همچنان كه بوده است ، و مالى را كه بتازگى ببايست داد و معروفان متقبل آن گشته‌اند حال بداند و دخل و خرج در قلم گيرد و حسابهاى گذشته به احتياط بازبيند و اگر چيزى از قلم فرو شده باشد و يا خيانتى رفته تدارك آن واجب و متعين شناسد ، فرمان چنانست كه همهء نوّاب بر احترام و اعزاز و اكرام زين الدين ادام اللّه تمكينه متوفّر باشند و مستوفى معاملات اين جمله كه مفصل شد او را دانند و اسباب تمكين نوّاب او ساخته دارند و جماعت نايبان ديوان اشراف حرسهم اللّه نسخت رفع ارتفاعات و مستخرجات\r\n\r\n","description":"","footnote":"","page_name":" 47 ","page_number":63},
  {"content":"\r\n\r\nاموال پيش او برند تا در آن تأمل مىكند و آن را بعد از مطالعت بواجب بر كار مىگيرد نوّاب امير اسفهسلارى ادام اللّه تأييدهم در تمهيد قواعد حرمت زين الدّين مبالغت نمايند و هرچه بتمشيت كار و مزيد رونق و طراوت شغل او پيوندد تقديم كنند و از سراى رياست حماه اللّه هر مساعدت و موافقت كه ممكن گردد بجاى آرند و هر توجيه و قسمت ناگزير كه افتد در قلم نايب او دارند و اعتماد بر آن دانند ، كافهء وكلا و عمال و متصرّفان اسباب معاملات و زعما و رعايا و بزرگان رعاهم اللّه نايب مستوفى زين الدين را دانند و مرسومى كه فرموده شدست و حجت ديوان بدان ناطقست مهنا مىرسانند و هيچ‌چيز قاصر نگردانند ، اجل عالم امين مهذّب ناصح الدّين ادام اللّه تأييده در تنفيذ حكم فرمان بأقصى الامكان برسد و تشييد مبانى مكنت و مزيد حرمت زين الدين بجاى آرد و معوّل بر قلم او داند و تحصيل فراغ دل و ابتغاء رضاء او متعين شناسد و اثر امتثال لايح و ظاهر دارد ، ان شاء اللّه تعالى\r\n\r\n16 - تفويض نيابت وزارت ديوان طغرا\r\nجهان‌دارى و پادشاهى را مدارج و مناهجست و دين و دولت را مراتب و قواعد و چون در انتهاج آن مناهج و تشييد و تمهيد آن قواعد تأمّلى بواجب رود و اطراف و اوساط آن بحزم و تدبير و رأى صائب نگاه داشته شود اساس دين و دولت هر روز مستحكم‌تر و راسخ‌تر مىگردد و مبانى جهان بانى رفيع‌تر و منيع‌تر مىشود و فراغ دل از دواعى اختلال حاصل مىآيد و آن تدبير جز بتأييد و توفيق ايزد سبحانه و تعالى كه يؤيّد بنصره من يشاء نگردد و ملك و دولت الّا بحول و قوت او عزّ و علا نتوان داشت چنان كه در مصحف مجد و شرف  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ  مىآيد ،  إِنْ يَنْصُرْكُمُ اللَّهُ فَلا غالِبَ لَكُمْ  ، و معمور داشتن جهان و منظوم گردانيدن شمل ممالك و مصالح جهانيان الّا باستخدام ثقات و دهاة حشم و خدم از اصحاب شمشير و قلم نتواند بود و اختيار ايشان بعد اختبار توان كرد و بسيار روزگار بايد گذاشتن و بندگان و خدمتكاران را بر تصاريف روزگار و اختلاف احوال عرض مىكردن و استكشاف مناقب و مثالب و خصال و خلال ايشان مىفرمودن تا بعد از\r\n\r\n","description":"","footnote":"","page_name":" 48 ","page_number":64},
  {"content":"\r\n\r\nتجربت و امتحان هر يك بر اندازهء شهامت و دهاء و كفايت و غناء او تقليد مهمات فرموده آيد و اعنهء اعمال بدست او داده شود و سالها گذشت و روزگار دراز طى كرده شد تا رأى ما بر فضايل و مآثر اكفى الكفاة اجل عالم ضياء الدولة و الدّين مؤيّد الاسلام و المسلمين ادام اللّه تأييده وقوف يافتست و در هر خدمت از مهمات دولت كه بر وى اعتماد فرموده شدست و بتدبير و ترتيب شهامت او باز گذاشته آمده چندان آثار پسنديده نمودست و چنان اعتناق آن كرده كه اوهام اقران او از كفاة عصر و دهاة ايام بدان نرسيده است و چنان كه رأى ما خواستست و همت ما بدان نظر افكنده آن كار بسر مىبردست و ما را از آن فارغ‌دل داشته و بدين سبب اعتماد هر روز متزايد و متضاعف بودست و منزلت او در مجلس ما مىافزودست و موقف و مقام او پيش تخت ترقى مىگرفته و همت ما بر اعلاء درجه و تنويه ذكر و تمهيد اساس محل و مرتبهء او در ديوان التفات مىداشته و از ايزد سبحانه و تعالى ديوان طغرا و نيابت ديوان وزارت بوى تفويض فرموده شد و زمام امر و نهى و حلّ و عقد مهمات ملك و مصالح دين و دولت بدست كفايت و فضل و فطنت او داده آمد تا چنان كه از وى معهودست و متعارف روى بدان آرد و برأى صائب ترتيب كليات مصالح ممالك حرسه اللّه بواجبى پيش گيرد و خاطر ما از آن فارغ دارد ، وجوه ارزاق و مواجب حشم و خدم معين و مرتّب گرداند و اسباب تخفيف و ترفيه خلايق جهان كه ودايع آفريدگار عزّ و علااند مهيا كند و هر رسم محدث و قاعدهء ناپسنديده كه مسلمانان را از آن رنجى باشد و شائبهء ظلمى و حيفى دارد براندازد و كارهاى معاملات ملك عالم را بتازگى بقلم طراوتى دهد و ترتيبى كند كه از آن ذكر جميل و ثواب جزيل منتشر و مدّخر گردد و آن قرار آثار الى ان يرث اللّه الأرض و من عليها و هو  خَيْرُ الْوارِثِينَ  مؤبّد و مخلد ماند ، و همچنين ترتيب ديوان انشاء كه نازكتر شغلى در ديوان آنست بواجب گيرد و در هرچه طبقات كتاب كه امناء اسرار و ثقات خفاياء احوال ملك‌اند تحرير كنند بتأنق تأمل كند و بر دقايق الفاظ و معانى ايشان مطلع باشد و حال عقل و فضل هر يك از مكتوب و نتايج و نسايج قريحت و قلم او بداند كه كتاب الرّجل عنوان عقله و فضله تا هر مثال و كتاب و خطاب كه نافذ\r\n\r\n","description":"","footnote":"","page_name":" 49 ","page_number":65},
  {"content":"\r\n\r\nو صادر گردد و بأدانى و اقاصى جهان برسد متضمن فوايد و مصالح جهان و جهانيان باشد مصون از خلل و سهو موجب ابطال و محو على تعاقب الأيام و ترادف الشهور و الأعوام مذكور و مسطور همى ماند و آن دفتر مدّخر همى گردد اين مثال فرموديم تا كافّهء اولياء دولت و اماثل دين و ملت و اعيان و معتبران حضرت از حشم و خدم و ارباب قلم ادام اللّه عزّهم حسن رأى ما در باب اكفى الكفاة بواجبى بشناسند و برعايت صفاء اعتقاد كه در حق او داريم وقوف يابند و چون اين دو منصب رفيع را به مكان او مشرّف گردانيم در جملگى مصالح ملك و دولت رجوع با او كنند و هرچه او بكمال دهاء و ذكاء و فطنت خويش ايراد و اصدار كند معترض نشمرند و از آن عدول ننمايند و طريق مساعدت و متابعت سپرند و معروفان و مشهوران اطراف و اكناف ملك و اصناف رعاياء بلاد و نواحى برّا و بحرا ، سهلا و جبلا احوال خويش بديوان وزارت اجلها اللّه انهاء مىكنند و اكفى الكفاة را باز مىنمايند و بسفارت و اهتمام او از مجلس ما بحصول مطالب و مقاصد محظوظ و مجدّد مىگردند ، ان شاء اللّه تعالى .\r\n\r\n17 - تقليد قضاء و خطابت استراباد\r\nمنقبت علم و منزلت علما شريفترين مناقب و رفيعترين منازلست و از شرف و فضيلت علمست كه ايزد سبحانه و تعالى علما را رتبت روحانيان دادست و ايشانرا در شهادت بر وحدانيت خود بمرتبهء ملائكه رسانيده و معاونت و مشاركت ايشان كرامت كرده آنجا كه در مصحف مجد و شرف مىگويد :  شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ  ، و خشيت مراقبت آفريدگار عزّ و علا كه موجب فوز و نجات و سعادت ابدى است هم از ثمرات نتايج علمست كما قال عزّ من قائل :  إِنَّما يَخْشَى اللَّهَ مِنْ عِبادِهِ الْعُلَماءُ  ، و چون شخصى از بنى آدم بحليت علم و تقوى آراسته شد و از عوارف و لطايف صنع ايزدى بدين موهبت سنّى محظوظ و مخصوص گشت برتبت اعلى رسيد و درجهء كمال يافت ،\r\n فاذا هما اجتمعا لنفس حرّة * بلغت من العلياء كلّ مكان \r\nو خواجهء امام اجل قاضى القضاة ضياء الدين مجد الاسلام ادام الله تمكينه با آنكه\r\n\r\n","description":"","footnote":"","page_name":" 50 ","page_number":66},
  {"content":"\r\n\r\nانتما بخاندان قديم دارد دولت قاهره را شيد الله اركانها دعاگوى مخلص است و انواع خصال حميده را مستجمع در عهد خويش بعلم و تقوى مشار اليه و متفق عليه است و از علماء عصر و ائمهء روزگار بدين دو فضيلت و منقبت متميز و متفرّد گشتست و در مدّت مديد كه قضا و حكومت و خطابت استراباد باسم و رسم او بودست و در ملابست هر يك از آن اعمال دينى طريق پسنديده سپردست و بهمهء زبانها ستوده بوده آن اعمال كه از امّهات مهمات شرعست برقرار متقدّم بر وى تقرير فرموديم و اين مثال بر وفق فرمان اعلى خدايگانى اعظمى شهنشاهى اعلاه الله ارزانى داشتيم تا قاضى القضاة ضياء الدّين دام تأييده باهتزازى تمام و رغبتى صادق باعتناق مهمات مشغول گردد و اقامت شرايط هر يك از آن بواجب پيش گيرد و عمل قضا را كه امانتى بزرگست از علم و عفت و ديانت و حسن سيرت و سريرت خويش كسوتى پوشاند مطهر از مظنهء ريا و هوا ، مطرّز بطراز ورع و سداد طريقت بر سلوك جادّهء شريعت ، و در مجلس حكم چنان نشيند كه اماثل قضاة اسلام و اعلام علماء دين پيش ازو نشسته‌اند ، وساوس و شواغل دنياوى از سينه دور كرده و هواجس حس و عوارض نفسانى از پيش خاطر و دل برداشته و به حق - المعرفه شناخته كه در آن ساعت كه او فاصل حق و باطلست و حاكم اموال و دماء و فروج در موقعى و مقامى است كه فحول ائمه و نساك علما بر آن مقام بتفكر گذشته‌اند و در آن موقف بتحير و تأمل ايستاده كه آن مورث و مثمر سخط و رضاء ايزد سبحانه و تعالى است و متوسّط و متمايل جنت و جحيم تا آن تفويض و تقليد را از فادحات امانات و معظمات مهمات شمرد و در قطع دعاوى و فصل خصومات و تحليل و تحريم و اعطاء و حرمان و حفظ اموال ايتام تا بوقت ايناس رشد بغايت محتاط و متيقظ باشد و هنگام احكام خويش از حكم داور حق مىانديشد ،   يَوْمَ لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ   ، و در همهء معانى قرآن مجيد ،  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ  ، قدوه سازد و باخبار سيد المرسلين صلوات الله عليه و عليهم اجمعين اقتدا كند ، فقد قال الله تعالى  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  ، و آثار ائمهء سلف را كه بر طريق و مذهب امام المسلمين نعمان بن ثابت رحمة اللّه\r\n\r\n","description":"","footnote":"","page_name":" 51 ","page_number":67},
  {"content":"\r\n\r\nعليه بوده‌اند مقتفى باشد تا قضايا و احكام او از طعن و اعتراض مصون و محروس ماند و كارهاى مسلمانان بر منهاج و جادّهء شرع مىگذارد و همچنين ترتيب خطابت و احتساب بواجب و شرط بكند و در جمعات و اعياد بر منابر اسلام دولت قاهره را دعاء خير مىگويد و در اقامت شرايط احتساب از قمع و زجر مفسدان و متعدّيان و منع ايشان از اظهار شعار فسق و تعديل مكاييل و موازين و ترتيب اسعار بأقصى الامكان برسد و آثار ستوده در همه باب ظاهر و منتشر گرداند بتوفيق اللّه و حسن تيسيره .\r\nفرمان چنانست كه از جانب امير اسفهسلارى اجلى ضياء الدوله و الدينى دام محروسا و از ديگر جوانب امرا و اسفهسلاران و مقطعان و متصرّفان و گماشتگان ادام اللّه عزّهم اسباب تمكين و احترام ضياء الدين مجد الاسلام قطب مازندران دام تمكينه ساخته دارند و هرچه برونق و طراوت امور شرعى و حرمت مجلس قضا پيوندد تقديم كنند و فراغ خاطر ضياء الدين حسين از لوازم شناسند و مساجد و منابر و مشاهد و متعبدات كه تا اين غايت در اهتمام او بودست بوى بازگذارند و هيچ‌كس را نيست كه بىرضا و اجازت ضياء الدين عقد مجلس وعظ كند ، و مىفرمائيم تا اگر كسى از حضور مجلس حكم تمرّد كند از جناب ضياء الدولة و الدينى آن كس را زجر بليغ كنند و رسم تعريك واجب دانند و تقويت قاضى القضاة از فرايض شمرند على الخصوص مال اوقاف و رسانيدن آن بمصبّ استحقاق ، و املاك و اسباب كه او را هست مسلم دارند و از خطاب ناواجب محروس و مستأجران ملك او را از عوارض و قسم صيانت كنند و ادرار او برقرار گذشته مىرانند و مهنا مىرسانند و نايب او را قاضى امام الدين دام تمكينه موقّر و محترم دارند و شكر و شكايت ضياء الدين موجب رضا و سخط ما دانند و حكم فرمان ما را انقياد نمايند ان شاء اللّه تعالى .\r\n\r\n18 - توليت نيابت ديوان اوقاف گرگان\r\nچون توليت اوقاف قصبهء گرگان و نواحى آن به امام اجلّ اخص عزيز الدين اثير الاسلام ادام اللّه تمكينه تفويض افتادست و ترتيب مصالح آن بر وفق شرايط واقفان او را فرموده آمد آن كار كه نازكترين كارهاء شرعست باهتمام او فرموديم و در عهدهء\r\n\r\n","description":"","footnote":"","page_name":" 52 ","page_number":68},
  {"content":"\r\n\r\nتدبير و كاردانى و هوشيارى و نيكوسيرتى او كرده و او را در تيمار داشت و مباشرت آن كار از نايبى شهم سديد نيكوسيرت پسنديده طريقت متهدى در امور شرعى و معاملتى ، واقف بر دقايق آن ، چارهء نتواند بود فرموده آمد تا خواجهء عميد ضياء الدين كه از ثقات كفاة حضرت و بشهامت و كفايت موصوف و موسوم و بسداد طريقت و حسن سمت مذكور و مشهور نيابت عزيز الدّين دام تمكينه تيمار آن مهمّ دينى مىدارد و احوال اوقاف بواجب معلوم مىكند و خللهاى آن را دريابد و در عمارت و احياء آن مجهود بذل كند و محصولات آن‌كه در گذشته بودست بازطلبد و اگر اختزالى رفته باشد و خيانتى راه يافته و او تدارك آن به شرط بتواند كرد و الا بديوان بازنمايد تا آنچه واجب آيد از تلافى آن فرموده شود و قاعدهء حرمت ممهد گردد . فرمان چنانست كه معروفان و مشاهير و معتبران شهر گرگان و نواحى آن از سادات و قضاة و ائمه و رؤسا و دهاقين و نوّاب و مقطعان اعزّهم اللهء و ايّدهم اسباب تمكين و توقير ضياء الدّين ساخته دارند و شرايط آن شغل كه بنيابت عزيز الدّين او را فرموده شد مسلم گردانند و هيچ چيز بر وى پوشيده ندارند و آنچه بديوان رياست و سراى شحنگى رجوع كند و استعانت خواهد اهتمام نمايند و معونت كنند و اگر بمعاونى و شحنهء حاجت باشد معين گردانند و برحسب التماس او هرچه بتمشيت آن كار بازگردد بجاى آرند و از هر طايفهء و مذهبى از مذاهب اسلام نسختى از اوقاف بوى دهند و هيچ چيز نپوشانند تا مستوجب انكار و زجر نگردد و همهء تعرّضها و تصرّفها كه نه موافق نايب عزيز الدين باشد زايل دارند و بىاجازت او تصرّفى نكنند و از همهء جوانب حكم فرمان را بانقياد و امتثال مقابل گردانند ان شاء الله تعالى .\r\n\r\n19 - تفويض توليت اوقاف [ گرگان 
  ]\r\nثبات دولت در طلب رضاء حق سبحانه و تعالى پيوسته است و استدامت نعمت او عزّ و علا كردن باقامت شرايط شكرست و تحصيل رضاء ايزدى و اقامت شكر در آن باشد كه هر حقى بموضعى نهاده آيد و هر مهم كه بمصالح دينى و مهمات شرعى باز گردد تقديم كرده شود ، و يكى از مصالح دينى و مهمات شرعى ترتيب كار اوقافست كه سبب\r\n\r\n","description":"","footnote":"","page_name":" 53 ","page_number":69},
  {"content":"\r\n\r\nبقاء آثار خير و اعلام شعار شرعياتست تا منافع و جدواى آن بمستحقان رسد و معالم خيرات مؤبّد و مخلد مىماند ، و چون معلوم و محقق است كه اوقاف جرجان و مضافات آن در اختلال و انحلال چنانست كه اگر آن را بمعروفى كاردان متهدى متديّن تفويض فرموده نيايد هر روز دواعى خلل آن در زيادت باشد و امارات و اعلام خيرات كه از محصولات و ارتفاعات آن باقى تواند ماند مندرس گردد رأى چنان اقتضا كرد كه توليت اوقاف كه در شهر گرگان و نواحى آنست بامير امام اجل عزيز الدّين اثير الاسلام ادام الله تمكينه كه از خواصّ خدمتكاران مجلس ما است و بسداد طريقت و حسن سيرت و عقيدت موسوم و بكوتاه‌دستى و امانت‌گزارى و ديانت و نگاه داشتن حقوق شرعى و رعايت آنچه برضاء ايزدى و نيكونامى دوجهانى بازگردد موصوف و معروف حوالت فرموده شد و زمام آن خير بزرگ بدست كفايت و شهامت او داده آمد تا چنان كه فرموديم در مراقبت جانب ايزدى كوشد و طلب رضاء او سرّا و جهرا پيش دل دارد و حقيقت داند كه از هرچه او در آن تصرّف خواهد كرد مسؤل خواهد بود  الْيَوْمَ تُجْزى كُلُّ نَفْسٍ بِما كَسَبَتْ  ، و بر نيك و بد مثاب و معاقب و بقليل و كثير مخاطب و محاسب ، و بعد از تأمّل و تفكر درين باب كه فرموده شد بتفحص احوال اوقاف مشغول گردد و وقفها و وقفنامه‌ها باز طلبد و كيفيت احوال هر يك بداند و محصولات گذشته معلوم كند تا بكدام كس تعلق داشتست و مصارف آن چگونه بودست ، اگر متصرّفان كار بر وفق شارط كرده باشند و محصول بمصبّ استحقاق رسانيده شغل برايشان تقرير مىكند و بتازگى شرط احكام بجاى مىآورد و اگر بخلاف اين بوده باشد حال بديوان باز نمايد تا آنچه از تعريك واجب شود فرموده آيد و در مستقبل هر موضعى كه از اوقافست بمعتمدى كاردان خداى ترس معتبر مىسپارد و حجت مىستاند كه در تيمار داشت تهاون نكند و از خيانت و اختزال دور باشد تا عزّ الدين دام تمكينه آنچه حاصل مىآيد در وجوه خيرات برحسب شرايط و اتقان صرف مىكند و در احياء آن بأقصى الامكان مىرسد و آثار جميل ظاهر مىگرداند و اوقاف را معمور مىدارد و محصول آن بر آن جملت كه فرموده است بمصبّ وجوب مىرساند بمعرفت معتمدان ديوان\r\n\r\n","description":"","footnote":"","page_name":" 54 ","page_number":70},
  {"content":"\r\n\r\nاشراف ، و تصرّف مستأكله و تعرض و تعلق غاصبان و متغلبان از آن زايل و منقطع مىگرداند و متصرّفان و تيمارداران كاردان صافىعقيدت خوب‌سيرت كوتاه‌دست گمارد و از مطعن عيب و مغمز انكار و اعتراض محترز باشد و چنان سازد كه ازين تقليد و تقلد او را ذكر جميل و ما را ثواب جزيل عاجلا و آجلا حاصل و مدّخر گردد ، سبيل مقطعان و شحنگان و رؤسا و عمال و دهاقين و معتبران و منظوران از سادات و ائمه و قضاة ادام اللّه تأييدهم و حرس عزّهم آنست كه حكم فرمان را بانقياد تلقى كنند و اسباب تمكين و تبجيل و اعزاز عزيز الدّين مهيا دارند و اوقاف شهر و ناحيت هر كجا كه هست آبادان و خراب ، قديم و حديث ، بوى بازگذارند و هر طايفهء و طبقهء از طوايف و طبقات مذاهب شرع نسختى روشن و تفصيل مهذّب از هرچه تعلق بديشان دارد بوى دهند و هيچ چيز پوشيده ندارند و نوّاب و ولاة مقطعان و شحنگان شهر و نواحى طريق تعزّز و حمايت نسپرند و در تقويت نايبان عزيز الدين مجهود بذل كنند و از شكايت و استزادت و اجتناب نمايند و حرمت نوّاب او موفور دارند و در هيچ كارى كه تعلق بديوان اوقاف دارد مداخلت نكنند و علايق مزاحمت و معارضت بريده گردانند و از همهء جوانب ، ترك و تازيك ، سپاهى و رعيت ، بر موجب فرمان كار كنند و جملگى شرايط آن شغل نايبان عزيز الدّين را مسلم دارند و آنچه رسم ايشان باشد برقرار قديم مىرسانند تا ايشان بدان قناعت نمايند و حاصل وقف چنان كه فرموده شد بجايگاه مىرسانند و طريقهء امانت و راستى مىسپرند و مسلوك مىدارند ان شاء اللّه تعالى .\r\n\r\n20 - تفويض رياست بسطام\r\nمرتّب گردانيدن مهمات ديوان و ملتئم داشتن احوال رعايا از مصالح دين و دولتست و چون بهر وقت بسمع ما مىرسيدست كه رعاياء بسطام كه خطهء عزيز و متبرّك است سالهاست تا معرض رنجها مىباشد و از جوانب مخاطب بزوايد و مؤن ، واجب شد ترتيب فراغ دل ايشان فرمودن و مسالك آفات بر ايشان مسدود گردانيدن و آنچه بتخفيف و ترفيه ايشان پيوندد و متضمن سلامت و فراغت ايشان باشد تمهيد كردن\r\n\r\n","description":"","footnote":"","page_name":" 55 ","page_number":71},
  {"content":"\r\n\r\nرأى چنان ديد كه رياست آن قصبه و نواحى باجل شرف الدّين ادام اللّه تأييده تفويض فرموديم و او را متكفل تقديم مصالح آن رعايا كه ودايع ايزد تعالىاند گردانيديم تا نايبى شهم شايستهء متهدّى مصلح كاردان گمارد و چنان كه از شهامت و حسن سيرت و متانت رأى و سداد طريقت شرف الدين معهودست ترتيب اين كار پيش گيرد و رميدگان را استمالت دهد و بتلطف و مراعات بجاى بازآرد و همگنان را از شريف و وضيع ، سپاهى و رعيت ، از مجلس ما بهمهء نيكوداشت و رعايت و توقير و ترفيه و احسان و انعام موعود و مستظهر گرداند و جناح عدل و انصاف بر كافهء آن رعايا بگستراند و قواعد نيكو نهد و رسوم ناپسنديده براندازد و آثار حميده در همهء معانى ظاهر كند و در تحصيل ذكر جميل و دعاء خير كوشد ، و چون منصب ديوان استيفاء حماه اللّه به مكان شرف الدين متحلى است و اعتماد در آن مهمّ بزرگ و نازك بر استقلال و كفايت و غناء و شهامت او مقصور لابد بهر طرفى از آنچه تدبير ديوان خاص است نايبى امين سديد نصب كند و زمام كار معاملاتى و محاسبات بدست كفايت او دهد ، اختيار در باب نيابت رياست و استيفاء بسطام بر اجلّ امين رشيد الدّين ادام اللّه عزّه كند و اين هر دو شغل به دو مفوّض گرداند . فرمان چنانست كه معروفان و معتمدان و منظوران از ترك و تازيك و اصناف رعاياء بسطام و نواحى آن در تمكين و احترام نايب جانب شرف الدين متوفّر باشند و در مصالح و مهمات كه بديوان رياست و معامله تعلق دارد رجوع با او كنند و از صواب‌ديد او نگذرند و ديگر گماشتگان و متصرّفان ادام اللّه عزّهم بىمشورت و حضور رشيد الدّين كارى نگذارند و او را محترم و موقّر دارند و همهء اعتماد بر قول و قلم او دانند و مرسوم رياست و استيفاء برقرار متقدّم مهنا مىرسانند و حسابهاى گذشته از ضرايب و طيارات و غير آن بحضور او و نايب ديوان عمل روشن كنند ، امير اسفهسلار فلان دام تأييده ترتيب كار ديوان رياست و استيفاء بواجب بكند ، هرچه برونق و طراوت كارهاى ديوان پيوندد تقديم كند و شكر نوّاب ديوان متواتر گرداند تا بموقع حميد افتد ان شاء اللّه تعالى .\r\n\r\n","description":"","footnote":"","page_name":" 56 ","page_number":72},
  {"content":"\r\n\r\n\r\n21 - تقليد قضاء نيسابور\r\nمحل و رتبت و كمال فضل و وفور زهد قاضى القضاة امام اجلّ اوحد زاهد برهان الدّين ادام الله تأييده از آن ظاهرتر است كه آن را شرحى و كشف بيانى بايد و اعتدادى كه مجلس ما را به مكان او هست و تقرّب و تيمن و تبرّكى كه بانفاس مبارك و دعاء خير او داريم خاص و عام را مقرّرست و علوّ درجه و منصب و مكانت او در مجلس ما دور و نزديك را معلومست ، و چون پيش ازين مدّتى اختيار چنان كرده بود كه از جهت او در امور شرعى و احكام ديوان قضاء نيسابور خوضى نرود و طريق عزلت سپرد اما چون مصالح اعمال رعاياء نيسابور كه تعلق بمجلس قضا داشت ضايع مىبود و آن كار كه مهم‌ترين بود از كارهاى دين و قاعدهء سنت و قانون شريعت بواجبى تمشيت نمىيافت ترتيب آن فرموديم تا شغل قضاء نيسابور و اعمال آن تقلد كند و در ملابست آن مصالح اعمال كلى رعايا نگاه دارد و عهدهء آن مهمّ نازك او را تقليد فرموده شد و منشور داده آمد و او را بر سبيل اعزاز و كرامات بازگردانيديم و تا اين غايت كه آن شغل مهم بحسن نظر و اهتمام برادرى برهان الدين مفوّض بودست شكرنامه - هاى كافهء رعاياى شهر و ولايت به حضرت مىرسيدست و آسايش و فراغى كه جملهء اهل ولايت را باستقلال برهان الدين بودست بر رأى ما عرضه مىكردند و دعاء خير كه دولت را به مكان او بودست بازمىنموده و محلّ آن پسنديده مىداشته‌ايم و برهان الدين را بر آن احماد فرموده و اعتماد بر كمال ديانت و امانت مىافزوده ، و چون درين وقت بسمع ما مىرسانيدند كه ديگربار دست از ملابست آن مهم بكشيده است و خللى تمام بدين سبب باحوال رعايا راه يافته اين منشور مجدّد تأكيد را فرموديم تا برادر برهان الدين بدلى قوى و استظهارى تمام بتيمار داشت و ملابست قضاء نيسابور و اعمال و نواحى آن بر قاعدهء گذشته به حكم فرمان متقدّم قيام نمايد و ديوان قضا را ترتيبى نو نهد و آنچه بطراوت و رونق اين مهم پيوندد بجاى آرد و بر آن جملت كه در پيش تخت بخلوت از ما قبول كردست قاعدهء آن كار را تمهيد كند و شرايط و مراسم آن را هرچه نيكوتر بجاى آرد و در قطع خصومات و فصل دعاوى و استماع شهادات و تزكيت\r\n\r\n","description":"","footnote":"","page_name":" 57 ","page_number":73},
  {"content":"\r\n\r\nعدول بر آن جملت كند كه مفروض و مسنونست بجدّى هرچه تمامتر پيش گيرد سبيل اعيان و سادات و ائمه و اماثل و مشايخ و كافّهء رعاياء شهر نيشابور و نواحى و اعمال آن حاطهم الله آنست كه اين جمله از رأى ما تصوّر كنند و در احترام و توقير و تبجيل و تمكن جانب برهان الدين طريق توفّر و تكلف سپرند و در جملگى اعمال شرعى و امور حكمى بديوان قضا و نايبان او رجوع كنند و مرجع آن بنوّاب او دانند و جملگى فرمان را و حكم مثال را بامتثال و انقياد مقابل كنند و نوّاب جانب امير اسفهسلارى اجلى كبيرى مؤيد الدولة و الدينى ادام الله عزّهم هرچه بتنفيذ اين مهم و تمهيد اين شغل نازك پيوندد تقديم كنند و اسباب معارضهء اين شغل منقطع و قاصر دارند و اگر پيش ازين مثالى بنقض اين فرمان تحرير كرده‌اند و بر رأى ما پوشيده داشته حكم آن منسوخ و باطل دانند و اعتماد برين فرمان كنند چه قانون اين مهم كه ببرهان الدين منوط گشته است از تغيير و تبديل دور خواهد بود و اين اسم بر جانب برهان الدين مقرّر و مؤيد تا خاص و عام آن احوال بدانند و بهرچه نوّاب برهان الدين بنايبان جانب مؤيد الدين صواب بكى رجوع كنند اهتمام شافى نمايند و برحسب اشارت او مىروند و امداد اقبال و مزيد اعتماد از مجلس ما جانب برهان الدين را بر تواصل و تزايد دانند و از همهء جوانب بر حكم فرمان روند ان شاء الله تعالى .\r\n\r\n22 - تفويض قضاء حكم و لشكر حضرت\r\nاعلام دولت و معالم اقبال كه در جهان منصور و معمور ماند و از نوايب و حوادث ايام مصون و محروس بمراقبت جانب ايزد تعالى و تشييد قواعد امور دينى و تمهيد مصالح شرعى باشد و هرچه درين باب تقديم افتد و بتأييد ايزد تعالى ميسر گردد آن را از دلايل اقبال و مخايل مزيد دولت و بسطت مملكت شناخته شود [ كذا 
  ] و همت ما همواره بر سلوك اين طريقت و اقتناص اين غنيمت كه متضمن اين سعادت دوجهانى است مقصور باشد و از بارى عزّ و علا توفيق مواظبت برين سيرت و افاضت سجال عدل و رأفت بكافهء زيردستان مىخواهيم و بفضل عميم او عزّ و علا مستظل و ملتجى مىباشيم و برحسب امكان ترتيب انتظام شمل اعمال دينى مىفرمائيم و چون قضا و حكومت ركنى\r\n\r\n","description":"","footnote":"","page_name":" 58 ","page_number":74},
  {"content":"\r\n\r\nبزرگست از اركان ملت و دولت و تأنّق در آن از واجبات و مفترضات باشد و توليت آن الّا بمتدّينى عالم عفيف مستيقظ متحلى بخصال حميده حوالت نتوان فرمود و بر قضيت اين حال قضا و حكومت ميان حشم منصور و اصناف متجنده و لشكريان قاضى القضاة مجد الدّين را ادام اللّه تأييده فرموده شد بعد از استخارت ايزد سبحانه و تعالى تا چنان كه از غزارت فضل و زكاء محتد و كمال عفت و سداد طريقت و حسن سيرت و سريرت او معلوم و معهودست اين مهمّ دينى را پيش گيرد و باملى فسيح آن را اعتناق كند و جانب ايزد را عزّ شأنه سرّا و جهرا مراقب باشد و از مطامع دنى و مكاسب و بىّ اجتناب نمايد و در فصل خصومات و قطع دعاوى طريق احتياط سپرد و بغايت متيقظ و متخرّج باشد و چنان سازد كه قضايا و احكام او مناسب و مطابق نصوص قرآن مجيد كلام رب العزّه باشد ،  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ  ، و مجاوب و موافق اخبار سيد المرسلين صلوات اللّه عليه و عليهم اجمعين فقد قال اللّه تعالى  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  ، و در همهء احوال اقتدا بائمهء سلف صالح كند و بر منوال مذهب امام المسلمين ابو حنيفه نعمان بن ثابت رضوان الله عليه رود . و مىفرمائيم تا اوقاف ممالك در نظر او باشد و قليل و كثير آن را بازبيند و محصول آن بازجويد و خللها زايل گرداند و تصرّف و تعرّض مستأكله از آن منقطع و زايل كند و بر شرط و اتقان در آن باب مىرود و محصولات بمصابّ و مصارف وجوب و استحقاق مىرساند و آثار پسنديدهء كه موجب دعاء دولت باشد ظاهر مىگرداند . فرمان چنانست كه اميران اسفهسلاران و مشاهير و معتبران حشم از ترك و تازيك ادام الله عزّهم بر احترام و توقير مجد الدين متوفّر باشند و تعظيم جانب شرع و احتشام بمجلس قضا واجب و متعين دانند و در خصومات شرعى پيش او روند ، و از قاعدهء شريعت و مقتضى حكم امتناع و تقاعد نمايد تا همگنان فرمان را منقاد باشند و شرع را مطواع و از استزادت قاضى القضاة بپرهيزند و متوليان اوقاف هيچ‌چيز بر وى پوشيده ندارند و محصولات معلوم او گردانند و از صواب‌ديد او نگذرند و رضاء او طلبند و مرسوم آن شغل مهنا مىرسانند و بمراجعت حاجت نيارند ان شاء الله تعالى .\r\n\r\n","description":"","footnote":"","page_name":" 59 ","page_number":75},
  {"content":"\r\n\r\n\r\n23 - تسليم عمل\r\nمنتظم داشتن عقد مصالح دولت و مرتّب گردانيدن مهمات باستخدام كفاة و تفويض اعمال بمشاهير ثقات باشد و چون درين باب تأنّقى و تأمّلى رود فراغ خاطر از كليات و جزويّات مهمات دولت و مصالح رعايا روى نمايد و امارات اصابت رأى بر صفحات احوال ملك حرسها الله پديد آيد و به حكم آنكه خواجهء عميد فلان ادام الله تمكينه انتما بخاندان مشهور دارد و ملابست اعمال خطير كردست و آثار شهامت و سداد طريقت ظاهر گردانيده عمل قصبهء گرگان و نواحى آن بموجب مشروحى كه از ديوان استيفاء حماه الله نوشته‌اند او را فرموده شد و ترتيب آن شغل و تحصيل اموال معاملتى از وجوه وجوب بكفايت و حسن سيرت او مفوّض گردانيده آمد تا چنان كه از شيم مرضى و كمال هنرمندى او متعارفست آن شغل را بواجبى اعتناق كند و حقوق و رسوم ديوانى برقرار معتاد و معهود حاصل گرداند و رعايا را نيكو دارد و قواعد محدث نگسترد و در اظهار آثار حميد كوشد و چنان رود كه بشهامت و كفايت اموال ديوانى محصل مىگرداند و ابواب توفيرات و مستزادات گشاده مىشود و رعايا آسوده و ساكن مىباشند تا بمزيد اعتماد پيوندد ، فرمان چنانست كه از همهء جوانب حرمت ناصح الدّين موفور دارند و تقويت او درين عمل از واجبات شمرند و نوّاب او را تمكين كنند و اموال ديوانى بموجب مشروح و بخطوط او مىگذارند و در مهمات ديوان عمل رجوع با او كنند و از صوابديد او نگذرند و رعايا او را منقاد باشند و از استزادت او احتراز نمايند و بمراجعت حاجت نيارند ، گماشتگان ما از ترك و تازيك دام عزّهم بر حكم فرمان بروند ان شاء اللّه تعالى .\r\n\r\n24 - تفويض شحنگى [ جوين 
  ]\r\nآسوده داشتن رعايا و بر احوال ايشان شفقت نمودن و ترتيب مصالح ايشان فرمودن و سايهء عدل بر ايشان گسترانيدن و از معرّت جور و عدوان مصون و محروس گردانيدن از لوازم و مفترضاتست و از موجبات و از مثمرات مرضات ايزد سبحانه\r\n\r\n","description":"","footnote":"","page_name":" 60 ","page_number":76},
  {"content":"\r\n\r\nو تعالى ، و سالهاست تا شحنگى جوين بديوان معمور خاتون اجل خواهر عزيزه تاج الدنيا و الدين نوربلكا كركان ؟ ؟ ؟ [ كذا 
  ] ادام اللّه عصمتها حوالتست و بنواب و معتمدان آن‌جانب دام تمكينهم مفوّص و برايشان مقرّر و از جهت ديوان تاج الدنيا و الدين شحنگى بر امير سپاه‌سلار سيف الدين يرنقش ادام اللّه عزّه كه از بندگان شايستهء پسنديده سيرت نيكو خدمتست تقرير كرده آمد و آن شغل بوى ارزانى داشته و بسمع ما رسانيده‌اند كه رعاياء آن ناحيت از سيف الدين شاكرند و با ايشان طريق پسنديده مىسپرد و در تخفيف و آسايش ايشان مىكوشد ، او را بر آن محمدت فرموديم و اين مثال بتازگى صادر گشت تا سيف الدّين در ملابست اين شغل قوىدل باشد و شرايط آن بواجب بجاى آرد و بر احترام و اكرام اهل بيوتات و ائمه و علما و عباد و قضاة و صلحاء آن ناحيت كه منشأ و مسكن اين طبقاتست و ما را بدعاى ايشان تيمن و تبرك تمام متوفّر باشد و جانب ايشان بهمهء معانى رعايت كند و هيچ كار ديوانى بىمشورت و اتفاق اين طبقه كه از مشاهير عصراند نگذارد و اصناف رعايا را از توانگر و درويش ، معروف و مجهول نيكو دارد و از تعرّض ناواجب و خطاب نامتوجه خويشتن را صيانت كند و از شكايت و استزادت رعايا بپرهيزد و ايشان را آسوده و مرفّه گرداند و از قصد و زيان مجتازان و لشكريان و راه‌گذريان نگاه دارد و مفسدان و متعدّيان را خصوصا جماعتى كه باسم و رسم عيارى در كوهها مىگردند و لوريان و دزدان را كه مسلمانان را ازيشان رنج و زيانست از آن ناحيت به كلى نفى كند و حسم مادّت فساد ايشان از آن ولايت مهمترين كارها داند و زجر و مالش هركس را كه ايشان را حمايت كند كائنا من كان واجب و لازم شناسد و كسانى را كه پيش ازين بنيابت او كارى مىكرده‌اند و رعايا را ازيشان رنجها مىرسيدست از ميان كارها دور كند و به هيچ شغل ديوانى مشغول نگرداند ، و فرمان چنانست كه كدخدائى ديوان شحنگى بر ثقة الدين دام تمكينه كه پيش ازين نيابت سيف الدين داشتست و رعايا از وى شاكر بودند و بكفايت و سداد طريقت موسوم است مقرّر دارد و او را محترم و ممكن گرداند ، سبيل خواجگان و منظوران و معتبران و مشايخ و ائمه و سادات و علماء جوين ادام اللّه ولايتهم آنست كه شحنهء خويش\r\n\r\n","description":"","footnote":"","page_name":" 61 ","page_number":77},
  {"content":"\r\n\r\nسيف الدّين را دانند و در مهمات و حوادث شحنگى رجوع با او كنند و حرمت نواب او موفور دارند و در تمشيت هر كار كه از مصالح آن ناحيت كنند با او مساعد و معاضد باشند و از همهء جوانب شرايط كار شحنگى بوى بازگذارند و از جهت خواجهء امام اجلّ اشرف زاهد معين الدين سيف الاسلام ادام اللّه تمكينه در تمهيد حرمت و تقويت سيف الدين و مساعدت با او در هرچه صلاح رعايا و ديوان باشد آسوده باشند و دولت را ادعيهء خير حاصل مىگردد ان شاء اللّه تعالى .\r\n\r\n25 - استمالت\r\nانتخاب و اختيار ثقات و كفاة در تقليد و تفويض معظمات امور مملكت از دواعى خلود دولتست و استخدام ايشان بعد از استخارت از الهام ايزدى و فيض الهى ، و سالها است تا رأى ما از طبقات كفاة ممالك حرسها اللّه صاحب اجل عالم معين الدين يمين الاسلام و المسلمين را ادام الله تأييده بعد از امتحان و اختبار بسيار اختيار كردست و ازين جهت همواره او را بمزيد اعزاز و تبجيل مخصوص داشته‌ايم و در اعمال بزرگ و اشغال خطير بر شهامت و حسن سيرت و كمال فطنت و سداد طريقت وى اعتماد فرموده و ترتيب رتبت و منزلت او از اقران و اكفا واجب و متعين داشته و تا باجازت و فرمان ما ملابس خدمت ديوان محروس برادرى اعزّى خاقان اعظمى قراخانى دام محروسا گشتست و آثار پسنديده مىنمايد و هر روز دلايل مناصحت و حسن همت او ظاهرتر است و امارات كفايت و شهامت او روشن‌تر اعتقاد در خصال حميدهء او بيفزودست و اعتماد بر شهامت و نيكوسيرتى او متضاعف شده ، و عزيمت آنست كه ثمرت آن نيكو خدمتى عن قريب بوى رسانيده آيد و اكرام و توقير و انعام و تبجيل جانب برادرى اعزّى دام محروسا او را در تزايد باشد و حقوق مساعى جميل او بهر وقت مرعىتر مىگردد و اساس حرمت و مكنت و منزلت او ممهدتر مىشود ، و در مدّت غيبت معين الدين صدر توران دام تأييده از ديوان و درگاه ما فرزند او صانها الله [ كذا 
  ] پيوسته به خدمت مىرسيدست و حقوق ثابت مىگردانيده و از اعزاز و اكرام بهرهء مىيافته و خواستيم كه از خدمت دور نشود و هم اينجا ملازمت خدمت\r\n\r\n","description":"","footnote":"","page_name":" 62 ","page_number":78},
  {"content":"\r\n\r\nنمايد اما چون از جانب معين الدين استحضار او كرده بودند و آن التماس نموده اجازت آمدن بدانجانب فرموديم و تشريفى لايق حال از خانهء خاص [ كذا 
  ] ارزانى داشتيم و همچنين تشريفى كه معين الدين را دام تأييده معهود بودست از خزانهء خاص فرموديم تا ترتيب كردند و در صحبت فرزند رضى الدين فرستادند . بايد كه معين الدين از مجلس ما بهمهء عواطف واثق باشد و بهمهء كرامتها و عنايتها مستظهر و در خدمت ديوان محروس برادرى اعزّى دام محروسا بفراغ دل و فسحت امل ايستادگى نمايد و در خدمت ديوان محروس آثار ستوده چنان كه از كاردانى و تيقظ و غناء و كفايت او مألوف و متعارفست ظاهر مىگرداند تا ثمرات آن را على مرّ الايام اجتناء مىكند ان شاء الله تعالى .\r\n\r\n26 - منشور تقليد نقابت سادات\r\nمحافظت حقوق سادات كثرهم الله و ادام شرفهم عين فرض است و يكى از رعايت حقوق آنست كه تقدّم بر ايشان آن را فرموده شود كه ديانت و امانت و نيكوسيرتى و كاردانى و معرفت دقايق امور و مراقبت جانب ايزدى و اطلاع بر خفاياء مصالح دينى و دنياوى او مشار اليه و متفق عليه باشد و اين معلومات بعضى از صفات و مناقب ذات امير اجل اطهر مرتضى جمال الدين ابو الحسن العلوى ادام الله تأييده است ، در عنفوان شباب بحليت وقار و عفت و سداد كه از نعوت و اوصاف اكابر و مشايخ سادات تواند بود متحلى گشتست و در خصال حميد و فضايل مشهور و مفاخر مذكور قصب سبق از اقران ربوده و بدين محاسن و وسايل بر جملگى اكفا شرف تفوّق و تقدّم يافته ، به حكم اين معانى و فضيلت اين سوابق بر وفق مثالى كه از مجلس اعلى خدايگان اعظمى اعلاه الله فرموده آمد نقابت سادات گرگان و دهستان و استراباد و ديگر مواضع كه بدين بلاد مضاف و منسوبست و اين منصب به حق الأرث سيدا عن سيد و كابرا عن كابر بجمال الدين رسيدست بوى ارزانى فرموديم و اين شغل برقرار متقدّم بر وى مقرّر داشتيم و او را بتجديد متقلد اين امانت بزرگ گردانيديم تا بشرايط آن قيام بواجبى نمايد و قاعدهء حرمت سادات ممهد مىدارد و جانب هركس بر اندازهء علم و عفاف او رعايت مىكند و ارزاق و معاش ايشان از وجوه معهود مىرساند و مصلحان را در روش طريق صلاح تقويت مىكند و مفسدان را مزجور و ماليده مىدارد و در شجرات و انساب ايشان\r\n\r\n","description":"","footnote":"","page_name":" 63 ","page_number":79},
  {"content":"\r\n\r\nنيك تأمل كند و منصب نبوّت و امامت را از مدّعيان و اهل تلبيس و تزوير مصون گرداند و ايشان را بعد از تفحص و استكشاف از ميان سادات دور كند و تغيير سمت به حلق شعر و تعطيل از حليت سادات و زينت و شرف واجب داند و در كل احوال در اظهار ايشان پسنديده كوشد و چنان سازد كه او را نام نيكو و دولت را دعاء خير حاصل باشد . فرمان چنانست كه جملگى سادات گرگان و دهستان دام شرفهم نقيب و متبوع و مقدّم خويش جمال الدين را شناسند و در مصالح مهمات رجوع با او كنند و از صوابديد او نگذرند و مطاوعت و متابعت او واجب دانند ، نوّاب ديوان و گماشتگان شهر و مضافات آن از ترك و تازيك بر توقير و تمكين و اعزاز و تبجيل جمال الدين متوفّر باشند و در تحصيل رضاء او بأقصى الامكان برسند و اساس حرمت او در همهء احوال متمهد دارند و ترتيب كار سادات از نواختن و راندن و نيكو داشتن و مالش دادن بوى بازگذارند و در آن مداخلتى نكنند و كرسى و منبر علم كه باسم و رسم سادات باشد حكم آن به دو مفوّض دارند تا آن را بعلم و تقوى آراسته كند و از تعصب و تهوّر و تهيج فتن دور اجازت عقد مجلس وعظ دهد و كسى را كه بخلاف آن باشد تمكين نكند و ادرارات و ارزاق و معايش جمال الدين و ديگر سادات از وجوه رايج مهنا مىرسانند و احتباس و قصور را بدان راه ندهند و همگنان در طلب مرضاة جمال الدين كوشند و شكر و شكايت او را در مجلس ما اثرى هرچه تمامتر دانند و سخن او در آنچه نمايد و تقرير كند مسموع و مؤثّر شناسند و فراغ دل او بمحامد مقرون ، ان شاء اللّه تعالى .\r\n\r\n27 - تقليد قضاء طوس\r\n إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ إِنَّ اللَّهَ نِعِمَّا يَعِظُكُمْ بِهِ إِنَّ اللَّهَ كانَ سَمِيعاً بَصِيراً  ، تا رايت دولت ما بحول و قوّت ايزد تبارك و تعالى در ممالك جهان افروخته گشتست و بتأييد و تقدير او عزّ و علا سايهء همايون بر اقاليم عالم افكنده و عنان حل و عقد و ابرام و نقض امور مملكت بسيط روى زمين در قبضهء اقتدار ما آمده و رقاب و اعناق ملوك و سلاطين كه در آفاق شرقا و غربا برّا و بحرا ، نشاندگان و صنايع رأى و فرمان مااند مذلّل و مسخر اوامر و نواهى\r\n\r\n","description":"","footnote":"","page_name":" 64 ","page_number":80},
  {"content":"\r\n\r\nما شده و همواره همت ما بر اتّباع فرمان آفريدگار سبحانه تعالى و تقدّس در اصطناع مستحقان و رعايت ذمم و حقوق ايشان از ائمهء و قضاة و اهل بيوتات برحسب اختلاف طبقات و تفاوت درجات مقصور بودست و تقرير اعمال دينى كه اساس دولت بدان مستحكم ماند بر كسانى كه استحقاق و استعداد آن داشته‌اند انتسابا و اكتسابا از لوازم دانسته‌ايم و مقاعد و قواعد اعمال و احوال ملك و دولت را بانتهاج اين منهاج و سلوك اين طريق مؤكّد و ممهد دانسته و آلاء و نعماء ايزدى را كه هر روز آثار آن ظاهرترست و امداد آن متظاهرتر از ميامن و بركات آن شمرده و بدين وسيلت و ذريعت استمداد و استدامت نعم او عزّ و علا كرده و مهمترين كارها باجالت رأى در ترتيب آن فرمودن و عنايت بحفظ و حواشى و اطراف آن از خلل و خطل مصروف گردانيدن شغل قضا و حكومتست كه اشتمال آن بر مصالح خلق پوشيده نيست و منتصب در آن منصب مرموق و متحمل اعباء آن امانت بزرگ جز آن كس نتواند بود كه او را در خاندان علم و شريعت و سداد طريقت عرقى عريق باشد و اتّصاف و اتّسام بمآثر و مفاخر دينى و دنياوى از قدّ قدر او قاصر نيايد و اعتلاء رتبت او بر مراتب اتراب و اضراب اولو الألباب مستنكر ننمايد ، و چون گفته‌اند كه معنى ظلم وضع الشيىء فى غير موضعه است از قضيت اين سخن لازم آيد كه عدل وضع الشيىء فى موضعه باشد و ما از آفريننده جلت عظمته در تنفيذ احكام ميان خاص و عام بافاضت عدل مأموريم و بسپردن كار بكاردان و رسانيدن مستحق برتبت استحقاق و تقويت او در آن مخاطب و منسوب ، و معلومست كه امير اجل جلال الدّين ادام اللّه تأييده قضاء ولايت طوس و مضافات آن را ميراث‌دارى مستحقّ است و مدّتى مديد بفرمان ما ملابس و مباشر آن بودست و آثار جميل نموده و در دولت بوسايل و شوافع موروث و مكتسب متوسّل و متصل است و بعلم و عفاف كه مقتضى و موجب تقليد امور دينى باشد متحلى و متوشح . بر قضيت اين مقدمات و سوابق صفات رأى چنان ديد كه بعد از استحازت قضاء ولايت طوس بجملگى از سر طوس تا پاى طوس بوى ارزانى داشتيم و اين شغل بزرگ و مهم نازك بر وى مقرّر فرموديم و او را متقلد و متكفل آن گردانيديم و زمام آن امانت جسيم و وديعت عظيم بدست\r\n\r\n","description":"","footnote":"","page_name":" 65 ","page_number":81},
  {"content":"\r\n\r\nشهامت و ديانت و كمال علم و عفت او داديم و مىفرماييم تا مراقبت و اتّقاء جانب ايزد تعالى حليت احوال و عمدهء حصول آمال خويش سازد عاجلا و آجلا ، و استصحاب صنع لطيف و فضل عميم او عزّ شأنه و عمّ احسانه در آنجا طلبد و مقاصد بوسيلت تقوى و ثبات قدم بر سنن هدى كند  إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ  ، و نصوص قرآن مجيد را كه  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ  در فصل خصومات مقتدى دارد و باخبار سيد المرسلين صلوات اللّه عليه كه تلو كلام رب العزّه است و مىگويد عزّ من قائل :  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  ، مقتدى و مهتدى باشد و جملگى دقايق و رسوم آداب قضا را كه از توصيت بدان مستغنى گشته است مرعى دارد و از مطعن و مغمز اجتناب نمايد انشاء اللّه تعالى .\r\n\r\n27 - منشور تقليد عمل مرو بنيابت ديوان\r\nدوام دولت و نظام مملكت از ثمرات و نتايج رعايت رعايا است كه ودايع ايزد تبارك و تعالىاند و ما باحسان بايشان مأموريم حيث يقول اللّه عزّ و جل :  أَحْسِنْ كَما أَحْسَنَ اللَّهُ إِلَيْكَ  ، و هرچند تا نوبت جهان‌دارى و پادشاهى عالم شرقا و غربا بفضل عميم آفريننده علمت كلمته بما رسيدست رايات دولت ما بهر كجا كه مطرح شعاع آفتابست سايه گسترده دارد و خلايق را على العموم در ظلّ عدل و كنف عاطفت آريم و بدين طريق برحسب امكان شكر صنايع و مواهب مالك الملك عزّ شأنه و احسانه به حق مىگزاريم و على الخصوص رعاياء خطهء مرو كه دار الملك و خاندان دولتست و مركز رايات ملوك اسلاف ما ملوك و سلاطين روى زمين انار الله براهينهم بمزيد عنايت و التفات همت مخصوص داشتن و از نظر بر ايشان حارسى يقظان گماشتن و متعين دانسته‌ايم و همواره چنان خواهيم كه زمام اعمال آن بقعهء همايون در دست صاحبان تدبيرى شهم متدبّر متيقظ باشد ملابست جلايل اعمال كرده و در تضاعيف و تصاريف روزگار محنك و مجرّب شده و در مناصب مرموق و منتصب گشته و بر محكّ امتحان در هر يك از آن پسنديده آمده و مستأهل و مستحقّ زيادت اعتماد نموده و مستعدّ رتبت و درجه بوده ، و اين مقدّمات\r\n\r\n","description":"","footnote":"","page_name":" 66 ","page_number":82},
  {"content":"\r\n\r\nاز صفات معين الدّين است كه در خدمت دولت ايّام شباب كه زبدهء عمر و خلاصهء حيات باشد گذرانيدست ، سوابق حقوق را بلواحق مشفوع و مقرون گردانيده و رتبت خويش بخدمات پسنديده پيش تخت به جائى رسانيده كه اوهام اكفاء و اقران او از آن قاصر آيد و هر انعامى كه در حقّ او فرموده شود از اندازهء استحقاق او متقاصر مىنمايد ، بر قضيت اين معانى رأى چنان ديد كه عمل مرو باهتمام او مفوّض گردانيم و هرچه در آن ولايت ديوان خاص راست از معاملات و ارتفاعات اسباب و ديگر ابواب چنان‌كه بديوان استيفاء حماه الله مفصل گردانيده آمد در تصرّف و تدبّر او كرديم و معوّل در آن خدمت و مهمّ نازك بر شهامت و غناء و حسن سيرت او مقصور فرموديم و اين منشور داديم تا بفراغ دل و فسحت امل بضبط و ترتيب اين مهمّ خطير مشغول گردد و جملگى اموال و ارتفاعات را در قبض و تصرّف آرد و آثار كفايت و تهدّى در آن لايح و ظاهر گرداند و با رعايا بمجاملت معاشرت كند و توفير و تثمير اموال از وجوه وجوب سازد و باتّفاق و مساعدت و معاضدت نوّاب ديوان وزارت اجله اللّه و ثقات ديوان استيفاء و اشراف و نظر ادام اللّه تمكينهم و بر موجب فرمان و بروات ديوانى خرج مىكند و نگذارد كه با رعاياء ولايت و برزيگران اسباب خاص خطاب ناواجب رود و آنچه متضمن ترفيه و تخفيف ايشان باشد تقديم كند و دولت را دعاء خير حاصل گرداند بمنّ اللّه و حسن توفيقه .\r\nبايد كه از ديوان ايالت و رياست و مجلس قضا و از جوانب اكابر و ائمهء دين و اعيان و معتبران شهر و ولايت دام تمكينهم بر اعزاز مقدم و اكرام و احترام جانب معين الدّين توفّر نمايند و او را در آن ولايت كه عمل برسم اوست نايب ما دانند و در مصالح مهمات ديوانى رجوع با او كنند و حرمت ديوان عمل موفور دارند و به تحصيل اموال با او معاون و معاضد باشند ان شاء الله تعالى .\r\n\r\n28 - نوعى ديگر\r\nچون ولايت گرگان و آنچه بدان مضافست و منسوب در تدبير و ترتيب ديوان ما است و ايالت آن ولايت بنوّاب و معتمدان و خدمتكاران ما تعلق دارد و بر تواتر\r\n\r\n","description":"","footnote":"","page_name":" 67 ","page_number":83},
  {"content":"\r\n\r\nاخبار اختلال آن ولايت و متفرّق بودن حشم و رنجورى رعايا و خرابى اسباب و مشوّش گشتن كارها بسمع ما مىرسيدست خاطر بدان طرف نگران داشته‌ايم و همت بر آن مصروف گردانيده كه اين خللها زايل گردانيده شود و رعايا را در كنف امان و راحت مأوى داده آيد و ترتيب اين مهم كه فوايد آن شاملست و عوايد آن عام در آن دانسته شد كه اجلّ عالم اخص منتجب الدين مخلص الاسلام مؤيد الملك يمين الدوله عزيز الملوك و السلاطين علىّ بن احمد الكاتب ادام الله تمكينه كه درجهء او در مجلس ما برتر از جملگى مقرّبان و خواص و معتمدانست و منصب او در ديوان ما زيادت از مناصب كافهء كفاتست و معتبران و اصحاب قلم نام‌زد فرموديم و هرچند غيبت او از خدمت بر دل و خاطر اثرى تمام دارد و مصالح بسيار كه جز بشهامت و حسن سيرت او مضبوط نتواند بود مهمل و مختل مىماند مصلحت آن طرف را بر ديگر مصالح خاص ترجيح نهاديم و مىفرماييم تا چون آنجا رسد افتتاح باستمالت امرا و مقطعان و سپاهيان و مقدّمان ولايت كند و هر يك را بر مقدار رتبت او از مجلس ما بهمهء مواعيد خوب اميدوار گرداند و استمالت دهد و از دولت ما بهمهء انعام و احسان و مزيد اقطاع و نانپاره موعود گرداند و ترتيب ديوان رياست و شحنگى و عمل بواجب بكند و بر آن جملت كه فرموده‌ايم و مثال داده و مشافهت گفته هر كارى بمستعدّى و مستحقى رساند و مفوّض گرداند و بر آن جملت كه از سيرت پسنديده و عقيدت ستودهء او مألوف و معهودست كارها پردازد كه موافق رأى ما و متضمن صلاح دولت باشد ، مهمات ديوان و رعيت ساخته و پرداخته كند و هر صاحب عملى و مباشر شغلى ديوان را على حده وصايت كند تا در آنچه بوى تفويض افتاده باشد و بر وى اعتماد كرده طريق انصاف و راستى سپرد و جانب ايزدى در همهء احوال با رعايا و زيردستان مراقبت نمايد و در اظهار آثار خير كوشد و جملگى رعايا را آسوده دارد و رنجها كه در گذشته كشيده‌اند براحت و آسايش بدل گرداند و مرضات ما در تخفيف و آسوده داشتن رعايا داند و دعاء ايشان دولت ما را پسنديده‌تر ذخيرهء و نيكوتر خدمتى شناسد ، و منتجب الدّين مخلص الاسلام را فرموديم تا آنچه از لفظ ما شنيده است بنيكوئى در حقّ رعايا با ايشان\r\n\r\n","description":"","footnote":"","page_name":" 68 ","page_number":84},
  {"content":"\r\n\r\nرساند و هرچه در امكان آيد از احسان و اشفاق در حقّ ايشان تقديم كند و مقطعان و ولاة و متصرّفان را بگويد تا در نيكوداشت ايشان به همه غايتى برسند و بزوايد و مؤن خطاب نرانند و رسوم محدثات ننهند ، و مىفرماييم تا هركس كه اقطاع و نانپاره دارد و در خدمت ما مرتّب است اقطاع قديم بر وى مقرّر باشد و هيچ‌كس را در آن منازعت نرود و هركس بدانچه دارد قانع باشد و در خدمت و مطاوعت بيفزايد تا ما در انعام و اقطاع بيفزائيم و هر محلول كه بعد از سفر ماوراء النهر افتادست با ديوان خاص گيرند و بىفرمان و توقيع يك من غله و يك دينار زر بكس ندهند تا بعد از اين چون جملگى حشم به خدمت رسند بر اندازهء هر يك آنچه واجب آيد از زيادت اقطاع فرموده شود .\r\nبايد كه كافهء امرا و حشم و مقطعان ولايت و سپاهيان و خدمتكاران دام عزّهم بر احترام و اعزاز جانب اجلّ عالمى منتجب الدّين عزيز الملوك و السلاطين دام تأييده متوفّر باشند و هرچه او گويد و ترتيب كند و قرار دهد گفته و فرموده و ترتيب كردهء ما دانند و از صواب‌ديد او عدول نكنند و به تحصيل فراغ دل و رعايت جانب او بمجلس ما تقرّب جويند و ملتمسات و حاجات بسفارت و وساطت زبان و قلم او بر رأى ما عرضه كنند و همهء اعتماد ما در كليات و جزويّات مصالح و مهمات بر قلم و قول منتجب الدّين شناسند و منظوران و معتبران و سادات و قضاة و مشايخ و اعيان و اصناف رعاياء ولايت دام توفيقهم در مهمات خويش رجوع با منتجب الدين كنند و بجانب امير اسفهسلارى اجلى كبيرى مؤيّدى مظفرى برادرى عضد الدينى عماد الاسلامى الب قراخانى ارسلانى ادام اللّه تأييده نبشته‌ايم و فرموده تا در همهء معانى قاعدهء حرمت منتجب الدّين مخلص الاسلام ممهد گرداند و او را در نيابت كه به دو مفوّض است تمكين تمام دهد و هرچه واجب آيد از دقايق احترام و اعزاز و تبجيل در حقّ او بجاى آرد و آن را در مجلس ما موقعى هر كدام لطيفتر داند و بمحامد و آفرين فراوان مقرون شناسد ان شاء اللّه تعالى .\r\n\r\n29 - منشور ايالت رى بر سبيل نيابت حضرت\r\nچون ايزد سبحانه و تعالى بفضل عميم و صنع لطيف خويش پادشاهى عالم ما را كرامت كردست و عنان حلّ و عقد مصالح ممالك جهان و ترتيب مناظم امور جهانيان\r\n\r\n","description":"","footnote":"","page_name":" 69 ","page_number":85},
  {"content":"\r\n\r\nدر دست اقتدار ما نهاده و رايات دولت ما را آيات قدرت و عظمت خويش جلّ و عزّ گردانيده و خلايق بسيط زمين را برّا و بحرا ، سهلا و جبلا بودايع ما سپرده و سايهء ايالت و سلطنت ما را برايشان گسترده و رقاب اكاسره و جبابرهء آفاق را شرقا و غربا در ربقهء طاعت و خدمت مجلس ما آورده و عصابهء اذعان و انقياد بر جبهات ايشان بسته و نواصى ايشان باقاصى و ادانى بلاد و اقاليم مذلّل و مسخر اوامر و نواهى ما گردانيده و آنچه از مطامح همم سلف سلاطين امم و ملوك عرب و عجم محتجب و منتقب بودست و معارج و مدارج بر ايشان معتاق و مسدود پيش رأى و رايت ما مكشوف و گشاده گردانيده و مقاصد همت ما در آن بنجاح رسانيده و شكر آن عوارف و مواهب جسيم جزيل گزاردن و بهر وقت ليلا و نهارا ، سرّا و جهارا تجديد ذكر احصاء و تعداد آن مألوف و معتاد خويش داشتن از لوازم و مفترضات باشد هرچند كه آلاء و نعماء ايزد تبارك و تعالى نامعدود و نامحصورست و غايت استقصاء در احصاء آن از عجز و قصور چنان كه مىگويد عزّ من قائل :  وَ إِنْ تَعُدُّوا نِعْمَتَ اللَّهِ لا تُحْصُوها  ، امّا برحسب امكان و زائدهء توان اجتهاد در اداء شكر منعم بر اميد مزيد نعمت واجبست و معتبر بقوله :\r\n لَئِنْ شَكَرْتُمْ لَأَزِيدَنَّكُمْ  ، و گزاردن شكر نعمت او را تبارك و تعالى ابواب و اسبابست و اولو الأمر بدان مأمورند كما قال جلت عظمته :  إِنَّ اللَّهَ يَأْمُرُ بِالْعَدْلِ وَ الْإِحْسانِ  ، و ما همواره در دولت خويش از مبدأ طلوع رايت تا غايت وقت همت بتمهيد و تشييد اساس اين دو فضيلت مايل داشته‌ايم و عقيدت و طويّت بر ايثار و اظهار آن باعث و منظورى يافته ، و هر بسطت كه ما را در دولت و مملكت مىفزودست و از الطاف و صنع الهى روى مىنموده از ميامن آن طويّت و عقيدت دانسته‌ايم و از بركات آن شمرده ، و درين حال كه رايات ما منصور و مظفر از ديار خوارزم بمباركى بدار الملك خراسان و مستقرّ سرير دولت باز رسيد و خاطر از مهمات آن طرف برحسب ارادت فراغت يافت عزيمت ترتيب كار رى و تدارك احوال آن طرف كه از مهمات بلاد ممالكست پيش خاطر آورديم و عزيمت بر نهضت همايون بدان صوب مصمم گشت چه معلومست كه رعاياء آن شهر و ولايت از سالها باز عرضهء حوادث و هدف سهام نوائب بودند و از مهاد عدل و انصاف\r\n\r\n","description":"","footnote":"","page_name":" 70 ","page_number":86},
  {"content":"\r\n\r\nبيفتاده و از رفاهيت و آسايش دور مانده و چون ما بفرمان آفريدگار عزّ شأنه حفظ و رعايت ايشانرا متكلفيم و معتقد كه از احوال ايشان مسؤل خواهيم بودن  يَوْمَ لا تَمْلِكُ نَفْسٌ لِنَفْسٍ شَيْئاً وَ الْأَمْرُ يَوْمَئِذٍ لِلَّهِ  ، اهمال ايشان به هيچ حال جايز نداريم و انقاذ و و استخلاص ايشان از مخالب نوائب عين فرض شمريم اما بسبب اشتعال حرارات هوا و احتدام سورت گرما توقّفى افتاد ، چندانكه گرما فتورى گيرد و هوا اعتدالى پذيرد و از صفو عقيدت و كمال رأفت كه در حقّ رعايا على العموم و على الخصوص در باب رعاياء رى رعاهم اللّه داريم و انديشيديم كه آن طرف به مقدار مدّت توقّف حركت رايات ما از آثار و الطاف و عواطف معطوف بىبهره ماند و آن رعايا در كنف رعايت نيايند و امرا و معروفان حشم و خدم متفرّق بدان طرف كه همه بندگان مااند متألّف و مجتمع نگردند و بتازگى از نواخت و كرامات ما نصيب نيابند رأى چنان ديد كه معروفى از اعيان حضرت و مقرّبان خدمت و مرشّحان دولت كه مستعدّ تقلد آن مهمّ نازك و تكفل آن مصلحت بزرگ باشد و استحقاق چنين مهمّ خطير دارد بدان جانب فرستاده آيد و ترتيب مصالح آن حشم و رعايا باهتمام او مفوّض كرده شود كه خاطر به كلى از آن فارغ تواند بود ، اختيار بعد از استخارت در قيام باتمام آن مهم معظم و تقديم خدمت بلند رتبت اجلّ عالم كامل افضل مؤيّد قوام الدين معين الاسلام و المسلمين اينانج قتلغ بلكا خواجه بك ابو الفضايل المظفر بن انوشروان ادام اللّه تأييده را فرموده شد و اعتماد درين كار نام‌دار كه متضمن صلاح و مصلحت دينى و دنياويست بر اصابت رأى و كمال شهامت و حصافت و حسن سيرت و نقاء طويّت و كثرت تجارب كه از ممارست و ملابست جلايل اعمال حاصل دارد كرده آمد به حكم آنكه او تربيت در حجر دولت ما يافتست و مساعى او در هر شغل بزرگ كه او را در آن امتحان فرموديم مرضى و حميد يافته‌ايم و او را كرامت مزيد اختصاص و شرف قربت كه هرگز اوهام اقران او از اصحاب مناصب بدان نرسيدست ارزانى مىداشته چنان كه خاص و عام ، دور و نزديك ، ديده‌اند و دانسته و از اين جهت ارباب حاجات خصوصا اصحاب اطراف در نجح مطالب و اصحاب اغراض و مآرب توسّل بسفارت او جسته‌اند و مراسلت و مكاتبت در عرض ملتمسات با او برداشته\r\n\r\n","description":"","footnote":"","page_name":" 71 ","page_number":87},
  {"content":"\r\n\r\nو بوسيلت و وساطت او انعام و ايجاب يافته . و هرچند منصب شغل عرض در ديوان كه در اهتمام نايب اوست هم برين قرار خواهد بود حالى را ازو خالى مىنمايد و غيبت او را بر خاطر اثرى است مصلحت حشم آن طرف و رعاياء آن ولايت را ترجيح نهاديم و او را باسم نيابت بدان طرف و ايالت آن مشرّف گردانيديم و منتظم داشتن شمل حشم و تأليف ايشان و ضبط ولايت رى به كلى و تصرّف در اموال و معاملات از استقبال فلان و تيمارداشت اسباب خاص و غايبانه و اسباب حور [ كذا 
  ] و مخالفان و ضرايب شهر و طيارات و ابواب المال بر موجب مشروح ديوانى بوى تفويض كرديم تا هر كارى را على حده چنان كه از شهامت و غناء و تيقظ و مناصحت او محقق گشتست مرتّب گرداند و جانب ايزد تعالى را سرّا و اعلانا در هرچه سازد و پردازد مراقبت كند و تقوى و خشيت را عزّ اسمه پيرايه و حليت حال خويش سازد و بدين طريق استمداد لطف او تبارك و تعالى كند ،  إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ  ، و اموال ديوانى از وجوه وجوب طلبد و جملگى آن بقلم روشن كند و آنچه از آن باسم بندگان ماست و از جهت مصلحت ملك بديشان بايد داد مقرّر كند و بدهد و حقّ ايشان مرعى مىگرداند و آنچه ديوان را بماند نگاه دارد تا حكم آن فرموده آيد و ظلم و تطاول اقويا از ضعفا دفع كند و بر احترام و توقير و تبجيل و اعزاز از سادات و ائمه و علما و صلحا و مشايخ و اهل بيوتات متوفّر باشد و در ديوان عمل نايبى شهم سديد متديّن كه رعايا از وى آسوده توانند بود و معاملات ديوانى را مضبوط تواند داشتن و استخراج بر قانون راست كردن از جهت خويش نصب كند تا شغل ديوانى مىگذارد و اموال معاملتى حاصل مىدارد تا قوام الدين بفراغ دل بتدارك و اصلاح ديگر مهمات نازك كه بتدبّر و شهامت او منوطست مشغول تواند بودن و در هر يك اثر حميد نمودن ، و چون تقليد اين نيابت بمباركى قوام الدّين را فرموده شد و اين تفويض استحقاق اتّفاق افتاد چند معروف را از امرا و اسفهسلاران فلان و فلان فرموديم تا در صحبت او روان گشتند و مثال داديم كه همگنان او را مطواع و متابع باشند و در هرچه مصلحت بيند از مهمات ملك و ترتيب كند از صواب‌ديد او نگذرند و طريق متابعت و معاضدت سپرند و چون\r\n\r\n","description":"","footnote":"","page_name":" 72 ","page_number":88},
  {"content":"\r\n\r\nبه مقصد رسد و ديگر امرا و معتبران حشم كه بر وى خدمتهاى پسنديده كرده‌اند و در هر كار آثار گزيده نموده مجتمع گردند در نگاه داشتن صلاح ملك و دولت و تحرّى مرضات ما در مساعدت و مظاهرت قوام الدّين يك‌زبان باشند و بر وفق استصواب او در ضبط ولايت و تمشيت كارهاى ديوانى و تخفيف و ترفيه رعايا و تحصيل ادعيهء صالحه دولت قاهره را ثبتها اللّه به همه غايتى برسند و رضاء قوام الدين برضاء مجلس ما مقرون دانند و در همهء احوال آنچه گويد و از مصالح و مهمات ديوان مرتّب كند مقتدى سازند و عدوان از آن موجب انكار و لائمه دانند و آن‌چنانست كه كافّهء حشم امرا و اسفهسلاران كه بندگان مااند و اصناف متجنده و اقطاع‌داران برى مقدم قوام الدين عزيز دارند و بشرايط اكرام و تبجيل و اعزاز قيام نمايند و در كارهاى ملك و دولت از صواب‌ديد او نگذرند و او را بر دقايق احوال وقوف دهند و نانپاره باتّفاق و ارتضاء او و مشروح او كه نويسد گيرند و دارند و بقلم او تصرّف كنند چه قوام الدين با آنكه آنجا شرف اسم نيابت دارد به حضرت ديوان عرص باسم اوست و در اهتمام نايب او تا اين دقيقه تصوّر كنند و متابع رضاء او باشند و همهء معوّل ما بر گفته و نمودهء ما شناسند و هيچ چيز از خفاياء اسرار ملك از وى نپوشانند و او را برغث و سمين آن اطّلاع دهند و در هر مهم كه حادث گردد بر موجب تدبير و صواب‌ديد او مىروند و آن را قدوه و پيش‌واى خويش دانند ، سادات و قضاة و ائمه و علما و اعيان و معتبران و مشايخ و منظوران شهر رى و نواحى آن فرمان را بانقياد و متابعت تلقى كنند و قوام الدين را نايب مجلس ما و نايب او را عامل و متصرّف اموال ديوانى دانند و در مصالح خويش رجوع با او كنند و ملتمسات به او بردارند و بر تمكين و احترام نايب او توفّر نمايند و اموال و رسوم ديوانى بوى گذارند و احوال معاملات قليل و كثير معلوم گردانند و مىفرمائيم تا ديوان شحنگى همچون ديوان عمل و اسباب خاص بسراى او دارند و كار احداث و ارش جنايات بصواب‌ديد او گذارند و از آنچه مصلحت مىبيند تجاوز نكنند و جملگى بندگان ما و حشم كه بدان طرف روان گشتند و معروفان حشم كه آنجايگاه‌اند مطاوعت فرمان را متابعت او دانند و در مهمات با او گردند تا ترتيب هر كار\r\n\r\n","description":"","footnote":"","page_name":" 73 ","page_number":89},
  {"content":"\r\n\r\nبواجبى مىكند و آنچه بصلاح حال حشم و رعايا و فراغ دل و تخفيف و ترفيه ايشان پيوندد بجاى مىآورد و در توليت و عزل هركس برحسب سداد طريقت و سجيت او مىروند چه او را اين اجازت حاصلست و برين جملت خاتم خاص بوى سپرده شد تا آنچه بمصالح رعايا بازگردد ممهد كند و دولت قاهره را امداد ادعيهء صالحه حاصل گرداند ، ان شاء اللّه تعالى و الحمد للّه وحده .\r\n\r\n30 - منشور ايالت و شحنگى بلخ\r\nثبات دولت و نظام شمل مملكت از نتايج و ثمرات افاضت عدل و اشاعت احسانست كه بدان مأموريم از آفريدگار تبارك و تقدّس آنجا كه مىگويد در مصحف مجيد :  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى  ، و ديگرجاى مىگويد :  وَ أَحْسِنْ كَما أَحْسَنَ اللَّهُ إِلَيْكَ  ، و صاحب شريعت سيد انبياء و رسل صلوات اللّه عليه و عليهم اجمعين گفته است : عدل ساعة خير من عبادة سبعين سنة ، و عدل آن باشد كه حق بموضع نهاده آيد و كار در نصاب استحقاق مرمّت فرموده شود و قاعدهء اعط القوس باريها تمهيد افتد و هركس را از خلايق جهان ، رعايا و مستخدمان و متقلدان اعمال و مباشران امور دينى و دنياوى بر معارج و مدارج استحقاق و استقلال نگاه داشته شود و ذمم و حقوق ارباب وسايل اكيد و ذرايع حميد كه آثار مساعى و مقامات ايشان بر صفحات مهمات ملك و جبهات ايّام دولت ظاهر باشد و امداد خدمات مرضى متظاهر مرعى و مقضى گردد تا بميامن آن هر روز معاقد مناظم احوال مملكت مستحكم‌تر مىباشد و قواعد اسباب در آن دولت مؤكّدتر مىشود و از حول و قوّت ايزد سبحانه و تعالى و لطايف او عزّ و جلّ در حال اقامت و نهضت و سلوك و حركت امارات مزيد نعمت و بسطت مملكت مشاهده مىافتد و شكر مواهب و عوارف آفريدگار عزّ شأنه و عمّ احسانه كه موجب زوايد عوايد نعم باشد چنان كه گفته است عزّ من قائل :  لَئِنْ شَكَرْتُمْ لَأَزِيدَنَّكُمْ  از ضمن آن ترتيب پديد مىآيد و موادّ فيض احسان او عزّ و علا متصل‌تر مىگردد بتوفيق اللّه و حسن تيسيره ، و از ابتداء افراخته شدن رايت دولت ما و سايه افكندن آن بتأييد تبارك و تعالى بر اقاليم عالم شرقا و غربا ، بعدا و قربا ، برّا و بحرا تا هر پادشاه\r\n\r\n","description":"","footnote":"","page_name":" 74 ","page_number":90},
  {"content":"\r\n\r\nو فرمان‌دهنده كه در هفت كشور معمور بسيط روى زمين است بركشيده و گزيده و نشانده و بندهء ماست طوعا او كرها ، و همگنان در اطراف و اوساط جهان به سمت عبوديّت ما متسم‌اند و اعناق باطواق منت ما متحلى دارند ، امير اسفهسلار اجلّ شهيد قماج رحمة اللّه عليه اگرچه از عداد مماليك بود همت ملوك داشت و از اين جهت قسيم و سهيم ملك و دولت گشت و نهالى بود بر چمن ملك نشو و نما يافته بل هلالى از افق آسمان ما تافته و بتدريج از آفتاب اقبال و پادشاهى ما استضاءت كرده و بانوار حسن رأى ما استنارت و استدارت تمام گرفته ، و آن شهيد از بدايت طلوع تا نهايت افول بهدايت عقل راجح و رأى متين كه داشت روزگار در خدمت ما چنان گذاشت كه از حضيض بندگى بمرقاة و مرتبت برادرى رسيد و بشرف اسم نيابت ما در ممالك جهان موسوم گشت و بدين جاه و نام بزرگوار و منصب نامدار از اقران خويش پهلوانان و سپاه‌داران و فرمان‌دهندگان اطراف آفاق متفرّد شد و جناب او بفرمان ما مساق و مآل حاجات و آمال ملوك روى زمين گشت و كدام گوهرست شريفتر از عقل كه بوسيلت و ذريعت آن مرد مقبل از درجات مراتب نظراء ترقّى مىگيرد تا بمثابتى رسد كه گفته‌اند :\r\n و لم ار امثال الرّجال تفاوتت * الى المجد حتى عدّ الف بواحد \r\nو فرزند او امير اسفهسلار علاء الدّين ابو بكر رحمه اللّه از آن شجرهء همايون ثمرهء شاخى مثمر بود و در عنفوان شباب باستيعاب انواع آداب و استجماع اسباب تقدّم بر اقران و اتراب قصب سبق ربوده و در مدّتى بىامتداد تلقى تمنى و مراد كه از دوران فلك و حدثان زمانه يافت در خدمت دولت آثار ستوده نموده و در آن اقتدا به پدر خويش امير خراسان داشت و عمر در ظل ملك بسر برد و در اقتفاء رضاء ما ما گذاشت و امروز وارث حقوق جدّ و پدر و قايم مقام ايشان در دولت امير اسفهسلار اجل كبير مؤيّد مظفر منصور عادل مرزبان الشرق ابو الفتح ادام اللّه تأييده است كه در مهاد عاطفت و رأفت رأى ما تربيت يافتست و برضاع اشفاق و اشبال مجلس ما مترشّح شده و از زبان ترجمان دولت ما بسمع خرد و دانش طبعى كلمات اوامر و زواجر\r\n\r\n","description":"","footnote":"","page_name":" 75 ","page_number":91},
  {"content":"\r\n\r\nشنوده و از همت ما كه همواره بجانب او ملتفت باشد رقيبى مرشد مشفق داشت تا لا جرم در عهد صبى مستجمع آداب شباب و كهول گشت و در ايام جوانگى بكمال فرزانگى و هنرمندى و جملگى اخلاق و شيم پسنديده از مراتب پيران كار ديده برگذشت و هرچند اجالت رأى در اختيار خصال ستودهء او بيشتر فرموده‌ايم و همت بر استكشاف سراير او زيادت گماشته دلايل استعداد او در قيام نمودن بمعظمات امور ملك ظاهرتر و متضاعفتر مىيافته‌ايم و دواعى تفويض جلايل كارهاى دولت كه از جدّ و پدر بميراث بوى رسيدست متزاحم و مترادف‌تر ديده ، و چون از عادات دولت ما معهود و متعارفست حقوق اسلاف در اخلاف رعايت فرمودن و جاه و جاى پدران بفرزندان سپردن و ايشان را در حجر اعتناء صادق و اهتمام تمام پروردن عماد الدوله و الدّين امير خراسان را ادام اللّه تأييده سوالف متوارث استحقاق ذات ستوده صفات كه همم و اوهام اقران و اكفاء او از تأمّل در آن قاصر آيد حاصلست و بهر وقت از شمايل او مخايل طينت پاك و رأى روشن و همت بلند در احياء خاندان رسد آنچه بفقدان سلف او رحم اللّه منثلم گشتست و خاطر بدان نگران شده واضح‌تر مىيابيم و در هر امتحان و تجربت كه مىفرمائيم او را باعلى درجه و ترقيب رتبت و اعتماد و تفويض مهمات مملكت سزاوارتر مىشناسيم ، بعد از معاودت رأى و استخارت خداى عزّ و جل فرزند عماد الدوله و الدّين امير خراسان مرزبان الشرق ادام اللّه تأييده را پيش تخت خوانديم بر سبيل اعزاز و اجلال و جايگاه جدّ و پدر او كه در خدمت معهود و مقرّر بودست بوى سپرديم و آن مكان و مكانت برقرار متقدّم ارزانى داشتيم و اقطاعات همچنان‌كه ايشان داشته‌اند و بتازگى مشروح ديوان عرض بدان ناطقست و بر ذكر تفاصيل آن مشتمل بر وى تقرير فرموديم و املاك بر موجب حجتها و قبالات مسلم گردانيديم و جملگى خيول و حشم و غلامان را كه در فوج آن گذشتگان رحمهم اللّه بوده‌اند در فوج او منتظم كرديم و زمام حلّ و عقد انتظام احوال ايشان بدست شهامت و كفايت و تيقظ و حسن سيرت او داديم و كرامت تشريفهاى گرانمايه از كسوتهاى خاص و اسب و ساخت و طوق مرصّع و سپر و كمر شمشير و كوس و علم و سراى پرده\r\n\r\n","description":"","footnote":"","page_name":" 76 ","page_number":92},
  {"content":"\r\n\r\nو هرچه از شعار و آلت و عدّت سپاه‌سالارى و پهلوانى و صاحب‌طرفى باشد و جدّ و پدر او رحمهم اللّه از دولت پدر ما يافته بودند مبذول فرموديم و فرزند عماد الدّوله و الدّين امير خراسان را اختصاص بدين تبجيل و تقريب واجب دانستيم و ايالت و شحنگى بلخ و مضافات آن هم برقرار كه باسم جدّ او عماد الدّين قماج بوده است بر فرزند عماد الدّوله و والدّين مقرّر فرموديم و مصالح اين شغل خطير و كار نامدار بتدبير و رأى صايب او موكول گردانيديم و اين منشور محرّر و نافذ گشت تا فرزند عماد الدوله و الدّين امير خراسان ادام اللّه تأييده اقطاعات و املاك خويش برين جملت كه فرموده شد در تصرّف مىدارد و نوّاب و متصرّفان متديّن كوتاه‌دست گمارد و هرچه بتخفيف و ترفيه رعايا پيوندد بجاى آرد و متصرّفان را وصايت كند تا رعايا را نيكو دارند و بر احترام و اعزاز معتبران از ائمه و سادات و علما و صلحا و مشايخ و اهل بيوتات متوفّر باشند و نگذارند كه از اقويا بر ضعفا تحاملى رود و استخراج اموال ديوانى در اوقات معهود از فصول سال بر قوانين و رسوم متقدّم كند و بزوايد و محدثات خطاب نرانند و ادعيهء صالحهء رعايا دولت قاهره را ثبتها اللّه مستديم باشد و مىفرماييم تا نوّاب فرزند عماد الدّين امير خراسان دام تمكينهم وجوه مواجب حشم و غلامان بر آن قرار كه فرموده شدست مىرسانند و فراغ دل ايشان حاصل مىدارند ، فرمان چنانست كه طبقات حشم را از امرا و معتبران و كافّهء و ثاقباشيان و غلامان عمادى اعزّهم اللّه متابع و منقاد و مطواع فرزند عماد الدوله و الدّين باشند و از اشارت و صوابديد او عدول ننمايند و در مهمات دولت مصالح ملك بنشاطى تمام قيام نمايند و آنچه مصلحت بيند و درين ابواب ترتيب كند متبوع و مقتدى شناسند و باحتشاد هر كدام وافرتر روى بدان آرند و از تقاعد و توانى مجتنب و محترز باشند و مرجع و مآب خويش در آنچه مجدّد گردد باجابت او دانند و هيچ دقيقهء از دقايق تباعت و طاعت برحسب امكان و استطاعت فرونگذارند و رضاء فرزندى عماد الدوله و الدّينى بارتضاء و استحسان رأى ما معروف شمرند . و چون شهر بلخ قبة الاسلام و مركز رايت دولت و مستقرّ سرير مملكتست و رعاياء آن همواره بحسن رعايت و كمال عنايت رأى ما مخصوص\r\n\r\n","description":"","footnote":"","page_name":" 77 ","page_number":93},
  {"content":"\r\n\r\nبوده‌اند و بوفور عاطفت و شمول رأفت از ديگر رعاياء ممالك عالم ممتاز مىفرماييم تا فرزند عماد الدّين امير خراسان ادام اللّه تأييده اساس اين امارت و ايالت در شهر و ولايت بر مراقبت جانب ايزد تبارك و تعالى نهد و پيش دل مصوّر گرداند كه او در معرض كار بزرگ و نازك آمد كه بر هرچه گويد و كند و سازد در دنيا عاجلا و آجلا بر نيكى و بدى از مجلس ما مجازى و معاتب خواهد بود و در عقبى از آن مسؤل و بر نقير و قطمير افعال و اقوال از احسان و اساءت مثاب و معاقب ،  يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً  ، تا چون اين تصوّر كرده باشد و از راه انتباه و حزم برين دقيقه ، كه صلاح و فساد و نفع و ضر و خير و شر و هرچه او را بدان وصايت مىفرماييم و بر آن ارشاد و تحريض مىكنيم در ضمن آنست ، وقوف يافته باشد در فاتحت كار از خاتمت آن مىانديشد و هرچه پيش آيد بر نهج سداد و رشاد مىراند و ضماير و معتقدات خويش در اوقات صلوات بر عالم الأسرار و الخفيات ، لا يخفى عليه شيء فى الأرض و لا فى السماء و  لا يَعْزُبُ عَنْهُ مِثْقالُ ذَرَّةٍ  ، عرض مىدهد و بفضل و كرم او عزّ و علا در تمشيت آن التجا مىسازد و استعانت مىكند ، و متيقن باشد كه اسرار و خفاياء باطن او آنجا ظاهرست و مكشوف و ثواب و عقاب و حساب و سيئات برحسب مواعيد و وعيد معدّ و عتيد ،  يَوْمَ لا تَمْلِكُ نَفْسٌ لِنَفْسٍ شَيْئاً وَ الْأَمْرُ يَوْمَئِذٍ لِلَّهِ  ، بعد از تأنّق و تفكر درين مقدّمه كه حاوى معانى سعادت دوجهانى است بايد كه فرزند عماد الدّين امير خراسان در حفظ و حراست آن ولايت و رعايا بغايت مجتهد باشد و متشمر و جناح معدلت و نصفت بر كافّهء ايشان مبسوط گرداند و ابواب تطاول و تعرّض بر ايشان فروبندد و در ازالت و اماطت دستهاى خاطى و اطماع فاسد ازيشان به همه غايتى برسد و بر احترام و اكرام سادات و مراعات طبقهء از طبقات بر مقادير درجات ايشان از فرايض داند و سخن ايشان در مصالح بواجب اصغا كند و بر كار گيرد و در استماع ظلامات كه بوى بردارند در هر حالت كه باشد اهتزاز تمام نمايد و در آنچه شنود و بوى رسد نيك متثبت و متأمّل باشد و از اغراض و مقاصد هر يك بواجب تفتيش كند و در آنچه بمشاورت و مفاوضت\r\n\r\n","description":"","footnote":"","page_name":" 78 ","page_number":94},
  {"content":"\r\n\r\nارباب تجارب و مقدّمان و معتبران حاجت افتد بعد از مشاورت حكم كند و جواب دهد ، شرعيات بمجلس قضا فرستد و رسميات و معاملتى و ديوانى بديوان رياست ، و ثقات و امناء خويش را بر اتمام آن گمارد تا كارهاى مسلمانان به زودى و نيكوئى گذارده شود و ذكر جميل منتشر مىگردد و مثوبت مدد مىباشد و در كار شحنگى نايبى شهم كاردان پسنديده سيرت ستوده طريقت گمارد تا بشرايط شغل آن قيام نمايد و آنچه تعلق بشحنگى دارد بر قاعدهء مصلحت مىگذارد و طريق عدوان و شطط مسدود گرداند و اروش جنايات بر اندازهء جرايم و يسار مجرمان ستاند و متعدّيان و مفسدان را مزجور و مهقور دارد و اهل صلاح و عفاف را تربيت و تقويت كند و اقامت حدود بر متعدّيان و لصوص و قطاع الطريق از لوازم شرع و امّهات مهمات مسلمانى شمارد كما قال اللّه تعالى :  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ  ، و درين باب استشارت و استيذان ائمه و مفتيان و علماء شريعت از واجبات شناسد و در آمن داشتن راهها و مسالك و معابر مسلمانان و اصناف مجتازان و سابله باقصى الأمكان برسد و اهل عيث و فساد را از مكامن و اماكن ايشان نفى كند و بهر طرف كه مظنهء فتنه و قطع الطريق باشد رقباء امنا نصب كند تا از آنچه معلوم ايشان مىگردد نوّاب ديوان ايالت را اعلام مىكنند و ايشان را بجدّى و تشمرى تمام بحسم مادّت آن خلل مشغول مىگرداند و در حكم سياست و شريعت راندن بر مفسدان و راه‌زنان تغافل و تساهل نكند و ابقا و اغضا جايز ندارند و بر تقديم هرچه مستدعى خفض عيش و رفاهيت رعيت و ساختگى اسباب معاش و فراغت و استقامت احوال ايشان و مقتضى امن و سكون ولايت باشد توفّر نمايند و انتشار اخبار مآثر آثار عدل و انصاف در اقطار ديار ممالك مغتنم شناسند و موقع آن در مجلس ما پسنديده‌ترين مواقع خدمتها دانند و در طلب استعداد زيادت اعتماد و ادراك منقبت احماد بدان توسّل جويند بمشية اللّه تعالى و حسن توفيقه .\r\nفرمان چنانست كه كافّهء اعيان و معتبران و مشاهير و مشايخ و منظوران شهر بلخ و مضافات آن از سادات و قضاة و ائمه و امرا و متجنده و رعايا ادام اللّه تأييدهم اين\r\n\r\n","description":"","footnote":"","page_name":" 79 ","page_number":95},
  {"content":"\r\n\r\nتفويض و توليت را كه بر قضيت استحقاق و استيجاب فرموده شد بشكر و دعا مقابل كنند و صلاح احوال خويش در اثناء و مطاوى آن مندرج و منطوى دانند و التفات همت همايون و راى جهان‌آراى بتأسيس و تأكيد بنياد منزلت و رتبت فرزند عماد الدوله و الدّين امير خراسان ادام اللّه تأييده على تناوب الأيام و تعاقب الشهور و الأعوام متزايد شناسند و مقام و موقف او در بارگاه و پيش تخت مقام و موقف اكابر سلف او دانند و تزايد ارتقاء و اعتلاء درجات حرمت و حشمت او را كه مستأهل و مستعدّ آنست در مستقبل ترقّب و ترصّد مىكنند و طلايع و تباشير آن را عن قريب اوانا بعد اوان و زمانا عقب زمان متطلع و مترصّد مىباشند و متابعت و مطاوعت او در محدودات و مقضيات فرمان متعين و لازم دانند و عدول و نكوص از آن موجب و مقتضى انكار و لائمه ، و در مصالح و مهمات رجوع با نوّاب و گماشتگان جانب فرزندى عماد الدوله و الدّينى امير خراسان كنند و طريق انقياد و اذعان سپرند و از منهاج طواعيت نگذرند و آنچه از قديم باز برسم نوّاب شحنگى بودست بر قاعدت معتاد از وجوه مألوف ترتيب مىكنند و مىرسانند و قاصر نگردانند و اثر امتثال مثال در كلّ احوال ظاهر و متعين دارند ان شاء اللّه تعالى .\r\n\r\n31 - منشور تفويض شحنگى تركمانان\r\nافاضت عدل و احسان بهمهء زبانهاى جهانيان محمودست و در همهء دلهاى آفريدگان محبوب و اصحاب ملك و اديان متفرّق و مذاهب مختلف و ارباب طرق متناسب و مسالك نامتقارب در احماد اين دو سيرت و بر اطراء اين دو طريقت اتّفاق و اطّباق دارند و در مصحف مجد و شرف  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ  فرمان نافذ و حكم قاطع برين جملتست ،  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ  ، و هركس را از اولو الأمر در جهان داشتن و مرضاة خالق و صلاح مخلوق جستن و اسباب معاد و معاش ساختن طريقتى اختيار افتادست و سيرتى موافق نموده كه همت بر آن مقصور داشتست و مطلوب دينى و دنياوى از نتايج ثمرات آن دانسته و از سير و سنن\r\n\r\n","description":"","footnote":"","page_name":" 80 ","page_number":96},
  {"content":"\r\n\r\nملوك سلاطين سلف كه آباء و اجداد ما بوده‌اند قدّس اللّه ارواحهم و جملگى عادات و حالات ايشان پسنديده و ستوده بودست و آثار حميد ايشان مخلد و مؤبّد خواهد بود ، الى أن يرث اللّه الأرض و من عليها و هو  خَيْرُ الْوارِثِينَ  ، و اختيار و انتخاب ما عدل و احسانست كه منافع آن اصناف خلايق و حيوانات را از انام و انعام و دواب و هوام و طايرات و سانحات حتى الجراد و النمل شاملست و هر يك را از آن برحسب نظرت و قدرت و قضيت قضا و قدر بارى تعالى حظى و نصيبى ظاهر ، و اوّل قاعدهء جهاندارى افاضت عدلست پس اشاعت احسان كه رعايا و زيردستان تا از معرّت ظلم و عاديت عدوان امان نيابند طلب رزق و اعداد اسباب معيشت نتوانند كرد و اثر احسان بعد از تمهيد اساس عدل بر احوال ايشان پديد آيد و معتقد ما آنست كه فيض عدل در ميان خلق بجايگاهى مىبايد رسانيدن كه جملگى فقرا و ضعفا از صدقات اغنيا و اقويا ايمن توانند بود و گماشتگان و حشم و خدم چنان منزجر و منتبه باشند كه در مدارج و معابر هيچ ضعيف را ازيشان فزع آسيب و رنج نباشد و از قوائم خيل مفرّ و مهرب نيابند چنان كه در قرآن مجيد كلام ربّ العزّه مىآيد :  حَتَّى إِذا أَتَوْا عَلى وادِ النَّمْلِ قالَتْ نَمْلَةٌ يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَ جُنُودُهُ وَ هُمْ لا يَشْعُرُونَ  . و مستحق‌ترين رعايا به نظر عنايت و ارعاء و اختصاص فرمودن بعاطفت و رأفت اهل برّ و مقيمان صحرااند كه از آبادانى دور باشند و اخبار سرّاء و ضرّاء كه ايشان را پيش آيد ديرتر بدرگاه رسد و متاجر و مكاسب ايشان سبب كثرت نعمت و فراغت و انتفاع و استمتاع اهل عصرست و خاص و عام در آن خيرات و بركات مقاسم و مساهم . بر مقتضى اين مقدّمه رأى چنين ديد كه شحنگى و تيمارداشت خيول امراء و سالاران تركمان گرگان و مضافات و نواحى آن امير اسفهسلار اجلّ كبير مظفر منصور برادر شمس الملة اينانج بلكا الغ جاندار بك ادام اللّه تأييده را فرموديم با آنكه در لشكر داشتن و رعيت نواختن عرقى نزّاع است و بمنصبى سنى انتصاب دارد ، تربيت در كنف رعايت ما يافتست و باخلاق و عادات ما متخلق و مترشّح شده و در استجماع مآثر و مفاخر و معرفت معانى و معالى و وقوف بر دقايق سيادت از اقران خويش خصل سبق ربوده و شواهد و براهين استحقاق و تقدّم و تفوّق\r\n\r\n","description":"","footnote":"","page_name":" 81 ","page_number":97},
  {"content":"\r\n\r\nنموده و هرچند او بكمال هنرمندى و فرزانگى از وصايت باقامت شرايط اين كار مستغنى است اما على الرّسم فى مثله ميفرماييم تا آن رعايا كه ودايع ايزداند نيكو دارند و همهء خطاهاى نامتوجّه و قصدهاى ناواجب ازيشان زايل و منقطع گرداند و حرمت مشايخ و اهل صلاح موفور شناسد و مفسدان و متعدّيان را مزجور و مقهور كند و نوّاب شايسته و كوتاه‌دست گمارد و حقوق و رسوم شحنگى بوقت طلب كند و در آن باب از قرار متقدّم نگذرد و رسم محدث ننهد و هر سلارى و مقدّمى را بخانه‌ها و اتباع خويش كه بديشان منسوب و موصوف بوده باشد آن چراخور و آبشخور مأوى دهد و نگذارد كه بغصبيت و وحشت مشغول باشد .\r\nفرمان چنانست كه جماعت امرا و سالاران و مقدّمان تركمانان گرگان و نواحى آن بجملگى اعزّهم اللّه در مهمات و مصالح رجوع با جانب برادرى الغ جاندار بكى كنند و ملتمسات خويش بديوان او بازنمايند و از صواب‌ديد او نگذرند و در خدمتى و مهمى كه او را فرماييم متابع او باشند و چنان كه مصلحت بينند بدان مشغول گردند و رسوم شحنگان برقرار گذشته بنوّاب او مىرسانند و حقوق مراعى بر آن جملت كه مقرّرست بنايب او مىگذارند و در كلّ احوال طريق رعيتى و انقياد سپرند تا مستحقّ مزيد انعام و اشفاق گردند ان شاء اللّه تعالى .\r\n\r\n32 - منشور در معنى احتساب مازندران\r\nتقديم مصالح دينى و تشييد قواعد شرعى از موجبات ثبات دولت و دواعى بسطت مملكتست و نيكوترين خيرات و پسنديده‌ترين مساعى در مهمات آنست كه منافع آن شامل باشد و هركس از اصناف خلايق و طبقات آدميان از آن نصيب يابند و آثار آن منتشر شود و بركات آن متواصل و متشايع گردد و شغل احتساب ازين جملتست كه اساس آن بر امر معروف و نهى منكرست و فوايد اين معنى كافّهء خلق را شامل گردد و همگنان از آن بهره گيرند ، و چون خواجهء امام اوحد الدّين احسن اللّه توفيقه بعفت و سداد طريقت و حسن سيرت و عقيدت موصوف و معروفست و بدانش رسوم شرعيات و\r\n\r\n","description":"","footnote":"","page_name":" 82 ","page_number":98},
  {"content":"\r\n\r\nصلابت در دين و احياء سنت مشهور و مذكور احتساب مازندران بشهامت و ديانت او تفويض فرموده شد و اين مهمّ دينى او را تقليد كرده آمد تا باهتزازى و رغبتى هرچه تمامتر روى بدان آرد و ترتيب شرايط آن بواجبى پيش گيرد ، و چون قاعدهء اين كار مبنى بر تقوى و ديانت است در جملگى احوال مراقب جانب ايزد تعالى باشد و برحسب امكان در اقامت آنچه بدين كار تعلق دارد از امر معروف و نهى منكر تقديم كند امتثالا لأمر اللّه و اقتداء بحكمه عزّ و جل  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ  ، و در تسويت و تعديل موازين و مكاييل جهدى تمام نمايد تا در بيع و شرى حيفى نرود و مسلمانان مغبون و زيان‌زده نشوند فقد قال اللّه تعالى :\r\n وَ زِنُوا بِالْقِسْطاسِ الْمُسْتَقِيمِ  ، و مراتب شرعيات در مسجد جامع و ديگر مساجد و متعبدات از ترتيب مؤذّنان و مكبران و مواقيت صلوات و نفى آنچه مسنون و مشروع نيست از مسجد بواجبى اقامت كند كما روى عن النبى صلى اللّه عليه و سلم : جنبوا مساجدكم يوم جمعكم ، و در قمع و زجر اهل فساد و منع ايشان از مجاهرت و اظهار فسق و تعاطى خمر در جوار مسجد و مشاهد و مقابر مجهود بذل كند و اهل ذمّت را بغيارى كه آيات مذلّت و صغار ايشان باشد در ميان اهل اسلام موسوم گرداند و در مجلس علم زنان را از مخالطت با مردان و استماع مواعظ بازدارد و در جملگى احوال بر احياء آثار خير و اعلاء لواء حق متوفّر باشد و طريقت پسنديده سپرد تا مستحقّ مزيد اعتماد گردد .\r\nفرمان لا زال نافذا چنانست كه شحنگان و نوّاب ولاة و مقطعان و متصرّفان و مشاهير و رؤسا و اعيان مازندران ادام اللّه عزّهم حرمت اوحد الدّين موفور دارند و او را گماشتهء ما دانند و در مصالح دينى و مهمات شرعى كه بوى مفوّض شد و بر وى مقرّر گشت تقويت كنند و در تحصيل فراغ دل او بمجلس ما تقرّب جويند و جانب او بهمهء معانى مرعى دارند و چنان سازند كه امارات آن منتشر گردد و از ضمن آن تقليد حسنات روى نمايد و بركات آن بايّام زاهرهء دولت قاهره شيد اللّه اركانها برسد ، ان شاء اللّه تعالى .\r\n\r\n","description":"","footnote":"","page_name":" 83 ","page_number":99},
  {"content":"\r\n\r\n\r\n33 - منشور اقطاع مازندران\r\nامير اسفهسلار سراج الدّين اصفهبد مازندران ادام اللّه تأييده در دولت قاهره شيد اللّه اركانها بسوابق حقوق متوسلست و بوسايل مقبول مستظهر و حقوق خدمتهاى پسنديده و اخلاص در مطاوعت و بندگى دولت كه نموده است و مىنمايد و آن سوابق را بلواحق مشفوع و مقرون مىگرداند پوشيده نيست و اين مقدّمات طرفى از خصال حميده و مناقب و مآثر مشهور و مذكور سراج الدين نجم الاسلام كه از موجبات و دواعى اعزاز و انعام گشتست و درين نوبت كه او به حضرت جلت رسيد و بشرايط بندگى اعلى خدايگانى اعظمى اعلاه اللّه قيام نمود و شرف ملاحظت يافت رأى عالى لا زال زايدا العلو از انعام و اكرام در حقّ او آن فرمود كه لايق نيكوخدمتى و هنرمندى و فرزانگى او بود و بر مقتضى وقت نانپاره ارزانى داشت و بمازندران اقطاعى به مبلغ سى هزار دينار نيسابورى منشور و مشروح نوشتند و ما اين مثال بر وفق فرمان دام نفاذه مىفرمائيم تا هر نايب و گماشتهء ما كه بدان ولايت رسد اقطاع سراج الدّين بر موجب توقيع اعلى مسلم دارند و در آن تصرّف نكنند و مداخلت جايز ندارند و سراج الدّين را بمزيد آن از مجلس ما موعود شناسند چه او در سفر و حضر چندان حقوق خدمت ثابت گردانيده است كه بسيار موهبت و مكرمت در مقابل آن نيفتد و هر اصطناع و احسان ميسر گردد از استحقاق او قاصر نمايد اين مثال فرموديم تا همگنان حسن رأى ما در حقّ سراج الدّين بدانند و اعتقاد ما در تربيت او هرچه صافىتر شناسند و در تحصيل مرضاة او كوشند و اقطاع و نانپاره برو مقرّر دارند و او را از خواص و ثقات ديوان ما شمرند و سخن او در هرچه نمايد و تقرير كند مسموع و مؤثّر دانند و از استزادت او احتراز نمايند و بمراجعت درين باب حاجت نيارند ، ان شاء اللّه تعالى .\r\n\r\n34 - در معنى شحنگى تركمانان و اقطاعات ديگر\r\nرتبت و منزلت امير اسفهسلار اجل كبير مقرّب جمال الدّين ادام اللّه تأييده در دولت قاهره ثبتها اللّه بر قضيت سوابق حقوق و مساعى حميد كه او را ثابت و مؤكد است\r\n\r\n","description":"","footnote":"","page_name":" 84 ","page_number":100},
  {"content":"\r\n\r\nپوشيده نيست و حسن رأى ما و اعتقادى كه بنيكويى در حقّ او داريم و اعتمادى كه بر حصافت و اخلاص او فرموديم همگنان دانسته‌اند ، و چون از مجلس اعلى خدايگانى اعظمى بهر وقت در اعلاء مرتبت و تشييد قواعد حرمت و مكنت او مىافزايند و مزيد اعزاز و انعام ارزانى مىدارند ما نيز بر وفق آن تقديم مصالح او از لوازم مىشمريم و همت بدانچه بتزايد امداد آن عوارف و صنايع پيوندد در باب او مقصور مىگردانيم و اقطاعات كه در نواحى گرگان بنام او بودست بر موجب مشروح و مقرّر فرموده‌ايم و شحنگى دهستان و نيابت ايالت در آن ولايت و نگاه داشتن شهرستانه و جز آن و ترتيب حشم تركمانان كه بدان نواحى باشند بر مقتضى مثال عالى اعلاه اللّه او را مسلم داشته معروفان حشم و متجنده و رعايا كه آنجا متوطن‌اند بدوى و حضرى بوى سپرده تا ايشان را نيكو مىدارد و همگنان را در كنف رعايت و اهتمام خويش آرد و بمهمات ملك قيام نمايد .\r\nفرمان چنانست كه امرا و معروفان و سالاران منقشلاغ و شهرستانه و غير آن و كافّهء رعاياء دهستان فرمان را بانقياد مقابل كنند و در جملهء جمال الدّين منتظم باشند و در مصالح مهمات رجوع با او كنند و از صواب‌ديد او نگذرند و نوّاب او را تمكين دهند و سخن ايشان را مسموع دارند و متابعت و مطاوعت جانب او واجب دانند ، ان شاء اللّه تعالى .\r\n\r\n34 - منشور رياست اصحاب امام شافعى رضوان اللّه عليه\r\nتبجيل ائمه و علماء دين كثرهم اللّه از موجبات ثبات دولت و نظام شمل مملكت است و ترتيب مناظم احوال ايشان از دواعى نظام مملكت ، و همواره همت ما بر تمهيد اين معانى و تشييد اين مبانى باعث بودست و رغبت بدان مصروف ، و در احياء خاندان قديم و اعلاء مراتب اهل علم و عفت كه اعلام دين و پرستندگان حق و سپرندگان طريق شريعتند بآفريدگار عزّ و علا تقرّب جسته‌ايم و بدين وسيلت و ذريعت استمداد\r\n\r\n","description":"","footnote":"","page_name":" 85 ","page_number":101},
  {"content":"\r\n\r\nلطايف و عوارف او تبارك و تعالى كرده و آثار ميامن و بركات بر صفحات احوال دولت ظاهر و لايح مىيافته و از اين جهت هر وقت همت به ترتيب آن خيرات مايلتر مىشدست و رغبت در افاضت و اشاعت چنين حسنات زيادت مىگشته و هر توفيق را كه مصالح دين و مهمات شرعى يافته‌ايم موهبتى ديگر شناخته‌ايم از مواهب ايزد تعالى كه نطاق شكر از احاطت بدان قاصر آيد و همهء سعادات دنياوى در افاضت بدان متقاصر نمايد ، و چون خاندان سمعانى در خراسان منشأ و منبع علوم دينى و مهبط و مغرس كرامت و فضل يزدانى است و همواره صدر و مسند علم و فتوى آن بعالمى متبحر و صاحب رياستى از آن خاندان بانواع علوم و آداب از اقران و اكفا متفرّد و آراسته بودست و اجلّ امام زاهد تاج الاسلام قوام الدين ابو سعد عبد الكريم بن محمد بن منصور السمعانى ادام اللّه تأييده كه واسطهء عقد آن خاندانست و انوار و آثار آداب و علوم او در اقطار آفاق شايع و منتشر و پدر خويش را تاج الاسلام محمد رضوان اللّه عليه كه در عالم شرقا و غربا بغزارت علم متفق عليه و مشار اليه بود و قدوه و متبوع اهل اسلام خلفى صدق و وارثى مستحق از وطن خويش خطهء مرو هجرت كرده بود و در طلب علم و اقتباس آداب و استماع اخبار و احاديث نبوى از افواه رواة كه نصّ قرآن مجيد ،  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ  ، بر آن باعث است آنجا كه ميگويد عزّ من قايل :  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  ، و محاورت و مجالست نحارير علماء جهان اخيار و احبار و ائمهء اسلام تا در ديار مغرب و بلاد شام رفته و ريعان شباب كه زبدهء عمرست در آن صرف گردانيده رأى چنان اقتضا كرد كه معتمدان را فرستاديم و بر سبيل اعزاز و اكرام باستحضار او مثال داديم و بتفويض منصب آباء و اجداد و مزيّن گردانيدن محراب و منبر و اعمال دينى كه به حق ارث و قضيت استحقاق او راست به مكان او موعود فرموديم . و چون تاج الاسلام قوام الدين امام الحرمين فخر خراسان شرف ملاحظت مجلس ما يافت و از بهجت همايون او كه مفتاح خزاين علوم است فوايد و مواعظ يافتيم و آنچه از وفور فضل و كمال علم و تحلى بشعار كبار علماء دين بروايت و حكايت بسمع ما رسيده بود در مقابل آنچه مشاهده كرده\r\n\r\n","description":"","footnote":"","page_name":" 86 ","page_number":102},
  {"content":"\r\n\r\nشد مختصر نمود واجب و متعين گشت و تعظيم و توقير جانب او فرمودن و بموعود وفا نمودن و حقوق موروث و مكتسب او را كه بر دولت ثبتها اللّه ثابتست رعايت كردن و منصب متوارث او كابرا عن كابر و تاج الاسلام قوام الدين باستجماع خصال حميد و استيعاب حقايق و دقايق علوم كه در هر يك از آن سابق الميدانست و مستحق تقليد و اعتناق بوى ارزانى داشتن ، بعد از تأمل و تفرّس و اختيار و استخارت رياست طبقات امام مطلبى شافعى رضى اللّه عنه در شهر مرو و نواحى آن و خطابت در مسجد جامع كه باصحاب امام مسلمانان شافعى رضوان اللّه عليه موسومست و تدريس و تذكير در مدارس و مدرسهء نظامى و مشاهد خير و مسجد جامع و توليت اوقاف كه اوراست و بدان منسوبست در شهر و مضافات آن تاج الاسلام و المسلمين قوام الدّين را فرموديم و زمام آن مصالح دينى و مهمات شرعى بدست شهامت و كمال فضل و علم و تحرّج و تديّن او داديم و او را متحمل اعباء و متكفل مصالح آن اعمال بزرگ نازك گردانيديم تا سيرت و سنت اسلاف خويش رحمهم اللّه در ملابست آن زنده گرداند و در اظهار آثار جميل و تقديم مساعى حميد مجتهد و متشمر باشد و چنانچه از حسن سحبيت و نقاء طويت و كمال عقل و ديانت و اصابت رأى و وفور فطنت او معهود و متعارفست جانب علما و حقوق رعايا و صلحا مرعى دارد و هرچه دو نظر اهتمام و تدبير او كرده شد ازين مهمات دينى از طعن و اعتراض مصون و محروس دارد و در مراقبت جانب ايزد تعالى هرچند كه او بر آن مجبولست بيفزايد اگرچه خشيت جانب ايزدى بر همگنان عين فرص است ، علما بدين معنى متعين گشته‌اند حيث يقول اللّه سبحانه :  إِنَّما يَخْشَى اللَّهَ مِنْ عِبادِهِ الْعُلَماءُ  ، سبيل كافهء اعيان و معتبران قصبهء مرو و نواحى آن از امرا و علما و مشايخ ترك و تازيك ادام اللّه عزّهم آنست كه فرمان را بسمع و طاعت و انقياد و متابعت و تباعت تلقى كنند و از همهء جوانب از اعمال و مهمات تاج الاسلام و المسلمين امام الحرمين را ادام اللّه تأييده مسلم دارند و طريق مداخلت و منازعت بسته گردانند و بر توقير و احترام جانب او توفّر نمايند و خطباء نواحى و متولّيان اوقاف رجوع با جانب او كنند و توليت و صرف و تقدليد و تقريب و تبعيد بر رأى روشن تاج الاسلامى مفوّض دارند و به حكم\r\n\r\n","description":"","footnote":"","page_name":" 87 ","page_number":103},
  {"content":"\r\n\r\nاو درين معانى نافذ و دست او مطلق و سخن او در هرچه بمجلس ما نمايد مسموع و شكر و شكايت او مقبول و مؤثّر تا اين جملت تصوّر كنند و فرمان را ممتثل و منقاد باشند ، ان شاء اللّه تعالى .\r\n\r\n34 - مكتوب آخر\r\nكتابنا اطال الله بقاء السلطان المعظم و ادام تمكينه و تأييده و احسن من المنايح الجسيمة و الصنايع الجزيلة مزيدة من دار الملك و مركز الراية سرخس فى اواخر سنة خمس و اربعين ، و نعم الله تعالى علينا ضافية الجلباب مفتتحة الابواب و ارفة الافياء هاطلة الانواء و نحن نشكره عليها و نحمده و نصلى على النبى المصطفى محمد و آله اجمعين ، و هرچند همواره همت ما ملتفت جانب محروس سلطانى دام محروسا باشد و ذكر آن مفاخر و مآثر در مجلس ما متجدّد و بدان استيناس و اهتزاز حاصل چون درين وقت مطالعهء جانب محروس دام محروسا رسيد و از مطالعهء آن روايح اخلاص يافته شد و بر هر فصلى از آن‌كه متضمن لطيفهء از لطايف بود و مشتمل بر دقيقهء از دقايق لطف وقوف افتاد بآفرين و محدت مقابل گشت و اعتدادى كه نمودست چون بشارت وصول رايات ما بمباركى از عراق بخراسان شنودست و شكر ايزد تعالى كه بر تجدّد نعم و تزايد منن او واجب داشته است از آن عنصر پاك و طبع متطبع بر كرم و محاسن شيم غريب و بديع ننمود و اعتضاد بدان موالات و مصافات بيفزود و چند روز است تا قاضى القضاة معين الدّين را با خواجهء امام جمال الدّين فرستاده‌ايم و در صحبت ايشان نوشته و بر زبان ايشان پيغامها داده و شك نيست كه به زودى رسند و برسانند و آنچه از حفاوت و مهربانى ما و غايت دل‌نگرانى بجانب محروس بتازگى دانسته آمد تقرير كنند و نمايند كه هرچند ماه در ايام همايون دولت بفضل و تأييد ايزد تبارك و تعالى ترتيب اقاليم عالم كرده‌ايم و فرزندان و گزيدگان را در مسند ملك نشانده و احوال خلايق كه ودايع ايزد عزّ و علااند منتظم داشته جانب سلطان معظم بر همهء جوانب اولو الأرحام و اعزّهء خاندان مرجح داريم و مصالح آن‌جانب محروس را بر ديگر جوانب مقدّم و آثار جسن همت و لطف عقيدت ما\r\n\r\n","description":"","footnote":"","page_name":" 88 ","page_number":104},
  {"content":"\r\n\r\nبر صفحات حالات آن‌جانب مأنوس ظاهرست و امداد ميامن آن متظاهر كه امداد نعمت الهى بهر وقت در تزايد مىباشد و اوليا و اعدا را برقرار در مصاعد و مهابط تصاريف روزگار يافته مىشود و هذه كفاية و حسبنا اللّه وحده .\r\n\r\n35 - مكتوب آخر\r\nكتابى اطال الله بقاء السلطان المعظم للولد الاعز علاء الدنيا و الدين و ادام تأييده و تمكينه و افاض عليه من سجال المواهب بتمليك اعنة المآرب لا تطمح اليه همته و ترتضيه و يرغب فيه رأيه و يقتضيه من ظاهر هراة فى اواخر شهر ربيع الاول سنة خمس و اربعين و امور الدولة ثبتها الله جارية على سنن المرام و الاحوال حالية بالنظام و نحن نحمد الله تعالى على نعمه المتوالية المتظاهرة و نشكره على مننه البارية الظاهرة و نصلى على نبيه المصطفى محمد و آله الطيبين\r\nو بر رأى صائب سلطانى معظمى فرزندى اعزى علاء الدنيا و الدينى دام صائبا حفاوت و مهربانى و التفات خاطر و دل‌نگرانى ما بدان جانب محروس احسن اللّه حراسته برحسب سوابق حقوق پدرى و فرزندى كه متأكد و متأثل شده است و بر قضيت احوال و اشكال مصالح و مهمات جانبين كه متماثل و متشاكل گشته است پوشيده نيست و از اين جهت همواره على تباعد الدار و تقاربها انديشهء مناظم امور جانب محروس سلطان معظم فرزند اعزّ اطال اللّه بقاه مخامر خاطر باشد و تقديم موجبات فراغ دل او مسامر دل ، و چون بهر وقت آثار نيك فرزندى متزايد مىشده و مآثر مرضى كه سلطان معظم فرزند اعزّ ادام اللّه تأييده و اطال اللّه بقاه در اظهار انتما بصدق ولا و ثبات قدم بر جادهء وفا نمودست چه در عهد متقدّم از قهر و قمع محمد هندسى و چه در عهد نزديك از اطفاء نايرهء سورى و فرستادن سر او بدرگاه به ظاهر رى در هنگامى و موضعى كه از آن بموقع‌تر و بموضع‌تر نتواند بود بر خاطر منسى نبودست و نيست و سلطان معظم فرزند اعزّ را اطال اللّه بقاه بدين سبب ذكر جميل تا اقاصى عراق و ديار مغرب رسيدست و بدان يك سربريده موادّ انواع سودا از سرهاى سران بريده شده و درين\r\n\r\n","description":"","footnote":"","page_name":" 89 ","page_number":105},
  {"content":"\r\n\r\nباب بر زبان قاضى القضاة معين الدين جمال الاسلام امام الأئمه محمد دام تمكينه پيغامها داده‌ايم و در همهء معانى با او فصول بخير و خوبى رانده چنان كه بوقت وصول در موافقت خواجهء امام اجل مرشد عماد الدين شيخ الاسلام امام المؤمنين عبد الصمد دام تمكينه تقرير كرده باشد و درين نوبت كه خواجهء امام اجل قاضى القضاة ظهير الدين ابو الفتح يوسف بن اسمعيل بابويه ادام اللّه تمكينه كه از معتبران عصرست در غزارت علم و كمال حصافت و معرفت دقايق مصالح پيش تخت رسيد و چنان كه از جانب محروس سلطانى معظمى فرزندى اعزّى دام محروسا موصّى گشته بود در تجديد ذكر تحيت و اقامت مراسم تهنيت قدوم بدار الملك خراسان بر وفق مراد ايستادگى نمود و رسالت تودّد و دل نمودگى و اخلاص كه آن را بتقرير و بيان احتياج و افتقار نيست بواجب گذارد و هر يك را از آن استماع فرموديم و در آن تأمل بواجب كرديم و بمعوّل و اعتماد تمام مقابل گردانيديم و عزيمتى كه سلطان معظم فرزند اعزّ اطال اللّه بقاه كردست و روى بمهمى كه از مصالح جانبين آورده پسنديده داشتيم و غرض ما ازين نهضت همايون بر جانب هرات آن بود تا مجاورت جانب محروس فرزندى اعزّى سلطانى دام محروسا حاصل باشد و تنسم روايح مبهجات احوال آن‌جانب بيشتر توان كرد و تواصل مفاوضات در مهمات ملك متابع‌تر باشد و فرموده‌ايم تا امير اسفهسلار ادام اللّه تأييده به خدمت پيوندد و همچنين ملك اجل مؤيد مظفر منصور عادل برادر تاج الدين ملك نيم روز شاه غازى ادام اللّه تأييده را خوانده‌ايم كه هر دو مخلص‌ترين اولياء دولت‌اند تا در هر مهم با ايشان مشاورت فرموده آيد و از آنچه شنود بعد از اجالت رأى مقرّر گردد ، جانب محروس فرزندى اعزّى سلطانى را دام محروسا اعلام كرده شود و مهمى كه متضمن فراغ دل و خاطر هر دو جانب است و به حمد اللّه مباينتى ندارد پيش گرفته آيد و مقدم ايشان عن قريب خواهد بود در ماه ربيع الاخر تا اين حال معلوم رأى سلطانى معظمى فرزندى گردد و ظهير الدين شيخ الأسلام در خلوات پيش ما رسيدست و در همهء معانى مشافهة كلمات مصالح شنوده و بر خفايا و دقايق آن وقوف يافته و به محل اعتماد تمام رسيده و متحمل\r\n\r\n","description":"","footnote":"","page_name":" 90 ","page_number":106},
  {"content":"\r\n\r\nرسالت گشته خود تقرير كند و احوال شرح دهد و آنچه از محض شفقت و صدق عنايت ما شناخته است نمايد بر آن اعتماد بايد كردن و خاطر ما از جملگى اطراف ممالك تا اقاصى بلاد مغرب فارغ دانستن و احوال منتظم شمردن و مطالعت بر ذكر متجدّدات امور و سانحات و ملتمسات متواتر داشتن تا بدان استيناس مىيابند و رأى السلطان فى الوقوف على ذلك حميدا ، ان شاء اللّه تعالى .\r\n\r\n36 - مكتوب آخر\r\nكتابنا اطال اللّه بقاء السلطان المعظم الولد الأعزّ علاء الدنيا و الدين تاج الاسلام و المسلمين و ادام تمهيده و تسديده و افاض من سجال نعمه عليه ما عيل امنيته اليه و ترقرق همته حواليه من ظاهر بلخ فى العشرين من ذى القعده سنة خمس و اربعين و احوال الدولة ثبتها اللّه منتظمة العقود متظاهرة و فود السعود و نحن نحمد اللّه تعالى و نصلى على رسوله المصطفى و آله الطاهرين .\r\nو برحسب صفاء اعتقاد و اخلاص فرزند اعزّ سلطان معظم اطال اللّه بقاه و ادام نعماه در مساعدت و مطاوعت كه آثار آن بر تقادم عهد بملاقات ظاهرست و امداد اخبار آن حال بر تباعد و تقارب ديار متوالى و متظاهر رأى ما را مصوّرست و محقق كه همواره خاطر بجانب محروس او دام محروسا نگران داريم و فراغ دل فرزندى اعزّى سلطانى دام محروسا فراغ دل خويش دانيم قاضى القضاة امام اجل معين الدين ابو العلاء محمد بن محمود دام تمكينه رسيد و مكتوب و تحيت جانب محروس فرزندى اعزّى سلطانى دام محروسا بانواع هدايا كه در صحبت او بود رسانيد و رسالتى كه متحمل آن بود گزارد و در گزاردن آن چندان دقايق مراتب در نگاه‌داشت هر كلمه را از آن‌چنان بلطايف معانى بياراست كه مثل آن درين عهد معهود نبودست و مسموع نگشته و هر فصلى كه از آن بواجبى استماع كرده شد و حسن اعتقاد كه در نيك‌فرزندى و نيكوسيرتى فرزندى اعزّى سلطانى معظمى اطال اللّه بقاه داشتيم بمزيد پيوست و بر آن محاسن شيم\r\n\r\n","description":"","footnote":"","page_name":" 91 ","page_number":107},
  {"content":"\r\n\r\nو خلوص عقيدت بتازگى اطلاع افتاد و اعتماد مضاعف شد و آنچه متعين بود و لازم از اعزاز مقدم معين الدين كه در سفر رنجها ديدست تا به مقصد رسيدست تقديم فرموده آمد و او را عن قريب نجيح السعى بازگردانيده مىشود و پيش از وصول او بدرگاه نوباوها كه از جانب محروس دام محروسا ترتيب كرده بودند رسيده بود و بارتضاء پيوسته و چون درين وقت مسافت نزديك است مىبايد كه بر تواتر مطالعات و مفاوضات مشتمل بر اعلام و استعلام از احوال ملك و متضمن اشارات و مشاورات در مصالح جانبين كه مباينت ندارد مىرسند تا بدان استيناس حاصل مىگردد و بمحامد مقرون مىشود و رأى السلطان المعظم الولد الأعزّ على القرار فى الوقوف على ذلك حميد ان شاء اللّه تعالى وحده .\r\n\r\n","description":"","footnote":"","page_name":" 92 ","page_number":108},
  {"content":"\r\n\r\n\r\n1 - الاخوانيات\r\n الاهل الى رند الربى و عرارها * بنجد لها بعد النزول صعود\r\nو هل لتعاطى الراح حول رياضها * قيام لاخوان الصفا و قعود\r\nمعاهد عيش مستطاب و عهدها * يعود اذا عبد الحميد يعود \r\nاساس موالات چون در ازل ثابت و راسخ افتادست و در مبدأ فطرت تعارف ارواح خاسته كه جنود مجنده‌اند آسيب تغيير حدثان و تبديل و تحويل دوران آسمان بدان نرسد و در تمهيد و تشييد آن باقامت مراسم عادات كه ميان خلق معهودست از تزاور و تجاوز كه نفاق با وفاق مىبرزند و در مشافهات و مكاتبات بر زفان و قلم مىرانند حاجت نيفتد و تناجى ضماير و تشاهد قلوب كه علام الغيوب را بر آن اطلاع باشد و بس از آن استغنا دهد و حاجات جانبين در حق يكديگر بىوساطت زمان و قلم محل كرامت اجابت يابد و ما ذلك على اللّه بعزيز ، عزيز و مكرم خطاب مجلس سامى اسماه اللّه و لولاه ما يقتضيه علاه به من كهتر رسيد مبشر بسعادت قدوم همايون كه نعمتى مشكورست و سعادتى بزرگ و مصدّر بنظمى كه منشى و ناظم آن الّا نفسى مطهر مصفى از همهء شوايب و اقذاء تكلفى و ريايى نتواند بود ، لا جرم سخن چنان آيد كه جان و دل بتلقى و قبول آن مىشناسد و تمازج بلطف آن مغتنم دارند و بتكرار آن استبشار و استبصار مىطلبد و مقفى و محلى بنثرى كه نثار آن از نثره و شعرى سزد و هر سطرى سمطى درّ يتيم ارزد فلله دره من كريم عديم المثل فى الكرم و الفضل سابق اهل العصرفى حلبة النظم و النثر يحق لنا طبقات مواليه و خلانه ان نسجد متوجهين الى مستقره و مكانه بل نبادر الى ذراه مغتنمين التحرم بحماه مغترفين من ناخر بحره مقتبسين من زاهر بدره ، از غايت دهشت و حيرت در لطايف و نتايج و نسايج خاطر و قلم مجلس سامى زيد سموه نميدانم ثنا و دعاى او بتازى نويسم تا بپارسى و بنعمة اللّه تعالى كه از مطالعهء آن سخن عذب جزل جاى تحير و دهشت هست و اگرنه ترك جواب ترك ادب بودى در مقابل جواب آن نيامدمى و در پيش بغراخان تركى نگفتمى و هذيان طيان در برابر مصحف قرآن ننهادمى اما\r\n\r\n","description":"","footnote":"","page_name":" 93 ","page_number":109},
  {"content":"\r\n\r\nاز ترك الجواب داعية الأرتياب مىانديشم على الاستحياء و رهبة من استهزاء اين خدمت مىنويسم و جاجرم را بقدوم مبارك تهنيت مىگويم و گويان را هم بسبب مجاورت و قرب مسافت و تفال بدان كه باشد برق دولتى بجهد و مجلس سامى كريم‌وار قدم كرم و اكرام برين تربت نهد و برحسب آنكه بهر وقت تعريضا و تصريحا وعدهء اين تشريف فرمودست و در اثناء عبارت دل‌رباى بدان التفاتى مىكرده و من كهتر دل برخاسته از جهان جان بر آن وعدهء لطيف مىنهادم و تسليتى مىكردم و اميد تفرجى و تبلج صبح نجحى درين تيره شب آمال و احوال مىداشته ، هرچند من كهتر خود در اختلاف روزگار كه بر سراء و ضراء آن معوّلى نيست و اين حلو و مرّى كه مىچشاند و اقداح و خمر كه در يكديگر مىگرداند پيوسته در موقف تحرم و در مقام ترنّم از عمر گذشته مىانديشم كه چون باد گذشتست و نيك و بد من همچون خيال خوابى گشته آينده را از آن قياس مىكنم و بر هرچه پيش ازين طبع بدان ميل داشتى و آن را از طريق رسم و عادت سعادتى پنداشتى دامن درمىچينم و كناره مىگيرم و ازين ابواب تتبع لذت دنياوى كه آدمى بر آن مجبولست و امتناع از آن مخالفت جبلتست بر خويشتن فرو مىبندم و نظر مخيله از آن مىگسلم و اگر نيز خواهم كه دواعى طبيعت را اجابت كنم و بواعث بشريت را در مطاوعت دوستان متابعت نمايم اسباب آنچه مىبايد و بوسايط آن مقاصد روى نمايد ميسر و مهنا نيست چه اول ما فى الباب و اولى ما يميل اليه اولو الالباب حضور و صحبت كرام و اصدقاء و احرار اولياء يك دل يكتاست كه در شدت و رخاء دلدار و غم‌گساراند و مواهب و نعم ايزدى بمؤانست و مجالست ايشان سازنده و گوارنده گردند و اين مقصود درين عهد نامحسود نامعهود برقم عدم مرقوم گشتست و بختام يأس مختوم شده و استغفر اللّه و استقيله من الفضول فى اطلاق المقال و التعثر بذيل الضلال مقصد كرام چگونه معدوم باشد و مقصود صحبت ايشان مفقود با مسافتى چنين نزديك تا بجاجرم كه خطهء محض كرم و منشأ لطف شيم است پس در انديشهء يك شبه راه چندين بر خود پيچيدن و در بستر نوميدى غلتيدن بىشك از عارضهء كسل يا واقعهء خبل باشد ، نعوذ باللّه ،\r\n\r\n","description":"","footnote":"","page_name":" 94 ","page_number":110},
  {"content":"\r\n\r\n أ اترك ليلى ليس بينى و بينها * سوى ليلة انى اذا لصبور \r\nاين كلمات توبيخ در حق خويشتن مىرانم تا مجلس سامى را گمانى ديگر نيفتد كه از جانبين مظنهء مجال اين معنى هست حاش للّه من كهتر را اين وحشت و خصومت با خويشتن افتادست و بر كرم مجلس سامى واثقم كه چون فرصت غيبتى آرد از مستقر عز من كهتر را درين حسرت خيبت از آن سعادت جايز ندارد و اين انعام فرو نگذارد مضيفا ذلك الى ما تقدم من مننه الجسيمة و مساعيه الكريمة آمدم تا سخن اعلام از انديشهء خويش كه بر قلم همايون ذكر استعلام آن رفته بود بكرات از حضرت جلت ملطفه و مثال توقيعى و مكاتبات صدور و اكابر عز نصرهم مشتمل بر استبطاء در رفتن به خدمت و متضمن مواعيد عواطف رسيدست و من كهتر بانواع موانع كه يكى از آن ناتوانى بودست حاشى المجلس السامى باز مىمانده‌ام اكنون چون مسافت به حضرت جلت نزديكتر شد و رنج تن نيز كمترست عزيمت رفتن مىدارم چندانكه املاء عذرى كنم و رسم خدمت و دعاى بجاى آرم و اجازت سفر حجاز خواهم ، عزيمت اينست و امضاء آن بعد از استسعاد خدمت مجلس سامى و تيمن بمشاورت رأى شريف باشد اميد است كه مراد برآيد و روزگار تيسير اين مساعدت نمايد ، ايزد تعالى مجلس سامى را توفيق مزيد اصطناع كهتران ارزانى داراد و زندگانى در كامرانى و شادمانى دراز دهاد بفضله و منه و حسبنا اللّه وحده و نعم المعين .\r\n\r\n2 - مكتوب آخر\r\nزندگانى مجلس رفيع مولانا اجل منعم مخدوم برهان الدين قدوة الاسلام و المسلمين مع ساير القابه دراز باد در دولت و ايزد تعالى حافظ و معين تا بشارت قدوم ركاب همايون مولانا حرس اللّه ظل مجده و اعلى لواء حمده به من خادم مخلص مشتاق رسيدست از ميان دل و جان باعثى مزعج و مشخصى مهيج دارم در امتداد به خدمت آن حضرت بزرگوار و استسعاد بتقبيل آن سدهء سيادت و جلالت تا سعادتى كه متضمن حاجات دينى و دنياوى باشد دريابم و از آنجا ترتيب پيوستن به خدمت حضرت جلت و\r\n\r\n","description":"","footnote":"","page_name":" 95 ","page_number":111},
  {"content":"\r\n\r\nتجديد رسم باقامت مراسم دعاء دولت ثبتها اللّه سازم ، خود بانواع موانع روزگار كه چون اقطار ديمهء مدرار از يك‌ديگر نمىگسلد و در هم مىپيوندد اذا قطعنا علما بدا علم آخر باز مانده‌ام و مع ذلك موانع را كه بر اختلاف احوال پيش مىآمدست و عارضهء ناتوانى را كه هر وقت حايل مىگشتست تدبيرى ساختمى و باجتهادى و تجلدى برخاستمى اما از خدمت والدهء ضعيفه كه انافت على تسعين سنة غايب شدن و او را كلحم على وضم بىتيمار دارنده بگذاشتن و چشم از وى برداشتن بعد ما كه از بيست فرزند و نبيره كه داشتست من خادم را دارد و بس جايز نمىيارم داشتن و اين معذرتى است كه عرض آن الّا بر رأى صايب مولانا دامت دولته نمىشايد و به حضرت جلت نميتوان نبشت كه به چشم احتقار و استضعار بدان نگرند و در قبول آن اهتزازى ننمايند تحسبونه هينا و هو عند اللّه عظيم ،\r\n ابى اللّه ان يصغوا الى صوت صارخ * و أن يقبلوا عذرا و ان كان نيرا \r\nچون حال برين جملت دانسته‌ام در تدبير آنم كه مگر برضاء آن ضعيفه حفظها اللّه بر توانم خاست و افتتاح به خدمت و حضرت مولانا كه مقصد و مقصود حقيقتى آنست كنم و دل و جان را كه در مخالب نوايب مبتلى و مجروح است تفريحى و ترويحى جويم آنگه بر مقتضى اشارت مولانا ادام اللّه ظله ممدودا على كافة المسلمين روى بدرگاه اعلى اعلاه اللّه آرم ، و اللّه سبحانه ولى تيسير مصالح عباده بمنه و فضله .\r\nتجاوز حد ادب ميدانم تجاسر نمودن بر اطناب و تطويل ، از اين جهت طريق اختصار ( اختيار ) مىكنم و مساق سخن بدلالت بر چيزى مىآرم كه در آن تأمل فرمودن و باتمام آن اهتمام نمودن موجب صلاحى شامل و ثوابى كامل گردد . اين خطه كه مسكن من خادم است اگرچه موضعى مختصرست و فسحتى و مجالى ندارد اما هر اسمى و شغلى را ، دينى و دنياوى ، اينجا از قديم باز قرارى و قاعدهء افتاده باشد كه اگر آن را اندكى نقصى و تبديلى انديشند خلل راه يابد و گفت‌وگوى خيزد ، ازين جملت حكومتست كه معظم‌ترين شغلى درين بقعهء خراب آن باشد . به حكم آنكه قانون آب\r\n\r\n","description":"","footnote":"","page_name":" 96 ","page_number":112},
  {"content":"\r\n\r\nو خراج مردمان بدست حاكم ابراهيم دهستانى است و مناشير مؤكد بتوقيعات صدور اسلام قضاة خراسان در حق اسلاف او و ورّث اللّه اعمارهم بدين تقرير ناطقست و بر وفق اين مناشير كه بديوان خلافت مجدّه اللّه عرض كرده آمد امثله و توقيعات دارند تا اكنون كه اين نوبت حكومت به حاكم امام اجل مجد الدين نجم الحكماء ابو بكر دام تمكينه رسيدست و نواب مجلس رفيع مولانا دام علوه آن شغل موروث بر وى مقرر داشته‌اند و منشور مجدد نبشته و همانا دو سال باشد تا اين حاكم مجد الدين مباشر اين كارست و قاعدهء سلف صدق خويش را ملتزم بل‌كه برايشان در تحلى بخصالى كه آن مهم دينى را شايد و در آن به كار آيد مترشح و مربى . پارسال كه من خادم در نسابور سعادت خدمت مولانا ضاعف اللّه جلاله و اقباله حاصل داشتم روزى ذكر اين حاكم رفت من خادم در اطراء او مبالغتى زيادت نكردم بسبب آنكه هنوز تجربت احوال و خصال او نكرده بودم ،\r\n لا تمد حن امرأ حتى تجرّبه * و لا تذ منه من غير تجريب \r\nاين خدمت بعد يكسال و نيم مقام درين خطه مىنويسم و درين مدت استكشاف حال اين حاكم مجد الدين كرده‌ام بهر وقت از سير و شيم پسنديدهء او لطيفه‌هاى دگر يافته‌ام در كمال عفت و تحرج و پرهيزكارى و خداترسى كه از آن تعجب مىنموده‌ام و گمان برده كه درين عهد و زمان تراجع امور دينى و انحراف طباع از راستى و سنن حق چنين شخصى متنكر مستور با اين شعار و دثار و ورع و تقوى تواند بود كه آزاد مرد و متدين است مگر مردمان اين بقعه شنوده بودند كه اين حكومت از وى تحويل مىفرمايند به دو سه نوبت خاص و عام نزديك من خادم آمدند و درخواستند كه اين حال بر رأى رفيع مولانا يديم اللّه علوه باز بايد نمودن كه ما ازين حاكم شاكريم و از وى بقليل و كثير هيچ‌كار نديده‌ايم و نشنيده كه بر آن مجال اعتراضى و طعنى باشد و اعتماد ما درويشان در كار خراج و آب كه مدار اين بر ديانت است الّا بر وى نمىتواند بود و اگر بر خلاف اين كارى رود همگنان مضطر و متحير مانيم و بضرورت همه را به حضرت نسابور بايد رفتن و از سر درويشى برخاستن و تقرير اين شغل بر مستحق درخواستن\r\n\r\n","description":"","footnote":"","page_name":" 97 ","page_number":113},
  {"content":"\r\n\r\nمن خادم ازين رعايا قبول كرده‌م كه صورت اين حال چنان كه هست باز نمايم و اين تقليد بتجديد التماس كنم اين خادم باستظهار آنكه رأى سامى مخدومى مولوى برهان - الدينى را معلوم گشته باشد كه من خادم الّا آن ننويسم كه دانسته باشم صلاح دين و دنيا در آن ديده عرض داشتم و در مقام استعطاف و مبذول فرمودن اين مطلوب كه سبب سكون و خلاص و آسايش خلقى از ضعفاست ايستاده‌ام و چشم و گوش بر تشريف و انعام و ايجاب و اسعاف نهاده و اميد مىدارم كه درين ابرام چون دلالت كنندهء بر تقديم خيرى بزرگست ملوم و معاتب نگردم و اين زلت انبساط را اقالت فرموده آيد تا مضاف گردد با سوابق ايادى و نعم و نتايج كرم ان شاء اللّه تعالى .\r\n\r\n3 - رسالة اخرى\r\nزندگانى فلان دراز باد ، حكايت اشتياق نبشتن و اخلاص را در موالات كه اشهر من علم ادريس و كفر ابليس است شرح دادن و حكايت ايام حوادث گفتن و تفصيل آن در قلم گرفتن كه در همهء جانها از آن خبرست و در همهء دلها از نكايت آن اثر ، كار بىخبران و نبشتهء بىكاران باشد ، مجلس سامى جمال الدينى كو وقت فراغت از مهمات ديوان و شواغل جهان كه بيشترى از آن مثمر ندامت مىباشد در صحيفهء سينهء كريم خويش نگيرد بسى فصول و ابواب مشبع مستطيل معين گردانيده درين معانى كه ذكر آن كرده شد يابد و بيند و پوشيده نماند كه من كهتر درين بيغولهء خربهء خالى ازيشان بر چه‌سان حيران و بىسروسامان توانم بود ، يك چند بر اميد آن مىنشينم كه بوقت بازگشتن ركاب عالى خداوندى حسام الدولة و الدينى سعادت دست‌بوس مبارك خواهم يافت و بدان وسيلت به خدمت و صحبت دوستان كه خلاصهء عمر با ايشان گذرانيده شدست خواهم رسيد خود تا من رنجور معلول بر خويشتن بگرديدم و ساز فراهم آمدن كرده آوازهء رايت عالى از نيشابور رسيد و بر عقب آن از مرو و حرص در شتافتن به خدمت متضاعف شد و قرار و آرام رميده گشت تا چگونه زودتر به حضرت\r\n\r\n","description":"","footnote":"","page_name":" 98 ","page_number":114},
  {"content":"\r\n\r\nجلت رسيده آيد و خاك درگاه اعلى خدايگانى اعظمى اعلاه اللّه بتربيت و عنايت خداوندى بوسيده شود و دل و جان را كه در انتظار او كوفته و سوخته شدست روحى و راحتى و نسيم ترويح و اراحتى رسانيده آيد آن حرص سبب حرمان گشت و با درد پاى كه از مدت باز مبتلاى آنم درد سر پيوست و لفيف مقرون‌وار كه در مكتب شنوده بودم ممنوع اين دو علت گشتم بصفتى كه نه قدم بر زمين توانستم نهادن و نه قلم بر كاغذ تا اكنون كه بعد از استفراغات نه بطاقت صحت پديد آمده است و هنوز ترسانم كه اگر بتعجيل حركتى كرده شود علت راجع گردد و روزگار بدخوى بداند كه در طلب كدام سعادت برخاسته‌ام از موانع قطاع الطريق فرستد تا بر كاروان انديشهء من مفلس زنند و بار عزم بگشايند و بضاعت فكرت امنيت از ميانه بربايند و در تاراج غوغاء غم افكنند لا جرم انديشه با آن آوردم كه خويشتن بنيسابور رسانم و از آنجا رفيقى از توفيق الهى طلبم كه در صحبت او به خدمت مجلس عالى خداوندى حسام الدينى رسم و قوّت و روشنائى كه از دل و ديده رميدست در آن جناب دولت و كرم باز جويم و بدست باز آرم و بر عقب آن به تحصيل و تدبير حاجات و اغراض دينى و دنياوى مشغول گردم و تا ميسر شود اين مراد توقعست كه فلان دام تأييده ذكر بندگى و نيازمندى من بنده به خدمت تازه مىدارد و شرايط نيابت در همهء معانى بجاى مىآرد و بزرگان و دوستان عزيز را كه سعادت خدمت آن حضرت حاصل دارند و بمجالست و مؤانست يكديگر مستسعد و محسوداند خدمت و تحيت برسانند .\r\n\r\n4 - رسالة اخرى\r\nزندگانى فلان دراز باد و هرچند بيشترى از خلايق جهان درين سالها كه بنامرادى گذشت كوفتهء حوادث بوده‌اند و الّا من شاء اللّه از رنج نفس و غصتى خالى نبودست ، من كهتر از نوايب روزگار و شوايب آن نصيب زيادت داشته‌ام و از شرح آن دادن فايدت نباشد الّا آنكه رنجى ديگر بخاطر عزيز رسد و غرض اين ذكر مختصر آنست كه اگرچه حال چنين داشته‌ام عالم الاسرار مىداند كه هيچ حسرت و رنجم وراء آن نيست كه از حضور حضرت جلت ممنوع و مدفوع مانده‌ام و به همه وقت كه از آن\r\n\r\n","description":"","footnote":"","page_name":" 99 ","page_number":115},
  {"content":"\r\n\r\nاجتماع خداوندان اولياء نعم و غيبت خويش از زمرهء خدم ايشان برمىانديشم ظاهر و باطنم متغير و مضطرب مىگردد و كالمغشى عليه مىشود و همه رنجها و غمها در مقابل آن فراموش مىشود ، و اثقم باصابت نور ضمير و صفاء سينهء خداوندى كه من كهتر را درين معنى تصديق كند و نيك داند كه مرا هميشه در مقام به حضرت جلت اعتداد و اعتضاد بل‌كه مادّت حيات به خدمت و صحبت آن خداوند بودست و از مشاهدهء كريم و رعايت لطيف و سعى جميل و انعام شامل عميم او بودست و بدين قياس توان دانست كه در مفارقت آن‌چنان سعادتى كه سبب لذت حيات و استمتاع ايام عمر بوده باشد حال من محروم مغموم مظلوم روزگار برچه صفت تواند بود و در چه درد و غم تزجيت وقتى كرده شود تا اين غايت كه اين خدمت تحرير افتاده و هر غرّه كدى ( ؟ ) بهر وقت بسبب نوعى از عوارض ناتوانى حاش المجلس السامى و ناساختگى اسباب سفر به آن مانده‌ام و اين همه اگرچه هر يك را از آن مانعى بودست سهل مىشمرده‌ام و تدبيرى مىانديشيده كه بوقت خفت ناتوانى بدان نوع كه باشد خويشتن به خدمت افكنم اما رضاء والدهء ضعيفه كه انافت على التسعين برجاى مانده بىسمع و بصر و از وى الّا زفانى كه بدان قرآن مىخواند و دعا مىگويد و در اوقات نماز روى بجهد و مشقت بسيار بر خاك نهد حايلى و مانعى بزرگست كه آن را هيچ تدبير نمىدانم ساختن و سخن از جاى برخاستن من كهتر چون بسمع وى مىرسد در خطر مفارقت كلى مىافتد و فرياد از وى برمىآيد كه اگر بخواهى رفت مرا نيز ببر و الا اگر خشنودى من خواهى فرومگذار و بعد از مقالات بسيار و مصالح بىشمار پيش او داشتن با اين آورده شدست كه چون محقق شود كه رايات اعلى حفها اللّه بالنصر بطالع سعد بسرخس و ديگر مواضع كه بنيسابور نزديكترست رسند اجازت غيبت دهد و حقيقت حال آنست كه كهتر را خطر سفر و رنج تن بر دل آسانست اما از ناخشنودى او به آخر عهد هراسان مىباشم تا اين غايت عقل مانع بود از ذكر اين معانى و لكن چون كار دراز گشت واجب دانستم اين‌قدر راى سامى را نمودن تا بر آن اطلاع يابد و بوقتى كه سخن در شيوهء مراقبت جانب و محافظت دقايق مسلمانى افتد در پيش تخت اعلى اعلاه اللّه ازين معنى ذكرى راند بعبارتى كه از آن\r\n\r\n","description":"","footnote":"","page_name":" 100 ","page_number":116},
  {"content":"\r\n\r\nكرم سيادت معهودست ، و اگر حكايت اويس قرنى پيوند آن گرداند بىشك مؤثر آيد .\r\nمعروفست كه اويس قرنى در عهد مصطفى صلى اللّه عليه بيمن مىنشست و از ايمان و اسلام درجهء اولياء داشت و بهر وقت كه از جانب يمن فوجى از مسلمانان به خدمت و ديدار صاحب شريعت عليه السلام آمدندى صحابه انتظار مىكردندى كه مگر اويس قرنى نيز آمده باشد . چون اتفاق يمن افتاد از مصطفى صلى اللّه عليه و السلام پرسيدند كه اويس نمىآيد با چنان نور ايمان كه در دل اوست جواب داد عليه السلام كه او را مادرى پير هست از خدمت او به زيارت ما نمىتواند رسيد ، معذور است . راى سامى در تقرير اين حكايت و شرح لطايف دقايق مسلمانى كه درين است مؤيد و موفق و ملهم باد تا ثوابى بزرگ مدّخر گردد .\r\n\r\n5 - رشيد وطواط نويسد معارضهء نامهء كه محمد بن ارسلان نوشته است ببعضى از بزرگان « 1 »\r\n اناف على المجد عبد الحميد * فيخدمه الحر مثل العبيد\r\nذراه غدا كعبة للورى * تزار و تعنى بها من بعيد\r\nاجاد اصطناع الكرام الأنام * فطوّق من منه كلّ جيد\r\nو حان العلاء فجاز السما * لواء علاه فهل من مزيد\r\nاجدّك عبد الحميد اغتدى * وقاية نفسك فضل المجيد\r\nاخاف عليك بنات النساء * من الدهر ابواب باس شديد\r\nو خصك بعد خطوب مضت * بجد سعيد و عز جديد\r\nولاءك معتقدى خالصا * و عالم سر البرايا شهيدى\r\nو لست بقاطع حبل الولاء * و ان اورد السّيف حبل الوريد\r\nبقيت مدى الدهر فى عزّة * يهون لديها بسيط الصعيد\r\nو متعت رغما لأنف العدى * بعمر مديد و عيش رغيد \r\n\r\n\r\n","description":"","footnote":"\r\n( 1 ) - از عنوان اين نامه صريحا برميآيد كه آن از رشيد الدين وطواط است نه از منتجب الدين اتابك جوينى كه على القاعده اين مجموعه بايستى فقط مشتمل بر منشآت او باشد .\r\nباحتمال قوى كاتبى اين نامه را كه از رشيد وطواط است ندانسته در آن مجموعه گنجانيده .\r\n","page_name":" 101 ","page_number":117},
  {"content":"\r\n\r\nچون آنجا كه مركز اخلاص و مشعل نائره اشتياقست بهمايون لقاء مجلس سامى اجلى سيدى بهاء الدينى اطال اللّه بقاه فى دولة راسخة البنيان و نعمة مورقه الاغصان الّا علم عالم الغيب را عز و علا بر آن اطلاع نيست و نتواند بود تعرض وصف آن كردن و در معرض تكلفى كه بتعسف انجامد و اقتدا به كسانى كه باقامت مراسم رسمى مشغول باشند نمودن ، من پندارم كه از منهاج عقل و قاعدهء اتحاد نيك دور افتد خصوصا كه يقين شناخته‌ام و بتجربت و نظر صايب از قديم باز بر آن وقوف افتاده است و با كثار و اطناب و تطويل فصول و ابواب كه در تحرير اين معانى كرده‌اند محتاج نباشد چون چنين است ازين سخن درگذشتن و بساط اين عبارت درنوشتن بهتر و پسنديده‌تر افتد ، آمدم با ذكر حوادث روزگار و آنچه با ما مشتى زبون مستضعف مىكند نمىدانم كه افتتاح بتفصيل آن كنم كه بر من كهتر مىگذرد از نامراديها و رنجهاء دل و تن يا آن گويم كه مجلس سامى اسماه اللّه بصدد مقاسات آن بودست و بفضل ايزد تعالى از مضايق آن تفصى كرده و بميامن عقيدت پاك از ميان آن بيرون آمده چون با عقلى كه نام آن مىشنوم و اثر آن اينجا كه منم كمترست مشورت كرده مىآيد ظنا و حسبانا ان العقل ذلك خلاصهء اين مشورت ذكر الوحشه وحشه مىآيد و التفكر فيما مضى من الحوادث نوع من الوسواس - الحادث پس اولى آن باشد كه در شكر سلامت وقت كه حاصلست افزوده آيد و استدامت آن كرده شود ، ايزد تعالى مىداند كه تا آوازهء حادثهء ايسور افتاده است من كهتر هيچ لذت كه از اسباب معاش و دواعى حياتست نيافتم تا آن روز كه بشارت نزول مجلس سامى بسعادت بجاجرم رسيد و آنچه شرط بود از صدقه تقديم كرده شد و دل بر آن داشتم كه آنجا آيم و تهنيت قدوم مشافهت گويم و از آن سعادت كه تربيت روح كند بهره گيرم و اگر مجلس را پيوستن به خدمت اتفاق افتد به خدمت مجلس عالى خداوندى يمين الدينى عضدى علائى دام علاه موافقت كنم و آن خدمتى كه از مدتى باز در آرزوى آنم دريابم و رسم خدمت و هواخواهى كه باخلاص اقامت كنم و روزى چند تفرجى طلبم و تنسم نفحات آن دولت و حضرت را مرهم دل خستهء كوفته سازم و ازين مضيق عنا بجهم و از گفت‌وگوى بيهوده كه بقيت عمرى كه لا قيمة لها در آن صرف مىبايد كردن بر هم ،\r\n\r\n","description":"","footnote":"","page_name":" 102 ","page_number":118},
  {"content":"\r\n\r\nخود همانا كه فلك احساس انديشه مىكرد كه در ايستاد و علائق و عوائق ناانديشيده در پيش تخت نهاد تا باضطرار همان روز كه تشريف خطاب سامى كه مجموع لطايف آدابست نظما و نثرا و در مقابل آن همه گفتها و نبشتهاء بلغاء عرب و عجم منسوخ مىشود خوانده آمد و شرايط تعظيم و اجلال آن اقامت افتاد ، از سر همه انديشه و عزيمت كه بود بر بايست خاست و بخسروسر كه ميان ناحيتست رفتن ، چه امثلهء عاليه رسيده بود و شحنه با صد سوار نه باندازهء ناحيت آمده و امتثال مثال پادشاه بطريقى كه رعايا رنجور نگردند متعين شده و آن مجلس عالى داند كه درين توفيق چه يد بيضا نمود و چگونه متوزع فكرت بود و اللّه ولى التيسير ،\r\n\r\n6 - مكتوب آخر\r\nخطاب شريف كه در دنيا اعتداد بوقت وصول آن باشد بوسيدم و پيغامهاء مهيج مزعج مقيم مقعد كه بر زفان فلان بود و در حال تبليغ آن معتقد خويش ، در موالات آن مجلس بر عالم الغيب عرض مىكردم و تا بمقطع رسيدن پيغام در سرّ مىگفتم اللهم انى اتبرّا اليك مما اقرف به و انسب اليه ان كنت قلته فقد علمته و الجزاء بازاماء ما اسررت و اعلنت من ذلك ، ساعتى نيك در تحير بودم و از آنچه مىشنودم تعجب نمودم پس آنگه هر فصلى را جوابى بر محك عقل زده و از بوتهء فكرت بيرون آورده شد و بكمال عقل و فطانت فلان وثوق است كه آنچه شنود بواجب انهاء كند و از خلاصهء عقيدت كه بر بعضى از آن وقوف يافت و آن را چنان كه هست عالم الاسرار داند و بس آگاهى دهد و يقين مىدانم كه آن مجلس را يوم تبلى السرائر ازين تصور در مقام خجلت و موقف اعتذار ببايد ايستاد . حال هيچ تدبيرى نمىدانم جز صبورى  يَحْكُمَ اللَّهُ وَ هُوَ خَيْرُ الْحاكِمِينَ  اين بيتها بديهة اتفاق افتاد درين معنى ،\r\n يا صائب الرأى فى كلّ الامور سوى * فى قصتى فاراه فائل الراى\r\nانّى اساء بودّى الظن محتقبا * اثما و قابله ظلما ببغضاء \r\n\r\n","description":"","footnote":"","page_name":" 103 ","page_number":119},
  {"content":"\r\n\r\n حاشاه حاشاه ان يصغى مسامعه * الى نمائم افّاك و وشّاء \r\nاگر بعد از استماع جواب پيغامها و تأمل در دقايق آن ايناس رشدى ازين جانب محسوس شود انعام استخدام در مهمات باز نگيرد تا اعتضادى و استناد از وى كه هميشه بدان مكارم بودست مجدّد گردد ان شاء اللّه تعالى ،\r\n\r\n7 - مكتوب آخر\r\nزندگانى مجلس سامى اجلى سيدى عالمى قضوى عميدى بهاء الدينى جمال الاسلامى سعدى فخرى شرفى دستور مازندرانى دراز باد در دولت و اقبال ، عبارتى كه شرح اشتياق را شايد در خاطر نمىآيد و آنچه مىآيد دل‌پسند نيست مىپندارم كه تفكرى كه مجلس سامى برادرى بهاء الدينى درين معنى كند و آنچه ازين معنى آن رأى روشن را مشاهد و مصوّر شود من خادم مخلص مشتاق را ازين تكلف تحرير مستغنى گرداند ازين فصل كه شايبهء ريائى دارد حاش اخوان الصفاء المتأنقين فى شان الولاء درگذرم و سخن با اين آرم كه مقصود وقت و قضيت حالست ، ديرست تا تشريف خطاب شريف كه مونس و نديم درين وحشت مفارقت و رنج ندامت بر تضييع ايام مجالست و مؤانست فايت الّا بمطالعت آن نتواند بود بىنصيبم و توقع بدان كرم عهد بهتر از اين است ، اگر به من كهتر اقتدا مىكند و مىانديشد كى تا ننويسد ننويسم معاذ اللّه معذور نيست به حكم آنكه بىفراغتى من عذرى ظاهرست و مباد كه روزگار مجلس سامى زين سان مشوش باشد تا بدين عذر واهى و علت مردود تمسكى ننمايد و در مستقبل از آن تشريف معهود و انعام معتاد فطام جايز نفرمايد ديگر نموده آيد كه آن محتشم خواجه امام اجل مختار - الدين كمال الاسلام شرف الأيمه جمال الافاضل و الكتاب ابو الحسن الليثى البيهقى ادام اللّه تمكينه از اعيان و معتبران ائمه و ادبا و فضلاء عصرست و آثار بيان و بنان و بلاغت و براعت او كه در نظم و نثر مشاهد و مطالع گردد از همه تقريرها استغنا دهد و الجواد عينه فراره و من رأى السيف اثره فقد رأى اكثره حال مفاخر و معالى و مآثر آن محتشم مختار الدين اينست و حقوق ممالحت و صحبت قديم كه با من كهتر دارد نه چندانست كه\r\n\r\n","description":"","footnote":"","page_name":" 104 ","page_number":120},
  {"content":"\r\n\r\nدر عبارت موجز متكلف مندرج گردد و قلم و صاف و كشاف آن تواند بود ، درين حال بر مقتضى احوال روزگار روى بدان حضرت كرم و سيادت نهاد و دل رنجور خويش را بنجاح آمال اميدها و نويدها داد و از من كهتر در امضاء آن عزيمت مدد يافت و بر قدم نشاط و اهتزازى تمام بدان جانب شتافت و توقعست كه مقدم او عزيز باشد و حق فضل و خاندان كرم او مرعى و تعريف او در مجلس عالى خداوندى يمين الدولة و الدينى علائى شاه مازندرانى خسرو ايرانى دام عاليا بعد از تجديد ذكر خدمت و دعاى من خادم مخلص مشتاق مواظب بر ثنا و دعا سرّا و جهرا تعريف حال او چنان كرده آيد كه آثار آن بر صفحات احوال اين محتشم مختار الدين ظاهر شود و از اعزاز و اكرام حظى وافر يابد و بدان محسود اكفاء گردد و همچنين درين معنى بجوانب خداوندزادگان و بزرگان و صدور دولت و ولايت نوشته‌اند و تعريفى و تقريرى بواجب تقديم افتد و من كهتر را رهين منت آنچه در حق آن بزرگ فرموده آيد مىداند و مطالعات كريم متواتر دارد مشتمل بر ذكر معترضات و متجدّدات احوال تا بدان تسلى باشد ان شاء اللّه تعالى .\r\n\r\n8 - مكتوب آخر\r\nزندگانى مجلس رفيع خداوندى منعمى امير سپهسالارى اجلى كبيرى عالمى عادلى ضياء الدولة و الدينى مؤيد الاسلام و المسلمينى سيد الوزرائى ملك الرؤسائى الب رستمى غاز يبگى در دولت دراز باد چون ايزد تعالى روى حاجات بيشترى از بندگان خويش سوى حضرت خداوندى گردانيده است و دلها و زفانهاى عقلا و مميزان جهان بولا و هوى و ثنا و دعاى خداوند عز نصره آراسته كرده شكر چنين نعمتى بزرگ و موهبتى جسيم گزاردن و مزيد نعمت و مواهب ايزدى كردن از شواهد اقبال و براهين دولت دوجهانى باشد و اصطناع و تربيت علما و افاضل و ارباب تقوى و عفت گزيده‌ترين و پسنديده‌ترين طرايق و مناهج گزاردن شكر نعمت است كه از آن هم ذكر جميل منتشر گردد و هم ثواب جزيل مدّخر شود و بر رأى صايب خداوندى منعمى ملك الرؤسائى دام علوه پوشيده نمانده باشد كه خواجه امام اجل مختار الدين زين الأسلام\r\n\r\n","description":"","footnote":"","page_name":" 105 ","page_number":121},
  {"content":"\r\n\r\nشرف الأئمه جمال الطائفه ابو الحسن الليثى السورى ادام اللّه توفيقه با آنكه از افراد افاضل دهر و ائمهء علماء عصرست و در تقوى و زهد و حسب و نسب رعيت و دعاگوى ديوان و دولت خداوندست و افتخار و استظهار بدين دو وسيلت دارد و به حكم آنكه من خادم را با او از عهد ريعان شباب و ايام تحصيل آداب كه باتفاق و وفاق شروعى داشتيم حقوق مصاحبت و ممالحت افتادست و بهر وقت ملاطفت و مراسلت از وى شكر صنايع و عوارف مجلس رفيع خداوندى ولى نعمتى و ذكر مآثر و مفاخر آن حضرت كه بر جبين روزگار مسطور است و بزفان حاضر و بادى و دانى و قاصى ملفوظ و مذكور و مسموع و معلوم مىگشت و من خادم او را بدان اخلاص خدمتكارى و دعاگوئى محمدت مىگفته‌ام و بنجاح مقاصد اميد مىداده بسبب آنكه هوادارى صاحب دولت و دعاى استدامت ايام دولت او گفتن مبارك باشد و دليل برادراك سعادت و رسيدن بنهايت ارادت كه گفته‌اند و اذا لم يكن من الرزق بدّ فتتبع مطالع الاقبال غرض من خادم ازين تطويل آنست كه چون مختار الدين متوطن سور مىباشد و آنجايگاه بقعهء كه متعبد زهاد بودست از سلف او ميراث يافتست مىبايد كه در مقام متبرك فارغ‌دل باشد و از جوانب نواب ديوان رفيع دام رفيعا بزيادت عنايت و رعايت مخصوص چنان كه مرفّه و محترم روزگار تواند گذاشت و باقى عمر همچون ماضى بر دعاى دولت مقصور داشت بر قضيت انبساطى كه در خدمت يافته شدست و اعتضادى كه بكرم فياض خداوندى هست اين جسارت درين سياقت عبارت عرض حاجت نموده شد و اميد اجابت ملتمس و اصدار مثال بانجام مقصود حاصلست .\r\n\r\n9 - مكتوب آخر\r\nسلام و تحيت مىگويم و پيرامن ذكر اشتياق نمىگردم چه تقرير آن بواجب نتوان كرد تحاشى به ،\r\n اذا لم تستطع شيا فدعه * و جاوزه الى ما تستطيع \r\nخطاب عزيز كريم متضمن فصول كه در عذوبت و جزالت از معجزات شريعت رسالت است رسيد و در آن تأمل مىكردم و تعجب مىنمودم از آن قدرت و مهارت در\r\n\r\n","description":"","footnote":"","page_name":" 106 ","page_number":122},
  {"content":"\r\n\r\nسياقت عبارت و تلفيق الفاظ و تدقيق معانى كه در ابواب عتاب و اعتاب و استكشاف احوال و اسرار و استعطاف دل كه يك طرفة العين از معطف و نيك‌خواهى جانب عزيز خالى نباشد از قول بفعل آور دست و ميان فكر و ذكر در آن معنى آثار سخن ظاهر گردانيده آن مىخوانده‌ام و در عقب آن آية و ان يكاد بر زفان مىرانده و چون خلاصهء آن فصول كه فصوص خواتيم بلاغت و براعتست تغير خاطر عزيز ديدم از تلون حال روزگار و تغير اسباب هر كار غريب نشمردم ، سخن دراز نمىگردانم و بىتشبيبى مطول و تكلّف در عبارتهاى مختل و مزلزل مخلص با اين مىآرم كه مقصودست ، آن بزرگ و فرزند را ضجر و متفكر نمىبايد بود و دل‌خوش مىبايد داشت كه اگر حالى روش كارها بر قضيت مراد و ملايم استحقاق نمىبيند هرچه سرمايهء اقبال و سعادت تواند بود و آن را پيرايهء سينهء روزگار شايد شمرد از هنر و فضل و موجبات تفوق بر اقران و استجماع محاسن او آن حاصل دارد و جوانى كه مادّهء حصول امانى دوجهانى باشد هست شكر مىبايد گزارد و دل عزيز آسوده مىداشت و مترصد فتح الباب مقاصد مىبود و در مقاسات آنچه از ايام پيش آيد تجلدى مىنمود .\r\n و تحلدى للشا متين اريهم * انى لريب الدهر لا اتضعضع \r\nرا كار مىبست آن بزرگ و فرزند دام دولته پيش از اين استشارتى فرموده بود و در انتهاج مناهج كارهاى خويش از ظعن و اقامت استهدائى كرده ، جوابى نوشته بودم كه رأى آن بزرگ را در امثال اين مهمات و زيادت ازين اصابتى تمام ديده‌ام و كل اعرف بشمس ارضه هرچه بصواب نزديكتر داند ترتيب مىكند و قاعدهء مصلحت اصلى ظاعنا و مقيما بر مرضات مخدوم عزّ نصره نهد و در استيذانى و استرخاصى كه در مال سبب فراغتها باشد كوشد مىپندارم كه در آن معنى از صواب دور نبوده‌ام و در آن دقايق اصولى كه موجب سلامت باشد از ندامت پيش دل داشته ، اكنون هم درين معنى تفكرى مىبايد گرچه وقت فوت نشده است و آن فرزند مصالح كار خويشتن مفصل داند و ديگرى گرچه مشفق و بصير باشد الّا مجملى نتواند دانست ، انتظارست كه پيوسته نويسد ، و از متجددات عزايم اعلام كند تا بدان تسلى باشد ان شاء اللّه تعالى .\r\n\r\n","description":"","footnote":"","page_name":" 107 ","page_number":123},
  {"content":"\r\n\r\n\r\n10 - فصل\r\nچون معلوم است كه هرچه در عالم است پاينده نيست و از آدمى الّا ذكر جميل كه عمر نشانى بل حيات جاودانى است باقى نخواهد ماند ، ديگر هيچ چيز از دست تصاريف روزگار پايدار نتواند بود و ذكر جميل در جهان الّا بواسطهء سحر بلغاء شعرا كه امراء كلامند منتشر نشود و مخلد نگردد چنان كه گفته‌اند :\r\n بقاء ذكر مرد از نظم عاليست * كه دارد پاى با اركان و اختر\r\nبسا كاشعار من در مدحت تو * بخواهد گشتن از دفتر بدفتر \r\nو مساق اين مقدمه بذكر حال امير حكيم اجل نجيب الدين بديع الزمان يحيى دام تأييده است كه در نظم شعر و تفرقهء دقايق از اقران متفردست و در علم آن صناعت متبحر و بسيرت مرضى متحلى و چون حال او برين جملتست از اكابر عصر و اكارم احرار كه او به خدمت ايشان مستسعد گردد عجب نباشد كه در حق او از انعام و اكرام و احترام آن فرمايند كه مثمر ذكر باقى و حيات ابدى باشد و معقب دعاء خير كه سبب نجات آخرت آيد و اللّه تعالى ولى التوفيق .\r\n\r\n11 - مكتوب آخر\r\nچون تشريف يادداشتى منظوم كه اجل برادر رشيد الدين جمال الاسلام شرف - الأفاضل دام تأييده فرموده بود از دست فرزند اعزّ مؤيد اسعده اللّه يافته شد مشتمل بر غرر و درر و نتف و طرف فضل و افضال و عتاب و اعتاب در آن تأمل مىكردم و از آن غرايب و نوادر الفاظ و معانى تعجب مىنمودم و مجتنى ثمرات آداب مىبودم و عين اللّه على منشئه مىخواندم و آيهء و ان يكاد مىخواندم عذر كلمات كه در آن مجمع رفته بود بدان جوامع كلم مبسوط گشت و مغبوط آمد و عزمى كه بر ترك مجالست رعاع الناس مصمم كرده بود خلاصهء آمال عقلست و زبدهء رأى صايب ، آن عزم برقرار مىبايد داشت و همت بر معالى امور گماشت كه آنچه مطلوبست بىآن مخالطت و مجالست بىمجانست ميسر گردد بتوفيق اللّه و عونه .\r\n\r\n","description":"","footnote":"","page_name":" 108 ","page_number":124},
  {"content":"\r\n\r\n\r\n12 - مكتوب آخر\r\n و اذكر ايام الحمى ثم انثنى * على كبدى من خشية ان تصدعا \r\nايزد تعالى بوستان ملك دولت را بانوار و ازهار عدل و نصفت آراسته داراد و اشجار مكارم و معالى را ناضر و مثمر و ينابيع فضل و كرم و آداب و حكم را ثجاج و منفجر ، و اين تربيت و سعادت جهان و جهانيان را نتواند بود الّا به امتداد مدت بقاى مجلس رفيع خداوندى مجد الملكى عزيز الدينى و دوام نفاذ اوامر و نواهى و انتشار آثار اسنهء اقلام همايون او چنان كه هست و هميشه باد و اگرچه روزگار ستمكار درين يكچند بسيار بر اكابر و احرار سپرد و هر تير بلا و آفت كه در جعبهء قضا داشت در سينه و جگر ايشان انداخت و در بيدارى اين عجايب نوائب نمود كه لو رأتها ذوات الاحمال فى الاحلام لو ضعن ودايع الارحام كما قال عزّ من قائل و تضع كل ذات حمل حملها و ترى الناس سكرى و ماهم بسكارى .\r\nاما تا بشارت تصدر با استحقاق و تصرف با استقلال مجلس رفيع مجد الملكى دام رفيعا در ديوان خداوند جهان علاء الدنيا و الدين ملك الاسلام و المسلمين كه منشأ عدل و رأفتست و مهبط فضل و رحمت ايزد تعالى و تقدس باسماع مخلصان و مظلومان روزگار مىرسد و اخبار و آثار كرم و فضل و عدل و بزرگوارى كه از شواهد و براهين ثبات جهاندارى است بهر وقت ظاهرتر و متظاهرتر مىباشد ، اوميد اين بقاياء رعاياء كه از صدمات نوائب جسته‌اند از رفاهيتى كه در گذشته ديده‌اند منقطع نمىگردد و تا مىدانند كه قلم مبارك خداوندى در ملك اقاليم نقاش و نگارندهء مصالح و مناجحست تصاوير و تماثيل امانى و مسرات و سعادت از ابصار و عقول ارباب بصر محتجب و منتقب نمىشود و من خادم كه كمترين خدمتكاران و كهترين خداوند دام دولته‌ام و مخلصترين دعاگويان دولت كه در جحيم مصائب و نوايب افتاده‌ام و بدين بلايا متفردم كه مثل اين محن نه همانا پيش [ از 
  ] من كسى را بوده است تا تواند بود اگر نسيم آن عواطف تنسم نمىكردمى و آب اميدى كه بدان مكارم مألوفست برين جان تفتهء بلب رسيده نمىزدمى از كاروان گذشتگان كه پيشتر ازين كلبهء ادبار رحيل كرده‌اند باز نمانده بودمى\r\n\r\n","description":"","footnote":"","page_name":" 109 ","page_number":125},
  {"content":"\r\n\r\nو ازين مصائب متوالى متعاقب كه بر من مسكين درين پنج ماهه فروباريدست متحيرم كه نه سبب رفتن ايشان دمادم كمرّ الدراهم بالناقدين مىدانم و نه ماندن خويشتن درين عنا و شقا موجبى مىشناسم ، برادرى مانده بود كه در سفر و حضر اعتضادى بوى داشتمى و خدمت آن ضعيفهء والدهء نود ساله در غيبت من خادم او كردى و ايتام و عورات را كه از گذشتگان بازمانده تيمار داشتى و درين هفته برحمت ايزدى پيوست ، خداوند وارث اعمار باد و زيادت از سى چهل كودك خرد و عورات از آن خويش و عزيزان رفته ضعيف حال به من خادم بگذاشت و يفعل اللّه ما يشاء و   يَحْكُمُ ما يُرِيدُ   ، خود در دست و دل هزّت آن نماند كه خدمتى نبشته آيد چنان كه مطالعهء خداوندى را بشايد تا اين غايت ازين جهت ابرام ننموده‌ام و بدان لطف و عاطفت كه خدمتگاران را شامل است مستظهر مىبوده كه بىسفارت عبارت شوريده و سطرى چند بشوليده هرگاه كه از خدم قديم خدمت ثابت حق نيك صحبت برانديشد ازين دل سوختهء محنت كوفته نيز ياد دارد و مرا در عداد اهل بخشايش دارد و تقديم مصالح التماس در ذمت كرم عهد لازم داند فان كرم العهد من الايمان و رعاية الحقوق عند اللّه به مكان تا مگر من خادم درين زاويهء قناعت و كنج ابتذال و ضراعت قرار توانم گرفت و بقيت اين عمر بىلذت در عبادت بسر برد و بفراغت بدعاء دولت مشغول بود كه مستند و ملجأ بعد فضل اللّه تعالى كرم و شفقت خداوند است .\r\nعرض‌كنندهء اين خدمت موفق الملك محمد اعزه اللّه كه من خادم را به محل برادر است به حضرت جلت آمد با چند كدخداى مصلح تا احوال خويش و اهل ناحيت تقرير كند و نظرى و تخفيفى درخواهد و در معنى امضاء ادرارات و انظار استعطافى كند ، هر سعى جميل كه از مجلس خداوندى درين معنى مبذول گردد و هر اشارت كه باجابت ملتمس ايشان فرموده شود ثمرهء ثواب و ثناء دوجهانى دهد و اللّه ولى التوفيق .\r\n\r\n13 - مكتوب آخر\r\nدرين يكچند كه خراسان مظلهء مطرح شعاع دولت و معدلت خداوند جهان اعزّ اللّه انصاره گشتست و نسيم آن رأفت و عاطفت بواسطهء رأى روشن خداوندى\r\n\r\n","description":"","footnote":"","page_name":" 110 ","page_number":126},
  {"content":"\r\n\r\nمجد الملكى و توقيعات قلم مبارك او بدل و جان شكستهء پژمردهء مظلومان رسيده گوئى خراسان اشراق عهد متقدم باز يافت و اين مستضعفان را از درجات جحيم با جنات نعيم انتقال افتاد و الدولة اتفاقات حسنه لا جرم مظلومان كه تا اين غايت در ظلمات باديهء ظلم گرفتار بوده‌اند چون از دور تجلى نور عدل آن پادشاه كه ممدّ انوار آن بعد الله تعالى رأى نورانى خداوند است كه ينظر بنور اللّه مىبينند روى بدان حضرت جلال و قبلهء دولت اقبال مىآرند و اوميد اسفار صبح نجاح آمال مىدارند و بعضى كه اختصاص من خادم به خدمت مجلس رفيع خداوندى دانسته‌اند بخدمتى كه نوشته مىشود توسل مىجويند و بدان ننگرند كه من خادم را در معرض ابرام و تصديع مىنهند چه از حرص تحصيل مطلوب خويش در عالمى ديگرند .\r\nرسانندهء خدمت اجل شهاب الدين ابو نصر دام عزّه مدتى بخراسان و مازندران و عراق در مصاحبت و متابعت من خادم عمر ضايع كردست و در طلب روزى نه از مظنهء حصول روزگار بر باد داده و همانا در بعضى از اوقات از سرف التفات نظر همايون خداوندى بهرهء يافته باشد ، درين وقت به خدمت شتافت و هر حاجت كه دارد انجاح آن را بنزديك كرم و شفقت خداوندى كه شامل احوال خلقست بس محلى ندارد و در دل او با عفو و مغفرت ايزد تعالى كه وراء آن منتى ( ؟ ) نتواند بود نزديك افتد ، ايزد عز و علا توفيق اصطناع كرام و استرفاق احرار در زيادت داراد و مكاره و محاذير از آن جناب سيادت و فتوت كه در جهان خود همان ماندست مصروف گرداناد و آن خداوند را كه مكارم و معالى بهمت و سيرت او زنده است زندگانى دراز باد در كامرانى و شادمانى\r\n\r\n14 - مكتوب آخر\r\nتا خبر اين مصيبت هايل موجع كه همه جهانرا از آن حسرت و دردست به من كهتر رسيدست و اين داغ محنت باضافت ديگر داغهاى محن و مصايب كه دارم شد بيكبارگى از روح و راحت جهان طمع بريده‌ام و ازين بقيت عمرى كه در شدائد و مصائب مىگذرد متبرم گشت و در جنب اين مصيبت كه جرى الوادى فطم على القرى\r\n\r\n","description":"","footnote":"","page_name":" 111 ","page_number":127},
  {"content":"\r\n\r\nاست همه رنجها و محنتها فراموش كرده و حالى چون اين خبر دل‌گداز جان‌سوز رسيد واجب چنان كرد كه هيچ توقف نرود و پاى برهنه خاك بر سر كنان به زيارت آن خاك بزرگوار رسيده آيد و بدعا و تضرع حقوق مصاحبت و ممالحت سى چهل ساله گزارده شود هر روز مانعى مىبود و اقامت رسم را خدمتى مىنوشتم بر انديشهء آنكه امروز يا فردا انتهاز فرصتى كنم و بروم و با مجلس سامى مخدومى ركن الدينى درين رزيت كه مساهمت دل حاصلست بتن نيز مساهم باشم خود موانع در موانع پيوست تا بدانجا انجاميد كه جماعتى رسيدند و بضرورتى دل از قضاء آن حق بزرگ و ادراك استسعاد به خدمت مجلس سامى برداشته آمد و اين خدمت بر دست فلان نوشته شد بتمهيد عذر و تقرير حال ، و چون صفاء عقيدت در موالات بر رأى سامى پوشيده نيست واثقم بدان كرم و بزرگوارى كه بدين تخلف عتاب نفرمايد و بر تهاونى كه و العياذ باللّه نتواند بود حمل نكند به حكم آنكه كمال دانش و اصابت رأى روشن مخدومى از تسليت و تنبيه و موعظت و نصيحت مستغنى مىدانم و در تحرير آنچه گويم و نويسم و در عبارت آرم از الفاظ مواعظ و زواجر در اظهار تجلد و ترك جزع و اقتناء محمدت و اقتداء با اولياء صالحين و تحرّى مراتب صابرين اطنابى نمىكنم و تصديعى نمىنمايم كه هرچه اين معنى نموده شود همچون استبضاع تمر باشد بهجر و كمون بكرمان ، ايزد تعالى بر آن صدر سعيد شهيد رحمت كناد و مجلس سامى را وارث اعمار داراد و كارهاى دينى و دنياوى باقصى الامكان برساناد بمحمد و آله الطاهرين .\r\n\r\n15 - مكتوب آخر\r\nزندگانى فلان دراز باد ، محيا و مذكورست بتحيت و آفرين و چون بر تواتر دردسر مىدهم و از آن‌جانب كريم حماها اللّه انواع تلطف و كرم عهد مبذول مىدارند اعتقاد بدين موالات متزايدتر مىگردد و تجاسر بر انبساط مضاعف مىشود ، اما خجلت حاصل مىآيد كه تصديع از حد مىگذرد ، ايزد تعالى توفيق مجازات دهاد ، انتظارست كه بهر وقت از خلوص عقيدت من خادم در خدمت مخدوم و ولىنعمت حرس اللّه دولته\r\n\r\n","description":"","footnote":"","page_name":" 112 ","page_number":128},
  {"content":"\r\n\r\nذكرى مىراند و عذر آنكه تعظيم جانب رفيع را خدمتى كمتر نويسم تمهيد مىكند ، مىبايست كه درين موسم مبارك بتهنيت عيد به خدمت رسيدمى و آن سعادت درين فرصت قرب مسافت فوت نكردمى ، اما هم خدمت تخفيف بر نهمت مراد خويش نگزيدم و بر دعاء خير كه همواره گفته مىشوم اقتصار كردم تا بعد ازين كه طلب تحصيل آن سعادت برحسب ارادت ميسر گردد بتوفيق اللّه و عونه .\r\nرسانندهء اين خدمت اوحد الدين دام عزّه بندهء مخلص باشد حضرت مخدومى منعمى را مگر بوسوسهء شيطان همچون جدّ اول جريمتى گندمين از وى ظاهر گشته بودست و از آن حضرت جنت‌صفت روزى چند دور افتاده و بعقاب و عذاب غربت و صحبت جماعتى كه يكى ازيشان من خدمتكارم مبتلى مانده و درين وقت بتلقين اقبال و ارشاد بخت نيك بر قدم انابت روى به خدمت نهاد ، از مجلس شريف انتظارست كه بنيابت من خادم در خدمت مخدوم كه جاويد باد بر قدم استغفار و استرحام ايستد از جهت اوحد الدين و او را بلطايف تضرع و تواضع در جملهء مرحومان و مغفوران آرد اگرچه اهل رحمت است اما در آن جهان و هذه مطايبة ايزد تعالى توفيق خيرات و حسنات ميسر كناد .\r\n\r\n16 - مكتوب آخر\r\nهرچند روزگار مرا در پاى حوادث انداختست و از من مظلوم محنت‌زده دست خوشى برساخته بدرجهء كه ،\r\n يك تير بلا نماند در جعبهء چرخ * كان بر دل و جان من زمانه نزدست \r\nشيداوار قلم بدست مىگيرم و نادانسته هذيان مىنويسم زهى وقاحت و صفاقت چه جاى كتابتست مرا و چه روز تحرير و تحبير .\r\n رمانى الدهر بالارزاء حتى * فؤادى فى غشاء من نبل \r\nناظم اين بيت گوئى سمير ضمير من بودست و از حال دلم حكايت و صورت آن چنان كه هست مشاهده كرده اگرچه رنج و درد سهام مصائب و رزايا كشيده‌ام و از صدمات بلايا و محن آنچه بخواب كس نتواند ديد برأى العين ديده‌ام ، اما اين طامّهء\r\n\r\n","description":"","footnote":"","page_name":" 113 ","page_number":129},
  {"content":"\r\n\r\nكبرى كه درين وقت افتاد نه آنست كه از كيفيت و طاة وقعت آن خبر توان داد ، جراحتى را كه از آن حاصلست هرگز طمع اندمال توان داشت ، جرى الوادى فطمّ على القرى ، اگرنه خطاب شريف بهاء الدين اين رمقى را كه [ از 
  ] متالف و مخاوف جستست و نميدانم كه از بهر كدام درد و غم ديگر خويشتن را در دزيدست فريادرسى كه بمطالعت آن كلمات كه كرامات دم مستحارست سلوتى يافت و در تن خستهء آزردهء ضعيف‌تر از نسج عنكبوت آرامى گرفت عاريتى ، همانا اينقدر كه ماندست از من كهتر نماندستى و صحبت از احيا منقطع گشتستى ، پس اين نامهء نام‌دار را كه آن مجلس فرمودست و نام ترسّل كه درين عهد مدروس شده بود بدان احيا كرده بر من منت جانست و اوميد مىدارم كه درين حيات مستطرف و عمر مستأنف سعادت مجالست آن مجلس باز يابم و اين بقيت عمر ذابل را تنضرى و تطريهء كنم . مبادا كه از كرم مأمول و طبع بر عاطفهء مجبول در استبقاء اين اندك ذمائى كه هست تأخير جايز دارد و انجاز موعودى كه بر قلم مبارك راندست از تحويل بدينطرف بتعجيل مبذول نفرمايد ، بنعمة اللّه تعالى و به حق الممالحة و هى اليه صدرت عن صدق نية كه طاقت بيشتر نميدارم و خويشتن را نيز در معرض افتضاح نمىتوانم نهاد بتحرير بيش ازين وساوس و هذيانات ، معوّلست بر آن كرم اخلاق كه دامن عفو برين خطيات و زلات پوشاند چون حال ميداند .\r\n لو ان على الافلاك ما فى قلوبنا * تهافتت الافلاك من كل جانب \r\nو اللّه مشكور على كل حال\r\n\r\n17 - مكتوب آخر\r\nزندگانى دراز باد ، من كهتر مخلص با آنكه در معرض آنم كه تفاريق معانى را در سخن عبارتى پوشانم و آنچه معتقد و مضمر باشد بنوعى از بيان و تقرير كه بافهام نزديكتر افتد ظاهر و روشن گردانم اشتياقى را كه به خدمت مجلس رفيع دارم به هيچ عبارتى شرح نتوانم داد و بعجز از تقرير آن معترفم و شروع در چنين انواع از تكلفى و تعسفى خالى نتواند بود و اين معنى از طرايق اخلاص و اتحاد و صفا و اعتقاد نيك بعيد نمايد و لايق مصافات و مخالصت نيايد ، چون افتادم بدين كلمات كه از شائبهء تكلفى كه از\r\n\r\n","description":"","footnote":"","page_name":" 114 ","page_number":130},
  {"content":"\r\n\r\nآن مىگريزم خالى نيست همان بهتر كه دعا گويم تا ايزد تعالى استسعاد به خدمت خداوندى كه غايت مقاصد است ميسر گرداند انّه ولى التيسير\r\nخطاب خداوندى كه مشتمل بود بر لطايف مكارم چنان كه هميشه از آن جناب كرم و سدّهء سيادت معهود و مألوف بودست خوانده‌ام و شرايط تقبيل و تبجيل اقامت كرده . درين نوبت كه اين محتشم جمال الدين دام تمكينه از بيهق بخانهء كهتر رسيد مجتاز بود و از مجالست و صحبت مغتنم متبرك او كه از حضورش بوى جوى موليان آيد همى نصيبى نيافتم كه چون آتش خواهى در رسيد و آبى بر آتش اشتياق ما زد و خاك در روى اوميد من كهتر پاشيد و همچون باد برگذشت و چنين بازىگرى ازين گردون بلعجب بس غريب نيست و اگرنه چنين بود غريب نمايد و لا يأس من فضل اللّه فى تيسير ما نبتغيه و نترصده و نرتجيه\r\n\r\n18 - مكتوب آخر\r\nزندگانى خداوند منعم مجد الملك عز الدين دراز باد مع ساير الألقاب در سموّ و دولت ، معوّلى كه من خادم را بر كرم خداوندست و اضطلاعى كه بر آن مكارم اخلاق و تجارب بسيار كه بروزگار دراز اتفاق افتاده است و از هر تجربه اعتضادى ديگر بدان مكارم و مآثر مىافزوده و تصور حال اشتغال خداوند بمصالح دين و دولت حاملند و باعث بر آنكه خدمتى كمتر نويسم و دردسر بسيار ندهم و بر آن اقتصار كنم كه همواره تنسم اخبار كرده مىشود و بدعاء خير كه از سر صفا و اخلاص رود مدد بر مدد فرستاده شود و يقين دانسته‌ام كه اگرچه در جهان طوفان شدايد و محن است آن خداوند در سفينهء سينهء نورانى خويش باشد و با اشراق آن نور رأى متين و عقيدت روشن انجلاء ظلمت نوائب از كافهء خلايق اوميد توان داشت ، درين اوميد روزگار شايد گذاشت و عن قريب از كشف قناع پديد آيد و بميامن آن انوار عزايم و آراء منير آنچه مأمول و مطلوب خلقست روى نمايد و ما ذلك على اللّه بعزيز عذر من خادم در خدمت نانبشتن اينست كه تقرير افتاد و الله على ما اقول شهيد ،\r\nبزرگوار خطاب خداوندى درين روزها بخادم رسيد و هرچند مطلعى درخور\r\n\r\n","description":"","footnote":"","page_name":" 115 ","page_number":131},
  {"content":"\r\n\r\nطالع روزگار عتاب رنك عيب‌نماى داشت اما از مخلص تا بمقطع كه ذكر زحل و مريخ بود همه لطف محض و كرم خالص نمود از كرامت بر سر نهاد و بوصول آن اعتدادى كه درين عهد منقطعست بتازگى متصل گشت و مجال اوميد بحصول سعادت دوجهانى فسحت گرفت ، اما فصل عتاب از جهت عرض مرسوم ديوان حماها اللّه اعتراضى دارد و نسبت تقصير را در آن معنى به من خادم هيچ مجال نيست به حكم آنكه پوشيده نماند كه مرا فراغ خاطر بزرگوار بايد و آن سخن كه در كار ديوان گفته باشم بخلاف سرشت خويش مقصود آن بوده باشد تا مگر خدمتى توانم كرد كه از آن خدم خداوندى را فراغتى تواند بود ، چون روزگار دست ندهد بدست من خادم چه باشد روزى چند درين انزوا بىمژه ( ؟ ) اقتدا با اهل روزگار كرده بودم و در قصهء مصلحت اين بيچارهء چند كه با ايشان هم طويله افتاده بودم سعى نه نجيح ميكردم اوميد ثواب را بعاقبت با مبلغى قروض كه هرگز نداشته‌ام در گوشهء مانده‌ام ، نه از رعايا وجه عوض خواستن و نه از خويشتن وجه و تدبير غرما ساختن ، سلامتى كه از عزلت مىجستم بدين سبب ندامت و غرامت شد تا عاقبت چگونه شود ، اين روز كه اين سخن مرسوم ميرفت و متصرفان حاضر بودند اگر انصاف دهند گويند كه من خادم از آن معنى چه گفتم پوشيده نيست كه آن مرسوم از معامله باشد نه از توجيه ناحيه ، چون من ديدم كه معامله در وجوه حوالات پرداخته‌اند گفتم تا چهل دينار از توجيه ترتيب كرده شود و باقى مستوفى و عامل از معامله ترتيب كنند بدين قرار افتاد و من خادم اين چهل را گفتم تا وجوه بهتر اختيار كردند و بدادند با اعتماد آنكه باقى از ديوان عمل و استيفا تدبير كنند ، خود همان روزى چند اخبار مختلف درپيوست و كارها بشوليده گشت بعضى چيزى كه بدست ايشان بود ببردند و بعضى فروماند ، قروض من خادم از آن جملتست و اكنون وقت تدارك آن نه در مستقبل آن را در ديوان يافتن و بهر طريق كه ممكن گردد آن خدمت تمام كردن ، اين خود كار ديوان و سخن معاملتيست كه من خادم از آن بطبع بيگانه‌ام و بتكلف آشنا نمايد كار خاصه و حكمى كه ميرود العبد و ماله لمولاه اگر خداوند را در من خادم اعتقاد برقرارست بر هرچه داند كه مرا تواند بودن و آن خداوند را به كار\r\n\r\n","description":"","footnote":"","page_name":" 116 ","page_number":132},
  {"content":"\r\n\r\nآيد حكم فرمايد و اشارت كند تا تسليم افتد مسافت نزديك است اما راه سلامت و امن دور الّا كه معتمد خداوند آيد تا درخور وقت خدمتى ترتيب كرده شود و اين تربيت بانعام تمام برداشته آيد و مضاف شود با سوابق نعم ان شاء اللّه تعالى\r\n\r\n19 - مكتوب آخر\r\n و ان الكثيب الفرد من جانب الحمى * الى و ان لم آته لحبيب \r\nبر رأى سامى قضوى امامى عميدى بهاء الدينى پوشيده نماند كه دعاء مسطور منقوش بر كاغذ معتبر نباشد و آن تكلفى معتاد و تعسفى متداولست و رواج آن در ميان مترسلان به مجرد اعتياد و كثرت تداولست ، من كهتر بقلم اقامت آن رسم نميكنم اما بدل و جان چندانكه ذكر آن در سطور مكاتبات نويسند مىگويم و از دانندهء اسرار اجابت مىخواهم و اگرچه اين خدمت بر سبيل اختصار محرر مىشود و از سر استعارى صادر مىگردد و از هرچه كتابت آن در اخوانيات معهودست ذكر اشتياق و بيان رنج فراق و شروع در اظهار دل نمود كه از معنى اعلام و استعلام احوال و اخبار عاطل بود تا بابرام و تصديع نينجامد و غبار و صمت تكلف و سمت تعسف بر آن ننشيند چاره نيست از دل پرداختن و كلمهء چند از معاتبت درانداختن كه مدتى دراز گذشت تا تشريف مطالعات شريف و مفاوضات كريم قاصرست و فطام از آن انعام كه غذاى روح بدان باشد جايز داشتست ، در چنين عهدى و روزگارى كه همه نكايت و شكايت است و اگر آن جام جهان‌نماى كه ذكر آن در افواه باشد بنهند و ژرف در آن نگرند همه حواشى و اطراف كونين خون دل و ديدهء ثقلين بينند كما قيل\r\n فؤاد لم يذب فيه اغتماما * فؤاد صيغ من زبر الحديد \r\nتأمل كند تا اين همه اهمال و اغفال در ملت فتوت و مذهب اريحيت كه مجلس سامى صاحب طريقت و واضع سنت و مبين حقيقت آنست روا توان داشت و چنو مقتدى و متبوع را از خطاب عتاب با اوميد اعتاب در معرض فارغ و خالى توان گذاشت ، آخر\r\n\r\n","description":"","footnote":"","page_name":" 117 ","page_number":133},
  {"content":"\r\n\r\nاين چه بد عهدى و بىوفائى باشد با روزگار يار بودن و از دوستان مخلص بقدم و قلم اعراض نمودن و در كار حوادث كه دمادم و پياپى مىافتد بيفزودن تا لا جرم اين بيتها از غايت غلبهء يأس حسب حال مىنمايد و هر ساعت بر خاطر مىگذرد و در زفان ميآيد\r\n زمان كله غصب و عتب * و انت على و الايام الب\r\nو انت و انت دافع كل خطب * مع الخطب الملم على خطب \r\nآن پندارم اين مقدار درين شيوه پسنديده باشد و ازين تحريك و تعريك انتباه و ارعواء حاصل آيد و عن قريب تشريف خطاب شريف كه سبب شفاء عليل و ابلال غليل باشد يافته شد و در مستقبل قصور بدان راه نيابد .\r\n اذا الاحباب فاتهم التلاقى * فلا شى اسر من الكتاب \r\nتوقع بكرم مجلس سامى آنست كه از اين عتاب ضجر ننمايد و از آن نظم و فى العتاب حياة بين اقوام برانديشد و بهر وقت نويسد و خدمتى كه باشد نمايد ان شاء اللّه تعالى\r\n\r\n20 - مكتوب آخر\r\nزندگانى مجلس رفيع خداوندى دراز باد در علوّ و دولت ، بهر وقت كه من خادم خدمتى نبشتن به حضرت خداوند آغاز كنم دل مشتاق نيازمند در اضطراب آيد و انكارها كند كه چند ازين خداوند را بقلم دردسر دادن ، يك بار قدم در راه بايد نهادن و دل و ديده را به خدمت آن حضرت سيادت و عتبهء سعادت تفرج و روشنائى حاصل كردن و دست احتياج و نياز را در حلقهء دولت و اقبال ابدى زدن و يكچندى مجاور آن كعبهء مكارم و معالى گشتن و ازين عمر كه ضايع مىشود و در شقاوت ميگذرد نصيبى گرفتن و على الخصوص درين موسم عيد كه معتاد است خدمتكاران را به خدمت درگاه خداوندان شتافتن و مراسم تهنيت اقامت كردن ، البته هيچ عذر نبايد نوشت و پيرامن تعلل نشايد گشت و ازين طريق در بايد گذشت و روى به خدمت آورد و عنان دل بدست مراد سپرد و من خادم هرچند ژرفتر درين مىنگرم حق بدست دل مىبينم مرا راه راست مىنمايد و طلب دولت دوجهانى مىفرمايد اما نفرين بر موانع روزگار باد\r\n\r\n","description":"","footnote":"","page_name":" 118 ","page_number":134},
  {"content":"\r\n\r\n هر روز مرا حادثهء نو زايد * كانديشه برنج مثل آن ننمايد \r\nازينجا سخن بمهمات كشيد تا آنجا كه اين قاصد را به خدمت دوانيده آمد تا كيفيت حال معلوم خداوندى گردد و محقق شود كه دل و جان در طلب استسعاد بخدمت‌اند و عوائق فرقت برين صفت راه مطلوب مىبندد و از مقصود باز مىدارد خداى تعالى اين ايام بزرگوار بر حضرت خداوندى مبارك گرداند و هر ساعت ازين ايام شريف مفتتح دولتى نو و سعادتى مستأنف كناد و بزرگان و خدمتكاران مخلص را در سايهء دولت آن حضرت از آفات و نوائب روزگار مصون داراد و اين دعا خويشست كه ميكنم چه جانب خويش فرو نتوان نهاد و اللّه الموفق للصواب .\r\n\r\n21 - مكتوب آخر\r\nزندگانى دراز باد ، چون من خادم را مجال خدمتى جز ثنا و دعا نيست و دست الّا برين دو خدمت نميرسد بر هر دو مواظبم و شرايط آن را سرّا و جهرا ملتزم و اگرچه احيانا خدمتى نويسم و هنوز تشريف جوابى نيافته‌ام پيوسته مستخبر احوال آن حضرت كرم و سيادت مىباشم و بتضاعف و ترادف امداد و موادّ دولت و سعادت كه حاصلست و هميشه همچنان باد مقرون بمزيد و معقود بخلود اعتضادى و اعتدادى هرچه تمامتر دارم و امسال در موسم روان شدن حاج عزيمت اين بود كه با ايشان موافقت كرده آيد و افتتاح به زيارت آن كعبهء ايادى و تقبيل آن بنان احسان و صنايع افتد و بميامن عواطف رأى رفيع ترتيب آن سفر مغتنم پيش گرفته شود و بوقت رفتن و بازگشتن ان كان فى الاجل منشاة و فى عنان الاجل مرجاة در خدمت آن بزرگوار ازين بقيت عمر ريزهء بىثمره بهره جسته آيد ، خود موانع روزگار كه يكى را سر اندر دم ديگرى است راه اين مطلوب محبوب بسته داشت و نگذاشت كه نسيم آسايش بدين دل خسته بزد و الامور مرهونة باوقاتها اميدست كه بعد از اين راه اين دولت را گشايشى باشد و اين دل رنجور محنت كوفته را آسايشى ، عرض‌كنندهء اين خدمت برهان الدين كه در فضل و آداب از مفاخر جهانست و آثار نظم و\r\n\r\n","description":"","footnote":"","page_name":" 119 ","page_number":135},
  {"content":"\r\n\r\nنثر او پيرايهء روزگار و لايق آنكه يكتب بسواد الليل على بياض النهار و يفتخر بتناشدها الافاضل و الاحرار روى بدان خدمت آورد تا اولا بنيابت من خادم دست مبارك خداوندى ببوسد و ثانيا نيازمندى بدان خدمت شرح دهد بعد از آن بضاعت صناعت خويش كه همه بضاعتهاى افاضل و كتاب عصر در جنب آن مزجاة نمايد عرض دهد و بشرف اصطناع و لطف استماع خداوندى كه افاضل جهانرا تا قيامت بدان استمتاع باد متشرف و متفرد در تعريف حال اين بزرك برهان الدين مىخواهم كه شروعى بيشتر كنم اما از وصمت قصور خويش در مضمار آن تعريف ترسانم و ميدانم كه از بدايع و لطايف منظوم و منثور تازى و پارسى كه بر آن حضرت اجلها اللّه جلوه كند كلمات معرفانهء من خادم مختصر و حقير و تهمت‌زدهء تقصير نمايد . همانا آن بهتر كه برهان الدين را بزفان و بيان و بنان او كه هر يك از آن منشأ و منبع حكمت و سحر است بازگذارم و او را بمكارم و معانى مجلس خداوندى سپارم و خود به خدمت و دعا و ثنا مشغول است و مىگويم زندگانى خداوند در كامرانى و دولت دراز باد و اسباب و ابواب سعادت دوجهانى آماده و گشاده\r\n\r\n22 - مكتوب آخر\r\nزندگانى مجلس سامى مخدومى برهان الدين دراز باد در سمو و دولت ، درين مدت كه خراسان از حليهء حضور و شرف اقامت مجلس رفيع مخدومى دام رفيعا عاطل و محروم ماندست همانا اين بقاياء ضعفا كه خدمت آفات جسته‌اند هيچ رنج و نكبت را با رنج و حرمان از آن سعادت مقابل نكرده باشد و من كهتر و خدمتكار از آن زمره‌ام و اگرچه زيان و خللها كه درين سالهاى فتنه كشيده شدست و ديده‌ام نهايت نيست از فكرت درين هجرت كه مجلس سامى را اتفاق افتاد بمباركى ، چندان رنج بدلها مىرسد كه بقلم بيان آن ممكن نگردد چه مصالح دينى و دنياوى را در خطهء نشابور و نواحى بسبب غيبت مجلس سامى خللها پديد آمده است كه از لشكر غز مثل آن نتواند بود و بىشك مجلس رفيع لا زال رفيعا از آن مسئول تواند بود كه كلكم راع و كلكم مسؤل عن رعيته و درين نوبت گذر اين لشكر از آن جنس نهب و قتل و تطاول كه\r\n\r\n","description":"","footnote":"","page_name":" 120 ","page_number":136},
  {"content":"\r\n\r\nپيش ازين رفته بود نرفت و زيادت از غلهء صحرا زيان نيفتاد و در خطهء نسابور مواشى و بهائم آنچه يافتند در حدود شهر و نواحى مىبردند اما از قتل و تنكيل كه در ما تقدّم مىكردند نكردند و چون سعادت قبول حضرت خداوند عالم خلد اللّه ملكه يافتند و شرف مثول در پيش تخت اعلى اعلاه اللّه ايشان را حاصل شد قاعده بدل كردند و تا بمرو رسيده‌اند پيوسته خبر مىرسد و مىنويسند كه چگونه مطاوع و متابع فرمان پادشاه اعز اللّه انصاره مىباشند و طريق ترتيب عدل پيش گرفته و اللّه تعالى ولى تمهيد مصالح العباد . غرض ازين مقدمات كه بتصديع مىانجامد آنست تا مجلس سامى ضاعف اللّه سموه در انكفا و انصراف بمباركى بجانب خراسان كه نيازمند شرف حضورست تعجيل فرمايد و جايز ندارد كه كارهاى شرعى و رسمى بيش ازين مختل و مهمل ماند و مسلمانان حيران و سرگردان و شك نيست كه چون اجل امام وجيه الدين به خدمت پيوندد و احوال شرح دهد و مثال اعلى اعلاه اللّه و نوشتهء بزرگان عرض كند بسعادت و مباركى حركت واجب داشته آيد و توقف و تأخير مستنكر شمرده شود و تا ميسر شدن اين مراد باوامر و نواهى اشارت مىفرمايد تا مطاوعت نموده آيد ، ان شاء اللّه تعالى .\r\n\r\n23 - مكتوب آخر\r\nزندگانى مجلس دراز باد از مستقر مجلس سامى زيد سموه كه مستقر معالى و مخيم كرمست مىانديشم و اين نظم در خاطر مىآيد :\r\n يا صبا ان جئت ريا * بلدا حلته ريا\r\nبلغى منى تحايا * و الثمى منيا المحيا\r\nو انشرى حال اشتياق * قد طواه الصبر طيا \r\nبتطويل و اطناب مشغول نمىگردم و بتكلف عنان دل مشتاق محترق فراق كشيده دارم تا سخن از حد انجاز درنگذرد و با ابرام نرسد و گمان نبرد كه هرچه قافيه مىيابد در سلك نظم مىبايد كشيد و قصه دراز گردانيد و بزرگوار خطاب مجلس سامى كه در صحبت سعد الرؤسا على صادر شده بود منتصف شوال به من كهتر مخلص رسيد و بيمن وصول از حصول سعادت دوجهانى روى نمود و دل محتمل اعباء انديشهاى\r\n\r\n","description":"","footnote":"","page_name":" 121 ","page_number":137},
  {"content":"\r\n\r\nمختلف خفتى و آسايشى كه درين عهد معهود نيست و هنوز منتظر نبود باز يافت و بدان الفاظ و معانى عذب لطيف كه از منبع و مركز اريحيت و كرم در تصرف و قلم آمده بود مداوات جراحات ايام كرد و از دست غوغاء وسواس در حمايت آن لطايف مكارم گريخت و در دامن عواطف آويخت و چون در مدت مفارقت از آن خدمت هيچ تشريف خطاب نيافته بودم و ازين جهت رنجى تمام حاصل شد آن تشريف را بفال گرفت و مقدمهء سعادتها شمرد و متقلد منتى جسيم گشت عتابى كه فرمودست و در معتمدى نافرستادن و خدمتى نانبشتن بتقصير نسبت كرده بيك نوع از حق دور نيست به حكم انكار قضيت اخلاص آن بودست كه در باب عتاب بدان اشارت رفتست اما بنوعى ديگر ، چون بحوادث روزگار و عوايق متوالى و متتابع كه مرا افتادست و از ترتيب مرادها باز مىداشته و راه اقامت رسوم فرو بسته التفات كرده‌اند قبول معذرت و طرح لائمت لازم گردد و شروع در شرح موانع و عوايق با ابرام انجامد و رنج دل پيوستن و جواب خواستن تازه گرداند للّه الحمد كه ذات كريم مجلس سامى در كلاءت و حفظ الهى است و اعزه حفظهم اللّه در صحبت و خدمت مشمول صنايع او تبارك و تعالىاند و تباشير اوميد اجتماع و التقاء از اثناء ظلمات زمانهء مظلم پديد مىآيد و نوبت فتنه روى با انقراض دارد اميد است كه عن قريب مجلس سامى بمباركى عزيمت بازگشتن فرمايد و اگر تأخيرى افتد خود قصهاء مزعج و مسرعان مشخص منهض روان شوند و اين حاجات بردارند چنان كه باشد و تا ميسر شدن اين مراد انتظار اوامر و نواهى كرده مىشود .\r\n\r\n24 - مكتوب آخر\r\nزندگانى مجلس سامى خداوندى دراز باد در سمو و دولت با آنكه من خادم را روزگار از ملازمت سعادت خدمت و ديدار مبارك خداوندى محروم مىدارد و انواع موانع در پيش مىآرد هرگز از ذكر مناقب و فضايل آن خداوند فارغ نبودم و تنسم اخبار مىكرده و سراء و ضراء احوال را كه شنوده مىآمدست بر دل و جان اثر بودست للّه المنة كه به اعتقاد نيكو آن خداوند و با اقبال او و بدولت مخدوم عز نصره نوايب\r\n\r\n","description":"","footnote":"","page_name":" 122 ","page_number":138},
  {"content":"\r\n\r\nبسلامت مىگذارد و بدل آن مواهب ايزدى روى مىنمايد و در مستقبل اميد همه مرادها حاصلست و دلايل آن ظاهر و اللّه ولى التيسير ، درين يكچند خدمتها نوشته‌ام و رسم تهنيت سلامت و سعادت و صحت شخص كريم و عزيز بمباركى پيوستن به خدمت درگاه عالى خداوندى پهلوان جهان دام عاليا بجاى آورده همانا رسانيده‌اند و بجواب آن خدمتها الّا تشريف به خط شريف نيافته‌ام و بدان تشريف مفاخرتى هرچه تمامتر دارم ، خداوندى فرموده بود و من خادم مخلص را القاب بيفزوده خدمت كرده‌ام و در دعا افزوده و شادى نموده كه به حمد اللّه و منه مطايبت و ممازحت برقرار است ، هميشه همچنين باد و خدمتكاران مخلص را استسعاد ملازمت خدمت روزى . من خادم را حوادث روزگار نه دل گذاشتست و نه خاطر ، ساليانست تا درين بيت الاحزان مانده‌ام حاشى المجلس نه مونسى دم‌ساز و نه روزگارى سازگار نه سروسامان اقامت و قرار و نه تن و توان تحويل و انتقال و لا كفران للّه تعالى و هو المشكور فى كل حال ، تسلى ندانست كه احوال مخدومان و دوستان اعز انتظار مىدارد و چنان كه مىبايد بر سر كامرانى و شادمانى مىباشد دو بيت حسب حال مخدومان مىيابم .\r\n ابى دهرنا اسعافنا فى نفوسنا * و اسعفنا فى من نحب و نكرم\r\nفقلت له نعماك فيهم اتمها * ودع امرنا ان الأهم مقدم \r\nاگرچه آن خداوند را از حوادث آسيبى رسيده است و رنج و زيان بسيار ديده و كشيده اما شكرها واجب است كه او سرمايهء اصل حاصل دارد صحبت و خدمت مخدوم عز نصره و بدين دو سرمايه همه كام دوجهانى توان يافت شكرانهء آن نعمت ازين ضعفاء آشفته مىبايد انديشيد و دست شفقت و كرم بر سر مخلصان خدم مىداشت خصوصا و در حق همه بندگان خداى عز و جل عموما شفقت مىبايد فرمود تا ببركات آن آفات دفع مىگردد و سعادت در هم مىپيوندد . درين وقت كه بشارت وصول رايات عاليهء خداوندى پهلوان جهانى جيوش بگى به ظاهر سابزوار ( كذا ) يافته شد و خبر دادند كه بدين ناحيتك خراب گذرى خواهد بود واجب نمود اين خدمت نوشتن و قاصدى دوانيدن و استعلام حال كردن ، اولا رأى سامى خداوندى را معلوم باد كه سالهاست\r\n\r\n","description":"","footnote":"","page_name":" 123 ","page_number":139},
  {"content":"\r\n\r\nتا اين ناحيتك در تاراج افتاده است و بىترتيب شده و بيشتر از رعايا مستأصل و متفرق گشته و بقيتى كه مانده‌اند رنجوراند بسبب آنكه هر سال دواعى اختلال بيشتر مىشود و جلا و خرابى مضاعف مىگردد ، اين وقت كه جماعتى رعايا در صحبت من خادم بنشابور بودند و نظرى و تخفيفى طلب مىكردند ، خداوندان تقصير نفرمودند و شفقتها نمودند و مال معامله بقرارى باز آوردند و خداوند دام دولته كرم برزيد و به ترك تركه مكينى ( ؟ ) بگفت و اين درويشان شاكر بازگشتند از آن تاريخ تا اكنون بلاهاى آسمانى و زمينى از صاعقهء تگرگ و سرماء نه بوقت و گذر لشكر گوناگون و خرابى كاريزها افتاده است كه شرح آن دراز كشد و رنج دل مستمعان انجامد آن بهتر كه بيشتر ازين دردسر ندهم و خويشتن را در معرض آنچه مىدانم كه گويند ننهم و سخن با اين آرم كه مقصود است شك نيست چون موكب عالى خداوندى جهان پهلوانى دام عاليا نزديك است بر رعايا واجب باشد كه خدمتى گويند و بطاقت خويش بكوشند اما ربنا و لا تحملنا ما لا طاقة لنا به با ياد مىدهند و در مقام تضرع ايستاده‌اند و توقع مىكنند كه خداوند تقربا الى اللّه را حال ايشان در خلوت بسمع اشرف مخدوم اسمعه اللّه المسار رساند و درخواهد تا ايشان را از گذر لشكر صيانت فرمايد تا نعل بها و رسم خدمتى هر كجا مقام افتاد ترتيب كنند و برسانند و برحسب امكان شرط آن خدمت بجاى آرند و رضاى روان مكين بو على رحمه اللّه و ابقى المولى بجويند و اللّه تعالى ولى التوفيق\r\nخداوند را شفقت بايد فرمودن و دعاء و خدمت من بنده بوقت فرصت در خدمت مجلس عالى خداوندى پهلوان جهانى و تقرير حال اخلاص و هوادارى و دعاگوئى قديم بمبالغتى تمام كردن كه هرچه ازين معنى گفته شود استغفار واجب نيايد و شرح دادن كه من بنده هرچند از ضعف بدنى و كوفتگى صدمات حادثات در گوشهء افتادم و از خدمت فرومانده و پاى كه قوام تن بدان باشد از دست شدست و بعلتى و رنجى كه بودست در هواء سرد بيفزودست بقلم و زبان و دل و طبع بندگيها توانم كردن و مصالح در هم آوردن چنان كه پسنديدهء راى عالى افتد و اثر صفاء اعتقاد در آن پديد آيد . بخداوندى بدين تطويل معذور مىفرمايد و در كل احوال شفقت مىنمايد ان شاء اللّه تعالى .\r\n\r\n","description":"","footnote":"","page_name":" 124 ","page_number":140},
  {"content":"\r\n\r\n\r\n25 - مكتوب آخر\r\nرأى سامى خداوندى را معلوم باشد كه من خادم در كارها تأمل و توقف گوئى كنم و در هرچه پيش آيد اول قاعدهء اصولى كه بخداوندان و مخدومان تعلق دارد نگاه دارم آنگاه جانب خويش و اوساط الناس ، كه چون جانب مخدوم محفوظ باشد جانب خدم كه تبع باشند خود محفوظ گردد پيش ازين امثلهء عاليهء خداوندى پهلوان جهانى نفذها - اللّه به من مىرسيد كه از معامله هيچ‌چيز بكس ندهند كه عامل ديوان بسر آن كار مىآيد من خادم از طريق اخلاص بىشبهت كه بر آن مجبولم نبشتم و نمودم كه همانا كه در آن تصرف و توقف اوليتر چندانكه به حضرت جلت مرو ترتيب مصالح خداوندى كه مىگويند بدان مشغول‌اند بكنند و از آن فراغتى پديد آيد آنچه حال اقتضا كند توان كردن و فرمودن تا بمحقرى كارهاى معظم مختل نگردد و طاعن را مجال پديد نيايد ، شنودم كه خداوند آن سخن را از حسن اصغا و لطف ارتضا بهرهء تمام فرموده بود و در كسوتى از عبارتى لطيف بسمع مخدوم اعز اللّه انصاره رسانيده كه مقبول و مؤثر آمدست و توقف و تأخير درين كار جزوى بسبب مراقبت و محافظت كارى كلى موافق رأى عالى نموده و سخن چون بغرض مشوب نباشد به محل قبول افتد و عقل كامل مستمع و متقبل آن گردد .\r\n\r\n26 - مكتوب آخر\r\nزندگانى خداوند ولى النعم صدر الاسلام و المسلمين ملك الوزراء فى العالمين در دولت و نعمت و تأييد و نصرت باد و ايزد تعالى حافظ و معين بنده كه بوسيلت حقوق و خدمت قديم مستظهر باشد و بصفاء عقيدت در دعاگوئى متوسل ، عجب نباشد اگر در مواقف و مقامات خدم [ قدم 
  ] بر بساط انبساط نهد و مقام و مقال خويش را در بارگاه مخدوم منعم شرف مرتبتى زيادت و حسن استماعى بيشتر از رسم و عادت طمع دارد من بنده از اعداد آن بندگانم كه ايشانرا اين سوابق و وسايل حاصل باشد و بوقت مثول در صف خدم يا عرض اعتقاد بواسطهء قلم اميد كرامت و تقريب و ادناء و مزيت انعام\r\n\r\n","description":"","footnote":"","page_name":" 125 ","page_number":141},
  {"content":"\r\n\r\nاصغا دارد و چون من بنده بانواع اضطرار كه تفصيل آن بتطويل كشد و از حد ادب و بندگى درگذرد از مبادرت به حضرت جلت كه مطلوب دل و جانست بازمانده‌ام به حكم اين ضرورت ظاهر قلم را نايب قدم ساخته و چنان كه او در نبشتن خدمت سر بر روى كاغذ نهادست من بنده در اقامت رسم بندگى سر بر زمين مىنهم و بدالت انبساطى كه از نتايج سوابق حقوقست مىگويم و املاء خلوص طويت در عبوديت كه سالهاست تا منصب وزارت ملك سلجوقى كه رايتش تا قيامت منصور باد و نهايتش يوم ينفخ فى الصور سر بر عتبهء مبارك خانهء آن خداوند عز نصره كه حرم كرم و كعبهء سيادت و سعادت است داشتست و از سر احتياج و افتقار التجا بدان كمال كه دين و دنيا را بدان ملجأست مىجسته و ترصد شرف قبول كرده و چون تقدير ايزد تعالى در ازل چنان رفته بود كه يكچندى احوال عالم در اختلال افتد و مناظم بانتها ، نوبت عمر سلطان اسلام معز الدنيا و الدين قدس اللّه روحه انحلال پذيرد آن قبول و ملابست موقوف مىماند و اين موازرت و مظاهرت ميسر نمىشد و سرّ آن توقف و تأخير از اوهام و افكار خلق محجوب مىبود تا اكنون كه نوبت اختلال و انحلال گذشت و مدت سپرى گشت و تاج و تخت بفر دولت خداوند عالم سلطان معظم شهنشاه اعظم ركن الدنيا و الدين معز الاسلام و المسلمين اعز اللّه انصاره مزين و مشرف شد و ممالك جهان طراوت و نضارت متقدم باز يافت و باطراز اول رسيد ، مهابت و جلالت اين وزارت مبارك سايهء عدل و زيور احسان و پيرايه و بند آن دولت ثابت‌اركان و آسمان‌بنيان آمد و از اين اساس دولت و ملك مجدد بر تواتر ندا بمسامع اولوا الالباب مىرسد و بشارت در بشارت مىپيوندد كه ايزد بر بندگان ببخشود و رحمت فرمود و تباشير صبح فضل او عز و علا روى نمود و جهانرا با انوار امن و سلامت و استقامت بياراست و ظلمت ظلم بيكبارگى برخاست فلله الحمد على آلائه و اليه الرغبة فى ادامة نعمائه انه خير مسؤل و اكرم مأمول تا رسيدن من بندهء مشتاق نيازمند به خدمت بارگاه اعلى اعلاه اللّه از اجل عالم منتجب - الدين تاج الكتاب محمد الترمذى دام تأييده درخواسته شدست تا ذكر بندگى و دعاگوئى و اشتياق به خدمت و عذر تخلف و توقف ضرورتى تازه ميدارد و رسم حسن المناب\r\n\r\n","description":"","footnote":"","page_name":" 126 ","page_number":142},
  {"content":"\r\n\r\nدر آن باب بجاى مىآرد و حاجات من بنده عرض مىكند ، اميدست كه از نفحات عواطف رأى عالى نسيمى كه نصيب روح گردد يافته مىآيد تا در وظايف دعا افزوده شود ان شاء اللّه تعالى .\r\n\r\n27 - مكتوب آخر\r\n تحية صب خالص الود مخلص * على من عليه خالص الحمد يوقف\r\nعنيت بذاك المالكى مملكا * رقابا اليها اوجه الخلق تصرف\r\nغدا شرفا للدين حتى اغتدى به * اماثل احرار الورى تتشرف \r\nاقبال دوجهانى مجلس سامى را حاصل باد و مرادها در سلك سعادت برحسب ارادت منتظم و زندگانى و كامرانى و شادمانى دراز و دست فنا از دامن بقا كوتاه‌مدت حرمان از تشريف خطاب شريف امتدادى گرفتست و آنكه من كهتر دو سه ماهست تا عرضهء چند عارضهء متضاد بوده‌ام و بر بستر رنجورى و نوميدى افتاده حاشاه و هنوز در بقيت آنم چنان كه نه تن را حركت و توانست و نه دست را تاب ارتكاب قلم ، رنج محروم بودن از آن تشريف معتاد برين عارضه و ناتوانى مرجح يافته‌ام و از آن كمال كرم و محاسن شيم اين معنى غريب مىشمرده و چون به خط خويش نمىتوانم نوشتن تطويلى نمىكنم و بر مجرد ياد دادن اقتصار مىنمايم و بدان كرم عميم وثوقست كه ميان قاصر داشتن تشريف خطاب و باز گرفتن التفات همت همايون نظر جمع نكند و شفقتى و ترتيبى كه مستند من كهتر فى جميع الاحوال آنست باز نگيرد و با اوقات فرصت در خدمت مجلس عالى فلانى ذكرى بخير چنان كه از آن رأفت و لطافت سزد تقديم مىكند و چون سعادت خدمت فلان دريابد خدمت و تحيت من خادم عرض دهد و حال اشتياق به خدمت چندانكه در عبارت آيد شرح دهد . مخدوم و منعم فريد الدين مخدومست و محيا و مذكور بثنا و دعا ، اگرچه دست عنايت و شفقت از سر من كهتر برگرفتست و پاى برهوار در راه بىوفائى نهاده در جملگى احوال مشكورست و بتناسى جانب كهتر خويش از عوايق روزگار معذور بقيت عارضه حاشى المجلس السامى چنان كه از تحرير مانع آمدست از اطالت املا نيز مانع مىآيد و جانب خداوندان بدين\r\n\r\n","description":"","footnote":"","page_name":" 127 ","page_number":143},
  {"content":"\r\n\r\nتوفيق تخفيف مرعى مىشود انتظار اوامر و نواهى كرده مىآيد تا بدان اعتضاد و اعتداد افزايد ان شاء اللّه تعالى .\r\n\r\n28 - مكتوب آخر\r\nزندگانى دراز باد من بنده كه به دو سعادت نيازمندم برحمت ايزد تعالى و خدمت خداوند بفضل او عز اسمه واثقم كه ازين هر دو سعادت در دنيا و آخرت محروم و مهجور نمانم اين خدمت چهارم جمادى الأولى مىنويسم ازين محنت آشيانهء خويش كه اگر دولت يارستى و پر و بال اختيارستى دير بودى تا پروازكنان به خدمت آن حضرت رسيده بودمى و بر شرفات قصر عالى خداوندى ممكن نشسته و حوصلهء نهمت خويش بالتقاط آن جنات نعيم كريم كه تغذيت و تربيت بر آن يافته‌ام مشحون گردانيده اما و حيل بينهم و بين ما يشتهون حسب حال افتادست دل بر آتش غم گداخته شدست و تن در مخالب عوارض سقم مبتلى مانده حاشى المجلس الرفيع و از ساز و آلت سفر كه ندارم خود نمىگويم كه وجود و عدم هرچه عادى و رايج باشد بس تفاوتى ندارد و اينجا كه هستم كارم خدمت و دعا و ثنا و شكر مواهب و صنايع آن خداوندست . خطاب خداوندى رسيد و اشارتى كه در معنى تسليت و تعزيت فرموده بود با انقياد مقابل شد و جانرا در تلقى و قبول آن اهتزاز رفته باز آمد و هرچند روزگار من بنده را برزيت اولاد و احفاد و اعزه و اخوان و ذوو الارحام كه در مصالح معاش و معاد اعوان و اعضاد بودند مصاب و مكتنب و مفجوع و مهموم گردانيدست و بفقدان ايشان شربتها كه مىپندارم كه اوتاد الأرض تجرع آن دشوار توانند كرد چشانند ، چون از دولت و اقبال پايندهء افزايندهء خداوندى برمىانديشم و نفحات نسيم آن عواطف كه اخبار و آثار آن الفاظ دررنماى و اقلام جهان‌آراى خداوند عز نصره ساير و ظاهر است مىيابم آن محن و شدايد گذشته بتدريج در شيوهء نسيان مىافكنم و خويشتن را بحياتى نو و سلامتى تازه كه در ظل آن دولت و كنف آن رأفت خواهم يافت نويد مىدهم و اللّه تعالى ولى التيسير . التفات همت خداوندى بجانب بزرگوار بهاء الدينى سيد النقبائى حماه اللّه اثر\r\n\r\n","description":"","footnote":"","page_name":" 128 ","page_number":144},
  {"content":"\r\n\r\nباران نيسانى دارد در مثابت نبات تشنه به آب و بميامن آن نظر رأى رفيع و التفات همت همايون احوال او بالتيام و انتظام نزديكست ، سخن درين خدمت كه بانديشهء اختصار آغاز شد با اطناب انجاميد و اين جسارت از كرم خداوندى متولدست كه آن كرم نمودار رحمت ايزد تعالى و از آثار فضل او تبارك و تقدس است اميدست كه معذور فرمايد و از تشريفات اوامر و نواهى كه مادّت حيات من بنده است بىبهره نمانم تا در وظايف دعا افزايم ان شاء اللّه تعالى .\r\n\r\n28 - مكتوب آخر\r\nآفتاب دولت سايهء يزدان خدايگان جهان سلطان اعظم شاهنشاه معظم ركن - الدنيا و الدين بر جهانيان شرقا و غربا تابان باد و عمر و ملك او بىپايان و فرمان او را در فضاء زمين نفاذ قضاء آسمانى به حق النبى المصطفى محمد و آله . بندهء كمترين كه پاى در دامن بقيت عمر كشيده دارد همواره دست بدعاء دولت قاهره برداشتست و اخلاص را بدرقهء دعا ساخته اجابت دوام و مزيد آن دولت پاينده و بسطت و فسحت عرصهء مملكت افزاينده ميخواهد و مىگويد .\r\n الهى دولت محمود سلطان * بمسمار بقا مشدود گردان\r\nچه آن شاه جهانست او كه گويند * الهى عاقبت محمود گردان \r\nو از عجايب ايامست فرط نياز اين بندهء كمترين به خدمت حضرت پادشاه روى زمين و صبورى نمودن در تقاعد از استسعاد بدان خدمت و ادراك امنيت . چون در صحيفهء دل نيازمند نگرد گويد دريغ اين باقى عمر مختصر كه نه بر آستان درگاه اعلى خدايگان ميگذرد و باز چون در تن ضعيف سخيف كه اول ساز خدمت آنست تأمل كند متحير و متفكر ماند و داند كه با اين تن و توان جز ساختن چنان كه هست روى نيست و بعد از خدمت و دعاى دولت به خدمت ترتيب مصالح ديوانى كه آن را از عبادات و طاعات مقبول مبرور مىشمرد مشغول مىباشد و ميان طلب رضاء گماشتگان ديوان و نگاه داشتن رعايا تلفيقى مىكند چه حال هر دو طرف روشن و مبين ديدست و دانسته از يك جانب تحصيل مقصود ديوانى از فرايض\r\n\r\n","description":"","footnote":"","page_name":" 129 ","page_number":145},
  {"content":"\r\n\r\nاست و از ديگر جانب نظم شمل درويشان كه احوال ايشان پوشيده نيست واجب و متعين هم از جهت صلاح دولت و مصلحت مملكت و اميد مىدارد كه بدين طريق و تلفيق فراغ دل متصرفان و محصلان مال بتدريج و تدبير حاصل گردد و اين بقاياى رعايا بر جاى بمانند و رميدگان بنفحات نسيم عدل خدايگانى سلطانى كه با نسيم صبا در اطراف آفاق هم‌عنان گشتست باوطان خويش باز آيند و در مدتى نزديك نه اين ناحيتك بل اقليمى كه اين جزوى است مختصر از اجزاء آن هم‌چنان شود كه در عهد متقدم بوده است و جهان‌آفرين بر جهاندارى كه اقامت مراسم آن فرموده .\r\nشعر\r\n ميش با گرگ همنشين گردد * آسمان حاسد زمين گردد\r\nعدل مفقود را كند موجود * رأى سلطان دادگر محمود\r\nهفت كشور شود بفرمانش * آسمان پاسبان ايوانش \r\nمعتمدان بندهء كمترين كه بتقبيل زمين درگاه اعلى خدايگانى محسود جان و دل اين بندهء نيازمنداند اولا حال ضعيف و عجز او و ثانيا احوال ضعفاى رعايا در ديوان اعلى اعلاه اللّه عرض خواهند كرد باميد اجابتى و افاضت عدلى و رأفتى كه سبب گشايش درهاى حاجات و آسايش دلهاى خستهء آفات گردد و موجب ثبات دولت قاهره و نصرت رايات عاليه آيد آنچه بمانند مقبول باد و حاجات بنجاح مقرون و موصول و اللّه ولى التوفيق .\r\n\r\n29 - مكتوب آخر\r\nامارت امارت بر ارباب بلاغت و برهان مهارت در سياقت عبارت آنست كه نويسنده در آنچه مىنويسد طريقى سپرد كه از الفاظ موجز معانى مستوفى گسترد و باندك اشارتى كه بر قلم راند بسيار اسرار كار مظلم مبين و روشن گرداند و اين معنى بعضى از صفات ذات اجل شهاب الدين است چه در خطاب كريم كه بجانب عزيز شمس - الدينى فرموده بود و در مطاوى آن خطاب مستطاب و نامهء نامدار بزرگوار كه بارنامهء بلغاء روزگار چو بدان رسند بوسند ذكر من كهتر كرده باملاء كرم طبيعى و لطافت غريزى\r\n\r\n","description":"","footnote":"","page_name":" 130 ","page_number":146},
  {"content":"\r\n\r\nبعبارتى كه ارواح و قلوب خوانندگان را در اهتزاز و ارتياح آورد و ممازج اجزاء آن شود و صيقل احزان و محن ايام نزديك و فركست ( ؟ ) و از غايت هزّت و نشاط بشوب مطالعت آن كلمات گفتى ندا در عالم ارواح و نفوس دادند كه\r\n هذا هو السحر الحلال و ليس من * ذهن البرية مثله يتوقع\r\nالا و صاحبه يخص بخاطر * يصغى لأسرار السماء و يسمع\r\nاعنى شهاب الدين مولاى الذى * شهب النجوم لقدره يتضعضع \r\nاسلوب شهاب الدينى در كتابت سالب قلوب مىآيد و معجزات صناعت براعت از ضمن آن روى مىنمايد ، سخن چون آب حيات كه دلهاى پژمرده بدان تازه و زنده مىشود و امداد اعتداد از مطالعت آن بىحد و اندازه مىگردد . كمال بلاغت در انشاء و كتابت آنست و در ابداع و اختراع سخن منثور ختم كلى بر آن ، عين اللّه عليه و صرف عين الكمال عما صرف اليه و جعل عنانه بيديه و ركابه تحت قدميه .\r\n\r\n30 - مكتوب آخر\r\nزندگانى دراز باد در سعادتى دائم و عزى و اقبالى مناسب آن فضل و فضائل و ملايم چندانكه ممكن گردد در اشتياق تصور كند و چنان كه از آن كرم عهد و لطف شيمت سزد قبول عذر تقصير عاطفت مبذول دارد و آن را با تصاريف روزگار كه حال آن معلومست نسبت نفرمايد و شفقتهاى مألوف كه معوّل بر آنست و مستند فى جميع الأحوال باز نگيرد و دقايق مكارم و صنايع كه خاطر عزيز و قلم مبارك آن مجلس را در ترتيب و تلفيق آن خطو و ساع و يد صناعست بجاى مىآرد و باوقات فرصت كه انتهاز آن كرده شود و در حضرت مجلس اعلى تجديد ذكر عبوديت و صفاى طويت بر قرار معهود مىكند و نيابتى مؤثر مبشر بمزيد عواطف آراء عاليه مىدارد و كرم خويشتن را بر خويشتن از جهت من كهتر رفيقى مواظب و حفيظى مراقب داند و از آن انهاء و اصغاء احتراز نمايد .\r\n\r\n31 - مكتوب آخر\r\nزندگانى دراز باد من خادم از شكر عواطف و صنايع خداوندى كه همواره\r\n\r\n","description":"","footnote":"","page_name":" 131 ","page_number":147},
  {"content":"\r\n\r\nبمثال و اشارت و توقيع رفيع مىفرمود عاجز بودم و الا بدعا و صدقه و استدامت دولت را هيچ نمىدانستم ، اكنون تا تشريف خطاب رفيع كه هر سطرى از آن سمطى از درّ هنرست و هر كلمهء كنزى از كنوز معالى و رموز اسرار سرورى به من خادم مشتاق مىرسد تحير در موقف بندگى و عجز از اقامت شرايط خدمتكارى زيادت مىگردد و تا اين تشريف مىيابم چند كار دارم يكى مطالعهء پيوسته كه از نفحات آن مكارم كه درين عهد معهود نيست از اثناء خطاب رفيع نسيم يافته مىشود و دل و جان را از آن قوت و قوّت حاصل مىآيد و ديگر آنكه بر عرض آن بر مميزان و نحارير علما تفاخرى مىنمايم و در ثنا و اطراء آن دقايق فتوت و رأفت مذاكرات و مفاوضات مىرود گفته مىشود كه اينست ثمرهء دولت و چنين .\r\nبيت\r\n چنين نمايد شمشير خسروان آثار * چنين كنند بزرگان چو كرد بايد كار\r\nذى المعالى فليعلون من تعالى * هكذا هكذا و الا فلا لا \r\nلا جرم آن دولت پاينده و افزاينده باشد و هر روز عرصهء مملكت فسيح‌تر مىگردد و آستانهء دولت رفيعتر مىشود و امارات معجز از فتح و ظفر رايات عاليه بر احوال اوليا و اعدا بمزيد نصرت و امكان و نكبت و خذلان ظاهرتر مىنمايد و هم برين قرار در تزايد خواهد بود تا آن وقت كه كارهاى شرق و غرب جهان در سلك مراد منتظم گردد و از اول اقاليم عالم تا سابع همچون رابع در حكم فرمان و تدبير و اشارت رأى صايب آيد و ما ذلك على اللّه بعزيز .\r\n\r\n32 - مكتوب آخر\r\n فال جرى و الرأى ليس بقائل * فيما أرى و الدهر تابع فالى \r\nزندگانى دراز باد چون من خادم مخلص مشتاق مىدانم كه آن مخدوم و فرزند به نظر الهى اين كرامت حاصل دارد حال اخلاص و اشتياق كه مخامر و مسامر دل و جان من خادم و خدمتكارست مىداند و بىواسطهء آلات كتابت و تلاوت مضمون\r\n\r\n","description":"","footnote":"","page_name":" 132 ","page_number":148},
  {"content":"\r\n\r\nصحيفهء سينهء او مىخواند ، شرح نمىدهم كه در ايام غيبت آن مخدوم و فرزند از حضرت اعلى بر دل چه رنج و عنا داشته‌ام و روزگار در چه تفكر و تحير مىگذاشته اگرچه من دانسته‌ام كه فضل ايزد سبحانه و تعالى در حضر و سفر واقى و راعى و حامى آن فرزند باشد و دافع و صارف آفات و نوايب و رسالت و سفارت او را در تلفيق مناظم امور ايالت و امارت خراسان بل مصالح و مناجح جهان و جهانيان موقع باران نيسان باشد در منابت گلستان و سعى مبارك او سعى باد صبا در اطراف و اوساط باغ و بوستان كه ديدهء گل را بينا گرداند و كهرباى زمستان را زمرد و مينا گرداند و سنگ خارا و خاك تيره را مشك و عنبر سارا و اكنون لله الحمد كه قدوم آن مخدوم به حضرت جلت همچون وصول و حلول نورست در ديده و سرور در سينه و ارتياح اقداح در مكامن و مجارى قلوب و ارواح و ذهاب و اياب مبارك ميمون او در تمهيد قواعد مصالح دين و دنيا نموداريست از هبوط و صعود جبريل امين و للّه درّه من غايب صحبته القلوب و آب بأوبته كل مطلوب محبوب و كان قلبى مسافرا معه فآلان عادا معا من السفر .\r\nشنودم كه بوقت قدوم ركاب سامى مخدومى بطالع سعد فوجى از حشم منصور كه بناحيتى رفته بودند منصور و مظفر باز رسيدند و سخن نبوى كه بوقت قدوم جعفر طيار و بشارت فتح خيبر گفت حسب حال خداوند پهلوان جهان عز نصره آمد و از زفان گوهربار و نداء فلك بمسامع اولوا الباب رسيد كه لا ادرى بأى البشارتين اسرّ بفتح خيبر ام بقدوم جعفر .\r\nايزد تعالى آن سعادت در زيادت داراد و آن سفارت در بسيط زمين مملكت سبب اسفار صبح نجح آمال خلايق باد بمحمد و آله .\r\n\r\n33 - مكتوب آخر\r\nزندگانى دراز باد من خادم را كه بر آتش اشتياق به خدمت و طلعت مبارك خداوندى پخته بل سوخته گشتم هيچ نهمت و آرزوى زيادت از آن نيست كه به خدمت\r\n\r\n","description":"","footnote":"","page_name":" 133 ","page_number":149},
  {"content":"\r\n\r\nحضرت خداوندى مستسعد گردم و اين بقيت عمر بىمژه كه ضايع مىگذرد در آن جوار مقام عز و شرف و مستقر اقبال و دولت دو جهانى گذرانم و خويشتن را بدان مراد ديرينه و مطلوب دل و جان رسانم تا اكنون كه چهارم صفرست از چند نوع موانع داشته‌ام و دارم بعضى عارضى و بعضى ذاتى بدين تفصيل ضعف تن و پيرى و بىنيازى و بىآلتى سفر و سرماى مفرط و صاعقهء برف دمادم بر صفتى كه مثل آن درين شصت سال معهود و محسوس نبوده است . در انتظار آنم كه مادّهء بعضى ازين موانع آسمانى منقطع گردد و روى به خدمت نهاده شود و درين نوبت دست همت در دامن آن دولت چنان زده شود كه حوادث روزگار آن را گسسته نتواند كرد بمشية اللّه و حسن تيسيره .\r\nعواطف خداوندى را كه من خادم تربيت بدان يافته‌ام همچون كودك بشير دايه لطيف تدبير پيوسته اجل فلان كه بنيابت من خادم صف طايفهء ابرام و تصديع راست مىدارد مىنويسد و شرحها مىدهد و بتفاصيل مىنمايد و من خادم را از آن انعام و اكرام كه جملگى مسلمانان از آن بهرمند شده‌اند و معاش و انتعاش اصناف خلايق بدانست غريب نمىنمايد چه هميشه همچنان معتاد بوده است و متعارف گشته .\r\nدر اوراد ادعيه مىافزايم و شكر آن ايادى و صنايع بر خويشتن تا آخر عمر از مفروضات مىشمرم و توقع مىكنم كه تا پيوستن به خدمت و التزام آن سعادت امداد آن مكارم و عواطف در تزايد مىباشد و آن نظر عنايت برقرار مىماند كه اميد بعد فضل اللّه تعالى بر آنست و معول در ترتيب و تدبير اسباب حيات كه تا منتهاى مدت واهى نيست در آن شيوه بيش ازين اطنابى نمىكنم كه قصهء اين حال دراز است و ارجو كه از روزگار چندان مهلت باشد كه اين غم دل گفته آيد مشافهة .\r\nعرض‌كنندهء اين خدمت فلان با آنكه بقيت خاندانى بزرگست مهتدى باشد و متحلى بخصال حميده و معانى ستوده و مجلس رفيع خداوندى را خدمتگارى و هوا - خواهى مخلص معتقد و من خادم را خويشى عزيز كه به مكان او افتخار شايد نمود ، درين وقت روى به خدمت آورد تا هر مصلحتى را عرض كند و بواسطهء كرم و شفقت خداوندى طالب مطلوبى بخير گردد مستمسك او در نشد آن مطلوب بعد فضل اللّه تعالى عاطفت\r\n\r\n","description":"","footnote":"","page_name":" 134 ","page_number":150},
  {"content":"\r\n\r\nخداوندى است و نعم المتمسك و المستجار الأفاضل ( كذا ) و الأحرار و اللّه سبحانه يعينه على رعاية الحقوق بمنه و فضله .\r\n\r\n34 - مكتوب آخر\r\nزندگانى دراز باد در دولت هرچند عواطف خداوندى و آثار صنايع كه در تمهيد قواعد صلاح جهان و مصالح جهانيان مىفرمايد حاشى الطاف صنع بارى تعالى و تقدس دارد و حصر و احصاء آن ناممكنست من بنده به قدر توان خويش بذكر و شكر آن مىكوشم و از صلحا و زهاد در استدامت دولت كه سبب دوام بقاء اركان دين و دنيا است استمداد مىكنم و درين معنى بدعا و صدقه مشغول مىباشم و اگرچه از روزگار بر فوات سعادت حسرات بسيار دارم هيچ حسرت و درددل و راى آن نيست كه با مسافتى نزديك از خدمت و حضرت خداوندى ولى النعمى كه منشأ خيرات و مهبط بركاتست محروم مىبايد بود و درين تفكر و انديشه مقيم معقد اين بقيت عمر ريزه مكدر و منغص بر خويشتن مىشمرد و بناكامى بسر مىبرد اين آفت سرما و صاعقهء برف بىمنتهى كه بعمرها مثل آن نديده‌اند پيوند موانع و ضعف پيرى كه از صفات ذاتست آمد و من بنده را در موقف تحير و تردد از مبادرت به خدمت حضرت موقوف داشت و از هزار گونه انديشه برين غم پيشه گماشت و گرنه آنستى كه بر دوام نسيم رأفت و عاطفت بوى مىرسد و بدان استبقاء حشاشهء مىكند دمار و بوار از وى برآمدستى چنان كه در آن بيت متنبى مىگويد و تا از مكتب بيرون آمده‌ام اين بيتم درين ساعت ياد آمده است .\r\n يجن شوقا فلولا ان رايحة * تزوره فى رياح الشرق ما عقلا \r\nعالم الأسرار مىداند كه هيچ معروف و مجهول برين بنده نگذرد كه روى بدان حضرت دارد الا بر وى حسد برم و برين تخلف تأسف خورم بيتى دو ديگر كه هم در عهد صبا شنوده‌ام ياد آمد حسب حالست :\r\n فصرت كباز الجوقص جناحه * يرى حسرات كلما طار طائر\r\nيرى طايرات الجو يخففن حوله * فيذكر اذريش الجناحين وافر \r\n\r\n","description":"","footnote":"","page_name":" 135 ","page_number":151},
  {"content":"\r\n\r\nدر اطناب كه بقلم مىرود هراسانم از اطنابى كه بر زبان مىرود و در باب عذل و ملام بر سپردن طريق ابرام و بر كرم خداوندى در قبول عذر معولست و حسبنا اللّه وحده .\r\n\r\n35 - مكتوب آخر\r\nزندگانى دراز باد من بنده ايام دولت خداوندى ولى النعمى كه سعادت آن دريافته‌ام بر همه ايام گذشته كه در عهد جوانى يافته بودم تفضيل و ترجيح مىنهم ، بسبب آنكه چندان آثار عطوفت رأى عالى در غيبت ديده بودم كه نمىدانستم شكر آن چگونه گزارم و اكنون در مدت ملازمت خدمت آن خداونديها و بنده‌نوازيها و كرامتها ديدم و مىبينم كه در استدامت دولت توفيق مزيد دعا و صدقه مىخواهم و مىگويم كاشكى اسباب مداومت بر ملازمت خدمت ساخته داشتمى ، اما انديشه و غم جمعى از اطفال و عجايز كه پناه خويش درين روزگار من بنده را مىدانند و من بنده سلامت خويش از بركات تيمار داشت ايشان مىدانم از آنچه مرادست مانع مىآيد ، اميدست كه اين عذر در جناب كريم خداوندى مسموع و مقبول باشد و من خادم برين استرخاص در انصراف و استيذان در انكفاء ملوم نگردم و معذور باشم .\r\n\r\n36 - مكتوب آخر\r\nسخن آن مجلس در انواع علوم شرعى و آداب دينى معلوم بود بر آن اطلاع ، چه آن فضايل و مآثر از آن ظاهرتر است كه بر هيچ آدمى پوشيده ماند و بيت متنبى حسب حال او .\r\n انا الذى نظر الأعمى الى ادبى * و اسمعت كلماتى من به صمم \r\nاما اين اقتدار بر تحرير دقايق ترسل و تلفيق كلمات عرب و عجم در سلك بلاغت و براعت و سياقت سخن منظوم و منثور بر منوال معجز كه از بالا اين ندا بمسامع بلغاء مترسلان مىرسد فليأتوا بحديث مثله مظنون و موهوم نبود ، همه روزه خطابى كه ارزانى داشتست در مطالعه دارم و از تازى و پارسى و نظم و نثر آن چندان استفادت\r\n\r\n","description":"","footnote":"","page_name":" 136 ","page_number":152},
  {"content":"\r\n\r\nحاصلست كه از بسيار كتب متقدمان صناعت رسالت و سماسرهء بضاعت كتابت نبودست در آن مىنگرم و مىگويم سبحان اللّه اهذا كتاب انّ هذا لشىء عجاب و انا به مرتاب اهو درر الصدف ام زهر السدف و هذا سحر حلال ام عذب زلال للّه درّ منشئه ما احسن ما ينمنمه و يوشيه .\r\n\r\n36 - مكتوب آخر\r\n سلام على ربع تحل به ريا * و خص من السحب السواكب بالسقيا\r\nتحية صب لو تأنى مرامه * اتى راكبا ظهر الصبا نحوه سعيا \r\nطول بقا و مزيد عز و نعماء مجلس سامى فخر الدينى مىخواهم بواسطت دعاء مصون از ريا صادر از سينهء صافى و لا و هوى و چنين دعا بىشك بمركز اجابت برسد و مردود نگردد و از حالت اشتياقى كه هر لحظه دل از آن در احتراقى ديگرست ذكر نمىكنم و باطنابى مشغول نمىگردم چنان كه در مكاتبات متداولست و در مراسلات مستعمل چه مناجات ضماير و محاكات سراير على تناهى الدار و تباعد المزار ازين تكلف مستغنى داشتست اما بر مقتضى مصافات و موجب موالات اولا از احوال خويش و اعزه كه ايزد تعالى بعد اشتعال الرأس شيبا ارزانى داشتست اعلام مىكنم كه وقت را امن و سلامتى شاملست و اميد فرزندان درين ظل دولت ثبتها اللّه حاصل و ثانيا استعلام جانب بزرگوار كرده مىشود تا بر چه جملتست با آنكه بفضل ايزد واثقم كه از گذشته منتظم‌تر باشد و امداد الطاف ايزد عزّ و علا متظاهرتر اگر از جانب فرزندى شرف - الدينى بهر وقت انعام اعلامى ارزانى مىدارد و تسكين دل مشتاق محترق فراق مىفرمايد ، اما وصول خطاب عزيزان روح و راحت دهد ، دل و جانرا كه هيچ چيز در مقابل آن نايستد و چون در حصول آن مقاصد تراخى افتد التجاء بمطالعهء خطابهاى متقدم كرده مىآيد و از دوستان استمداد منظوم و منثور آن خاطر درفشان دريانشان واجب داشته مىآيد و چون على التنادم با بزرگى از افاضل عصر اتفاق مجالستى افتد و ازين روزگار ناسازگار اقتناص و اختلاس چنان فرصتى ميسر گردد و مطالع و مقاطع محاورات برتراشد نتايج خاطر شريف و تذاكر مآثر و مفاخر مجلس سامى مقصور\r\n\r\n","description":"","footnote":"","page_name":" 137 ","page_number":153},
  {"content":"\r\n\r\nباشد و باستعادت آن مرة بعد اخرى تسلى جسته مىآيد و اين بيت برايشان خوانده مىشود :\r\n كروا الأحاديث من ليلى اذا ترحت * ان الأحاديث من ليلى تسلينى \r\nجهد المقل اينست و از الطاف صنع الهى عجب نباشد كه اجتماعى برحسب مراد روزى كند .\r\n ما اقدر الله ان يدنى على شحط * من داره الحزن ممن داره صول \r\nو خواجه امام قاضى القضاة كه بمؤانست مجلس او مغافصة مستسعد مىگشتم يك نفس بىذكر مجلس سامى نگذاشت . مجلس چنان كه در علوم آداب موفور نصيب است در كرم و عهد همچنان عديم النظير است و در موالات مجلس سامى عالمى عادلى و آن مفاخر و معالى را ناشر ، طوبى كه سعادت خدمت خواهد يافت و من كهتر مشتاق از دست حرص در دامن حرمانم چشم نهاده تا كه درى از رحمت الهى گشاده شود و دست و پاى علايق و عوايق ايام شكسته و بسته گردد تا آنچه مقصودست روى نمايد و حاجتى كه خواسته مىشود برآيد و ما ذلك على اللّه بعزيز .\r\n\r\n37 - مكتوب آخر\r\n اطال الله عمرك فى علاء * فان بقاءك الفوز العظيم \r\nبقاء مجلس سامى شرف الدينى بر كافهء اولوا الباب واجبست و من كهتر خويشتن را پيوسته بدين وسيلت بر آن طبقه مىبندم و دست بدامن ايشان مىزنم .\r\n احب الصالحين و لست منهم * لعل الله يرزقنى صلاحا \r\nو هر كجا اهل فضلى و صلاحى و صاحب هنرى را يابم كه به خدمت مجلس سامى رسيده باشد و از آن مكارم اخلاق و محاسن آداب رايحه يافته ذكر آن محامد و مفاخر بر زبان مىراند و سورتى از آن مصحف معالى مىخواند ، استماع آن [ را 
  ] اهتزازى نمايم و اين بيت مىخوانم :\r\n كروا الأحاديث من ليلى اذا ترحت * ان الأحاديث من ليلى تسلينى \r\nدرين روزها امام اجل برهان الدين اينجا بود و يك ماهى زيادت مقام كرد و بمحاورت و مذاكرت او انسى كه مادّهء آن روى بانقطاع داشت بهر وقت نشر آن مفاخر ذات كريم صفات مىكرد و آنچه از فضايل و مناقب دانسته بود برمىشمرد و من كهتر\r\n\r\n","description":"","footnote":"","page_name":" 138 ","page_number":154},
  {"content":"\r\n\r\nبدان تبجحى و اهتزازى داشتم هر كدام تمامتر على رؤس الأشهاد استعادت آن مىكردم و درين وقت فلان از درگاه فلانى باز رسيد و بتحفه و عراضه خطاب مجلس سامى عرض كرد از غايت ارتياح بتقبيل انامل موصل خواستم يازيدن ، آنگاه خطاب شريف را بر ديده ماليدن تا بارشاد عقل ريزهء كه مىپندارم روزگار باقى گذاشتست آن تقبيل و تبجيل با محل وجوب و مركز استحقاق گردانيده شد و آن تشريف خطاب را گاه مىبوسيدم و گاه بر چشم مىماليدم و از الفاظ و معانى آن نفحات كرم كه عزيز - النسيم است در ايام بىانتظام تنسم مىكردم و آن را مايه و سرمايهء تفريج و ترويح دل و جان مىگردانيدم و از آن تفصيل ارحموا ثلثة تعجبها مىنمودم كه بغايت نادره و بردوخته بيانى و برهانى نمود و معقول و مقبول تفسيرى و تقريرى بود و عذر اشتغال بمهمات تحرير مصالح هميشه در قلم و خاطر دارد كه مطاوى كلمات سحريات كه بدان التفات فرمودست نوعى ديگرست از لطايف بلاغت و براعت كه مستجلب مزيد ثنا و آفرينند و در ابواب كرم مسترق زفان خدم مىنمايد .\r\nايزد تعالى عين كمال مصروف دارد و آن جناب سيادت بوفود سعادت محفوف باد شكر شفقتها كه در مجلس شرف الدينى على الدوام مىفرمايد و تحسين حال مىكند و آنچه از آن بزرگوارى سزد در قلم مىآرد و بر زفان مىراند و من بندهء مخلص را در دل آن پادشاه بمقام و منزل ملازمان خدمت مىرساند تا خبر و اثر آن بحاضر و غايب و دور و نزديك مىرسد بكدام زفان گويم و بچه خدمت الّا دعا و ثنا مقابلهء آن جويم و اللّه تعالى يجازيه على ما يسديه الى اصدقائه و مواليه .\r\nدرين وقت فلان [ روى 
  ] بدرگاه عالى نهاد و ضعف پيرى و عجز ناتوانى من بنده را از مصاحبت بازداشت از وى درخواستم تا عذر من بنده را چنان كه هست و ديدست عرضه كند و از مجلس فلان و از آن مجلس بر آن مدد خواهد ، خدمتى مختصر نيز نوشتم تا بتشريف خواندن و عرض داشتن در بارگاه عالى مكرم گردد بعبارت روح افزاى مجلس سامى تقرير آنچه از آن مقصودست تقديم افتد و دقايق حفظ الغيب و اجمال المناب بجاى آورده آيد و پيش ازين معتمد خويش فلانرا فرستادم و درين\r\n\r\n","description":"","footnote":"","page_name":" 139 ","page_number":155},
  {"content":"\r\n\r\nوقت فلانرا كه معتمد من كهتر است فرستادم ، توقع آنست كه از نظر اكرام نصيب يابد و آنچه ضعفا گويند از مصالح ناحيت و خاصه تشريف اصغا فرمايد و در انجاح مطلوب لطف رعايت مبذول گردد و بتحقيق مىبايد دانست كه مطلوب و ملتمس من كهتر از مصلحت كار جانب مخدوم عزّ نصره خالى نباشد ، چه در كارها اول صلاح جانب مخدوم نگرم آنگاه خاصه كه تبع و ذنابه باشد و چون تأملى بواجب رود اين دقيقه پوشيده نماند ، اين معانى ازين مقرران بفرمايد شنودن و در اتمام آن سعى جميل نمودن و خدمتى كه باشد فرمودن تا بدان افتخار نموده آيد ان شاء اللّه تعالى .\r\n\r\n38 - مكتوب آخر\r\nزندگانى دراز باد و ايزد تعالى راضى و راعى هرچند كه دعاء دولت خداوند عز نصره بر كافهء خلايق واجبست من بنده اين دعا كه شب و روز بدان مشغولم بر خويشتن فريضه مىدانم و شكر عوارف و صنايع خداوندى را در ذمت خويش حقى لازم شمرم و اگر ضعف پيرى و ناتوانى مانع و حايل نيستى بقيت اين عمر در زمرهء خدم و عبيد خداوندى گذاشتمى و بدين طريق ازين حيات بىلذت بهره برداشتمى چون از اين مراد بر مقتضى حال محروم مىبايد بود آنچه از آدمى معتبر دارند و آن دلست و زفان به خدمت و ثناء ايام دولت خداوندى ولى النعمى مشغول داشته‌ام حال دلم عالم الأسرار مىبيند و مىداند و نمودار آن‌كه زفان مقرر آنست و قلم محرر اين ابياتست :\r\n ليهنك جد لم يزل يتجدد * و رأى بتأييد الا له مؤيد\r\nو مرقاه ملك ترتقيها بهمة * تظل الى هام الكواكب تصعد\r\nاعدت الى سلطان شارد ملكه * بانوار آراء لها الشمس تسجد\r\nو نبهت جدا كان للملك راقدا * بيقظان رأى عنده الدهر يرقد\r\nو حلى صدر الملك منه به صاحب * صدور الورى تعنو لديه و تحفد\r\nفلا رب الا و هو عبد ببابه * محلى باطواق الأيادى مخلد\r\nو لا عبد الا و هو عبد ببابه * الى بابه يلقى مليكا و يعبد\r\nايا ملكا ادنى مساعيه قاعدا * هناك ترى زهر النجوم فترصد\r\nاليك تناهى كل مجد و سؤدد * فلا يتخطى منك مجد و سؤدد\r\nملكت رقاب الملك جودا و محتدا * و خير ملاك الملك جود و محتد\r\nو عدت الى دست الوزارة ثانيا * على الطالع الميمون و العود احمد \r\n\r\n","description":"","footnote":"","page_name":" 140 ","page_number":156},
  {"content":"\r\n\r\n فياضلة ممن يباريك فى العلى * و تحت ثرى نعليك نسر و فرقد\r\nو يا جرأة ممن تصدى لمدحكم * و يطريكم البارى تعالى و يحمد\r\nدعائى لكم و القلب ينشيه مخلصا * يضئى سواد الليل و الله يشهد\r\nو لا غرو من داع يجاب دعاوهء * و قد بات يقظانا يقوم و يقعد \r\nغرض بنده ازين عرض اثبات حق خدمتى است مجدّد با بزرگان عهد و افاضل عصر كه سعادت ملازمت حضرت عالى خداوندى ولى النعمى اعلاه اللّه دارند و بنده را نزديك ايشان حقوق ممالحت و مؤانست ثابتست شكر نعمت ايزدى را كه يافته‌اند اگر از بندهء كمترين ذكرى كنند ازين انشاد متمسكى سازند و بدين وسيلت از بندهء دعاگوى قديم مخلص ياد آرند و بر رأى عالى خداوندى ولى النعمى تازه مىباشد كه بنده هر كجا هست و بهر صفت كه تصاريف روزگار او را مىدارد بر عادت خويش به خدمت و دعا و ثنا مشغولست و مترصد اوامر و نواهى تا طريق عبوديت سپرد و بيافتن تشريف توقيع عالى روح پرورد ان شاء اللّه تعالى .\r\n\r\n39 - مكتوب آخر\r\nزندگانى دراز باد و دولتى بخلود معقود و اقبالى دامنش بدامن قيامت مشدود و اين دعائى است كه از املاء دل صافى بقلم مىرسد و بدرقهء صفا و اخلاص بىشك آن را به محل اجابت رساند و اللّه سبحانه يسمع و يستجيب بمنه و فضله .\r\nتشريف خطابهاى خداوندى ولى نعمتى به من خادم مىرسيدست و هر يك را از آن تعويذوار بر بازو آرزوى دوام امنى و سلامتى كه در سايهء آن دولت حاصلست مىبسته‌ام و بميامن آن واثق مىبوده‌ام كه آفت پيرامن ساحت راحت امنى كه از بركات من آمن باللّه دارم نگردد و من خادم و متصلانم در كنف آن رأفت و عاطفت مصون و محفوظ ماند .\r\nدر آن ايام حضور لشكر غز كه گذشت و اثر و ذكر آن به حمد اللّه و منه مندرس و منطوى گشت نظمى در خاطر مىآيد اگرچه آغاز آن از حسب حال پيرانهء خويش نهاده‌ام انجامش تيمن و تفأل را مدح و دعاء خداوندى را كرده شدست اميدست كه\r\n\r\n","description":"","footnote":"","page_name":" 141 ","page_number":157},
  {"content":"\r\n\r\nشرف مطالعت يابد و دامن كرم و عفو بر عثرات آن پوشيده آيد كريم‌وار مخدوم كردار :\r\nشعر\r\n آسمان كرده توسنى آغاز * رام باش و بخويشتن پرداز\r\nدر جهان نيك‌بخت آن را دان * كه ممتع شود بعمر دراز\r\nو ندران عمر چون كفافى يافت * مىكند كار آخرت را ساز\r\nآخرت در قياس با دنيا * بحقيقت حقيقت است و مجاز\r\nاى خردمند كاربند خرد * مركب عمر بر گزاف متاز\r\nسمع دل بر نداء حق مىدار * كه دهد ناگهى ترا آواز\r\nدل مكن بستهء زن و فرزند * وز پى جاه و مال جان مگداز\r\nور بود حاجتيت عرضه مكن * جز بديوان صدر بنده‌نواز\r\nذو المناقب ضياء دولت و ملك * كه برد مهرش از سپهر نماز\r\nنور از رأى او ستاند وام * كه منوّر كند نشيب‌وفراز\r\nحضرت شاد ياخ مسكن او * نام او رفته تا بشام و حجاز\r\nاو بديوان نشسته و بختش * با سعود سپهر گويد راز\r\nدر فضاء زمين قضا برود * تا بيابد ز رأى اوش جواز\r\nچون رسد رأى او بعالم غيب * كى نه با علم غيب شد انباز\r\nصاحب پهلوان روى زمين * حد ملكش ز روم تا بطراز\r\nلشكر غز بپيش حملهء او * چون بز و ميش پيش شير و گراز\r\nچه بود ميش پيش پنجهء شير * چون بود كبك زير چنگل باز\r\nهرچه اعجاز ذو الفقار نديد * بيند از تيغ پهلوان اعجاز\r\nدر آفت فراز باد بر او * در دولت هميشه بادش باز\r\nاى خداوند من ضياء الملك * اى دلم را به خدمت تو نياز \r\n\r\n","description":"","footnote":"","page_name":" 142 ","page_number":158},
  {"content":"\r\n\r\n باش تا آفتاب تيغ زند * صبح جاهت كنون شدست آغاز\r\nتا جهانست كامران بادى * جاودان در ميان نعمت و ناز \r\n\r\n40 - مكتوب آخر\r\n بالمالكى ملكت ناصية المنى * لا زال ناصية المنى متملكا\r\nصدر اذا عثر الكريم بحادث * ناداه منصبه الكريم لكا لكا \r\nدوام طول بقاء و مزيد آلاء و نعماء مجلس سامى پيوسته بر آن مواظبم بر خويشتن فريضه مىدانم و بدان مشغولم و ازين ذكر اعتداد منتى نمىكنم از آن استطالت و استدامت سعادت و حصول ارادت خويش مىجويم كه امانى دوجهانى در ضمن آن مندرج و منطوى مىبينم و اللّه سبحانه ولى الأجابة .\r\nتشريف خطابى كه درين نوبت بعد حين من الدهر فرموده بود آراسته باصناف الطاف و مشحون بفنون مكارم و عواطف مونس دل و جانم گشتست كه باوقات استيحاش از احوال روزگار كه بيشترين چنان مىگذرد در حمايت مطالعهء آن گريزم و مستجيروار در آن آويزم و بدان لطايف طبيعى و محاسن غريزى بياسايم و در وظايف دعا و ثناء آن مجلس بيفزايم و گويم كثر اللّه فى الأخوان ظله و لاعدمنا طله فلانرا به خدمت فرستاده شد بعد ما كه بسيار كوشيدم تا مگر در تحصيل آن سعادت اين استنابت نبايد كرد و اكتحال بطلعت خداوندى و استسعاد باستضاءت در مجالس عاليه ميسر گردد نكبت و حرمان ازين مراد غصهء ديگر بود .\r\nتوقعست كه بوقت فراغتى ازين معتمد استماع ذكر احوال من خادم فرمايد و در آنچه مطلوبست لطف عنايت معهود بذل كند و در مجلس عالى خداوندى لا زال عاليا حسن المنابى و حفظ الغيبى كه هميشه مبذول داشتست مىدارد و آنچه از كرم و سيادت سزد بجاى آرد كه معوّل بعد فضل اللّه تعالى برآنست .\r\n\r\n41 - مكتوب آخر\r\nزندگانى خداوندى اولياء نعم صدور ديوان اعلى و اركان دولت خداوندى ولى الأنعامى ملك ملوك الامرائى خسرو مشرقى دراز باد در شادكامى و كامرانى .\r\n\r\n","description":"","footnote":"","page_name":" 143 ","page_number":159},
  {"content":"\r\n\r\nمن بنده و خدمتكار كه دعاگوى قديم مخلص خداونديم و صنايع و ايادى را كه ارزانى فرموده‌اند و مىفرمايند شاكر و ذاكر و به حكم فرمان خداوندى با ضعف حال خويش پيشواى ضعفاى جوين گشته‌ام و بر قضيت احداث روزگار در معرض تدبير مصالح بعضى از ايشان مانده و تا هم به حكم فرمان از انتصاف درين معرض نجات نيابم بضرورت اين رنج مىبايد كشيد و خداوندان اولياء نعم را دردسر دادن . اين رعايا كه هميشه بنيك رعيتى مشهور بوده‌اند و بخويشتن‌دارى و ترك فضول مذكور ، در گذشته برنجها و زيانهاى اصناف مبتلى بودند و اكنون يكچندست تا در سايهء عدل و عاطفت پادشاه عادل خداوند ولى الأنعام ملك الملوك خسرو مشرق و مغرب اعز اللّه انصاره بواسطهء حسن نظر و به من رأفت خداوندى صدور و اكابر ديوان و اركان دولت قاهره ثبتها اللّه دل بر جان و خان و مان نهاده‌اند و بدهقنت برحسب امكان و قدرت مشغول شده‌اند و بابواب ولاة و مقطعان مىسازند و چنان كه مىتوانند روزگار مىگذارند باميد آنكه چون ايزد تعالى هر روز قواعد دولت پادشاه ملك الملوك خسرو مشرق راسخ‌تر مىگرداند و نصيب ايشان از عدل و انصاف زيادت مىشود و بركات آن بدولت قاهره مىرسد .\r\nدرين وقت كه اجل عالم محترم سعد الدين جمال الاسلام احمد دام تأييده باسم استيفا بناحيت آمد بسبب آنكه او بزرگ‌زاده باخترست و بهنرمندى موصوف و رعايا از حضور او حساب زيادت آسايش گرفتند و بدان دلخوش گشتند اما مگر از ديوان اعلى اعلاه اللّه سخن مستدرك گفته بودست و توفيرى نموده به ترتيب آن مشغول گشت و چنان كه توانست آن مبلغ معين و روشن كرد و باصحاب حوالات رسانيد و رعايا مطاوعت و متابعت فرمان كردند اكنون ترسانند از آن‌كه اگر و العياذ باللّه حوالتى ديگر باشد و اجل سعد الدين باضطرار از وجوه ساختن برگشت و از آنجا كه هيچ چيز نيست مال طلبند يكبارگى دمار ازين ناحيت برآرند و نشايد كه چنين ناحيتى شايسته رعيت مبارك تربت بانديشهء مختصر خراب گردد و ازين بيشتر شرط عبوديت نيست نمودن و اگرنه تضرع و التماس رعايا بيش از اينست من بنده ايشان را تسكينى دادم و اين قدر عرض كردم تا خداوندانرا معلوم شود كه مستدرك سعد الدين از جاى برخاست و اگر\r\n\r\n","description":"","footnote":"","page_name":" 144 ","page_number":160},
  {"content":"\r\n\r\nاستمالتى نباشد تمام اين ضعفا از جاى برخيزند و من بنده بعد ما كه در تحصيل وجوه مال مستدرك مساعدتها كردم اگر اين مصلحت باز ننمودمى حق نعمت و اعتماد خداوندان نگزارده بودمى و جانب خالق و خلق نگاه نداشته .\r\nآراء عاليهء خداوندان در اغاثث مظلومان مؤيد و موفق باد و بنده بدين تجاسر و باوامر و نواهى خداوندان اولياء نعم مذكور و مشهور بمشية اللّه و عونه .\r\n\r\n42 - مكتوب آخر\r\nزندگانى دراز باد خدمتى مىكنم و تحيت مىگويم به حكم آنكه من كهتر را صداعى لازم حادث شدست حاشاه بقلم تصديع باطناب بسيار و اكثار معهود نمىتوانم نمود تا حال معلوم باشد و مىنمايم كه چون خاص و عام را التجا و انتماء من خادم به خدمت و حضرت خداوندى محيى الدولة و الدينى ملك الرؤسائى دام رفعته معلوم گشته است در مهمات رجوعى كنند و واجب گردانند تعرض اين گستاخى كردن . درين وقت امير اجل شمس الدين على دام سموه اينجا آمد از جانب استو و من كهتر را بحضور مبارك و تقرير حال خويش تشريف داد و خلاصهء سخن اينست كه دولت رهنمون او شدست و اقبال و سعادت هادى و مرشد گشته و با خويشتن مقرر و مخمر كردست كه طلب مرضات خداوند امير اسفهسلار بزرگ عالم عادل ضياء الدولة و الدين عز نصره مىبايد كرد و سر بر آستانهء آن حضرت بزرگوار كه ملجأ و ملاذ شريف و وضيع است مىبايد نهاد و تن و جان فداى آن خدمت همايون مىبايد داشت و عمر در آن سايهء جاه و حشمت گذاشت من كهتر او را برين عزيمت پسنديده تهنيت گفتم و اين قاصد دوانيدم تا مجلس سامى اسماه اللّه فرصتى جويد و بعد از عرض كردن خدمت من خادم مخلص مشتاق در خدمت مخدوم ضاعف اللّه دولته و تقرير تجديد ذكر نيازمندى به خدمت و مواظبت بر دعاى استدامت آن دولت اين معنى كه نموده شد بسمع اشرف اسمعها اللّه المسار رساند و تحريك سلسلهء عاطفه كند در حق اين بزرگوار شريف منصب كه از نزعات شيطان نجات يافتست بعد از آن‌كه آية نزع الشيطان بينى و بين اخوتى حسب حال او شده بود\r\n\r\n","description":"","footnote":"","page_name":" 145 ","page_number":161},
  {"content":"\r\n\r\nباميد آنكه بشارت لا تثريب عليكم اليوم شنود بدين طرف آمد و بمخلصترين خدم آن حضرت اجلها اللّه توسل مىجويد و بدين وسيلت كه مقبول باد توقع قبول رأى عالى خداوندى مىكند و مترصد توقيع رضا و عفو و تجاوز از زلات و عثرات متقدم مىباشد و آية  وَ الْكاظِمِينَ الْغَيْظَ وَ الْعافِينَ عَنِ النَّاسِ  با ياد مىدهد و بدين اميد در مقام تضرع و موقف خشوع و استعطاف و استغفار ايستادست و من خادم در موافقت او همچنين خاشعم و شافع و منتظر آنكه شافعى مشفع باشم و تشريف جواب مزين بتوقيع رفيع مخدوم عز نصره چنان باشد كه آن بزرگ بزرگ‌زادهء جهان بدان دلخوش گردد و بأملى فسيح روى به خدمت نهد بر آن جملت كه فرمان باشد و رأى صايب مخدوم عز نصره اقتضا كرده و صواب‌ديده بود .\r\nاز اعاجيب اتفاقات مىشمرم كه درين هفته قلم بر كاغذ نمىتوانستم نهاد از ضربان شقيقه و غايت صداع حاشى الحضرة العالية درين مصلحت امتحان كرده شد خويشتن را و اين كلمات بر قلم رفت و اين معنى از ميامن اين دولت كه مخلد باد و مؤبد مىشناسم و بحقيقت چنانست .\r\n\r\n43 - مكتوب آخر\r\nچون من خادم همواره آثار عواطف خداوندى ولىنعمتى تازه و بىاندازه مىبينم و اخبار آن بر تواتر مىشنوم چه كارم تواند بود بهتر از دعاى استدامت آن دولت و گزاردن شكر نعمت و لله الحمد كه اثر اجابت دعاء باخلاص ظاهرست و امداد آن دولت و سعادت روزافزون و كارهاى اوليا و اعداء بمراد مقرون و اگرچه من خادم را بسيار ثنادر ( ؟ ) هست و نمودارى از آن اينست :\r\n اى نام تو در سخا و همت مشهور * وى رايت پهلوان ز رايت منصور\r\nزان رايت و راى مانده عالم معمور * چشم بد از آن راى و از آن رايت دور \r\n* * *\r\n اى رايت تو ز فتح و نصرت رايت * افراخته‌تر كنند گردان رايت \r\n\r\n","description":"","footnote":"","page_name":" 146 ","page_number":162},
  {"content":"\r\n\r\n اقبال تو در دهر بغايت مرساد * تا نوبت دهر را نباشد غايت \r\nمن خادم را محقق گشت كه ايام خداوندى از آن شريفتر و عزيزتر باشد كه بمطالعهء سخن تفاريق رسد اما از عرض كردن اخلاص بهر يكچند چاره نباشد و مصالح خويش دينى و دنياوى با فضل ايزدى و افضال خداوندى ولىنعمتى گذاشته است و انتظار فرمان كرده تا آن را مقتدى ساخته شود .\r\n\r\n44 - مكتوب آخر\r\nزندگانى خداوندى ولى النعم پهلوان جهان مؤيد الدولة و الدين سپهسالار اسلام دراز باد در دولت و نصرت و كامرانى دوجهانى و ايزد تعالى ناصر و معين .\r\nچون ايزد سبحانه و تعالى بصنع لطيف خويش سايهء دولت خداوندى بر جهان گسترانيده است و تيغ جهان‌گشاى او را از آثار معجزات خويش كرده و خلايق عالم را ازينجا كه مركز رايت منصورست تا باقاصى ديار مغرب در تحت منت حراست و سياست او آورده كافهء مسلمانان را واجب و فريضه باشد دعاء استدامت دولت خداوندى گفتن و به صدقه و نماز و روزه امتداد مدت بقاء آن خداوند عز نصره خواستن و كسانى كه به حضرت نزديكترند و آثار كرامت ايام دولت خداوندى بيشتر مىبينند و فوايد و ثمرات عدل و رأفت خداوندى زودتر بديشان مىرسد آن دعا گفتن و عمر بر آن خدمت مقصور داشتن واجب‌تر و متعين‌تر است .\r\nمن بنده كه باضطراز از عجز و پيرى و بىآلتى از ملازمت خدمت حضرت خداوندى بازمانده‌ام شب و روز بدعاى دولت مشغولم تا بحفظ مصالح رعاياى ديوان عالى كه من بنده به حكم فرمان در ميان ايشانم و دعاى دولت خداوند را اعز اللّه انصاره عبادتى مىشناسم هر كدام نيكوتر ، بسبب آنكه نظم شمل احوال اسلام و مسلمانان در ضمن دولت پايندهء خداوندست و كدام عبادت تواند بود وراى اين خدمت .\r\nدعاگوى ايام همايون آن دولت را شرط ادب عبوديت نيست بيش از اين انبساط نمودن و در اطناب افزودن هم اشتغال بدعاى خير نيكوتر و اللّه تعالى يسمع و يجيب .\r\n\r\n","description":"","footnote":"","page_name":" 147 ","page_number":163},
  {"content":"\r\n\r\n\r\n45 - مكتوب آخر\r\n على ربع سلمى بالعقيق سلامى * و ان شط عن ذاك المقام مقامى \r\nزندگى دراز باد هرچند با تشاهد قلوب و تدانى ضماير تباعد اجسام را اثرى نباشد اما هم دل قرار نمىگيرد و دايم الدهر طالب و متقاضى استسعاد است به خدمت و روزگار برقرار معهود در سدّ ابواب امانى مجد و مجتهد و با روزگار مقاومت كردن باندازهء توان آدمى نيست اميد بفضل ايزد تعالى چنانست كه طريق اين مراد گشاده گردد باحسن الوجه .\r\nبزرگوار خطاب بوسيدم و احوال بشوليد كه مصالح ناحيت مسلمانان كه معلوم بود معلومتر گشت و رنج دل بيفزود و من كهتر آنچه مىرود بوقت حضور به حضرت جلت از حركات و سكنات مهتران كه از آغاز و انجام كارها بىخبرند و بىعلم و معرفت و مراقبت و محافظت شروع مىكنند و هرچه باغواء هواجس فاسد و تسويلات شيطان متخيل گردد بر زفان مىرانند ، هرچه اكنون ظاهر مىگردد روشن مىگفته‌ام و باوقات تنبيهى مىكرده و نصيحتى به اندازه واجب مىداشته و چون در آن تلافى و اصلاح بودم و بيشترى از مردمان در صف ايشان مىديدم تا ز علت نامترصد ما يأتى به الأيام بضرورت اغماض مىبايست كرد و كار بلعل و عسى باز گذاشت تا بدين حد رسيد و هنوز هيچ‌كس را انتباهى و ارعوائى نمىبينم بل‌كه در تزايد است ازينجا بمهمات كشيد .\r\n\r\n46 - مكتوب آخر\r\nاحسان و اجمال به همه زفانها ستوده است و در همه مواضع پسنديده و هرچه از آن جمله بموضع‌تر نهاده آيد و بمستحقى كه آثار استحقاق او ظاهرتر باشد رسانيده شود ذكر آن در دنيا جميل‌تر و سايرتر گردد و جزاء آن در عقبى مزيدتر و وافرتر آيد .\r\nاز نويسندهء اين حرفها على بن احمد الكاتب التماس كردند تا حال شيخ صاين عابد متقى عبد الرحمن ضاعف اللّه توفيقه بر رأى بزرگان و مهتران و دوستان ناحيت دام تمكينهم عرض كند و در تعريف او قليل عن كثير در قلم آرد و در مراعات حقوق زهد و\r\n\r\n","description":"","footnote":"","page_name":" 148 ","page_number":164},
  {"content":"\r\n\r\nعفت او تحريضى و تعريكى كند و استعطافى واجب دارد از اين جهت لازم گشت اين تعريف كردن و بتحرير كلمهء چند جانب را محافظت نمودن اولا جانب خويش را كه مثوبتى جسيم درين معنى مأمولست و دوم جانب بزرگان و دوستان ما كه ازين توفيق ثناى باقى و دعاى راقى و محمدت اين جهانى و مثوبت آن جهانى خواهند يافت و سوم جانب اين مستحق ضعيف‌حال تا مگر فراغتى باشد كه بدان سبب بعبادت و طاعت و تلاوت قرآن كه در آن متهدى است و از اقران متفرد و به تحصيل علوم شرعى كه بر آن حرصى تمام دارد و اجتهادى بكمال مشغول تواند بود و بر آن مواظبت نمود و پوشيده نماند كه چنين شخصى را رعايت كردن و بدانچه ميسر گردد از اعشار و صدقات و اعمال بر مددى فرمودن و او را مكفى المؤنة گردانيدن چه ثمرات دهد و چه حسنات در ميزان اعمال نهد   يَوْمَ لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ   .\r\n\r\n47 - مكتوب آخر\r\nمجلس رفيع خداوندى منعمى نصير الدينى معين الأسلامى دراز باد در سمو و رفعت ، ايزد تعالى حافظ و معين عمرى كه در خدمت مجلس رفيع خداوندى گذاشته مىشود نيك بىلذت و راحتست و سلوتى كه هست باميد آنست كه آخر اين ظلمات ايام را انكشافى باشد و استسعاد به خدمت روى نمايد و اللّه تعالى ولى التيسير .\r\nپيش ازين خدمتهاى مطول و مختصر صادر گشت همانا شرف مطالعه يافته باشد و معلوم شده كه من خادم به صورت از خدمت غايبم و بمعنى در خدمت و بدعاء خير مشغول . رأى سامى خداوندى را نموده آيد كه [ از 
  ] امير عادل علاء الدين مظفر اسمعيل عميد حضرت پسرى پنج ساله ماندست امير دولتشاه و او را در همه جهان جدّهء است كه تيمار او دارد و دنياوى هيچ‌چيز نماندست الّا نصيب عشرى كه از اوقاف عميدى بوى رسد ، اين حال بوقت مقام نشابور بسمع خداوندى رسانيده شد و درخواسته آمد تا فرموده شود كه از عشرديه يزد و فضلا باد نصيب او مفروز مىدارند و بوى مىرسانند خداوند جاويد باد ، از طريق كمال ديانت برين جهت فرمود و به خط شريف\r\n\r\n","description":"","footnote":"","page_name":" 149 ","page_number":165},
  {"content":"\r\n\r\nنبشت و به حكم آنكه اين كودك علاء الدين دولتشاه را به من خادم اتصالى است و تكفل مصالح او كرده شدست و يتيم ماندست اين معنى عرض كرده شد و با ياد داده آمد تا بخداوندى ترتيب اين خير بزرگ بفرمايد و اشارت كند تا حق اين يتيم برسانند و طمع ديگران از آن منقطع گردانند ، اميد ثواب و ثناء دوجهانى را و من خادم را بانبساطى كه در دلالت خير و هدايت حق كردم معذور فرمايد داشت و تشريف اوامر و نواهى بقلم متبرك ارزانى مىدارد تا بدان افتخار نموده آيد ان شاء اللّه تعالى .\r\n\r\n48 - مكتوب آخر\r\nزندگانى مجلس سامى خداوندى منعمى نصير الدينى مع ساير القابه دراز باد در سمو دولت . دلى كه غذا و تربيت در ولا و هوى و محبت خداوندى كه جاويد باد يافته باشد و از اوايل عهد شباب تا اكنون كه منقرض شد و ايام شيخوخت نزديك است بانقراض و غير بعيد كل ما هو آت هميشه امداد فرح و هزّت از شفقت و مكرمت و لطف عنايت ديده پيوسته باعث باشد بر آنكه به خدمت شتابم و ازين حشاشه كه ماندست در جوار آن حضرت كرم و فتوت گذرانم و ملجأ و ملاذ از صدمات حوادث و نوايب كه بهر وقت از مكان تقدير بيرون مىآيد و آنچه در ايام استقامت بتكلف بسيار روشن و ظاهر فرا مىنمايد آن جناب رفيع سازم اما انديشهء مشتى مستضعف از عورات و اطفال كلحم على وضم بعضى خاصه و بعضى از آن اقرباء نزديك كه بىقيم مانده‌اند مانع آن آرزو مىگردد و چنان كه دل خواهد ميسر نمىشود و مع ذلك در تدبير آنم كه چون از جانب مشرخ ( ؟ ) كه منشأ انديشه است امنى پديد آيد ترتيب آمدن بدان جانب بزرگوار پيش گرفته شود و اللّه تعالى ولى تيسير كل عسير پيوسته خواسته‌ام كه خدمتها نويسم اما تخفيف نوعى از خدمت شمرده‌ام و بكرم خداوندى وثوقست كه اگر در اقامت رسوم تكلفى كه ميان ابناء روزگار متداولست تأخيرى افتد بتقصير نسبت نفرمايد و معول بر معتقد كه از قديم باز شناخته است مىدارد و بجواب اين خدمت خادم را تشريف يادداشت ارزانى دارد و از اخبار اطراف بدرستى اعلام فرمايد تا اگر موجب\r\n\r\n","description":"","footnote":"","page_name":" 150 ","page_number":166},
  {"content":"\r\n\r\nامن و سلامت است آن شادى و بشارت بدلهاى ضعفاء اين طرفك رسد و سبب دعاء خير گردد و اگر موجب حرم و احتياط است تا از آن غافل نباشند و بادعيهء صالحه مقابل كنند و خدمتى كه من خادم در استعداد اتمام آن بيند فرمايد تا بمنت تمام كرده آيد ان شاء اللّه تعالى .\r\n\r\n49 - مكتوب آخر\r\n و ان الكثيب الفرد من جانب الحمى * الى و ان لم آته لحبيب \r\nدولت و اقبال مجلس سامى امامى اجلى معين الدينى شهاب الأسلامى بدوامى مستمد از مزيد مقرون باد . بزرگوار خطاب رفيع مبشر بقدوم همايون به من كهتر رسيد و شوارد سلوت و انس و راحت و فرحت دل و جانرا كه از مدتى باز رميده شده بود باز آورد و عالم الأسرار مطلعست كه من كهتر چگونه رنجوردل بودم ازين نهضت كه نه بوقت اتفاق افتاد اما چون عاقبت بخير انجاميد و مجلس سامى بسعادت و مباركى بمستقر عز باز رسيد از گذشتها ياد كردن مصلحت نباشد شكر ايزد را كه شخص كريم عزيز در كنف سعادت و سلامت است و اگر اندكى المى بود و دست امتحان پاى عزيز را بسود چون آسايش يابد و رنج براحت بدل گردد آنچه مطلوبست بتدريج بنجاح پيوندد ، دل قرار نمىگيرد بر مسافتى نزديك سعادت التقا در توقف ماند و آنچه نصيب دل و جانست موقوف كرد اما بانواع موانعست كه تفصيل آن بتطويل كشد بر عقب اين خدمت استسعاد به خدمت و تخلص از حبايل عوايق كرده آيد و دل و جانرا قوّت و قوت كه بدان محتاج آيد ترتيب كرده شود ان شاء اللّه تعالى .\r\n\r\n50 - مكتوب آخر\r\n دعا لمعاليك المشيدة المجد * و اعقب بالتأمين دعوته الجد\r\nمددت الى العلياء ساعد ماجد * يساعده فيما انتحى الطالع السعد\r\nو اعزز بدين انت حقا عزيزه * و امجد بملك انت قدما له مجد\r\nو انت الذى يزهى به الفضل و الحجى * و يرسو به ركن المعالى و يشتد\r\nفلا حر الا و هو بالبر ربه * و لا رب للآداب الا له عبد \r\n\r\n","description":"","footnote":"","page_name":" 151 ","page_number":167},
  {"content":"\r\n\r\n ايجمل مجد الملك انى خادم * لكم خدمة يحكى ترايبها الود\r\nو ان كاد قلبى عن مناهج ودكم * فربى يغوث حاش لله و الود\r\nو يوردنى عن مرعتبك موردا * يمر به للنفس ما عاشت الورد\r\nو تحسب انى من عداد معاشر * يصوبهم عدم و يصعدهم وجد\r\nو يسعدهم شغل و يشقى تعطل * و يزعجهم حرم و يبهجهم شكد\r\nاذا استشرفوا للمال حبا لنيله * تساوى لدى اكفاهم الذم و الحمد\r\nسناط اللحى شوس العيون اذا انتدوا * و ايديهم عن بذل ما ملكت جعد\r\nاذا استعطف المظلوم عطفهم رنا * اليه كما يرنو الى الشادن الفهد\r\nو يعرف بالتقصير مثلى خادم * تيقن ان الجد فى الخدمة الجد\r\nحنانيك انى صرت مشهد ذالقى * لأسهم دهر صرفه ابدا يعدو\r\nتحملت من ريب الزمان فوادحا * فكاد لذكراها الجوانح تنقد\r\nو مكتوم سرى فى الولاء بدا لكم * فان كان مكتوم لمستبصر يبدوا\r\nو ما انا بالناسى عهودا تقدمت * على وفق ما نهوى و ان قدم العهد\r\nرضعنا و اجفان الليالى رواقد * ثدى الامانى و الشباب لنا مهد\r\nدعوتك للعطف المريح من الأسى * و ليس لمن يرجو عواطفكم رد\r\nكبحت عنان القلب عن كل لذة * الى امثالها امثال قلبى تمهد\r\nو الجمت نفسى بالتقى فاستوى بها * عجاف الولايا و المطهمة الجرد\r\nو كانت قبيل اليوم فى مهمه الهوى * يسافر حتى ما يجف لها اللبد\r\nو ودعت ابواب الملوك مهاجرا * الى باب مولى ليس من بابه بد\r\nاذا عن بىخطب حضرت جنابه * فابصرت سيل الخطب دونى ينسد\r\nو ان ظمئت نفسى الى ورد مطلب * فمن فضله السقيا و من جوده الورد\r\nو ان عاث ذئب فى ديار سكنتها * فمن حوله حولى بدا اسد ورد\r\nو مادام مجد الملك عونى على العدى * فما بيننا من حسن آرائه سد\r\nو لا زال فى عز من الله شامخ * و عمر له من بعد افضاله مد\r\nتوافقه الايام ما خالف الدجى * سناها و مالم يألف الجمر و الجمد \r\nصدرت هذه الابيات اطال اللّه بقاء مولانا مجد الملك و ادام فى العز و العلو ما يفضى الى مقنع الولى و مصرع العدو عن قلب شج حرج و صدر للهموم مدّب و مدرج تتضمن ذكر بعضها بعض هذه الابيات و ان كانت واهية المناسج دالة على حرج قلب الناسج و يتضمن بعضها ما يتلوها من احوال التاليه لما شرف به الخادم من نتايج طبع الكريم المولوى\r\n\r\n","description":"","footnote":"","page_name":" 152 ","page_number":168},
  {"content":"\r\n\r\nو نسائج ذهنه الزكى العلوى ما كان شرّفنى بامثالها فى ريعان الشبيبة المنقضية ايامها المتواليه اعلامها و لولا مهابة الجناب الرفيع الصادرة عن الاطالة و التصديع لاقتحمت مهاوى الأطناب و بسطت مطاوى الكتاب الى ما تقدم او تأخر من الأكثار فى الاشعار عربية و فارسية مبنية على الكرامة المولوية هذه :\r\n اى دل و طبع لطيفت معدن علم و ادب * برده در ميدان هر دو از همه دنيا قصب\r\nبوستان هر دو را از تو بهارى دايمست * بلبل طبعت از آن هرگز نباشد بىطرب\r\nدر عرب چون تو نبود و در عجم چون تو نخاست * بىنظير و بىهمالى در عجم و اندر عرب\r\nگر تعب ديدى تو در اصلاح احوال جهان * نيست آن از كارهاى گنبد گردان عجب\r\nنيك دانى كانبيا و اوليا چون بوده‌اند * از براى راحت خلق خداى اندر تعب\r\nدر خزينه گر شدست از دست برد روزگار * برد چون اكسون و دستار پسائى چون قصب\r\nشكر ايزد را كه دارد شخص بىهمتاى تو * از رداء كبريا و حلهء عصمت سلب\r\nصدرا حرارى و دارى منصب صاحب چه شد * گر شود در خدمتت صابى ثانى منتجب\r\nدر صناعت گرچه صابى نيست خواهد گشت زود * از كمال صبوت درگاه تو صابى لقب\r\nحبذا شعرت كه لفظش آب و معنيش آتش است * اين همه حلو عواطف آن همه مرّ غضب \r\n\r\n","description":"","footnote":"","page_name":" 153 ","page_number":169},
  {"content":"\r\n\r\n پاك چون در ثمين و عذب چون ماء معين * در طرب دل را و جان را خوشتر از آب عنب\r\nكاشكى بودى يسارى تا نثارش كردمى * هرچه در عالم نضار و هرچه در گيتى ذهب\r\nحاكم ديوان شاهى و هميشه حكم تو * بود و باشد تا قيامت مقتدى و منتخب\r\nحال خدمتكار دانى حال موضع هم بدان * وانگهى فرماى حكمى عدل خالى از ريب\r\nموضعى يكسر خراب و مردمى بىنان و آب * در نهيب فتنهء غز مال گشته منتهب\r\nدر چنين وقت از چنين قوم و چنين جاى خراب * رسم عرض اى صدر عالى چون توان كردن طلب \r\n\r\n51 - مكتوب آخر\r\n قدمت فقدمت المسرة قادما * الى كل قلب فى الولاء قديم\r\nو من لى بقلب قد علمت وصالكم * لمثلكم بين الكرام عديم\r\nانيسى جنح الليل نسج مديحكم * و ذكركم طول النهار نديمى \r\nچون مناجات دلها بر قاعدهء موالات ملاقاتى ديگرست و بملاحظت آن فوايد و محاورت و مفاوضت مىتوان يافت پس واجب آيد كه ميان اخوان الصفا و سالكان آن مسالك را هرگز مهاجرت و مفارقت نباشد و با تفرق شمل اشخاص بوسايل و روابط صفا و اخلاص همواره در انس مجالست و لذت مؤانست باشند و از روان مصافات يكديگر مىنگرند و اسرار و افكار در ميان مىنهند و سراير و ضمائر عرض مىدهند و سالهاست تا اين معنى حسب حال من كهترست در مشايعت مجلس سامى قضوى بهاء الدينى و اگر بيشتر ايام در مفارقت اجسام گذرانيده شدست چون تجاور قلوب و ارواح در ميان است احتمال آن رنج به قوت آن تصور آسان مىشود تزجيتى مىتوان\r\n\r\n","description":"","footnote":"","page_name":" 154 ","page_number":170},
  {"content":"\r\n\r\nكرد و بلعل و عسى روز بشب آورد و تا بشارت قدوم همايون شريف بجاجرم يافته‌ام بىقرار گشته‌ام تا بچه نوع از انواع راه اجتماع و التقا گشاده گردانم و بدان خدمت شتابم و آن مراد و مرتبت كه قريب المتناولست دريابم و گاه چون بعوايق و موانع فرو مىنگرم مىگويم التماس كنم تا اگر هيچ ممكن نگردد تشريفى كه در زيارت و تفقد بهر وقت مىفرمودست تازه گرداند و رسم القادم يزار بالقادم يزور بدل كند كه رسوم اين عهد همه مبتذل گشتست و احوال آن قاعدهء معهود منتقل شده . رأى سامى حاكم عدلست و مخير و مقتدى و متبوع در محكوم و مقتضى آنچه بيند از انعام زيارت و استزارت و تشريف حضور و استحضار بثنا و منت مقابل خواهد بود و له الفضل زايرا و مزورا .\r\n\r\n52 - مكتوب آخر\r\n كأخلاق مجد الدين طيبا تحية * عليه من الصب الصحيح و داده\r\nيديم بذكراه ثناء مخير * مقيم على الود القديم فؤاده \r\nزندگانى مجلس سامى اجلى عالمى مجد الدينى شمس الأسلامى دراز باد ، شرح دادن حال اشتياق متكلف شدست و ذكر آن در صدور مكاتبات ممانسج عليه العنكبوت گشته ، تشاهد قلوب و تناحى ضماير از چنين انواع مستغنى دارد ، فضل ايزد تعالى تيسير اجتماع و استمتاع درين بقيت عمر مختصر بالتقاء غريب و بديع نباشد فله القدرة على ما يشاء .\r\nپوشيده نباشد كه عواطف مخدومان و مساعى صدور و بزرگان در اوقات هجوم حادثات متمسك مخلصان ولا و هوى باشد فلان را كه موصل اين خدمتست ميان جاجرم و بسطام حادثهء افتادست و جماعتى از قطاع الطريق بوى رسيده‌اند و هرچه داشته است ببرده‌اند و او را كما ولدته امه بگذاشته و نشان ايشان بر آن طرف مىدهند به خدمت آمد و بدين تحيت متوسل گشت و الرسائل اجنحة الوسائل .\r\n\r\n","description":"","footnote":"","page_name":" 155 ","page_number":171},
  {"content":"\r\n\r\nسزد از مكارم مجلس سامى كه در تفحص و استراد آن مبالغت فرمايد و شفقت بواجب نمايد و آن سعى جميل را موجب و مقتضى ثنا و ثواب داند ان شاء اللّه وحده .\r\n\r\n53 - مكتوب آخر\r\nزندگانى دراز باد كارها در سلك مراد منتظم ، بعد ازين حال اشتياق شرح نخواهم داد و تتبع آن تكلف نخواهم كرد كه قصه و غصهء آن دراز گشت و از حد گذشت اما در تعجبم ازين تقارب و تباعد كه از جانبين بتن و دل حاصلست و ازين تهاون و تقاعد كه در تدبير نظم شمل و ترتيب اسباب التقا و استمتاع به اجتماع مىباشد بدان ماند كه اوميد و نويد عمر نوح يافته‌ام و منشور خلاص مما لا مناص عنه خوانده تا مىانديشم كه اگر يكچند در مفارقت و مباعدت بگذرد موافقت و مساعدت از روزگار آيندهء پاينده ميسر خواهد بود هيهات هيهات عمر عزيز گذشت و فلك ايام آن مناقشت و تدنيق بر ما مىشمرد و بفذلك مىرساند و ما در دائره غفلت متمكن نشسته و چشم از نظر در نمودارات معتبرات كه سواكت ناطق‌اند بسته و ذلك هو الخسران المبين اين خدمت منتصف شهر ربيع الأول مىنويسم از حال سلامتى لايق دقت و مناسب روزگار و مدتى مديدست تا از آثار بنان مبارك مجلس سامى محرومم چون مجالست از ميان برخاسته است و از اعداد عاطار بعنقاء مغرب گشته ، مكاتبات بارى از ميان برگرفتن چه معنى دارد و در كدام شريعت مصادقت و مصافات جايز شمرده آيد اين هم از نكد دهرست .\r\n\r\n54 - مكتوب آخر\r\nزندگانى مجلس سامى خداوندى منعمى دراز باد در سمو دولت و اقبال و نصرت پيوسته مستخبر احوال مىباشم و بادعيهء صالحه مدد مىفرستم و دوام و ثبات دولت و دوام نظام اقبال مىخواهم و اللّه تعالى ولى الأجابة .\r\n\r\n","description":"","footnote":"","page_name":" 156 ","page_number":172},
  {"content":"\r\n\r\nعرض‌كنندهء اين خدمت فلان كه از مشاهير بيوتات خراسانست و نسب و حسب او در اشتهار از تعيين و بيان استغنا دارد حال حسب اذكى من المسك و حال نسب اظهر من الشمس و الجواد عينه فراره درين عزيمت نهضت بدان حضرت كرد تا بجانب عراق رود بمدد و شفقت و عنايت خداوندى توقعست كه ظن او بوفا پيوندد و از آن عواطف كه خاص و عام بدان مشمولند بهرهء يابد تا ذكر جميل منتشر گردد و ثواب مدّخر شود و من خادم بمنت آنچه در حق او رود و تقديم افتد مخصوص باشم چه با آن بزرگ‌زاده حقوق بسيار ميانست و بسيار جهد كرده شد تا مگر تأخير مىكند كه من خادم را همه عزيمت بدان صوب مىباشد مبادرت مصلحت ديد و بر چنان سفر مبارك كه در انديشه دارد اعتراض محال نگارد ، بدين انبساط معذور فرمايد و خدمتى كه باشد نمايد تا تمام كرده مىآيد .\r\n\r\n55 - مكتوب آخر\r\nزندگانى مجلس سامى دراز باد در دولت ، حال اشتياق شرح دادن و طريق تكلفى كه معتاد اهل عصرست وفاقا او نفاقا باز گشادن بعد ما كه دلها را در مرآة مصافات يكديگر نظرست و ارواح را در مشكات معرفت ازل مشاهده حاصل اتخاذ ننمايد و از مذهب صفاى و داد بر آن اعتراضى واجب آيد فى الجمله بغايت مشتاقم بديدار مبارك و هيچ حسرت از روزگار زيادت ازين نيست كه اين بقيت عمر مختصر در مفارقت چنان دوستى بزرگوار مىبايد گذاشت و چشم انتظار بر انجاز مواعيد عرقوب كه بهر وقت مىنويسد مىبايد داشت ايزد تعالى سببى ساخته كناد ملاقات را كه در روح و ظل آن ازين جحيم مفارقت خلاصى و آسايشى باشد و نسيم نعيم آن لبهاى تافتهء افروخته را ترويحى و اطفاء شعلهء كند آيا اين آرزو ميسر گردد و اين مراد كجا و چگونه دريافته آيد ؟ منىء ان تكن حقا تكن احسن المنى . رأى سامى را نموده مىآيد كه من كهتر از تاريخ اواخر صفر تا اكنون كه منتصف ربيع الآخر است در عارضهء منذر بوده است\r\n\r\n","description":"","footnote":"","page_name":" 157 ","page_number":173},
  {"content":"\r\n\r\nحاشى المجلس السامى و از دو گونه علت متضاد در هم آمده بود تا امروز كه يك هفته است از اقبال صحت و ظهور مخايل شفا و راحت و اين اول نوشته است كه بقلم مضطرب و دست مرتعش خويش درين مدت محرر مىشود و استرواح در ميان عارضه بمطالعهء خطاب شريف دانسته‌ام كه من كهتر را بدان تشريف داده بود مقرون بانعام روغن بنفشه ، خدمت كرده‌ام و در نشر محامد افزوده و سبب تأخير در اصدار جواب آن بود تا مگر خدمتى كه نوشته آيد بخطى ديگر كه آسيبى بدان خاطر بزرگوار رسد و درين نوبت باضطرار طريق اختصار مىبايد سپرد تا ملامت نكند و بر طريقى و نوعى ديگر كه نشايد بود ننهند و طمع مىدارم كه وقت فرصت ذكر اخلاص من خادم در حضرت مجلس عالى خداوندى يمين الدولة و الدينى شاه مازندرانى دام عاليا تازه مىدارد و خدمت و دعا مىرساند و شرايط كرم و عهد بجاى مىآورد و عذر خدمت مفرد نانوشتن تخفيف را و بر خدمت و ثنا كه در خلاء و ملا گفته مىآيد اقتصار كردن تمهيد كند و همچنين تحيت و سلام بجملگى بزرگان و مخدومان كه در آن خدمت مبارك حاضر باشند فرمايد رسانيدن خصوصا امير حاجب فلان و چندانكه در عبارت آيد از آرزومندى تقرير كند دانم كه از حادثهء فلان بر خاطر شريف چه رنج باشد كه بغتة و بىمقدمه واقعهء بود و آن رنج وراء همه باشد كه مهترى و دوستى چنان عزيز را چنين حادثه افتد و دوستان مخلص در ازالت آن هيچ سعى نتوانند كرد منجح .\r\n اليس عظيما ان تلم ملمة * و ليس علينا فى الحقوق معول \r\nبا آنكه در ناتوانى جهدى مىكنم و نوشتها فرستاده‌ام به خط خويش اما مىدانسته‌ام كه آن را بس اثرى نتواند بود بسبب آنكه عرض‌كنندهء مشفق نمىشناخته‌ام اكنون مىشنوم كه حادثه بپايان كشيد اللهم حقق .\r\nترصد مطالعات كريم مشتمل بر اعلام و استعلام احوال و ذكر اوامر و نواهى كرده مىآيد تا بدان افتخار نموده مىشود .\r\n\r\n56 - مكتوب آخر\r\nزندگانى خداوند منعم مكرم دراز باد در دولت و من خادم مشتاق خدمت آن\r\n\r\n","description":"","footnote":"","page_name":" 158 ","page_number":174},
  {"content":"\r\n\r\nخداوند روزى قبل الأنقطاع الأمل و حلول الأجل خطابى كه خداوند در شعبان سنهء اربع و تسعين باحورد ( كذا ؟ ) در صحبت فلان فرموده بود در آخر صفر سنة خمس و تسعين به من خادم رسيد و بتازگى روحى در قالب ضعيفم روان گردانيد و دلى كه از آن الّا اثر خفقانى محسوس نمانده بود بازداد و بيافتن آن كرامت همه محنتها و رنجها و دردها كه درين هفت سال از مصائب اعزه رحمهم اللّه و اطال بقاء مولانا و از نوايب عجايب كشيده بودم و ديده فراموش گشت و سلوتى كه موهوم نبود پديد آمد و شرح آنچه بر سر من خادم گذشت نمىدهم كه از آن خبر [ جز 
  ] تجديد رنجى ديگر نباشد آنچه فرموده است كه حركتى بمباركى بدين طرف در فكرتست اللهم حقق كه اگر يك نوبت ديگر آن سعادت خدمت من بنده را روى نمايد هيچ غصه از روزگار در دل نماند آيا اين دولت تواند بود و اين اقبال در اثناء اين چندين نحوست روى شايد نمود ! ؟ چه عجب كه آفريننده عز و علا قادرست بر تيسير هرچه بندگان را عسير نمايد و تقريب آنچه عاجزانرا از قصور همت بعيد آيد ، ازين كلمات غرض من خادم بيان حال خويش است و عجز و قصور همت چه حضرت بزرگوار خداوندى ازين منقصت و سبت منزه و مقدس است اگر در به نيت بسبب علو سن كه . . . . . از علو مضاعف باد فتورى ظاهر يابند همت عالى و عزم الرجال كه خداى تعالى آن خداوند را ممتاز گردانيدست از جهانيان هرگز قاصر نگردد و فاتر نتواند بود .\r\nفصلى كه بر قلم خداوندى رفتست در معنى اهمال من خادم رسوم خدمتكارى را و مرا بنسيان حقوق ولا منسوب فرموده نمىيارم گفت ان بعض الظن اثم به حكم آنكه يقين مىدانم كه آن فضل از سر عتابى كريمانه رفتست و از آن تحريض من خادم خواسته بر ادمان مكاتبات و بيرون ازين هيچ شائبهء ديگر با آن نيست بلى معترفم بگناه خويش تغافل كردم در قاصد فرستادن المرء يعجز لا المحاله را كار شايستى بست و لكن با اين غم كه بر دل و جانم بود مىهراسيدم كه نبايد غمى و دردى ديگر بايد كشيد حقيقت حال آن بودست كه بىتحاشى نبشته شدست اكنون منت خداى را عز و جل كه دل قرار گرفت و اميد افتاد كه يكچند ديگر زندگانى باشد و سعادت خدمت\r\n\r\n","description":"","footnote":"","page_name":" 159 ","page_number":175},
  {"content":"\r\n\r\nخداوند باز يافته آيد و آن كلمه كه نوشتست از معنى ماتم داشتن بر كار گرفته شود و بواجب خويشتن بار دهيم و كلى دل بر آن نهيم و قطع علايق را كه من خادم را هنوز از آن نجات نداده است و هرچند كه مىكوشم تا برهم هنوز در دامم ترتيب كرده آيد و چون از همت خداوندى مدد يافتم بىشك بدين مراد رسم چه هميشه حصول مقاصد خويش دينى و دنياوى از نتايج همت آن خداوند دانسته‌ام و سه چهار سالست تا در انديشهء سفر حجاز مىباشم و غرض از آن انقطاعست عوايق و علايق را ، اميد مىدارم كه امسال راست آيد و استعانت در مهيا شدن اسباب آن بفضل ايزد تعالى و همت همايون آن خداوند مىكنم و استمداد از آنجاست فحسب ، ترسانم از ابرام كه سخن باطناب مىانجامد و هنوز آنچه دل مىخواهد كلمهء در قلم نيامدست چون چنين است هم تخفيف به .\r\nبسمع خداوندى رسيده باشد كه وفات هفت فرزندم بر عقب يكديگر چگونه بود ، خداوند وارث اعمار باد و درين سالى پنج سه فرزندم دو پسر و يكى دختر كه خداوندى عز و جل باز دادست بدايگى ايشان مشغولم حال اينست ديگر بدين قياس مىفرمايد ، ديگر حدّ حطام دنياوى خود نشايد كرد كه كتابى چند بنشابور كه مانده بود در مدرسهء صندلى نهاده بودم كه آن موضع بسلامت‌تر دانستم درين ماهى دو آن نيز در تعصب فريقين در نهب و غارت افتاد و فراغتى بيكبارگى پديد آمد .\r\nاز خداى تعالى مأمولست و از قضاء او منتظر كه ما را بر عقب اين رنجها و انديشها بديدار مبارك خداوندى آسايشى و راحتى دهد تا اين همه گذشتها فراموش كنم و دست در فتراك آن دولت زنم بتوفيق اللّه و عونه .\r\nپسر او محتشم فلان احوال گويد از وى التماس كرده شدست تا باملاء خداوندى آنچه از تفسير و بدايع و غرايب و همچنين از حكم و ادعيه ميسر شود بنويسد و از اشعار توهم تا بدان سلوتى باشد الى ان اسعد بخدمته و استبشر بالنظر الى طلعته و اللّه تعالى ولى التوفيق .\r\n\r\n","description":"","footnote":"","page_name":" 160 ","page_number":176},
  {"content":"\r\n\r\n\r\n57 - مكتوب آخر\r\nزندگانى مجلس رفيع خداوندى دراز باد در علو و رفعت و تأييد و سعادت ، چون عقيدت در هوادارى خداوند را معلومست اشتياق به خدمت بر آن قياس توان فرمود بىآنكه من خادم را بقلم ابرام بايد نمود . پيوسته بدعاء خير مدد مىفرستم و گاه‌گاه كه معتمدى را يابم خدمتى مختصر نيز نويسم و خويشتن را با ياد مىدهم نميدانم تا حال رسانيدن با چندين حوادث روزگار و موانع بر چه جملت تواند بود همانا فلان بر اسبى خنگ نشسته و نيامى بىتيغ در زير ركاب افكنده به خدمت رسيده باشد و خدمت من خادم رسانيده و احوال تقرير كرده و اين خدمت فلان خواهد رسانيد و شكايت ايام خواهد گفت و كيست كه نه متشكيست خداى تعالى درى برحمت گشاده گرداناد و اين ضعفا [ را 
  ] كه التجا الّا بدرگاه آن خداوند ندارند فرياد رساد ،\r\nدر حق فلان شفقت فرمودن و بتدارك خلل كار او اشارت كردن از لوازم كرم باشد و در حضرت خداوندى جز رعايت حقوق و بلاى و خللى كه از روزگار افتاده باشد نرود و آن توفيق در زيادت باد .\r\nخداوند و خداوندزاده فلانرا دعاى خير مىگويم و بوسيلت اخلاص اميد اجابت مىدارم و مترصد اوامر و نواهى را تا بدان افتخار نمايم ، مستظهرم بدان مكارم و عواطف كه بىالتماس و استدعا آنچه متضمن مصالح من خادم باشد مبذول فرموده مىآيد .\r\n\r\n58 - مكتوب آخر\r\nزندگانى خداوند ولى النعم دراز باد و كارهاى دوجهانى بر وفق مراد من بنده در خويشتن مىنگرم و مىدانم كه از حد عبوديت درمىگذرم و بقلم دردسر مىنمايم و خود را در معرض دشنام صرف مىنهم اما از كرم خداوندى عجب نباشد اگر معذور فرمايد و برملا آنچه مستوجبم نگويد هم امروز كه هفتم جميد الأولى است خدمتى\r\n\r\n","description":"","footnote":"","page_name":" 161 ","page_number":177},
  {"content":"\r\n\r\nمسطور نبشته شدست و هر حالى نموده آمده ممكن باشد كه بيش ازين خدمت عرض كنند و بر احوال وقوف افتد .\r\nرسانندهء اين خدمت فلان در عهد برادر خويش رحمه اللّه و اطال بقاء المولى المنعم حقوق خدمت ثابت كردند و هميشه بعواطف خداوندى اختصاص داشت و شكر آن على الدوام مىگويد و دعاگويان دولت خداوندى را مدد مىكند ، اين مدت كه من بنده درين بيغوله افتاده‌ام پيوسته او را از روزگار رنجور و كوفته و سوخته يافته‌ام و مىخواسته است كه از عوايق ايام فرصتى يابد و به خدمت حضرت خداوندى شتابد و اين نيت را كار بندد\r\n و اذا لم يكن من الزرق بد * فتتبع مطالع الأقبال \r\nآن فرصت او را ميسر نمىگشت تا اكنون كه بوسيلت و نيك خواستن دولت خداوندى و استظهار اخلاص كه در دعاگوئى دارد برخاست و پاى در راه نهاد تا دست در فتراك سعادت ايزدى و دولت ازلى زند و سر بر آن عتبهء مكارم و معالى نهد و از آنجا تتبع رزق مفقود كند و بمواهب و صنايع نامحصور و نامحدود مسعود و مجدود گردد .\r\nاز كرم فياض خداوندى سزد كه در تقويت او بايزد تعالى تقرب جويد كه مستحقست و هنرمند و حق هجرت و رحلت او رعايت فرمايد كه مرتجى و ملتجى است و محافظت چنين حقوق در ذمت كرم لازم آيد رأى عالى خداوندى در اصغاء سخن فلان و اجابت ملتمس او وى را در زمرهء ثقات خدم و كفات اهل قلم مؤيد و موفق داراد و من بنده را بدين ابرام معذور و مغفور .\r\n\r\n59 - مكتوب آخر\r\nزندگانى مجلس سامى اجلى عالمى فرزندى حميد الدينى مع ساير القابه دراز باد در سعادتى دايم و عزى و اقبالى با آن فضايل و فضل مناسب و ملايم چندانكه ممكن گردد از معنى تحنن و اشتياق تصور كند و چنان كه از لوازم كرم و لطف آن شيمت سزد در قبول عذر تقصيرهاى من كهتر عاطفت مبذول دارد و جملگى آن با تصاريف روزگار كه احوال آن معلومست نسبت مىكند و شفقتهاى مألوف كه معوّل\r\n\r\n","description":"","footnote":"","page_name":" 162 ","page_number":178},
  {"content":"\r\n\r\nبرآنست و مستند فى جميع الأحوال آن باز نگيرد و دقايق مكارم و صنايع كه خاطر و قلم همايون در ترتيب و تلفيق آن خطو وسّاع و يد صناعست بجاى مىآرد و باوقات فرصت كه انتهاز آن كرده باشد در پيش تخت اعلى خدايگانى سلطانى اعظمى شهنشاهى اعلاه اللّه تجديد ذكر عبوديت و صفو طويت برقرار معهود مىكند و نيابتى بواجب مؤثر مبشر بمزيد عواطف آراء عاليه مىدارد و از آن انهاء و اصغاء ذكر تهاون احتراز نمايد چون بر عقب اين خدمتها معتمدان به خدمت خواهند رسيد و ناچار خدمتى مطول بايد نوشتن حالى برين مختصر اقتصار افتاد و ترصّد مقترحات كرده مىآيد تا بدان افتخار نموده شود . قاصد مىبيند كه مستوفزم و در ميان عقيلهء بسيار بسهو و عثرت و اختصار ملامت نبايد فرمود .\r\n\r\n60 - مكتوب آخر\r\nزندگانى دراز باد در سموّ دولت و سعادت چون هر عبارت كه از ذكر اشتياق در قلم آيد دل‌پسند نخواهد بود و هر تقرير كه ايراد كرده شود جز غيض من فيض نباشد آن به كه آن تكلف در توقف نهم و بر خويشتن خوانم .\r\n اذا لم تستطع شيأ ف‌عه * و جاوزه الى ما تستطيع \r\nچون فرمان اعلى خدايگانى سلطانى اعظمى شهنشاهى اعلاه اللّه تجديد ذكر عبوديت و صفو طويت برقرار معهود مىكند كه بحقيقت حيات را قوامى داد و سعادت عام را كه خواهد بود بنياد نهاد بكمترين بندگان دولت قاهره ثبتها اللّه رسيد و از غايت التذاذ و استبشار بدان سعادت كه ناگاه ظاهر شد چنان گشتم كه از خويشتن و از هرچه در دنياست فراموشم گشت و ساعتى ديگر كالمغشى عليه مانده بودم خصوصا در آن لحظه كه نظر مبارك بر توقيع اعلى اعلاه اللّه افتاد و ذكر رنج و شغل قضا و مرسوم آن فرموده شده بود خود نمىدانم روح را چه ارتياح و دل را چه فرح و نشاط و قوت حاصل آمد ، عبارت ازين معنى هم ناممكنست بدعا و صدقه و استدامت دولت و بسطت عرصهء مملكت مشغول بودن بهترين كارها مىدانم و بدان مشغولم ، اما تعجب\r\n\r\n","description":"","footnote":"","page_name":" 163 ","page_number":179},
  {"content":"\r\n\r\nكردم كه مجلس سامى فرزندى حميد الدينى اسماه اللّه بتشريف خطاب عزيز ياد نفرموده بود و فطام از آن انعام مألوف جايز داشته بعد از تفكر بسيار بر آن حمل كردم كه به دو نوبت آن تشريف كرامت مىكردست و خدمتى بجواب آن‌كه نوشته بودم بشادياخ فرستاده بىشك نرسانيده‌اند و اگرنه از آن ذكرى فرموده بودى ازين جهت تغيرى بخاطر كريم عزيز راه يافتست و سبب قصور مكاتبت گشته .\r\nاولا بفرمايد دانستن كه پيش ازين خدمتى و تحيتى نوشته‌ام مصدور بدين دو بيت :\r\n اذا سألونى من كاتب * حميد الخصال كريم سديد\r\nاجبت و كررت صدق الجواب * حميد ، حميد ، حميد ، حميد \r\nو در اثناء آن خدمت هر فصل در هر بابى ياد كرده و بقطعهء بهارى مخلص آن بدعا و مدح اعلى خداوندى سلطانى اعظمى اعلاه اللّه باضافت ؟ آن برده اول آن قطعه :\r\n حكايت گويم از حسنت شكايت گويم از ظلمت * چو بينم رايت اعلى بفيروزى و بهروزى \r\nعرض حالى آنست تا بتقصير منسوب نباشم و آن بزرك و فرزند به علت تقصيرى كه نبودست تشريف مكاتبتى كه تغذيت روح و تقويت دل مجروح كند باز نگيرد و چون مسافت نزديك شد اميد است عن قريب استسعاد به خدمت ميسر گردد و مطلوب ديرينه بنجاح پيوند و توقعست كه برقرار معتاد احياء مراسم مصافات واجب مىدارد و دقايق حسن المناب در همه ابواب بجاى مىآرد و چنان كه احوال من كهتر دانست و كار اين ناحيت كه بغايت اختلال كشيدست شناخته در ديوان اعلى اعلاه اللّه تقرير مىكند و مراقبت جانب الهى را كه ميامن آن شاملند در پيش دل و خاطر مىدارد . . . . احوال و كيفيت عزايم همايون منت نهد مقرون باستخدام در اتمام مهمى كه باشد تا تمام كرده آيد .\r\n احبك او يقولوا جر نمل * ثبيرا و اين ابرهيم ريعا ( كذا ) \r\nدعاء طول بقاء مجلس سامى فرزندى اجلى حميد الدينى باملاء دل از ميان جان مىگويم و قلم را مثابت آن نمىنهم و محل آن نمىدانم كه واسطهء آن باشد حال\r\n\r\n","description":"","footnote":"","page_name":" 164 ","page_number":180},
  {"content":"\r\n\r\nاشتياق پوشيده نماند و اگر هيچ‌گونه در وقت فراغتى و هنگام خلوتى با دل عزيز استشارتى رود دانم كه در تصديق من كهتر اشارت بر چه جمله رود .\r\nاز بارى تعالى مؤانستى برحسب مراد مسؤلست و هو عز اسمه ولى انالة الطلبات و اجابة الحاجات بمنه تشريف خطاب شريف كه در صحبت فلان بود و بر هر لطيفهء و دقيقهء نظما و نثرا ثناها گفته‌ام للّه الحمد كه آن كرم عهد على مرّ الأيام در تزايدست و اعتضاد بدان صفاى و داد و حسن اعتقاد در تضاعف ، از لطف شيمت و صفو مودت كه در اسباب معاد و معاش خويش عتادى و ذخرى و زادى هرچه ستوده‌تر ميدانم و بدان مستظهرام و مزيد آن را على تعاقب الأيام مترصد و اگرچه خدمتى كه مىنويسم مختصر ظاهرست آنچه اصل معتقدست مختصر نيست و توقع باشد كه بر خاطر عزيز فراموش نمانم و همت همايون ملتفت مىدارد و باوقات فرصت در پيش تخت اعلى خدايگانى سلطانى اعظمى شهنشاهى اعلاه اللّه تجديد ذكر خيرى مىكند و دقايق اجمال المناب بجاى مىآرد و چون ازين ناحيهء سرق ؟ تعلق بديوان اعلى اعلاه اللّه مخصوص گشت مراقبت دقايق مصالح بيشتر فرمايد و ترتيب مهمات مىكند و الأهم المقدم آنست كه با معتمدى از آن من كهتر با سه چهار معروف بىغرض كاردان بديوان اعلى اعلاه اللّه رسد و احوال براستى تقرير كند . هيچ متصرف و گماشته نبايد كه صلاح و مصلحت ديوان و مسلمانان در ضمن آن دقيقه است . بعد ازين قلم مباسطت جارىتر مىبايد داشت و مهمات و ملتمسات لايق اقتراح مىفرمود تا بدان افتخار نموده آيد .\r\nعذر اختصار مقبول باد كه آن را اسباب ذاتى و عرضى و تفصيل آن بتطويل كشد و العذر عند كرام الناس مقبول .\r\n\r\n61 - مكتوب آخر\r\nزندگانى دراز باد در عز و دولت تكلف در ذكر اشتياق بعد از وقوف جانبين بر كيفيت حال عقائد تعسف مىدانم و درين مفارقت مديد مدت رنجور دلم . اميد مىدارم كه راه ملاقات بأحسن الوجوه گشاده شود و درين تحيت و خدمت اطنابى\r\n\r\n","description":"","footnote":"","page_name":" 165 ","page_number":181},
  {"content":"\r\n\r\nنمىكنم و سخن با آن مىآرم كه چون معتمد فلان به خدمت رسد و احوال گويد همت همايون آن بزرگ و فرزند مقصور باشد بر اتمام حاجات و هر مهمى بطريقى كه مصلحت بيند در پيش او نهد و به او باز نگذارد و مشفق‌وار ايستادگى نمايد و مخلص‌وار عنايت فرمايد چه با او گفته‌ام تا آن بزرگ و فرزند را بجاى من داند و مشاورت مىكند و بدان ارشاد و هدايت ترتيب حصول ملتمسان پيش گيرد خدمتى نوشته شدست باميد آنكه در مجلس اعلى خدايگانى سلطانى اعظمى اعلاه اللّه شرف عرض يابد و بر عقب آن سخن مصالح ناحيت رود آن ترتيب چنان كه داند بفرمايد و بكند و بدين اختصار درين نوبت معذور دارد چه قاصدان بر عقب خواهند آمد با خدمتهاى مطول و قد اعذر من انذر خدمتى كه باشد فرمايد تا تمام كرده شود .\r\n\r\n62 - مكتوب آخر\r\nبنده و دعاگوى على كاتب بر رأى عالى خداوندى ولى النعمى ضياء الملكى دام علوه مىنمايد و خداوندان صدور و اكابر ديوان و درگاه پادشاه عادل ملك ملوك الأمراء خسرو مشرق را اعز اللّه انصاره و ضاعف اقتداره تقرير مىكند با آنكه رعاياى جوين على العموم درويشانى خويش‌كار و دعاگوى دولت و بدل و جان نيك‌خواه و نيك رعيت‌اند على الخصوص رعايا ادوار « 1 » حقوق مزيد دعاگوئى و اخلاص در رعيتى دارند و از ديگر رعايا باركش‌ترند و رنجورتر و همواره در معرض عوارض آينده و شونده آمده و بنده ايشان را بانواع تلطف و مواعيد عدل و احسان خداوندان نگاه مىدارد و تسكينى مىدهد ، درين وقت بر عقب خرجها و رنجها تفاريق صاعقهء تگرگ افتاد و درين خطه غله و ميوه نماند بر صفتى كه درويشان چون در رزان مىرفتند فاصبح يقلب كفيه على ما انفق فيها و هى خاوية على عروشها حسب حال ايشان بود و چون بر كشت‌زار گذر مىكردند فاصبح هشيما تذروه الرياح ظاهر و روشن مىنمود و چون در خانه مىآيند منشيان تقدمهء خراج بر يك جانب مىبينند و بر ديگر جانب موكلان غله تفرقهء قلعهء اراه ؟\r\nبعد ما كه هفت هزار و سيصد من بداده‌اند و آن را به مبلغ سه هزار من بمرابحه قرض\r\n\r\n\r\n","description":"","footnote":"\r\n( 1 ) - چنين است در متن و شايد هم « آزادوار » بوده رجوع كنيد به معجم البلدان ج 1 ص 230 چاپ اروپا .\r\n","page_name":" 166 ","page_number":182},
  {"content":"\r\n\r\nگرفته ، بنده به حكم آنكه بفرمان خداوندان دامت دولتهم بصدد عهدهء مصالح اين ضعفاست حسبة للّه تعالى و طاعة لأولى الأمر شمهء ازين حال باز نمود تا اگر اين مستضعفان مستحق رحمت‌اند و نمىبايد كه مستأصل شوند و اين خطر وهم مدروس گردد ، رحمت فرمايند و شطرى از خراج ارزانى دارند و مثال دهند تا ازيشان بدان مبلغ كه از تفرقه غله داده‌اند و تسليم كرده و از قرض بر گردن قانع باشند و تكليف مالا يطاق جايز ندارند و در احياء و استبقاء اين ضعفا بايزد تعالى تقرب جويند تا بىشك و شبهت بركات آن عاطفت و سعى مبارك بايام همايون دولت قاهره شيد اللّه اركانها رسد بمشية اللّه و عونه و تيسيره .\r\nاميدست كه بنده درين استعطاف و اعلام بفضول و ابرام منسوب نگردد و دامن عفو و اقالت برين زلت و تجاسر او كشيده آيد . دولت و اقبال پاينده باد و بسطت مملكت افزاينده ، به حق النبى المصطفى و آله الطاهرين .\r\n\r\n63 - مكتوب آخر « 1 »\r\nفلان ادام اللّه سعادته و حرس سيادته سلام و تحيت ما بخواند و بلقاء كريم و مشاهدهء عزيز خويش مشتاق شناسد و بداند كه هر كه به چشم اعتبار در عالم ناپايدار نظر كند و بديدهء خرد در جهان گذرنده نگرد ، بر وى پوشيده نماند كه دنيا عرصهء فناست نه سراى بقا و موضع فرارست نه منزل قرار و هر مخلوق كه از مادر بزاد و قدم بر خاك اين رهگذر نهاد طينت او را از بهر هلاك و فنا سرشته‌اند و بر صفحهء عمر او آيت انقراض و انقضا نبشته و مقيمان ساحت دنيا بر شرف انتقالند و ساكنان عرصهء عالم بر جناح ارتحال   كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ   و اگر هيچ‌كس را درين دنيا عمر ابد و بقاء سرمد توانستى بود پيغمبر ما خاتم النبيين و سيد المرسلين را صلوات اللّه عليه عليهم بودى چون او با عز نبوت و رسالت و كمال عظمت و جلالت رنج\r\n\r\n\r\n","description":"","footnote":"\r\n( 1 ) - در حاشيه اين مكتوب در صفحه 304 مجموعه نوشته شده « اين دو نامه كه در آخر نبشته‌اند از آن رشيد وطواط است ازين ترسل نيست » .\r\n","page_name":" 167 ","page_number":183},
  {"content":"\r\n\r\nزوال كشيد و شربت فنا چشيد هيچ‌كس را عنان بدست اباطيل امانى [ نشايد داد 
  ] « 1 » و دل بر دوام زندگانى و بقاء جاودانى نبايد نهاد . خردمند آن باشد كه در وقوع مصايب و نزول نوايب طريق تسليم سپرد و به قضاى ايزد عز و جل رضا دهد و صبر جميل كه ثمرهء آن ثواب جزيل است پيرايهء خويش سازد تا از آن فوم شود كه خداى تعالى مىفرمايد   الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ أُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ وَ أُولئِكَ هُمُ الْمُهْتَدُونَ   .\r\nو فلان ادام اللّه بهجته [ و حرس مهجته « 2 » 
  ] از آنجا كه وفور عقل و اصابت و كمال رشد و نجابت اوست برين معانى كه شرح داده شد واقف باشد و بر تصاريف روزگار و انقلاب ايام عارف و داند كه انفاس معدود و آجال محدودند و تغيير و [ تبديل « 2 » 
  ] نگيرد و تقديم و تأخير نپذيرد  فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ  [ و هرچند حادثهء است كه دلهاى عالميان بنزول آن رنجورست و ارواح آدميان از رامش و آرامش دور و مهجور اما فلان صانه اللّه من سوء الأقدار و جعله وارثا للأعمار از آن سلف صالح خلف صدق است و از آن شجر طاهر ثمرهء طيب و هر پدر را كه بعد از وفات او چون فلان فرزندى ماند كه بر طريق گزيدهء او رود و آثار پسنديدهء او تازه وارد آن پدر از روى معنى زنده باشد نه مرده من كان له ولد صالح فهو حىّ بعد موته « 4 » 
  ] .\r\nايزد تعالى آن گذشته را بيامرزاد و ماندگان را بظل رعايت و كنف حياطت خويش بداراد و اين حادثه را آخر البلايا و خاتمة الرزايا گرداناد . بايد كه پيوسته فلان ادام اللّه سعادته و حرس سيادته سيرت آن سعيد شهيد مىورزد و طريق مكاتبت و راه مراسلت مىسپرد [ و قاصدان « 5 » و نوشتها 
  ] بر توالى و تواتر مىفرستد و اگر آن پدر برفت ما را بجاى پدر داند و صدق شفقت ما احوال خويش را شامل و حاجتى و التماسى كه باشد اعلام دهد تا باجابت و اشاعت مقرون و موصول گردانيده آيد [ ان شاء اللّه تعالى 
  ] .\r\n\r\n\r\n","description":"","footnote":"\r\n( 1 ) - چنين است در مجموعهء منشآت رشيد و در متن « ندادند » .\r\n( 2 ) - فقط در مجموعهء منشآت رشيد .\r\n( 4 ) - قسمت بين دو قلاب فقط در عتبة الكتبه است و در مجموعهء منشآت رشيد ديده نمىشود .\r\n( 5 ) - در عتبة الكتبه « و قاصدانرا و نوشتها » .\r\n","page_name":" 168 ","page_number":184},
  {"content":"\r\n\r\n\r\n64 - مكتوب فى التهنية و العتزية\r\nزندگانى مجلس شريف در تمهيد و بسطت و تأييد و غبطت دراز باد فراوان سالها و ايزد تعالى راضى و راعى آرزومندى بلقاء ميمون و طلعت همايون مجلس شريف‌زاده اللّه شرفا از حدّ وصف گذشته است و بيان و بنان از تقرير و تحرير آن قاصر و عاجز گشته و اميد ببدايع فضل و صنايع لطف ايزد عزّ اسمه واثق است كه هرچه زودتر موانع و علايق از ميان بردارد و طريق اجتماع و التقاء على احمد حال و اسعد فال ميسر و مهيا گرداند بمنه و طوله و قوّته و حوله .\r\nاين مفاوضه مشتملست بر دو معنى يكى احياء مراسم تهنيت و ديگر اقامت شرايط تعزيت اما تهنيت بدانكه خداى عزّ و جل مجلس شريف را زاده اللّه شرفا بامداد عواطف و اصناف عوارف خويش مخصوص گردانيد و مقاليد امور آن اقاليم كه دار الملك پادشاهان و مستقر سرير سلاطين بوده است بدست ايالت و سياست او سپرد و احباب و اعدا را در ربقهء مطاوعت و دايرهء متابعت او آورده و از آنجا كه كرم فايض و عدل شامل و خاندان قديم و دودمان كريم مجلس شريف‌زاده اللّه شرفا است اين همه سعادات و كرامات از درجهء استحقاق قاصر و نازلست پيوسته بر افزون باد .\r\nاما تعزيت بوفات آن سعيد شهيد قدس اللّه روحه كه در حسن عهد و كمال مجد و سلوك مناهج خيرات و تجديد معالم حسنات ركنى مشار اليه و قطبى مدار عليه بود و اگر اين دوست را ممكن بودى . . . . معالى توانستى آمد بذات خويش حاضر شدى و آنچه در طى ضمير اوست از سوز دل و توجع ظاهر گردانيدى اما اعذار واضحست و موانع معلوم و چون هيچ‌كس را درين عالم كه شاه‌راه فناست عمر مخلد و بقاء موبد نبوده است و نخواهد بود چنان كه خداى عز و جل مىگويد و هو اصدق القائلين  كُلُّ نَفْسٍ ذائِقَةُ الْمَوْتِ  در وقوع مصايب و حدوث نوايب طريق تسليم سپردن و به قضا رضا دادن و صبر جميل را كه پاداش آن ثواب جزيل است عدّت خويش داشتن به نيل سعادت آخرت نزديكتر و در بقاء مجلس شريف‌زاده اللّه شرفا آنست كه فرزندان آن سعيد شهيد ادام اللّه حياطتهم در ظل شفقت و كنف رعايت و حجر عاطفت خويش دارد و تربيت\r\n\r\n","description":"","footnote":"","page_name":" 169 ","page_number":185},
  {"content":"\r\n\r\nو اصطناع ايشان به همه غايتها برساند و حق آن گذشتگان درماندگان رعايت فرمايد چه حفظ آن خاندان و مراعات اقارب را در ثبات دولت و دوام مملكت آثارى است هرچه عظيم‌تر و بركاتى هرچه حميدتر و برآمدن مرادها و يافتن كامهاى دل از نتايج الفت و ثمرات موافقتست و پيوسته طريق مكاتبت و مراسلت معمور دارد و مطالعات كريم و مفاوضات شريف مشحون بشرح مجارى احوال و مصارف امور فرستد و آرزوى كه باشد اعلام مىدهد تا در اتمام آن شرط موالات و رسم مصافات بجاى آورده مىشود ان شاء اللّه تعالى . و اللّه اعلم و احكم بالصواب\r\nتمت عتبة الكتبة به حمد الله تعالى و حسن توفيقه و صلى الله على خير خلقه محمد و عترتة الطاهرين فى شهر المبارك سنة احدى و سبعين و ستمايه .\r\n\r\n","description":"","footnote":"","page_name":" 170 ","page_number":186},
  {"content":"\r\n . \r\n","description":"","footnote":"","page_name":" 171 ","page_number":187},
  {"content":"\r\n . \r\n","description":"","footnote":"","page_name":" 172 ","page_number":188},
  {"content":"\r\n . \r\n","description":"","footnote":"","page_name":" 173 ","page_number":189},
  {"content":"\r\n . \r\n","description":"","footnote":"","page_name":" 174 ","page_number":190},
  {"content":"\r\n . \r\n","description":"","footnote":"","page_name":" 175 ","page_number":191},
  {"content":"\r\n . \r\n\r\n","description":"","footnote":"","page_name":" 176 ","page_number":192}
  ]