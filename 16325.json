[
  {"content":"\r\n\r\nترجمهء جلد يازدهم\r\nبحار الانوار\r\nتاليف :\r\nمرحوم ملا محمد باقر مجلسى ره\r\nزندگانى حضرت امام موسى كاظم عليه السلام\r\nمترجم = موسى خسروى\r\nحق چاپ محفوظ\r\nاز انتشارات\r\nكتابفروشى اسلاميه\r\nتهران - خيابان بوذر جمهرى شرقى - تلفن 521966\r\nچاپ اسلاميه\r\n2535 شاهنشاهى - 1396 قمرى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\nمقدمهء مترجم\r\nبِسْمِ اللَّهِ الرَّحْمنِ الرَّحِيمِ\r\nهر زبانى داراى اصطلاحات و استعمالهاى مخصوصى است كه معمولا درك معنى واقعى و غرض اصلى گوينده را اهل آن زبان و آشنايان برموز و دقايق استعمالها بنمايند ، همين مطلب موجب اشكال و ابهام در ترجمه زبانهاى خارجى ميگردد ، بطورى كه گاهى مترجم خلاف منظور گوينده را از كلام استفاده مىكند خصوصا ترجمه زبان عربى با قواعد فنى و دامنه‌ئى وسيع واژه‌هاى آن و فنون مختلف استعمالها از قبيل كنايه و مجاز و استعاره كه دارا است ، با توجه باينكه در ترجمه حديث و روايت بعد بسيار ممتدى از نظر فاصله زمانى وجود دارد كه خود موجب نوعى ابهام از نظر استعمال ميگردد ، بالاخره نميتوان ادعا نمود كه بىكم و كاست يك ترجمه كاملا مطابق با منظور گوينده باشد جز اينكه در اين راه از كوشش هر چه بيشتر نبايد فروگذارى كرد .\r\nخداى توانا را سپاسگزارم كه چهارمين اثر ترجمه خود را شروع مينمايم و از او استمداد ميخواهم كه از لغزشهاى مسئوليت‌زا مرا نگه دارد ، تا اگر روشنگر افكار ائمه طاهرين نباشم لا اقل پرده بر چهره آن افكار نياندازم .\r\nدر ترجمه شرح احوال ائمه طاهرين از مجموعه بحار الانوار سعى كردم تا حدود قدرت و امكان ساده و روان تعبير و تفسير نمايم ، گاهى كه جمله‌اى ابهام داشت و قابل تعمق و شور بود از همفكرى و روشن‌بينى جمعى از فضلا و دانشمندان در\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتفسير و ترجمهء آن استفاده كردم تا هر چه بيشتر در اين كار مطمئن بوده و مستبدانه بفكر خود متكى نباشم .\r\nباز خود را صد در صد مطمئن و مصيب نديده احتمال خطا و اشتباه كه معمولا در كار هر انسانى اجتناب‌ناپذير است مىدهم . از ارباب فضل خواهان اغماض و ارشادم و از ائمه طاهرين عليهم السّلام و پيشوايان دين ، جوياى كمك و بذل عنايتم تا مگر مشمول لطف آن خاندان قرار گيرم و از لغزش و لرزش خامه‌ام كاسته گردد نااميد نيز نبوده و نيستم ، باميد لطف و عنايت بيكران و پى در پى آن خاندان در زندگى دنيا و آينده رستاخيز پيوسته چشم براهم و از انوار الطاف و عنايات آن خاندان ديده خود را روشن مىيابم .\r\nموسى خسروى 14 / 12 / 54 .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n( شرح زندگى امام ابو ابراهيم موسى بن جعفر عليه السّلام )\r\n\r\nبخش اول ولادت و مدت زندگى امام عليه السّلام\r\nاعلام الورى : حضرت موسى بن جعفر عليه السّلام در سال 128 هجرى در ابواء « 1 » هفتم ماه صفر متولد گرديد و سال 183 پنج روز به آخر رجب در زندان سندى بن شاهك در بغداد از دنيا رفت .\r\nبعضى گفته‌اند : پنجم رجب سال 183 از دنيا رفت و در آن موقع 55 سال داشت ، مادرش كنيزى فرزنددار بنام حميده بربريه بود او را حميده پاك نهاد ميگفتند . مدت امامت آن جناب 35 سال بود كه در بيست سالگى بامامت رسيد .\r\nدر زمان امامت موسى بن جعفر عليه السّلام منصور دوانيقى حكومت ميكرد پس از او پسرش مهدى ده سال زمامدار بود ، بعد از مهدى پسر او هادى بنام موسى بن محمّد يك سال و يك ماه حكومت داشت . بعد خلافت در اختيار هارون پسر محمّد كه مشهور به رشيد بود قرار گرفت . پانزده سال پس از حكومت هارون موسى بن جعفر عليه السّلام بوسيله سم در زندان سندى بن شاهك از دنيا رفت . در مدينة السلام ( بغداد ) در قبرستان معروف به قبرستان قريش دفن شد . « 2 » بصائر الدرجات - ج 9 ص 129 - ابو بصير گفت : سالى كه موسى بن جعفر عليه السّلام\r\n\r\n\r\n","description":"","footnote":"\r\n( 1 ) ابواء منزلى است بين مكه و مدينه از دهات اطراف مدينه است كه آمنه مادر پيغمبر اسلام در آنجا دفن شده .\r\n( 2 ) در ارشاد مفيد مىنويسد : شش روز قبل از تمام شدن ماه رجب موسى بن جعفر شهيد شد و در غرب بغداد در قبرستان معروف بقبرستان قريش دفن شد و باب الحوائج گرديد .\r\n","page_name":" 4 ","page_number":4},
  {"content":"\r\n\r\nمتولد شد من در خدمت حضرت صادق عليه السّلام بودم ، وارد ابواء كه شديم امام براى ما و اصحاب سفره‌اى مرتب و عالى ترتيب داد مشغول غذا خوردن بوديم كه حميده پيغام داد حالت زايمان به من دست داده طبق دستور شما كه فرموده بودى در هنگام تولد اين فرزند شما را مطلع كنم اينك اطلاع دادم .\r\nحضرت صادق عليه السّلام با شادى و خوشحالى از جاى حركت كرد طولى نكشيد كه با خنده و خوشحالى تمام آستين بالا زده بود برگشت . گفتم : خدا شما را خندان داشته باشد و چشمتان روشن باد ، بالاخره چه شد كار حميده ؟ فرمود : خدا به من پسرى عنايت فرمود كه بهترين موجود روى زمين است . جريانى را حميده برايم نقل كرد كه من خود از او بهتر ميدانستم .\r\nعرض كردم : آقا ، حميده چه گفت ؟ فرمود : حميده ميگفت : هنگام تولد با دو دست روى زمين آمد و سر بسوى آسمان بلند نمود به او گفتم اين نشانه پيامبر و جانشينان بعد از او است .\r\nعرضكردم : چطور اين علامت امام مىشود ؟ فرمود : در شبى كه نطفه پدر بزرگم بسته شد هنگام خواب شخصى پيش پدر بزرگ پدرم آمد و ظرفى زلالتر از آب و سفيدتر از شير و نرمتر از كره و شيرين‌تر از عسل و سردتر از يخ آورده بايشان داد ، گفت : پس از آشاميدن با همسر خود همبستر شو . پدر بزرگ پدرم با شادى از جاى حركت كرد و آميزش نمود در آن شب نطفه جدم بسته شد .\r\nدر شبى كه نطفه پدرم بسته شد نيز شخصى آمد همان شربت را براى جدم آورد و او را وادار بهمبستر شدن نمود با شادى همبستر شد نطفه پدرم منعقد گرديد در شب انعقاد نطفه من نيز شخصى همان شربت را براى پدرم آورد و او را مأمور به آميزش نمود ، پدرم با شادى و سرور همبستر شد نطفه من منعقد گرديد . شبى كه خودم نطفه اين فرزند را بستم شخصى آمد همانطور كه به پدر و جد و پدر بزرگ پدرم شربت داده بود به من نيز داد و مرا به آميزش مأمور كرد با شادى و سرور كه ميدانستم خداوند چه نعمتى به من عنايت ميفرمايد همبستر شدم و نطفه اين فرزندم\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمنعقد شد ، اينك به شما اطلاع مىدهم به خدا قسم او امام شما بعد از من است .\r\nمحاسن برقى همين خبر را در ج 2 ص 314 نقل مىكند ، دنباله خبر چنين اضافه مىشود وقتى فرمود اين امام شما است بعد از من . مينويسد : امام عليه السّلام فرمود نطفه امام اين طور بسته مىشود . وقتى نطفه در رحم قرار گرفت پس از چهار ماه كه روح در آن دميده شد خداوند فرشته‌اى بنام حيوان را ميفرستد بر بازوى راستش مينويسد :\r\n«  وَ تَمَّتْ كَلِمَةُ رَبِّكَ صِدْقاً وَ عَدْلًا لا مُبَدِّلَ لِكَلِماتِهِ  » هنگام تولد دو دست خود را روى زمين ميگذارد و سر به آسمان بلند مىكند .\r\nوقتى دست بر روى زمين نهاد يك منادى از عرش از طرف خداى بزرگ از افق اعلى او را بنام و نام پدرش ميخواند : فلاني پسر فلان كس ( سه بار اين حرف را تكرار كرد ) بواسطه عظمت آفرينشت ترا برگزيدهء خود و صاحب اسرار و مخزن دانش انتخاب نمودم و امين وحى و جانشين من در زمينى ، رحمت خود را اختصاص داده‌ام به تو و هر كه تو را دوست داشته باشد و بهشت جاويد و حوريه و غلمان را به آنها بخشيدم . بعزت و جلالم سوگند هر كه با تو دشمنى ورزد بشديدترين عذاب خود گرفتارش ميكنم گر چه در دنيا روزى فراخ به او بدهم .\r\nوقتى نداى منادى تمام شود او جواب ميدهد در همان حالى كه دستهاى خود را روى زمين گذاشته ميگويد : «  شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ لا إِلهَ إِلَّا هُوَ الْعَزِيزُ الْحَكِيمُ  » وقتى اين جواب را داد خداوند دانش پيشينيان و آيندگان را به او ميبخشد و شايسته زيارت روح در شب قدر ميگردد .\r\nگفتم مگر روح همان جبرئيل نيست . فرمود نه . روح مخلوقى است بزرگتر از جبرئيل زيرا جبرئيل از ملائكه است روح از ملائكه بزرگتر است مگر توجه به اين آيه ندارى كه خداوند ميفرمايد :  تَنَزَّلُ الْمَلائِكَةُ وَ الرُّوحُ  فرود مىآيند ملائكه و روح .\r\nمحاسن برقى : منهال قصاب گفت : من از مكه به طرف مدينه رهسپار شدم گذارم بابواء افتاد و آن روز براى حضرت صادق در ابواء فرزندى متولد شده بود\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nمن يك روز جلوتر از ايشان بمدينه وارد شدم .\r\nامام صادق وقتى بمدينه رسيد سه روز مردم را اطعام كرد من نيز جزو كسانى بودم كه از اطعام آن جناب استفاده نمودم هر روز كه ميرفتم آنقدر غذا ميخوردم كه كاملا سير ميشدم تا فردا ديگر چيزى نميخوردم ، اين سه روز كارم همين بود كه يك مرتبه بيشتر غذا ميل نميكردم .\r\nخرايج - عيسى بن عبد الرحمن از پدر خود نقل كرد كه پسر عكاشة بن محصن اسدى خدمت حضرت باقر رسيد . امام صادق عليه السّلام نيز ايستاده بود مقدارى انگور براى عكاشه آوردند . حضرت صادق فرمود : پيرمرد كهنسال و بچه كوچك انگور را يك دانه يك دانه مىخورد كسى كه خيال مىكند سير نميشود سه تا چهار تا مىخورد ولى تو دو تا دو تا بخور كه مستحب است .\r\nبه حضرت باقر عرض كرد : چرا حضرت صادق را داماد نميكنى موقع دامادى اوست در جلو امام كيسه‌اى پر از دينار قرار داشت كه آن مهر شده بود فرمود :\r\nبه زودى برده‌فروشى از اهل بربر وارد منزل ميمون خواهد شد كنيزى از او برايش به همين دينارهائى كه در اين كيسه است ميخرم .\r\nمدتى گذشت روزى خدمت آن جناب رسيديم فرمود : آن برده فروشى كه گفته بودم آمده اكنون با همين كيسه پول از او يك كنيز بخريد . ما رفتيم پيش برده فروش گفت هر چه كنيز داشتم فروختم فقط دو كنيز ديگر باقى مانده كه هر دو مريض هستند يكى از آنها نزديك به بهبودى است . گفتم بياور آن دو را ببينم .\r\nهر دو كنيز را آورد . گفتيم همين كنيزى كه بيماريش بهتر شده چند ميفروشى ؟\r\nگفت هفتاد دينار گفتيم كمتر كن . گفت از هفتاد دينار كم نميكنم . گفتيم :\r\nبهر مبلغى كه در اين كيسه پول هست ميخريم نميدانيم در اين كيسه چقدر است .\r\nمرديكه مويهاى سر و ريشش سفيد بود حضور داشت او گفت مهر از كيسه برداريد و بشماريد . برده فروش گفت : باز نكنيد اگر يك شاهى از هفتاد دينار كمتر باشد نميدهم ، آن پيرمرد گفت شما باز كنيد .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nكيسه را گشوديم و شمرديم درست هفتاد دينار بدون كم و زياد . كنيز را برديم خدمت حضرت باقر عليه السّلام ، امام صادق نيز حضور داشت جريان را عرض كرديم ، حمد و سپاس خدا را بجاى آورد بكنيز فرمود اسم تو چيست ؟ جواب داد :\r\nحميده . فرمود پسنديده هستى در دنيا و شايسته هستى در آخرت اكنون بگو ببينم بيوه هستى يا بكر گفت بكر هستم .\r\nفرمود : چطور ممكن است بكر باشى با اينكه هر كنيزى كه بدست اين برده فروشان بيافتد او را سالم نميگذارند . گفت نسبت به من نيز همين تصميم را داشت ولى هر وقت نزديك ميشد خداوند پيرمردى كه موى سر و صورتش سفيد شده بود بر او مسلط ميكرد مرتب بچهره‌اش مينواخت تا از تصميم خود منصرف ميشد چندين مرتبه اين كار را كرد كه او را مانع شد .\r\nحضرت باقر به امام صادق فرمود : جعفر اين كنيز را داشته باش كه براى تو از او بهترين فرد روى زمين بنام موسى بن جعفر متولد خواهد شد .\r\nكافى - معلى بن خنيس گفت : حضرت صادق فرمود حميده پاك و پاكيزه از كثافات چون شمش طلا پيوسته فرشته‌ها نگهبان او بودند تا رسيد بدست من اين لطفى بود كه خدا نسبت به من و جانشين من نمود .\r\nدر كشف الغمه مىنويسد : در ابواء سال 128 متولد شد . بعضى گفته‌اند 129 مادرش كنيزى بربرى بنام حميده بود و در سال 183 پنج روز به آخر رجب مانده از دنيا رفت بنا بقول او پنجاه و پنج سال داشت و بقول دوم پنجاه و چهار سال .\r\nاعلام الورى - ص 298 - مينويسد : هشام بن احمر گفت حضرت صادق عليه السّلام در روز گرمى مرا فرستاد پيش مردى افريقائى برده فروش . فرمود : كنيزى به اين نام و نشان دارد او را ميخرى . به برده فروش مراجعه كردم آنچه امام فرموده بود نزد او نبود برگشتم و جريان را عرض كردم . فرمود : برگرد كنيز همان جا است .\r\nباز پيش برده فروش رفتم قسم خورد كه هر چه كنيز داشته به من نشان داده\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nبعد گفت دختركى هست كه مريض است و سرش تراشيده شده كسى به او توجهى ندارد ، گفتم همان را بياور او را آورد در حالى كه از بيمارى پاهايش به زمين كشيده ميشد و تكيه به دو كنيز ديگر داشت . گفت : به خدا هر چه خواستم اين كنيز را تصرف كنم مقدورم نشد كسى كه از او خريدم نيز ميگفت كه نتوانسته با او نزديكى كند كنيز قسم خورد كه خواب ديدم ماه در دامنم نشست .\r\nگفتار برده فروش و كنيز را براى حضرت صادق نقل كردم دويست دينار به من داده پول را براى برده فروش بردم آن مرد گفت : اين كنيز در راه خدا آزاد باشد اگر معادل پولى كه در مغرب خريده‌ام بوسيله تو نفرستاده باشد .\r\nگفتار او را براى امام عليه السّلام نقل كردم فرمود پسر احمر از اين كنيز فرزندى متولد مىشود كه بين او و خدا حجابى وجود ندارد .\r\nشيخ مفيد - همين روايت را در ارشاد ص 328 - نقل كرده از هشام بن احمر جز اينكه نوشته است : حضرت موسى بن جعفر او را فرستاد براى خريدن كنيز و او مادر حضرت رضا عليه السّلام بود .\r\nكافى نيز سال تولد آن جناب را سال 129 و مادرش را حميده ذكر كرده .\r\nدر روضة الواعظين - هفتم صفر سال 128 تاريخ تولد آن جناب را نوشته ، شهيد در دروس نيز سال 128 و 129 را ذكر كرده همان هفتم ماه صفر نوشته .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n\r\nبخش دوم اسمها و لقبها و كنيه و نقش انگشترى امام عليه السّلام\r\nعيون اخبار الرضا - ج 1 ص 112 - ربيع بن عبد الرحمن گفت : به خدا قسم موسى بن جعفر عليه السّلام از كسانى بود كه آثار جلالت و كمال دانش و اطلاع از حقايق عالم در چهره‌اش ديده مىشود ، و ميدانست چه كسى ادعاى مقامش را خواهد كرد و منكر امامت و جانشينش ميگردد ولى اين خشم را فرو مىخورد و آنچه ميدانست اظهار نميكرد از همين جهت لقب كاظم يافت .\r\nعيون اخبار الرضا : از حضرت رضا عليه السّلام نقل مىكند كه فرمود : نقش انگشترى پدرم موسى بن جعفر « حسبى اللَّه » بود در اين موقع امام دست خود را گشود و انگشترى را نشان داد و نقش آن را ديدم .\r\nدر كافى از بزنطى نقل مىكند كه حسبى اللَّه بود ، در اين روايت مينويسد كه در روى انگشتر نقش يك گل كه بالاى آن هلال ماه نيز نقش بسته بود ديده ميشد .\r\nارشاد : كنيه موسى بن جعفر عليه السّلام ، ابا ابراهيم و ابو الحسن و ابو على بود و مشهور بعبد صالح گرديد و لقب كاظم داشت .\r\nدر مناقب مينويسد : كنيه آن جناب ابو الحسن اول و ابو الحسن ماضى و ابو ابراهيم و ابو على بود معروف بعبد صالح و نفس زكيه و زين المجتهدين و وفى و صابر و امين و زاهر شد ، لقب زاهر را از آن جهت يافت كه اخلاق پسنديده و بخشش فراوانش درخشيد . كاظم بواسطه كظم غيظ و چشم‌پوشى كه از ستمگران ميكرد بطورى كه با زهر ستم آنها در زندان شهيد شد . كاظم كسى است كه خوف و اندوه پيكرش را فرا گرفته باشد .\r\nصورت درخشانى داشت مگر در تابستان كه مزاج آن جناب حرارتى بود قامتى ميانه ، سبزه‌ى سياه چهره بود و محاسنى انبوه داشت .\r\nدر فصول المهمه مينويسد : گندمگون بود نقش انگشترى او ( الملك للَّه وحده ) بود .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nبخش سوم تصريح بامامت موسى بن جعفر عليه السّلام\r\nعيون اخبار الرضا - ج 1 ص 23 - يزيد بن سليط زيدى گفت در راه مكه با گروهى خدمت حضرت صادق عليه السّلام رسيديم ، عرض كردم پدر و مادرم فدايت ، شما پيشوايان پاك نهاد هستيد هيچ كس را از مرگ گريزى نيست مرا مفتخر بشناختن امام بعد از خود بنما تا ببازماندگان خود سفارش كنم .\r\nفرمود : بسيار خوب اينها فرزندان منند اين ( اشاره بموسى بن جعفر نمود ) سرور آنها است او گنجينه علم و درك و معرفت است در مورد آنچه مردم نياز داشته باشند و در اختلافات دينى او داراى امتياز حسن خلق و خوش معاشرتى است و يكى از درهاى بين مردم و خداست ، در او يك امتياز ديگرى است كه از همه اينها بهتر است .\r\nپدرم گفت : آقا بفرمائيد آن امتياز چيست ؟ فرمود از او بوجود مىآيد فريادرس و پناه اين امت و گنجينه علم و نور و درك و حكمت ، بهترين فرزندى است كه سبب جلوگيرى از خونريزى مىشود و اختلاف بوسيله او رفع ميگردد باعث اتحاد و اجتماع مىشود . خدا بوسيله او برهنگان را ميپوشاند و گرسنگان را سير مىكند و وحشت‌زده‌ها ايمن ميشوند سبب نزول باران ميگردد بهترين موجودى است كه خداوند فاميل او را قبل از بالغ شدن او بشارت ميدهد . رهنماى مردم است سخنش حكمت و خاموشى او علم است ، جواب‌گوى تمام مسائل اختلافى مردم است پدرم گفت : آقا مگر بعد از خود فرزندى خواهد داشت فرمود بلى ديگر دنباله سخن خود را قطع نمود .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nيزيد گفت بعدها خدمت موسى بن جعفر عليه السّلام رسيده گفتم : پدر و مادرم فدايت مايلم همانطور كه پدرت از جانشين خود مرا مطلع نمود شما نيز مرا مفتخر بشناسائى جانشين بگردانى فرمود : زمان پدرم مثل حالا نبود . گفتم : لعنت خدا بر كسى باد كه به همين مقدار از فرمايش شما قانع شود امام خنديد سپس فرمود :\r\nابو عماره وقتى از منزل خود خارج شدم در ظاهر وصيت به تمام فرزندانم نمودم و آنها را با فرزندم علي شريك كردم ولى وصيت امامت را پنهانى به او كردم .\r\nپيغمبر اكرم و امير المؤمنين عليهما السّلام را در خواب ديدم كه در دست خود انگشترى با شمشير و عصا و كتاب و عمامه‌اى داشتند عرضكردم اينها چيست .\r\nفرمود : عمامه سلطنت خداست و شمشير عزت او ، اما كتاب نور خداى بزرگ است ، عصا نيروى خداست ، انگشتر مجموع اين امور است .\r\nسپس پيامبر اكرم فرمود : امامت متعلق بفرزندت على است . بعد به من فرمود يزيد اين جريان را بعنوان امانت در اختيار تو ميگذارم مبادا بهر كس كه رسيدى بگوئى مگر كسى كه آراسته بزيور عقل يا مؤمنى آزموده يا شخصى پاكنهاد باشد كفران نعمت خدا را نكنى اگر ترا بعنوان گواه بر اين مطلب خواستند گواهى بده خداوند در قرآن كريم ميفرمايد :  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  « 1 » . باز ميفرمايد :  وَ مَنْ أَظْلَمُ مِمَّنْ كَتَمَ شَهادَةً عِنْدَهُ مِنَ اللَّهِ  « 2 » .\r\nعرضكردم به خدا هرگز چنين كارى نميكنم . فرمود : پيغمبر اكرم شروع كرد به تعريف كردن از فرزندم و فرمود : فرزندت على بنور خدا مىبيند و به راهنمائى او درك مىكند و بعلم خدا سخن ميگويد اشتباهى از او سر نميزند عالم است از نادانى فاصله دارد گنجينه‌اى از دانش و داورى است تو به زودى از او جدا خواهى شد چاره‌اى نيست ، وقتى از اين سفر برگشتى خود را آماده كن و هر چه\r\n\r\n\r\n","description":"","footnote":"\r\n( 1 ) نساء آيه 58 خداوند دستور ميدهد امانت‌ها را به كسانى كه صاحب آن هستند و شايستگى دارند بسپاريد .\r\n( 2 ) بقره آيه 140 چه كسى ستمكارتر از كسى است كه شهادت خدا را كه نزد او است پنهان كند .\r\n","page_name":" 12 ","page_number":12},
  {"content":"\r\n\r\nمايلى انجام ده كه از دنيا خواهى رفت و بسراى ديگر ميروى ، فرزندانت را جمع كن و خدا را گواه بر آنها بگير خدا كافى است .\r\nفرمود : يزيد مرا امسال ميگيرند پسرم على كه هم نام با على بن ابى طالب و على بن الحسين است داراى درك و دانش على و نصرت و رداى او است و نبايد تا چهار سال پس از هارون الرشيد سخن بگويد بعد از چهار سال هر چه ميخواهى از او بپرس جوابت را انشا اللَّه خواهد داد .\r\nعيون : داود بن كثير گفت : به حضرت صادق عليه السّلام عرضكردم فدايت شوم و قبل از شما بميرم اگر پيش‌آمد شد وصي شما كيست ؟ فرمود پسرم موسى . اين اتفاق افتاد من در امامت حضرت موسى بن جعفر يك چشم بهمزدن شك نداشتم پس از سى سال آمدم خدمت موسى بن جعفر عرضكردم فدايت شوم اگر پيش‌آمدى شد ما بكه پناه بريم فرمود به پسرم على . به خدا قسم آن پيش‌آمد شد و من در امامت على بن موسى الرضا لحظه‌اى مشكوك نبودم .\r\nبصائر : فيض بن مختار در يك حديث طولانى راجع بامامت موسى بن جعفر عليه السّلام گفت ، امام صادق فرمود : اين فرزندم امام تو است از جاى حركت كن و بمقام او اقرار نما حركت كرده دست و سرش را بوسيدم و دعا برايش كردم . امام صادق فرمود : ولى اجازه داده نشده كه آشكارا دعوت كند .\r\nعرض كردم : فدايت شوم من به كسى بگويم ؟ فرمود بزن و فرزند و دوستانت و همسفرت بگو در آن سفر زن و فرزندم همراهم بودند . يونس بن ضبيان نيز از رفقاى من بود وقتى جريان را گفتم خداى را بر اين نعمت سپاس‌گزارى كردند ولى يونس كه مردى عجول بود گفت نه من بايد از خود حضرت صادق بشنوم . از منزل خارج شد تا پيش امام برود منهم از پى او رفتم همين كه رسيدم بدرب خانه كه يونس جلوتر وارد شده بود ، فرمود يونس جريان همان طورى است كه فيض برايت نقل كرده مطلب را داشته باش ، عرضكرد : به چشم آقا .\r\nاكمال الدين : مفضل بن عمر گفت : خدمت حضرت صادق عليه السّلام رسيدم عرض\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nكردم آقا اگر ما را آشنا بخلف و جانشين خود ميكردى خوب بود . فرمود مفضل امام بعد از من پسرم موسى ولى خلف منتظر كه آرزوى ظهورش هست م ح م د پسر حسن بن على بن محمّد بن على بن موسى است .\r\nكمال الدين : ابراهيم كرخى گفت : خدمت حضرت صادق رسيدم آنجا نشسته بودم كه حضرت موسى بن جعفر وارد شد ، پسر بچه‌اى بود از جاى حركت كرده او را بوسيدم و نشستم امام صادق فرمود ابراهيم اين پسرم امام تو است بعد از من گروهى در باره شناسائى او گمراه ميشوند و گروهى به سعادت ميرسند خداوند قاتلان او را لعنت كند و عذابش را دو چندان نمايد از اين فرزندم پسرى بوجود مىآيد كه بهترين فرد روى زمين است هم نام با جد بزرگوارش و وارث علم و احكام و فضائل اوست گنجينهء امامت و حكمت است او را ستمگرى از فلان خانواده ميكشد پس از وقايع شنيدنى بواسطه حسادت خداوند خواسته خود را اجرا مىكند گر چه كافران مايل نباشند از نژاد او بقيه دوازده امامى كه خداوند آنها را بلطف خويش امتياز بخشيد و در فردوس برين جاى دارند خارج مىكند كسى كه اقرار بدوازدهمى داشته باشد مانند كسى است كه با شمشير برهنه دفاع از پيغمبر اكرم نمايد .\r\nگفت در اين موقع يكى از غلامان بنى اميه وارد شد سخن امام قطع گرديد يازده مرتبه خدمت آن جناب رسيدم تا شايد دنباله فرمايش خود را تكميل كند ولى ممكن نشد ، دو سال بعد خدمت آن آقا نشسته بودم فرمود : « يا ابراهيم هو المفرج الكرب عن شيعته بعد ضنك شديد و بلاء طويل و جزع و خوف طوبى لمن ادرك ذلك الزمان ، حسبك يا ابراهيم » .\r\nابراهيم ، او برطرف‌كننده ناراحتى است از شيعيانش پس از گرفتارى شديد و بلاى طولانى و ترس و اندوه زياد خوشا به حال كسى كه آن زمان را درك كند ، همين قدر ترا كافى است ابراهيم ! آنقدر خوشحال شدم كه سابقه نداشت .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nكمال الدين : عيسى بن عبد اللَّه بن عمر بن على بن ابى طالب از دائى خود حضرت صادق عليه السّلام نقل كرده كه عرضكردم اگر پيش‌آمدى شد كه خدا آن روز را برايم نياورد امام ما كيست ؟ اشاره بفرزندش موسى نمود عرضكردم : بعد از او فرمود پسرش . گفتم : اگر پسرش از دنيا رفت يك برادر بزرگ گذاشت و يك فرزند كوچك امام كيست ؟ فرمود پسرش همين طور پيوسته امامها فرزند امام قبل است .\r\nعرضكردم : آقا اگر من او را نشناسم و مكانش را ندانم چه كنم ؟ فرمود : ميگوئى خدايا من ارادت دارم به آن امامى كه از فرزندان امام قبل است همين براى تو كافى است .\r\nارشاد مفيد مينويسد : از كسانى كه روايت نموده بتصريح حضرت صادق راجع بامامت فرزندش موسى بن جعفر عليه السّلام از بزرگان اصحاب آن جناب و صاحبان اسرار و فقهاى صالح كه خداوند همه آنها را رحمت كند عبارتند از : مفضل بن عمر جعفى و معاذ بن كثير و عبد الرحمن بن حجاج و فيض بن مختار و يعقوب سراج و سليمان ابن خالد و صفوان جمال و سايرين كه نام بردن آنها باعث طولانى شدن كتاب مىشود از برادران موسى بن جعفر عليه السّلام اسحاق و على فرزندان حضرت صادق نيز اين مطلب را نقل كرده كه هر دو اهل فضل و ورع بودند و كسى در اين مورد اختلاف نكرده است .\r\nارشاد : مفضل بن عمر گفت : خدمت حضرت صادق بودم كه حضرت موسى ابن جعفر وارد شد پسر بچه‌اى بود حضرت صادق فرمود سفارش اين فرزندم را بنما و به كسانى كه اعتماد دارى معرفى كن كه امام بعد از من اوست .\r\nارشاد : معاذ بن كثير از حضرت صادق نقل كرد كه گفتم بايشان از خدا خواستارم همين مقامى كه بشما عنايت فرموده نسبت بپدرتان همين مقام را عنايت فرمايد بفرزندتان قبل از مرگ . فرمود : خداوند اين كار را كرده عرضكردم كداميك از فرزندان شما است ، در اين موقع اشاره بعبد صالح كه خوابيده بود نمود ، فرمود : همين كه خوابيده است ، آن زمان موسى بن جعفر پسر بچه‌اى بود .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nارشاد : عبد الرحمن بن حجاج گفت : خدمت حضرت صادق عليه السّلام رسيدم در فلان اطاق از منزلش بود در مسجدى كه داخل همان اطاق قرار داشت در طرف راستش موسى بن جعفر عليهما السّلام بود امام صادق دعا ميكرد ايشان آمين ميگفتند .\r\nعرضكردم فدايت شوم تو ميدانى كه ارادتمند شمايم و سالها خدمتگزارم . امام بعد از شما كيست ؟\r\nفرمود : عبد الرحمن پسرم موسى زره پيامبر را پوشيد و بر تن او راست آمد عرضكردم : ديگر احتياج بتوضيحى ندارم .\r\nارشاد : فيض بن مختار گفت : عرضكردم به حضرت صادق عليه السّلام دست مرا بگير و از آتش نجات بخش ، بفرما امام بعد از شما كيست ؟ در اين موقع پسرش موسى ابن جعفر عليه السّلام وارد شد . پسر بچه‌اى بود ، فرمود : اين امام است چنگ بزن بدامنش .\r\nارشاد : ابن حازم گفت : به حضرت صادق عرضكردم : پدر و مادرم فدايت صبح و شام يكى پس از ديگرى مردم از دنيا ميروند اگر اتفاقى افتاد امام بعد از شما كيست ؟ فرمود : اگر چنين شد اين پسرم امام شما است با دست بر شانه راست موسى ابن جعفر زد كه خيال ميكنم آن موقع پنج سال بيشتر نداشت ، عبد اللَّه بن جعفر برادرش نيز حضور داشت .\r\nارشاد : طاهر بن محمّد گفت : حضرت صادق عليه السّلام را ديدم فرزند خود عبد اللَّه را سرزنش مىكند و او را موعظه مينمايد ميفرمود چرا نبايد مثل برادرت باشى ؟\r\nبه خدا قسم من نور را آشكارا از چهرهء او مىبينم درخشان است .\r\nعبد اللَّه گفت : مگر پدر من و او يكى نيست و از يك ريشه بوجود نيامده‌ايم ؟\r\nحضرت صادق فرمود : او از جان و روح من است و تو فرزند منى .\r\nاعلام الورى - ص 290 - يعقوب سراج گفت : خدمت حضرت صادق رسيدم او بالاى سر فرزندش موسى كه در گهواره قرار داشت ايستاده بود و با او مدتى طولانى سرگوشى صحبت ميكرد نشستم تا صحبتش تمام شد از جاى حركت كرده جلو رفتم\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nفرمود : برو پيش آقايت و بر او سلام كن نزديك شده سلام كردم ، با زبان فصيح جواب سلامم را داد : سپس فرمود برو اسم دخترت را كه ديروز گذاشتى تغيير ده خدا از آن اسم متنفر است .\r\nدخترى برايم متولد شده بود كه او را حميراء ناميده بودم . حضرت صادق فرمود : برو دستور مولايت را به كار بند تا رستگار شوى . اسم دخترم را تغيير دادم .\r\nارشاد : سليمان بن خالد گفت : روزى حضرت صادق عليه السّلام موسى بن جعفر را صدا زد ، ما خدمت ايشان بوديم فرمود : دست بدامن ابن فرزندم بزنيد به خدا قسم او امام شما است بعد از من .\r\nارشاد مفيد : صفوان جمال گفت : از حضرت صادق عليه السّلام پرسيدم راجع به امام فرمود صاحب مقام امامت اهل لهو و لعب نيست در اين موقع موسى بن جعفر كه پسر بچه‌ى كوچكى بود آمد يك بزغاله مكى در دستش بود به او ميفرمود براى خدا سجده كن . حضرت صادق عليه السّلام او را در آغوش گرفته فرمود : پدر و مادرم فدايت اى كسى كه اهل لهو و لعب نيستى .\r\nاعلام الورى : اسحاق بن جعفر گفت : خدمت پدرم بودم ، على بن عمر بن على گفت : فدايت شوم پس از شما بايد بكه پناه بريم فرمود : به صاحب اين دو جامه قرمز كه داراى دو زلف است هم اكنون از در وارد خواهد شد . در همين موقع ديديم دو دست درب را باز كرد چشممان به ابو ابراهيم موسى بن جعفر افتاد پسر بچه‌اى بود كه دو جامه زرد پوشيده بود .\r\nاعلام الورى : محمّد بن وليد گفت : على بن جعفر بن محمّد ميگفت : از حضرت صادق عليه السّلام شنيدم به چند نفر از اصحاب خاص خود ميفرمود : قدر اين فرزندم موسى را بدانيد او بهترين فرزند و يادگار من است ، او جانشين من و حجت خداست بر تمام مردم .\r\nعلى بن جعفر ملازمت و ارادت برادر خود موسى بن جعفر را از دست نميداد و از او معالم و دستورات دينى فراوانى استفاده كرد ، مسائل مشهورى دارد كه\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nجواب آنها را از برادر خود شنيد ، اخبار در اين مورد بيش از حد شماره است بنا بر آنچه توضيح داديم .\r\nمناقب : يزيد بن اسباط گفت : خدمت حضرت صادق رسيدم در بيمارى كه به آن بيمارى فوت شد ، فرمود : يزيد اين پسرك را ميبينى هر وقت مردم در باره او اختلاف كردند تو شهادت بده كه من به تو گفتم گناه يوسف پيش برادرانش كه او را در چاه انداختند ، حسادت نسبت به او بود چون او گفت ديدم يازده ستاره با ماه و خورشيد برايش سجده ميكنند ، بر اين فرزندم نيز حسد ميورزند .\r\nدر اين موقع فرزندانش موسى و عبد اللَّه و اسحاق و محمّد و عباس را خواست به آنها فرمود : اين جانشين اوصياء و داراى علم دانشمندان و گواه زنده‌ها و مرده‌ها است .\r\nسپس فرمود : يزيد « به زودى شهادت آنها ثبت مىشود و از آنها بازخواست مىگردند » ، غيبت نعمانى : زرارة بن اعين گفت : خدمت حضرت صادق عليه السّلام رسيدم شايسته - ترين فرزندش موسى بن جعفر آنجا بود . يك جنازه پوشيده در جلو آن جناب بود بعد فرمود : داود رقى و حمران و ابو بصير را بياور در اين موقع مفضل بن عمر وارد شد من براى آوردن آنها خارج شدم پيوسته يكى پس از ديگرى مىآمدند تا سى نفر شديم .\r\nوقتى اطاق پر شد گفت : داود صورت پسرم اسماعيل را بگشا پس روپوش از روى صورتش برداشتم . فرمود : داود ! ببين مرده است يا زنده گفت : مرده است مرتب بيكايك آنها نشان ميداد تا نفر آخر ، همه ميگفتند مرده است ، آنگاه دستور داد او را غسل بدهند و كفن كنند .\r\nپس از پايان يافتن غسل و كفن بمفضل فرمود : صورتش را بگشا . صورت او را گشود فرمود : مرده است يا زنده گفت : مرده فرمود خدايا گواه باش او را به طرف قبرستان بردند وقتى در لحد گذاشتند باز فرمود : مفضل صورتش را بگشا فرمود :\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nنگاه كنيد مرده است يا زنده ؟ همه گفتيم مرده است .\r\nفرمود : خدايا گواه باش . توجه بما نموده فرمود : به زودى گروهى بيهوده طلب كه تصميم دارند نور خدا را خاموش كنند اشاره بموسى بن جعفر نموده ، در باره او شك ميكنند ولى خداوند نور خود را تكميل مىكند گر چه كافران نخواهند در اين موقع خاك بر روى لحد او ريختند . باز فرمود : اين مرده كفن پوشيده كه در اين قبر دفن شده كيست ؟ گفتيم اسماعيل فرمود خدايا گواه باش .\r\nدست موسى بن جعفر را گرفته فرمود اين صاحب حق است و حقيقت با او و از اوست تا خداوند وارث زمين و ساكنان آن شود .\r\nغيبت نعمانى : وليد بن صبيح گفت : با مردى بنام عبد الجليل از قديم دوستى داشتم يك روز به من گفت : حضرت صادق به پسرش اسماعيل وصيت نموده و اين مطلب را به حضرت صادق عرض كردم سه سال قبل از فوت اسماعيل بود . فرمود نه به خدا اگر بنا به وصيت شود بفلانى وصيت ميكنم . موسى بن جعفر را نام برد .\r\nغيبت نعمانى : حماد صائغ گفت : شنيدم مفضل بن عمر ، از حضرت صادق مى - پرسيد ممكن است خدا اطاعت شخصى را بر مردم واجب نمايد ولى آن شخص را از اخبار آسمان محروم كند . حضرت صادق فرمود : خداوند بزرگتر و كريم‌تر و رئوف‌تر و مهربان‌تر است ببندگان خود از اينكه پيروى از شخصى را واجب نمايد ولى او را صبح و شام از اخبار آسمان محروم كند .\r\nدر اين موقع حضرت ابو الحسن موسى بن جعفر وارد شد امام صادق فرمود :\r\nخوشحالى از ديدار كسى كه صاحب كتاب على است آن كتابى كه خداوند ميفرمايد :\r\nجز پاكيزگان نمىتوانند به آن دست بزنند .\r\nغيبت نعمانى : از سخنان مشهور امام صادق كنار خبر اسماعيل اين است كه فرمود : مرگ تو مرا سخت محزون نموده خداوندا حقوقى را كه تو واجب كرده بودى براى من و او كوتاهى كرده در آن حقوق ، من بخشيدم پروردگارا تو نيز حقوق خود را كه كوتاهى كرده ببخش .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nعيون اخبار الرضا : سلمة بن محرز گفت : به حضرت صادق عرض كردم مردى از گوساله‌پرستان به من گفت : چقدر اين پيرمرد زنده خواهد بود يك سال يا دو سال وقتى مرد ديگر كسى را نداريد كه به او مراجعه كنيد حضرت صادق فرمود : مگر نگفتى اين موسى بن جعفر است كه به حد بلوغ رسيده و برايش كنيزى خريده‌ام به زودى تو خواهى ديد كه برايش فرزندى فقيه و جانشين او متولد خواهد شد .\r\nعيون اخبار الرضا : نصر بن قابوس گفت : به حضرت موسى بن جعفر گفتم من از پدرت پرسيدم جانشين شما كيست فرمود : شما هستى وقتى حضرت صادق از دنيا رفت مردم به طرف چپ و راست منحرف شدند ولى من و دوستانم بامامت شما پايدار بوديم اكنون بفرمائيد جانشين شما كيست ؟ فرمود : پسرم على .\r\nعيون اخبار الرضا : ابو عاصم از حضرت رضا نقل كرد كه روزى موسى بن جعفر در مقابل پدر بسيار عالى صحبت كرد ، امام صادق فرمود : حمد خدا را كه تو را جانشين پدران و فرزندى مايه سرور و عوض دوستان قرار داد .\r\nقرب الاسناد - ص 193 - عيسى شلقان گفت : خدمت حضرت صادق رسيدم تصميم داشتم راجع به ابو الخطاب از ايشان بپرسم قبل از سؤال فرمود : بنشين عيسى چرا هو سؤالى دارى از پسرم نمىپرسى ، رفتم خدمت عبد صالح موسى بن جعفر او در مكتب بود و روى لبهايش اثر مركب معلوم مىشد قبل از سؤال فرمود : عيسى خداوند پيمان از پيغمبران گرفته برسالت نمىتوانند آن را تغيير دهند و از اوصياء پيمان بامامت گرفته كه نميتوانند تغيير دهند به بعضى ايمان عاريه داده كه بعد از آنها ميگيرد و ابو الخطاب از كسانى بود كه ايمان عاريه داشت و خدا گرفت ، من او را در آغوش گرفتم و پيشانىاش را بوسيدم .\r\nگفتم : پدر و مادرم فدايت باد ، از خانواده‌اى هستى كه شايسته چنين مقامى هستند خداوند دانا و شنوا است .\r\nوقتى برگشتم خدمت حضرت صادق ، پرسيد چه كردى عرضكردم قبل از اينكه چيزى بگويم جواب آنچه تصميم داشتم بپرسم داد فهميدم كه او امام است .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nفرمود : عيسى اين پسرم كه او را مشاهده كردى اگر هر سؤالى راجع به قرآن از او بپرسى جواب واقعى را ميدهد همان روز او را از مكتب برداشت از آن روز فهميدم كه او امام است .\r\nبصائر : مسمع كردين گفت : خدمت حضرت صادق رسيدم اسماعيل آنجا بود ما آن وقت معتقد بوديم اسماعيل امام است پس از حضرت صادق ، گفت در ضمن يك خبر طولانى كه مردى از حضرت صادق خلاف اين مطلب را شنيده بود من در كوفه به دو نفر كه معتقد بامامت اسماعيل بودند جريان را گفتم يكى از آنها گفت :\r\nشنيدم اطاعت ميكنم تسليم هستم و راضى .\r\nديگرى دست برد و گريبان خود را چاك‌زده گفت : نه به خدا نه شنيدم و نه اطاعت ميكنم و نه راضيم مگر اينكه از خودش بشنوم سپس به طرف حضرت صادق رفت من نيز از پى او رفتم وقتى بدر خانه امام رسيدم اجازه خواستم به من قبل از او اجازه داد بعد او را اجازه داد .\r\nوقتى وارد شد حضرت صادق فرمود : شما ميل داريد براى هر كدامتان يك نامه جداگانه بفرستم جريانى كه فلانى گفت مطلب همان است . عرضكرد :\r\nآقا فدايت شوم من دلم ميخواست از خودتان بشنوم . فرمود فلانى امام تو است و پيشواى بعد از من است ، منظورش موسى بن جعفر بود هر كس غير او ادعا كند ديوانه و دروغگو است .\r\nدر اين موقع رفيق كوفى نگاهى به من نموده با زبان نبطى كه خوب وارد بود گفت : تحويل بگير حضرت صادق عليه السّلام نيز فرمود راست ميگويد تحويل بگير از خدمت آن جناب خارج شديم .\r\nبصائر : ابو بصير از حضرت صادق نقل كرد كه فرمود : از خدا درخواست كردم و التماس نمودم كه امامت را باسماعيل بدهد امتناع ورزيد و كسى را جز موسى امام قرار نداد .\r\nبصائر : ابو بصير گفت : خدمت حضرت صادق بوديم صحبت از امامان شد\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nاسم از اسماعيل برده شد فرمود نه به خدا اين كار بدست ما نيست خداوند يكى يكى را تعيين مىكند .\r\nرجال كشى : فيض بن مختار گفت : به حضرت صادق عرض كردم آقا اگر زمين را از سلطان بگيرم بعد به ديگرى اجاره بدهم به من نصف يا ثلث يا كمتر يا بيشتر بدهد چه صورتى دارد ؟ فرمود اشكالى ندارد . اسماعيل پسر امام عرضكرد پدر جان چنين چيزى سابقه ندارد . فرمود : پسرم مگر خودم همين كار را با كشاورزان خويش نمىكنم من پيوسته نميگويم با من باش تو اين كار را نميكنى . اسماعيل از جاى حركت كرده رفت .\r\nمن عرضكردم : آقا چه لزومى دارد كه اسماعيل پيوسته همراه شما باشد وقتى شما امامت را به او بسپارى چنانچه پدرت به شما سپرد . فرمود فيض اسماعيل مثل من نسبت بپدرم نيست .\r\nگفتم فدايت شوم ما يقين داشتيم كه بعد از شما او مرجع مردم خواهد شد شما اين حرف را ميزنى ؟ اگر خداى نكرده اتفاقى افتاد پس چه كسى امام خواهد بود ؟\r\nحضرت صادق جوابى نداد خود را بپاهايش انداختم و زانوانش را بوسيدم .\r\nگفتم : آقا آتش جهنم است به من رحم كن خدا شاهد است كه اگر ميدانستم قبل از شما ميميرم باكى نداشتم ولى ميترسم بعد از شما زنده باشم . فرمود : صبر كن پرده را بالا زد و داخل اطاقى شد . پس از مختصر زمانى مرا صدا زد وارد اطاق شدم ديدم آقا در محل نماز نشسته و نماز خوانده اما از قبله برگشته است خدمتش نشستم در اين موقع حضرت موسى بن جعفر وارد شد در حدود پنج سال داشت در دستش شلاقى بود .\r\nاو را روى زانوان خود نشانده فرمود : پدر و مادرم فدايت اين شلاق چيست عرضكرد : پدر جان اين شلاق دست برادرم على بود كه چارپايان را ميزد از دست او گرفتم .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nحضرت صادق فرمود : فيض پيغمبر اكرم صحف ابراهيم و موسى كه در اختيارش بود بعلى عليه السّلام سپرد على به امام حسن و آن جناب به امام حسين و حضرت حسين بن على بن الحسين و آن جناب به محمد بن على و پدرم به من سپرده نزد من بود من آنها را به اين پسرم كه با سن كمى كه دارد سپردم در نزد اوست . من فهميدم منظور امام چيست عرض كردم : باز بفرمائيد .\r\nفرمود : وقتى پدرم مايل بود كه دعايش مستجاب شود مرا طرف راست خود مىنشاند او دعا ميكرد من آمين ميگفتم دعايش مستجاب مىشد من نيز نسبت به اين پسرم همين كار را ميكنم ديروز در موقف به ياد تو بودم و دعا برايت كردم باز عرضكردم : آقا اضافه بفرمائيد .\r\nفرمود : پدرم هر وقت در مسافرت حالت خواب به او دست ميداد من در خدمتش بودم مركب سوارى خود را نزديك ايشان ميبردم و شانه خود را جلو مىگرفتم يك يا دو ميل به من تكيه ميكرد تا به اندازه كافى استراحت مىكرد اين پسرم نيز همان كار را مىكند نسبت به من عرضكردم : باز بفرمائيد .\r\nفرمود : همان احساسى كه يعقوب نسبت بيوسف ميكرد من نسبت به اين پسرم ميكنم عرضكردم : باز بفرمائيد .\r\nفرمود : اين همان امام تو است حركت كن و بمقامش اقرار نما از جاى حركت نموده سر مباركش را بوسيدم و برايش دعا كردم .\r\nحضرت صادق فرمود مرتبه اول اجازه نداده بودند براى تو آشكار كنم . عرض كردم آقا اجازه ميدهى به كسى بگويم ؟ فرمود بخانواده و رفيقهاى همسفرت بگو . در آن سفر خانواده‌ام نيز بودند و از رفقايم يونس بن ظبيان نيز بود جريان را كه گفتم حمد خدا را نمودند بر اين نعمت بزرگ .\r\nيونس گفت : نه به خدا بايد از خود آقا بشنوم مردى عجول بود رفت من نيز از پى او رفتم تا رسيديم بدر خانه او جلوتر از من بود ، شنيدم حضرت صادق فرمود :\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nجريان همانطور است كه فيض به تو گفت . عرضكردم شنيدم اطاعت مىكنم .\r\nكافى - ج 1 ص 279 - معاذ بن كثير گفت : حضرت صادق عليه السّلام فرمود :\r\nتعيين ائمه از طرف خدا براى حضرت محمّد شد هيچ موضوعى كتاب سر به مهر از آسمان نازل نگرديد مگر مسألهء امامت كه آن را جبرئيل آورده گفت اين دستور العمل تو است كه پيش خانواده‌ات ميماند . فرمود كدام خانواده‌ام جبرئيل گفت : آن خانواده كه خداوند آنها را برگزيده كه وارث علم نبوت شوند چنانچه ابراهيم وارث گرديد . اين ميراث به على و فرزندان او ميرسد .\r\nآن كتاب مهرهائى داشت حضرت على عليه السّلام مهر اول را برداشت و آن قسمت را گشوده عمل به آنچه دستور داده شده بود كرد و امام حسن دومى را گشود و بدستورش عمل كرد ، پس از درگذشت امام حسن حضرت حسين مهر سوم را برداشت ديد دستور داده است جنگ كن بكش و كشته خواهى شد گروهى را با خود ببر كه شهيد خواهند شد با تو ، پس از او حضرت على بن الحسين مهر چهارم را برداشت نوشته بود كه سكوت كن و سر پائين بيانداز كه علم و دانش بايد در اين زمان در پرده باشد ، پس از فوت او در اختيار محمّد بن على قرار گرفت مهر را برداشت در آن نوشته بود قرآن را تفسير نما و تصديق كن پدرت را و به پسرت واگذار كن و با مردم رفتار نما و قيام به حق خدا كن حق را آشكارا بگو در ايمنى و مترس جز خدا از هيچ كس باكى نداشته باش اين كارها را انجام داد . بعد در اختيار جانشين خود قرار داد .\r\nعرضكردم : شما همان جانشين نيستيد ؟ فرمود : چرا باكى نيست جز اينكه ميروى و اين روايت را از من نقل ميكنى . عرضكردم : از خداوند كه اين مقام را بشما ارزانى داشته بوراثت از پدرانت درخواست ميكنم كه فرزندى بشما عنايت كند در زمان حيات كه شايسته مقام امامت باشد .\r\nفرمود : خدا لطف فرموده گفتم : كداميك از فرزندانت . فرمود : همين كه خوابيده اشاره بعبد صالح موسى بن جعفر عليه السّلام نمود كه خواب بود .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nبخش چهارم معجزات و استجابت دعا و كارهاى شگفت‌انگيز امام عليه السّلام\r\nكشف الغمه - ج 3 ص 10 - عيسى بن محمّد كه بنود سالگى رسيد گفت :\r\nيك سال در جوانيه ( محلى است نزديك مدينه ) خربزه و خيار و كدو كاشته بودم كنار چاهى بنام ام عظام . همين كه نزديك برداشت محصول شد و زراعت آماده گرديد ملخ آمد تمام زراعت را از بين برد . صد و بيست دينار و بهاى دو شتر را خرج آن زراعت كرده بودم .\r\nيك روز ناراحت نشسته بودم كه موسى بن جعفر عليه السّلام آمد سلام كرده فرمود :\r\nحالت چطور است ؟ گفتم : مثل آدمهاى مردنى هستم ملخ تمام زراعتم را خورد .\r\nفرمود : چقدر زيان ديده‌اى ؟ عرضكردم : صد و بيست دينار باضافه بهاى دو شتر .\r\nفرمود : عرفه ! به ابو الغيث صد و پنجاه دينار و دو شتر بده سى دينار اضافه از مخارجى كه كرده . عرض كردم : اگر دعائى بفرمائيد خداوند بركت عنايت كند ، داخل مزرعه شد و دعا كرد و از پيغمبر اكرم نقل كرد كه فرموده است هنگام گرفتار شدن بمصائب و ناراحتىها شكيبا باشيد و اندوه و جزع نداشته باشيد آن دو شتر را به كار بستم و زراعت را آب دادم خداوند چنان بركت داد و زراعت نمو كرد كه محصول آن را ده هزار ( درهم ) فروختم .\r\nكشف الغمه : يكى از غلامان حضرت صادق عليه السّلام گفت : در خدمت موسى بن جعفر بودم وقتى آن جناب را ببصره بردند نزديك مدائن كه رسيديم سوار كشتى شديم ، موج زيادى بود كشتى ديگرى را ديديم كه زنى در آن به خانه شوهر ميرفت جنب و جوش و سر و صداى زيادى داشتند ، پرسيد چه خبر است ؟ گفتيم : عروسى است ناگهان صداى فريادى شنيديم . فرمود : اين فرياد چه بود ؟\r\nعرض كردم : عروس خواست يك مشت آب بردارد دستبند طلاى او در آب افتاد ، اين صداى او بود .\r\nفرمود : كشتى را نگهداريد به ناخداى آنها بگوئيد نگهدارد ، تكيه بر\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nكشتى نموده آهسته دعائى خواند ، آنگاه فرمود : بناخداى آنها بگوئيد يك لنگ بر كمر ببندد و فرود آيد و دستبند را بردارد .\r\nديديم دست‌بند روى زمين افتاده و آب كم است ، ناخدا پائين آمده دستبند را برداشت . فرمود : دست‌بند را به او بده بگو حمد خدا را بجاى آورد .\r\nراه افتاديم برادر امام اسحاق عرضكرد : فدايت شوم آن دعائى كه قرائت نمودى به من بياموز ، فرمود : به شرط اينكه بنااهلان نياموزى بجز شيعيان به ديگرى تعليم نكنى ، فرمود بنويس :\r\n« يا سابق كل فوت يا سامعا لكل صوت قوى او خفى ، يا محيى النفوس بعد الموت لا تغشاك الظلمات الحندسية ، و لا تشابه عليك اللغات المختلفه ، و لا يشغلك شىء عن شىء يا من لا يشغله دعوة داع دعاه من السماء يا من له عند كل شىء من خلقه سمع سامع و بصر نافذ يا من لا تغلطه كثرة المسائل و لا يبرمه الحاح الملحين ، يا حى حين لا حى في ديمومة ملكه و بقائه يا من سكن العلى و احتجب عن خلقه بنوره يا من اشرقت لنوره دجى الظلم اسألك باسمك الواحد الاحد ، الفرد الصمد ، الذى هو من جميع اركانك ، صل على محمّد و اهل بيته »\r\nآنگاه صاحب خود را ميخواهى .\r\nوشاء گفت : محمّد بن يحيى از وصىّ على بن سرى نقل كرد كه گفت : به حضرت موسى بن جعفر عرضكردم : على بن سرّى از دنيا رفت و مرا وصى خود قرار داده فرمود : خدا رحمتش كند .\r\nعرض كردم : پسرش جعفر با كنيز صاحب فرزندش همبستر شده به من وصيت كرده او را از ارث بردن خارج كنم .\r\nفرمود : خارج كن اگر اين را درست گفته باشد مبتلا بديوانگى خواهد شد .\r\nاز اين سفر كه برگشتيم مرا پيش ابو يوسف قاضى برد گفت : من جعفر پسر على بن موسى هستم و اين شخص وصى پدر من است به او بگوئيد ميراث مرا بدهد .\r\nگفت : چه ميگوئى . گفتم صحيح است اين جعفر است و من وصى پدر او هستم گفت :\r\nپسر چرا ارث او را نميدهى گفتم : ميخواهم با تو يك جريانى را صحبت كنم گفت :\r\nجلو بيا آنقدر نزديك شدم كه هيچ كس صحبت ما را نمىفهميد .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nگفتم : اين پسر با كنيز صاحب فرزند پدر خود همبستر شده پدرش دستور داده وصيت كرده كه به او ارث ندهم من به او ارثى نميدهم ، رفتم بمدينه خدمت موسى بن جعفر و جريان را عرضكردم ، از ايشان پرسيدم فرمود : ارث به او نده به همين جهت چيزى به او نميدهم .\r\nگفت : تو را به خدا ابو الحسن موسى بن جعفر فرموده ، گفتم : آرى . سه مرتبه مرا قسم داد گفتم آرى . گفت : هر چه دستور داده انجام ده گفته صحيح آن است كه او بگويد . مرد وصى گفت : پس از چندى مبتلا بديوانگى شد . حسن بن على شاء گفت : من او را در حال ديوانگى ديدم .\r\nخالد گفت : رفتم خدمت موسى بن جعفر آن جناب در صحن حياط خود نشسته بود سلام كرده نشستم ، تصميم داشتم بايشان عرض كنم كه يكى از دوستان از او درخواستى نمودم حاجت مرا انجام نداد .\r\nدر اين موقع توجه به من نموده ، فرمود : شايسته است هر كدام از شما لباس تازه‌اى پوشيده دست بر آن بكشيد و بگوئيد : « الحمد للَّه الذى كسانى ما اوارى به عورتى و اتجمل به بين الناس » وقتى از يك چيزى خوشش آمد چنين از آن حرف نزند اين كار او را كوچك مىكند ، اگر از برادر دينىاش حاجتى خواست امكان نداشت انجام دهد جز به نيكى از او ياد نكند خداوند بقلب او خواهد انداخت و حاجتش را بر مىآورد .\r\nمن سر بلند كرده گفتم : «  لا إِلهَ إِلَّا اللَّهُ *  » به من توجه نموده فرمود : آنچه گفتم انجام ده .\r\nهشام بن حكم گفت : تصميم داشتم كنيزى را در منى بخرم ، نامه‌اى خدمت موسى بن جعفر عليه السّلام نوشتم و از ايشان صلاحديد كردم ولى جواب نرسيد فردا آن جناب را ديدم سوار بر الاغ بود و رمى جمره ميكرد « 1 » نگاهى به من و به آن كنيز كه در بين كنيزان بود نمود ، سپس نامه‌اش رسيد كه اين كنيز اشكالى\r\n\r\n\r\n","description":"","footnote":"\r\n( 1 ) ريگ زدن در منى .\r\n","page_name":" 27 ","page_number":27},
  {"content":"\r\n\r\nندارد ، اگر كوتاه عمر نباشد .\r\nبا خود گفتم : قطعا چيزى نيست با اشاره امام ديگر نخواهم خريد هنوز از مكه خارج نشده بودم كه كنيز از دنيا رفت و او را دفن كردند .\r\nوشاء - حسن بن على گفت : من و دائيم اسماعيل به حج رفتيم ، نامه‌اى براى موسى بن جعفر عليه السّلام نوشتم بدين مضمون كه من چند دختر دارم ولى پسر ندارم .\r\nمردهاى ما در جنگ كشته شده‌اند هم اكنون همسرم حامله است از خداوند بخواه پسرى به من عنايت كند و نام او را نيز تعيين فرمائيد .\r\nدر جواب نوشت : خداوند حاجت ترا بر آورد اسم او را محمّد بگذاريد ، وارد كوفه شديم شش روز جلوتر پسرى برايم متولد شده بود ، ما روز هفتم وارد شديم .\r\nابو محمّد گفت : آن پسر مردى است و داراى چند فرزند است .\r\nزكرياى آدم گفت : از حضرت رضا شنيدم ، ميفرمود : پدرم از كسانى بود كه در گهواره سخن ميگفت .\r\nاصبغ بن موسى گفت : مردى از دوستان بوسيله من صد دينار براى موسى ابن جعفر عليه السّلام فرستاد ، خودم نيز سرمايه‌اى بهمراه داشتم وقتى وارد مدينه شدم دينارهاى آن مرد را با دينارهاى خودم شستشو دادم و با مشك آنها را معطر كردم بعد پولهاى دوستم را شمردم و نود و نه دينار بود ، يك دينار از خودم شستم و به روى آنها گذاشتم و مشك بر آن پاشيدم آن را در يك كيسه گذاشتم .\r\nشب خدمت موسى بن جعفر رسيدم عرض كردم : فدايت شوم من مختصرى پول آورده‌ام تا بدين وسيله عرض ارادت بشما و انجام وظيفه نموده باشم ، فرمود :\r\nبده ، دينارهاى خود را تقديم كردم ، سپس گفتم : فلانى كه از ارادتمندان شما است مبلغى بوسيلهء من فرستاده . فرمود : بده ، كيسه را تقديم كردم فرمود : روى زمين بريز . آن را روى زمين ريختم با دست آنها را از هم پاشيد و دينار مرا جدا نموده فرمود : او صد دينار با وزن به تو داده نه صد عدد ( كه تو يك دينار از خود روى آن نهادى ) .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nهشام بن احمر گفت : تاجرى از مغرب آمد و كنيزانى داشت آنها را به حضرت موسى بن جعفر عرضه داشت امام هيچ كدام را نپسنديد فرمود باز بياور گفت ديگر جز يك كنيز مريض ندارم فرمود چرا نشان نميدهى ولى او از نشان دادن آن كنيز امتناع ورزيد ، امام رفت .\r\nفردا مرا پيش كنيز فروش فرستاده پيغام داد منظورت چيست ميخواهى آن كنيز را بچه مبلغ بفروشى گفت از فلان مبلغ يك شاهى كمتر نميدهم .\r\nگفتم من به همان مبلغ خريدم . برده فروش گفت من نيز فروختم اما آن مرد كه ديروز آمد كه بود ؟\r\nگفتم از خانواده بنى هاشم گفت از كدام خانواده آنها گفتم از اين بيشتر نميتوانم بگويم گفت از اين كنيز برايت داستانى نقل كنم . من او را از دورترين نقطه مغرب خريدم . زنى از اهل كتاب گفت اين كنيز كيست كه همراه تو است گفتم : او را براى خودم خريده‌ام گفت شايسته نيست چنين كنيزى نزد مثل تو باشد بايد او را در اختيار بهترين فرد روى زمين قرار گيرد به زودى از او فرزندى متولد خواهد شد كه در شرق و غرب زمين مانند ندارد و شرق و غرب به او ارادت پيدا ميكنند .\r\nراوى گفت : آن كنيز را براى موسى بن جعفر آوردم حضرت رضا عليه السّلام از او متولد شد .\r\nرجال كشى : هشام بن حكم گفت : در بين راه مكه تصميم داشتم شترى بخرم برخورد بموسى بن جعفر كردم همين كه آن جناب را ديدم در يك كاغذ نوشتم آقا تصميم به خريدن اين شتر را دارم چه صلاح ميدانى ؟ نگاهى بشتر نمود فرمود اشكالى ندارد اگر احساس ضعف در او نمودى چند لقمه‌اى خوراك به او بده .\r\nشتر را خريدم و از او ناراحتى نديدم تا نزديك كوفه رسيديم در يكى از\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمنزلها كه بار سنگينى داشت خود را به زمين انداخت و دست پا ميزد نزديك بمرگ بود غلام‌ها رفتند كه بارهايش را بردارند يادم از فرمايش امام آمد مقدارى خوراك خواستم هنوز بيش از هفت لقمه به او نداده بودند كه با بار از جاى حركت كرد .\r\nپسر بطائنى از پدرش نقل كرد كه گفت وارد مدينه شدم سخت مريض بودم بطورى كه هر كس مىآمد نميشناختم به علت تب شديدى كه داشتم حواس خود را از دست داده بودم اسحاق بن عمار گفت سه روز در مدينه ماندم يقين داشتم كه تو ميميرى خواستم در نماز و دفنت شركت كنم ولى بعد از رفتن او من به هوش آمدم بدوستانم گفتم كيسه پولم را بگشائيد و صد دينار بيرون آوريد بين دوستان تقسيم كنيد حضرت موسى بن جعفر برايم ظرف آبى فرستاد . آورندهء ظرف گفت حضرت موسى بن جعفر فرموده اين آب شفاى تو است ان شاء اللَّه بياشام همين كه آب را آشاميدم حالم خوب شد و آن ناراحتى معده كه داشتم بر طرف گرديد . خدمت موسى بن جعفر رفتم فرمود على چند مرتبه اجل تو را فرا رسيد .\r\nبجانب مكه رفتم در آن حال اسحاق بن عمار را ديدم گفت به خدا قسم سه روز در مدينه ماندم يقين داشتم تو خواهى مرد بگو ببينم چه شد من كار خود را به او گفتم و توضيح دادم كه حضرت موسى بن جعفر عليه السّلام فرمود خداوند چند مرتبه به من عمر تازه داده و گرفتار اين ناراحتى شده‌ام گفتم اسحاق او امام پسر امام است با اين دليل‌ها ميتوان امام را شناخت .\r\nرجال كشى : اسماعيل بن سلام و فلان بن حميد گفتند : على بن يقطين از پى ما فرستاده گفت دو شتر بخريد اين پولها و نامه‌ها را برسانيد در مدينه بموسى ابن جعفر عليه السّلام سعى كنيد از جاده كناره بگيريد تا كسى متوجه شما نشود .\r\nگفت وارد كوفه شديم دو شتر خريديم و زاد و توشه تهيه نموده به راه افتاديم پيوسته از جاده فاصله داشتيم بالاخره رسيديم به بطن الرمه ( منزلى است از بصره به طرف مدينه ) .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nشترها را بستيم براى آنها علوفه ريختيم نشستيم غذا خوردن در همين بين سوارى رسيد كه بهمراه او غلامى بود تا نزديك شد ديديم موسى ابن جعفر عليه السّلام است حركت كرده سلام نموديم ناقه‌ها و پولها را تقديم نموديم از آستين خود چند نامه خارج نموده بما داد . فرمود : اين جواب نامه‌هاى شما است .\r\nعرضكرديم : آقا زاد و توشه ما كم است اگر اجازه دهى وارد مدينه شويم حضرت رسول را زيارت كنيم و توشه نيز برداريم . فرمود : خوراكى شما را ببينم هر چه داشتيم نشان داديم با دست آنها را زير و رو نموده فرمود :\r\nاين خوراكى ، شما را بكوفه مىرساند و پيغمبر را هم زيارت كرديد من نماز صبح را با آنها در مدينه خوانده‌ام تصميم دارم نماز ظهر را با آنها در مدينه بخوانم در پناه خدا برگرديد .\r\nرجال كشى : شعيب عقرقوفى گفت : حضرت موسى بن جعفر قبل از اينكه چيزى بگويم فرمود : فردا يكنفر از اهالى مغرب ترا خواهد ديد و از من ميپرسد به او بگو به خدا قسم موسى بن جعفر امامى است كه حضرت صادق تعيين نموده وقتى از مسائل حلال و حرام پرسيد از طرف من جواب بده .\r\nعرضكردم : آقا چه نشانه‌اى دارد ؟ فرمود : مردى سفيد قد و فربه است بنام يعقوب وقتى ترا ديد هر چه پرسيد جوابش را بده او بزرگ فاميل خود حساب مىشود ، اگر علاقه داشت مرا ببيند او را بياور .\r\nشعيب گفت : من مشغول طواف بودم كه مردى بلند قد و فربه گفت :\r\nميخواهم از تو سؤالى در بارهء امامت بكنم . گفتم : چه كسى ؟ گفت : فلانى پرسيدم اسم تو چيست ؟ گفت : يعقوب . گفتم : اهل كجا هستى ؟ گفت : مردى از اهالى مغربم پرسيدم از كجا مرا شناختى ؟\r\nگفت : در خواب به من گفتند شعيب را ملاقات كن و هر چه مايلى از او بپرس پيوسته جوياى تو بودم تا نشانت دادند گفتم : همين جا بنشين تا طوافم تمام شود پس\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاز طواف آمدم با او صحبت كردم مردى فهميده بود .\r\nگفت : مرا خدمت موسى بن جعفر ببر دستش را گرفته از امام اجازه خواستم اجازه فرمود : همين كه چشمش به او افتاد فرمود : يعقوب ديروز وارد شدى بين تو و برادرت در فلان محل اختلاف شد بطورى كه به يكديگر ناسزا گفتيد ولى متوجه باش اين روش من و پدران ارجمندم نيست ، و هرگز كسى را بچنين كارى دستور نميدهم ، از خداى يكتا بترس بين شما دو نفر با مرگ جدائى نيافتد برادرت قبل از اينكه به وطن برسد در همين سفر خواهد مرد . تو نيز از كارى كه كردى پشيمان خواهى شد ، بواسطه اين قطع خويشاوندى كه كرديد خدا عمر شما را كوتاه كرد .\r\nيعقوب عرضكرد : آقا مرگ من چه وقت است ؟ فرمود : اجل تو نيز فرا رسيده بود ولى مهربانى كه در فلان محل نسبت بعمه‌ات روا داشتى بيست سال بر عمر تو افزود .\r\nيعقوب بعدها مرا ديد به مكه آمده بود . گفت : برادرم در همان سفر به خانواده خود نرسيد در بين راه مرد او را دفن كرديم .\r\nرجال كشى - ص 280 - اخطل كاهلى از عبد اللَّه بن يحيى كاهلى نقل كرد كه گفت : به حج رفتم خدمت موسى بن جعفر عليه السّلام رسيدم ، به من فرمود : امسال هر چه مىتوانى كار نيك انجام ده كه اجلت نزديك شده شروع بگريه كردم فرمود :\r\nچرا گريه ميكنى ؟\r\nگفتم : آقا خبر مرگ مرا دادى . فرمود : بشارت باد ترا كه از شيعيان ما هستى و سعادتمند خواهى بود . اخطل را وى حديث گفت : چيزى نگذشت كه عبد اللَّه از دنيا رفت .\r\nكافى : محمّد بن حسين گفت : يكى از اصحاب نامه‌اى نوشت براى موسى بن جعفر راجع به نماز خواندن بر روى شيشه گفت : وقتى نوشته‌ام منتهى به اين قسمت شد با خود گفتم شيشه از چيزهائى است كه از زمين خارج مىشود نبايد اين را\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nسؤال كنم .\r\nگفت : نامه‌اى از طرف موسى بن جعفر عليه السّلام برايم آمد كه نماز بر شيشه نخوان گرچه با خود گفته‌اى كه شيشه از زمين خارج مىشود ولى شيشه از نمك و ريگ است و اين هر دو تغيير شكل و ماهيت داده‌اند .\r\nاعلام الورى و مناقب و ارشاد مفيد - ص 314 - محمّد بن فضل گفت : در بين اصحاب اختلاف بود كه مسح پاها از سر انگشتان است تا مچ پا يا از مچ پا است تا سر انگشتان . على بن يقطين نامه‌اى براى موسى بن جعفر عليه السّلام نوشت كه اصحاب در مورد مسح پا اختلاف دارند خواهش ميكنم نامه‌اى به خط خود در اين مورد بنويسيد تا به آن عمل كنيم .\r\nامام عليه السّلام در جواب نوشت متوجه شدم كه اصحاب در بارهء وضو اختلاف دارند ، آنچه به تو دستور مىدهم اينست كه سه مرتبه مضمضه كنى و سه مرتبه استنشاق سه بار صورت را بشوئى و آب را بلاى موهاى ريش خود برسانى و تمام سرت را مسح بكشى با روى گوشها و داخل دو گوش و پاهايت را تا كعب « 1 » سه مرتبه بشوئى مبادا بر خلاف اين عمل كنى .\r\nوقتى نامه رسيد على بن يقطين از مضمون آن تعجب كرد كه بر خلاف تمام علماى شيعه است .\r\nبا خود گفت : امام من بهتر ميداند من دستورش را اجرا ميكنم . از آن پس وضوى خود را طبق اين دستور ميگرفت بواسطه اطاعت امر امام بر خلاف رفتار تمام شيعيان . از على بن يقطين پيش هارون الرشيد سعايت كردند كه او رافضى است و مخالف تو است .\r\nهارون بيكى از خواص خود گفت : خيلى در باره على بن يقطين حرف ميزنند و او را متهم بتشيع مىنمايند گر چه من در كار او كوتاهى نمىبينم بارها نيز امتحانش نموده‌ام چيزى كه شاهد بر اين اتهام باشد نديده‌ام مايلم طورى كه\r\n\r\n\r\n","description":"","footnote":"\r\n( 1 ) برآمدگى روى پا .\r\n","page_name":" 33 ","page_number":33},
  {"content":"\r\n\r\nخودش متوجه نشود يك آزمايش ديگر بكنيم زيرا اگر متوجه شود ، تقيه خواهد كرد .\r\nآن شخص گفت : رافضىها با اهل سنت در وضو اختلاف دارند آنها سبكتر وضو ميگيرند و پاها را نمىشويند بطورى كه متوجه نشود بوسيله وضو او را آزمايش كن . گفت بسيار خوب اين راه عالى است مدتى تصميم خود را بتأخير انداخت تا يك روز بقدرى كار به او داد كه تا وقت نماز مشغول بود على بن يقطين در يك اطاق مخصوص وضو ميگرفت و نماز ميخواند .\r\nموقع نماز كه شد هارون از پشت ديوار اطاق بطورى كه على بن يقطين متوجه نشود مراقب او بود ، على آب خواست سه مرتبه مضمضه نمود و سه مرتبه استنشاق و سه بار صورتش را شست و داخل موى صورت نيز آب رسانيد دستش را تا آرنج سه مرتبه شست سر و دو گوش خود را مسح كرد و دو پاى خود را شست هارون تمام كارهاى او را زير نظر داشت .\r\nهمين كه ديد چنين وضو ميگيرد نتوانست خود را نگهدارد سر بلند نمود بطورى كه على بن يقطين او را نبيند صدا زد دروغ گفتند آنهائى كه خيال ميكردند تو رافضى هستى ، بعد از اين جريان مقام على پيش هارون بالا گرفت .\r\nولى پس از اين آزمايش نامه‌اى از حضرت موسى بن جعفر رسيد بدان سابقه قبلى به اين مضمون :\r\nعلى بعد از اين طورى وضو بگير كه خداوند دستور داده يك بار صورتت را از روى وجوب بشوى و يك مرتبه بواسطه شادابى و دستت را از آرنج همين طور دو مرتبه بشوى جلو سرت را مسح كن و روى دو پا را باضافه رطوبت وضوى دست آنچه بر تو بيم داشتم از بين رفت و السلام .\r\nتفسير عياشى - ج 2 ص 205 - سليمان بن عبد اللَّه گفت : در خدمت موسى بن جعفر نشسته بودم كه زنى را آوردند صورتش به پشت برگشته بود يك دست را روى پيشانى او گذاشت و دست ديگر را به پشت سرش آنگاه فرمود :  إِنَّ اللَّهَ لا يُغَيِّرُ ما \r\n\r\n","description":"","footnote":"","page_name":" 34 ","page_number":34},
  {"content":"\r\n\r\n بِقَوْمٍ حَتَّى يُغَيِّرُوا ما بِأَنْفُسِهِمْ  « 1 » صورتش را به حالت اول برگرداند فرمود : مبادا چنين كارى را دو مرتبه بكنى .\r\nعرض كردند : آقا مگر چه كرده ؟ فرمود : بايد خودش بگويد . از خودش پرسيدند گفت : من هوو داشتم مشغول نماز بودم خيال كردم شوهرم با او است صورت برگرداندم تا آنها را تماشا كنم ديدم آن زن تنها نشسته شوهرم آنجا نيست صورتم به همان حالت ماند .\r\nمناقب شهر آشوب - ج 3 ص 418 - خالد سمان گفت : هارون الرشيد مردى بنام على بن صالح طالقانى را خواست . به او گفت : تو مدعى هستى كه ابر ترا از چين بطالقان برده . گفت : بلى . پرسيد چطور .\r\nگفت : كشتى ما در امواج خروشان دريا شكست سه شبانه‌روز روى تخته پاره‌اى در دل امواج بودم ناگهان موجى مرا به داخل خشگى برد ديدم ناحيه‌اى سبز و خرم و جويبار درختهاى زيادى است . زير سايه درختى بخواب رفتم ، ناگهان در خواب صداى وحشتناكى شنيدم از ترس بيدار شدم ديدم دو حيوان شبيه به اسب با هم جنگ ميكنند نمىتوانم بگويم چطور بودند همين كه مرا ديدند داخل دريا شدند . در اين موقع پرنده‌اى عظيم را ديدم كه كنار غارى نزديك كوه به زمين نشست خود را پشت درختها پنهان كردم تا نزديك آن پرنده رسيدم ميخواستم او را از نزديك ببينم همين كه مرا ديد پرواز كرد منهم از پى او دويدم .\r\nنزديك غار كه رسيدم صداى تسبيح و تهليل و تكبير و تلاوت قرآن شنيدم جلو رفتم يكنفر از درون غار صدا زد على بن صالح طالقانى داخل شو خدا ترا رحمت كند داخل شده سلام كردم شخصى بزرگوار و با جلالت و خوش قد قامت ديدم كه تنومند بود و جلو سرش مو نداشت چشمهاى درشتى داشت جواب سلامم\r\n\r\n\r\n","description":"","footnote":"\r\n( 1 ) سوره رعد آيه 11 خداوند نعمت مردم را تغيير نميدهد ، مگر اينكه آنها وضع خود را عوض كنند .\r\n","page_name":" 35 ","page_number":35},
  {"content":"\r\n\r\nرا داده فرمود : على بن صالح طالقانى تو از گنجينه‌ها بشمار ميروى خداوند با گرسنگى و تشنگى و ترس آزمايشت نمود و به تو ترحم فرمود نجات يافتى و آب گوارائى آشاميدى . ميدانم چه ساعتى در كشتى نشستى و چه موقع كشتى شما شكست و چند روزى روى تخته پاره بودى كه گاهى تصميم ميگرفتى خود را در دريا اندازى تا بميرى از اين گرفتارى نجات يا بى و ميدانم چه ساعتى نجات يافتى و آن دو حيوان خوش منظرى كه ديدى و از پى آن پرنده دويدى وقتى پرواز كرد اكنون بنا بنشين خدا ترا رحمت كند .\r\nاين سخنان را كه شنيدم عرضكردم ترا به خدا چه كسى از اين جريانها شما را مطلع نموده ؟\r\nفرمود : خداى دانا بر پنهان و آشكارا آن كسى كه ترا مىنگرد وقتى در سجده اظهار بندگى ميكنى . فرمود : تو گرسنه هستى ، لبهايش بكلماتى تكان خورد ناگهان ظرف غذائى با سرپوش حاضر شد ، سرپوش از آن برداشته فرمود :\r\nبيا جلو بخور از آنچه خدا ارزانى داشته ، غذائى بود كه لذيذتر از آن نديده بودم بعد آبى آشاميدم كه گواراتر و لذيذتر از آن نياشاميده بودم ، بعد دو ركعت نماز خواند آنگاه فرمود : على ! مايلى برگردى بوطنت ، گفتم چه كسى ميتواند مرا به آنجا برساند . فرمود : باحترام دوستانمان اين كار را براى آنها ميكنم .\r\nدست برداشت و چند دعا نموده گفت : الساعه الساعه . ناگهان تكه تكه‌هاى ابر سايه بر جلو غار انداخت هر ابرى مىآمد ميگفت : سلام عليك اى دوست و حجت خدا جواب ميداد : عليك السلام و رحمه اللَّه و بركاته اى ابر شنوا و مطيع .\r\nمىپرسيد كجا ميروى جواب ميداد بفلان سرزمين ، ميپرسيد مأمور رحمتى يا غضب . ميگفت : براى رحمت يا غضب و ميرفت .\r\nتا ابرى نيكو و درخشان آمد سلام كرد . آن آقا جواب داد پرسيد كجا ميروى ؟ گفت : بطالقان پرسيد براى رحمت يا غضب . گفت رحمت . فرمود :\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاين امانتى كه به تو ميسپارم به آن سرزمين ببر . گفت : اطاعت ميكنم فرمود : روى زمين قرار بگير ، روى زمين قرار گرفت . بازوى مرا گرفت و روى ابر قرار داد .\r\nدر اين موقع گفتم : ترا بخداى بزرگ و به حق محمّد خاتم النبيين و على سيد الوصيين و ائمه طاهرين بگو شما كه هستى ؟ به خدا قسم مقام ارجمندى دارى ! .\r\nفرمود : واى بر تو على بن صالح ، خدا زمين را يك چشم بهمزدن از حجت خالى نميگذارد يا در پرده استتار و يا آشكار ، من حجت آشكار و پنهان خدايم من حجت خدايم در روز قيامت من ناطق و گوينده از طرف پيامبرم ، موسى بن جعفرم ، متوجه امامت او و آباء گرامش شدم .\r\nدر اين موقع دستور داد ابر حركت كند . حركت نمود به خدا قسم ذره‌اى ناراحتى و ترس نداشتم بيش از يك چشم بهمزدن نشد كه در بازار طالقان فرود آمدم خانواده و زندگىام سالم بودند .\r\nهارون دستور داد او را بكشند تا اين حديث را ديگرى نشنود .\r\nعيون اخبار الرضا : على بن يقطين گفت : هارون الرشيد مردى را خواست تا با موسى بن جعفر در مجلس مبارزه كند و او را شرمنده نمايد . مردى جادوگر اين كار را به عهده گرفت . وقتى سفره انداختند كارى كردند كه هر وقت خادم حضرت موسى بن جعفر ميخواست گرده نانى را بردارد از جلو دستش مىپريد .\r\nهارون بشدّت خنده‌اش گرفته بود از كار او .\r\nحضرت موسى بن جعفر سر برداشت و نگاه بشيرى كه روى پرده نقش شده بود كرد . فرمود : اى شير خدا بگير اين دشمن خدا را . ناگهان آن نقش جان گرفت به شكل شيرى بسيار بزرگ . مرد جادوگر را پاره پاره كرد ، هارون و نديمانش بىهوش شدند از ترس عقل خود را از دست دادند .\r\nپس از مدتى كه به هوش آمدند هارون امام را قسم داد ترا بحقى كه بر تو دارم از اين شير بخواه پيكر آن مرد را برگرداند .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nفرمود : اگر عصاى موسى آنچه از ريسمان و چوبدستهاى جادوگران برگرداند اين شير نيز پيكر آن مرد را برمىگرداند ، اين جريان بيشتر از هر چيز در خود هارون اثر گذاشت .\r\nقرب الاسناد - ص 154 - على بن جعفر گفت : يكى از كنيزان موسى بن جعفر كه آب براى وضوى آن جناب ترتيب ميداد و زنى راستگو و پاكنهاد بود گفت :\r\nدر قديد كه محلى است نزديك مكه آب روى دست موسى بن جعفر براى وضو ميريختم امام عليه السّلام روى يك منبر بود . آب در ناودان جارى شد : ناگاه چشمم به دو گوشواره طلا افتاد كه نگينى از درّ داشت كه مانند آن را نديده بودم .\r\nامام عليه السّلام سر بجانب من بلند نموده فرمود : ديدى ، عرض كردم : بلى .\r\nفرمود : روى او را با خاك بپوشان و به هيچ كس نگو اين كار را كردم و به كسى نگفتم تا از دنيا رفت صلوات اللَّه عليه و على آبائه و رحمة اللَّه و بركاته .\r\nقرب الاسناد : عثمان بن عيسى گفت : به حضرت موسى بن جعفر عرضكردم :\r\nحسن بن محمّد برادرش پدرى دارد كه بچه برايش متولد مىشود ميميرد دعا بفرمائيد بچه‌اش بماند . فرمود حاجتش برآورده شد . براى او دو پسر متولد و زنده ماند .\r\nقرب الاسناد : على بن جعفر پسر ناجيه ردائى آبى رنگ طرازى « 1 » به صد درهم خريد تصميم گرفت آن را براى موسى بن جعفر ببرد با خود برد هيچ كس خبر نداشت من نيز با عبد الرحمن بن حجاج كه آن موقع نماينده حضرت موسى ابن جعفر بود رفتم هر چه آورده بود خدمت امام فرستاد .\r\nامام در جواب نوشت يك رداى طرازى آبى رنگ برايم بخريد . هر چه در مدينه جستجو كردند پيدا نشد .\r\nمن به او گفتم : آن رداء نزد من هست براى امام آورده‌ام . رداء را فرستادند\r\n\r\n\r\n","description":"","footnote":"\r\n( 1 ) طراز محلى است كه بهترين لباسها را در آنجا ميبافند . محله‌اى است در مرو و اصفهان است در اصل روايت طيلسان كه يكنوع لباسى مخصوص بزرگان شبيه جبه يا عباى با آستين .\r\n","page_name":" 38 ","page_number":38},
  {"content":"\r\n\r\nعرض كردند از على بن جعفر گرفتم . سال بعد نيز ردائى با همان اوصاف خريدم و با خود بردم هيچ كس جز خدا نميدانست . همين كه وارد مدينه شديم امام پيغام داد كه برايم ردائى مثل پارسال از همان مرد بگيريد .\r\nاز من پرسيدند گفتم : من آورده‌ام رداء را براى امام فرستادند .\r\nقرب الاسناد : عبد الرحمن بن حجاج گفت : از غالب غلام ربيع شش هزار درهم به قرض گرفتم با اين پول سرمايه‌ام تكميل شد مقدارى ديگر پول به من داد كه خدمت موسى بن جعفر تقديم كنم . گفت : وقتى احتياج بششهزار درهم نداشتى آن را هم به امام عليه السّلام بده .\r\nوقتى وارد مدينه شدم هر چه از مال خودم لازم بود بدهم با پولى كه غالب داده بود براى امام فرستاد . پيغام داد كه شش هزار درهم چه شد . عرضكردم من از او قرض گرفته بودم به من گفته بود بشما تقديم كنم وقتى جنس‌ها را فروختم تقديم ميكنم . باز پيغام فرستاد . كه زودتر بفرست احتياج به آن پول داريم . شش هزار درهم را فرستادم .\r\nقرب الاسناد : موسى بن بكر گفت : حضرت موسى بن جعفر نامه‌اى به من داد كه در آن چيزهائى خواسته بود برايش تهيه كنم . من نامه را زير جا نماز گذاشتم كوتاهى كردم وقتى رفتم خدمت آقا ديدم نامه دست خود امام است : از نامه پرسيد گفتم در خانه است ، فرمود : موسى وقتى كارى به تو ميگويم انجام بده اگر بر تو خشم ميگيرم فهميدم كه مأمورين آن نامه را به امام داده‌اند .\r\nقرب الاسناد : عثمان بن عيسى گفت : موسى بن جعفر عليه السّلام را در يكى از آبگيرهاى بين مكه و مدينه ديدم كه داخل آب است آب را داخل دهان مىكند بعد بيرون ميريزد آب زرد رنگ ديده مىشود با خود گفتم اين بهترين خلق خدا است در روى زمين ببين چكار مىكند .\r\nبعد در مدينه خدمتش رسيدم فرمود : كجا خانه گرفته‌اى ؟ گفتم : با رفيقم در خانه فلان كس مىنشينيم ، فرمود : فورى برويد لباسهاى خود را برداريد هم اكنون .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nگفت من با عجله رفتم لباسهايم را برداشته بيرون آوردم همين كه از خانه خارج شديم خانه فرو ريخت و خراب شد .\r\nبصائر : مرازم گفت : بمدينه رفتم دخترى را ديدم در خانه‌اى كه آنجا منزل گرفته بودم خيلى از او خوشم آمد تصميم گرفتم از او بهره‌مند شوم ولى او از ازدواج با من سرپيچى كرد . گفت يك شب پس از نماز آمدم در را كه كوبيدم همان دختر باز كرد دست خود را روى سينه‌اش گذاردم فرار كرد من داخل شدم .\r\nفردا صبح كه خدمت موسى بن جعفر عليه السّلام رسيدم فرمود : از شيعيان ما نيست كسى كه در پنهانى ترس از خدا نداشته باشد .\r\nقرب الاسناد : على بن ابى حمزه گفت : از حضرت موسى بن جعفر شنيدم كه فرمود : منصور دوانيقى به خدا قسم امسال مكه را نخواهد ديد من وارد كوفه شدم و جريان را بدوستان گفتم چيزى نگذشت كه منصور براى انجام حج عازم شد و بكوفه رسيد .\r\nدوستان گفتند : تو كه ميگفتى خانه خدا را نخواهد ديد . گفتم نه به خدا هرگز خانه خدا را نميبيند . رسيد به بستان باز جمع شده گفتند حالا چه ميگوئى گفتم نه به خدا خانه خدا را نمىبيند . وقتى رسيد به محلى بنام بئر ميمون . خدمت حضرت موسى بن جعفر رسيدم آقا در محراب در حال سجده بود و سجده‌اى طولانى كرد .\r\nآنگاه سربلند نموده فرمود : برو ببين مردم چه ميگويند .\r\nوقتى خارج شدم ديدم صداى گريه و ناله بلند است بر فوت ابو جعفر منصور دوانيقى گريه ميكنند برگشته جريان را عرضكردم . فرمود : اللَّه اكبر خانه خدا را هرگز نخواهد ديد .\r\nقرب الاسناد : ابراهيم بن عبد الحميد گفت : حضرت موسى بن جعفر نامه‌اى برايم نوشت كه منزلت را تغيير بده در آن موقع عثمان بن عيسى در مدينه بود از اين دستور خيلى اندوهگين شد زيرا منزل او بين مسجد و بازار قرار داشت .\r\nبه همين جهت تغيير مكان نداد . باز امام يكنفر را فرستاد كه منزلت را تغيير بده\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nباز نقل مكان نداد . براى مرتبه سوم كسى را فرستاد كه منزل خود را تغيير بده .\r\nاين بار در جستجوى منزل شد ، من در مسجد بودم تا بعد از نماز شب به مسجد نيامد . گفتم چرا امروز به مسجد نيامدى گفت نميدانى امروز چه بسرم آمد رفتم كه از چاه آب بكشم براى وضوء دلو را كه خارج كردم پر از نجاست بود با همان آب خمير كرده بوديم آن نان‌ها را دور ريختيم و لباسهايمان را شستيم اين كار باعث شد كه به مسجد نيامدم . ضمنا اسبابهايمان را منتقل كردم بخانه‌اى كه كرايه كرده بودم .\r\nاكنون كسى در منزل جز زنم نيست ميخواهم فورى برگردم و دست او را گرفته ببرم به آن منزل . گفتم خدا مبارك كند از هم جدا شديم .\r\nفردا صبح زود كه به مسجد رفتم آمد گفت : نميدانى ديشب چه اتفاقى افتاد منزلم طبقه فوقانى و تحتانى رويهم ريخت و خراب شد .\r\nقرب الاسناد : عثمان بن عيسى گفت : حضرت موسى بن جعفر سحرگاه از قبا به طرف مدينه ميرفت بابراهيم بن عبد الحميد كه عازم قبا بود برخورد نمود به او فرمود : كجا ميروى ؟ گفت : بقبا فرمود : براى چه ؟ گفت : ما هر سال خرما از اين ناحيه ميخريم خيال دارم بروم پيش مردى از انصار خرما خريدارى كنم .\r\nفرمود : مطمئن هستى كه ملخ زيان نميرساند . گفت : امام وارد مدينه شد من به راه خود ادامه دادم ، اين جريان را به ابو العز گفتم . گفت : نه به خدا امسال خرما نميخرم روز پنجم نرسيده بود كه خداوند ملخ زيادى فرستاد و تمام خرماها را از بين برد .\r\nقرب الاسناد : عثمان بن عيسى گفت : مردى كنيز خود را بفرزندش بخشيد آن كنيز صاحب چند فرزند شد ، بعدها به آن مرد گفت پدرت قبل از اينكه مرا به تو ببخشد با من همبستر شده بود . اين مسأله را از موسى بن جعفر عليه السّلام پرسيدند .\r\nفرمود : كنيز دروغ ميگويد ميخواهد از بد اخلاقى آن مرد آسوده شود . وقتى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nجريان را بكنيز گفتند ، گفت : به خدا قسم راست فرموده فقط قصد فرار داشتم از بد اخلاقى او .\r\nقرب الاسناد : ابو بصير گفت : خدمت موسى بن جعفر عليه السّلام رسيدم عرض كردم : آقا امام بچه وسيله شناخته مىشود . فرمود داراى امتيازاتى است . كه اولى آنها تصريح پدرش بامامت او است ، بمردم معرفى كند و او را بامامت منصوب نمايد تا جاى عذر و بهانه‌اى براى آنها نماند ، زيرا پيغمبر حضرت على را بعنوان جانشين و امام مردم تعيين نمود و بمردم معرفى كرد همين طور ساير ائمه جانشين خود را معرفى ميكنند تا مردم آنها را بشناسند . ديگر اينكه از هر چه بپرسند جواب ميدهد و اگر چيزى نپرسند او خود خواسته آنها را پاسخ ميدهد و از آنچه فردا اتفاق مىافتد خبر دارد و با هر زبانى ميتواند با مردم صحبت كند . فرمود : هم اكنون قبل از اينكه حركت كنى نشانه‌اى از امام خواهى ديد كه اطمينان پيدا كنى .\r\nدر همين موقع مرد خراسانى وارد شد با زبان عربى صحبت كرد ولى امام عليه السّلام به فارسى جوابش را داد . خراسانى گفت : آقا من ميتوانستم فارسى صحبت كنم ولى خيال كردم شما فارسى نميدانيد . فرمود : سبحان اللَّه . اگر نتوانم جواب ترا بدهم پس چه مزيتى بر تو دارم .\r\nفرمود : محمّد ! امام زبان تمام مردم و پرنده‌ها و چارپايان را ميداند و هر چه داراى روح باشد . با همين نشانه امام شناخته مىشود اگر اين امتيازات در او نباشد .\r\nامام نيست .\r\nقرب الاسناد - ص 174 - حماد بن عيسى گفت : خدمت حضرت موسى بن جعفر عليه السّلام رسيدم در بصره ، عرضكردم : آقا فدايت شوم از خدا بخواه به من منزلى و همسرى و فرزند و خدمتكار عنايت كند و هر سال موفق به زيارت خانه خدا شوم امام عليه السّلام دست خود را بلند نموده گفت :\r\n« اللهم صل على محمّد و آل محمّد »\r\nخدايا حماد بن عيسى را منزل و همسر و فرزند و خادمى با پنجاه سال حج خانه خود\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nروزى فرما . حماد گفت : همين كه قيد كرد پنجاه سال فهميدم بيش از پنجاه سال حج نخواهم گزارد .\r\nحماد گفت : هم اكنون چهل و هشت حج بجاى آورده‌ام ، اين خانه من است كه بدعاى آن آقا نصيبم شده و زنم پشت پرده صدايم را ميشنود و اين فرزند و اين كنيز من است تمام آنچه دعا كرد نصيبم شد .\r\nبعد از آن دو سال ديگر به حج رفت تا پنجاه سال تمام شد . بعد در سال پنجاه و يك كه عازم مكه بود و همسفر با ابو العباس نوفلى شد وقتى به محل احرام رسيد رفت غسل كند براى احرام بستن سيلى در دره جارى شد او را برد و غرق شده از دنيا رفت قبل از اينكه حج پنجاه و يكم را انجام دهد و در سيّاله كه اولين منزل از مدينه به مكه است دفن شد .\r\nخرايج : امية بن على قيسى گفت : من و حماد بن عيسى رفتيم خدمت موسى ابن جعفر عليه السّلام تا وداع كنيم براى سفر حج ، فرمود : امروز حركت نكنيد تا فردا صبر كنيد وقتى از خدمت آن جناب خارج شديم حماد گفت : من نمىتوانم بمانم زيرا بارهايم را برده‌اند . گفتم : من ميمانم . حماد رفت آن شب سيلى آمد حماد غرق شد و در سياله دفن گرديد .\r\nبصائر : يعقوب بن ابراهيم جعفرى گفت : از ابراهيم بن وهب شنيدم كه ميگفت : براى ديدن حضرت موسى بن جعفر عليه السّلام بعريض رفتم ( محلى است در نزديكى مدينه ) رسيديم بقصر بنى سراة ( كه نزديك عريض است ) همين كه از دره پائين رفتم صدائى شنيدم كه صاحب صدا ديده نميشد ميگفت : ابو جعفر دوست تو كه مايلى او را ببينى در پشت قصر بنى سراة است نزديك سدّ سلام مرا به او برسان .\r\nنگاه كردم كسى را نديدم باز همان صدا تكرار شد تا سه مرتبه از ترس موى بر بدنم راست شد .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبالاخره از دره پائين رفتم و وارد جاده‌اى شدم كه به طرف پشت قصر ميرفت ولى داخل قصر سراة نشدم بعد به طرف سدّ رفتم كنار درختهاى بعد رفتم بجانب آبگير ديدم پنجاه مار كه اطراف آبگير در حركت هستند . در اين موقع گوش دادم صداى صحبت مىآيد پايم را محكمتر به زمين ميكوبيدم تا آنها كه صحبت ميكنند صداى پاى مرا بشنوند . در اين موقع صداى سرفه امام موسى بن جعفر عليه السّلام را شنيدم منهم با سرفه جواب آن جناب را دادم ، پيش رفتم ناگاه ديدم مارى بساق درختى پيچيده .\r\nامام عليه السّلام فرمود : نترس اى مرد اين مار به تو كارى ندارد ، از درخت خود را به زمين انداخت و روى شانه خود ايستاد بعد سر خود را در گوش او فرو برد و صفير زيادى زد . امام عليه السّلام در جواب او فرمود : من بين شما حكومت كردم خلاف دستورم را كسى جز ستمگر نميكند هر كه در دنيا ستم روا دارد در آخرت گرفتار آتش خواهد شد و دچار عقاب شديد مىشود ، او را كيفر ميكنم و مالش را خواهم گرفت اگر بود تا توبه كند .\r\nعرضكردم : پدر و مادرم فدايت آيا اطاعت شما بر آنها نيز لازم است ؟\r\nفرمود : بلى به آن خدايى كه محمّد را به نبوت برانگيخت و على را بجانشينى و امامت گرامى داشت آنها بيشتر از شما اطاعت ميكنند ولى تعداد اطاعت‌كنندگان آنها كم است .\r\nبصائر : خالد جوان گفت : خدمت موسى بن جعفر رسيدم در دل با خود گفتم : پدر و مادرم فدايت آقا كه مظلوم هستى و حقت را غصب نمودند و به تو ستم روا داشته‌اند . امام در صحن حياط بود جلو رفته پيشانىاش را بوسيدم و در مقابلش نشستم رو به من كرده ، فرمود : پسر خالد ما به اين امر واردتريم در دل اين خيال‌ها را نكن .\r\nعرضكردم : به خدا قسم مقصودى نداشتم فرمود : ما واردتريم به اين امر از ديگران اگر خلافت را بخواهم به چنگ مىآورم ولى اين ستمگران را مدت و\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nنهايتى است كه بالاخره بايد به آن برسند .\r\nعرضكردم : ديگر در دل با خود چيزى نخواهم گفت . فرمود : چنين كارى دو مرتبه نكن .\r\nقصص الأنبياء : اسود بن رزين قاضى گفت : خدمت موسى بن جعفر عليه السّلام رسيدم مرا تا آن وقت نديده بود ، فرمود : تو از اهل سدّ هستى ؟ گفتم : اهل بابم ، باز فرمود : اهل سدّى گفتم اهل باب . فرمود : اهل سدّ هستى گفتم : بلى فرمود :\r\nآن همان سدّى است كه اسكندر ذو القرنين ساخته .\r\nبصائر : يكى از اصحاب گفت : خدمت موسى بن جعفر رسيدم تب داشت و رو به ديوار داشت نسبت بيكى از خويشاوندان خود بدگوئى ميكرد . من در دل با خود گفتم اين امام و پيشوا و بهترين فرد روى زمين است ما را سفارش بصله رحم مىكند خودش نسبت بخويشاوند خويش چنين ميگويد .\r\nدر اين موقع صورت از ديوار برگردانده فرمود : آن نيكى بخويشاوند كه شنيده‌اى همين است كه من انجام مىدهم زيرا وقتى در باره او چنين گفتم حرفش را باور نخواهند كرد وقتى چنين نگويم بدگوئيهائى كه از من مىكند باور ميكنند .\r\nبصائر : هشام بن سالم گفت : رفتم پيش عبد اللَّه بن جعفر ، موسى بن جعفر نيز حضور داشت كه جلوش آينه‌اى قرار داشت ردائى پوشيده بود و پيراهنى در تن داشت رو بجانب عبد اللَّه برادر موسى بن جعفر نموده شروع كردم بسؤال كردن تا صحبت زكات شد .\r\nدر اين مورد سؤال كردم گفت : از زكات ميپرسى . هر كس چهل درهم داشته باشد بايد يكدرهم بدهد . بسيار در شگفت شدم . گفتم : ميدانى كه من ارادتمند شما خانواده هستم و خدمت پدرت ارادت داشته‌ام از آن جناب نوشته‌هائى دارم . اگر مايلى برايت بياورم گفت بسيار خوب بياور .\r\nمن از آنجا خارج شده پناه بقبر پيغمبر بردم عرضكردم : يا رسول اللَّه بكه\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nپناه برم بقدريها يا حروريه يا مرجئه يا زيديها . در همين موقع پسر بچه‌اى كه كمتر از پنج سال داشت لباسم را كشيده گفت : بيا با تو كار دارند . گفتم : چه كسى گفت :\r\nآقايم موسى بن جعفر . داخل حياط شدم ديدم آن جناب در اطاق نشسته است كه جلو آن پشه‌بندى آويخته است . فرمود : هشام ، عرضكردم : بلى . فرمود : پيش مرجئه و قدريها نرو بيا پيش من وارد اطاق شدم .\r\nبصائر : على بن يقطين گفت : تصميم گرفتم از امام عليه السّلام سؤال كنم كه شخصى اگر جنب باشد نوره بكشد چه صورت دارد قبل از نوشتن من نامه‌اى از طرف آن جناب رسيد كه نوره باعث نظافت جنب است ولى مرد در حالى كه خضاب نموده نبايد با زن همبستر شود و نه با زنى كه خضاب نموده جمع شود .\r\nبصائر - ج 5 ص 69 - محمّد بن فلان رافعى گفت : پسر عموئى داشتم بنام حسن ابن عبد اللَّه مردى پارسا و از بهترين عبادت‌كنندگان روزگار بود ، گاهى بملاقات سلطان ميرفت با او سخنان درشت ميگفت و پند و اندرز ميداد امر بمعروف و نهى از منكر نمود چنين مرد پرهيزكارى بود سلطان سخنان او را تحمل مىنمود پيوسته با همين وضع زندگى ميكرد .\r\nيك روز موسى بن جعفر عليه السّلام وارد مسجد شد او را ديد پيش او رفته به او فرمود :\r\nچقدر من خوشم مىآيد از اين حال كه دارى و از ديدنت خوشحال ميشوم جز اينكه معرفت ندارى برو در طلب معرفت . عرض كرد : فدايت شوم معرفت چيست ؟\r\nفرمود : برو علم دين بياموز و حديث ياد بگير . عرض كرد : از چه كسى .\r\nفرمود : از انس بن مالك و فقهاى مدينه بعد آن حديث را به من بگو تا برايت تصحيح كنم . آن مرد رفت و از آنها مطالبى گرفت آنها را براى موسى بن جعفر عليه السّلام خواند فرمود : همه اينها باطل است باز فرمود : برو معرفت طلب كن .\r\nآن مرد خيلى بدين خويش اهميت ميداد پيوسته در جستجوى امام بود تا روزى ايشان را تعقيب كرد كه ميرفت بباغ خودش در بين راه جلو آن جناب را گرفته\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nعرضكرد : فدايت شوم من در پيشگاه پروردگار از شما شكايت ميكنم مرا راهنمائى بمعرفت بفرما .\r\nامام عليه السّلام امير المؤمنين را معرفى كرد و فرمود : بعد از پيغمبر اكرم راهنماى خلق امير المؤمنين بود و جريان ابا بكر و عمر را توضيح داد قبول كرد ، پرسيد بعد از حضرت امير المؤمنين چه كسى بود فرمود : حسن بن على بعد حسين بن على تا رسيد به خودش سكوت كرد . عرضكرد : آقا امروز كيست ؟ فرمود : اگر بگويم مىپذيرى . عرضكرد : آرى فدايت شوم .\r\nفرمود : امروز من هستم . گفت : آقا يكدليل كه قانع‌كننده باشد دارى ؟\r\nفرمود : آرى . برو پهلوى اين درخت اشاره بدرخت معروف بام غيلان كرد به او بگو موسى ابن جعفر ميگويد بيا . گفت پيش درخت رفتم و پيغام را رساندم به خدا قسم زمين را ميشكافت و مىآمد تا رسيد مقابل امام باز اشاره نمود برگشت .\r\nاقرار بمقام امامت آن جناب نمود ديگر سكوت اختيار كرد كسى نديد بعد از آن صحبت كند قبل از اين جريان خواب‌هاى خوب ميديد واقعيت نيز داشت از آن پس ديگر چنين خواب‌هائى هم قطع شد . يك شب حضرت صادق عليه السّلام را در خواب ديد از قطع شدن خواب شكايت نمود .\r\nفرمود : ناراحت نباش وقتى مؤمن در ايمان استوار گرديد رؤيا از او قطع مىشود .\r\nبصائر : عبد الرحمن بن حجاج گفت : موسى بن جعفر عليه السّلام از شهاب بن عبد اللَّه پولى به قرض گرفت يادداشتى در اين مورد نوشت و در اختيار عبد الرحمن بن حجاج گذاشت گفت : اگر من مردم اين يادداشت را پاره كن .\r\nعبد الرحمن گفت : من به مكه رفتم موسى بن جعفر عليه السّلام را ملاقات كردم در منى از پى من فرستاد . فرمود : عبد الرحمن آن نامه را پاره كن . من يادداشت را پاره كردم و بكوفه رفتم . از شهاب جويا شدم معلوم شد او در موقعى از دنيا رفته كه فرستادن نامه امكان نداشته .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nبصائر : اسحاق بن عمار گفت : شنيدم موسى بن جعفر عليه السّلام به شخصى خبر مرگ و هنگام درگذشتش را ميداد من در دل با خود گفتم امام ميداند شيعيانش كى ميميرند .\r\nدر اين موقع با نگاهى خشم‌آلود فرمود : اسحاق رشيد هجرى عالم بمنايا « 1 » ( مرگها ) و بلايا ( گرفتاريها ) بود امام شايسته‌تر است از او كه چنين علمى را داشته باشد .\r\nبصائر : خالد گفت : من با موسى بن جعفر عليه السّلام در مكه بودم پرسيد اينجا از دوستان شما چه اشخاصى مانده‌اند ، من هشت نفر را نام بردم دستور داد چهار نفر را از مكه بيرون كنم در مورد چهار نفر ديگر چيزى نگفت .\r\nيك روز بيشتر فاصله نشد فردا آن چهار نفر مردند و آنهائى كه بيرون رفته بودند سالم ماندند ( آن سال در مكه مرگ شيوع داشت بسيارى از مردم مردند سال 174 بود ) .\r\nبصائر : خالد بن نجيح از موسى بن جعفر نقل كرد كه به من فرمود در سال صد و هفتاد و چهار هر حسابى با ديگرى دارى تصفيه كن تا نامه من به تو برسد هر چه پول دستت بود برايم بفرست و از كسى چيزى قبول نكن ، امام عليه السّلام به طرف مدينه رفت و خالد در مكه ماند ، پس از پانزده روز از دنيا رفت .\r\nبصائر : على بن مغيره گفت : حضرت موسى بن جعفر بر زنى گذشت در منى كه گريه ميكرد بچه‌هايش نيز اشك ميريختند اطراف گاو مرده‌اى ايستاده بودند ، نزديك شده فرمود : بنده‌ى خدا چرا گريه ميكنى ؟\r\nعرض كرد : چند بچه يتيم دارم كه گذران ما از شير همين گاو بود اكنون مرده است من و بچه‌هايم بيچاره‌شده‌ايم . فرمود : ميل دارى گاو را برايت زنده كنم . گفت : آرى . امام بگوشه‌اى رفت دو ركعت نماز خواند و دستهاى خود را\r\n\r\n\r\n","description":"","footnote":"\r\n( 1 ) در روايت ديگرى است كه به خود اسحاق نيز ميفرمايد تو خودت پس از دو سال خواهى مرد و خانواده‌ات به فقر مبتلا مىشوند .\r\n","page_name":" 48 ","page_number":48},
  {"content":"\r\n\r\nبلند نمود دعا كرد ، بعد از جاى حركت نمود كنار گاو ايستاد و با پا او را تكان داد از جاى حركت كرده ايستاد و همين كه چشم آن زن بگاوش افتاد كه زنده شد فرياد زد : بخداى كعبه عيسى بن مريم است اين شخص .\r\nامام در ميان جمعيت داخل شده رفت صلى اللَّه عليه و على آبائه الطاهرين .\r\nبصائر : حماد بن عبد اللَّه فراء از معتب نقل كرده كه خبر به امام موسى بن جعفر عليه السّلام رسيد بعضى ميگويند براى موسى بن جعفر بچه‌اى ديده نمىشود .\r\nيك روز اسحاق و عبد اللَّه دو برادر امام خدمتش رسيدند آن جناب با زبان غير عربى صحبت ميكرد غلام سقلابى « 1 » وارد شد با او به زبان مادريش صحبت كرد غلام رفت امام عليه السّلام پسر خود على را آورد ببرادران خويش فرمود : اين پسر من است او را در بغل گرفته بوسيدند با آن بچه به زبان خودش صحبت كرد او را برد پسر ديگرش ابراهيم را آورد با او نيز صحبتى كرد او را هم برد پيوسته يكى پس از ديگرى بچه‌هايش را مىآورد تا پنج نفر تمام اين پنج نفر از نظر زبان و قيافه با هم فرق داشتند .\r\nبصائر : على بن ابى حمزه گفت : يكى از ارادتمندان موسى بن جعفر خدمت امام رسيده عرض كرد : مشتاقم امروز نهار در خدمت شما باشم امام از جاى حركت نموده با او رفت وارد خانه شد و روى تختى نشست زير تخت يك جفت كبوتر بودند .\r\nكبوتر نر اظهار علاقه كرد بماده در اين موقع صاحب خانه رفت غذا بياورد وقتى برگشت ديد امام عليه السّلام لبخند مىزند عرضكرد آقا هميشه خندان باشيد چه چيزى باعث خنده شما شده . فرمود اين كبوتر بماده‌ى خود اظهار علاقه مىكرد ميگفت به او : همسرم به خدا روى زمين كسى را از تو بيشتر دوست ندارم مگر همين شخصى كه روى تخت نشسته . عرض كرد : آقا مگر شما زبان پرنده‌ها را هم ميدانيد\r\n\r\n\r\n","description":"","footnote":"\r\n( 1 ) سقلاب نزديك بلاد خزر است بين بلغار و قسطنطنيه .\r\n","page_name":" 49 ","page_number":49},
  {"content":"\r\n\r\nفرمود : آرى  عُلِّمْنا مَنْطِقَ الطَّيْرِ وَ أُوتِينا مِنْ كُلِّ شَيْءٍ  بما زبان پرنده‌ها و از هر نوع نيروئى داده‌اند .\r\nبصائر : احمد بن هارون بن موفق كه غلام حضرت موسى بن جعفر بود گفت :\r\nرفتم خدمت آن جناب سلامى عرض كنم فرمود : سوار شو برويم مزارع و باغ‌هايمان خبر بگيريم . خيمه‌اى در كنار جوى آب كه اطرافش سبز و خرم بود زده بودم رفتم خيمه را ترتيب دادم و آنجا نشستم تا امام سوار بر اسب تشريف آورد ران مباركش را بوسيدم ركاب نگه داشتم تا پياده شد خواستم عنان از سر اسب برگيرم نگذاشت ، خودش عنان اسب را بر گرفت و آن را بيكى از طناب‌هاى خيمه بست ، نشست و از آمدن من سؤال كرد نزديك غروب بود گفتم از قصر آمدم « 1 » در اين موقع اسب شيهه‌اى كشيد ، امام خنديد و به فارسى با او صحبت كرد يال او را گرفته فرمود برو ، اسب سر بلند كرد عنان جدا شد از جويها و زراعت رد شد تا به محل وسيع بدون درخت و زراعت رسيد در آن حال بول نموده برگشت .\r\nامام عليه السّلام به من توجه نموده فرمود : آنچه من بخاندان داود داده‌اند به آل محمّد بيشتر از آن سپرده شد .\r\nخرايج - ص 234 - بطائنى گفت : روزى حضرت موسى بن جعفر عليه السّلام از مدينه خارج شد به قصد باغى كه در خارج مدينه داشت من در خدمت آن جناب بودم امام سوار قاطر بود و من سوار الاغ ، در بين راه شيرى سر راه بر ما گرفت ترس مرا فرا گرفت ايستادم ، ولى موسى بن جعفر عليه السّلام بىاعتنا پيش رفت ديدم شير اظهار كوچكى مىكند و صدائى كه حاكى از التماس است مىنمايد ، امام نيز ايستاد مثل كسى كه گوش بصداى او ميدهد شير دستش را روى ران قاطر امام گذاشت ، من خيلى ترسيدم .\r\nشير از راه كناره گرفت امام عليه السّلام رو به قبله ايستاد و شروع بدعا كرد ، من\r\n\r\n\r\n","description":"","footnote":"\r\n( 1 ) محلى است اطراف مدينه .\r\n","page_name":" 50 ","page_number":50},
  {"content":"\r\n\r\nدعاى آن جناب را نمىفهميدم . در اين موقع اشاره بشير نمود كه برو غرش مخصوصى نمود ، موسى بن جعفر ميفرمود : آمين ، آمين ، بالاخره رفت تا از نظر ناپديد گرديد امام راه خود ادامه داد من نيز در خدمتش بودم .\r\nوقتى از آن محل دور شديم من خود را به امام رسانده عرضكردم : آقا اين شير چه كارى داشت من خيلى ترسيدم كه بشما زيانى نرساند ، ولى در شگفت شدم از برخوردى كه با او داشتيد . فرمود : او شكايت ميكرد كه زايمان بر همسر من دشوار شده تقاضا ميكرد برايش دعا كنم كه خلاص شود و من نيز دعا كردم بدلم افتاد كه بچه‌اش نر است به او اطلاع دادم شير گفت : برو در امان خدا هرگز بر تو و خانواده و شيعيانت خداوند درنده‌اى را مسلط نكند من گفتم : آمين .\r\nخرايج : احمد بن عمر الحلال گفت : شنيدم اخرس پشت سر موسى بن جعفر عليه السّلام سخنان ناروا ميگفت . يك كارد خريدم و با خود تصميم گرفتم وقتى به مسجد ميرود او را بكشم بر سر راه او نشستم طولى نكشيد كه نامه‌اى از طرف موسى بن جعفر عليه السّلام برايم رسيد ، در آن نامه نوشته بود : سوگند مىدهم ترا بحقى كه بر گردنت دارم دست از اخرس بردار خداوند شرّ او را دفع مىكند خدا كافى است چند روز بيشتر نگذشت كه از دنيا رفت .\r\nخرايج : اسماعيل بن موسى گفت : ما با حضرت موسى بن جعفر براى عمره رفتيم در يكى از قصرهاى امراء فرود آمديم دستور حركت داد محملها را بستند و بعضى از زنها سوار شدند . امام عليه السّلام كه در اطاقى بود بيرون آمده جلو درب ايستاد فرمود : بارها را باز كنيد . اسماعيل گفت : چيزى مىبينيد ؟\r\nفرمود : اكنون باد سياهى ميوزد كه شيرها را ميخواباند . باد سياهى وزيد من خودم ديدم شتر ما كه بر روى آن اطاقكى بود با برادرم احمد سوار ميشدم از جاى حركت كرد با همان اطاقك بپهلو بر زمين افتاد .\r\nخرايج : على بن يقطين گفت : من نزد هارون الرشيد بودم كه پيشكشهائى\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاز طرف پادشاه روم آوردند از آن جمله جبه‌ى ديباى سياهى طلا بافت بود كه نظير آن را نديده بودم ، ديد من چشم به آن جبه دوخته‌ام به من بخشيد من همان جبه را براى موسى بن جعفر عليه السّلام فرستادم قريب نه ماه از اين جريان گذشت .\r\nيك روز كه نهار با هارون خورده بودم به منزل برگشتم غلامى كه لباسهايم را ميگرفت جلو آمد حوله‌اى كه درون آن پارچه‌اى بود با نامه‌اى كه هنوز مهرش خشك نشده بود داد . گفت : هم اكنون مردى آورد . گفت : اينها را به آقايت ميدهى وقتى آمد .\r\nنامه را گشودم ديدم نامه موسى بن جعفر عليه السّلام است نوشته : اكنون احتياج به آن جبه دارى برايت فرستادم . تا گوشه حوله را بالا زدم ديدم همان جبه است شناختم . ناگهان خادم مخصوص هارون بدون اجازه وارد شد . گفت : فورى بيا كه امير المؤمنين ترا ميخواهد . گفتم : چه خبر شده ؟ گفت نميدانم .\r\nسوار شده رفتم ، وقتى وارد شدم ديدم عمر بن بزيع نيز حضور دارد گفت :\r\nآن جبه‌اى كه بخشيدم چه كردى ؟ گفتم : موهبت و الطاف امير المؤمنين نسبت به من زياد بود از جبه و غيره بفرمائيد كدام جبه ؟\r\nگفت : آن جبه ديباى سياه رومى طلاباف . گفتم : چه ميخواستيد بكنم هنگام نماز مىپوشم و چند ركعت نماز با آن ميخوانم . هم اكنون كه از خدمت شما مرخص شوم آن را خواسته بودم تا بپوشم . نگاهى بعمر بن بزيع نموده گفت :\r\nبگو فورى آن را حاضر كند . خادم خود را فرستادم جبه را آورد . همين كه چشمش بجبه افتاد گفت : بعد از اين نبايد در باره على چيزى قبول كرد دستور داد پنجاه هزار درهم به من جايزه بدهند با جبه به خانه آوردم .\r\nعلى بن يقطين گفت : سخن‌چين پسر عمويم بود كه الحمد للَّه خداوند او را روسياه كرد و دروغگو درآورد .\r\nخرايج و كشف الغمه - ج 3 ص 45 - عيسى مدائنى گفت : يك سال رفتم به مكه\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمدتى در آنجا اقامت كردم بعد تصميم گرفتم همين قدر كه در مكه توقف داشته‌ام در مدينه نيز اقامت گزينم تا ثواب بيشترى نصيبم شود . وارد مدينه شدم خانه‌اى در طرف مصلى پهلوى خانه ابا ذر گرفتم ، مرتب خدمت آقا موسى بن جعفر عليه السّلام ميرسيدم . باران زيادى آمد در مدينه .\r\nيك روز خدمت آن جناب رفتم كه سلامى عرضكنم ، بشدت باران ميباريد همين كه وارد شدم قبل از اينكه چيزى بگويم فرمود : عليك السلام عيسى ، برگرد به خانه كه خانه روى اسباب‌هايت خراب شده وقتى برگشتم ديدم خانه خراب شده چند نفر كارگر گرفتم تمام اسباب‌هايم را بيرون آوردند چيزى گم نشد جز يك سطل .\r\nفردا صبح كه براى سلام خدمتش رسيدم فرمود : اگر چيزى از اسباب‌هايت گم شده دعا كنيم ، خداوند عوض آن را به تو بدهد . عرضكردم : جز يك سطل كه با آن وضو ميگرفتم چيزى گم نشده ، لحظه‌اى سر به زير انداخت سپس سر بلند نموده فرمود : گمان ميكنم تو سطل را فراموش كرده‌اى از كنيز صاحب منزل بپرس بگو سطل را از مستراح برداشته‌اى سر جايش بگذار ، خواهد آورد .\r\nوقتى برگشتم بكنيز صاحب منزل گفتم : من سطل را در مستراح فراموش كردم بگذار سر جايش ميخواهم وضو بگيرم ، سطل را آورد .\r\nخرايج : على بن ابى حمزه گفت : خدمت موسى بن جعفر عليه السّلام بودم كه مردى اهل رى بنام جندب وارد شد سلام كرده نشست ، امام عليه السّلام با كمال لطف و مرحمت از او حال پرسيد بعد فرمود : برادرت چه كرد . عرضكرد : خوب بود سلام بشما رساند ، فرمود : خدا به تو جزاى خير دهد در مصيبت برادرت .\r\nگفت : آقا سيزده روز پيش نامه‌اش از كوفه رسيد و سلامت بود . فرمود :\r\nبه خدا قسم او دو روز بعد از نامه فوت شد مقدارى پول بزنش داد و به او گفت : اين مال نزد تو باشد تا برادرم بيايد ، وقتى آمد به او بده در همان خانه‌اى كه مىنشست زير\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nزمين كرده وقتى برگشتى با او بمهربانى رفتار كن او را اميدوار به ازدواج با خود بگردان با اين وضع امانت را به تو خواهد داد .\r\nعلى بن ابى حمزه گفت : جندب مردى بزرگوار و خوش قيافه بود بعد از فوت امام او را ديدم گفت : هر چه مولايم فرمود صحيح بود به خدا راست گفت هم در مورد مال و هم در باره نامه و فوت برادرم .\r\nخرايج - على بن ابى حمزه گفت : يكى از دوستان ائمه عليهم السّلام با من رفيق بود گفتم : روزى از خانه خارج شدم ناگهان چشمم بزنى زيبا افتاد كه بهمراه زن ديگرى است . از پى او رفتم ، گفتم ممكن است بتوانم از تو بهره بگيرم ؟ گفت : اگر زن دارى نه ، ولى در صورتى كه زن نداشته باشى مىتوانى مرا ببرى ، گفتم : نه زن ندارم . بهمراه من آمد تا رسيدم بدرب منزل وارد شدم همين كه يك كفش خود را بيرون آوردم هنوز كفش ديگر در پايم بود كه درب منزل را كوبيدند . در را كه باز كردم ديدم موفق غلام موسى بن جعفر است . گفتم : چه چيز است ، گفت : امام عليه السّلام ميفرمايد : اين زنى را كه برده‌اى به خانه فورى بيرونش كن مبادا با او نزديكى كنى .\r\nداخل خانه شده به او گفتم : كفش‌هاى خود را بپوش و برو . زن كفش پوشيد و خارج شد ، ديدم موفق در خانه ايستاده گفت در را ببند در را بستم ، به خدا قسم طولى نكشيد و من پشت در گوش ميدادم و نگاه مىكردم مردى نابكار و شرور آمد به او گفت : چرا اين قدر زود آمدى مگر من نگفتم بيرون نيائى .\r\nگفت : پيكى از طرف آن جادوگر آمد به او دستور داد مرا بيرون كند او مرا بيرون كرد گفت : خوب نجات داد او را فهميدم آنها تصميم داشتند مقدار مالى كه دارم از من بگيرند .\r\nشب خدمت موسى بن جعفر رسيدم فرمود : مبادا چنين كارى بكنى آن زن از خانواده بنى اميه لعنتى بود آنها اين زن را فرستاده بودند تا بيايند از منزل تو خارجش كنند خدا را شكر كن كه اين شرّ را از سر تو رفع كرد .\r\nفرمود : با دختر فلانى ازدواج كن كه پدرش غلام ابو ايوب بخارى است\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nآن زن بنفع دنيا و آخرت تو است با او ازدواج كردم همانطور بود .\r\nخرايج : على بن ابى حمزه گفت : حضرت موسى بن جعفر عليه السّلام مرا بدنبال كارى فرستاد برگشتم معتب غلام آقا درب خانه بود گفتم : بآقا عرض كن من آمده‌ام . معتب وارد شد در همين موقع زنى از آنجا عبور كرد گفتم اگر معتب نبود كه بآقايم خبر دهد من آمده‌ام ، از پى اين زن ميرفتم و از او بهره مىگرفتم .\r\nمعتب آمد . گفت : داخل شو . خدمت امام رسيدم ، روى فرش نماز نشسته بود كه زير تشكى بود دست برد زير تشك كيسه‌اى پول بيرون آورده به من داد .\r\nفرمود برو خودت را به آن زن برسان جلو دكان علافى است خواهد گفت بنده‌ى خدا مرا منتظر گذاشتى گفتم من او را منتظر گذاشته‌ام ؟ فرمود بلى . رفتم و آن زن را برده با او همبستر شدم .\r\nخرايج : به كار قمى گفت : چهل مرتبه به حج رفتم مرتبه آخر بود كه پولم گم شد وارد مكه شدم با خود گفتم همين جا هستم تا مردم از مكه خارج شوند منهم بمدينه ميروم براى زيارت پيغمبر و خدمت مولايم موسى بن جعفر ميرسم بالاخره كار ميكنم و خرج برگشتن بكوفه را تهيه مينمايم .\r\nوارد مدينه شدم به زيارت قبر پيغمبر صلّى اللَّه عليه و آله و سلّم رفتم بعد آمدم در مصلى كه كارگرها آنجا جمع ميشدند ، باميد اينكه كارى پيدا كنم ايستادم . در اين موقع شخصى آمد كارگرها اطرافش را گرفتند منهم با آنها ايستادم چند نفر را برد .\r\nمن از پس او رفته گفتم : مردى غريب هستم اگر صلاح بدانى مرا هم براى كار ببرى برايت كار مىكنم . گفت : اهل كوفه هستى . گفتم : آرى ، گفت برويم .\r\nبا او رفتم ما را برد به خانه بزرگى كه تازه مشغول ساختمان بودند چند روز در آنجا كار كردم هفته‌اى يك روز پول مىدادند عمله‌ها كار نمىكردند به وكيل صاحب كار گفتم مرا سر عمله قرار بده تا از اينها كار بكشم و خودم با آنها كار كنم . گفت : تو سر عمله باش كار ميكردم و كار هم از آنها مىكشيدم .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nيك روز روى نردبان بودم . چشمم بآقا موسى بن جعفر عليه السّلام افتاد كه مىآيد سر به طرف من بلند كرده ، فرمود بكّار پيش ما آمده‌اى بيا پائين . پائين شدم مرا بگوشه‌اى برد پرسيد اينجا چه كار ميكنى گفتم : تمام خرجى من از بين رفت تصميم گرفتم در مكه باشم تا وقتى مردم ميروند بعد بمدينه آمدم رفتم در مصلى تا كارى پيدا كنم آنجا ايستاده بودم كه وكيل شما آمد چند نفر را برد درخواست كردم بمنهم كار بدهد . فرمود امروز را كار كن .\r\nفردا همان روزى بود كه پول مىدادند امام آمد و بر در خانه نشست وكيل يكى يكى صدا ميزد پول آنها را ميداد هر چه به من نزديك ميشد با دست اشاره مىكرد باش تا همه رفتند فرمود بيا جلو ، نزديك شدم كيسه‌اى كه محتوى پانزده دينار بود به من داد فرمود اين خرج سفر تو است تا كوفه . فرمود فردا حركت ميكنى ، عرضكردم بسيار خوب قدرت رد كردن آن جناب را نداشتم امام عليه السّلام رفت چيزى نگذشت كه پيكى آمد گفت حضرت موسى بن جعفر فرمود فردا قبل از حركت بيا پيش من .\r\nفردا رفتم خدمت آن جناب فرمود هم اكنون حركت كن تا فيد ( منزلى است وسط راه كوفه و مكه ) با كسى برخورد نخواهى كرد بفيد كه رسيدى گروهى را خواهى ديد كه عازم كوفه هستند . اين نامه را در كوفه بعلى بن ابى حمزه ميدهى .\r\nحركت كردم در بين راه تا فيد يك نفر را نديدم به آنجا كه رسيدم گروهى آماده بودند فردا به طرف كوفه حركت كنند ، يك شتر خريدم و با آنها روانه شدم شبانه وارد كوفه گرديدم با خود گفتم : امشب به خانه بروم بخوابم فردا صبح نامه امام را بعلى بن ابى حمزه ميرسانم وقتى وارد منزل شدم گفتند دكانم را چند روز قبل دزد برده .\r\nفردا صبح پس از نماز در اين فكر بودم كه هر چه در دكان داشتم بردند\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nچه بكنم . ناگاه درب خانه را كوبيدند وقتى درب را باز كردم على بن ابى حمزه بود او را در بغل گرفتم سلام كرده ، گفت به كار بده نامه مولايم را . گفتم : بسيار خوب هم اكنون عازم بودم كه خدمت شما برسم گفت : بده ميدانم ديشب وارد شدى .\r\nنامه را به او سپردم گرفت و بوسيد روى چشمهاى خود گذاشته شروع بگريه كرد .\r\nگفتم چرا گريه ميكنى ( قال : شوقا الى سيدى ) گفت : به جهت كمال اشتياقى كه به زيارت آقايم دارم .\r\nنامه را گشود و خواند گفت : به كار دكانت را دزد زده گفتم بلى ، گفت :\r\nهر چه داشتى برده‌اند . گفتم : بلى .\r\nگفت : خدا برايت رسانده ، مولاى من و تو موسى بن جعفر عليه السّلام به من دستور داده معادل زيانى كه به تو رسيده ، چهل دينار به تو بدهم وقتى بررسى كردم آنچه برده بودند چهل دينار ميشد نامه را گشود در آن نوشته بود به به كار معادل آنچه از او دزديده‌اند كه چهل دينار است بده .\r\nخرايج : اسحاق بن عمار گفت : وقتى هارون الرشيد موسى بن جعفر را زندانى كرد ابو يوسف و محمّد بن حسن دوستان ابو حنيفه براى ديدن آن آقا وارد زندان شدند . يكى از آنها به ديگرى گفت خارج از يكى دو صورت نيست يا ما با موسى بن جعفر برابريم اگر چنين نباشيم شبيه هم هستيم . در اين موقع مردى كه زندانبان بود وارد شده گفت : كشيك من تمام شده ميخواهم بروم اگر چيزى ميخواهيد بفرمائيد كه در نوبت بعد برايتان بياورم . فرمود : نه ، چيزى نميخواهم . زندانبان كه رفت امام عليه السّلام به ابو يوسف فرمود : چقدر شگفت‌انگيز است اين مرد تقاضا دارد كار خود را به او مراجعه كنم كه در برگشتن انجام دهد با اينكه امشب خواهد مرد .\r\nآن دو از جاى حركت كردند يكى به ديگرى گفت : ما آمديم از واجب و مستحب بپرسيم اما او اكنون خبر از غيب ميدهد . يك نفر را بهمراه زندانبان كردند تا خبر بگيرد كار آن مرد امشب بكجا منتهى مىشود و فردا اطلاع دهد . آن شب را در مسجدى كه نزديك خانه او بود خوابيد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nصبح ديد صداى گريه و زارى مىآيد و مردم در خانه زندانبان در رفت و آمدند پرسيد چه خبر است ؟ گفتند ديشب از دنيا رفت با اينكه سابقه بيمارى نداشت .\r\nرفت پيش ابو يوسف و محمّد جريان را به آنها گفت ، خدمت حضرت موسى بن جعفر رسيدند گفتند : ما ميدانيم كه از حلال و حرام دين كاملا اطلاع دارى اما از كجا فهميدى كه اين زندانبان امشب ميميرد فرمود : از همان درى كه پيغمبر صلّى اللَّه عليه و آله و سلّم بعلى بن ابى طالب آموخت . از اين جواب هر دو حيران شدند .\r\nخرايج - اسحاق بن عمار گفت : ابا بصير در خدمت موسى بن جعفر عليه السّلام از مكه به طرف مدينه ميرفت امام عليه السّلام نزديك زباله ( كه منزلى در راه مكه بين واقصه و ثعلبيه ) فرود آمد . على بن حمزه بطائنى را كه شاگرد ابو بصير بود خواست به او فرمود : وقتى بكوفه رسيديم چنين و چنان كن ، اين سفارشها در حضور ابو بصير بود .\r\nابو بصير خشمگين شده از آن جا خارج شد با خود ميگفت : تعجب ميكنم از كار اين مرد مدتى است كه جزء اصحاب او هستم سفارشهاى خود را بيكى از غلامان من مىكند . فردا ابو بصير مريض شد على بن ابى حمزه را خواست گفت :\r\nاستغفار ميكنم از آن خيالى كه در دل راجع بمولاى خود نمودم و بد گمان شدم او ميدانست من ميميرم و بكوفه نخواهم رسيد . وقتى من از دنيا رفتم چنين و چنان كن و در فلان كارها اقدام كن ابو بصير در زباله از دنيا رفت .\r\nخرايج : على بن مؤيد گفت : نامه‌اى از موسى بن جعفر عليه السّلام برايم آمد بدين مضمون : سؤال كرده بودى از چيزهائى كه آن زمان بايد تقيه ميكردم و پنهان ميداشتم وقتى قدرت ستمگران پايان يافت و نزديك فرمانروائى سلطان عظيم شد و دنياى ناپسند از دست دنياپرستان ياغى خارج گرديد چنين صلاح ميدانم آنچه سؤال كرده بودى برايت توضيح دهم مبادا شيعيان ضعيف دچار سرگردانى شوند آنچه به تو ميگويم پنهان دار مگر از كسانى كه شايسته هستند از خدا بترس مواظب باش كه براى اوصياى پيغمبر گرفتارى فراهم نكنى يا با اظهار افشاى\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nمطلبى كه قرار است پنهان كنى سبب ناراحتى براى آنها بشوى هرگز ان شاء اللَّه چنين كارى نميكنى اول سرّى كه به تو ميسپارم اينست كه در همين چند شب من از دنيا خواهم رفت نه از اين پيش آمد ناراحتم و نه پشيمان و نه ترديدى در تقدير و قضا و قدر حتمى خدا دارم و مطالب بسيار ديگرى فرموده بود بالاخره در همان روزها امام عليه السّلام از دنيا رفت .\r\nخرايج - صالح بن واقد طبرى گفت : خدمت موسى بن جعفر عليه السّلام رسيدم فرمود : صالح ! هارون ستمگر ترا خواهد خواست از من جستجو مىكند بگو او را نمىشناسم ترا زندانى خواهد كرد وقتى وارد زندان شدى اين طور دعا كن بگو كسى را كه ميخواهى از زندان بيرون آورى خارج نما به اجازه خدا ( يعنى اى موسى بن جعفر عليه السّلام ) .\r\nصالح گفت : هارون مرا از طبرستان خواست گفت موسى بن جعفر چه شد شنيده‌ام او پيش تو بوده . گفتم من موسى بن جعفر را نميشناسم تو يا امير المؤمنين بهتر ميشناسى و از مكانش اطلاع دارى . دستور داد مرا زندانى كنند . به خدا قسم يك شب نشسته بودم زندانيان همه در خواب بودند ناگهان چشمم بموسى بن جعفر افتاد فرمود : صالح عرضكردم : بلى آقاى من فرمود : اينجا افتادى ؟ گفتم : آرى فرمود : حركت كن برويم از پشت سر من بيا ، از جاى حركت كرده خارج شدم در بين راه عرضكردم : آقا از دست اين ستمگر بكجا پناه ببرم فرمود برو به همان شهر خودت او هرگز دستش به تو نميرسد . صالح گفت : برگشتم بطبرستان ديگر از من جستجو نكرد و يادش نيامد كه مرا زندانى كرده .\r\nخرايج - اسحاق بن منصور از پدر خود نقل كرد كه گفت : شنيدم موسى بن جعفر بيكى از دوستانش تاريخ مرگش را اطلاع ميدهد من در دل با خود گفتم : اين شخص مرگ دوستانش را هم ميداند ! ! به من توجه نموده گفت : هر كار لازم است بكن كه عمر تو نيز در حال تمام است بيش از دو سال ديگر زنده نيستى برادرت هم يك ماه بعد از تو ميميرد\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nهمچنين تمام خانواده شما پراكنده و متفرق ميشوند و مورد سرزنش دشمنان و ترحم دوستان قرار ميگيرند ، همين خيال را در دلت نميكردى ؟\r\nگفتم : از آنچه در دل خيال ميكردم استغفار مينمايم . دو سال تمام نشد كه منصور مرد برادرش نيز پس از يك ماه و تمام خانواده‌اش از دنيا رفتند آنهائى كه باقيماندند فقير و پراكنده شدند بطورى كه محتاج بكمك و صدقه شدند .\r\nخرايج : واضح گفت : حضرت رضا فرمود : پدرم موسى بن جعفر عليه السّلام به حسين بن علاء فرمود : برايم كنيزى از اهالى نوبه خريدارى كن . حسين گفت : به خدا كنيز زيبائى را مىشناسم كه از بهترين كنيزان نوبه است ، اما يك عيب دارد و گر نه براى شما همان كنيز را ميخريدم . فرمود : چه عيب ؟ ! گفت : نه او زبان شما را ميفهمد و نه شما زبان او را .\r\nامام عليه السّلام تبسمى نموده فرمود : برو او را خريدارى كن . حسين گفت :\r\nوقتى كنيز را آوردم موسى بن جعفر عليه السّلام با زبان خودش از او پرسيد : نام تو چيست ؟ گفت : مونسه . فرمود : به خدا تو مونس هستى ولى اسم ديگرى داشتى .\r\nاسم تو قبلا حبيبه نبود ؟ گفت : صحيح است .\r\nآنگاه فرمود : پسر ابى علا به زودى از او فرزندى متولد خواهد شد كه در ميان خانواده‌ى من كسى از او سخاوتمندتر و شجاع‌تر و عابدتر نيست . عرضكرد : آقا اسمش را چه ميگذارى تا من بشناسم او را . فرمود : ابراهيم .\r\nعلى بن ابى حمزه گفت : من در منى بودم موسى بن جعفر عليه السّلام نيز آنجا تشريف داشت كسى را پيش من فرستاد كه در ثعلبيه بيا پيش من « 1 » خدمت آن جناب رسيدم خانواده‌اش نيز بهمراهش بودند با عمران خادمش . فرمود : از اين دو پيشنهاد كدام را بيشتر دوست ميدارى ، اقامت در اينجا يا در مكه ؟ گفتم : هر كدام را شما دوست داشته باشى . فرمود : مكه براى تو بهتر است . بعد مرا فرستاد در خانه خودش در مكه .\r\n\r\n\r\n","description":"","footnote":"\r\n( 1 ) يكى از منزل‌هاى راه مكه است كه قبلا ده بوده خراب شده است .\r\n","page_name":" 60 ","page_number":60},
  {"content":"\r\n\r\nبعد از نماز مغرب خدمت آن جناب رسيدم فرمود :  فَاخْلَعْ نَعْلَيْكَ إِنَّكَ بِالْوادِ الْمُقَدَّسِ  كفش از پاى در آورده نشستم ، سفره گسترده شد حلوا آوردند با هم خورديم ، سفره را برداشتند ، نشستيم بصحبت كردن ، چرت مرا گرفت ، فرمود :\r\nبرو بخواب تا من براى نماز شب برخيزم . من خوابيدم تا امام از نماز شب فارغ شد بعد مرا بيدار كرده فرمود : حركت كن وضو بگير نماز شب بخوان ولى مختصر .\r\nوقتى نماز شب را تمام كردم نماز صبح را هم خواندم .\r\nفرمود : على كنيزم حالت زايمان به او دست داد او را بردم به ثعلبيه مبادا مردم صدايش را بشنوند . در آنجا همان پسرى كه برايت از سخاوت و كرم و شجاعتش صحبت كردم متولد شد . على بن ابى حمزه گفت : من زنده بودم تا آن پسر بزرگ شد به خدا قسم همانطور كه فرمود ، بود .\r\nتوضيح : اينكه فرمود : در ميان خانواده من سخاوتمندتر و شجاعتر از او نيست منظورش غير حضرت رضا از ساير فرزندان نبود .\r\nخرايج : على بن ابى حمزه گفت : خدمت موسى بن جعفر عليه السّلام بودم سى نفر غلام حبشى كه برايش خريده بودند آمدند . يكى از آن غلامان كه زيبا بود با زبان مادرى خود صحبت كرد ، امام عليه السّلام با همان لهجه جواب او را داد خود آن غلام و ديگران تعجب كردند خيال ميكردند زبان آنها را نمىفهمد . امام عليه السّلام به او فرمود : من مقدارى پول در اختيار تو ميگذارم بهر كدام سى درهم بده . از خدمتش خارج شدند به يكديگر ميگفتند : اين آقا به زبان ما بهتر از خود ما صحبت ميكرد اين نعمتى است كه خدا بما ارزانى داشته .\r\nعلى بن ابى حمزه گفت : پس از خارج شدن آنها عرضكردم : يا ابن رسول اللَّه با اينها به زبان حبشى صحبت كردى فرمود : بلى . گفتم : به آن غلام امتيازى بخشيدى كه پول را در اختيار او گذاشتى ؟ فرمود : بلى به او گفتم : دوستان خود را نصيحت كند و در هر ماه بهر كدام سى درهم بدهد چون وقتى او صحبت كرد از همه واردتر بود و پسر پادشاه آنها است او را رئيس اينها قرار دادم و سفارش كردم هر چه احتياج داشتند از او بگيرند با تمام اينها او غلام درستى است فرمود : بنظرم تعجب كردى\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاز اينكه به زبان حبشى صحبت كردم . گفتم : آرى به خدا قسم .\r\nفرمود : تعجب نكن آنچه از كار من بر تو پنهان است خيلى خيلى عجيب‌تر است ، آنچه شنيدى مثل اين بود كه يك پرنده‌اى از اقيانوسى قطره‌اى آب با منقار خود بردارد آيا آن قطره آب كه پرنده برميدارد از دريا كاسته مىشود ؟ امام نيز چون درياى بىكرانى است كه قدرت و اطلاع او پايان‌پذير نيست و كارهاى شگفت‌انگيز او از دريا بيشتر است .\r\nخرايج : بدر غلام حضرت رضا گفت : اسحاق بن عمار خدمت موسى بن جعفر رسيده نشست . در اين موقع مردى خراسانى اجازه ورود خواست وارد شد و با لهجه‌اى صحبت كرد كه هرگز نشنيده بودم شبيه صداى پرندگان . حضرت موسى بن جعفر با همان زبان خودش جوابش را داد تا صحبت آنها تمام شد از جاى حركت كرده رفت .\r\nعرضكردم : آقا من تاكنون چنين زبانى را نشنيده بودم ، فرمود : اين زبان گروهى از مردم چين است - فرمود : تعجب كردى كه به زبان خودش صحبت كردم گفتم : جاى تعجب است . فرمود : از اين شگفت‌انگيزتر به تو ميگويم امام زبان پرنده و هر موجود صاحب روح را كه خدا خلق كرده ميداند بر امام چيزى پوشيده نيست .\r\nخرايج - ص 201 - على بن ابى حمزه گفت : روزى موسى بن جعفر عليه السّلام دست مرا گرفت از مدينه خارج شديم به طرف بيابان در بين راه برخورد كرديم به مردى از اهالى مغرب سر راه نشسته گريه مىكرد در مقابلش يك الاغ مرده قرار داشت بارهايش نيز روى زمين ريخته بود امام عليه السّلام فرمود : چه شده .\r\nگفت : با دوستان و رفيقانم عازم مكه بوديم در اين محل الاغم مرد من ماندم آنها رفتند اكنون متحيرم چه بكنم . وسيله‌اى ندارم كه بار خود را با آن حمل كنم ، امام عليه السّلام فرمود : شايد نمرده باشد . گفت : آقا به من رحم نمىكنيد كه با من شوخى ميكنيد . فرمود : من يك دعاى خوبى دارم . مغربى عرضكرد : آقا اين گرفتارى كه دارم كافى نيست كه مرا مسخره ميكنيد . موسى بن جعفر عليه السّلام\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nنزديك الاغ رفت لبهايش بكلمات حركت نمود كه من نشنيدم . چوبى كه روى زمين بود برداشت صدائى بر او زد الاغ صحيح و سالم از جاى حركت نمود . فرمود :\r\nآقاى مغربى در اينجا مسخره‌اى هم وجود داشت ؟ زود خود را بدوستانت برسان ما رفتيم و او را گذاشتيم .\r\nعلى بن ابى حمزه گفت : يك روز در مكه سر چاه زمزم بودم كه چشمم به آن مرد مغربى افتاد همين كه مرا ديد دويده پيش من آمد و دستم را بوسيده از شادى و سرور گفتم حال الاغت چطوره گفت : به خدا قسم صحيح و سالم است نفهميدم آن مرد كه خدا منت گذاشت و برايم رساند اهل كجا بود و از كجا آمد كه الاغ مرا زنده نمود ، گفتم تو كه به مقصود خود رسيدى ديگر چه كار دارى از كسى مىپرسى كه نميتوانى او را بشناسى .\r\nخرايج : ابو خالد زبالى گفت : حضرت موسى بن جعفر بزباله آمد با گروهى از مأموران مهدى خليفه عباسى كه آنها را مأمور كرده بود موسى بن جعفر را بياورند .\r\nبه من دستور داد برايش چيزهائى بخرم نگاه كرد ديد افسرده هستم . فرمود :\r\nابو خالد چرا افسرده هستى گفتم براى همين كه مىبينم ترا مىبرند پيش اين ستمگر و اطمينانى به او نيست . فرمود : ناراحت نباش از او به من آزارى نميرسد ، در فلان روز منتظر من باش در سر راه پيوسته روزشمارى ميكردم تا آن روز رسيد رفتم بر سر راه اما تا غروب آفتاب كسى را نديدم به شك افتادم ، ناگاه چشمم بشخصى افتاد كه مىآيد وقتى نزديك شد ديدم موسى بن جعفر عليه السّلام سوار بر قاطرى است نگاهى به من نموده فرمود : مبادا شك كنى عرض كردم : آقا مقدارى شك برايم پيدا شده فرمود يك بار ديگر مرا مىبرند ديگر بر نميگردم و از دست آنها خلاصى ندارم ، همانطور كه گفته بود ، شد .\r\nخرايج - خالد بن نجيح گفت : به حضرت موسى بن جعفر گفتم دوستان از كوفه آمده‌اند ميگويند مفضل خيلى مريض است اگر دعائى بفرمائيد خوب است فرمود راحت شد . اين فرمايش امام سه روز پس از مرگ او بود .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمناقب شهر آشوب : بيان بن نافع تفليسى گفت : پدرم را با زنان و خانواده در مكه گذاشتم . خودم براى زيارت موسى بن جعفر رفتم همين كه خدمت آن جناب رسيدم خواستم سلام كنم فرمود : حجت قبول باشد خدا ترا اجر بدهد در بارهء فوت پدرت هم اكنون از دنيا رفت فورى برگرد و كار دفن و كفن او را ترتيب ده من از اين حرف متحير ماندم وقتى آمدم پدرم هيچ ناراحتى نداشت .\r\nفرمود : پسر نافع ايمان ندارى ؟ من برگشتم ديدم زنها بر سر و صورت خود ميزنند پرسيدم چه خبر است ؟ گفتند پدرت از دنيا رفت .\r\nابن نافع گفت : رفتم پيش امام تا بپرسم ثروتى را كه پدرم مخفى كرده و به من نشان داده چه كنم ، و فرمود هر چه پنهان كرده بيرون آور ( و بين ورثه تقسيم كن ) فرمود : پسر نافع اگر در دل چنين و چنان فكر كردى ( نبايد تعجب كنى و چنين فكرى بنمائى ) زيرا من جنب اللَّه و كلمه‌ى باقيه و حجت بالغه‌ى او هستم .\r\nمناقب شهر آشوب - ج 3 ص 409 - ابو على پسر راشد و ديگران در ضمن يك خبر طولانى گفتند كه گروهى از شيعيان نيشابور اجتماع كردند و محمّد بن على نيشابورى را انتخاب نمودند كه بمدينه برود . سى هزار دينار و پنجاه هزار درهم و مقدارى پارچه در اختيار او گذاشتند شطيطه نيشابورى يك درهم با تكه پارچه‌اى ابريشمى كه خودش رشته و بافته بود و چهار درهم ارزش داشت آورد گفت : خدا از حق شرم ندارد ( إنّ اللَّه لا يستحيى من الحق ) درهم او را كج كردم « 1 » ورقه‌هائى آوردند در حدود هفتاد عدد كه در هر كدام يك مسأله بود سر صفحه مسأله را نوشته بودند و پائين صفحه سفيد بود تا جواب نوشته شود من دو تا دو تا آن كاغذها را بهم پيچيدم و روى هر دو كاغذ سه نخ بستم روى هر نخى يك مهر زدند ، گفتند : يك شب در اختيار امام ميگذارى و صبح جواب آن‌ها را دريافت ميكنى اگر ديدى پاكت‌ها سالم است و مهر آن بهم نخورده پنج عدد را باز كن در صورتى كه بدون باز كردن نامه‌ها و بهم -\r\n\r\n\r\n","description":"","footnote":"\r\n( 1 ) چون نميتوانست آن يك درهم را در كيسه‌ى مخصوصى بگذارد لا جرم براى نشانه آن را كج كرد .\r\n","page_name":" 64 ","page_number":64},
  {"content":"\r\n\r\nزدن مهرها جواب داده بود بقيه را باز نكن آن شخص امام است پولها را به او بسپار اگر چنان نبود پولها را برگردان .\r\nمحمّد بن على در مدينه وارد خانهء عبد اللَّه افطح پسر حضرت صادق شد او را آزمايش نمود ولى سرگردان بيرون آمده ، ميگفت : خدايا مرا راهنمائى كن بامامم گفت : در همان بين كه سرگردان ايستاده بودم غلامى گفت بيا برويم پيش كسى كه جستجو ميكنى مرا به خانه موسى بن جعفر برد چشم امام كه به من افتاد فرمود : چرا نااميد شدى و چرا پناه بيهود و نصارى بردى بيا پيش من ، من حجت و ولى خدايم مگر ابو حمزه جلو در مسجد جدم مرا به تو معرفى نكرد من ديروز جواب تمام مسائلى را كه همراه آورده‌اى داده‌ام .\r\nآن مسائل را با يكدرهم شطيطه كه وزن آن يك درهم و دو دانگ است كه تو گذاشتى در كيسه‌اى كه چهار صد درهم دارد و متعلق بوازورى است بياور ضمنا پارچه ابريشمى شطيطه را كه در بسته‌بندى آن دو برادر بلخى گذاشته و به من بده .\r\nمحمّد بن على گفت : از گفتار امام عقل از سرم پريد هر چه دستور داده بود آوردم و در مقابلش گذاشتم يك درهم شطيطه و پارچه او را برداشت به من فرمود :\r\n( ان اللَّه لا يستحيى من الحق )\r\nخدا از حق شرم ندارد ، سلام مرا بشطيطه برسان و اين كيسه پول را به او بده چهل درهم بود . پارچه‌اى هم از كفن خود به او هديه ميكنم كه از پنبه ده صيدا قريه فاطمه زهرا عليها السّلام است و بدست خواهرم حليمه دخترم حضرت صادق عليه السّلام بافته شده . به او بگو پس از وارد شدن تو بنيشابور نوزده روز زنده است كه شانزده درهم را خرج مىكند و بقيه كه بيست و چهار درهم است نگه ميدارد براى مخارج ضرورى و كمك بمستمندان خودم بر او نماز خواهم خواند وقتى مرا ديدى پنهان كن زيرا بصلاح تو است ، بقيه پولها و اموالى كه آورده‌اى به صاحبان آن برگردان ، در ضمن مهر اين نامه‌ها را باز كن ببين قبل از اينكه پيش من بيائى جواب داده‌ام يا نه نگاه كردم به پاكت‌ها ديدم سالم است .\r\nيك كاغذ از ميان آنها برداشته گشودم ديدم نوشته است امام عليه السّلام چه ميفرمايد\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nدر باره مردى كه نذر كرده هر غلام و كنيزى كه از قديم دارد آزاد كند . آن مرد بنده‌هاى زيادى دارد كه جواب با خط امام چنين بود : هر بنده‌اى كه بيش از شش ماه مالك آن بوده بايد آزاد كند دليل بر درستى اين جواب آيه قرآن است كه خداوند ميفرمايد :  وَ الْقَمَرَ قَدَّرْناهُ  « 1 » و تازه و غير قديمى كسى است كه شش ماه كمتر باشد مهر دوم را باز كردم نوشته بود : امام عليه السّلام چه ميفرمايد در باره كسى كه قسم خورده مال زيادى را انفاق كند چقدر بايد بدهد ؟ جواب در زير آن به خط امام بود كه اگر گوسفنددار است بايد 84 گوسفند صدقه بدهد اگر شتردار است همانطور 84 شتر مىدهد اگر پول نقره دارد 84 درهم نقره ميدهد . دليل بر اين مطلب آيه قرآن است كه ميفرمايد :  لَقَدْ نَصَرَكُمُ اللَّهُ فِي مَواطِنَ كَثِيرَةٍ  « 2 » مواردى كه خداوند پيغمبر را يارى نموده قبل از نزول اين آيه شمردم 84 مورد بود .\r\nمهر سوم را برداشتم نوشته بود : امام چه ميفرمايد در باره شخصى كه قبر مرده‌اى را شكافته و سر ميت را جدا نموده و كفنش را دزديده با خط امام جواب نوشته شده بود : بايد دست سارق را قطع كرد بواسطه دزديدن كفن از محلى كه مخفى و پنهان بوده و بايد صد دينار بدهد چون سر ميت را جدا كرده زيرا ما او را چون جنين در رحم مادر ميدانيم قبل از اينكه روح در آن دميده شود در نطفه بيست دينار قرار داده‌ايم تا آخر مسأله . . .\r\nوقتى بخراسان رسيد ديد آنهائى كه اموالشان را برگردانده همه فطحى مذهب شده‌اند فقط شطيطه پايدار مانده سلام امام را رساند و پولها و پارچه كفن را داد همان نوزده روز كه فرموده بود زنده ماند . وقتى شطيطه مرد امام عليه السّلام كه سوار شترى بود از راه رسيد . از كار تجهيز و نماز شطيطه كه فارغ شد سوار شتر شده راه بيابان را گرفت . بمحمد بن على فرمود بدوستان خود سلام مرا برسان و بگو بر من و ساير امامان در هر زمان لازم است كه بر جنازه‌ى شما حاضر شوند در هر جا كه\r\n\r\n\r\n","description":"","footnote":"\r\n( 1 ) سوره يس آيه 39 .\r\n( 2 ) سوره توبه آيه 25 .\r\n","page_name":" 66 ","page_number":66},
  {"content":"\r\n\r\nباشيد از خدا بپرهيزيد و قدر خويش را بدانيد .\r\nعلى بن ابى حمزه گفت : يك سال در مكه صاعقه‌اى شديد آمد و گروهى از مردم مردند من خدمت موسى بن جعفر عليه السّلام رسيدم قبل از اينكه چيزى بپرسم فرمود : على لازم است شخص غرق شده و صاعقه زده را سه روز نگه دارند تا يقين كنند كه مرده است عرضكردم : شما ميخواهى بفرمائى كه گروهى را زنده بگور كرده‌اند فرمود بلى فرمود : تعداد زيادى را زنده دفن كرده‌اند كه آنها در قبر مردند .\r\nعلى بن ابى حمزه گفت : مرا موسى بن جعفر عليه السّلام فرستاد پيش مردى كه طبق جلو او بود و يك پول يك پول جنس ميفروخت فرمود اين هيجده درهم را به او بده بگو موسى بن جعفر ميگويد از همين پول استفاده كن تا موقع مرگ ترا كافى است .\r\nپول را كه به او دادم شروع بگريه كرد گفتم چرا گريه ميكنى ؟ گفت چرا گريه نكنم خبر مرگ را ميشنوم . گفتم آنچه خدا برايت آماده كرده بهتر از زندگى فعلى تو است سكوت كرد بعد گفت : تو كه هستى ؟ گفتم : على بن ابى حمزه .\r\nگفت : به خدا قسم آقايم موسى بن جعفر فرمود : پيغام خود را توسط على بن ابى حمزه برايت ميفرستم . بيست شبانه‌روز گذشت از او خبر گرفتم مريض بود گفتم . هر وصيت دارى بكن من از مال خودم وصيت ترا اجراء ميكنم .\r\nگفت : وقتى از دنيا رفتم دخترم را به مردى متدين شوهر بده اين خانه را به فروش پول آن را در اختيار موسى بن جعفر عليه السّلام بگذار و كار غسل و دفن و نماز مرا خودت انجام ده . پس از فوت ، دخترش را به ازدواج مردى مؤمن درآوردم و خانه او را فروختم پول را تقديم موسى بن جعفر عليه السّلام كردم آن پول را پاك نموده زكاتش را برداشت و بقيه را به من داد فرمود ببر بدخترش بده .\r\nعلى بن ابى حمزه گفت : مرا حضرت موسى بن جعفر پيش مردى از قبيله بنى حنيفه فرستاد فرمود : او در طرف راست مسجد نشسته است . نامه امام را به او دادم خواند گفت فلان روز تا جوابش را بدهم همان روزى كه وعده داده بود رفتم جواب نامه را\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nداد يك ماه گذشت رفتم از او خبر بگيرم . گفتند از دنيا رفت سال بعد به مكه رفتم خدمت حضرت موسى بن جعفر رسيدم و جواب نامه‌ها را دادم فرمود : خدا رحمتش كند . رو به من نموده فرمود على چرا در جنازه‌ى او حاضر نشدى ؟ گفتم اين ثواب از دستم رفت .\r\nشعيب عقرقوفى گفت : غلام خود مبارك را فرستادم پيش موسى بن جعفر عليه السّلام دويست دينار به او دادم با نامه‌اى ، مبارك گفت : از امام جويا شدم گفتند به مكه رفته است گفتم : شبانه حركت ميكنم و فاصله مكه و مدينه را طى ميكنم ناگاه شخصى مرا صدا زد گفتم : تو كه هستى گفت : معتب غلام موسى بن جعفر آن آقا فرموده نامه را بده و پولى كه آورده‌اى در منى برايم بياور .\r\nاز محمل فرود آمدم و نامه را دادم ، به طرف منى حركت نمودم . در منى خدمت موسى بن جعفر رسيدم و دينارها را مقابلش روى زمين ريختم مقدارى از آنها را جدا كرد و يك مقدار را با دست كنار زد . فرمود اين دينارها را بده بشعيب بگو موسى ابن جعفر ميگويد از هر جا برداشته‌اى به همان جا بگذار صاحبش به آن احتياج پيدا مىكند .\r\nاز خدمت امام مرخص شدم رفتم پيش شعيب گفتم جريان اين دينارها چه بود ؟\r\nگفت : من از فاطمه پنجاه دينار خواستم تا پولم را تكميل كنم ولى او نداد گفت :\r\nميخواهم زمين فلان كس را بخرم پنهانى از او برداشتم و توجهى به حرف او نكردم بعد ترازو خواست و دينارها را كشيد پنجاه دينار بود .\r\nابو خالد زبالى گفت : حضرت موسى بن جعفر عليه السّلام در روز سردى وارد منزل ما شد سال سختى بود ما قدرت بر مقدارى هيزم نداشتيم كه آتش بيافروزيم . فرمود :\r\nابا خالد مقدارى هيزم تهيه كن تا بيافروزيم گفتم : آقا اين جا يك چوب پيدا نميشود فرمود : نه اين طور نيست همين راه روبرويت را بگير برو مرد عربى را خواهى ديد كه دو بار هيزم با خود دارد ازو بخر زياد چانه نزن . سوار الاغم شدم به آن سمت رفتم بمرد عربى برخوردم كه دو بار هيزم داشت خريدم و آوردم آن روز را آتش افروختند\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nمقدارى غذا داشتم براى آن جناب آوردم خورد بعد فرمود : ابو خالد كفش‌ها و نعلين‌هاى غلامان را نگاه كن تا ما بر ميگرديم در فلان ماه و فلان روز بر ميگرديم آنها را اصلاح كن .\r\nابو خالد گفت : آن تاريخ را يادداشت كردم همان روز سوار الاغم شدم و رفتم سر راه نزديك ميلى كه راهنماى مسافر است فرود آمدم ناگاه ديدم سوارى مىآيد بجانب او رفتم صدايش بلند شد ابو خالد ! عرضكردم : بلى آقا فدايت شوم . فرمود بوعده خود وفا كرديم .\r\nفرمود ابو خالد آن دو خيمه‌اى كه داشتى ما آنجا فرود آمديم چه شد . گفتم :\r\nفدايت شوم آماده كرده‌ام براى پذيرائى شما . در خدمت آن جناب رفتم وارد آن دو خيمه شديم فرمود : كفش‌ها و نعلين‌هاى غلامان چه شد گفتم : آنها را اصلاح كردم خدمت امام آوردم فرمود ابو خالد هر حاجت دارى از من بخواه .\r\nعرضكردم آقا بشما خبر بدهم از وضع خود ، من زيدى مذهب بودم تا آن روز كه شما اينجا تشريف آوردى و هيزم خواستى و فرمودى فلان روز برميگردم فهميدم شما امام هستى و اطاعت شما را خدا لازم شمرده .\r\nفقال : « يا ابا خالد ، من مات لا يعرف امامه مات ميتة جاهلية و حوسب بما عمل في الاسلام » .\r\nفرمود هر كس بميرد در حالى كه امام زمان خويش را نشناسد مانند كافرهاى زمان جاهليت مرده با اينكه از او بازخواست ميكنند راجع باعمال و وظائفى كه در اسلام مورد عمل مسلمانان است .\r\nعلى بن ابى حمزه گفت : در مسجد كوفه معتكف بودم ابو جعفر اصول نامه‌اى سر به مهر از موسى بن جعفر عليه السّلام برايم آورد نامه را خواندم نوشته بود : وقتى نامه را خواندى آن نامه كوچك را كه داخل نامه بزرگ مهر زده است نگه دار تا از تو بخواهم .\r\nعلى نامه را داخل انبار تجارتى خود برد و در صندوقى كه قفل بود داخل\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nجعبه‌اى در يك قوطى گذاشت در صندوق و جعبه و اطاق را قفل نمود و كليدهاى آنها را هميشه در موقع خواب زير سر خود ميگذاشت كسى جز خودش داخل انبار نميشد .\r\nهنگام اعمال حج كه رسيد بجانب مكه رهسپار شد و آنچه موسى بن جعفر عليه السّلام خواسته بود تهيه كرد و با خود برد . خدمت امام كه رسيد به او فرمود چه شد آن نامه‌ى كوچكى كه گفتم آن را نگه دار . جريان را عرض كردم كه چگونه او را در جاى محفوظى گذاشته‌ام امام عليه السّلام فرمود : اگر آن نامه را ببينى ميشناسى ؟\r\nعرضكردم : آرى از زير جا نماز خود نامه را بيرون آورد فرمود نگه دار اگر بدانى در آن چه نوشته است ناراحت ميشوى .\r\nگفت : نامه را با خود بكوفه آوردم و در داخل جيب بغلم گذاشتم .\r\nدر تمام مدت زندگى آن نامه بهمراه على بن ابى حمزه بود پس از درگذشت او دو پسرش محمّد و حسن گفتند تمام كوشش خود را براى نگهدارى آن صرف ميكرديم ولى آن را گم كرديم فهميديم نامه رسيده است بدست خود موسى بن جعفر عليه السّلام .\r\nكشف الغمه - ج 3 ص 4 - شقيق بلخى گفت : در سال صد و چهل و نه براى انجام حج خارج شدم وارد قادسيه گرديدم در آنجا چشمم بجمعيت زيادى افتاد كه عازم حج هستند . جوان زيباى گندمگونى را ديدم ضعيف بود كه بالاى لباس خود جامه‌اى از پشم پوشيده بود و ردائى بدوش داشت و در پا نعلين ، كنارى از اين جمعيت نشسته بود .\r\nبا خود گفتم اين جوان از صوفىها است كه ميخواهد در راه كل بر مردم باشد به خدا ميروم او را سرزنش ميكنم نزديك او رفتم همين كه چشمش به من افتاد كه ميايم فرمود : شقيق !  اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ  « 1 » مرا واگذاشت و به راه خود ادامه داد .\r\nبا خود گفتم كار بزرگى بود از دل من خبر داد و اسم مرا ميدانست اين مرد بنده‌اى صالح است خود را به او ميرسانم و از خدمتش معذرت خواهم خواست هر چه\r\n\r\n\r\n","description":"","footnote":"\r\n( 1 ) حجرات آيه 12 از بسيارى گمانها بپرهيزيد كه بعضى از آنها گناه است .\r\n","page_name":" 70 ","page_number":70},
  {"content":"\r\n\r\nعجله كردم به او نرسيدم از نظرم غائب شد .\r\nوارد واقصه كه شدم ديدم مشغول نماز است اعضايش در اضطراب و اشك از چشمهايش جارى است گفتم همين است بروم از او حلال بودى بخواهم ايستادم تا نمازش تمام شد بجانب او رفتم همين كه مرا ديد فرمود شقيق ! اين آيه را بخوان :\r\n وَ إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى  « 1 » باز مرا گذاشت و به راه خود ادامه داد .\r\nبا خود گفتم اين جوان از ابدال است اين دومين مرتبه است كه از دل من خبر داد به منزل زباله كه رسيدم ديدم كنار چاه ايستاده و در دست كوزه‌اى دارد ميخواهد از چاه آب بكشد ديدم كوزه از دستش بچاه افتاد سر به آسمان بلند كرده گفت :\r\n انت ربى اذا ظمئت الى الماء * و قوتى اذا اردت الطعاما \r\n« 2 » خدايا جز اين كوزه ندارم آن را به من برگردان در اين موقع ديدم آب بالا آمد دست دراز كرد و كوزه را پر آب نموده بيرون آورد وضو گرفت و چهار ركعت نماز خواند بعد بجانب پشته‌اى ريگ رفت و از آن ريگها با دست داخل كوزه ميريخت آن را تكان داد و آشاميد . جلو رفته سلام كردم جواب مرا داد عرضكردم از زيادى غذاى خود كه خدا به تو عنايت كرده مرا بهره‌مند فرما .\r\nفرمود شقيق پيوسته مشمول نعمت‌هاى ظاهرى و پنهانى خدا هستيم به خدا خوش گمان باش . كوزه را بدست من داد آشاميدم ديدم ، شربت سويق شيرينى است به خدا قسم تا آن وقت لذيذتر و خوشبوتر از آن نخورده بودم هم سير شدم و هم تشنگى از من بر طرف شد تا چند روز اشتها به غذا و احتياج به آب نداشتم .\r\nديگر او را نديدم تا داخل مكه شدم شبانگاهى كنار آبدارخانه در نيمه شب ديدم مشغول نماز است با خشوع تمام اشك ميريزد تا سحرگاه ادامه داد همين كه\r\n\r\n\r\n","description":"","footnote":"\r\n( 1 ) من آمرزنده كسى هستم كه توبه كند و عمل صالح انجام دهد سپس هدايت يابد .\r\n( 2 ) تو خداى منى وقتى تشنه شوم و روزى رسانى وقتى احتياج به غذا داشته باشم .\r\n","page_name":" 71 ","page_number":71},
  {"content":"\r\n\r\nاذان صبح شد براى نماز نشست و شروع به تسبيح خدا نمود سپس از جاى حركت كرده نماز صبح را خواند . هفت مرتبه گرد خانه خدا گشت و از مسجد الحرام خارج شد .\r\nاز پيش رفتم وقتى به او رسيدم ديدم مستمندان و محتاجين اطرافش را گرفته‌اند و غلامهاى زيادى در خدمتش كمر بسته‌اند بر خلاف آنچه قبلا مشاهده كرده بودم از دور و نزديك مردم كه ميرسيدند سلام ميكردند بيك نفر كه به او نزديك‌تر بود گفتم اين آقا كيست ؟ گفت اين موسى بن جعفر بن محمّد بن على بن الحسين بن على بن ابى طالب عليهم السّلام است .\r\nگفتم : بايد چنين كارهاى شگفت‌انگيزى از چون اين آقا سر بزند بعضى از شعراى پيشين جريان شقيق را بشعر سروده‌اند كه چند شعرى از آن را مىآوريم :\r\n سل شقيق البلخى عنه و ما عا * ين منه و ما الذى كان ابصر\r\nقال لما حججت عاينت شخصا * شاحب اللون ناحل الجسم اسمر\r\nسائرا وحده و ليس له زاد * فما زلت دائما اتفكر\r\nو توهمت انه يسأل الناس * و لم ادر انه الحج الاكبر\r\nيضع الرمل في الاناء و يشربه * فناديته و عقلى محير\r\nاسقنى شربة فناولنى منه * فعاينته سويقا و سكر\r\nفسألت الحجيج من يك هذا * قيل هذا الامام موسى بن جعفر \r\nدر كشف الغمه نيز مينويسد : كه جريان بسيار بزرگى كه شاهد مقام و عظمت موسى بن جعفر عليه السّلام است : از شخصى از بزرگان عراق شنيده‌ام كه كرامت و منقبتى از موسى بن جعفر عليه السّلام است بعد از وفات شكى نيست كه ظهور كرامت پس از وفات با ارزشتر از زمان حيات است .\r\nگفت : يكى از خلفاء نماينده‌اى داشت از اعيان مملكت ، بسيار صاحب مقام كه او را به سمت استاندارى ناحيه‌اى گماشته بود كه مدتها با قدرت تمام و سخت‌گيرى در آنجا حكومت ميكرد . آن مرد از دنيا رفت خليفه از نظر احترام بمقام او در كنار\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nضريح موسى بن جعفر عليه السّلام آن مرد را دفن نمود . حرم موسى بن جعفر كليددارى داشت كه بزهد و پارسائى مشهور بود پيوسته در حرم رفت و آمد داشت و نسبت بخدمتكارى حرم فروگذار نبود .\r\nكليددار گفت : پس از دفن آن استاندار شب در حرم خوابيده بودم در خواب ديدم قبر او گشوده شد و آتش از آن شعله‌ور است دود و بوى سوختن گوشت و استخوان همه جا را گرفت حضرت موسى بن جعفر نيز ايستاده مرا باسم صدا زده فرمود : برو بخليفه بگو فلانى اسم او را نيز برد ، مرا آزردى با مجاورت اين ستمگر و سخنى درشت فرمود .\r\nاز خواب بيدار شدم از ترس بر خود ميلرزيدم فورى نامه‌اى نوشتم و جريان را مفصل براى خليفه نگاشتم . شب خليفه بحرم مطهر موسى بن جعفر آمد و كليددار را خواست داخل ضريح شدند دستور داد آن قبر را بشكافند تا مرده آن مرد را بجاى ديگر منتقل كنند وقتى قبر را شكافتند خاكسترى كه نشانه آتش‌سوزى بود مشاهده نمودند و اثرى از مرده نبود .\r\nعيون المعجزات محمّد بن فضل از داود رقى نقل كرد كه ، به حضرت صادق عليه السّلام عرضكردم : از دشمنان امير المؤمنين عليه السّلام و اهل بيت پيامبر مرا مطلع فرما . فرمود :\r\nمايلى مشاهده كنى يا برايت نقل كنم ؟ گفتم ديدن بهتر است .\r\nبه حضرت موسى بن جعفر عليه السّلام فرمود همان شلاق را بياور آن جناب از پى شلاق رفته آورد فرمود : پسرم موسى شلاق را به زمين بزن و دشمنان امير المؤمنين و ما را نشان او بده يك شلاق كه به زمين زد شكافته شد و دريائى سياه مشاهده كردم شلاق دوم را به دريا زد سنگى سياه ديدم شلاق سوم را بر آن سنگ فرود آورد درى باز شد همه‌ى دشمنان على و ائمه اطهار آنجا جمع بودند از كثرت بشمارش در نمىآمدند تمام صورتهاى سياه و چشمهاى آبى هر كدام در يك طرف سنگ در زنجير آهنين بسته شده بودند فرياد ميزدند يا محمّد ، شعله فروزان آتش به صورت آنها زبانه ميكشيد به آنها ميگفتند دروغ ميگوئيد محمّد بشما ارتباطى ندارد و نه شما با او ربطى داريد .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nعرضكردم : فدايت شوم اينها كيانند ؟ فرمود : جبت و طاغوت و ناپاك و لعين بن لعين يكى يكى آنها را تا آخر نام برد تا رسيد باصحاب سقيفه بنى ساعده و فتنه‌انگيزان و پسران ازرق و ساير مردم و بنى اميه خداوند عذاب خود را بر آنها تجديد نمايد .\r\nتوضيح : ممكن است منظور از فتنه‌انگيزان طلحه و زبير باشند و پسران ازرق روميان است و ممكن است اشاره بمعاويه و ياران او باشد .\r\nدر عيون المعجزات مينويسد : محمّد بن على صوفى گفت : ابراهيم ساربان اجازه خواست كه حضور وزير على بن يقطين برسد . على بن يقطين به او اجازه نداد .\r\nدر همان سال على بن يقطين به مكه رفت وقتى وارد مدينه شد اجازه خواست تا خدمت موسى بن جعفر عليه السّلام برسد ، مولا اجازه نداد . روز دوم على بن يقطين موسى بن جعفر را ملاقات كرد عرضكرد آقا گناه من چه بود ؟\r\nفرمود ترا مانع شدم براى اينكه مانع برادرت ابراهيم ساربان شدى خداوند نيز سعى و حج ترا نميپذيرد مگر اينكه ابراهيم را راضى كنى . عرضكرد : آقا من چگونه ميتوانم ابراهيم را ملاقات كنم ، در اين ساعت من در مدينه هستم و او در كوفه است .\r\nفرمود : شب تنها بدون اينكه كسى از همراهانت با تو باشد بجانب بقيع ميروى در آنجا اسبى با زين و برگ مشاهده خواهى كرد ، سوار آن اسب ميشوى على بن يقطين به بقيع رفت سوار بر آن اسب شد طولى نكشيد كه كنار درب خانه ابراهيم ساربان پياده شد .\r\nدرب خانه را كوبيده گفت : من على بن يقطينم .\r\nابراهيم از درون خانه صدا زد : على بن يقطين وزير هارون درب خانه من چكار دارد ، على گفت : گرفتارى بزرگى دارم او را قسم داد كه درب را باز كند داخل اطاق شد بابراهيم گفت : مولايم موسى بن جعفر عليه السّلام از پذيرفتن من امتناع\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nورزيده مگر اينكه تو مرا ببخشى . ابراهيم گفت : خدا ترا ببخشد .\r\nعلى بن يقطين قسم داد بابراهيم كه قدم روى صورت او بگذارد ولى ابراهيم امتناع ورزيد از اين كار براى مرتبه دوم او را قسم داد قبول كرد در آن موقعى كه ابراهيم پاى خود را روى صورت على بن يقطين گذاشته بود على مىگفت : خدايا تو شاهد باش .\r\nاز جاى حركت كرده سوار اسب شد و در همان شب بدر خانهء موسى بن جعفر عليه السّلام آمد اجازهء ورود خواست موسى بن جعفر عليه السّلام اجازه داد و او را پذيرفت .\r\nكافى - ج 1 ص 478 - يعقوب بن جعفر بن ابراهيم گفت : خدمت موسى بن جعفر عليه السّلام بودم مردى نصرانى وارد شد ما آن موقع در عريض بوديم نصرانى گفت :\r\nمن راه دور و سفر پر مشقتى را پشت سر گذاشته‌ام سى سال است كه از خداوند درخواست ميكنم مرا راهنمائى ببهترين اديان نمايد و خدمت بهترين خلق خدا و داناترين آنها برسم . در خواب شخصى را به من معرفى كردند در بالاى دمشق پيش او رفتم . گفت : من دانشمندترين شخص در دين خود هستم ، ولى از من داناتر وجود دارد .\r\nاز او تقاضا كردم مرا بدانشمندترين اشخاص راهنمائى كند ، من از رنج سفر باك ندارم تمام انجيل و مزامير داود و چهار سفر تورات را خوانده‌ام و ظاهر قرآن را آن قدر خوانده‌ام كه تمام آن را حفظ دارم . گفت : اگر منظورت علم نصرانيت است من از تمام عرب و عجم واردتر به آن هستم در صورتى كه از علم يهودان بخواهى مراجعه كن به باطى پسر شراحيل سامرى كه امروز دانشمندترين يهودان است .\r\nاگر مايلى اطلاع پيدا كنى از علوم اسلام و علم تورات و انجيل و زبور و كتاب هود و هر چه بر انبياء نازل شده در گذشته و هم اكنون و هر نيكى كه از آسمان فرود آمده كسى از آن اطلاع داشته باشد يا نداشته باشد ، آن شخص مشكل‌گشاى هر مجهولى است و از هر ناراحتى شفابخش است ، سبب آرامش دلها و بينائى خردمندان\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاست و همراز با حق است من او را برايت معرفى ميكنم اگر چه پياده به راه بيافتى در صورتى كه نتوانستى راه به روى با زانوان ادامه دهى ، اين كار هم اگر مقدورت نبود روى زمين بنشينى و خود را بكشى به اين طور هم اگر نتوانستى با صورت بجانب او به روى .\r\nگفتم : من قدرت بدنى و مالى براى اين مسافرت دارم . گفت : پس فورى بجانب يثرب برو ، گفتم : يثرب را نمىشناسم . گفت : مدينه همان شهرى كه پيامبر عربى در آنجا سكونت داشت وقتى داخل مدينه شدى سؤال كنى از بنى غنم پسر مالك بن نجار او كنار همان مسجد سكونت دارد . با همان نشانه و علامتهاى نصرانيست برو كه والى بر آنها سخت ميگيرد خليفه از او سخت‌گيرتر است ، آنگاه سؤال ميكنى از پسران عمرو بن مبذول او در بقيع زبير ساكن است . سپس جستجو از موسى بن جعفر مينمائى كه كجا است و مسافرت است يا در شهر حضور دارد اگر به مسافرت رفته بود از پى او برو سفرش كوتاهتر از سفر تو است به او عرض كن مرا مطران ساكن غوطه دمشق راهنمائى خدمت شما نموده و بسيار سلام خدمت شما رسانده بگو ميگويد : پيوسته از خدا ميخواهم اسلام مرا بدست شما انجام دهد .\r\nتمام اين جريان را همانطور كه بر عصاى خود تكيه داشت و ايستاده بود نقل كرد . آنگاه عرضكرد اگر اجازه ميدهى عرض ادب كنم و بنشينم ، فرمود : اجازه نشستن مىدهم ولى اجازه عرض ادب ( به خاك افتادن ) نميدهم نشست و باحترام كلاه خود را از سر برداشت ، عرض كرد : فدايت شوم اجازه ميدهى صحبت كنم .\r\nفرمود : آرى . براى همين كار آمده‌اى .\r\nگفت : سلام بدوستم ميرسانى يا نميرسانى . فرمود : سلام بر او باد اگر خدا هدايتش كند ، اما سلام رساندن در صورتى است كه بدين ما در آيد .\r\nنصرانى گفت : اگر اجازه بفرمائيد از شما سؤال كنم . فرمود : بپرس گفت :\r\nمرا مطلع فرما از كتابى كه بر محمّد صلّى اللَّه عليه و آله نازل شده و زبان به آن گشوده سپس خداوند آن كتاب را بچه چيز توصيف نموده و در اين آيه فرموده است :      حم وَ الْكِتابِ     \r\n\r\n","description":"","footnote":"","page_name":" 76 ","page_number":76},
  {"content":"\r\n\r\n     الْمُبِينِ إِنَّا أَنْزَلْناهُ فِي لَيْلَةٍ مُبارَكَةٍ إِنَّا كُنَّا مُنْذِرِينَ ، فِيها يُفْرَقُ كُلُّ أَمْرٍ حَكِيمٍ      .\r\nفرمود : حم محمّد است ، اين اسم در كتاب هود نيز هست كه بعضى از حروف آن ( م اوّل د آخر ) قطع شده كتاب مبين امير المؤمنين على عليه السّلام و ليلهء مباركه فاطمه صلوات اللَّه عليها است ، اينكه ميفرمايد : «  فِيها يُفْرَقُ كُلُّ أَمْرٍ حَكِيمٍ  » يعنى از فاطمه خير كثيرى خارج مىشود ، مرد دانشمند و مرد دانشمند و مرد دانشمند .\r\nنصرانى گفت : برايم توصيف نما اولين شخص و آخرين شخص از اين دانشمندان را فرمود توصيف ممكن است باعث اشتباه شود و ديگرى را با او اشتباه كنى ولى ميگويم :\r\nكه از نسل سومين شخص چه كسى بوجود مىآيد ذكر او در كتاب‌هاى شما شده اگر تغييرى در آن نداده باشيد اين تحريف كارگذشتگان شما است . نصرانى گفت :\r\nمن چيزى را از شما پنهان نميكنم و شما را تكذيب نمىنمايم . شما خود ميدانى راست ميگويم يا دروغ . خداوند چنان ترا مشمول فضل و عنايت خويش قرار داده كه كسى نمىتواند آن مقام را تصور كند و يا فضيلت شما را مخفى نمايد و يا تكذيب نمايد ، من آنچه ميگويم يك حقيقت است ، چنانچه قبلا توضيح دادم .\r\nامام عليه السّلام فرمود : اكنون برايت چيزى را توضيح مىدهم كه جز عده كمى از كسانى كه بكتاب‌هاى آسمانى واردند ميدانند . بگو ببينم اسم مادر مريم چه بود و در كدام روز مريم در او دميده شد چه ساعتى از روز بود و كدام روز مريم عيسى را زائيد در چه ساعت روز ؟ نصرانى عرضكرد نميدانم .\r\nفرمود : نام مادر مريم مرما بود كه به عربى وهيبه مىشود ، روزى كه مريم حامله شد ظهر جمعه بود همان روزى كه روح الامين در آن روز فرود آمد مسلمانان عيدى بزرگتر از آن ندارند خداوند آن روز را بزرگ داشته و حضرت محمّد نيز به آن روز اهميت داده دستور داده آن را عيد خود قرار دهند آن روز جمعه است .\r\nروزى كه مريم متولد شد روز سه‌شنبه بود چهار ساعت و نيم از روز گذشته بگو ببينم نهرى كه مريم عيسى را كنار آن زائيد ميشناسى ؟ عرضكرد : نه .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nفرمود : فرات است كه اطراف آن درخت خرما و انگور فراوان است ، هيچ جا باندازهء آنجا داراى خرما و انگور نيست .\r\nاما روزى كه زبان مريم بسته شد و قيدوس فرزندان و همكاران خود را جمع كرد و قبيله عمران را گرد آورد تا مريم را مشاهده كنند به او نسبتهائى دادند كه خداوند در كتاب خود براى تو و در قرآن كريم براى ما توضيح داده آن را خوانده‌اى ؟ گفت : آرى همين امروز آن را ميخواندم . فرمود : اكنون از جاى خود برنمىخيزى مگر اينكه خدا هدايتت خواهد كرد .\r\nنصرانى گفت : اسم مادر من به زبان سريانى و عربى چيست ؟ فرمود : بسريانى عنقاليه و عنقور اسم مادر پدرت بود اما اسم مادرت به عربى ميه اسم پدرت عبد المسيح كه زبان عربى عبد اللَّه مىشود ، زيرا حضرت مسيح بنده نداشت . عرضكرد :\r\nصحيح و درست فرمودى ، اكنون بفرمائيد اسم پدر بزرگم چه بود ؟\r\nاسم پدر بزرگت جبرئيل بود كه من او را در همين مجلس عبد الرحمن مينامم .\r\nگفت : او مسلمان بود ؟ .\r\nامام عليه السّلام فرمود : آرى . او را شهيد كردند گروهى از سپاهيان بر سر او ريختند و در منزلش او را بدون اطلاع قبلى بقتل رساندند سپاهيان از اهالى شام بودند .\r\nگفت : اسم خودم پيش از كنيه چه بود ؟ فرمود : اسم تو عبد الصليب بود .\r\nعرضكرد : اكنون برايم چه نامى انتخاب ميفرمائيد ؟ فرمود : ترا عبد اللَّه نام مىگذارم ، نصرانى گفت : منهم بخداى بزرگ ايمان آوردم و شهادت مىدهم كه جز او خدائى نيست يكتا و بىهمتا است نه آن طورى كه نصارى معتقدند و نه آن طور كه يهوديان ميگويند و نه چنانچه ساير مشركين معتقد هستند . گواهى مىدهم كه محمّد بنده و پيامبر خدا است كه او را بحقيقت فرستاده ، اين مطلب براى اهلش آشكار است و بيهوده گران كورند از درك آن او را بر تمام جهانيان از سرخ پوست و سياه\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nپوست فرستاده همه از مزاياى دين او مىتوانند بهره‌مند شوند هر كس هدايت يافت بنفع او است اما باطل‌گرايان كورند و بگمراهى گرائيده‌اند ؟ گواهى مىدهم كه ولىّ او زبان بحكمت او گشود و انبياى گذشته زبان به حكمت بالغه گشودند و همكارى در راه اطاعت خدا كردند و از كار بد و بدكاران و گمراهى و گمراهان كناره گرفتند خداوند آنها را در راه بندگى خود كمك كرد و از معصيت ايشان را نگه داشت آنها دوستان خدايند و ياران دين كه ترغيب به كار نيك ميكنند و امر بمعروف مينمايند بكوچك و بزرگ آنها ايمان دارم آنها كه نام بردم و آنها كه نام نبردم و ايمان آوردم بخداى بزرگ .\r\nدر اين موقع دست برد زنار و صليب خود را كه در گردن داشت و از طلا بود پاره كرد . فرمود : ميفرمائيد بچه كس مال خود را صدقه بدهم . فرمود : در اينجا شخصى است كه با تو هم كيش بوده او از خويشاوندان تو و از قبيله قيس بن ثعلبه است او نيز چون تو صاحب نعمت اسلام است ، با او برابرى كن و همسايه او باش نميگذارم حق شما در اسلام از بين برود .\r\nعرضكرد : به خدا قسم من ثروتمندم سيصد اسب نر و ماده و هزار شتر دارم حق شما در آن اموال بيشتر از حق من است . فرمود : تو آزاد شده خدا و پيامبرى مقام و منزلت خانوادگى تو را زيانى نيست .\r\nاسلامى نيكو يافت و با زنى از قبيله بنى فهر ازدواج نمود كه مهريه او را حضرت موسى بن جعفر عليه السّلام پنجاه دينار از صدقات امير المؤمنين عليه السّلام پرداخت به او خدمت كرد و منزل در اختيارش گذاشت در آنجا بود تا موقعى كه حضرت موسى ابن جعفر عليه السّلام را بزندان بردند پس از بيست و هشت شب از بردن موسى بن جعفر عليه السّلام از دنيا رفت .\r\nكافى - ج 1 ص 471 - يعقوب بن جعفر گفت : خدمت موسى بن جعفر عليه السّلام بودم مردى از راهبان نجران يمن بهمراه زنى راهب خدمت آن جناب رسيده فضل بن\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nسوار براى آنها اجازه خواست امام عليه السّلام فرمود فردا صبح آنها را بياور كنار چاه معروف بام خير .\r\nفردا صبح كه ما رفتيم كنار چاه ام خير ديديم هر دو آمده‌اند امام عليه السّلام دستور داد حصيرى گستردند روى آن نشستند ابتدا زن راهب سؤالهائى كرد كه امام همه آنها را جواب داد . حضرت موسى بن جعفر از او چند سؤال كرد نتوانست جواب بگويد ، مسلمان شد مرد راهب شروع بسؤال كرد هر چه پرسيد امام جواب داد .\r\nراهب گفت : من اطلاعات زيادى در دين خود داشتم و كسى از نصارى به من نميرسيد شنيدم مردى در هند هست كه هر وقت اراده كند بيك شبانه‌روز به زيارت بيت المقدس ميرود و برميگردد بهند . آدرس او را پرسيدم گفتند در سندان هند ساكن است پرسيدم بچه وسيله اين همه راه را بيك شبانه‌روز مىپيمايد ؟ گفت او همان اسم اعظمى كه عاصف بن برخيا وزير سليمان داشت موقعى كه تخت ملكه سبا را آورد ميداند . همان جريانى كه خداوند در كتاب شما يادآورى كرده و در كتاب ما نيز ذكر شده .\r\nحضرت موسى بن جعفر پرسيد خداوند چند اسم دارد كه اگر او را به آن نامها بخواند دعايش رد نميشود . راهب گفت : اسمها زياد است اما آنچه دعا بوسيله آن‌ها رد نميگردد هفت اسم است . فرمود هر كدام از آن اسمها را ياد دارى بگو عرضكرد :\r\nبه آن خدائى كه تورات را بر موسى و آفرينش عيسى را عبرت براى جهانيان و آزمايش براى سپاسگزارى خردمندان و محمّد مصطفى را بركت و رحمت و على مرتضى را عبرت و بصيرت قرار داد و جانشينان پيامبر خاتم را از نسل او و نژاد محمّد بوجود آورد من آن هفت اسم را نميدانم اگر ميدانستم احتياج بشما نداشتم اين همه راه پيش شما نمىآمدم .\r\nموسى بن جعفر فرمود : بقيه داستان مرد هندى را نقل كن راهب گفت شنيده‌ام چنين اسمهايى هست از ظاهر و باطن و شرح و بسط آنها اطلاعى ندارم و نميدانم\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nچگونه آنها را ميخوانند بالاخره در پى كشف آن به طرف سندان هند رفتم از آن مرد جويا شدم ، گفتند : او در كنار كوهى ديرى ساخته فقط سالى دو مرتبه از دير خارج مىشود هنديان چنين مىپندارند كه خداوند در دير او چشمه‌اى بوجود آورده و برايش بدون زحمت و تخم پاشيدن زراعت مىشود و محصول بر ميدارد بالاخره بدر خانه او رفتم سه روز درب را نكوبيدم و دست بدر نزدم .\r\nروز چهارم خداوند درب را گشود گاوى كه بر پشت او هيزم بود آمد نزديك بود از سينه شير بريزد از پر شيرى ، درب را نگهداشتم داخل شدم و از پى گاو رفتم ديدم آن مرد ايستاده به آسمان نگاه مىكند و اشك ميريزد به زمين مينگرد گريه مىكند همچنين بكوهها نگاه مىكند اشك ميريزد گفتم : سبحان اللَّه چقدر كم نظيرى تو در اين زمانه ! گفت : به خدا قسم من يك حسنه از حسنات آن شخص حساب نميشوم كه او را رها كردى .\r\nگفتم : شنيده‌ام تو داراى اسمى از اسامى خدا هستى كه بوسيله آن در يك شبانه‌روز فاصله اينجا تا بيت المقدس را ميپيمائى و برميگردى گفت : بيت المقدس را ميشناسى ؟ گفتم : من فقط همان بيت المقدسى كه در شام است ميشناسم . گفت :\r\nآنجا بيت المقدس نيست ، بيت المقدس خانه آل محمّد است . گفتم : تاكنون بيت المقدسى كه شنيده‌ام همان بيت المقدس شام است گويا آنجا محراب‌هاى انبياء است كه بنام حظيرة المحاريب خوانده مىشود تا زمان رسيد به آن فاصله‌اى كه بين عيسى و محمّد صلّى اللَّه عليه و آله و سلّم بود بلا بمشركان نزديك شد و انتقام خدا سايه بر خانه‌هاى شياطين انداخت اين اسمها را تغيير دادند اين تفسير همان فرمايش خدا است كه باطن آن مربوط به آل محمّد است و ظاهرش مثلى است  إِنْ هِيَ إِلَّا أَسْماءٌ سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ  . « 1 »\r\n\r\n\r\n","description":"","footnote":"\r\n( 1 ) سوره نجم آيهء 23 اين نام‌هائى است كه شما و آبائتان گذاشته‌ايد خداوند در آن مورد حجتى نازل نفرموده .\r\n","page_name":" 81 ","page_number":81},
  {"content":"\r\n\r\nگفتم : من از فاصله بسيار زيادى آمده‌ام درياها و رنجها و گرفتاريهائى را پشت سر گذاشته‌ام پيوسته بيم داشتم كه شايد به مقصود نرسم ، گفت : خيال ميكنم مادرت در هنگام حمل تو روبرو يا فرشته‌اى عزيز شده و پدرت هنگام آميزش با مادرت غسل كرده بوده و موقع پاكى او آميزش نموده حتما در سحرگاهى كه با او همبستر شده سفر رابع تورات را تلاوت نموده كه فرزندى سعادتمند به او عنايت شده .\r\nباز گرد به همان محلى كه آمده‌اى تا وارد شهر حضرت محمّد صلّى اللَّه عليه و آله و سلّم بنام طيبه شوى كه در جاهليت يثرب نام داشته آنگاه ميروى به محلى كه بقيع نام دارد خانه مروان را در آنجا بجوى و سه روز در آنجا باش . آنگاه از پيرمردى كه كنار درب آن خانه حصيربافى مىكند سؤال كن و نسبت به او مهربانى نما .\r\nبه او بگو مرا همان مهمانى كه در آن گوشه حياط در اطاقى چهارچوب كوچك است ساكن بود فرستاده ، آنگاه از او سؤال ميكنى از فلان كس كه مجلس او كجا است و چه وقت از اينجا عبور مىكند يا نشان خواهد داد يا نشانى ميدهد كه او را بشناسى من نيز اوصاف او را برايت ميگويم ، گفتم : اگر آن شخص را پيدا كردم چه كنم ؟ گفت : از او هر چه مايلى بپرس از گذشته و آينده و از دستورات دينهاى پيش و دين كنونى .\r\nامام عليه السّلام فرمود : او خوب ترا راهنمائى كرده . عرضكرد : نام او چيست ؟\r\nفرمود : متمم بن فيروز كه از ايرانيان است ايمان بخداى يكتا دارد او را از روى يقين ميپرستد ، از فاميل خود فرار كرد چون مخالفت با او كردند ، خداوند به او حكمت عنايت كرد . و به راه راست هدايتش نمود و او را از متقين قرار داد و او را با بندگان مخلص خود آشنا نمود در هر سال به زيارت مكه بعنوان حج ميرود و در هر ماه يك مرتبه عمره انجام ميدهد و از محل خود هند بلطف خدا و عنايت او به مكه مىآيد چنين پاداش ميدهد سپاسگزاران را .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nراهب سؤالهاى زيادى از موسى بن جعفر عليه السّلام نمود تمام آنها را جواب داد امام از راهب سؤالهائى كرد نتوانست جواب بدهد . عرضكرد : مرا مطلع فرما از هشت حرف كه چهار حرف آن در زمين آشكار شد و چهار حرف در آسمان باقى ماند ، آن چهار حرف آسمان بر كه نازل شد و چه كسى آن را تفسير مىكند .\r\nفرمود : او قائم آل محمّد است كه آن چهار حرف را بر او نازل مىكند و او تفسير مىكند آنها را ، بر او چيزهائى نازل مىكند كه بر صديقين و پيامبران و هدايت يافتگان نازل نميكند .\r\nآنگاه گفت : دو حرف از حرفهائى كه در زمين است بفرمائيد چيست ؟\r\nفرمود : هر چهار را برايت توضيح مىدهم اولى آنها : «\r\nلا إله الا اللَّه وحده لا شريك له باقيا\r\n» . دومى : «\r\nمحمّد رسول اللَّه مخلصا\r\n» سومى : « ما خانواده پيامبريم » چهارمى :\r\n« شيعيان ما از ما محسوب مىشوند ما نيز از رسول خدا هستيم و رسول خدا با خدا پيوستگى دارد » .\r\nراهب گفت : گواهى مىدهم بوحدانيت خداى يكتا و رسالت محمّد مصطفى صلّى اللَّه عليه و آله كه هر چه او آورده حق و واقعيت است و شما برگزيدگان خلق هستيد و شيعيان شما پاكيزگانى هستند كه خداوند آنها را امتياز بخشيده و وارث زمين خواهند بود در آخر الزمان .  الْحَمْدُ لِلَّهِ رَبِّ الْعالَمِينَ *  .\r\nحضرت موسى بن جعفر عليه السّلام لباسى از خز و پيراهنى قهستانى « 1 » با يك رداء و كفش و كلاهى آنها را به او بخشيد نماز ظهر را خواند به او فرمود : خود را ختنه كن . گفت : مرا در روز هفتم تولد ختنه كردند .\r\nبرسى در مشارق الانوار مىنويسد : صفوان بن مهران گفت : روزى حضرت صادق عليه السّلام به من فرمود : شتر سواريش را ببرم درب خانه . شتر را بردم . حضرت موسى بن جعفر عليه السّلام با عجله آمد در آن موقع شش ساله بود سوار شتر شده او را\r\n\r\n\r\n","description":"","footnote":"\r\n( 1 ) محلى است بين نيشابور و هرات از قاموس همان قاينات است .\r\n","page_name":" 83 ","page_number":83},
  {"content":"\r\n\r\nراند و از نظرم ناپديد شد ، با خود گفتم :  إِنَّا لِلَّهِ وَ إِنَّا إِلَيْهِ راجِعُونَ  . جواب مولايم را چه بدهم وقتى بيايد و شتر را بخواهد .\r\nيك ساعت از روز بر آمد ديدم شتر چون شهابى رسيد عرق از پيكرش ميريزد موسى بن جعفر پياده شد و داخل خانه گرديد . غلام آمده گفت : شتر را ببر بجاى خودش ، بيا خدمت مولا با تو كار دارد .\r\nدستور را اجراء كردم خدمت امام رسيدم ، فرمود : من به تو گفتم : شتر را بياورى تا مولايت موسى بن جعفر سوار شود تو در دل با خود آن خيالها را كردى ميدانى در اين مدت بكجاها رفت ؟ به جائى كه ذو القرنين رسيد دو برابر از آنجا نيز گذشت ، سلام مرا به تمام مردان و زنان مؤمن برسان .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nبخش پنجم عبادت و رفتار و اخلاق و دانش فراوان امام عليه السّلام\r\nقرب الاسناد - ص 174 - ابراهيم بن عبد الحميد گفت : وارد خانه موسى بن جعفر عليه السّلام شدم همان اطاقى كه در آن نماز ميخواند در خانه جز حصير و شمشيرى آويزان و قرآنى نديدم .\r\nقرب الاسناد : على بن جعفر گفت : با برادرم موسى بن جعفر عليه السّلام در چهار عمره به مكه مشرف شديم با خانواده‌اش يك مرتبه در بيست و شش روز راه را پيموديم مرتبه دوم بيست و پنج روز و سومين مرتبه بيست و چهار روز و در مرتبه ديگر به بيست و يك روز راه را طى كرديم .\r\nقرب الاسناد : على بن ابى حمزه گفت : خدمت موسى بن جعفر عليه السّلام بودم سى نفر غلام حبشى برايش خريده بودند آنها را آوردند با يكى از آنها كه زيبا بود صحبت كرد سخنانى به او نزديك يك ساعت گفت و مقدارى پول در اختيارش گذاشت . فرمود : بهر يك از دوستان خود در هر ماه سى درهم بده آنها رفتند .\r\nعرضكردم : فدايت شوم با آن غلام به زبان حبشى صحبت كردى چه دستور به او دادى ؟\r\nفرمود گفتم : همراهان خود را وادار به كار نيك كند و هر ماه بهر كدام سى درهم بدهد ، وقتى چشمم به او افتاد فهميدم پسر زيرك و از فرزندان رؤساى آنها است . هر چه لازم بود به او سفارش كردم سخنان را پذيرفت غلام درستى است .\r\nفرمود : شايد تو تعجب كردى كه من با او به زبان حبشى صحبت كردم ؟\r\nتعجب نكن آنچه از كار امام بر تو پوشيده و مخفى است بيشتر از اينها است ، اين كار\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nدر مقابل علم امام مانند آن است كه مرغى از دريائى با منقار خود يك قطره آب بردارد آيا با برداشتن آن يك قطره آب دريا نقصان مىپذيرد . امام چون دريا است كه كمالات او تمام‌شدنى نيست و كردار عجيبش بيش از اينهاست . وقتى مرغ با منقار از دريا آب بردارد چيزى كم نميشود همين طور از علم امام چيزى كم و كاست نمىشود و عجائب او پايان پذير نيست .\r\nاعلام الورى - ص 296 - مينويسد : حضرت موسى بن جعفر عابدترين فرد زمان خود بود ، فقيه‌ترين و سخاوتمندترين و بزرگوارترين اشخاص بشمار ميرفت .\r\nروايت شده نافله‌هاى شبانه را هميشه ميخواند و آن را وصل به نماز صبح مى كرد بعد تعقيب ميكرد تا آفتاب طلوع كند آنگاه سر به سجده ميگذاشت تا هنگام زوال ظهر سر از سجده برنميداشت پيوسته چنين دعا ميكرد :\r\n« اللهم انى اسألك الراحة عند الموت و العفو عند الحساب »\r\nاين دعا را تكرار مىنمود .\r\nيك جمله از دعايش اين بود : « عظم الذنب من عبدك فليحسن العفو من عندك » بطورى از خوف خدا گريه ميكرد كه محاسنش از اشك چشم تر مىشد از همه مردم بيشتر بخانواده و خويشاوندانش رسيدگى ميكرد .\r\nشبها بسر وقت فقراء مدينه ميرفت و زنبيلهائى كه محتوى پول از طلا و نقره و آرد و خرما بود براى آنها ميبرد و بايشان ميداد نمىفهميدند چه كسى اين كمك را به آنها مىكند .\r\nارشاد مفيد - ص 317 - محمّد بن عبد اللَّه بكرى گفت : وارد مدينه شدم تا پولى به قرض بگيرم خسته شدم ، گفتم : خوب است بروم خدمت موسى بن جعفر عليه السّلام و شكايت حال خود را به آن جناب بنمايم . رفتم به نقمى همان جا كه امام باغ داشت .\r\nامام عليه السّلام با غلام خود از باغ خارج شد در دست غربالى داشت كه در آن قطعه گوشت‌هاى سرخ كرده بود ، ديگر چيزى در آن نبود آن جناب شروع به خوردن كرد من نيز با ايشان خوردم .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nآنگاه از من پرسيد چكار داشتى جريان را شرح دادم ، داخل باغ شد ، مختصرى توقف نمود ، سپس خارج گرديد بغلام فرمود برو ، دست بجانب من دراز كرد كيسه‌اى كه محتوى سيصد دينار طلا بود به من داد از جاى حركت كرده رفت من نيز سوار بر مركب خود شده برگشتم .\r\nارشاد و اعلام الورى : يكى از بازماندگان عمر بن خطاب در مدينه موسى بن جعفر عليه السّلام را اذيت ميكرد هر وقت ايشان را ميديد دشنام ميداد و ناسزا به على عليه السّلام ميگفت . روزى يكى از اطرافيان امام عليه السّلام عرضكرد : اجازه ميدهى اين تبهكار را بكشم . امام عليه السّلام او را بشدّت از اين كار بازداشت .\r\nاز كار آن مرد جويا شد گفتند : در اطراف مدينه زراعت مىكند بجانب او رفت و او را در مزرعه‌اش يافت با الاغ خود وارد زراعت او شد ، مرد عمرى فرياد زد زراعت مرا لگد مال مكن ولى امام همانطور سواره روى زراعت ميرفت تا به او رسيد از مركب پياده شده نشست با صورتى گشاده و خنده به او فرمود : چقدر خرج اين زراعت كرده‌اى ؟ گفت : صد دينار .\r\nفرمود : چقدر اميد دارى حاصل بردارى . گفت : خبر از غيب ندارم .\r\nفرمود : از تو پرسيدم چقدر اميدوارى حاصل بدهد . گفت : اميدوارم دويست دينار حاصل بردارم . امام عليه السّلام كيسه‌اى كه محتوى سيصد دينار طلا بود در اختيار او گذاشت . فرمود : زراعت تو نيز بجاى خود هست خداوند آنچه اميدوارى حاصل به تو خواهد داد .\r\nعمرى از جاى حركت كرده سر امام را بوسيد خواهش كرد از خطايش چشم بپوشد . امام عليه السّلام لبخندى زده برگشت .\r\nوقتى امام به مسجد رهسپار شد در آنجا ديد عمرى نشسته همين كه چشم او بموسى بن جعفر عليه السّلام افتاد گفت : خدا ميداند مقام امامت را بكه بسپارد . اصحاب امام دور او جمع شده گفتند : تو قبلا بر خلاف اين رفتار ميكردى . گفت اكنون شنيديد چه گفتم ، شروع بدعا براى موسى بن جعفر نمود با او دعوا كردند او نيز\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nبا آنها نزاع كرد .\r\nوقتى موسى بن جعفر عليه السّلام به منزل برگشت باطرافيان خود فرمود : كدام كار بهتر بود آنچه شما تصميم داشتيد يا آنچه من انجام دادم ؟ من او را به راه آوردم با همان مبلغى كه ميدانيد و جلو شرّ او را گرفتم ( شما ميخواستيد او را بكشيد ) .\r\nگروهى از اهل علم گفته‌اند كه موسى بن جعفر از دويست تا سيصد دينار بمردم كمك ميكرد كيسه‌هاى دينار موسى بن جعفر مثل زده ميشد .\r\nابن عماره و ديگر راويان نقل كرده‌اند كه وقتى هارون الرشيد به حج رفت به نزديك مدينه كه رسيد بزرگان مدينه از او استقبال كردند از همه جلوتر موسى ابن جعفر عليه السّلام قرار داشت كه سوار قاطرى بود ربيع گفت : آقا اين چه مركب سوارى است كه با آن بديدار امير المؤمنين آمده‌اى اگر با چنين مركبى بجستجوى چيزى به روى به او نخواهى رسيد اگر از چيزى بخواهى فرار كنى فورى بشما ميرسند .\r\nفرمود اين مركب موجب كبر و خودپسندى كه معمولا در اسب هست نخواهد بود در ضمن از ذلت و خوارى كه در الاغ سوارى وجود دارد دور است ( و خير الامور اوسطها ) بهترين كارها ميانه‌روى است .\r\nگفته‌اند وقتى هارون الرشيد وارد مدينه شد به زيارت قبر پيامبر اكرم صلّى اللَّه عليه و آله و سلّم رفت با او گروهى بودند هارون جلو ايستاد از روى افتخار گفت : ( السلام عليك يا رسول اللَّه السلام عليك يا ابن عم ) سلام بر تو يا رسول اللَّه پسر عمو .\r\nموسى بن جعفر عليه السّلام پيش آمده گفت :\r\n( السلام عليك يا رسول اللَّه السلام عليك يا ابتاه )\r\nسلام بر تو يا رسول اللَّه بابا جان ، رنگ صورت هارون تغيير كرد و آثار خشم در چهره‌اش آشكارا ديده ميشد .\r\nروايات زيادى از حضرت موسى بن جعفر عليه السّلام نقل شده فقيه‌ترين فرد زمان خود بود چنانچه قبلا ذكر شد و از همه بهتر قرآن كريم را حفظ داشت و از تمام مردم در خواندن قرآن خوش‌صداتر بود وقتى قرآن ميخواند محزون ميگرديد و شنوندگان از شنيدن صداى آن جناب كه قرآن تلاوت ميكرد بگريه مىافتادند .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمردم مدينه ايشان را زين المجتهدين ميناميدند ، بواسطه كظم غيظ و حلمى كه داشت كاظم لقب داشت مدتها بر نابكارى ظالمين صبر كرد تا بالاخره در زندان آنها با غل و زنجير از دنيا رفت صلى اللَّه عليه .\r\nابو الفرج در مقاتل الطالبيين از احمد بن محمّد بن سعيد از يحيى بن حسن نقل مىكند : هر وقت موسى بن جعفر عليه السّلام از كسى چيزى ميشنيد كه آزرده ميشد كيسه پر از دينار طلا براى او ميفرستاد . كيسه‌هاى دينار موسى بن جعفر بين سيصد تا دويست دينار بود و كيسه‌هاى دينار آن جناب مثل قرار گرفته بود .\r\nمناقب : هشام بن حكم گفت : موسى بن جعفر عليه السّلام با برهه نصرانى فرمود :\r\nبكتاب خود انجيل چقدر اطلاع دارى . جوابداد من عالم به آن كتاب و تأويلش هستم موسى بن جعفر عليه السّلام شروع به خواندن انجيل بود .\r\nابرهه گفت : عيسى مسيح همين طور تلاوت ميكرد جز عيسى كسى چنين نخوانده انجيل را من مدت پنجاه سال است كه در جستجوى چون تو بوده‌ام بدست موسى بن جعفر عليه السّلام مسلمان شد « 1 » .\r\nموسى بن جعفر عليه السّلام بطور ناشناس وارد يكى از دهات شام شد از حكومت وقت گريزان بود رسيد بدر غارى كه در آنجا راهى بود هر سال يك روز پيروان خود را موعظه ميكرد . همين كه چشم راهب بموسى بن جعفر عليه السّلام افتاد هيبتى از آن آقا بر دل او وارد شد عرض كرد : شما غريب هستيد فرمود : آرى .\r\nعرضكرد : از ملت ما هستيد يا از غير ما فرمود از شما نيستم پرسيد تو از امت مرحومه ( امت محمّد ) هستى فرمود : بلى . عرض كرد از نادانان آنهائى يا از دانشمندانشان\r\n\r\n\r\n","description":"","footnote":"\r\n( 1 ) در روايت ص 114 نام او را بريه مينويسد و نقل مىكند كه زن همراه او نيز مسلمان شد هشام با او و آن زن خدمت حضرت صادق رسيدند و جريان را بعرض امام رساند بريه گفت شما از كجا تورات و انجيل و كتابهاى پيامبران را داريد فرمود به ارث از آنها بما رسيده همانطور كه آنها ميخوانده‌اند ما ميخوانيم خدا در روى زمين حجتى قرار نميدهد كه از او چيزى بپرسند بگويد نميدانم .\r\n","page_name":" 89 ","page_number":89},
  {"content":"\r\n\r\nفرمود : از نادانان نيستم ؟\r\nگفت : چطور مىشود كه درخت طوبى ريشه‌اش در خانه على است و بعقيده شما در خانه حضرت محمّد است و شاخه‌هاى آن در تمام خانه‌ها هست . فرمود : مانند خورشيد است كه نورش همه جا هست و تمام مكانها را فرا ميگيرد با اينكه خودش در آسمان است . گفت : چطور مىشود كه ميوه‌ها و غذاهاى بهشتى هر چه بخورند نه تمام مىشود و نه كم ميگردد ؟\r\nفرمود : مانند چراغ است كه هر چه از آن چراغ‌هاى ديگر را روشن كنند نور آن كم نمىشود . عرضكرد : در بهشت سايه‌اى گسترده هست ؟ فرمود : قبل از طلوع آفتاب تمام بهشت در سايه‌اى گسترده است اين آيه قرآن اشاره به آن است :\r\n أَ لَمْ تَرَ إِلى رَبِّكَ كَيْفَ مَدَّ الظِّلَّ  .\r\nگفت : چه ميخورند در بهشت كه نه ادرار ميكنند و نه غائط مينمايند .\r\nفرمود : بچه در رحم مادر چگونه تغذيه مىشود كه نه بول مىكند و نه غائط .\r\nعرضكرد : اهل بهشت خدمتكارانى دارند كه براى آنها هر چه ميل داشته باشند مىآورند بدون اينكه بايشان دستورى بدهد ؟ فرمود : هر وقت انسان احتياج به چيزى پيدا كند اعضاء او متوجه ميشوند و طبق خواستهء او عمل مىكنند بدون اينكه به آنها امرى كند . عرضكرد كليد بهشت از طلا است يا نقره فرمود :\r\nكليد بهشت زبان انسان است كه ميگويد : «\r\nلا إله الا اللَّه\r\n» گفت : صحيح ميفرمائيد مسلمان شد با تمام همراهانش .\r\nابو حنيفه گفت : موسى بن جعفر عليه السّلام را در كودكى در راهرو منزل پدرش ديدم از او پرسيدم آدم غريب كجا بايد قضاى حاجت كند هر وقت احتياج بچنين كارى داشت . فرمود : ميرود پشت ديوار در جايى كه كسى او را نبيند و كنار نهر آب نباشد و نه زير درخت ميوه و نه اطراف خانه مردم و نه ميان راه و معبر و مساجد نه رو به قبله و نه پشت به قبله وقتى اين شرايط را جمع كرد هر جا خواست قضاى حاجت مىكند .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nگفت : اين جواب را كه از او شنيدم خيلى بنظرم بزرگ و با شخصيت جلوه نمود . عرضكردم : فدايت شوم معصيت از كه سر مىزند . نگاهى به من نموده فرمود :\r\nبنشين تا برايت توضيح دهم . نشستم .\r\nفرمود : گناه يا بايد از بنده سر بزند يا از خدا يا از هر دو . اگر از خدا باشد او عادلتر و با انصافتر از اينست كه بنده‌اش را كيفر كند بواسطه كارى كه انجام نداده اگر از هر دو سر زده باشد پس خدا با او شريك است ، قوى شايسته‌تر است كه انصاف دهد بنده‌ى ضعيفش را ، اگر از بنده تنها سر بزند به همين جهت خدا امر و نهى مىكند و ميتواند ثواب دهد يا عقاب فرمايد و شايسته بهشت برين يا آتش جهنم گردد .\r\nگفتم : «  ذُرِّيَّةً بَعْضُها مِنْ بَعْضٍ  » « 1 » نژادى هستند كه عظمت و بزرگوارى را از يك ديگر به ارث مىبرند .\r\nثعلبى در كشف و بيان مينويسد : با اينكه احمد بن حنبل از اهل بيت پيامبر كناره مىگرفت هر وقت از امام هفتم عليه السّلام روايت ميكرد ميگفت : حديث كرد مرا موسى بن جعفر فرمود ، حديث كرد مرا پدرم حضرت صادق همين طور تا پيامبر اكرم . احمد گفت : اين سلسله سند را اگر بر ديوانه بخوانند ديوانگى او بر طرف مىشود .\r\nابو نواس در يك ملاقات در مدح موسى بن جعفر اين شعر را سرود :\r\n اذا ابصرتك العين من غير ريبة * و عارض فيك الشك اثبتك القلب\r\nو لو ان ركبا امموك لقادهم * نسيمك حتى يستدل بك الركب\r\nجعلتك حسبى في امورى كلها * و ما خاب من اضحى و انت له حسب \r\nمناقب : صفوان جمال گفت : از حضرت صادق عليه السّلام پرسيدم امام بعد از شما\r\n\r\n\r\n","description":"","footnote":"\r\n( 1 ) معنى شعر : وقتى چشم بشما مىافتد بدون شك شخصيت و جلالت شما را در مىيابد اگر كاردانى شما را رهنماى خود قرار دهند به تمام هدف و منظور خود ميرسند من ترا كفيل و پشتيبان خود قرار داده‌ام كسى كه چون ترا پشتيبان خود قرار داده نااميد نمىشود .\r\n","page_name":" 91 ","page_number":91},
  {"content":"\r\n\r\nكيست ؟ فرمود : امام اهل بازى و شوخى نيست ، در اين موقع موسى بن جعفر عليه السّلام آمد چند بزغاله نتاج مكه بهمراهش بود به آنها ميفرمود براى پروردگار خود سجده كنيد . امام صادق عليه السّلام او را در بغل گرفت و به سينه چسبانيد فرمود : پدر و مادرم فداى كسى كه اهل بازى و شوخى نيست .\r\nاحمد بن عبد اللَّه از پدر خود نقل كرد كه گفت : رفتم پيش فضل بن ربيع آن وقت روى پشت بامى نشسته بود . به من گفت : از اين پنجره داخل خانه را نگاه كن ببين چه مىبينى . نگاه كرده گفتم : جامه‌اى روى زمين افتاده .\r\nگفت : خوب دقت كن با دقت نگاه كردم گفتم : شخصى در سجده است . گفت : او را ميشناسى ؟ آن آقا موسى بن جعفر عليه السّلام است كه در تمام شبانه‌روز من متوجه ايشان هستم ، پيوسته در همين حالت است .\r\nنماز صبح را كه ميخواند تعقيب مىكند تا آفتاب طلوع كند بعد به سجده ميرود در سجده هست تا زوال ظهر . يكنفر مأمور است كه وقت نماز را به اطلاع ايشان برساند وقتى اطلاع ميدهد از جاى حركت مىكند بدون اينكه وضو را تجديد كند به نماز ميايستد . اين عادت اوست پس از نماز مغرب افطار مىكند بعد وضوى خود را تجديد مينمايد سپس به سجده ميرود در دل شب پيوسته نماز ميخواند تا سپيده دم .\r\nيكى از نگهبانان ميگفت : من زياد شنيده‌ام كه اين دعا را ميخواند : «\r\nاللهم انت تعلم اننى كنت اسألك ان تفرغنى لعبادتك ، اللهم و قد فعلت فلك الحمد » .\r\nدر سجده ميفرمود :\r\n« قبح الذنب من عبدك فليحسن العفو من عندك » .\r\nيك قسمت از دعاى آن جناب اين بود :\r\n« اللهم انى اسألك الراحة عند الموت و العفو عند الحساب » .\r\nحكايت شده كه منصور دوانيقى از موسى بن جعفر عليه السّلام درخواست كرد كه در عيد نوروز جلوس نمايد براى تبريك و تهنيت و گرفتن پيشكشىهائى كه مىآورند فرمود :\r\n« انى قد فتشت الاخبار عن جدى رسول اللَّه فلم اجد لهذا العيد خبرا و انه\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nسنة للفرس و محاها الاسلام »\r\nمن تمام اخبار جدم پيامبر را جستجو كردم خبرى راجع به اين عيد نيافتم اين سنت ايرانى است كه اسلام آن را از بين برده هرگز چيزى را كه اسلام از بين برده باشد من دو مرتبه آن را زنده نميكنم .\r\nمنصور پيغام داد كه ما اين كار را از نظر سياست لشكرى ميكنيم شما را بخداى بزرگ قسم مىدهم كه جلوس بفرمائيد . امام هشتم نشست امراء و وزراء و فرمانروايان و سپهداران براى عرض تبريك مىآمدند و هر كدام هديه و تحفه‌اى پيشكش ميكردند .\r\nخادم منصور بالاى سر موسى بن جعفر عليه السّلام بود هر چه مىآوردند او صورت بر ميداشت از همه آخرتر پيرمرد كهنسالى وارد شد عرضكرد : من مرد فقيرى هستم كه وضع مالىام خوب نبود تا براى شما هديه بياورم .\r\nاما سه شعر جد من در باره جد شما حسين بن على عليه السّلام سروده كه همان‌ها را بعنوان هديه بشما تقديم ميكنم ، اشعار به اين كيفيت خواند :\r\n عجبت لمصقول علاك فرنده * يوم الهياج و قد علاك غبار\r\nو لا سهم نفذتك دون حرائر * يدعون جدك و الدموع غزار\r\nالا تغضغضت السهام و عاقها * عن جسمك الاجلال و الاكبار \r\n« 1 » فرمود : هديه ترا پذيرفتم بنشين خدا ترا بخير و بركت رهنمون گردد .\r\nدر اين موقع توجه بخادم نموده فرمود : برو پيش امير المؤمنين و صورت هديه‌ها را به او نشان ده بپرس آنها را چه بايد كرد .\r\nخادم رفت پس از مختصر زمانى برگشته گفت : امير المؤمنين همه آنها را بشما بخشيده و گفته است هر چه مىخواهد بكند . امام عليه السّلام به پيرمرد فرمود :\r\n\r\n\r\n","description":"","footnote":"\r\n( 1 ) تعجب ميكنم از شمشيرهاى آبدار چگونه بر پيكر تو فرود آمدند با اينكه غبار غريبى چهره عزيزت را گرفته بود و در شگفتم از تيرها در مقابل چشم بانوان حريمت كه با اشكهاى جارى جد خود را بمدد مىخواستند چگونه نشكستند و چرا بزرگوارى و عظمت تو مانع از فرو رفتن آنها نشد .\r\n","page_name":" 93 ","page_number":93},
  {"content":"\r\n\r\nتمام اين مال را من به تو مىبخشم جمع كن و ببر .\r\nمناقب : موسى بن جعفر عليه السّلام فرمود : روزى از مكتب آمدم و لوح مشقم همراهم بود پدرم مرا مقابل خود نشانده فرمود : پسر جان بنويس\r\n« تنح عن القبيح و لا ترده »\r\nآنگاه فرمود : مصرع دوم اين شعر را خودت تكميل كن گفتم :\r\n« و من اوليته حسنا فزده »\r\nپس از آن فرمود : بنويس :\r\n« ستلقى من عدوك كل كيد » .\r\nباز من در تكميل مصرع دوم چنين گفتم :\r\n« اذا كاد العدو فلا تكده »\r\nپدرم فرمود :\r\n«  ذُرِّيَّةً بَعْضُها مِنْ بَعْضٍ  » .\r\nرجال كشى - ص 311 - محمّد بن سالم گفت : وقتى موسى بن جعفر عليه السّلام را آوردند پيش هارون هشام بن ابراهيم عباسى خدمت آن جناب رسيده عرضكرد حواله دارم كه بايد بفضل بن يونس بپردازد تقاضا دارم از او بخواهيد پرداخت كند كه كارم گير است .\r\nامام عليه السّلام سوار بر مركب شد و به طرف فضل بن يونس رفت دربان فضل به او اطلاع داد كه موسى بن جعفر درب خانه است . فضل گفت : اگر راست بگوئى تو در راه خدا آزادى . فضل بن يونس با پاى برهنه درب خانه دويد همين كه چشمش به امام افتاد خود را بقدم‌هاى او انداخته شروع ببوسيدن كرد . تقاضا كرد وارد خانه شود . امام عليه السّلام وارد شد به او فرمود : درخواست هشام بن ابراهيم را بپذير .\r\nفضل پول او را پرداخت .\r\nعرضكرد : آقا اگر منتى بر من گذاريد هنگام صبحانه است و غذا حاضر است بفرمائيد در خدمت شما صبحانه بخوريم . فرمود : بياور . فضل غذاى سرد آورد امام عليه السّلام دست داخل غذا نموده ميل كرد فرمود : مىتوان دست داخل غذاى سرد كرد وقتى غذاى سرد را برداشت و غذاى گرم آورد فرمود : غذاى گرم مانع است از اينكه دست در آن فرو برى .\r\nكافى - ج 6 ص 281 - حضرت موسى بن جعفر عليه السّلام در وليمه يكى از فرزندان\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nخود سه روز اهل مدينه را غذا داد در ديگهاى بزرگ حلوا ميداد در مساجد و بازارها ، يكى از اهل مدينه بر اين كار امام خرده گرفت . سخن او را امام عليه السّلام شنيد .\r\nفرمود : خداوند هر چه به پيامبران پيشين داده به حضرت محمّد صلّى اللَّه عليه و آله نيز مانند آن را عنايت كرده و اضافى نيز داده است . بسليمان فرموده :  هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ  « 1 » و به حضرت محمّد صلّى اللَّه عليه و آله فرموده است :  فَخُذُوهُ وَ ما نَهاكُمْ عَنْهُ فَانْتَهُوا  « 2 » كافى : موسى بن بكر گفت : حضرت موسى بن جعفر عليه السّلام بيشتر اوقات هنگام خواب شكر ميل ميكرد .\r\nكافى : يونس بن يعقوب گفت : كسى كه به او اطمينان دارم به من گفت : كه كنيزان موسى بن جعفر عليه السّلام را ديدم لباس رنگارنگ داشتند .\r\nكافى : حسين بن موسى گفت : پدرم موسى بن جعفر عليه السّلام هر وقت تصميم مى گرفت بحمام برود دستور ميداد سه مرتبه حمام را آتش كنند بطورى گرم ميشد كه نمىتوانست وارد شود تا سياه‌هاى حبشى ميرفتند براى پدرم فرش ميگستردند وقتى وارد مىشد گاهى مىنشست و گاهى مىايستاد . روزى از حمام خارج شد مردى از اولاد زبير به او برخورد بنام كيند كه در دست اثر حنا داشت .\r\nفرمود : اين نشانه چيست روى دستت ، عرضكرد : حنا . فرمود : پدرم كه دانشمندترين فرد زمان خود بود از پدر خود از جدش نقل كرد كه پيامبر اكرم فرمود : هر كس داخل حمام شود ابتدا نوره بكشد و سپس از فرق سر تا كف پا\r\n\r\n\r\n","description":"","footnote":"\r\n( 1 ) سوره ص آيه 39 اين بخشش ما است ، بر ديگران منت گذار و يا آن را نگهدار بدون حساب .\r\n( 2 ) سوره حشر آيه 7 هر چه پيامبر اكرم بشما امر كرد بپذيريد و از هر چه بازداشت خوددارى كنيد . كنايه از اينكه هر چه ما انجام ميدهيم عين مصلحت و عيبجوئى صحيح نيست .\r\n","page_name":" 95 ","page_number":95},
  {"content":"\r\n\r\nحنا به خود بمالد برايش امان است از جنون و جذام و برص و مرض خارش پوست تا مرتبه دوم كه باز نوره ميكشيد .\r\nكافى : حسن بن عاصم گفت : خدمت موسى بن جعفر عليه السّلام رسيدم با شانه عاج مشغول شانه زدن بود . عرضكردم : فدايت شوم بعضى از عراقيها معتقدند كه با شانه عاج حلال نيست شانه كردن ، فرمود بچه جهت ؟ پدرم يك يا دو شانه عاج داشت فرمود : با شانه عاج شانه بزنيد كه موجب از بين رفتن و با مىشود .\r\nكافى : موسى بن بكر گفت : حضرت موسى بن جعفر را ديدم با شانه عاج شانه ميكرد ، برايش خودم خريدم .\r\nكافى : حفص گفت : كسى را نديدم بر خود بيشتر بترسد از موسى بن جعفر عليه السّلام و نه كسى بيشتر از او براى مردم اميدوارتر بود از روى حزن و اندوه ، قرائت قرآن ميكرد ، وقتى قرآن ميخواند مثل اينكه با كسى صحبت مىكند .\r\nكافى : مرازم گفت : با حضرت موسى بن جعفر وارد حمام شدم وقتى خارج شد و بسر حمام آمد دستور داد بخور بياورند و خود را بخور داد . فرمود : براى مرازم هم بخور ببريد . عرضكرد : هر كس بخواهد از بخور استفاده مىكند ، فرمود : بسيار خوب .\r\nكافى : احمد بن ابى خلف غلام موسى بن جعفر كه او و پدر و مادر و برادرش را حضرت موسى بن جعفر خريد و آزاد كرد خود احمد را مكاتبه نمود « 1 » و او را مامور خريد بازار و امين دخل و خرج كرد .\r\nاحمد گفت : زنان موسى بن جعفر دانه خرماى صيحانى كه روى آن پوست و خرما نداشت و پاك بود روى آتش ميگذاشتند قبل از بخور دادن همين كه دانه خرماى شروع ببخور ميكرد بقيه دانه‌ها را ميريختند و خود را از دور بخور ميدادند اين طور خوشبوتر و بهتر است و امر ميكردند همين طور بخور دهيد .\r\nكافى : خلف بن حماد كوفى گفت : يكى از اصحاب با دخترى كه هنوز\r\n\r\n\r\n","description":"","footnote":"\r\n( 1 ) مكاتبه كه با غلام قراردادى مىگذاردند كه پس از پرداخت فلان مبلغ و گذشت فلان زمان آزاد خواهد بود .\r\n","page_name":" 96 ","page_number":96},
  {"content":"\r\n\r\nحيض نشده بود ازدواج كرد ، وقتى با او نزديكى كرد خون جارى شد كه تا حدود ده روز قطع نشد ، گفت او را بقابله‌ها و زنانى كه وارد هستند نشان بدهيد زنها اختلاف كردند ، بعضى گفتند خون حيض و بعضى معتقد بودند خون بكارت است .\r\nاين مسأله را از فقهاى خود مثل ابو حنيفه و ديگران سؤال كردند . در جواب گفتند پيش آمد مشكلى است نماز هم واجب است بايد وضو بگيرد و نمازش را بخواند و شوهرش از نزديكى با او خوددارى كند تا پاك شود اگر خون حيض باشد نماز خواندنش ضرر ندارد اگر خون بكارت باشد كه بايد نماز بخواند دخترك همين كار را كرد .\r\nخلف بن حماد گفت : همان سال من به حج رفتم وقتى بمنى رسيديم پيغام بموسى بن جعفر عليه السّلام دادم و بايشان عرض كردم مسأله‌ايست كه براى ما خيلى مشكل شده اگر اجازه ميدهى از شما سؤال كنم . جواب داد وقتى مردم از رفت و آمد افتادند و خلوت شد بيا پيش من ان شاء اللَّه .\r\nايستادم تا شب شد و مردم از رفت و آمد افتادند رفتم بخيمه موسى بن جعفر عليه السّلام ، همين كه نزديك خيمه رسيدم غلام سياهى را ديدم سر راه نشسته گفت :\r\nكيستى ؟ گفتم : يكى از حاجيانم . پرسيد اسمت چيست ؟ گفتم : خلف بن حماد گفت : بدون اجازه وارد شو مرا دستور داده است اينجا بنشينم هر وقت آمدى به تو اجازه بدهم ، داخل خيمه شده سلام كردم . جواب سلام مرا داد تنها روى تشك نشسته بودم در خيمه هيچ كس جز امام نبود همين كه نشستم از حالم جويا شد من نيز از حال امام پرسيدم .\r\nعرضكردم يكى از دوستان شما با دخترى كه هنوز حائض نشده بود ازدواج كرد پس از همبستر شدن خون از دختر مىآمد در حدود ده روز اين خون طول كشيد . زنهاى قابله اختلاف داشتند بعضى ميگفتند خون حيض است و گروهى معتقد بودند خون بكارت است اين زن چه بايد بكند .\r\nفرمود از خدا بپرهيز و اگر خون حيض است نماز نخواند تا پاك شود و\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nهمسرش از نزديكى با او خوددارى كند اگر خون بكارت باشد باز بايد از خدا بترسد وضو بگيرد و نمازش را بخواند شوهرش ميتواند با او همبستر شود در صورتى كه ميل داشت ، عرض كردم آقا از كجا تشخيص دهند كه چه خونى است كه بعد به اين دستور عمل كنند .\r\nدر اين موقع امام بجانب چپ و راست خيمه نگاهى كرد مبادا كسى سخن او را بشنود آنگاه از جاى حركت نموده و نزديك من آمد فرمود خلف ! مواظب باش اين از اسرار خداست مبادا فاش كنى و به اين مردم اصول دين خدا را نياموزى سپس با دست چپ اشاره كرد كه چنين پنبه را داخل فرج ميگذارد و كمى صبر مىكند بعد آرام خارج مينمايد اگر خون دور پنبه را فرا گرفته بود از بكارت است چنانچه خون داخل پنبه رفته بود از حيض است .\r\nچنان از توضيح اين جواب شاد شدم كه اشكهايم جارى شد وقتى از گريه آرام گرفتم فرمود : چرا گريه ميكنى ؟ عرض كردم يا ابن رسول اللَّه چه كسى ميتواند جز شما چنين جوابى بدهد ؟ فرمود به خدا قسم اين توضيح از جانب پيامبر اكرم از جبرئيل از طرف خدا بود .\r\nكافى : حضرت موسى بن جعفر هر وقت ناراحت و غمگين بود نافله را ترك ميكرد . كافى : معتب گفت : حضرت موسى بن جعفر عليه السّلام در باغ مشغول قطع كردن شاخه‌هاى درختان بود چشم بغلامش افتاد كه خوشه‌ى خرمائى را برداشت و پشت ديوار باغ انداخت پيش غلام آمدم و او را با خوشه خرما خدمت امام برده گفتم اين غلام را با اين خوشه خرما ديدم بغلام فرمود : فلانى گرسنه ميشوى عرضكرد : نه . فرمود : برهنه هستى عرض كرد نه . فرمود پس چرا اين خرما را برداشتى . گفت خواستم چنين كنم فرمود : برو اين مال تو باشد فرمود : آزادش بگذاريد .\r\nكافى : على بن ابى حمزه از پدر خود نقل كرده گفت : حضرت موسى بن جعفر عليه السّلام را ديدم در زمين خود مشغول كار بود و پاهايش در عرق فرو رفته\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبود عرض كردم : آقا كارگرها كجا هستند فرمود : على ! با دست خود كسانى كار كرده‌اند كه از من و پدرم بهتر بوده‌اند ، عرضكردم : كيانند آنها .\r\nفرمود : پيغمبر اكرم و امير المؤمنين عليهما السّلام اجداد من همه با دست خود كار ميكردند ، كار كردن شيوه پيامبران و مرسلين و اوصياء و صالحين است .\r\nكافى : ابو بصير گفت : در سالى كه حضرت صادق عليه السّلام از دنيا رفته بود خدمت موسى بن جعفر عليه السّلام رسيدم عرضكردم آقا چه شد كه شما يك قوچ قربانى كردى فلان كس شتر كشت .\r\nفرمود : نوح در كشتى بود با آنچه در كشتى قرار داشت كشتى مأموريت داشت اطراف خانه كعبه طواف كرد كه همين طواف نساء است بعد مهار كشتى را رها كرد خداوند بكوهها خطاب كرد كه من كشتى نوح را روى يكى از شما قرار خواهم داد كوهها بر خود باليدند و كبر نمودند اما كوه جودى تواضع و فروتنى كرد كه يكى از كوههاى شهر شما است . سينه كشتى در روى آن كوه قرار گرفت .\r\nنوح در اين موقع گفت : « يا ماوى اتقن » به زبان سريانى يعنى خدايا اصلاح كن ، ابو بصير گفت گمان كردم امام عليه السّلام كنايه بنفس خود داشت .\r\nكافى : هشام بن احمر گفت : با حضرت موسى بن جعفر عليه السّلام ميرفتم در اطراف مدينه ناگهان امام از مركب خود فرود آمد و سر به سجده گذاشته سجده‌اى طولانى كرد آنگاه سر برداشت و سوار شد .\r\nعرضكردم : فدايت شوم سجده‌اى طولانى كردى ؟ فرمود : به ياد يكى از نعمت‌هاى خدا بر خود افتادم خواستم شكر خدايم را كنم .\r\nكافى : عيسى شلقان گفت : من نشسته بودم موسى بن جعفر عليه السّلام رد شد با او چارپائى بود گفتم : غلام نمىبينى پدرت چه مىكند بما كارى را دستور ميدهد بعد ما را از آن نهى مىكند بما دستور داد نسبت به ابو الخطاب مهر بورزيم ، اينك\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nدستور ميدهد او را لعنت كنيم و از او متنفر باشيم .\r\nحضرت موسى بن جعفر كه در آن وقت كودكى بود فرمود : خداوند گروهى را براى ايمان آفريده كه ثابت هستند و گروهى را نيز براى كفر كه آنها نيز ثابت هستند و گروهى را بين اين دو دسته قرار داده كه ايمان را عاريه به آنها داده هر وقت بخواهد از آنها ميگيرد ابو الخطاب از كسانى است كه ايمان او عاريه است .\r\nگفت : خدمت حضرت صادق عليه السّلام رسيدم و آنچه بموسى بن جعفر عليه السّلام گفته بودم و جواب ايشان را برايش عرضكردم فرمود : او از نژاد پيامبر صلّى اللَّه عليه و آله و سلّم است .\r\nكافى : موسى بن بكر گفت : بيش از شماره شنيدم حضرت موسى بن جعفر اين شعر را ميخواند :\r\n فان يك يا اميم علىّ دين * فعمران بن موسى يستدين \r\nكافى : عبد الحميد بن سعيد گفت : حضرت موسى بن جعفر عليه السّلام غلامى را فرستاد تا تخم مرغ بخرد غلام با يك يا دو تخم قماربازى كرد وقتى آنها را آورد موسى بن جعفر عليه السّلام خورد غلام ديگرى عرضكرد آقا در ميان اين تخم مرغ ، تخم مرغى بوده كه با او قماربازى كرده بودند ، امام عليه السّلام طشتى خواست آنچه خورده بود استفراغ كرد .\r\nكافى : معتب گفت : حضرت موسى بن جعفر عليه السّلام دستور ميداد وقتى ميوه ميرسيد بچينيم و در بازار بفروشيم احتياج خود را روز بروز با ساير مردم از بازار بخريم .\r\nمكارم الاخلاق - ص 165 - محمّد بن جعفر عاصمى از پدر خود از جدش نقل كرد كه گفت : به مكه رفتم با گروهى از اصحاب و دوستان وارد مدينه شدم در جستجوى محلى بوديم كه آنجا فرود آئيم در بين راه روبرو با حضرت موسى بن جعفر عليه السّلام شديم كه سوار الاغ سبز رنگى بود از پى آن جناب غذا حمل ميكردند .\r\nما بين نخلستانها فرود آمديم امام عليه السّلام نيز همان جا فرود آمد دستور داد\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nطشت آوردند با آب و چوبك ابتدا دستهاى خود را شست از طرف راست طشت گرداندند تا تمام ما شستيم ، بعد از طرف چپ شروع كردند تا همه دستهاى خود را شستند غذا آوردند ابتدا به نمك نمود . سپس فرمود : بخوريد بنام خداوند بخشنده مهربان بعد از سركه ميل كرد سپس شانه گوسفندى را كه بريان كرده بودند آوردند فرمود : بخوريد ،  بِسْمِ اللَّهِ الرَّحْمنِ الرَّحِيمِ *  . اين غذائى است كه پيغمبر اكرم از آن خوشش مىآمد .\r\nبعد سركه و روغن زيتون آوردند فرمود : بخوريد  بِسْمِ اللَّهِ الرَّحْمنِ الرَّحِيمِ *  اين غذائى است كه حضرت فاطمه عليها السّلام آن را دوست ميداشت پس از آن سكباج « 1 » آوردند فرمود : ميل كنيد بنام خداوند بخشنده مهربان به اين غذا امير المؤمنين عليه السّلام علاقه داشت .\r\nسپس گوشت و بادنجان آوردند فرمود : بخوريد بنام خداوند بخشنده مهربان به اين غذا حسن بن على عليه السّلام علاقه داشت ، آنگاه شير ترش آوردند كه در آن نان تريد شده بود فرمود : بخوريد بنام خداوند بخشنده مهربان از اين غذا حسين بن على عليه السّلام خوشش مىآمد سپس پنيرى كه با ادويه معطر شده بود آوردند فرمود : بخوريد  بِسْمِ اللَّهِ الرَّحْمنِ الرَّحِيمِ *  . اين غذا را محمّد بن على عليه السّلام دوست ميداشت بعد قدحى آوردند كه در آن تخم مرغ را با آرد و روغن درست كرده بودند فرمود بخوريد بنام خداوند بخشنده مهربان اين غذا را پدرم حضرت صادق دوست داشت بعد حلوا آوردند فرمود : بخوريد بنام خداوند بخشنده مهربان از اين غذا من خوشم مىآيد . سفره را برچيدند يكى از ما حركت كرد تا آنچه زير سفره بود بيرون بريزد فرمود اين كار را در اطاقها ميكنند كه زير سقف است ولى در چنين جايى ، باشد براى پرندگان و چهارپايان .\r\nبعد خلال آوردند فرمود : قبل از خلال بايد زبان را بدور دهان بگردانى\r\n\r\n\r\n","description":"","footnote":"\r\n( 1 ) غذاى معروفى است كه از سركه و زعفران و گوشت تهيه مىكنند .\r\n","page_name":" 101 ","page_number":101},
  {"content":"\r\n\r\nهر چه از غذاهاى بن دندان و اطراف لثه بيرون آمد آن را فرو ببرى هر چه ماند بوسيله خلال خارج ميكنى و بيرون مياندازى . سپس طشت و آب آوردند ابتداء از طرف چپ شروع كرد تا رسيد بايشان دست خود را شست سپس دست كسانى كه طرف راست بودند شستند تا تمام شد .\r\nآنگاه فرمود : عاصم چگونه بهم رسيدگى ميكنيد و به درد هم ميخوريد ؟\r\nعرضكرد : ببهترين وجهى كه مردم ممكن است بهم برسند . فرمود : اگر يكى از شما تنگدست شد مىآيد به خانه برادرش و ميگويد كيسه پول او را بياورند و مهر از سر كيسه برداشته آنگاه هر چه لازم داشت برميدارد و كسى به او اعتراض نميكند ؟\r\nعرضكرد : نه اين طور نيست . فرمود : پس آن طور كه من دوستدارم ، شما بهم رسيدگى و كمك نداريد هنگام تنگدستى و فقر .\r\nابراهيم بن ابى البلاد گفت : حضرت موسى بن جعفر عليه السّلام به من فرمود : كه هر روز پنج هزار مرتبه استغفار ميكنم .\r\nقرب الاسناد - ص 173 - حسين بن ابى الفرندس گفت : حضرت موسى بن جعفر را در منى ديدم كه شبيه شلوار چيزى بر پا داشت و ردائى بر دوش ، تكيه كرده بود به چند جوان سياه روى دست راست خود . غلام سياهى قدحى خرما آورد شروع كرد به خوردن با دست چپ و به روى دست راست خود تكيه نموده بود .\r\nاين جريان را بيكى از دوستانم نقل كردم گفت : تو ديدى با دست چپ ميل كند گفتم : بلى . گفت : به خدا سوگند سليمان بن خالد گفت : از حضرت صادق عليه السّلام شنيدم ميفرمود : امام هر دو دستش راست است .\r\nقرب الاسناد : حسين بن موسى بن جعفر عليه السّلام از مادر خود نقل كرد كه گفت : موسى بن جعفر عليه السّلام رو به قبله روى پشت بام خوابيده بود من پايش را مى خاراندم ناگهان از جاى جست و لباس خود را روى زمين ميكشيد بسرعت رفت .\r\nمن از پى ايشان رفتم ديدم دو غلام با دو كنيز مشغول صحبت هستند ولى ديوار بين\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nآنها فاصله است به يكديگر نميرسند حرفهاى آنها را گوش ميدهد در اين موقع متوجه من شد فرمود از چه وقت اينجا آمده‌اى ؟ گفتم : از وقتى با عجله از خواب حركت كردى ترسيدم از پى شما آمدم . فرمود : صحبت را نشنيدى ؟ گفتم : چرا .\r\nفردا صبح آن دو غلام را بيك شهر و دو كنيز را به شهر ديگرى فرستاد و آنها را فروخت .\r\nخرايج - ص 253 - روايت شده كه مهدى خليفه عباسى دستور داد چاهى نزديك قبر عبادى بكنند كه حجاج از آب آن استفاده نمايند بيش از صد قامت حفر كردند در بين حفر كردن ناگهان روزنه بزرگى باز شد كه از داخل آن هوا خارج ميشد بسيار گود و تاريك ، بادى كه خارج ميشد صدائى داشت .\r\nدو نفر را داخل آن كردند وقتى خارج شدند رنگشان پريده بود گفتند در آنجا هوا بود و منزلهائى كه در آنها مردان و زنانى قرار داشتند و چهارپايانى از قبيل شتر و گاو و گوسفند نيز بود بهر كدام دست ميزديم از هم ميپاشيدند ، از علما پرسيدند هيچ كدام نتوانستند جواب بدهند .\r\nروزى حضرت موسى بن جعفر عليه السّلام پيش مهدى رفت از آن جناب سؤال كرد فرمود : آنها اصحاب احقاف باقيمانده قوم عاد هستند كه زمين آنها را با خانه‌هايشان فرو برد و آنچه آن دو مرد ديده بودند امام نيز توضيح داد .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nبخش ششم مناظره‌هاى امام عليه السّلام با خلفاء و جريانهائى كه بين آنها اتفاق افتاد و پاره‌اى از احوال على بن يقطين\r\nاختصاص - ص 54 - محمّد بن زبرقان دامغانى گفت : موسى بن جعفر فرمود :\r\nوقتى مرا پيش هارون الرشيد بردند سلام كردم جواب نداد بسيار خشمگين بود .\r\nنامه‌اى پيش من انداخته گفت : بخوان ، نامه را خواندم خدا ميدانست كه من در آن مورد هيچ تقصيرى نداشتم ، در آن نامه نوشته بود كه براى موسى بن جعفر از اطراف عالم پيروان گزاف گوى و غالى كسانى كه بامامت او اعتقاد دارند خراج مىآورند اين كار را يك وظيفه دينى ميدانند و بر خود واجب ميشمارند تا وقتى كه خداوند زمين و كسانى كه بر روى زمين هستند برهبران واقعى بسپارد ، معتقدند كه هر كس يكدهم مال خود را به آنها ندهد و تصديق بامامت آنها نداشته باشد و به اجازه ايشان مكه نرود و بامرشان جنگ نكند و غنيمت را به آنها نسپارد و آنها را بر جميع مردم فضيلت ندهد و اطاعت ايشان را واجب نداند مانند اطاعت خدا و پيامبر ، كافر است ، خون و مالش حلال است .\r\nدر آن نامه نسبت‌هاى ناروائى بود مثل ازدواج بدون شاهد و حلال شدن زنان مردم به اجازه امام اگر چه با يكدرهم باشد و بيزارى از خلفاى پيشين كه در نماز به آنها لعنت ميكنند و معتقدند هر كس از آنها متنفر نباشد زنش به او حلال نيست هر كس نماز را بتأخير اندازد نمازش درست نيست بواسطه اين آيه قرآن :\r\n أَضاعُوا الصَّلاةَ وَ اتَّبَعُوا الشَّهَواتِ فَسَوْفَ يَلْقَوْنَ غَيًّا  « 1 » چنين ميپندارند كه ( غى ) يك دره‌اى است در جهنم .\r\n\r\n\r\n","description":"","footnote":"\r\n( 1 ) سوره مريم آيه 59 نماز را نابود كردند و پيرو شهوت‌ها شدند به زودى گمراه ميشوند .\r\n","page_name":" 104 ","page_number":104},
  {"content":"\r\n\r\nنامه طولانى بود من همانطور ايستاده ميخواندم و او ساكت بود پس از تمام شدن نامه سر بلند كرده گفت : كافى است خواندن اين نامه اكنون خود را از آنچه در اين نامه است با دليل تبرئه كن .\r\nگفتم : يا امير المؤمنين قسم بخدائى كه محمّد را به پيامبرى برانگيخته هيچ كس يك درهم يا دينار بعنوان خراج براى من نياورده ولى ما خاندان ابو طالب هديه و پيشكشى را كه خداوند براى پيامبرش حلال نموده مىپذيريم . فرموده است :\r\nاگر براى من پاچه گوسفندى هديه بياورند مىپذيرم و اگر دعوت به خوردن دست گوسفندى نمايند اجابت ميكنم امير المؤمنين خود اطلاع دارد كه ما در تنگدستى قرار گرفته‌ايم و دشمن زياد داريم از گرفتن خمس كه قرآن شاهد آن است ما را منع نكرده‌اند در تنگدستى قرار گرفته‌ايم صدقه بر ما حرام است كه خداوند بجاى آن خمس را براى ما قرار داده و مجبور از قبول هديه هستيم تمام اين‌ها را امير المؤمنين خود اطلاع دارد صحبت من كه تمام شد سكوت كرد .\r\nبعد گفتم اگر امير المؤمنين اجازه دهد به پسر عمويش حديثى از آباء كرام خود از پيامبر اكرم نقل كنم مثل اينكه از پيشنهاد من خوشش آمد گفت : اجازه دارى بگو . گفتم : پدرم نقل كرد از جدم از پيامبر اكرم كه فرمود : هر گاه دو خويشاوند نزديك يك ديگر آيند و هم را در آغوش گيرند خويشاوندى بهيجان مىآيد اگر صلاح بدانيد دست خود را به من بدهيد دست بسوى من دراز كرد ، سپس گفت نزديك بيا جلو رفتم با من مصافحه كرد و مدتى مرا در آغوش گرفت ديدم چشمهايش پر از اشك شد .\r\nگفت بنشين موسى ! ناراحت نباش راست گفتى جدت نيز درست فرمود :\r\nهمچنين پيامبر اكرم ، چنان خون من به جوش آمد و هيجانى در من پيدا شد كه فهميدم تو با من هم نژاد و هم خونى و آنچه گفتى صحيح است . من مايلم سؤالى\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاز تو بكنم اگر جواب دهى و بدانم راست گفته‌اى رهايت ميكنم و به تو كمك خواهم كرد و حرف ديگران قبول نميكنم گفتم : هر چه را بدانم جواب خواهم داد . گفت : چرا شما شيعيان خود را باز نميداريد از اينكه بشما ميگويند يا ابن رسول اللَّه با اينكه شما فرزندان على هستيد و فاطمه زهرا چون ظرفى است ، فرزند به پدر نسبت دارد نه مادر .\r\nگفتم اگر امير المؤمنين صلاح بداند مرا از جواب اين سؤال معذور دارد گفت : امكان ندارد بايد جواب دهى گفتم پس امان ميدهى كه مرا كيفر نكنى گفت در امان هستى گفتم : اعوذ باللَّه من الشيطان الرجيم  ، بِسْمِ اللَّهِ الرَّحْمنِ الرَّحِيمِ *    وَ وَهَبْنا لَهُ إِسْحاقَ وَ يَعْقُوبَ كُلًّا هَدَيْنا وَ نُوحاً هَدَيْنا مِنْ قَبْلُ وَ مِنْ ذُرِّيَّتِهِ داوُدَ وَ سُلَيْمانَ وَ أَيُّوبَ وَ يُوسُفَ وَ مُوسى وَ هارُونَ وَ كَذلِكَ نَجْزِي الْمُحْسِنِينَ وَ زَكَرِيَّا وَ يَحْيى وَ عِيسى   گفتم پدر عيسى كيست ؟\r\nگفت : عيسى پدر نداشت باراده خدا و روح القدس خلق شد گفتم : همان - طورى كه عيسى از طرف مادر جزء فرزندان انبياء است ما نيز جزء فرزندان انبياء هستيم بواسطه مادرمان نه از طرف پدرمان على . گفت احسن احسن باز بيشتر برايم مانند اين دليل را بياور .\r\nگفتم : تمام امت اجتماع دارند از خوب و بد كه داستان بجز اينان كه پيامبر را دعوت بمباهله كردند در زير كساء جز پيامبر و على و فاطمه و حسن و حسين نبودند ، خداوند ميفرمايد :  فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ  تأويل ابناء حسن و حسين هستند و زنان فاطمه زهرا عليها السّلام و نفس على بن ابى طالب عليه السّلام گفت احسن .\r\nسپس گفت : توضيح بده براى چه شما ميگوئيد عمو با بودن فرزند صلبى ارث نمىبرد : باز گفتم : ترا قسم مىدهم به حق خدا و پيغمبرش مرا از تأويل اين آيه\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nو توضيح آن معاف دارى اين موضوع پيش علماء مخفى است گفت : تو ضمانت كردى هر چه بپرسم جواب دهى تو را معاف نمىكنم ، گفتم : پس امان خود را تجديد كن . گفت : امان دادم .\r\nگفتم : پيامبر اكرم به كسى كه قدرت مهاجرت داشت ولى هجرت نكرد ارث نداده ، عمويم عباس ميتوانست هجرت كند ولى نكرد ، جزء اسيران بود ، امتناع داشت از اينكه خونبهاى خود را بدهد تا خداوند پيامبر اكرم را مطلع نمود كه طلائى را در محلى پنهان كرده حضرت على را فرستاد آن طلا را از پيش ام الفضل بيرون آورده و به عباس فرمود : كه جبرئيل برايم خبر آورد از جانب خدا اجازه داد به على عليه السّلام و نشانه دفينه را نيز داد در اين موقع عباس گفت : پسر برادر آنچه بواسطه ايمان نياوردن به تو از دست دادم بيشتر است گواهى مىدهم كه تو رسول خداى جهانيانى .\r\nعلى عليه السّلام وقتى طلا را آورد ، عباس گفت : پسر برادر مرا فقير كردى خداوند اين آيه را نازل كرد :  إِنْ يَعْلَمِ اللَّهُ فِي قُلُوبِكُمْ خَيْراً يُؤْتِكُمْ خَيْراً مِمَّا أُخِذَ مِنْكُمْ وَ يَغْفِرْ لَكُمْ  « 1 » و آيه  وَ الَّذِينَ آمَنُوا وَ لَمْ يُهاجِرُوا ما لَكُمْ مِنْ وَلايَتِهِمْ مِنْ شَيْءٍ حَتَّى يُهاجِرُوا  بعد ميفرمايد :  وَ إِنِ اسْتَنْصَرُوكُمْ فِي الدِّينِ فَعَلَيْكُمُ النَّصْرُ  « 2 » متوجه شدم هارون غمگين شد .\r\nسپس گفت : بگو ببينم بچه دليل شما ميگوئيد انسان دچار فساد از طرف زنان مىشود بواسطه ندادن خمس را باهلش . گفتم : برايت توضيح مىدهم مشروط بر اينكه تا زنده هستم اين موضوع را به كسى نگوئى به زودى خداوند فاصله مياندازد بين ما و كسانى كه ستم روا ميدارند و اين مسأله‌اى است كه تاكنون احدى از سلاطين\r\n\r\n\r\n","description":"","footnote":"\r\n( 1 ) سوره انفال آيه 70 اگر خداوند در دل شما خير بيند بهتر از آنچه از دست شما رفته بشما خواهد داد و شما را مىآمرزد .\r\n( 2 ) سوره انفال آيه 72 كسانى كه ايمان آورده‌اند و مهاجرت نكرده‌اند با آنها ارتباط دوستى نداريد تا مهاجرت كنند اگر از شما كمك در دين خواستند لازم است به آنها كمك كنيد .\r\n","page_name":" 107 ","page_number":107},
  {"content":"\r\n\r\nجز امير المؤمنين سؤال نكرده .\r\nگفت : نه تيم و نه عدى و نه بنى اميه و نه اجدادم از بنى عباس . گفتم : نه از من پرسيده شده و نه از حضرت صادق پدرم ، هارون گفت : اگر برايم كشف شود كه از جانب تو يا يكى از بستگانت اين مسأله بازگو شده امانى كه به تو دادم از بين خواهد رفت . فرمود : اين شرط را ميپذيرم . « 1 » هارون گفت : مايلم چند جمله‌اى كوتاه كه داراى اصول و فروعى باشد و تفسير آن فهميده شود بنويسى به شرط اينكه آن را از حضرت صادق شنيده باشى گفتم به چشم يا امير المؤمنين . گفت : وقتى نوشته‌ات تمام شد حوائج خود را بگو تا برآورم از جاى حركت كرده رفت كسى را گماشت كه از من نگهبانى كند هر روز برايم غذاى خوبى ميفرستاد اين جملات را برايش نوشتم :\r\nبنام خداوند بخشنده مهربان . امور دنيا دو نوع است : 1 - امرى كه در آن اختلافى نيست و آن اجماع امت است بر چيزهاى ضرورى كه چاره‌اى جز آن ندارند و اخبارى كه همه قبول دارند و آنچه شك دارند به اين اخبار عرضه ميدارند و حكم هر پيش‌آمدى را از آن اخبار استنباط ميكنند .\r\n2 - امرى است شك‌بردار و قابل ترديد در چنين امرى بايد دليلى قانع قانع‌كننده اقامه شود براى ثابت كردن آن اگر جويندگان دليل محكمى از كتاب خدا كه بر تأويل آن اجماع دارند يا از سنت پيامبر چيزى كه اختلافى نباشد و يا قياسى كه صحت آن را عقل بپذيرد داشتند ديگر كسى نميتواند آن را رد كند و بايد قبول نموده اقرار كرد و به آن معتقد شد و آنچه دليلى از كتاب يا سنت پيامبر و يا قياس صحيح برايش پيدا نشد اشخاص عادى و دانشمندان همه مىتوانند در آن شك نمايند و قبول نكنند .\r\nاين دو امر ميخواهد مربوط بتوحيد باشد يا مسائل ديگر مذهبى حتى جريمه\r\n\r\n\r\n","description":"","footnote":"\r\n( 1 ) چون با هارون چنين قرارى گذاشت ديگر براى راوى توضيح نداد چرا خمس ندادن موجب فساد مىشود .\r\n","page_name":" 108 ","page_number":108},
  {"content":"\r\n\r\nيك خدشه وارد كردن و از آن كمتر و آن موضوعى كه امر دينى را بر آن عرضه ميدارند اگر دليلى محكم داشت ميپذيرى چنانچه برايت روشن نبود آن را رد ميكنى «  لا قُوَّةَ إِلَّا بِاللَّهِ  و  حَسْبُنَا اللَّهُ وَ نِعْمَ الْوَكِيلُ  » .\r\nبغلامى كه نگهبان من بود اطلاع دادم كه من خواسته خليفه را انجام دادم به او اطلاع بده ، غلام خبر داد هارون خارج شد من نوشته را به او نشان دادم گفت : احسن جملات كوتاه و جامعى است اكنون حاجات خود را بگو گفتم : يا امير المؤمنين اولين حاجتم اينست كه اجازه دهى برگردم پيش خانواده‌ام كه آنها را در حال نااميدى از ديدار خود با گريه و زارى گذاشته‌ام . گفت : اين اجازه را به تو دادم حاجت ديگر بخواه گفتم : خدا امير المؤمنين را براى پسر عموهايش سلامت بدارد گفت : باز بگو چه حاجت دارى گفتم : من مردى عيالوارم بعد از خدا چشم بلطف امير المؤمنين دارم .\r\nدستور داد صد هزار درهم به من بدهند و با احترام مرا برگرداند پيش خانواده‌ام .\r\nعيون اخبار الرضا - ج 1 ص 81 - موسى بن جعفر عليه السّلام فرمود : وقتى مرا پيش هارون بردند ، سلام كردم جواب داده گفت : موسى بن جعفر ! دو خليفه در يك مملكت براى هر دو خراج ببرند « 1 » .\r\nگفتم : ترا به خدا ميسپارم از اينكه من و خود را گناهكار كنى و سخن بيهوده دشمنان ما را در مورد ما بپذيرى تو خود ميدانى از وقتى كه پيامبر از دنيا رفت خيلى دروغ بر ما بستند . اگر صلاح بدانى با اين خويشاوندى كه نسبت به پيامبر اكرم دارى اجازه بدهى حديثى كه پدرم از آباء خود از جدم پيامبر اكرم نقل كرده برايت نقل كنم ، گفت اجازه دادم .\r\nگفتم : پدرم از آباء كرام خود از جدم پيامبر اكرم نقل كرد كه خويشاوند وقتى بخويشاوند برسد و دست در دست يك ديگر گذارند علاقه خويشاوندى بهيجان\r\n\r\n\r\n","description":"","footnote":"\r\n( 1 ) اين روايت با اينكه شبيه روايت قبل است چون با هم اختلاف زياد داشت هر دو را ترجمه كرديم .\r\n","page_name":" 109 ","page_number":109},
  {"content":"\r\n\r\nدر مىآيد اكنون دست خود را به من بده فدايت شوم ، هارون گفت جلو بيا .\r\nمن نزديك رفتم دست مرا گرفت و مرا پيش كشيد و مدتى در آغوش داشت بعد رها كرد گفت : موسى بنشين ديگر ناراحت نباش به تو كارى ندارم ، ديدم اشك از چشمانش ميريزد سر به زير انداختم .\r\nگفت : راست گفتى و جدت نيز راست گفته است خونم به جوش آمد و هيجانى در من پيدا شد كه دلم شكست و اشكم جارى گرديد حالا ميخواهم از تو چند سؤال بكنم كه مدتها است در دلم بوده از هيچ كس نپرسيده‌ام ، اگر جواب دادى رهايت مىكنم و سخن ديگرى را در باره‌ات نمىپذيرم ، شنيده‌ام تو هرگز دروغ نگفته‌اى پس آنچه سؤال مىكنم واقع مطلب را برايم توضيح بده گفتم هر چه را بدانم توضيح مىدهم اگر به من امان بدهى .\r\nگفت : به تو امان دادم در صورتى كه راست بگوئى و آن تقيه‌اى كه بين شما فرزندان فاطمه معمول است روا ندارى . گفتم : هر چه مايل است امير المؤمنين سؤال كند .\r\nگفت : بگو ببينم چرا شما خود را از ما برتر ميدانيد با اينكه هر دو از يك درخت هستيم ، همه‌ى ما فرزندان عبد المطلب هستيم ما فرزندان عباس و شما فرزندان ابو طالب هر دوى آنها عموى پيامبرند و بيك نسبت مساوى با پيغمبر خويشاوندى دارند .\r\nگفتم : ما نزديك‌تر به پيغمبريم گفت : چطور گفتم زيرا عبد اللَّه و ابو طالب از يك پدر و مادرند و جد شما عباس از مادر عبد اللَّه و ابو طالب نبود - گفت پس چرا شما ادعا ميكنيد از پيامبر اكرم ارث ميبريد با اينكه عمو مانع ارث بردن پسر عمو است . وقتى پيامبر از دنيا رفت ابو طالب قبل از او مرده بود ولى عمويش عباس حيات داشت . گفتم : اگر امير المؤمنين مرا از جواب اين سؤال معذور دارد خوب است هر سؤال ديگرى دارد بفرمايد گفت غير ممكن است بايد جواب بدهى . گفتم : مرا امان بده . گفت : من قبلا به تو امان دادم .\r\nگفتم : على بن ابى طالب ميفرمايد : با بودن فرزند به هيچ كس ارث نمىرسد\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nجز پدر و مادر و زن و شوهر ، با بودن فرزند براى عمو ارثى ثابت نشده و قرآن گواه چنين ارثى نيست جز اينكه ابا بكر و عمر و بنى اميه از پيش خود گفته‌اند عمو بمنزله پدر است اين گفته آنها دليلى ندارد و از پيامبر نيز حديثى نرسيده .\r\nكسانى كه از علماء معتقد بقول حضرت على هستند حكومت آنها بر خلاف حكومت ساير علماى عامه است ، اكنون نوح بن دراج هست كه در اين مسأله بقول على عليه السّلام عمل مىكند و فتوى نيز داده كه امير المؤمنين او را فرماندار دو شهر كوفه و بصره نموده دستور داد نوح بن دراج و ساير علماء كه بر خلاف نظر او فتوى ميدهند از قبيل سفيان ثورى و ابراهيم مدنى و فضيل بن عياض را حاضر كنند همه آنها گفتند : اين نظر حضرت على است در اين مسأله .\r\nبه آنها گفت بطورى كه شنيده‌ام شما چرا در اين مسأله مطابق دستور حضرت على فتوى نميدهيد ! گفتند نوح بن دراج جرات نموده ولى ما ترسيديم با اينكه فتواى حضرت على پيغمبر را امضاء نموده بدليل گفتار علماى گذشته كه از پيامبر اكرم نقل كرده‌اند در باره على بن ابى طالب فرموده است از همه شما واردتر بعلم قضاوت على است عمر نيز تصديق كرده كه على از همه ما بهتر بقضاوت وارد است و اين لفظ قضاوت لفظ جامعى است كه هر چه پيامبر اصحاب خود را مدح نموده در مورد قرائت و فرائض و علم همه را اين لفظ قضاوت شامل مىشود .\r\nهارون گفت : بيش از اين توضيح بده موسى ! گفتم محافل و مجالس بامانت به اشخاص سپرده مىشود مخصوصا مجلس شما گفت : هيچ باك نداشته باش گفتم پيامبر اكرم كسى را كه مهاجرت نكرده ارث نميداد و براى او دوستى قائل نبود مگر بعد از مهاجرت گفت : چه دليل بر اين مطلب دارى ؟ گفتم : اين آيه :  وَ الَّذِينَ آمَنُوا وَ لَمْ يُهاجِرُوا ما لَكُمْ مِنْ وَلايَتِهِمْ مِنْ شَيْءٍ حَتَّى يُهاجِرُوا  عمويم عباس مهاجرت نكرد .\r\nهارون گفت : از تو تقاضا دارم بگوئى كه در اين مورد هيچ با كسى از دشمنان ما صحبت كرده‌اى ، يا بيكى از فقهاء در اين مورد اطلاعى داده‌اى ؟ گفتم : خدا شاهد\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nاست نه ، جز امير المؤمنين كسى از من نپرسيده .\r\nگفت : چرا به همه مردم اجازه ميدهيد شما را نسبت به پيغمبر بدهند و بشما بگويند : يا ابن رسول اللَّه با اينكه فرزند على هستيد ، شخص را بپدرش نسبت ميدهند فاطمه چون ظرفى است و پيامبر جد مادرى شما است .\r\nگفتم : يا امير المؤمنين اگر پيامبر زنده شود و دختر ترا خواستگارى كند به او ميدهى گفت : سبحان اللَّه چرا ندهم ؟ افتخار بر عرب و عجم و قريش ميكنم با اين كار گفتم : ولى او از من خواستگارى نميكند و نه من دخترم را به ازدواج او در مىآورم گفت : چرا ؟ گفتم : چون او پدر بزرگ من است ولى پدر بزرگ تو نيست گفت : احسن ! موسى ! سپس گفت : چگونه خود را فرزند پيامبر ميدانيد با اينكه پيغمبر فرزند پسر نداشت ؟ و نسل از پسر است نه از دختر ، شما فرزند دختر هستيد كه فرزندان دختر نسل حساب نميشوند . گفتم : ترا به حق خويشاوندى و قبر پيامبر و كسى كه در آن مدفون است ، قسم مىدهم مرا از جواب اين سؤال معذور دارى گفت : غير ممكن است بايد دليل خود را در مورد شما فرزندان على بياوريد اكنون تو رهبر آنها و امام زمان ايشانى بطورى كه من شنيده‌ام ، ترا معذور نمىدارم در مورد هر چه سؤال كنم تا دليلى از قرآن بياورى شما فرزندان على ادعا ميكنيد هيچ مطلبى از قرآن برايتان پوشيده نيست نه الف و نه واوى ، تأويل تمام آن را ميدانيد و به اين آيه استدلال ميكنيد :\r\n ما فَرَّطْنا فِي الْكِتابِ مِنْ شَيْءٍ  به همين دليل خود را بىنياز از نظر علماء و دليلهاى آنها ميدانيد .\r\nگفتم : اجازه ميدهى جواب اين سؤال را بدهم ؟ گفت بگو . گفتم : اعوذ باللَّه من الشيطان الرجيم  - بِسْمِ اللَّهِ الرَّحْمنِ الرَّحِيمِ *    وَ مِنْ ذُرِّيَّتِهِ داوُدَ وَ سُلَيْمانَ وَ أَيُّوبَ وَ يُوسُفَ وَ مُوسى وَ هارُونَ وَ كَذلِكَ نَجْزِي الْمُحْسِنِينَ وَ زَكَرِيَّا وَ يَحْيى وَ عِيسى   پرسيدم پدر عيسى كيست ؟\r\nگفت : عيسى پدر نداشت گفتم : در اين آيه خداوند او را ملحق بفرزندان پيامبران\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمىكند از طرف مادرش مريم ، همين طور ما ملحق بفرزندان پيغمبر اكرم هستيم از طرف مادرمان فاطمه عليها السّلام .\r\nگفتم : بيش از اين دليل بياورم ؟ گفت : بياور گفتم : اين آيه :  فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ  « 1 » . كسى ادعا نكرده كه پيغمبر اكرم موقع مباهله با نصارى جز على بن ابى طالب و فاطمه و حسن و حسين را داخل كساء نموده باشد تأويل فرزندان حسن و حسين است و زنان فاطمه و انفس على بن ابى طالب .\r\nعلماء اتفاق دارند بر اينكه جبرئيل در جنگ احد گفت : يا محمّد اين برابرى واقعى است از على فرمود : چون او از من و من از او هستم جبرئيل گفت من نيز از شما دو نفرم يا رسول اللَّه ! سپس جبرئيل گفت :\r\n« لا سيف الا ذو الفقار و لا فتى الا على »\r\nشبيه مدح و ستايشى شد كه خداوند در اين آيه از ابراهيم خليل مينمايد  فَتًى يَذْكُرُهُمْ يُقالُ لَهُ إِبْراهِيمُ  ما پسر عموهاى شما افتخار ميكنيم بسخن جبرئيل كه او از ما است .\r\nگفت : احسن موسى حاجات خود را بگو گفتم : اولين حاجتم اينست كه به پسر عمويت اجازه دهى برگردد بمدينهء جدش پيش زن و فرزند خود ، گفت : در اين مورد تصميم خواهيم گرفت ان شاء اللَّه .\r\nروايت شده كه او را بزندان سندى بن شاهك تحويل داد و در آنجا از دنيا رفت ( و اللَّه اعلم ) .\r\nعيون اخبار الرضا : سفيان بن نزار گفت : روزى بالاى سر مأمون بودم گفت ميدانيد من تشيع را از كه آموختم ؟ كسانى كه حضور داشتند گفتند : نه به خدا نميدانيم گفت : از هارون الرشيد . گفتند : چگونه از هارون الرشيد آموختى با اينكه او پيوسته اين خانواده را ميكشت . گفت صحيح است آنها را در راه حفظ سلطنت خود ميكشت زيرا سلطنت نازا است .\r\n\r\n\r\n","description":"","footnote":"\r\n( 1 ) سوره آل عمران آيه 61\r\n","page_name":" 113 ","page_number":113},
  {"content":"\r\n\r\nسالى من با او به حج رفتم همين كه بمدينه رسيد بدربانان خود دستور داد كه هر كس از اهالى مكه و مدينه از فرزندان مهاجر و انصار كه بديدن من مىآيد بايد نسب و نژاد خود را بگويد و خويش را معرفى كند . هر يك كه وارد ميشد ميگفت من فلانى پسر فلان كس هستم تا جد خويش نام ميبرد كه بالاخره منتهى بيكى از بنى هاشم يا قريش و يا مهاجر و يا انصار ميشد بهر كدام جايزه‌اى از پانصد هزار درهم تا دويست دينار به مقدار مقام و شرافت نسبى و هجرت اجدادش ميداد .\r\nروزى ايستاده بودم كه فضل بن ربيع وارد شده گفت : درب خانه مردى است كه ميگويد : موسى بن جعفر بن محمّد بن على بن حسين بن على بن ابى طالب عليهم السّلام روى بما نمود كه ايستاده بوديم من و امين و مؤتمن و ساير سپهداران گفت مواظب خود باشيد ، سپس بدربان گفت اجازه بده وارد شود ولى مواظب باش از مركب نبايد پياده شود مگر روى فرش من .\r\nدر اين موقع ديدم پيرمردى لاغر اندام كه عبادت پيكرش را ضعيف كرده بود وارد شد چون پوست و مشكى كهنه مينمود كه سجده بر صورت و بينى او اثر گذاشته بود . همين كه چشمش بهارون الرشيد افتاد خود را از الاغى كه سوار بود خواست به زير اندازد ، هارون فرياد زد : نه به خدا بايد روى فرش من پياده شويد دربانان مانع از پياده شدن آن جناب گرديدند تمام با ديده احترام و عظمت به او نگاه ميكرديم همين طور آمد تا رسيد روى فرش دربانان و سپهداران اطرافش را گرفته بودند .\r\nهارون از تخت پائين آمده او را استقبال كرد صورت و چشمهايش را بوسيد و دستش را گرفته بالاى مجلس آورد و در آنجا با او نشست شروع كرد با او بصحبت و كاملا با تمام چهره متوجه آن جناب بود از حالش مىپرسيد .\r\nپرسيد چقدر زن و فرزند دارى فرمود : بيش از پانصد نفرند گفت همه اينها فرزندان شمايند فرمود : نه بيشتر آنها غلام و كنيزند اما فرزند ، سى و چند نفر دارم كه اين قدر پسر و اين قدر دخترند ، گفت : چرا دخترها را به ازدواج پسر عموهايشان\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nدر نمىآورى ؟ فرمود : تهيدستى مانع اين كار است . گفت : باغستان در چه حال است فرمود : گاهى محصول ميدهد و گاهى نميدهد . گفت : قرض هم دارى فرمود : آرى پرسيد چقدر ؟ گفت : در حدود ده هزار دينار .\r\nرشيد گفت : پسر عمو ! آنقدر پول در اختيارت بگذارم كه پسرها و دخترها را به ازدواج در آورى و باغستانها را آباد كنى ، فرمود : شرط خويشاوندى را بجاى آورده‌اى ؟ خداوند ترا بر اين نيت پسنديده پاداش عنايت كند ، با هم خويشاوندى نزديك داريم و قرابت بهم پيوسته است و از يك نژاد هستيم با اين نژاد و اصالت خانوادگى كه دارى و نعمتى كه خدا در اختيارت گذاشته چنين كارى انجامش از شما بعيد نيست ؟ گفت : حتما انجام خواهم داد منت هم دارم .\r\nفرمود : يا امير المؤمنين خداوند بر فرمانروايان واجب نموده كه بداد فقيران امت برسند و قرض قرض‌داران را بپردازند و بار سنگين از روى دوش بيچارگان بردارند و با اسير خوش‌رفتارى كنند تو شايسته‌ترين فرد بانجام اين كارها هستى باز گفت انجام خواهم داد يا ابا الحسن ! .\r\nدر اين موقع از جاى حركت كرد هارون نيز باحترام او حركت نمود صورت و چشمانش را بوسيد آنگاه روى بجانب من و برادرانم امين و مؤتمن نموده گفت :\r\nعبد اللَّه ، محمّد ، ابراهيم در خدمت پسر عمو و سرورتان باشيد ركابش را بگيريد و لباسهايش را مرتب كنيد و او را تا منزلش مشايعت نمائيد در بين راه موسى بن جعفر عليه السّلام پنهانى به من توجه نموده بشارت خلافت را داد فرمود : وقتى بمقام خلافت رسيدى با فرزند من خوش‌رفتارى كن بعد ما برگشتيم من از همه برادرانم بيشتر جرات داشتم پيش پدرم .\r\nهمين كه مجلس خلوت شد گفتم يا امير المؤمنين اين آقا كه امروز اين قدر احترام و تعظيم به او روا داشتى از تخت به زير آمدى و باستقبالش شتافتى و او را در صدر مجلس جاى دادى و پائين‌تر از او نشستى بما دستور دادى ركابش را بگيريم كه بود ؟\r\nفرمود : او امام و رهبر مردم و حجت خدا است و خليفه او ميان مردم است .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nگفتم يا امير المؤمنين مگر اين امتيازها همه مخصوص شما نيست .\r\nگفت : من پيشواى مردم هستم به زور و جبر در ظاهر ولى موسى بن جعفر امام واقعى است به خدا قسم پسرم ! او بمقام پيغمبر از من و تمام مردم شايسته‌تر است اگر تو كه فرزندم هستى در مقام خلافت با من سر نزاع داشته باشى سر از پيكرت برميدارم سلطنت نازا است ( و ملاحظه خويشاوندى را ندارد ) .\r\nهنگام حركت از مدينه به مكه دستور داد كيسه‌اى سياه كه در آن دويست دينار بود آوردند بفضل بن ربيع گفت اين كيسه را براى موسى بن جعفر ببر به او بگو امير المؤمنين ميگويد فعلا وضع مالى ما خوب نيست به زودى جبران خواهيم كرد در آينده ، من از جاى حركت كرده گفتم يا امير المؤمنين بفرزندان مهاجر و انصار و سائر قريش و بنى هاشم و كسانى كه حسب و نسب آنها را نمىشناسى پنج هزار دينار و كمتر از آن ميدهى بموسى بن جعفر با آن احترام كه روا داشتى دويست دينار ميدهى كمترين بخششى كه تاكنون به اشخاص نموده‌اى گفت : ساكت باش بىمادر اگر آنچه تعهد كردم به او بپردازم از او در امان نخواهم بود كه فردا با صد هزار شمشيرزن از پيروان و شيعيانش بر سر من نتازد تنگدستى او و فاميلش براى من و شما بهتر است از اينكه دست ايشان باز باشد .\r\nمخارق نوازنده كه اين وضع را مشاهده كرد خيلى ناراحت شد از جاى حركت كرده گفت يا امير المؤمنين اكنون كه من وارد مدينه شده‌ام بيشتر اهالى مدينه از من درخواست كمك دارند اگر خارج شوم و به آنها چيزى ندهم نخواهند فهميد كه امير المؤمنين چقدر به من عنايت دارد و مقام مرا نزد شما متوجه نميشوند دستور داد به او ده هزار دينار بدهند گفت : اين مبلغ را بين اهل مدينه تقسيم ميكنم قرضى نيز دارم كه بايد بپردازم ده هزار دينار هم براى قرضش پرداخت .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nگفت : يا امير المؤمنين دخترانم را ميخواهم عروسى كنم براى آنها بايد جهيزيه تهيه نمايم ، دستور داد ده هزار دينار ديگر به او بدهند .\r\nگفت : يا امير المؤمنين بناچار بايد وسيله نان و خورشى داشته باشم كه خود و فرزندان و همسران آنها از آن راه تغذيه نمايند ، دستور داد آنقدر باغ و مزرعه به او بدهند كه محصول آن در سال برابر ده هزار دينار ميشد دستور داد در تحويل اين مزرعه عجله كنند در همان ساعت .\r\nمخارق همان دم از جاى حركت كرد و خدمت موسى بن جعفر عليه السّلام رفت عرضكرد : آقا من متوجه شدم اين ملعون نسبت بشما چه كرد و چقدر برايتان فرستاد من براى شما حيله‌اى به كار بردم و سى هزار دينار و مزرعه‌اى را كه محصول آن معادل ده هزار دينار مىشود گرفتم به خدا من احتياج به هيچ كدام آنها ندارم فقط براى شما گرفتم من سند آنها را براى شما امضا ميكنم پولها را برايتان آورده‌ام . فرمود خدا به تو بركت دهد و جزاى خير عنايت كند يك درهم آن را نميگيرم و نه مزرعه و باغ را ميخواهم اين لطف و محبت ترا قبول كردم برو بسلامت در اين مورد ديگر پيش من نيا مخارق دست موسى بن جعفر را بوسيده برگشت .\r\nقرب الاسناد : محمّد بن عيسى از شخصى نقل كرد كه حضرت موسى بن جعفر براى خيزران مادر خليفهء عباسى موسى نوشت و او را تسليت و تعزيت گفت نسبت بفرزندش موسى و تهنيت گفت نسبت به خلافت فرزند ديگرش هارون بدين شرح :\r\n بِسْمِ اللَّهِ الرَّحْمنِ الرَّحِيمِ *  - نامه‌ايست براى خيزران مادر امير المؤمنين از طرف موسى بن جعفر بن محمّد بن على بن الحسين ، خداوند ترا آسايش و آرامش عنايت كند و از همت و جودت بهره‌مند گرداند و گرامى بدارد و حفظ فرمايد و نعمت و رحمت خويش را در دنيا و آخرت براى تو تكميل فرمايد . بايد توجه داشته باشى كه تمام كارها بدست خداست كه اجرا مىكند و مقدر بقدرت و نيروى خويش ضمانت نموده كه گذشته را حفظ كند و آينده را تكميل فرمايد ، آنچه مقدم داشت كسى نميتواند بتأخير اندازد و آنچه بتأخير انداخت هيچ كس او را نميتواند مقدم\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nدارد پايدارى و جاودانى بودن را براى خود اختصاص داد و موجودات جهان را فناپذير آفريد . آنها را در دنياى زودگذر ساكن كرد ولى بازگشت ايشان را بجهانى پايدار منتهى فرمود .\r\nمرگ را براى همه تعيين كرد و همه را به اين گرفتارى مبتلا نمود تا عدالت برقرار شود در ضمن قدرت و عزت خويش را بر آنها داشته باشد هيچ كس را وسيله جلوگيرى از مرگ يا راه فرار از آن نيست تا خداوند تمام جهانيان را در سراى جاويد جمع نمايد و خود حاكم مطلق و وارث زمين و آنچه در اوست شود تمام بسوى او برميگردند خدا عمر ترا طولانى كند شنيدم امير المؤمنين موسى طبق مشيت و خواست خداوند دار فانى را وداع گفته درود خدا بر روان او باد و مشمول رحمت و مغفرت و رضاى پروردگار گردد .  إِنَّا لِلَّهِ وَ إِنَّا إِلَيْهِ راجِعُونَ  ميگويم مصيبت بزرگى روى داد و گرفتارى شديدى پيش آمد يا رفتن او  إِنَّا لِلَّهِ وَ إِنَّا إِلَيْهِ راجِعُونَ  ميگويم و شكيبايم بر مقدرات خدا و تسليم در مقابل قضا و فرمانش هستيم باز  إِنَّا لِلَّهِ وَ إِنَّا إِلَيْهِ راجِعُونَ  ميگويم چه مصيبت سختى بر تو وارد شد مخصوصا نسبت بما و آتشى كه در دل ما از اين مصيبت شعله‌ور گرديد و زندگى را بر كام ما تلخ كرد از خدا ميخواهم كه درود خويش را بر امير المؤمنين فرستد و او را رحمت كند و او را ملحق به پيامبر اكرم و آباء و اجداد شايسته‌اش بكند و زندگى آينده را براى او بهتر از دنياى از دست رفته‌اش قرار دهد .\r\nاز خدا خواهانم كه به تو اجر زياد و طول عمر عنايت كند و عاقبت بخير فرمايد و بپاداش از دست دادن امير المؤمنين بهترين پاداشى كه مقرر كرده براى شكيبايان از درود و رحمت و هدايت خويش عنايت كند ، از خدا ميخواهم به تو صبر عنايت كند و تسليت نيكو و خلفى بهتر عنايت كند در آينده ديگر ناراحتى در باره خود و نعمتهائى كه خداوند به تو ارزانى داشته نبينى .\r\nاز خدا خواستارم خلافت امير المؤمنين هارون را بر تو مبارك كند و از وجودش بهره‌مند گردى و عمرش را طولانى و از بهترين نعمت و كرامت بهرمندش گرداند و او را حفظ فرمايد شما و مخصوصا ما و تمام مسلمانان را از وجودش\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nبهره‌مند گرداند بطورى كه ببهترين آرزوهاى خود در مورد او و شما برسيم خدا زندگى پايدار به او عنايت كند و ما نيز خدمتگزار او باشيم .\r\nهيچ كدام از بستگان من و خويشاوندان و نزديكان و خانواده شما بيشتر از من نسبت بمصيبت شما ناراحت نشده و بيشتر دعا براى اجر و پاداش شما و ادامه نعمت فرمانروائى و طول عمر و بقاى نعمت و رفع ناراحتى از امير المؤمنين نمىكند .\r\nخدا را سپاسگزارم كه مرا متوجه مقام تو و نعمتى كه بشما ارزانى داشته و شكرگزار در گرفتاريهاى شما و اميدوار نسبت بآينده‌تان قرار داده . خدا از نعمت وجود شما ما را بهره‌مند گرداند و بشما بهترين پاداش عنايت كند .\r\nاگر صلاح بدانى از حال خود مخصوصا و كيفيت برگزار كردن اين مصيبت و ناراحتى را برايم بنويسى من خيلى مشتاق و آرزومندم و پيوسته انتظار دارم كه از حال شما مطلع باشم خداوند نعمت خويش را كه بر تو ارزانى داشته تكميل فرمايد و كرامت و لطف خود را مستدام دارد درود و رحمت خدا و بركتش بر تو باد .\r\nتاريخ پنجشنبه هفت شب از ماه ربيع الآخر گذشته سال صد و هفتاد نوشته شد .\r\nتوضيح : خوانندگان ارجمند توجه نمايند بشدت تقيه‌اى كه در زمان موسى ابن جعفر عليه السّلام ميشده كه براى درگذشت يك كافر مطرود و شخص نابكارى كه ايمان به خدا و قيامت ندارد امام عليه السّلام چنين نامه‌اى مينويسد اين خود شاهد اهميت تقيه است .\r\nكامل الزيارات - باب 3 ص 18 - حضرت موسى بن جعفر عليه السّلام و هارون - الرشيد و على بن جعفر و جعفر بن يحيى در مدينه براى زيارت پيغمبر صلّى اللَّه عليه و آله و سلّم بحرم پيغمبر آمدند هارون به حضرت موسى بن جعفر گفت : شما جلو برويد ، امام از رفتن امتناع ورزيد هارون جلو رفت و سلام داد در كنارى ايستاد .\r\nعيسى بن جعفر نيز از موسى بن جعفر تقاضا كرد جلو برود باز امام امتناع ورزيد ، عيسى رفت سلام داد و كنار هارون ايستاد جعفر بن يحيى نيز از موسى بن جعفر خواست كه وارد شود امتناع فرمود او وارد شد سلام داده كنار آنها ايستاد .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nموسى بن جعفر عليه السّلام وارد شده گفت :\r\n« السلام عليك يا ابه اسأل اللَّه الذى اصطفاك و اجتباك و هداك و هدى بك ان يصلى عليك »\r\nسلام بر تو پدر جان از خداوندى كه ترا برگزيد و انتخاب نمود و راهنمائى كرد و بوسيلهء تو مردم را رهبرى نمود درخواست ميكنم كه درود بر تو فرستد .\r\nهارون بعيسى گفت : شنيدى چه گفت جواب داد : آرى . هارون گفت :\r\nگواهى مىدهم كه واقعا پيغمبر پدر اوست .\r\nاز كتاب حقوق المؤمنين كه نوشته ابو على بن طاهر است نقل شده كه على بن يقطين از موسى بن جعفر عليه السّلام اجازه خواست كه از وزارت هارون استعفا دهد .\r\nامام عليه السّلام فرمود :\r\n« لا تفعل فان لنا بك انسا ، و لاخوانك بك عزا و عسى ان يجبر اللَّه بك كسرا و يكسر بك نائرة المخالفين عن اوليائه يا علي كفارة اعمالكم الاحسان الى اخوانكم »\r\nاين كار را نكن ما به تو انس و علاقه داريم و شغل تو در دربار هارون سبب عزت و سربلندى برادران دينى تو است شايد خداوند بوسيله تو يك ناراحتى را رفع كند و يا آتش كينه مخالفين را نسبت بدوستان خود بوسيله تو خاموش كند . على ! كفاره خدمت تو در دربار سلطان همان نيكى بر برادران دينى است . تو يك چيز را براى من ضمانت كن ، من سه چيز را براى تو ضامن ميشوم . ضمانت كن كه هر يك از دوستان ما را ديدى احترام كنى و حاجتش را برآورى ، من ضامن ميشوم كه هرگز سقف زندان بر سرت سايه نيافكند و تيزى شمشير پيكرت را فرا نگيرد و فقر و تنگدستى به خانه تو راه نيابد . على ! هر كس مؤمنى را شاد كند ابتدا خدا را خرسند و در مرتبه دوم پيامبر را و در مرتبه سوم ما را خرسند نموده .\r\nخرايج - ص 203 - روايت شده كه على بن يقطين نامه‌اى براى موسى بن جعفر عليه السّلام نوشت بدين مضمون : اصحاب در مسح دو پا اختلاف دارند اگر صلاح بدانيد در مورد وضو و مسح دستورى را بنويسيد كه طبق آن عمل نمايم .\r\nموسى بن جعفر عليه السّلام در جواب او نوشت : آنچه من دستور مىدهم كه انجام دهى\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاينست : ابتدا سه مرتبه مضمضه مينمائى ( آب را در دهان گرداندن و بيرون ريختن ) و سه مرتبه استنشاق ميكنى ( آب در بينى كردن و ريختن ) صورت را سه مرتبه ميشوئى و زير ريش و محاسن خود را آب ميرسانى هر دو دستت را نيز سه مرتبه ميشوئى روى گوشها و داخل آنها را مسح ميكنى و سه مرتبه دو پايت را ميشوئى مبادا نوع ديگرى وضو بگيرى .\r\nعلى بن يقطين طبق دستور موسى بن جعفر عليه السّلام عمل كرد . هارون الرشيد باطرافيان خود گفت : مايلم على بن يقطين را آزمايش كنم ميگويند شيعه است .\r\nتشريفات وضوى رافضىها كمتر است او را به كار مأمور كرد كه ادامه پيدا كرد تا وقت نماز داخل شد .\r\nهارون پشت ديوار خانه ايستاد بطورى كه شاهد اعمال على بن يقطين باشد ولى على او را نبيند . آب براى وضويش فرستاد همان طورى كه موسى بن جعفر عليه السّلام دستور داده بود وضو گرفت هارون از پشت ديوار بلند شده گفت دروغ گفته هر كه ميگفت تو رافضى هستى .\r\nپس از اين جريان نامه‌اى از طرف موسى بن جعفر عليه السّلام براى على بن يقطين رسيد كه نوشته بود از حالا بدستورى كه خداوند داده وضو بگير صورتت را يك بار واجب است بشوئى بار دوم مستحب است دو دست را نيز از آرنج مانند صورت بشوى ، جلو سرت را مسح كن و روى دو پا را نيز مسح نما بوسيله اضافه رطوبت آبى كه از وضو در دستهايت مانده آنچه موجب بيم و ترس بر تو بود از ميان رفت .\r\nاعلام الورى - ص 293 - روزى هارون الرشيد مقدارى لباس كه ضمن آن يك لباده خز سياه از لباسهاى پادشاهان كه طلاكارى شده بود قرار داشت از نظر تشويق به على بن يقطين بخشيد .\r\nعلى بن يقطين تمام آن لباسها و همان لباده و مقدارى پول كه قبلا تهيه ديده بود و طبق معمول خمس مال خود را به امام ميداد براى موسى بن جعفر عليه السّلام فرستاد امام عليه السّلام پول و لباسها را پذيرفت اما لباده را توسط همان آورنده برگرداند ،\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nنامه‌اى براى على بن يقطين نوشت كه اين لباده را نگهدار مبادا از دست بدهى به زودى به آن احتياج پيدا خواهى كرد . على بن يقطين مشكوك شد و علت برگرداندن لباده را نميدانست بالاخره آن را محفوظ نگه داشت .\r\nپس از چند روز على بن يقطين بر يكى از غلامان مخصوص خود خشم گرفت و او را از كار بر كنار نمود آن غلام ميدانست كه على بن يقطين هوادار موسى بن جعفر عليه السّلام است و از فرستادن هديه‌ها اطلاع داشت از او پيش هارون الرشيد سعايت كرد گفت : على بن يقطين موسى بن جعفر را امام ميداند و خمس مال خود را هر سال براى او ميفرستد از آن جمله همان لباده « 1 » كه امير المؤمنين در فلان تاريخ به او لطف نمود براى موسى بن جعفر فرستاده .\r\nهارون بسيار بر آشفت و خشمگين شد گفت : بايد اين جريان را تحقيق كنم اگر صحت داشته باشد على را خواهم كشت . همان ساعت از پى على بن يقطين فرستاد همين كه آمد گفت : آن لباده‌اى كه به تو دادم چه كردى ؟ گفت : دارم در جامه دانى سر به مهر گذاشته‌ام ، آن را عطرآلود كرده‌ام و محفوظ نگهداشته‌ام هر صبح و شام سر جامه‌دان را باز ميكنم از نظر تبرك آن را ميبوسم و باز بجاى اولش ميگذارم .\r\nهارون گفت : هم اكنون آن را بياور . گفت : بسيار خوب يكى از غلامان خود را خواست به او گفت : بفلان اطاق ميروى و كليد آن را از كنيزى كه كليد دار است ميگيرى ، اطاق را كه باز كردى فلان صندوق را ميگشائى آن جامه‌دانى كه رويش مهر زده‌ام مىآورى ، طولى نكشيد كه غلام جامه‌دان را مهر زده آورد و در مقابل هارون گذاشت دستور داد مهر بردارند و باز كنند .\r\nوقتى جامه‌دان باز شد هارون لباده را به همان حال درون آن مشاهده كرد كه عطرآلود است خشم او فرو نشست به على بن يقطين گفت : لباسها را برگردان به محل اولش بسلامت برو ، ديگر حرف سخن‌چينان را در باره تو نمىپذيرم . دستور داد به او جايزه‌ى گرانى بدهند ، امر كرد به سخن‌چين هزار تازيانه بزنند در حدود پانصد\r\n\r\n\r\n","description":"","footnote":"\r\n( 1 ) يكنوع پالتو است كه روى لباس ميپوشند .\r\n","page_name":" 122 ","page_number":122},
  {"content":"\r\n\r\nتازيانه زده بودند كه از دنيا رفت .\r\nتفسير عياشى : ج 2 ص 29 - از جمله سخنانى كه هارون به حضرت موسى بن جعفر عليه السّلام گفت : وقتى او را آوردند . پرسيد اين خانه چيست ؟ امام فرمود : خانه تبهكاران است . اين آيه را خواند :  سَأَصْرِفُ عَنْ آياتِيَ الَّذِينَ يَتَكَبَّرُونَ فِي الْأَرْضِ بِغَيْرِ الْحَقِّ وَ إِنْ يَرَوْا كُلَّ آيَةٍ لا يُؤْمِنُوا بِها وَ إِنْ يَرَوْا سَبِيلَ الرُّشْدِ لا يَتَّخِذُوهُ سَبِيلًا وَ إِنْ يَرَوْا سَبِيلَ الغَيِّ يَتَّخِذُوهُ سَبِيلًا  . « 1 » هارون گفت : پس خانهء كيست ؟ فرمود : اصل اين خانه متعلق بشيعيان ما است ولى از نظر آزمايش فعلا در اختيار ديگران است . هارون گفت : پس چرا صاحب خانه منزل خود را نمىگيرد . فرمود : آباد از او گرفته‌اند هرگز نميگيرد مگر موقعى كه بتواند آن را آباد كند كه اكنون آن وقت نيست .\r\nمناقب شهر آشوب - ج 3 ص 114 - ابن عبد ربه در عقد الفريد مينويسد :\r\nمهدى عباسى در خواب شريك قاضى را ديد كه صورت خود را از او برگردانيد وقتى بيدار شد خواب خود را براى ربيع نقل كرد . ربيع گفت : شريك مخالف تو است چون او فاطمى خالص است .\r\nمهدى دستور داد شريك را حاضر كنند همين كه وارد شد به او گفت : شنيده‌ام تو طرفدار فاطمه هستى ! گفت : من تو را به خدا ميسپارم اگر فاطمى نباشى مگر منظورت از اين فاطمه دختر كسرى پادشاه ايران باشد .\r\nمهدى گفت : نه . منظورم فاطمه دختر محمّد صلّى اللَّه عليه و آله و سلّم است شريك گفت : تو خودت فاطمه زهرا عليه السّلام را لعنت ميكنى ؟ مهدى جواب داد هرگز ، به خدا پناه ميبرم از اين كار شريك گفت : كسى كه او را لعنت كند در باره‌اش چه عقيده دارى ؟ مهدى گفت : خدا او را لعنت كند كه بفاطمه توهين نمايد .\r\nشريك گفت : پس ربيع را لعنت كن ربيع گفت : نه به خدا من هم فاطمه زهرا را لعنت نمىكنم .\r\n\r\n\r\n","description":"","footnote":"\r\n( 1 ) سوره اعراف آيه 146 .\r\n","page_name":" 123 ","page_number":123},
  {"content":"\r\n\r\nشريك رو بربيع نموده گفت : ياوه‌سرا پس چرا نام بهترين زنان جهان و دختر خاتم الأنبياء را در مجلس مردها ميبرى . مهدى گفت : تعبير خواب چه مىشود ؟ شريك پاسخ داد كه خواب تو خواب يوسف كه نيست و نميتوان خون مردم را با يك خواب ديدن بريزى .\r\nمردى را آوردند پيش فضل بن ربيع كه فاطمه زهرا را دشنام داده بود بابن غانم گفت : در باره اين شخص چه نظر ميدهى ؟\r\nگفت : بايد بر او حد جارى كرد . فضل گفت : اين كيفرى كه برايش گفتى در صورتى است كه به مثل مادر تو ناسزا بگويد . دستور داد او را هزار تازيانه بزنند و در خيابان بدار آويزند .\r\nمناقب : وقتى با محمّد مهدى خليفه عباسى بيعت كردند نيمه شب از پى حميد ابن قحطبه فرستاد به او گفت : اخلاص و هوادارى پدر و برادرت در باره ما كاملا آشكار است ، اما تو بما چگونه هستى .\r\nحميد جواب داد ، مال و جان خود را در راه شما فدا ميكنم . مهدى گفت :\r\nاين كار را براى ساير مردم هم ميكنند . گفت : مال و جان ، زن و فرزندم را فدا ميكنم ، باز مهدى نپذيرفت گفت : مال و جان ، زن و فرزند و دينم را فدا مىكنم .\r\nمهدى گفت : احسن بارك اللَّه . با او به همين شرط پيمان بست و دستور داد كه موسى ابن جعفر عليه السّلام را مخفيانه و ناگهانى بكشد .\r\nمهدى آن شب در خواب حضرت على عليه السّلام را ديد كه به او اشاره مىكند و اين آيه را ميخواند :  فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا فِي الْأَرْضِ وَ تُقَطِّعُوا أَرْحامَكُمْ  « 1 » با وحشت و ترس از خواب بيدار شد . به حميد بن قحطبه گفت : از كارى كه دستور داده‌ام در مورد موسى بن جعفر عليه السّلام خوددارى كن و نسبت بموسى بن جعفر عليه السّلام احترام كرد و به او جايزه بخشيد .\r\nمناقب : على بن ابى حمزه گفت : هارون الرشيد بدربانان و خدمتگزاران خود\r\n\r\n\r\n","description":"","footnote":"\r\n( 1 ) سوره محمد آيه 22\r\n","page_name":" 124 ","page_number":124},
  {"content":"\r\n\r\nدستور ميداد كه هر وقت موسى بن جعفر عليه السّلام از پيش او خارج شد آن جناب را بكشند هر وقت غلامان چنين تصميمى ميگرفتند چنان ترس و وحشت آنها را فرا ميگرفت كه جرات جسارت نداشتند چون اين كار چندين مرتبه تكرار شد هارون دستور داد مجسمه‌اى بسازند و براى او صورتى شبيه موسى بن جعفر عليه السّلام قرار دهند وقتى غلامان مست باده ناب ميشدند به آنها دستور ميداد اين مجسمه را با كارد تكه تكه كنند اين كار را نيز پيوسته ميكردند . يك روز همه آنها را در محلى جمع كرد همه مست بودند ، حضرت موسى بن جعفر عليه السّلام را نزد آنها فرستاد چشم آنها كه بموسى بن جعفر عليه السّلام افتاد مانند همان مجسمه به او حمله كردند .\r\nامام عليه السّلام كه تصميم آنها را ديد شروع كرد با ايشان به زبان محلى خودشان با زبان خزرى و تركى صحبت كردن كاردها را از دست خود انداختند و به قدم‌هاى موسى بن جعفر عليه السّلام افتاده شروع ببوسيدن و عذرخواهى نمودند و تا منزل موسى بن جعفر او را مشايعت كردند .\r\nوقتى مترجم از آنها جريان را پرسيد گفتند : هر سال اين مرد پيش ما مىآيد كارهاى ما را روبراه مىكند و از يك ديگر ما را راضى مىكند ما بوسيله او از خدا طلب باران ميكنيم در قحطسالى ، هر گاه پيش‌آمدى براى ما بشود به او پناهنده ميشويم . با آنها قرار بست كه ديگر چنين دستورى بايشان ندهد ، برگشتند .\r\nمناقب : حكايت شده كه يكى از خلفاء مريض شد بختيشوع نصرانى از معالجه او عاجز گرديد مقدارى از باران خشك شده در زمين را گرفت و با دوائى آن را آب كرد ، بعد مقدارى آب در دوائى ريخت و گفت : اين نهايت قدرت طب و پزشكى است ديگر چاره‌اى ندارد جز اينكه شخصى را پيدا كنى كه دعايش مستجاب باشد برايت دعا كند .\r\nخليفه موسى بن جعفر عليه السّلام را خواست آن جناب را آوردند در بين راه صداى زمزمه دعاى ايشان را شنيد ، دعا كرد خداوند او را شفا داد . خليفه گفت : تو را به حق جدت محمّد مصطفى بگو چه دعا كردى . فرمود : گفتم :\r\n« اللهم كما أريته ذل\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمعصيتى فاره عز طاعتى »\r\nخدايا همانطور كه خوارى گناهكارى او را نشانش دادى عزت و شرافت بندگى و اطاعت مرا نيز به او نشان ده . همان ساعت خداوند او را شفا داد .\r\nمناقب : فضل بن ربيع و مرد ديگرى گفتند : هارون الرشيد براى حج به مكه رفت وقتى شروع بطواف نمود مردم را از طواف باز داشتند تا هارون تنها طواف كند در همين موقع شخص عربى آمد و با هارون شروع بطواف كرد .\r\nنگهبان گفت : دور شو از جلو خليفه اعرابى نگهبان راند و گفت خداوند در اين محل بين تمام مردم مساوات را برقرار نموده و فرموده است  سَواءً الْعاكِفُ فِيهِ وَ الْبادِ  هارون به نگهبان گفت به او كارى نداشته باش . هميشه مرد عرب جلو هارون طواف ميكرد . هارون تصميم گرفت حجر الاسود را ببوسد مرد عرب بر او سبقت جست و جلوتر از او حجر الاسود را بوسيد هارون خواست در مقام نماز بخواند مرد عرب جلو او به نماز ايستاد .\r\nوقتى نماز هارون تمام شد مرد عرب را خواست . نگهبانان به او گفتند امير المؤمنين ترا ميخواهد . گفت من با او كارى ندارم اگر او با من كار دارد بايد پيش من بيايد . هارون گفت : راست ميگويد از جا حركت كرده پيش مرد عرب رفت سلام نمود . جواب سلامش را داد هارون گفت : اجازه ميدهى بنشينم .\r\nاعرابى گفت اين محل متعلق به من نيست كه اجازه نشستن از من ميخواهى اين خانه خدا است كه براى بندگان خود ترتيب داده اگر ميخواهى بنشين و در صورتى كه مايل نيستى برو .\r\nهارون روى زمين نشست رو به آن مرد كرده گفت : چرا چون توئى بايد مزاحم پادشاهان شود ؟ گفت : بلى بايد در مقابل علم كوچكى كنى و گوش فرا دهى هارون گفت : از تو چند سؤال ميكنم اگر جواب ندادى ترا آزار مينمايم مرد عرب گفت سؤال ميكنى كه چيزى بياموزى يا سؤال تو از روى لجبازى است .\r\nهارون گفت : نه سؤال براى ياد گرفتن ميكنم عرب گفت : طورى بنشين كه\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nشاگردى پيش استاد مينشيند در ضمن بدان كه از تو نيز سؤال خواهد شد .\r\nهارون پرسيد بگو چه بر تو واجب است . عرب گفت : واجب يكى ، پنج و هفده ، و سى و چهار و نود و چهار و صد و پنجاه و سه بر هفده عدد و از دوازده يكى و از چهل ، يكى و از دويست پنج عدد و از تمام عمر يكى و يكى بيكى .\r\nهارون خنديده گفت : ميپرسم چه بر تو واجب است تو برايم عدد شمارى ميكنى ؟ ! گفت مگر نميدانى دين تمامش حساب است اگر در دين حساب نبود خداوند براى مردم حساب را قرار نميداد اين آيه را خواند :  وَ إِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَ كَفى بِنا حاسِبِينَ  .\r\nهارون گفت : توضيح بده منظورت از اين اعداد چه بود و گر نه دستور مىدهم ترا بين صفا و مروه بكشند .\r\nنگهبان از هارون تقاضا كرده التماس نمود كه او را نكش به خدا و اين مقام بزرگ او را ببخش . مرد عرب از گفتار نگهبان خنده‌اش گرفت . هارون گفت : چرا خنديدى گفت از شما دو نفر خنده‌ام گرفت زيرا نميدانم كداميك نادان‌تريد ، آن كسى تقاضاى بخشش مىكند مرگى را كه رسيده يا كسى كه عجله براى كشتن مينمايد نسبت بشخصى كه اجلش نرسيده .\r\nهارون الرشيد گفت بالاخره سخن خود را توضيح بده ، مرد عرب گفت آنكه گفتم يكى است دين اسلام است كه يكى است و بر آن دين پنج نماز واجب شده كه آن نمازها هفده ركعت است و سى و چهار سجده دارد و نود و چهار تكبير و صد و پنجاه و سه تسبيح دارد ، اما آنچه گفتم از دوازده عدد يكى منظورم ماه رمضان است كه از دوازده ماه يك ماه واجب است و آنچه گفتم از چهل يكى هر كس چهل دينار طلا داشته باشد يك دينار واجب است زكات بدهد و گفتم از دويست ، پنج هر كس دويست درهم نقره داشته باشد بايد پنج درهم زكات بدهد .\r\nآنچه گفتم از تمام عمر يكى حج واجب است و اينكه گفتم يكى بيكى هر كس خون كسى را بنا حق بريزد بايد كشته شود خداوند ميفرمايد :  النَّفْسَ \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n بِالنَّفْسِ  هارون الرشيد گفت به به خدا خيرت دهد يك بدره زر به او داد مرد عرب گفت : بچه جهت اين كيسه زر را به من ميدهى بواسطه سخن گفتن يا سؤال نمودن گفت بواسطه توضيح دادن و سخن .\r\nعرب گفت : من نيز يك مسأله از تو مىپرسم اگر جواب دادى اين كيسه زر مال خودت باشد در اين مكان شريف آن را صدقه بده اگر جواب ندادى يك بدره ديگر به آن اضافه ميكنى تا بين تنگدستان قبيله خود تقسيم كنم امر كرد بدره ديگرى بياورند آنگاه بگفت هر چه ميخواهى بپرس .\r\nمرد عرب گفت : بگو ببينم خنفساء « 1 » به بچه‌اش دانه ميدهد يا شير ! هارون خشمناك شده گفت : بايد از مثل من چنين سؤالى بكنى ؟ مرد عرب گفت : شنيدم از كسى كه از پيامبر اكرم شنيده بود كه فرمود : هر كس رهبر مردم شود به او آنقدر عقل ميدهند باندازه‌ى تمام مردم ، تو پيشواى اين مردم هستى لازم است كه هر سؤالى از امور دينى و واجبات از تو بپرسند جواب بدهى ، اكنون جواب اين سؤال را ميدانى يا نه ؟\r\nهارون گفت : نه ، توضيح بده آنچه از من سؤال كردى و دو كيسه زر را بگير فرمود : خداوند تبارك و تعالى وقتى زمين را آفريد جنبنده‌هائى در زمين بوجود آورد كه معده و خون ندارند آنها را از خاك آفريد و خوراك آنها نيز از همان خاك است وقتى جنبنده از مادر بوجود آمد نه او را شير مىدهد و نه دانه ، زندگى او از خاك است .\r\nهارون گفت : به خدا قسم كسى دچار چنين سؤالى تاكنون نشده مرد عرب دو بدره را گرفت و خارج شد چند نفر از پى او رفتند و از اسمش سؤال كردند متوجه شدند موسى بن جعفر بن محمّد عليه السّلام است . بهارون اطلاع دادند گفت : به خدا قسم بايد درخت نبوت داراى چنين شاخ و برگى باشد .\r\nشريف مرتضى در غرر مينويسد : كه ايوب هاشمى گفت : شخصى بنام نفيع\r\n\r\n\r\n","description":"","footnote":"\r\n( 1 ) يك نوع سوسك است كه در بيابان زير فضله اسب يا الاغ بوجود مىآيد كه جعل مىنامند .\r\n","page_name":" 128 ","page_number":128},
  {"content":"\r\n\r\nانصارى بدر خانه هارون الرشيد آمد ، در همين موقع موسى بن جعفر عليه السّلام كه سوار الاغ بود رسيد دربان احترام شايسته‌اى به امام كرد و با عجله براى او اجازه ورود خواست .\r\nنفيع از عبد العزيز بن عمر پرسيد اين پيرمرد كيست ؟ گفت : اين بزرگترين اولاد ابى طالب و بزرگتر از اولاد محمّد است موسى بن جعفر ، گفت : من از اين بنى عباس عاجزتر نديده‌ام اين قدر احترام ميكنند نسبت بشخصى كه قدرت دارد آنها را از سرير سلطنت به زير آورد وقتى از پيش هارون خارج شود به او توهين خواهم كرد .\r\nعبد العزيز گفت : اين كار را نكن اينها خانواده‌اى هستند كه كمتر كسى متعرض آنها شده كه ننگى براى خود تا ابد بجاى نگذاشته باشد . حضرت موسى بن جعفر خارج شد ، نفيع لجام الاغش را گرفت و گفت : تو كه هستى آهاى ؟\r\nفرمود : اگر منظورت نژاد است من پسر محمّد حبيب اللَّه و پسر اسماعيل ذبيح اللَّه و پسر ابراهيم خليل اللَّه هستم و اگر منظورت وطن من است ، همان محلى است كه بر مسلمانان و تو اگر مسلمان باشى لازم است زيارت و حج در آن محل ، اگر منظورت اينست كه بر من فخر كنى به خدا قسم بىدينهاى قوم من راضى نشدند همطراز باشند با مسلمانان قوم تو كه گفتند : يا محمّد براى مبارزه با همطرازان خودمان را از قريش بفرست ، اگر منظورت آوازه و شهرت است ما كسانى هستيم كه خداوند واجب كرده بر ما صلوات بفرستند در نمازها ميگوئى : اللهم صلّ على محمّد ، و آل محمّد ، ما همان آل محمّد هستيم الاغ را رها كن .\r\nنفيع لجام مركب را رها كرد دستش برعشه افتاده بود با كمال خوارى به راه خود ادامه داد عبد العزيز به او گفت : به تو نگفتم ؟ ! ! مناقب : در كتاب خلفاء است كه هارون الرشيد بموسى عليه السّلام بن جعفر پيشنهاد كرد كه فدك را پس بگيرد . امام عليه السّلام امتناع ميورزيد تا اصرار زياد كرده فرمود :\r\nمن فدك را نمىگيرم مگر تمام آن را با مرزى كه معين ميكنم بدهى . گفت : حدود فدك كجا است . فرمود : اگر حدود آن را معين كنم نخواهى داد .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nگفت : ترا قسم مىدهم به حق جدت كه حدود آن را معين كنى . فرمود : حد اول آن عدن ، چهره رشيد درهم كشيده شد گفت بگو فرمود : حد دوم سمرقند رنگ صورت رشيد برگشت فرمود حد سوم افريقا است چهره رشيد سياه شد باز گفت : حد ديگر را بگو فرمود : حد چهارم سيف البحر است كه هم مرز با جزائر و ارمنيه است .\r\nهارون گفت : ديگر براى ما چيزى باقى نماند پس بيا جاى من بنشين . حضرت موسى بن جعفر فرمود : من گفتم اگر مرز آن را تعيين كنم نخواهى داد . از آن موقع تصميم كشتن موسى بن جعفر عليه السّلام را گرفت .\r\nدر روايت پسر اسباط چنين است كه فرمود : حد اول عريش مصر و دوم دومة - الجندل و سوم احد و چهارم سيف البحر است هارون گفت : اين تمام دنيا است .\r\nفرمود : اين سرزمينها در اختيار يهودان بود كه خداوند بدون جنگ و جدال و لشكركشى به تصرف پيامبر اكرم در آورد دستور دادند كه بفاطمه زهرا عليها السّلام واگذارد .\r\nنقل از كتاب نزهة الكرام كه : هارون الرشيد از پى موسى بن جعفر عليه السّلام فرستاد وقتى حاضر شد گفت : مردم شما فرزندان فاطمه را داراى علم نجوم ميدانند و ميگويند از اين علم اطلاع كافى داريد . علماى اهل سنت ميگويند پيغمبر اكرم فرموده : هر وقت اصحابم نام مرا بردند به آنها اعتماد كنيد وقتى از قدر صحبت كردند ساكت باشيد و هر وقت از نجوم حرف زدند چيزى نگوئيد .\r\nامير المؤمنين از همه مردم بهتر بعلم نجوم وارد بوده فرزندان بستگانش آنهائى كه شيعه و معتقد بامامت آنها هستند وارد به اين علم هستند .\r\nحضرت موسى بن جعفر فرمود : اين حديث ضعيف است و سند آن قابل اعتبار نيست خداوند نجوم را ستايش كرده اگر علم نجوم صحيح نبود خدا آن را ستايش نميكرد انبياء نيز به آن عالم بوده‌اند خداوند در باره ابراهيم خليل ميفرمايد :\r\n وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ  در جاى ديگر ميفرمايد :   فَنَظَرَ نَظْرَةً فِي النُّجُومِ فَقالَ إِنِّي سَقِيمٌ   اگر عالم بعلم نجوم نبود نگاه بستاره نمىكرد و نمىگفت من مريض هستم .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nادريس از همهء اهل زمان خود بعلم نجوم واردتر بود خداوند در قرآن بمواقع نجوم قسم ياد كرده ميفرمايد :  وَ إِنَّهُ لَقَسَمٌ لَوْ تَعْلَمُونَ عَظِيمٌ  . در جاى ديگر ميفرمايد :\r\n  وَ النَّازِعاتِ غَرْقاً   تا اين آيه  فَالْمُدَبِّراتِ أَمْراً  منظورش دوازده برج و هفت سياره است و آنچه در شب و روز بامر خدا آشكار مىشود .\r\nبعد از علم قرآن علمى با ارزشتر از علم نجوم نيست كه علم انبياء و اوصياء و جانشينان پيمبران است كه خداوند در باره آنها ميفرمايد :  وَ عَلاماتٍ وَ بِالنَّجْمِ هُمْ يَهْتَدُونَ  ما از اين علم اطلاع داريم و آن را بازگو نمىكنيم .\r\nهارون گفت : ترا به خدا قسم مىدهم : مبادا اين علم را براى نادانان و عوام مردم اظهار كنى مبادا بر تو عيبجوئى كنند حيف است بمردم عوام بياموزى آن را مخفى بدار و بحرم جد خود بازگرد .\r\nسپس هارون گفت : يك سؤال ديگر باقيمانده كه ترا به خدا قسم مىدهم برايم توضيح دهى فرمود : بپرس . گفت ترا قسم مىدهم به حق قبر پيامبر و منبرش و به حق خويشاوندى كه با پيغمبر دارى بگو ببينم تو زودتر ميميرى يا من ؟ چون تو از روى علم نجوم اين مطلب را ميدانى . موسى بن جعفر عليه السّلام فرمود به من امان بده تا بگويم . گفت امان دادم فرمود : من قبل از تو ميميرم . دروغ به من نگفته‌اند و دروغ نمىگويم وفات من نزديك شده .\r\nهارون گفت : سؤال ديگرى باقيمانده كه بايد برايم توضيح دهى مبادا ناراحت شوى فرمود بپرس . گفت : شما چگونه ميگوئيد تمام مسلمانان غلام و كنيز مايند و ميگوئيد هر كس ما بر او حقى داشته باشيم آن را ادا نكند مسلمان نيست .\r\nموسى بن جعفر عليه السّلام فرمود : دروغ گفته‌اند كسانى كه ميگويند ما چنين سخنان را گفته‌ايم اگر اين طور باشد چطور ما غلام و كنيز ميخريم و ميفروشيم باز آنها را پس از خريدن آزاد ميكنيم و با ايشان نشست و برخاست داريم ، غذا ميخوريم بغلامان ميگوئيم يا بنى ( پسر جان ) و بكنيزان دخترم بواسطه تقرب به خدا آنها را با خودمان در سر يك سفره مينشانيم ، سبحان اللَّه اگر آنها بنده و كنيز ما\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nباشند خريد و فروش جايز نيست با اينكه پيامبر اكرم هنگام وفات فرمود : خدا خدا از نماز فراموش نكنيد و مواظب غلام و كنيز خود باشيد منظورش اين بود كه نماز بپاى داريد و نسبت به بردگان خود احترام كنيد و ما آنها را آزاد ميكنيم آنچه شنيده‌اى اشتباه كرده گوينده آن .\r\nما مدعى هستيم كه اختيار تمام مردم در دست ما است اين فرمانروائى و اختيار مربوط بامر دين است نادان مردم خيال ميكنند مالك آنها هستيم اين ادعاى ما از جهت فرمايش پيامبر اكرم است كه در غدير خم فرموده :\r\n« من كنت مولاه فعلى مولاه »\r\nمنظورش فقط اختيار امور دينى بود آنچه از زكات و صدقه بما بدهند حرام است براى ما مانند گوشت مرده و گوشت خوك .\r\nاما غنائم و خمس پس از درگذشت پيغمبر صلّى اللَّه عليه و آله جلوگيرى كردند كه ما استفاده كنيم ما را محتاج دست مردم نمودند همان مردمى كه ما اختياردار دينى آنها هستيم نه مالك ايشان باشيم اگر كسى هديه‌اى براى ما آورد به شرط اينكه نگويد صدقه است مىپذيريم زيرا پيغمبر اكرم فرموده ، اگر مرا دعوت بدست گوسفندى كنند مىپذيرم اگر دست گوسفندى برايم هديه آورند قبول ميكنم اين سنت است تا روز قيامت اگر براى ما زكات بياورند و بدانيم زكات است رد ميكنيم در صورتى كه هديه باشد مىپذيريم .\r\nسپس هارون اجازه بازگشت داد امام عليه السّلام متوجه رقه شد باز در باره‌اش سخن‌چينىها كردند دو مرتبه دستور داد آن جناب را برگردانند ايشان را مسموم كرد با همان سمّ شهيد شد صلوات اللَّه عليه .\r\nكشف الغمه : محمّد بن طلحه گفت كه فضل بن ربيع از پدرش نقل كرده وقتى مهدى خليفه عباسى موسى ، بن جعفر عليه السّلام را زندانى كرده بود شبى در خواب على بن ابى طالب عليه السّلام را ديد كه به او ميگويد محمّد ! «  فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا فِي الْأَرْضِ وَ تُقَطِّعُوا أَرْحامَكُمْ  » شبانه از پى من فرستاد خيلى ترسيدم با وحشت پيش او رفتم ديدم مشغول خواندن همان آيه است صداى خوبى داشت . گفت : فورى\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nموسى بن جعفر را حاضر كن . موسى بن جعفر عليه السّلام را آوردم او را در بغل گرفت و پهلوى خود نشاند گفت : يا ابا الحسن حضرت امير المؤمنين را در خواب ديدم كه به من چنين گفت : اينك با من شرط ميكنى كه بر من يا يكى از فرزندانم خروج نكنى .\r\nفرمود : به خدا قسم چنين كارى را نميكنم و نه اين كار در شأن من است .\r\nگفت : راست ميگوئى . ربيع ! سه هزار دينار به او بده و زاد و توشه سفرش را آماده كن تا بمدينه برود ، ربيع گفت : در همان شب كارهايش را كردم صبحگاه در بين راه بود بواسطه ترسى كه داشت مبادا پشيمان شود . جنابذى جريان را نقل كرده ولى او نوشته ده هزار دينار داد .\r\nحافظ عبد العزيز گفت : احمد بن اسماعيل نقل كرده كه موسى بن جعفر عليه السّلام از زندان نامه‌اى براى هارون الرشيد بدين مضمون فرستاد : هر روزى كه بر من در زندان به سختى و شكنجه ميگذرد ، در مقابل تو با عيش و عشرت آن روز را سپرى ميكنى تا بالاخره هر دو به روزى برسيم بىپايان كه در آن روز تبهكاران زيان خواهند كرد .\r\nكافى : حماد بن عيسى گفت : موسى بن عيسى در خانه خود مشرف بر محل سعى صفا و مروه نشسته بود ناگاه ديد موسى بن جعفر عليه السّلام سوار قاطرى است از طرف مروه مىآيد بابن هياج كه مردى از قبيله همدان بود و پيوسته با او بسر ميبرد گفت برو لجام استر او را بگير و ادعا كن از من است . ابن هياج آمد لجام قاطر را گرفت و ادعا كرد كه مال من است امام عليه السّلام پاى از ركاب خارج كرده پائين آمد بغلامان خود فرمود : زين استر را برداريد و قاطر را به او بسپاريد .\r\nابن هياج گفت : زين هم مال من است موسى بن جعفر فرمود : دروغ ميگوئى ما شاهد داريم كه اين زين متعلق بمحمد بن على است ولى قاطر را من تازگى خريده‌ام تو ميدانى با ادعائى كه ميكنى .\r\nكافى : على بن يقطين گفت : مهدى خليفه عباسى از حضرت موسى بن جعفر پرسيد آيا شراب در قرآن حرام شده مردم ميگويند نهى شده ولى حرام نگرديده امام عليه السّلام فرمود : نه شراب در كتاب خدا حرام است ، مهدى پرسيد در كدام آيه حرام شده فرمود : اين آيه ،  إِنَّما حَرَّمَ رَبِّيَ الْفَواحِشَ ما ظَهَرَ مِنْها وَ ما بَطَنَ وَ الْإِثْمَ وَ الْبَغْيَ بِغَيْرِ الْحَقِّ  .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nاما كارهاى ناشايست ظاهر عبارت است از زناى آشكارا كه پرچم نصب كنند چنانچه زنهاى بدكاره در جاهليت پرچم ميزدند . اما كارهاى ناشايست باطنى منظور ازدواج با زن پدر است زيرا قبل از بعثت پيغمبر وقتى شخصى مىمرد و زن از او باقى ميماند پسرش با او ازدواج ميكرد اگر آن زن مادر خودش نبود خداوند اين كار را حرام كرد .\r\nاما اثم ( گناه ) كه در اين آيه نام برده شده ، همان شراب است كه خداوند در آيه ديگر ميفرمايد :  يَسْئَلُونَكَ عَنِ الْخَمْرِ وَ الْمَيْسِرِ قُلْ فِيهِما إِثْمٌ كَبِيرٌ وَ مَنافِعُ لِلنَّاسِ  . « 1 » اثم و گناه در قرآن همان شراب و قمار است كه گناه آن دو بزرگ است چنانچه خداوند فرموده .\r\nمهدى رو به على بن يقطين كرده گفت : اين فتوى مخصوص بنى هاشم است .\r\nعلى بن يقطين ميگويد به او گفتم : صحيح ميفرمائيد يا امير المؤمنين خدا را سپاس‌گزارم كه اين علم را از ميان شما خانواده خارج نكرد . مهدى بلافاصله گفت :\r\nراست ميگوئى رافضى ! مهج الدعوات : ابو الوضاح محمّد بن عبد اللَّه نهشلى از پدر خود نقل كرده كه از موسى بن جعفر عليه السّلام شنيدم ميفرمود : بازگو كردن نعمتهاى خدا شكر آن نعمت است كسى اين كار را ترك كند كفران نموده . نعمتهاى خدا را به يكديگر متصل كنيد بوسيله شكرگزارى ، اموال خود را حفظ نمائيد با زكات و بلا را با دعا بر طرف كنيد دعا سپرى است نجات‌بخش كه بلا را برميگرداند گر چه حتمى و قطعى شده باشد .\r\nابو الوضاح گفت : پدرم نقل كرد وقتى حسين بن على شهيد فخ كشته شد و او حسين بن على بن حسن بن حسن بود مردم پراكنده شدند سر او را با اسيران\r\n\r\n\r\n","description":"","footnote":"\r\n( 1 ) سوره بقره آيه 219 از تو راجع به شراب و قمار مىپرسند بگو در اين دو گناه بزرگى است براى مردم نيز منفعتى هم دارد .\r\n","page_name":" 134 ","page_number":134},
  {"content":"\r\n\r\nخانواده‌اش پيش موسى بن مهدى بردند همين كه موسى بن مهدى چشمش به آنها افتاد اين شعر را بعنوان مثل خواند :\r\n بنى عمنا لا تنطقوا الشعر بعد ما * دفنتم بصحراء الغميم القوافيا\r\nفلسنا كمن كنتم تصيبون نيله * فتقبل ضيما او نحكم قاضيا\r\nو لكن حكم السيف فينا مسلط * فنرضى اذا ما اصبح السيف راضيا\r\nو قد ساءنى ما جرت الحرب بيننا * بنى عمنا لو كان امرا مدانيا\r\nفان قلتم انا ظلمنا فلم نكن * ظلمنا و لكن قد أسأنا التقاضيا \r\n« 1 » بعد يكى از اسيران را مورد سرزنش قرار داده او را كشت همين كار را نسبت بگروهى از فرزندان امير المؤمنين على بن ابى طالب كرد و شروع نمود ببدگوئى و نسبت‌هاى ناروا به اولاد ابى طالب تا بموسى بن جعفر صلوات اللَّه عليه رسيد گفت :\r\nبه خدا قسم حسين بدستور او قيام كرد ، علاقه بموسى بن جعفر او را بر اين كار واداشت زيرا او رهبر و بزرگتر اين خانواده است خدا مرا بكشد اگر او را زنده بگذارم .\r\nابو يوسف يعقوب بن ابراهيم قاضى كه نسبت به او جرات داشت گفت : يا امير المؤمنين حرف بزنم يا ساكت باشم . موسى گفت : خدا مرا بكشد اگر موسى بن جعفر را ببخشم اگر از مهدى نشنيده بودم كه منصور برايش گفته بود جعفر از نظر فضيلت در دين و علم شخصيت برجسته‌ايست و شنيده‌ام كه سفاح نيز از او خيلى تعريف و تمجيد مينمود قبرش را نبش ميكردم و پيكرش را به آتش مىسوختم .\r\nابو يوسف گفت : زنانم طلاق يافته باشند و هر چه بنده دارم آزاد باشد و تمام\r\n\r\n\r\n","description":"","footnote":"\r\n( 1 ) اين شعر را خطيب به سويد بن سميع مرشدى نسبت داده كه برادرش را كشتند ناگهانى بدون اطلاع او قاتل را ميان بازار روز روشن كشت خلاصه‌اش اين است كه بعد از دفن برادرم ديگر قافيه از بين رفت ولى ما آن طور نيستيم كه از قاتل او بگذريم بايد شمشير بين ما حكومت كند كاش بين ما جنگ نميشد و ما به زودى از هم راضى ميشديم كه چنين نيست اگر چنان كنيد ما به شما ستم كرديم اشتباه است اول شما ستم روا داشتيد و ما انتقام از شما گرفتيم .\r\n","page_name":" 135 ","page_number":135},
  {"content":"\r\n\r\nثروتم در راه خدا صدقه باشد و مواشى و چهارپايانم ضبط شوند و پياده به زيارت خانه خدا بروم اگر موسى بن جعفر اهل خروج و قيام باشد نه او و نه هيچ يك از فرزندانش چنين عقيده‌اى دارند از آنها نيز شايسته نيست .\r\nبعد روش زيديه را برايش توضيح داده گفت : از زيديها فقط همين عده باقيمانده بودند كه با حسين قيام كردند و تو آنها را نابود كردى پيوسته بر سر او خواند تا خشم و غضبش فرو نشست .\r\nعلى بن يقطين براى موسى بن جعفر عليه السّلام جريان را نوشت . آن جناب نيز زى و فرزند و خويشاوندان خود را جمع كرد خبرى كه رسيده بود به آنها گوشزد نمود فرمود : چه صلاح ميدانيد گفتند : ما صلاح ميدانيم كه خود را از دسترس اين ستمگر دور كنى زيرا از ستم و بيدادگرى او نميتوان اطمينان داشت مخصوصا با اين تهديدها كه شما و ما را نموده .\r\nامام موسى بن جعفر عليه السّلام لبخندى زده اين شعر كعب بن مالك برادر بنى سلمه را بعنوان مثال خواند :\r\n زعمت سخينة ان ستغلب ربها * فليغلبن مغالب الغلاب \r\n« 1 » امام عليه السّلام روى بجانب حاضرين از غلامان و خويشاوندان نموده فرمود :\r\nناراحت نباشيد و ترس به خود راه ندهيد اولين نامه‌اى كه از عراق برسد خبر مرگ موسى بن مهدى است كه هلاك شده است و قسم ياد كرد بحرمت قبر پيغمبر كه همين امروز مرده است به زودى خواهيد فهميد .\r\nبعد از نماز پس از تمام شدن دعايم نشسته بودم كه چشمم بخواب رفت ناگهان جدم پيامبر اكرم را در خواب ديدم شكايت از موسى بن مهدى كردم و عرضكردم : چه بر سر اهل بيت او درآورده و گفتم : من از ستم او بيمناكم . فرمود : آسوده باش خداوند موسى را بر تو مسلط نميكند در همان بين كه صحبت ميكردم دست مرا\r\n\r\n\r\n","description":"","footnote":"\r\n( 1 ) منظور از استشهاد اين است كه موسى بن مهدى خيال مىكند جلو قضا و قدر خود را مىتواند بگيرد با اينكه خودش مغلوب قدرت خداست .\r\n","page_name":" 136 ","page_number":136},
  {"content":"\r\n\r\nگرفت و گفت به من هم اكنون خداوند دشمنت را هلاك كرد شكر خدا را بجاى آور در اين موقع روى به قبله نمود و دستهاى خود را بسوى آسمان بلند كرده ، شروع بدعا كرد ابو الوضاح گفت : پدرم نقل كرد كه گروهى از خويشاوندان و اصحاب موسى بن جعفر پيوسته در مجلس آن جناب حضور داشتند و در آستينهاى خود لوح‌هاى آبنوس و ميله‌هائى داشتند همين كه امام عليه السّلام سخنى ميگفت و يا در موردى فتوى ميداد آنها در اين الواح ثبت ميكردند . شنيديم در دعاى خود ميگفت : شكرا للَّه جلت عظمته . بعد دعا را ذكر كرد .\r\nپس از دعا فرمود : از پدرم حضرت صادق عليه السّلام كه از پدرش از جدش امير المؤمنين عليه السّلام نقل كرد كه آن جناب از پيغمبر اكرم شنيده است كه فرمود : اعتراف بنعمت پروردگارتان بكنيد و توبه نمائيد از تمام گناهانتان زيرا خداوند بندگان شكرگزار خود را دوست ميدارد . بعد براى خواندن نماز حركت كرديم مردم متفرق شدند ديگر گردهم جمع نشدند مگر براى خواندن نامه‌اى كه خبر مرگ موسى ابن مهدى و بيعت براى هارون در آن بود .\r\nمهج الدعوات - ص 248 - فضل بن ربيع گفت : صبحگاهى هارون الرشيد حاجب خود را خواست به او گفت : برو پيش على بن موسى علوى او را از زندان خارج كن او را در گودال حيوانات وحشى درنده بيانداز هر چه من كوشش كردم كه او را از خشم فرود آورم بيشتر خشمگين ميشد . قسم خورد به خدا اگر او را پيش درنده‌ها نياندازى خودت را بجاى او مياندازم .\r\nگفت پيش على بن موسى الرضا عليه السّلام رفته گفتم امير المؤمنين به من دستور داده كه چنين و چنان كنم گفت : هر چه دستور داده انجام ده من كمك از خدا ميخواهم شروع كرد به خواندن دعائى . در همان بين راه كه ميرفتيم به طرف گودال حيوانات درنده درب آن را گشودم و آن جناب را درون جايگاه حيوانات وحشى انداختم ، چهل حيوان درنده در آنجا بود بسيار غمگين و ناراحت شدم كه شهادت آن آقا بدست من انجام شود برگشتم به محل خود .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nنيمه شب خادمى آمد به من گفت : امير المؤمنين تو را ميخواهد پيش او رفتم گفت : از من چه خطائى سر زده و چه كار زشتى انجام داده‌ام چون خوابى هولناك ديدم .\r\nيك دسته مردم كه در دستهاى خود اسلحه داشتند آمدند در وسط آنها مردى بود چون ماه صورتش ميدرخشيد كه از او بسيار وحشت داشتم ، يكنفر گفت : اين شخص امير المؤمنين على بن ابى طالب صلوات اللَّه عليه است جلو رفتم كه قدمهايش را ببوسم .\r\nمرا از خود دور كرد و اين آيه را خواند :  فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا فِي الْأَرْضِ وَ تُقَطِّعُوا أَرْحامَكُمْ  آنگاه صورت از من برگردانيد و داخل خانه‌اى شد .\r\nبا وحشت زياد از خواب بيدار شدم . به هارون گفتم : به من امر كردى على بن موسى الرضا را پيش حيوانات درنده بياندازم . گفت : واى بر تو انداختى ؟ گفتم : آرى به خدا قسم . با ناراحتى گفت : برو ببين چه شده ، شمعى برداشته رفتم درست دقت نمودم ديدم ايستاده مشغول نماز است ، درندگان اطرافش را گرفته‌اند . برگشتم پيش هارون جريان را نقل كردم باور نكرد . خودش حركت نمود و آن جناب را در حال نماز مشاهده كرد . گفت : سلام عليك پسر عمو جوابش را نداد تا نمازش تمام شد ، پس از نماز گفت : عليك السلام پسر عمو . من اميد داشتم كه چنين جايى به من سلام نكنى .\r\nگفت : مرا ببخش معذرت ميخواهم . فرمود خداوند بلطف و كرمش مرا نجات بخشيد او را سپاسگزارم امر كرد آن جناب را خارج كنند . به خدا قسم درنده‌اى از ايشان تعقيب نكرد .\r\nوقتى مقابل هارون آمد او را در بغل گرفت او را بمجلس خود برد و بالاى تخت نشانده گفت : پسر عمو در صورتى علاقه داشته باشى پيش ما بسر برى با كمال احترام و آسايش خواهى بود دستور داديم براى شما و خانواده‌تان لباس و پول بياورند .\r\nامام عليه السّلام فرمود : بمال و لباس احتياجى ندارم ولى در ميان قريش اشخاص تنگدستى هستند كه بين آنها تقسيم خواهد شد گروهى را نام برد كه براى هر كدام مقدارى مال و لباس بخشيد .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nآنگاه از هارون خواست كه اجازه دهد سوار مركب چاپارها شود و به محلى كه مايل است برسد . هارون قبول كرد به من فرمود مرا مشايعت كن . از پى آن جناب تا مقدارى رفتم . عرضكردم : آقاى من اگر صلاح بدانى آن دعا را به من لطف فرمائى .\r\nفرمود : بما اجازه نداده‌اند كه دعا و تسبيح خود را در اختيار هر كس قرار دهيم ولى تو بر ما حق مصاحبت و خدمت دارى دعا را نگهدار آن را در دفترى نوشتم و در پارچه‌اى پيچيده در آستين گذاشتم ، همين كه پيش هارون رسيدم خنديد و حوائج مرا برآورد ، هر وقت به مسافرت ميرفتم اين دعا نگهبان و امان بود برايم از هر وحشتى . هر پيش‌آمدى ميشد همان دعا را ميخواندم ، خداوند آن ناراحتى را بر طرف ميكرد بعد دعا را ذكر كرد .\r\nتوضيح : صاحب مهج الدعوات مينويسد اين جريان بايد مربوط بموسى بن جعفر عليه السّلام باشد چون در زندان هارون الرشيد بود ولى من همانطور كه ديدم ذكر نمودم .\r\nاختصاص : محمّد بن سابق طلحه انصارى گفت : از سخنانى كه هارون بموسى ابن جعفر عليه السّلام گفت وقتى ايشان را پيش او آوردند اين بود كه پرسيد اين خانه مال كيست ؟ فرمود : اين خانه فاسقها است خداوند فرموده است :  سَأَصْرِفُ عَنْ آياتِيَ الَّذِينَ يَتَكَبَّرُونَ فِي الْأَرْضِ بِغَيْرِ الْحَقِّ وَ إِنْ يَرَوْا كُلَّ آيَةٍ لا يُؤْمِنُوا بِها وَ إِنْ يَرَوْا سَبِيلَ الرُّشْدِ لا يَتَّخِذُوهُ سَبِيلًا وَ إِنْ يَرَوْا سَبِيلَ الغَيِّ يَتَّخِذُوهُ سَبِيلًا  . هارون گفت : پس خانه كيست فرمود : در اصل متعلق بشيعيان ما است كه در اختيار ديگران از روى آزمايش و امتحان قرار گرفته . گفت : پس چرا صاحب خانه منزل خود را پس نميگيرد . فرمود : از دست او آباد گرفته‌اند نخواهد گرفت مگر آباد .\r\nهارون گفت : شيعيان تو كجايند . امام عليه السّلام اين آيه را خواند :   لَمْ يَكُنِ الَّذِينَ كَفَرُوا مِنْ أَهْلِ الْكِتابِ وَ الْمُشْرِكِينَ مُنْفَكِّينَ حَتَّى تَأْتِيَهُمُ الْبَيِّنَةُ   . هارون\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nگفت : پس ما كافر نيستيم فرمود : ولى مشمول اين آيه ميشويد كه خداوند فرموده  الَّذِينَ بَدَّلُوا نِعْمَتَ اللَّهِ كُفْراً وَ أَحَلُّوا قَوْمَهُمْ دارَ الْبَوارِ  . هارون خشمگين شده و بر آن جناب سخت گرفت .\r\nحضرت موسى بن جعفر با هارون چنين خطاب نموده از او هراس نداشته است اين بر خلاف نظر كسى است كه گمان مىكند بواسطه ترس از هارون فرار كرد .\r\nكافى : على بن اسباط گفت : موسى بن جعفر عليه السّلام وارد بر مهدى خليفه عباسى شد ديد مشغول پرداخت حق مردم است گفت : يا امير المؤمنين چرا حق ما را برنميگردانى ، گفت : كدام حق يا ابو الحسن ! .\r\nفرمود : وقتى خداوند فدك و اطرافش را به تصرف پيامبر اكرم درآورد بدون اينكه جنگ و جدالى پيش آيد خداوند اين آيه را بر پيغمبر اكرم نازل كرد :\r\n وَ آتِ ذَا الْقُرْبى حَقَّهُ  پيغمبر اكرم نفهميد اين خويشاوند كيست . از جبرئيل در اين مورد پرسيد . جبرئيل از خداوند سؤال كرد . خداوند وحى نمود به او كه فدك را بفاطمه زهرا بده .\r\nپيغمبر اكرم دخترش زهرا را خواست به او فرمود : خداوند به من دستور داده كه فدك را در اختيار تو بگذارم ، عرضكرد : پدر جان قبول كردم از خدا و شما در تمام مدت زندگى پيغمبر نمايندگان فاطمه عليها السّلام در فدك تصرف داشتند . وقتى ابو بكر خلافت را گرفت آنها را خارج كرد . فاطمه عليها السّلام از او خواست كه فدك را برگرداند ابا بكر گفت : شاهد بياور كه براى تو شهادت دهند . فاطمه زهرا عليها السّلام امير المؤمنين و ام ايمن را شاهد آورد ، نامه‌اى نوشت كه مانع او نشوند . فاطمه با همان نامه از پيش ابا بكر خارج شد . در بين راه با عمر مصادف گرديد پرسيد اين چيست در دست تو ؟ فرمود : نامه‌ايست كه پسر ابى قحافه نوشته . گفت : به من نشان بده . فاطمه زهرا نشان نداد . عمر از دستش به زور گرفت و نگاه كرد بعد آب دهان در آن انداخته نوشته را از بين برد و پاره كرد . گفت : اين سرزمين را پدرت با سپاه و لشكركشى نگرفته اگر به تو واگذاريم بايد بعد از اين بنده و غلام شما باشيم .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمهدى خليفه عباسى گفت : حدود فدك كجا است ؟ فرمود : يك حد كوه احد و حد ديگر آن عريش مصر ، حد سوم سيف البحر و حد چهارم دومة الجندل .\r\nمهدى گفت تمام اينها ؟ ! فرمود : بلى يا امير المؤمنين تمام اين سرزمين از جاهائى است كه بدون جنگ و جدال و ستيز براى پيغمبر اكرم فتح شد . گفت ، خيلى زياد است در اين مورد فكرى ميكنم .\r\nكافى : على بن يقطين از موسى بن جعفر عليه السّلام نقل كرد كه گفتم بايشان من ميترسم از نفرينى كه حضرت صادق عليه السّلام براى يقطين و فرزندانش كرد . فرمود نه ، ابو الحسن آن طور كه تو خيال كرده‌اى نيست ، مؤمن در صلب كافر مانند ريگ است در خشت خام كه وقتى باران بيايد خشت را ميشويد ولى ريگ باقى ميماند .\r\nكافى : على بن يقطين گفت : به حضرت موسى بن جعفر عليه السّلام عرضكردم : در باره خدمت كردن براى هارون نظر شما چيست ؟ فرمود : اگر بناچار بايد اين كار را بكنى مواظب باش نسبت باموال شيعه . على بن يقطين گفت از شيعيان در آشكار ميگرفتم ولى پنهانى به آنها برميگرداندم .\r\nقرب الاسناد : على بن يقطين نامه‌اى نوشت به حضرت موسى بن جعفر كه من ناراحتم از كار كردن براى سلطان چون وزير هارون بود ، اگر اجازه ميدهى از اين كار فرار كنم جواب رسيد . تو اجازه ندارى دست از كار آنها بكشى از خدا بپرهيز .\r\nكتاب استدراك : تلعبكرى از حضرت موسى كاظم نقل كرده كه فرمود :\r\nهارون به من گفت : شما ميگوئيد خمس مال شما است ؟ گفتم : آرى . گفت : خيلى زياد است . گفتم : آن كسى كه خمس را بما ارزانى داشته ميدانسته كه زياد نيست .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nبخش هفتم شرح زندگى اصحاب و اهل زمان امام عليه السّلام و ستمى كه بر خويشاوندان آن جناب شده\r\nقرب الاسناد : ابراهيم بن مفضل بن قيس گفت : از موسى بن جعفر عليه السّلام شنيدم كه ديگر با محمّد بن عبد الملك ارقط صحبت نكند هرگز « 1 » . با خود گفتم ايشان دستور به نيكى و صله رحم ميدهند ، باز قسم ياد مىكند كه با پسر عمويش چنان كند . فرمود : همين كه با او صحبت نكنم نيكى است نسبت به او زيرا پشت سر از من بدگوئى مىكند و عيبجوئى مينمايد . وقتى مردم بدانند من با او صحبت نميكنم ( و رفت و آمد ندارم ) حرفش را قبول نميكنند ديگر حرف مرا نخواهد زد در نتيجه برايش بهتر است .\r\nتفسير عياشى : صفوان گفت : حضرت موسى بن جعفر عليه السّلام در حضور محمّد بن خلف از من پرسيد يحيى بن قاسم حذاء مرد ، گفتم : آرى زرعه نيز از دنيا رفت فرمود : حضرت صادق عليه السّلام ميفرمود : ايمان مستقر و ثابت و مستودع و امانت . ايمان مستقر به آنها كه داده مىشود در دلشان ثابت و پايدار است ، به آنها كه ايمان مستودع ميدهند سپس از ايشان ميگيرند .\r\nتفسير عياشى : احمد بن محمّد گفت : حضرت على بن موسى الرضا عليه السّلام در محله بنى زريق ايستاد و با صداى بلند فرياد زد : احمد ! عرضكرد : بلى . فرمود :\r\nوقتى پيغمبر از دنيا رفت مردم كوشش كردند كه نور خدا را خاموش كنند ولى خداوند نور خود را بوسيله امير المؤمنين تكميل كرد ، وقتى حضرت موسى بن\r\n\r\n\r\n","description":"","footnote":"\r\n( 1 ) در روايت ديگرى است كه با او زير يك سقف نخواهم نشست .\r\n","page_name":" 142 ","page_number":142},
  {"content":"\r\n\r\nجعفر از دنيا رفت پسر ابى حمزه و يارانش كوشش كردند در خاموش كردن نور خدا ولى خداوند نور خويش را تكميل كند .\r\nقرب الاسناد : ظريف بن ناصح گفت : با حسين بن زيد بودم پسرش على نيز با او بود حضرت موسى بن جعفر عليه السّلام آمد سلام كرد بر او وارد شد ، به حسين ابن زيد گفتم : موسى قائم آل محمّد را ميشناسد . فرمود : اگر كسى بشناسد او خواهد بود . سپس گفت : چگونه نميشناسد با اينكه در نزد او نوشتهء على بن ابى طالب است باملاء و فرموده پيامبر اكرم صلّى اللَّه عليه و آله و سلّم .\r\nپسرش على گفت : چرا آن نوشته‌ها نزد پدرم زيد بن على نبود فرمود : چون على بن الحسين و محمّد بن على رهبر و امام مردم بودند پدرت زيد ملازم خدمت برادر خود حضرت باقر بود از ادب و شخصيت او و دانش و فقهش استفاده كرد . گفت :\r\nپدر جان اگر موسى بن جعفر برايش پيش‌آمدى شود بيكى از برادرانش وصيت خواهد كرد گفت : نه به خدا جز بفرزندش وصيت نخواهد كرد مگر نمىبينى پسرم ! كه اين خلفاء خلافت را بفرزندشان ميسپارند .\r\nكافى : عبد اللَّه بن مفضل غلام عبد اللَّه بن جعفر بن ابى طالب گفت : وقتى حسين ابن على كه در فخ « 1 » شهيد شد بر مدينه مسلط گرديد موسى بن جعفر عليه السّلام را دعوت به بيعت با خود كرد . موسى بن جعفر كه آمد به او فرمود : پسر عمو مرا وادار به بيعت نكن چنانچه پسر عمويت حضرت صادق عمويت را اجبار كرد زيرا اين كار تو موجب مىشود كه كارى كنم كه مايل نيستم چنانچه حضرت صادق عليه السّلام كارى كرد كه نميخواست . حسين گفت من بشما يك پيشنهاد ميكنم اگر مايل بودى مىپذيرى در صورتى كه ميل نداشته باشى اجبارى نيست خدا كمك مىكند ، با حضرت موسى بن جعفر خداحافظى نمود .\r\nدر اين موقع موسى بن جعفر فرمود : پسر عمو ترا خواهند كشت نيكو جنگ\r\n\r\n\r\n","description":"","footnote":"\r\n( 1 ) فخ چاهى است در يك فرسخى مكه .\r\n","page_name":" 143 ","page_number":143},
  {"content":"\r\n\r\nكن اينها مردمانى فاسق هستند ، به ظاهر ادعاى ايمان ميكنند و در دل مشرك هستند  إِنَّا لِلَّهِ وَ إِنَّا إِلَيْهِ راجِعُونَ  من اجر مصيبت شما فاميل خود را از خداوند ميخواهم .\r\nپس از اين جريان حسين قيام كرد همان طورى كه فرموده بود همه كشته شدند .\r\nتوضيح : اين حسين همان حسين بن على بن حسن بن حسن بن حسن بن على است مادرش زينب دختر عبد اللَّه بن حسن است كه در زمان موسى هادى پسر محمّد مهدى پسر منصور قيام كرد با گروهى از سادات علوى .\r\nابو الفرج اصفهانى گفته است : سبب خروج حسين اين بود كه هادى خليفه عباسى ، اسحاق بن عيسى بن على را به سمت فرماندارى مدينه منصوب كرد و مردى از اولاد عمر بن خطاب بنام عبد العزيز را جانشين او گردانيد . آن نسبت به اولاد ابى طالب خيلى سخت گرفت و سوء رفتار با آنها داشت ، ايشان را مجبور ميكرد كه هر روز در ايوان مسجد جمع شوند تا آنها را ببيند .\r\nايام حج رسيد از شيعيان در حدود هفتاد نفر آمدند و با حسين و ديگران ملاقات نمودند اين خبر بعمرى رسيد ، موضوع جمع شدن در مسجد را سخت تعقيب كرد تا آنها مجبور شدند قيام كنند . حسين يحيى و سليمان و ادريس فرزندان عبد اللَّه ابن حسن را جمع كرد با عبد اللَّه بن حسن مشهور بافطس و ابراهيم بن اسماعيل طباطبا و عمر بن حسن بن على بن حسن مثلث و عبد اللَّه بن اسحاق بن ابراهيم بن حسن مثنى و عبد اللَّه بن جعفر صادق . اينها از پى جوانان و غلامان خود فرستادند بيست و شش نفر از اولاد على و ده نفر از حاجيان و گروهى از غلامان جمع شدند .\r\nهمين كه مؤذن اذان صبح را شروع كرد وارد مسجد شده فرياد زدند ( اجد اجد ) افطس روى مناره رفت و مؤذن را مجبور به گفتن ( حى على خير العمل ) نمود همين كه عمرى جريان را متوجه شد احساس شر و ناراحتى كرد فرار كرد و در حال فرار از شدت ترس ميگوزيد و بالاخره خود را نجات داد .\r\nحسين نماز صبح را با مردم خواند هيچ كدام از فرزندان ابو طالب تخلف از آن نماز نداشتند جز حسن بن جعفر بن حسن بن حسن و موسى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nابن جعفر عليه السّلام پس از نماز خطبه‌اى خواند و بعد از حمد و ثناى پروردگار گفت من پسر پيغمبرم كه روى منبر پيغمبر در حرم پيغمبر شما را دعوت به پيروى از پيغمبر ميكنم مردم شما آثار پيامبر اكرم در سنگ و چوب ميجوئيد و بدن خود را به سنگ و چوب ميماليد در حالى كه پاره‌هاى تن و جگر گوشه‌هاى پيغمبر را مىآزاريد .\r\nحماد بربرى كه در مدينه از طرف سلطان مأمور حفظ انتظامات بود با همراهان خود غرق در سلاح آمد تا درب مسجد رسيد . يحيى بن عبد اللَّه با شمشير به او حمله كرد . حماد خواست پياده شود يحيى ضربتى بر سرش وارد كرد كه خود و مغفر و كلاه او را قطع نمود و استخوان بالاى سرش را پراند ، حمله بهمراهان او كرد همه فرار نمودند .\r\nآن سال مبارك تركى به حج رفت و از مدينه شروع نمود . جريان قيام حسين را كه شنيد شبانه به او پيغام داد كه به خدا سوگند من مايل نيستم كه دست تو به خون من آلوده شود يا دست من به خون تو . امشب اگر چه ده نفر شده از اصحاب خود را بفرست كه شبيخون بسپاه من بزنند تا ما فرار كنيم و عذر حمله شبانه را داشته باشيم . حسين همين كار را كرد ده نفر از ياران خود را فرستاد آنها شبانه بمبارك و همراهانش حمله كردند صبحگاه جاى او را گرفتند و آنها به مكه فرار كردند .\r\nدر همان سال عباس بن محمّد و سليمان بن ابى جعفر و موسى بن عيسى به حج رفتند مبارك به آنها پيوست و عذر فرار خود را حمله شبانه آورد . حسين نيز با پيروان و خويشاوندان و غلامان خود كه در حدود سيصد نفر ميشدند بجانب مكه رفت شخصى را بجاى خود در مدينه گذاشت وقتى رسيدند بفخ روبرو با سپاه بنى عباس شدند عباس امان داد بحسين و وعده جايزه و كمك و بخشش داد ولى حسين سخت امتناع ورزيد ، فرماندهان سپاه عباس و موسى و جعفر و محمّد دو پسر سليمان و مبارك تركى و حسن حاجب و حسين بن يقطين بودند روز ترويه موقع نماز صبح با هم مصاف دادند .\r\nاولين كسى كه شروع بجنگ كرد موسى بود به او حمله كردند مختصرى با آنها جنگ و گريز كرد تا وارد دره شدند ، در اين موقع از پشت سر ، محمّد بن سليمان\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبه آنها حمله كرد چنان آنها را در هم كوبيد كه بيشتر ياران حسين كشته شدند ، سپاه بنى عباس حسين را صدا ميزدند و امان بر او عرضه ميداشتند . او ميگفت : من امان نميخواهم حمله كرد تا كشته شد . سليمان بن عبد اللَّه بن حسن و عبد اللَّه بن ابراهيم بن حسن نيز با او كشته شدند .\r\nيك تير به چشم حسن بن محمّد خورد تير را همانطور گذاشت و با كمال مردانگى به پيكار پرداخت بالاخره او را امان دادند ولى بعد كشتند . سپاه سرها را پيش موسى و عباس آوردند . گروهى از فرزندان امام حسن و امام حسين نيز حضور داشتند از هيچ كدام چيزى نپرسيدند مگر از موسى بن جعفر كه موسى و عباس رو بموسى بن جعفر عليه السّلام نموده گفتند اين سر حسين است ؟ ! فرمود : آرى  إِنَّا لِلَّهِ وَ إِنَّا إِلَيْهِ راجِعُونَ  به خدا قسم مردى پاك نهاد و مسلمانى نيكوكار كه پيوسته روزه‌دار بود و امر بمعروف و نهى از منكر ميكرد از دنيا رفت ، كسى در ميان خويشاوندانش چون او يافت نميشد . اما موسى و عباس در جواب موسى بن جعفر عليه السّلام هيچ اعتراضى نكردند . اسيران را پيش هادى خليفه عباسى بردند دستور داد آنها را بكشند و در همان روز خودش از دنيا رفت .\r\nروايت شده از گروهى كه وقتى هنگام فوت محمّد بن سليمان شد شروع كردند او را تلقين بشهادت اسلام «  لا إِلهَ إِلَّا اللَّهُ *  و محمّد رسول اللَّه » دادن ولى او بجاى گواهى دادن اين شعر را بيعت ميخواند :\r\n الا يا ليت امى لم تلدنى و لم اكن * لقيت حسينا يوم فخ و لا الحسن \r\n« 1 » پيوسته اين شعر را تكرار كرد تا مرد . در عمدة الطالب و معجم البلدان از ابو نصر بخارى از حضرت جواد نقل مىكند كه فرمود پس از جريان كربلا كشتارى ناگوارتر براى ما خانواده از وقايع فخ نبود .\r\nكافى : ج 1 ص 366 - عبد اللَّه بن ابراهيم جعفرى گفت : يحيى بن عبد اللَّه نامه‌اى براى موسى بن جعفر عليه السّلام به اين مضمون نوشت : من خودم و ترا سفارش ميكنم بپرهيز\r\n\r\n\r\n","description":"","footnote":"\r\n( 1 ) اى كاش مادر مرا نزائيده بود كه حسين و حسن را در روز فخ ملاقات نميكردم .\r\n","page_name":" 146 ","page_number":146},
  {"content":"\r\n\r\nاز خدا كه اين سفارش خداوند است در مورد پيشينيان و آيندگان . به من اطلاع داد كسى كه سرباز راه دين و نشر احكام خداست كه تو به من اظهار علاقه و محبت ميكردى با اينكه از همكارى و كمك به من خوددارى نمودى با تو مشورت شد در مورد قيام و دعوت كردن مردم را به بيعت با كسى كه از آل محمّد شايستگى دارد ، از همكارى و راهنمائى خوددارى كردى همان طورى كه پدرت پيش از اين كرده بود ، شما از همان قديم الايام ادعاى مقامى را ميكرديد كه شايسته آن نبوديد و پيوسته آرزوى خلافتى كه خداوند بشما نداده ميكرديد در اين راه مردم را دستخوش هواى نفس خويش نمودند و گمراه كرديد . من تو را ميترسانم از آنچه خداوند مردم را ترسانده .\r\nموسى بن جعفر عليه السّلام در جواب او نوشت : نامه‌اى است از طرف موسى پسر جعفر و برادرش على كه هر دو خوار و ذليل در راه بندگى و اطاعت خدا هستند بسوى يحيى بن عبد اللَّه بن حسن . من خود و تو را از خدا ميترسانم و به تو اطلاع مىدهم كيفر بسيار سخت و عذاب شديد و انتقام دردناك خداوند را و خود و ترا سفارش بتقوى و پرهيزكارى ميكنم كه اين بهترين سفارش است و باعث پايدار شدن نعمت مىشود .\r\nنامه تو رسيد كه در آن نوشته بودى من و پدرم ادعاى بى جا كرده‌ايم تو چنين سخنى را از من نشنيده‌اى اين نوع گفتار را خداوند ثبت مىكند و بازخواست خواهد نمود . اما حرص دنيا و زرق و برق براى طالبان دنيا موقعيتى نميگذارد كه بفكر آخرت خود باشند بطورى آنها را سرگرم مىكند كه آخرت در دنيا بباد فنا ميرود .\r\nنوشته بودى كه من مردم را از گرد تو پراكنده كردم چون خود خواستار مقام تو بوده‌ام ولى بدان كه بىاطلاعى از سنت پيغمبر و نادانى مرا مانع نشده است از پىگيرى نسبت به آنچه تو در راه بدست آوردن آن هستى . اما خداوند انسان‌ها را مختلف و داراى اعضاء و جوارح متفاوت قرار داده و در آنها چيزهاى شگفت‌انگيز و غرائز حيرت‌آور آفريده ، اگر تو خيلى واردى و ادعاى علم و اطلاع ميكنى دو عضو از بدنت را نام مىبرم بگو كدام عضوها هستند ، عترف كجاى بدن\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاست و صهلج در انسان چيست بعد جواب اين سؤال را برايم بنويس .\r\nاكنون به تو گوشزد ميكنم از مخالفت با خليفه بترس و سعى كن فرمانبردار و مطيع او باشى و براى خود از او امان بگيرى قبل از اينكه بچنگال او اسير شوى و گردنت بدام بيافتد آن وقت از هر طرف كه راه نفس كشيدن براى خود بجوئى نخواهى يافت ، مگر اينكه خداوند بر تو بفضل و لطف خويش منت نهد و خليفه بر تو رحم كند و امان دهد و بخشش نمايد بواسطه حفظ احترام خويشاوندى كه با پيغمبر دارى . سلام بر پيروان حق .  إِنَّا قَدْ أُوحِيَ إِلَيْنا أَنَّ الْعَذابَ عَلى مَنْ كَذَّبَ وَ تَوَلَّى  « 1 » .\r\nراوى خبر عبد اللَّه بن ابراهيم جعفرى گفت : نامه موسى بن جعفر بالاخره بدست هارون الرشيد افتاد همين كه خواند ، باطرافيان خود گفت مرا وادار ميكنند كه موسى بن جعفر را شكنجه كنم و بيازارم با اينكه پاك است از آنچه به او نسبت ميدهند .\r\nتوضيح : ابو الفرج اصفهانى در كتاب مقاتل الطالبيين از عنيزه قصبانى نقل مىكند كه گفت : حضرت موسى بن جعفر را پس از نماز مغرب ديدم كه آمده بود پيش حسين شهيد در فخ ، خود را چنان براى او خم كرده مانند ركوع كردن ميگفت مايلم مرا آزاد گذارى كه نميتوانم با تو شركت كنم در قيام كردن مدتى حسين سر به زير داشت و چيزى نميگفت بالاخره سر بلند نموده گفت : شما آزادى .\r\nبا سند ديگرى نقل مىكند كه حسين بموسى بن جعفر عليه السّلام پيشنهاد قيام كرد امام عليه السّلام فرمود : ترا خواهند كشت جنگى جوانمردانه بكن اينها مردمانى فاسق هستند كه در ظاهر اظهار ايمان ميكنند ولى در باطن منافق و مشكوك هستند .  إِنَّا لِلَّهِ وَ إِنَّا إِلَيْهِ راجِعُونَ  پاداش مصيبت شما فاميلم را از خداوند ميخواهم .\r\nسليمان بن عباد گفت : وقتى حسين با سپاه بنى عباس روبرو گرديد مردى را روى شترى نشاند كه در دست شمشيرى داشت و آن را ميچرخانيد : حسين يك كلمه\r\n\r\n\r\n","description":"","footnote":"\r\n( 1 ) سوره طه آيه 48 .\r\n","page_name":" 148 ","page_number":148},
  {"content":"\r\n\r\nيك كلمه به او ميگفت ، بگو ، با صداى بلند فرياد ميزد : مردم ، اى طرفداران بنى عباس ! اين حسين پسر پيغمبر است و پسر عموى اوست شما را دعوت مىكند به پيروى از كتاب خدا و سنت پيامبر صلّى اللَّه عليه و آله و سلّم .\r\nبا سند خود از ارطاة نقل مىكند : وقتى با حسين شهيد فخ بيعت كردند گفت : من با شما بيعت ميكنم مشروط به عمل كردن بكتاب خدا و سنت پيامبر و اينكه فرمانبردارى از خدا شود و معصيت انجام نگردد و قريش را دعوت ميكنم كه همداستان با شخصيتى شويد از آل محمّد كه مورد پسند باشد . شرط ميكنم در ميان از روى قرآن و سنت پيامبر رفتار كنم ، بين مردم با عدالت عمل كنم و بيت - المال را مساوى تقسيم نمايم مشروط بر اينكه شما پايدارى كنيد و با دشمنان ما بجنگ پردازيد اگر ما وفا كرديم شما نيز وفا كنيد اگر ما وفا نكرديم بيعت ما از گردن شما برداشته است .\r\nابو صالح فزارى گفت : در تمام آبهاى غطفان در شب شهادت حسين شهيد در فخ مردم اين اشعار را ميشنيدند :\r\n الا يا لقوم للسواد المصبح * و مقتل اولاد النبى ببلدح\r\nسيبك حسنا كل كهل و امرد * من الجن ان لم يبك من الانس نوح\r\nو انى لجنى و ان معرسى * لبا لبرقة السوداء من دون زحزح \r\nاين صدا را ميشنيدند ولى نميدانستند چه چيز شده تا خبر شهادت حسين به آنها رسيد .\r\nبا سند خود از محمّد بن اسحاق از حضرت جواد نقل مىكند كه فرمود :\r\nحضرت رسول صلّى اللَّه عليه و آله و سلّم از سرزمين فخ ميگذشت از مركب پياده شد يك ركعت نماز خواند در ركعت دوم شروع كرد بگريه كردن مردم كه ديدند پيغمبر اكرم گريه مىكند آنها نيز شروع بگريه كردند . از آنجا كه گذشت بمردم فرمود براى چه گريه ميكرديد ؟ عرضكردند چون شما را گريان ديديم گريه كرديم .\r\nفرمود : پس از ركعت اول جبرئيل بر من نازل شد گفت : يا محمّد يكنفر از\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nفرزندانت در اين سرزمين كشته خواهد شد كه اجر شهيد با او برابر دو شهيد است .\r\nبسند خود از نضر بن قرواش نقل مىكند : گفت مالهاى سوارى خود را به حضرت صادق از مدينه كرايه دادم وقتى از دره مرّ « 1 » رد شديم به من فرمود : نضر وقتى رسيديم به فخ مرا مطلع كن . عرضكردم : مگر آن محل را نميشناسى .\r\nفرمود : چرا ولى ميترسم خوابم ببرد . بفخ كه رسيديم نزديك محمل امام شدم ديدم خواب است سرفه‌اى كردم بيدار نشد . محمل را تكان دادم حركت كرده نشست .\r\nعرضكردم : بفخ رسيديم .\r\nفرمود : محمل مرا باز كن . سپس فرمود قطار را بهم وصل كن وصل كردم امام عليه السّلام را از جاده بكنارى بردم و شترش را خواباندم . فرمود : آب و آفتابه را بده . وضو گرفت و نماز خواند بعد سوار شد . عرضكردم فدايت شوم اين عملى كه انجام داديد جزء اعمال حج است ؟ فرمود : نه ولى اينجا مردى از خويشاوندانم با گروهى شهيد مىشود كه ارواح آنها جلوتر از بدنهايشان رهسپار بهشت مىشود .\r\nكافى : محمّد بن مسلم گفت : ابو حنيفه خدمت حضرت صادق عليه السّلام رسيد عرض كرد پسرت موسى را ديدم مشغول نماز است مردم از مقابلش در رفت و آمد هستند آنها را نهى نميكند با اينكه چنين كارى صحيح نيست .\r\nحضرت صادق فرمود : موسى را صدا بزنيد . حضرت موسى بن جعفر را صدا زدند به او فرمود : پسر جان ابو حنيفه ميگويد : تو نماز ميخوانده‌اى مردم از روبرويت در رفت و آمد بوده‌اند آنها را از اين كار نهى نكردى . عرض كرد : بلى پدر جان براى آن كسى كه نماز ميخواندم به من نزديكتر از مردم بود . خداوند در قرآن كريم ميفرمايد :  وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ  امام صادق عليه السّلام او را در آغوش گرفت فرمود : پدر و مادرم فدايت اى گنجينه اسرار ! كافى : بشير بن اسماعيل گفت : سرّى را با تو در ميان بگذارم اى پسر مثنى\r\n\r\n\r\n","description":"","footnote":"\r\n( 1 ) محلى است نزديك مكه در آنجا دو دره نخلتين بهم وصل مىشود و يك دره مىگردد .\r\n","page_name":" 150 ","page_number":150},
  {"content":"\r\n\r\nگفتم : بگو و نزديك او رفتم . گفت : هم اكنون اين فاسق وارد شد و خدمت موسى بن جعفر عليه السّلام نشست بعد رو به آن جناب كرده گفت : يا ابا الحسن در باره كسى كه احرام بسته چه ميگوئى ميتواند زير سايه محمل باشد . فرمود : نه . گفت : مى - تواند در سايه خيمه باشد . فرمود : آرى .\r\nدو مرتبه سؤال خود را شبيه كسى كه مسخره كند تكرار كرد و ميخنديد . گفت :\r\nآقا چه فرقى هست بين اين دو .\r\nفرمود : ابا يوسف ! دين را نميتوان با قياسهاى تو حساب كرد ، شما احكام دين را بازيچه خود قرار داده‌ايد ، ما هر كار كه پيغمبر مىكرد ميكنيم و هر چه او فرموده باشد ميگوئيم . پيغمبر اكرم در حال احرام كه سوار مركب خود ميشد در سايه محمل نمىنشست با اينكه آفتاب او را اذيت مىنمود بدن خود را بوسيله بعضى از اعضاى بدن ميپوشانيد گاهى صورتش را بوسيله دست سايه ميكرد ولى وقتى فرود مىآمد در سايه خيمه مىنشست همچنين در خانه يا ديوار .\r\nكافى - ج 4 ص 465 - على بن ابراهيم از پدر خود نقل كرد كه گفت : عبد اللَّه ابن جندب را در موقف حج ديدم كسى را نديده بودم كه چون او موقفى داشته باشد پيوسته دست بسوى آسمان داشت و اشگهايش پياپى روى صورتش ميريخت بطورى كه به زمين رسيد ، وقتى مردم متفرق شدند به او گفتم : ابا محمّد موقفى را نيكوتر از موقف تو نديدم گفت : به خدا سوگند جز براى برادران دينى خود دعا نكردم زيرا از حضرت موسى بن جعفر شنيدم كه فرمود : هر كس پشت سر برادر دينى خود برايش دعا كند از جانب عرش به او ميگويند صد هزار برابر آنچه براى او خواستى به تو ميدهيم از دلم نيامد كه صد هزار برابرى را كه ضمانت شده رها كنم يك برابرى كه معلوم نيست مستجاب شود يا نشود بگيرم .\r\nكافى : يكى از اين دو ابراهيم بن ابن البلاد يا عبد اللَّه بن جندب گفت : در موقف بودم همين كه اعمال عرفات را تمام كردم بابراهيم بن شعيب برخوردم . او يكى از چشمان خود را از دست داده بود چشم سالمش نيز سخت قرمز بود گوئى يك\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nتكه خون است . گفتم يك چشم خود را كه از دست داده‌اى من به خدا بر چشم ديگرت ميترسم اگر كمى از گريه خوددارى كنى بهتر است .\r\nگفت : نه به خدا ابا محمّد ! امروز يكدعا براى خودم نكردم . گفتم : براى چه كسى دعا كردى ؟ گفت : براى برادران دينى زيرا از حضرت صادق عليه السّلام شنيدم ميفرمود : هر كس پشت سر برادرش دعا كند خداوند ملكى را مأمور مىكند به او ميگويد : براى تو دو برابر آنچه براى برادر خود خواستى خواهند داد خواستم من براى برادران دينى خود دعا كنم تا ملك براى من دعا كند ، زيرا نميدانم دعا بنفع خودم مستجاب مىشود يا نه . اما يقين دارم كه دعاى فرشته براى من مستجاب است .\r\nكافى : زياد بن ابى سلمه گفت : خدمت حضرت موسى بن جعفر عليه السّلام رسيدم فرمود : زياد ! تو براى سلطان كار ميكنى ؟ گفتم : آرى . فرمود : چرا ؟ گفتم :\r\nمن مردى پر خرج و عيالوارم و ثروتى ندارم كه خرج خود را تأمين كنم .\r\nفرمود : زيرا اگر مرا از بالاى كوهى پرت كنند و قطعه قطعه شوم بنظرم بهتر است از اينكه براى يكى از اينها كارى را به عهده بگيرم يا قدم روى فرش آنها بگذارم مگر ميدانى براى چه كار .\r\nگفتم : فدايت شوم نميدانم . فرمود : مگر غم از دل موسى بردارم يا ناراحتى او را بر طرف كنم يا قرضش پرداخت گردد . زياد ! كمترين كارى كه خدا نسبت به كسانى كه براى آنها كار ميكنند اينست كه خيمه‌اى از آتش بر سر آنها ميزنند تا خداوند از حساب خلائق فارغ شود .\r\nزياد ! اگر متصدى كار آنها شدى مواظب باش ببرادران دينى خود خدمت كن يك كار بيك كار خدا حساب آنها را خواهد داشت ، فرمود : زياد ! هر كدام از شما پيروان ائمه كه متصدى كار آنها شود بعد بين شما و ديگران مساوى رفتار كند به او بگوئيد دروغ ميگوئى و دعاى بى جا ميكنى . زياد ! وقتى مىبينى قدرت بر مردم\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nدارى به ياد آور ، قدرت خدا را بر خود در فرداى قيامت كه ديگر كسانى كه به آنها خدمت كرده‌اى قدرت كمك به تو ندارند ، ولى اعمال تو به نفع آنها برايت وزر و وبالى بجا گذاشته .\r\nكافى : ابراهيم بن صالح از مردى جعفرى نقل كرد كه گفت : در مدينه مردى بنام ابا القمقام بشغلى اشتغال داشت خدمت حضرت موسى بن جعفر عليه السّلام رسيد و از شغل خود شكايت كرد كه مردم به او مراجعه ندارند . حضرت موسى بن جعفر فرمود : پس از اداى نماز صبح ده مرتبه بگويد :\r\n« سبحان اللَّه العظيم و بحمده استغفر اللَّه و اتوب اليه و اسأله من فضله » .\r\nابو القمقام گفت : اين دعا را ادامه دادم چيزى نگذشت كه چند نفر از ده آمدند خبر آوردند كه يكى از بستگانم مرده است و وارثى جز من ندارد رفتم ميراث او را تصرف نمودم اكنون ثروتمند و بىنيازم .\r\nاز كتاب حقوق مؤمنين تأليف على بن طاهر الصورى نقل مىكند از مردى از اهل رى كه گفت : يكى از نويسندگان يحيى بن خالد فرماندار رى شد من مقدارى ماليات بدهكار بودم ميترسيدم كه مرا مجبور بپرداخت كند در آن صورت هر چه داشتم از بين ميرفت به من گفتند : او شيعه و پيرو ائمه طاهرين عليهم السّلام است ترسيدم به او مراجعه كنم ولى چنين نباشد بعد بپاى خود گرفتار شوم .\r\nبالاخره تصميم گرفتم فرار كنم و بدر خانه خدا روم به حج رفتم و حضرت صابر موسى بن جعفر عليه السّلام را زيارت كردم جريان را بعرض ايشان رساندم نامه‌اى به اين مضمون براى او نوشت :\r\nبسم اللَّه الرحمن الرحيم - اعلم ان للَّه تحت عرشه ظلّا لا يسكنه الّا من اسدى الى اخيه معروفا او نفس عنه كربة او ادخل على قلبه سرورا و هذا اخوك و السلام .\r\nخداوند را زير عرش سايبانى است كه در زير آن سايبان قرار نميگيرد مگر كسى كه نسبت به برادر دينى خود متكى كند يا غم از دل او بردارد يا او را شادمان كند آورنده نامه برادر دينى تو است و السلام .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nاز حج بازگشتم وارد شهر خود شدم شبانه بدر منزل او رفتم از او اجازه خواستم . گفتم بگوئيد پيكى از طرف صابر آمده ديدم پاى برهنه بيرون شد درب را باز كرد مرا بوسيد بعد آغوش گرفت و پيوسته پيشانىام را ميبوسيد پيوسته اين كار را تكرار ميكرد و مرتب از من ميپرسيد خودت مولايم را ديده‌اى حالش چطور است وقتى خبر از سلامتى و خوبى آن جناب ميدادم شاد ميشد و شكر خدا ميكرد ، مرا وارد خانه خود كرد و در بالاى اطاق نشاند خودش در مقابل من نشست نامه را به او دادم همانطور بوسيد و خواند بعد دستور داد لباسها و اندوخته مالىاش را بياورند . تمام پولهايش را با من تقسيم كرد يك دينار من يكى خودش ، همين طور يك درهم براى خود يكى براى من و لباسهايش را نيز همين طور تقسيم نمود آنچه نميشد قسمت كرد قيمتش را به من ميداد در تمام اين تقسيم ميگفت : برادر شادمانت كردم .\r\nميگفتم : آرى به خدا خيلى خوشحال شدم بعد دفتر بدهى مالياتى را خواست هر چه بنام من نوشته بود حذف كرد و نوشته‌اى داد كه بدهى ندارم از او وداع نموده به خانه برگشتم .\r\nبا خود گفتم نميتوانم جبران محبت و نيكى اين شخص را بكنم مگر اينكه سال آينده به حج بروم و برايش دعا كنم و حضرت موسى بن جعفر عليه السّلام را زيارت نمايم بايشان عرض كنم با من چه كرد . اين كار را انجام دادم ، وقتى خدمت موسى ابن جعفر عليه السّلام رسيدم ، جريان را بايشان عرض كردم ديدم پيوسته امام عليه السّلام شاد مىشود . عرضكردم : آقاى من شما هم شاد شديد ؟ ! فرمود : آرى به خدا قسم مرا مسرور كرد امير المؤمنين عليه السّلام را مسرور نمود به خدا قسم جدم پيامبر اكرم صلّى اللَّه عليه و آله و سلّم را مسرور نمود خدا را مسرور كرد .\r\nاختصاص : نامه‌اى از محمّد بن موسى پسر متوكل بابى الحسن اسدى گفت :\r\nسهل بن زياد آدمى نقل كرد كه وقتى عبد اللَّه بن مغيره كتاب خود را نوشت ، باصحاب خود وعده داد كه آن را در گوشه‌اى از مسجد كوفه برايشان بخواند . برادرى\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nداشت مخالف او بود . وقتى اصحابش اجتماع كردند براى شنيدن كتاب ، آن برادرش هم آمد و نشست عبد اللَّه بن مغيره گفت : امروز برويد . برادرش گفت كجا بروند ؟\r\nمنهم آمده‌ام براى همان كارى كه اينها آمده‌اند ، پرسيد براى چه آمده‌اند .\r\nگفت در خواب ديدم كه ملائكه از آسمان فرود مىآيند گفتم براى چه اينها به زمين ميروند ، يك نفر گفت ميروند گوش كنند بكتابى كه عبد اللَّه بن مغيره نوشته . منهم براى همين كار آمده‌ام و اكنون توبه مينمايم از مخالفت با تو .\r\nعبد اللَّه بن مغيره خوشحال شد از نقل اين جريان .\r\nاعلام الدين ديلمى : از ابو حنيفه نقل مىكند كه گفت خدمت حضرت صادق عليه السّلام براى پرسيدن چند مسأله رسيدم ، گفتند آن جناب خوابيده است بانتظار نشستم تا بيدار شود پسر بچه‌اى پنج ساله يا شش ساله ديدم كه بسيار خوش منظر و زيبا پرسيدم اين پسر بچه كيست گفتند : موسى بن جعفر عليه السّلام عرضكردم يا ابن رسول اللَّه نظر تو در باره اعمال بندگان چيست ؟\r\nچهار زانو نشست و دست راست روى دست چپ گذاشت فرمود نعمان سؤال كردى جوابش را گوش كن ، وقتى شنيدى و حفظ كردى عمل كن . اعمال بندگان از سه صورت خارج نيست ، يا خداوند فقط اين كارها انجام ميدهد يا خدا و بنده هر دو شريكند . يا فقط بنده انجام ميدهد .\r\nاگر خداوند انجام دهد به تنهائى چرا پس بنده‌اش را عذاب كند بر كارى كه انجام نداده با اينكه عادل و رحيم و حكيم است اگر خداوند و بنده هر دو شريك باشند چرا شريك قوى عذاب كند شريك ضعيف خود را در كارى كه با او شركت داشته و كمكش نموده فرمود : نعمان آن دو صورت كه محال است ابو حنيفه گفت صحيح است .\r\nفرمود فقط اين صورت باقى ماند كه بنده تنها فاعل آن افعال باشد سپس اين شعر را خواند :\r\n لم تخل افعالنا التى نذم بها * احدى ثلاث خصال حين نبديها\r\nاما تفرد بارينا بصنعتها * فيسقط اللوم عنا حين تأنيها \r\n\r\n","description":"","footnote":"","page_name":" 155 ","page_number":155},
  {"content":"\r\n\r\n أو كان يشركنا فيها فيلحقه * ما كان يلحقنا من لائم فيها\r\nاو لم يكن لإلهي في جنايتها * ذنب فما الذنب الا ذنب جانيها \r\nعيون اخبار الرضا - ج 1 ص 108 - عبيد اللَّه بزاز نيشابورى كه مرد مسنى بود گفت : بين من و حميد بن قحطبه طائى طوسى رفت و آمد بود و معامله با هم داشتيم روزى بجانب او رفتم ، همين كه شنيد من آمده‌ام مرا خواست هنوز لباسهاى سفرم را تغيير نداده بودم هنگام نماز ظهر در ماه رمضان بود .\r\nوقتى وارد شدم در حوضخانه‌اى كه آب از وسط آن رد ميشد نشسته بود سلام كردم و نشستم دستور داد آفتابه لگن و حوله بياورند دستهاى خود را شست امر كرد من نيز دستهاى خود را بشويم . امر او را اطاعت كردم غذا آوردند .\r\nمن فراموش كردم كه ماه رمضان است و روزه دارم ، در بين غذا خوردن بخاطرم آمد دست از خوردن كشيدم . حميد گفت چرا نميخورى ؟ گفتم : امير ماه رمضان است من نه مريضم و نه علت ديگرى وجود دارد كه موجب روزه خوردنم شود ، قطعا شما يك ناراحتى داريد كه نميتوانيد روزه بگيريد . حميد گفت : نه منهم هيچ گونه ناراحتى ندارم و كاملا صحيح و سالم هستم در اين موقع اشك از گوشه چشمهايش جارى شد .\r\nبعد از صرف غذا گفتم چرا گريه كردى ؟ گفت نيمه شبى هارون الرشيد موقعى كه در طوس بود از پى من فرستاد وقتى پيش او رفتم ديدم شمعها روشن شمشيرى آخته جلو اوست غلامى نيز ايستاده است . همين كه چشمش به من افتاد سر بلند كرده گفت : حميد تا چه اندازه از امير المؤمنين اطاعت ميكنى ؟ گفتم :\r\nمال و جانم را فداى او ميكنم سر به زير انداخت و اجازه بازگشت به من داد .\r\nهنوز مختصر زمانى نگذشته بود كه به منزل رسيدم پيك براى دومين بار آمده گفت : امير المؤمنين ترا ميخواهد . با خود گفتم : انا للَّه ميترسم تصميم كشتنم را گرفته باشد آن مرتبه با ديدن من خجالت كشيده باشد . باز پيش او رفتم سر بلند كرده گفت : تا چه حد حاضرى مطيع امير المؤمنين باشى ؟ گفتم : مال و جان\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nو زن و فرزندم را فدايت ميكنم لبخندى زده گفت : اجازه دارى برگردى .\r\nباز رفتم به منزل كه رسيدم طولى نكشيد خادم او آمده گفت : امير المؤمنين ترا ميخواهد بازگشتم ديدم به همان وضع اولى است سربلند كرده ، گفت : تا چه اندازه از امير المؤمنين اطاعت ميكنى ؟ گفتم : مال و جان و زن و فرزند و دينم را فدايت ميكنم جواب مرا كه شنيد خنديده گفت : اين شمشير را بگير هر چه اين غلام دستور داد انجام بده .\r\nشمشير را غلام برداشت و به من داد مرا برد بخانه‌اى كه درش بسته بود . درب را گشود وسط خانه چاهى بود سه اطاق ديگر نيز قرار داشت كه دربهاى آن بسته بود يكى از درها را باز كرد بيست نفر در ميان اطاق بودند با مويهاى پريشان و زلف ريخته بعضى پيرمرد و برخى نيز جوان در غل و زنجير . غلام گفت : امير المؤمنين دستور داده اينها را بكشى تمام آنها سيد علوى و فرزند على و فاطمه زهرا عليهما السّلام بودند يكى يكى آنها را بيرون آورد من گردن زدم بدن و سرهاى آنها را ميان چاه ميانداخت .\r\nباز درب ديگرى را گشود بيست نفر ديگر از سادات علوى و فرزند فاطمه و على عليهما السّلام در آنجا بزنجير بسته بودند گفت : امير المؤمنين دستور داده اينها را نيز بكشى يكى يكى را بيرون آورد من گردن زدم و بدنشان را ميان همان چاه انداخت اين بيست نفر نيز تمام شد . درب اطاق سوم را گشود در آنجا بيست نفر از فرزندان فاطمه زهرا و على عليهما السّلام بودند با مويهاى پريشان و زلفهاى ريخته در غل و زنجير . گفت امير المؤمنين امر كرده كه اينها را هم بكشى ، شروع كرد يك يك آنها را بيرون آورد من گردن زدم بدنشان را در همان چاه انداخت نوزده نفر را كشتم . پيرمردى كه موئى ژوليده داشت باقيماند . روى به من كرده گفت :\r\nمرگ بر تو باد اى بدبخت چه عذرى خواهى آورد وقتى خدمت جد ما برسى با اينكه شصت نفر از اولادش را كشتى كه پدر و مادر آنها على و فاطمه بودند در اين موقع دستهايم بلرزه افتاد و بدنم شروع بلرزيدن كرد غلام با چهره‌اى خشم‌آلود به من\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nنگاه كرد و تهديد نمود آن پيرمرد را هم كشتم بدنش را ميان چاه انداخت در صورتى كه من شصت نفر از اولاد پيامبر را كشته باشم ديگر روزه و نماز برايم چه سودى دارد من يقين دارم كه در آتش جهنم مخلد خواهم بود .\r\nاختصاص : روزى ابو حنيفه بموسى بن جعفر عليه السّلام گفت : بگو ببينم كدام يك از اين دو را پدرت بيشتر دوست داشت عود يا طنبور را فرمود : نه ، عود را ، بعد از موسى بن جعفر عليه السّلام در اين مورد سؤال كردند . فرمود : عودى كه بخور ميدهند دوست داشت ولى از طنبور بيزار بود .\r\nاختصاص : حماد بن عيسى جهنى بصرى اهل كوفه بود ولى ساكن بصره در حدود نود و چند سال زندگى كرد و از حضرت صادق عليه السّلام نيز روايت كرده و در دره قبا در مدينه فوت شد ، و آن دره‌ايست كه سيل از شجره شروع مىشود و به طرف مدينه جارى ميگردد در سال دويست و نه از دنيا رفت ، حماد بن عيسى گفت خدمت حضرت موسى بن جعفر رسيده عرضكردم : فدايت شوم از خدا بخواه به من خانه و زن و فرزند و خادم و توفيق انجام حج در هر سال عنايت كند . امام عليه السّلام دست بلند نموده گفت : « اللهم صل على محمّد و آل محمّد و ارزقه دارا و زوجة و ولدا و خادما و الحج خمسين سنة » خدايا به او خانه و زن و فرزند و خدمتكار عنايت كن و توفيق ده كه پنجاه سال به حج برود .\r\nحماد گفت : از اينكه شرط كرد پنجاه سال فهميدم بيشتر از پنجاه مرتبه نميتوانم به حج بروم گفت چهل و هشت حج گزارده‌ام اكنون اين همان خانه است كه بدعاى موسى بن جعفر عليه السّلام نصيبم شده و اين همسرم كه پشت پرده است كه سخن مرا ميشنود و اين پسرم و اين خدمتكارم كه تمام بدعاى آن آقا نصيبم شده بعد از نقل اين جريان دو مرتبه ديگر به حج رفتم و پنجاه مرتبه تمام شد .\r\nحج پنجاه و يكم كه خارج شد هم‌پايگى با ابو العباس نوفلى قد كوتاه گرديد به محل احرام كه رسيد داخل آب شد تا غسل كند آب او را برد و غرق شد خداوند او و پدرش را رحمت كند . هنوز حج پنجاه و يكم تمام نشده بود تا زمان حضرت رضا\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nزندگى كرد و در سال دويست و نه از دنيا رفت اهل جهينه بود .\r\nعمدة الطالب مينويسد : يحيى فرمانفرماى ديلم پسر عبد اللَّه محض فرزند حسن بن حسن بن على بن ابى طالب بود از ترس حكومت زمان به طرف ديلم گريخت آنجا قيام كرد مردم آن سامان به او روى آوردند و بيعت كردند كارش بالا گرفت بطورى كه هارون الرشيد از او بسيار بيمناك بود و پيوسته از پيشرفت او چشم ميزد نامه‌اى نوشت بفضل بن يحيى برمكى كه يحيى بن عبد اللَّه خار چشم من است هر چه ميخواهد به او بده و شرش را از سر من رفع كن .\r\nفضل بن يحيى با لشكرى بس انبوه بجانب او رفت پيغامهائى كه همراه با رفق و مدارا و در ضمن تهديد و ترس بود به او داد . يحيى علاقه بامان پيدا كرد . فضل امانى بس محكم براى او نوشت يحيى امان نامه را برداشت و بجانب رشيد آمد .\r\nبعضى گفتند او پناهنده شد بفرمانرواى ديلم او يحيى را بفضل بن يحيى برمكى به صد هزار درهم فروخت يحيى بالاخره بمدينه آمد و در آنجا زندگى ميكرد تا اينكه عبد اللَّه بن زبير از او سعايت و سخن‌چينى پيش رشيد كرد .\r\nكتاب منتخب الاثر : ذى النون مصرى گفت : در يكى از سفرهايم رسيدم به بيابان سماوه بالاخره گذارم به تدمر ( شهرى است در شمال شرقى دمشق ) افتاد در نزديكى آن شهر بناهاى قديمى عادى بچشمم خورد جلو رفتم ديدم اين خانه از سنگ كنده‌اند . اطاقها و درهايش نيز هم از سنگ كنده شده است بدون اينكه گل در آنها به كار رفته باشد زمين آن نيز سنگى بسيار سخت بود در همين بين كه من مشغول تماشاى اين ساختمانهاى سنگى بودم چشمم بنوشته‌اى افتاد كه بر روى سنگها كنده‌اند خواندم چنين نوشته بود :\r\n انا بن منى و المشعرين و زمزم * و مكة و البيت العتيق المعظم\r\nو جدى النبى المصطفى و أبى الذى * ولايته فرض على كل مسلم\r\nو امى البتول المستضاء بنورها * اذا ما عددناها عديلة مريم\r\nو سبطا رسول اللَّه عمى و والدى * و اولاده الاطهار تسعة انجم\r\n\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n متى تعتلق منهم بحبل ولاية * تفز يوم يجزى الفائزون و تنعم\r\nائمة هذا الخلق بعد نبيهم * فان كنت لم تعلم بذلك فاعلم\r\nانا العلوى الفاطمى الذى ارتمى * به الخوف و الايام بالمرء ترتمى\r\nفضاقت بى الارض الفضاء برحبها * و لم استطع نيل السماء بسلّم\r\nفالممت بالدار التى انا كاتب * عليها بشعرى فاقرأ ان شئت و المم\r\nو سلم لأمر اللَّه في كل حالة * فليس اخو الاسلام من لم يسلّم \r\nذو النون گفت : فهميدم از اين اشعار كه نويسنده آن يكى از اولاد على است كه از ترس حكومت وقت فرار كرده بوده اين جريان در زمان خلافت هارون الرشيد بود بالاخره از ساكنين آن خانه‌ها كه از نژاد قبط اول بودند پرسيدم نويسنده اين اشعار را ميشناسيد ؟ گفتند : نه به خدا فقط يك روز او ميهمان ما بود بر ما وارد شد از او پذيرائى كرديم فردا صبح اين اشعار را نوشت و رفت . گفتم : چه قد و قامتى داشت . گفتند : مردى داراى لباس‌هاى كهنه بود اما آثار جلالت و بزرگوارى از قيافه‌اش آشكارا ديده ميشد از پيشانى او نورى شديد ميدرخشيد آن شب را تا بصبح در حال قيام و ركوع و سجود بود تا سپيده دم كه اين شعرها را نوشت و رفت .\r\nتوضيح : ممكن است حضرت موسى بن جعفر عليه السّلام بوده كه از نظر اتمام حجت آن اشعار را نوشته و رفته است .\r\nمقاتل الطالبيين با سند خود نقل مىكند از گروهى كه گفتند : يحيى بن عبد اللَّه ابن حسن پس از شهادت شهداى فخ كه او نيز جزء آنها بود مدت زيادى در شهرها مخفى بود پيوسته در جستجو بود كه پناه‌گاهى بيابد و به آنجا پناه برد .\r\nفضل بن يحيى برمكى از محل او اطلاع يافت پيغام داد به او كه از آن محل منتقل شود و به طرف ديلم برود براى او فرمانى نوشت كه كسى متعرضش نشود بطور ناشناس رفت تا وارد ديلم شد .\r\nهنوز بين راه بود كه هارون الرشيد از وضع او مطلع گرديد . فضل بن يحيى برمكى را فرمانرواى نواحى مشرق گردانيد و به او دستور داد كه كار يحيى را تمام\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nكند . چون فضل مكان يحيى را ميدانست نامه‌اى براى او نوشت كه من مى - خواهم سرّى را با تو در ميان بگذارم ، ميترسم مبتلا به خون تو گردم يا تو گرفتار من شوى . نامه‌اى بفرمانرواى ديلم بنويس من برايش نامه نوشته‌ام كه وارد بلاد او شوى و از تو دفاع نمايد .\r\nيحيى همين كار را كرد ، با يحيى گروهى از اهل كوفه همراه بودند از آن جمله حسن بن صالح بن حى كه پيرو مذهب زيديه بترى بود كه آنها ابا بكر و عمر و عثمان را در شش سال اول حكومتش بر على ترجيح ميداده و در بقيه عمر او را تكفير ميكردند . او شراب مىخورد و روى كفش مسح مينمود ، مخالف با يحيى بود و پيوسته اصحابش را از او متنفر ميكرد به همين جهت بين آنها خوب نمود .\r\nهارون الرشيد فضل بن يحيى برمكى را استاندار استان مشرق و خراسان كرد و دستور داد كوشش خود را هر چه بيشتر در باره يحيى رفت به كار برد اگر امان و جايزه پذيرفت به او بدهد . فضل با سپاه فراوان بجانب يحيى رفت و با او مكاتبه نمود ، يحيى امان را پذيرفت زيرا ديد يارانش متفرق شدند و آنهائى كه هستند عقيده‌هاى مختلف دارند و پيوسته با او مخالفت ميكنند ولى شرايطى كه در آن امان بود نپذيرفت و آن شاهدها را كه گواهى كرده بودند نيز قبول نكرد تا نامه را براى فضل فرستاد او نيز براى هارون الرشيد ارسال داشت .\r\nهارون نوشت هرطور كه او مايل است امان دادم و هر كه را ميخواهد شاهد بگيرد .\r\nوقتى نامه هارون بفضل رسيد امان نامه را طبق خواسته يحيى نوشته بود و همان شهودى كه از قبل داشت گواهى كردند و آن امان نامه را در دو نسخه نوشت يكى همراه يحيى و ديگرى در دست فضل بن يحيى برمكى بود ، او را با خود به بغداد برد و در يكطرف عمارى خود كه بر روى قاطر قرار داشت نشانده بود .\r\nوقتى يحيى وارد شد هارون به او جايزه‌اى گران داد كه گفته‌اند بالغ دويست\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nهزار دينار بود باضافه ساير خلعت‌ها و پيش‌كشىها ، مدتى در بغداد بود ولى هارون پيوسته در پى حيله‌اى ميجست كه يحيى را بدام اندازد و براى او و يارانش تقصيرى بتراشد .\r\nچند نفر از حجازيها از قبيل ، عبد اللَّه بن مصعب زبيرى و ابو البخترى وهب بن وهب و مردى از بنى زهره و يك نفر از بنى مخزوم با هم قسم خوردند كه از يحيى پيش هارون الرشيد سعايت كنند ، پيش هارون آمدند بالاخره حيله‌ها به كار بردند تا توانستند سخن از يحيى بميان آورند . هارون پس از اين سعايت يحيى را در اختيار مسرور كبير گذاشت و پيش او در سردابى زندانى بود بيشتر روزها او را ميخواست و با او بمناظره مىپرداخت تا در زندان او از دنيا رفت .\r\nاختلاف است كه وفات يحيى بچه صورت بوده ، بعضى گفته‌اند روزى او را خواست و بين او و عبد اللَّه بن مصعب جمع كرد تا مناظره و گفتگو كند در مورد نسبت‌هائى كه بيحيى داده . در مقابل هارون الرشيد پسر مصعب گفت اين مرد مرا دعوت كه با او بيعت كنم .\r\nيحيى گفت : يا امير المؤمنين سخن او را قبول ميكنى و او را خيرخواه خود ميدانى ! با اينكه او فرزند عبد اللَّه بن زبير است كه پدر بزرگ تو و فرزندانش را در دره كوهى زندانى كرد و آتش بر سر آنها ريخت تا بالاخره ابو عبد اللَّه جدلى دوست حضرت على آنها را نجات داد ، او كسى است كه چهل روز در خطبه خود صلوات بر پيامبر اكرم نفرستاد تا بالاخره مردم بر او خورده گرفتند بر او ريختند در جواب آنها گفت : پيغمبر اكرم خانواده بدى دارد وقتى نام او را ميبرم آنها به خود ميبالند و خوشحال ميشوند نميخواهم بدين وسيله آنها را خوشحال كرده باشم .\r\nاو كسى است كه نسبت بعبد اللَّه بن عباس عملى را انجام داد كه بر شما پوشيده نيست سخن آنها به طول انجاميد تا اينكه يحيى گفت همين شخص با برادر من خروج كرد بر پدرت و در اين مورد اشعارى سروده كه يكى از آنها اين شعر است :\r\n قوموا ببيعتكم ننهض بطاعتنا * ان الخلافة في كم يا بنى حسن \r\n\r\n","description":"","footnote":"","page_name":" 162 ","page_number":162},
  {"content":"\r\n\r\nهارون پس از شنيدن اشعار رنگش تغيير كرد . پسر مصعب شروع كرد به قسم خوردن ، گفت قسم بخدائى كه يكتا است اين شعر مال من نيست .\r\nيحيى گفت : به خدا قسم يا امير المؤمنين اينشعر را فقط او سروده من براست و دروغ تاكنون قسم نخورده‌ام ولى وقتى در قسم خدا را ستايش كنى حيا مىكند كه قسم خورنده را كيفر نمايد ، اجازه بده من او را قسم بدهم بطورى كه هر كس تاكنون قسم دروغ به آن طور خورده فورى بسزاى خود رسيده . هارون گفت : قسم بده او را . گفت : بگو از نيرو و قدرت خدا بيزارم و چنگ به نيرو و قدرت خود دارم و از روى تكبر به نيرو و قدرت او بىاعتنايم و به او احتياجى ندارم خود را برتر از او ميدانم اگر اينشعر را گفته باشم .\r\nعبد اللَّه بن مصعب از قسم خوردن امتناع ورزيد ، هارون بفضل بن ربيع گفت قطعا چيزى هست و گر نه چرا قسم نميخورد اگر راست ميگويد . فضل بن ربيع او را لگد زده گفت : بدبخت قسم بخور فضل به او علاقه‌اى داشت با رنگى پريده قسم خورد در حالى كه ميلرزيد . يحيى بن عبد اللَّه دست بر شانه او زده گفت : پسر مصعب عمرت بسر آمد به خدا قسم ديگر رستگارى نخواهى ديد هنوز از جاى خود حركت نكرده بود كه مبتلا بجذام شد گوشتهاى صورتش قطعه قطعه گرديد و در روز سوم از دنيا رفت . فضل بن ربيع در تشييع جنازه‌ى او حضور داشت مردم نيز شركت كردند همين كه او را در قبر خواباندند و لحدش را با خشت بستند قبر زير و رو شد و گرد و غبارى زياد بلند گرديد .\r\nفضل فرياد زد : خاك بريزيد خاك ، شروع كرد خودش به خاك ريختن بدن او به زمين فرو ميرفت دستور داد چند بار خار و خاشاك بياورند آنها را درون قبر ريخت پر شد آنگاه دستور داد بالاى قبر با چوب سقف بزنند و آن را درست كرد با ناراحتى برگشت .\r\nهارون الرشيد پس از اين جريان بفضل مىگفت ديدى چه زود يحيى از پسر مصعب انتقام گرفت ؟ ! .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nسپس هارون فقهاء را كه از آن جمله محمّد بن حسن شاگرد ابو يوسف و حسن ابن زياد لؤلؤى و ابو البخترى بود جمع كرد مسرور كبير پيش آنها آمد امان نامه يحيى را بدست محمّد بن حسن داد او نگاه كرده گفت : اين امان نامه‌اى تكميل و محكم است كه چاره‌اى از آن نيست ، مسرور فرياد زد بده ، آن را در اختيار حسن بن زياد گذاشت او با صداى ضعيفى گفت اين امان نامه است . در اين موقع ابو البخترى از دست او چنگ زده گرفت و گفت اين امان نامه باطل شده چون او اختلاف بين مسلمانان انداخته و باعث خونريزى شده او را بكش خونش به گردن من .\r\nمسرور پيش رشيد رفت و جريان را شرح داد گفت : برو به او بگو اگر باطل است آن را پاره كن . مسرور برگشت به ابو البخترى گفت : رو بمسرور كرده گفت : پاره كن . مسرور گفت اگر امان نامه باطل شده خودت پاره كن ، ابو البخترى كاردى گرفت و با دست خود كه ميلرزيد آن را پاره نمود بطورى كه تكه تكه شد .\r\nمسرور آن را پيش هارون برد از جاى حركت كرد و با شادى از دست او گرفت ، در مقابل اين كار ابو البخترى يك مليون و ششصد هزار درهم داد و او را به سمت قاضى القضاة منصوب كرد بقيه را بيرون كرد و محمّد بن حسن را از فتوى دادن منع كرد تصميم گرفت كه كار يحيى را تمام كند .\r\nاز مردى كه با يحيى در سرداب زندانى بود نقل شده كه گفت : من به يحيى خيلى نزديك بودم در تاريك‌ترين زندانها و تنگترين آنها قرار داشت يك شب كه ما همانطور زندانى بوديم صداى قفلها بلند شد مدتى از شب گذشته بود ، ديدم هارون سوار ماديانى است ايستاد آنگاه پرسيد كجا است ؟ منظورش يحيى بود گفتند در اين خانه . گفت او را بياوريد نزديك او شد شروع كرد با او آرام صحبت كردن كه من نفهميدم آنگاه گفت او را بگيريد . يحيى را گرفتند با عصا صد ضربه به او زد يحيى او را بخويشاوندى و قرابت با پيغمبر اكرم قسم ميداد و او را بخويشاوندى با خودش سوگند داد هارون ميگفت : بين تو و من خويشاوندى نيست .\r\nباز او را برداشتند و به محل اولش بردند پرسيد چقدر به او جيره ميدهيد\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nگفتند چهار گرده نان و هشت رطل آب ، گفت آن را نصف كنيد هارون رفت چند شب گذشت باز شبى صداى قفلها را شنيدم در باز شد هارون وارد گرديد همان جاى اول ايستاد گفت او را بياوريد يحيى را خارج كردند همان كار چند شب قبل را تكرار كرد و صد ضربه عصا به او زد در حالى كه يحيى او را سوگند ميداد باز پرسيد چقدر به او جيره ميدهيد ؟ گفتند دو گرده نان و چهار رطل آب گفت نصف كنيد خارج شد .\r\nبراى مرتبه سوم آمد كه ديگر يحيى مريض شده بود و حالش خوب نبود تا داخل شد گفت او را بياوريد گفتند مريض است ، خيلى ناراحت است . پرسيد چقدر به او جيره ميدهيد : گفتند : يك گرده نان و دو رطل آب ، گفت نصف كنيد خارج شد .\r\nطولى نكشيد كه يحيى از دنيا رفت از زندان بيرون آوردند و بدنش را دفن كردند .\r\nابراهيم بن رياح نقل كرد كه او را در رافقه ( شهريست كنار فرات ) زنده ميان ديوار گذاشتند و بر رويش پايه چيدند . على بن محمّد بن سليمان گفت يكنفر را شبانه فرستادند يحيى را خفه كرد ، گفت شنيدم او را مسموم نمودند .\r\nمحمّد بن ابى الحسناء گفت : حيوانات درنده را گرسنه نگاه داشتند بعد يحيى را پيش آنها انداختند بدنش را پاره پاره كرده خوردند .\r\nعبد اللَّه بن عمر عمرى گفت ما را خواستند براى مناظره با يحيى بن عبد اللَّه در حضور هارون الرشيد ، هارون به او مىگفت : از خدا بترس و نام هفتاد نفر از ياران خود را ذكر كن تا امان تو از بين نرود . آنگاه روى بما نموده گفت : اين شخص نام همدستان خود را نميبرد هر كس ميخواهيم بگيريم كه ميشنويم بر خلاف مصلحت مملكت كارى كرده ميگويد اين از همان هفتاد نفرى است كه به آنها امان داده‌اى .\r\nيحيى گفت : يا امير المؤمنين من خود نيز از همان هفتاد نفرم اين امان برايم چه سودى دارد ميخواهى گروهى را براى تو نام ببرم كه آنها را با من بكشى چنين كارى براى من حلال نيست . آن روز ما خارج شديم باز روز ديگرى ما را خواستند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nآن روز ديديم يحيى رنگش زرد شده و حالش تغيير كرده هارون با او صحبت ميكرد ولى جوابش را نميداد . هارون گفت ميبينيد جواب مرا نميدهد .\r\nيحيى زبانش را بيرون آورد و بما نشان داد كه مثل ذغال سياه شده بود و با اشاره فهماند كه نميتواند صحبت كند ، هارون خيلى عصبانى شده گفت : او ميخواهد بشما بگويد من مسمومش كرده‌ام . به خدا قسم اگر او را شايسته كشتن بدانم گردنش را ميزنم ما خارج شديم هنوز بوسط حياط نرسيده بوديم كه يحيى روى زمين افتاد از ناراحتى كه داشت .\r\nادريس بن محمّد بن يحيى گفت : جدم را بوسيله گرسنگى و تشنگى در زندان كشتند .\r\nزبير بن به كار از عموى خود نقل كرد كه وقتى يحيى از هارون دويست هزار دينار را گرفت بوسيله آن پول قرض حسين شهيد در فخ را پرداخت زيرا حسين دويست هزار دينار مقروض بود . گفت : يحيى با عامر بن كثير سراج و سهل بن عامر بجلى و يحيى بن عبد اللَّه بن يحيى خروج كرد و از يارانش على بن هاشم بن يزيد و عبد اللَّه ابن علقمه و مخول بن ابراهيم نهدى بود كه هارون همه آنها را در سرداب زندانى كرد ، دوازده سال در زندان بودند .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nبخش هشتم مناظرات هشام بن حكم در باره امامت و ابتداى زندگى امام و انتهاى حيات آن جناب تا وفاتش\r\nرجال كشى : يونس بن عبد الرحمن گفت يحيى بن خالد برمكى از هشام بن حكم ناراحت بود زيرا شنيده بود او بر فلاسفه خورده ميگيرد . مايل بود از او پيش هارون سعايت كند تا وادار شود بكشتن هشام و هارون حرفهائى كه از هشام شنيده بود به او علاقه‌اى پيدا كرد .\r\nزيرا روزى هشام سخنى در حضور يحيى بن خالد در باره ارث پيغمبر گفت :\r\nكه يحيى وقتى آن را براى هارون نقل كرد خوشش آمد و قبل از اين يحيى نمى - گذاشت هارون عقيده هشام را متوجه شود و گاهى نيز اگر تصميم بآزار هشام داشت او را منصرف ميكرد .\r\nهمين علاقه هارون بهشام يكى از جهاتى بود كه يحيى بن خالد را برانگيخت تا از هشام برگردد بالاخره بهارون گفت : كه هشام شيعه است . گفت يا امير المؤمنين من چنين كشف كرده‌ام كه هشام معتقد است خداوند در روى زمين حجت و امامى غير از تو دارد كه اطاعت او واجب است ما خيال مىكرديم او مخالف قيام عليه خلافت است و اهل خروج نيست .\r\nهارون به يحيى گفت دانشمندان را جمع كن در مجلسى من نيز پشت پرده هستم تا مرا نبينند تا ترس از من مانع نشود كه هر كدام عقيده اصلى خود را بيان كند . يحيى از پى دانشمندان و متكلمين فرستاد مجلس پر شد از آنها ، از آن جمله\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nضرار بن عمر « 1 » و سليمان بن جرير « 2 » و عبد اللَّه يزيد اباضى « 3 » و مؤبد بن مؤبد و رأس الجالوت اينها با يك ديگر به بحث پرداختند و مناظره كردند ، گاهى به بن‌بست ميرسيدند و در مسأله‌اى گير ميكردند كه هر كدام به طرف مقابل خود ميگفت از جواب عاجز شدى او مدعى مىشد كه جواب دادم اينها حيله‌اى بود از طرف يحيى بن خالد كه تا هشام متوجه نشود مجلس براى چه ترتيب داده شده شايد بدين وسيله او را به اين مجلس دعوت كند .\r\nوقتى سخن ايشان باينجا منتهى شد يحيى بن خالد گفت راضى هستيد كه هشام بن حكم داور بين شما باشد همه گفتند راضى هستيم اما چطور ميتوان هشام را حاضر كرد او مريض است يحيى گفت من از پى او ميفرستم بيايد پيغام داد براى او كه دانشمندان اجتماع كرده‌اند ولى در چند مسأله اختلاف دارند و در جواب آن فرو مانده‌اند حاضرند كه شما داور بين آنها باشى اگر صلاح بدانى با ناراحتى كه براى شما دارد اينجا تشريف آورى .\r\nوقتى پيك يحيى پيش هشام آمد ، هشام به من گفت : يونس سخن يحيى را دل من قبول نميكند من اطمينان ندارم از اينكه مخفيانه منظورى داشته باشد كه\r\n\r\n\r\n","description":"","footnote":"\r\n( 1 ) ضرار بن عمر ابتدا شاگرد اصيل بن عطا بود بعد با او مخالف شد در خلق اعمال و انكار عذاب قبر بعد معتقد شد كه امامت در غير قرشى بهتر از قريشى است او پيروانى داشت كه بنام ضراريه منسوب بودند .\r\n( 2 ) سليمان بن جرير زيدى رئيس فرقه سليمانيه است كه بنام جريريه نيز ناميده شده‌اند آنها معتقد بودند كه امامت بايد در شورى انتخاب شود و اين شورى توسط دو نفر از بهترين فرد امت هم تشكيل مىشود . امامت كسى را كه در مقام پائين‌تر باشد تجويز مىكرد اهل بيت او را تكفير كردند چون او عثمان را تكفير نمود و از او بيزارى جست .\r\n( 3 ) عبد اللَّه بن يزيد اباضى منسوب بفرقهء اباضيه است كه يك دسته در خوارج هستند كه آنها نيز نسبت بعبد اللَّه بن اباضى خارجى دارند در زمان مروان حمار آخرين پادشاه بنى اميه پيدا شدند .\r\n","page_name":" 168 ","page_number":168},
  {"content":"\r\n\r\nمن اطلاع از آن ندارم زيرا اين ملعون ( يحيى بن خالد ) بواسطه جريانهائى نسبت به من بدبين شده ، تصميم گرفته‌ام اگر خداوند از اين بيمارى مرا شفا دهد به كوفه كوچ كنم و بطور كلى دست از مناظره بكشم و ملازم مسجد باشم تا از ديدار اين ملعون آسوده شوم .\r\nگفتم : جز خير چيزى نيست ، در ضمن تا جايى كه امكان دارد مواظب خود باش گفت يونس امكان دارد انسان خوددارى كند از موضوعى كه خداوند ميخواهد بر زبانش جارى شود چطور ممكن است ؟ بالاخره حركت كن برويم توكل به نيرو و قدرت پروردگار .\r\nهشام سوار قاطرى شد كه پيك يحيى با خود آورده بود ، من نيز سوار الاغ هشام شدم وارد مجلس شديم ديديم دانشمندان و متكلمين مجلس را پر كرده‌اند هشام به طرف يحيى بن خالد رفت سلام كرد بر او و تمام حاضرين و نزديك او نشست من نيز در آخر مجلس نشستم .\r\nبعد از ساعتى يحيى رو بهشام كرده گفت : اين دانشمندان حاضر شدند من نيز مايل بودم شما هم باشى نه براى اينكه مناظره كنى علاقه داشتم از ديدارت بهره‌مند شوم در صورتى كه بيمارى مانع مناظره باشد ميتوانى شركت نكنى ، با اينكه به حمد اللَّه صحيح و سالم هستى و آنچنان مريض نيستى كه مانع مناظره باشد اينها در بين خود ترا حكم و داور قرار داده‌اند .\r\nهشام گفت : سخن آنها بكجا منتهى شده هر كدام به محلى كه گير كرده بودند اطلاع دادند بالاخره استدلال و مطلب يكى را بر ديگرى ترجيح ميداد و حكومت كرد از كسانى كه بر ضرر او حكومت نمود . سليمان بن جرير بود اين حكومت باعث كينه‌اى در دل سليمان نسبت بهشام شد .\r\nيحيى بن خالد بهشام گفت امروز از مناظره صرف نظر كرديم در صورتى كه مايل باشى بياناتى در مورد زيان امام انتخاب كردن مردم ايراد كنى و\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nتوضيح دهى كه امامت بايد در اولاد پيغمبر صلّى اللَّه عليه و آله باشد نه ديگران .\r\nهشام گفت : وزير بيمارى مانع از ادامه سخن است شايد در بين سخن شخصى اعتراض نمود و مجبور بمناظره و بحث شدم . يحيى گفت : اگر كسى : ايراد و اعتراضى داشت نميتواند اعتراض كند بايد محلى را كه ايراد داشته در نظر بگيرد موقعى كه تو بيانات خود را تمام كردى آن وقت اعتراض خود را بگويد ولى در بين ، سخن ترا قطع نكند .\r\nهشام شروع بصحبت كرد و مطالبى طولانى در اين مورد ذكر نمود كه از جهت اختصار قسمت‌هاى مورد نياز را ذكر كرديم وقتى سخن خويش را در مورد زيان امام انتخاب كردن مردم بپايان رسانيد يحيى بن خالد رو بسليمان بن جرير نموده گفت : از ابا محمّد در اين مورد سؤال بكن . سليمان بهشام گفت بگو ببينم اطاعت از على ابن ابى طالب كردن واجب است ؟ هشام گفت : آرى .\r\nگفت : اگر كسى بعد از على بمقام امامت ميرسد به تو دستور دهد كه با شمشير قيام كنى و بهمراه او بجنگى اطاعت از او ميكنى يا نه ؟ هشام گفت به من چنين دستورى نميدهد . سليمان گفت چرا ندهد با اينكه امرش را بايد اطاعت كنى و اطاعت او واجب است . هشام گفت : از اين سؤال درگذر جوابش داده شد .\r\nسليمان گفت : چگونه مىشود كه ترا بكارى امر كند يك وقت بپذيرى و يك وقت نپذيرى . هشام گفت : بدبخت من نگفتم اطاعت از او نميكنم كه تو بگوئى اطاعت دستور امام بعقيده تو واجب است گفتم او مرا امر نمىكند بچنين كارى .\r\nسليمان گفت : سؤال مرا بايد جوابى منطقى بدهى اين صحيح نيست كه ميگوئى مرا بچنين كارى امر نميكند . هشام گفت چقدر تو اطراف غرقگاه دور ميزنى نظر تو جز اينست كه ميگويم اگر امر كرد انجام مىدهم ديگر دهانت بسته شود و نتوانى يك كلمه حرف بزنى من متوجه هستم كه سخنم بكجا منتهى مىشود و جواب من چه اشكالى بوجود مىآورد .\r\nدر اين موقع چهره هارون تغيير كرده گفت : بالاخره نظر خود را توضيح\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nداد ، مردم از جاى حركت كردند هشام موقعيت را مغتنم شمرد از جاى حركت نموده همان ساعت به طرف مدائن رهسپار شد .\r\nشنيديم كه هارون بيحيى بن خالد پس از اين مجلس گفته بود كه حساب هشام و پيروان او را بايد برسى از پى موسى بن جعفر عليه السّلام فرستاد و آن جناب را زندانى كرد اين نيز يكى از اسباب زندانى كردن امام بود با علتهاى ديگرى كه داشت . يحيى بن خالد نيز نظرش همين بود كه هشام بن حكم فرار كند و تا وقتى هارون خلافت مىكند او مخفى باشد و در همان مخفىگاه خود از دنيا برود بعد هشام بجانب كوفه رفت پيوسته از او تعقيب ميكردند بالاخره در خانه ابن اشرف در كوفه از دنيا رفت رحمة اللَّه عليه .\r\nجريان مجلس بمحمد بن سليمان نوفلى و ابن ميثم رسيد كه هر دو در زندان هارون بسر مىبردند . محمّد بن سليمان نوفلى بابن ميثم گفت : خيال نميكنم هشام بتواند عذر و بهانه‌اى بتراشد . ابن ميثم گفت : چه بهانه‌اى ميتواند داشته باشد پس از اينكه اعتراف كرد كه اطاعت او از جانب خدا واجب است .\r\nسليمان گفت : ميتواند اين عذر را بياورد كه شرط من در امامت او اينست كه كسى را دعوت بخروج نكند تا وقتى كه منادى از آسمان ندا كند هر كس مرا دعوت بخروج كرد قبل از نداى آسمانى ميفهمم كه او امام نيست از اولاد پيامبر كسى را بامامت ميگزينم كه ادعاى خروج نكند و چنين دستورى ندهد تا نداى آسمانى در چنين صورتى مىپذيرم كه او امام است .\r\nابن ميثم گفت : اين از بدترين خرافات است چه كس چنين شرطى را در باره امامت كرده اين از صفات قائم آل محمّد صلّى اللَّه عليه و آله و سلّم است هشام واردتر از اينست كه چنين بهانه‌اى بياورد با اينكه او اين طور كه تو آشكارا ميگوئى توضيح نداد گفت : اگر امام مفروض الطاعه پس از على بن ابى طالب به من دستورى بدهد اجرا ميكنم نام نبرد آن امام كيست فلانى است نه فلان كس بطورى كه تو ميگوئى . اگر به من بگويد در صورتى كه امر كرد خروج كنم در پى امام ديگرى ميروم هارون به او بگويد\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nامامى كه اطاعت او واجب است به نظر تو كيست ؟ جواب بدهد تو ، ميتواند اعتراض كند به او كه اگر به تو دستور بدهم با شمشير قيام كنى و با دشمنانم بجنگى از من دست ميكشى و در جستجوى ديگرى خواهى بود و منتظر نداى آسمانى ميشوى چنين سخنى را چون هشام نميگويد شايد تو اين حرف را بزنى .\r\nسپس على بن اسماعيل ميثمى گفت :  إِنَّا لِلَّهِ وَ إِنَّا إِلَيْهِ راجِعُونَ  اگر هشام كشته شود علم با او دفن مىشود پشت و پناه و بزرگ ما بود در علم و دانش و چشم به او داشتيم .\r\nرجال كشى - ص 166 - عمر بن يزيد گفت : پسر برادرم هشام معتقد بمذهب جهميه بود از آن طرفداران سخت‌گير اين مذهب بشمار ميرفت از من خواهش كرد او را خدمت امام صادق عليه السّلام ببرم تا با او مناظره كند به او گفتم تا امام اجازه ندهد چنين كارى را نميكنم .\r\nخدمت حضرت صادق عليه السّلام رسيدم و جريان اجازه خواستن هشام را عرضكردم اجازه داد از خدمت امام مرخص شدم چند گامى كه برداشتم يادم از پليدى و عقيده زشت او آمد برگشتم خدمت امام صادق عليه السّلام جريان را عرض كردم . امام صادق عليه السّلام فرمود عمر ! ميترسى من از جواب او عاجز شوم ؟ از طرف خودم خجالت كشيدم و فهميدم اشتباه كرده‌ام با خجالت بجانب هشام رفتم و از تأخير خود عذر خواسته گفتم اجازه داد كه خدمتش برسى .\r\nهشام با عجله حركت كرد اجازه ورود خواست و داخل شد . من نيز با او رفتم همين كه نشست حضرت صادق عليه السّلام از او سؤالى كرد هشام فرو ماند تقاضا كرد براى جواب دادن فرصتى به او بدهد . امام عليه السّلام به او فرصت داد هشام رفت . چند روز در جستجوى جواب سرگردان بود نتوانست پيدا كند خدمت امام عليه السّلام رسيد . حضرت صادق جواب را به او فرمود و چند سؤال ديگر كرد كه از او كه اين سؤالها مذهب او را باطل ميكرد و باعث فساد عقيده‌اش ميشد . هشام با اندوه و تحير از خدمت امام مرخص شد گفت : چند روز در حيرت و سرگردانى بودم .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nعمر بن يزيد گفت : براى مرتبه سوم هشام از من تقاضا كرد برايش اجازه بخواهم خدمت امام رسيده اجازه خواستم فرمود : در فلان محل حيره منتظر من باشد فردا صبح ان شاء اللَّه يك ديگر را خواهيم ديد وقتى به آن طرف رفت . پيش هشام آمدم و جريان را گفتم بسيار خوشحال شد قبل از امام به آن محل رفت بعد كه هشام را ملاقات كردم پرسيدم بالاخره بين تو و امام چه گفتگو شد ؟ گفت : من قبل از حضرت صادق به آن محل رفتم يك وقت ديدم امام عليه السّلام سوار قاطر است همين كه چشمم به او افتاد از ديدارش هيبتى مرا فرا گرفت و بر خود لرزيدم بطورى كه زبانم ياراى تكلم و صحبت نداشت ، نميدانستم و نميتوانستم حرفى بزنم . مدتى امام عليه السّلام انتظار كشيد كه من سخنى بگويم ، اين توقف او بيشتر باعث عظمت او و ترس من ميشد يقين كردم اين هيبت و جلالت كه از او در دل من وارد مىشود فقط از جانب خدا است و مقامى است كه او در نزد خدا دارد .\r\nعمر گفت : هشام پس از آن ملاقات ، مذهب و عقيده خود را رها كرد و متدين بدين حق گرديد و بر تمام اصحاب حضرت صادق عليه السّلام برترى يافت .\r\nگفت : هشام بن حكم در آن بيمارى كه از دنيا رفت . امتناع داشت از اينكه طبيب او را معالجه كند تقاضا كردند كه برايش طبيب بياورند بالاخره چند طبيب آوردند وقتى پزشكى معاينه ميكرد و نسخه‌اى تجويز مينمود از او ميپرسيد : فهميدى من چه درد دارم . بعضى ميگفتند نه . بعضى جواب مثبت ميدادند از آنها كه درد را شناخته بودند درخواست ميكرد توضيح بدهد كه چه دردى دارد وقتى توضيح ميداد ميگفت : اشتباه كرده‌اى من درد ديگرى دارم . ميپرسيدند بيمارى شما چيست ؟ ميگفت : من دل و قلبم بيمار است بواسطه شدت ترسى كه بر من وارد شد .\r\nزيرا هشام را نگه داشته بودند كه گردنش را بزنند از همين جريان ترسيده بود تا بالاخره از دنيا رفت .\r\nرجال كشى : يونس گفت : بهشام گفتم مردم خيال ميكنند كه حضرت موسى\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nابن جعفر بوسيله عبد الرحمن بن حجاج به تو پيغام داده كه دست از مناظره بردار ولى تو پيغام او را نپذيرفته‌اى بگو ببينم جريان چه بوده ؟ آيا براى تو پيغامى فرستاده كه از مناظره دست بكشى يا نه و آيا بعد از نهى نمودن آن آقا باز مناظره كرده‌اى . ؟ ! هشام گفت : در ايام مهدى خليفه عباسى بر فرقه‌هاى مختلف اسلام سخت‌گيرى شديدى كردند . ابن مفضل كتابى براى مهدى نوشت و فرقه‌هاى مختلف اسلام را در آن كتاب يك يك شرح داد بعد همين كتاب را براى مردم نيز قرائت كرد .\r\nيونس گفت : من خودم شنيدم آن را براى مردم در باب الذهب مدينه ميخواند يك مرتبه ديگر هم در شهر وضاح . ابن مفضل براى مهدى هر فرقه‌اى را با خصوصيات اعتقادى آنها در آن كتاب توضيح داده بود . نوشته بود يك فرقه را زراريه مينامند و بيك فرقه عماريه ميگويند كه آنها اصحاب عمار ساباطى هستند بيك دسته يعفوريه ميگويند از جمله فرقه‌ها يكى ياران سليمان اقطع هستند بيك فرقه نيز جواليقيه ميگويند . يونس گفت : در آن موقع نام هشام بن حكم و اصحابش را نبرده بود . هشام بيونس گفت حضرت موسى بن جعفر عليه السّلام به من پيغام داد كه در اين ايام از مناظره خوددارى كن زيرا زياد سخت گرفته‌اند : هشام گفت : من نيز خوددارى كردم تا مهدى از دنيا رفت و اوضاع آرامش يافت اين امرى بود كه موسى ابن جعفر عليه السّلام كرد من نيز از ايشان اطاعت نمودم .\r\nبا همين سند از يونس نقل شده كه گفت : با هشام بن حكم هنگام نماز عشاء در مسجدش بودم مسلم صاحب بيت الحكم آمد گفت : يحيى بن خالد ميگويد من دين رافضىها را باطل كردم زيرا آنها معتقدند كه دين پايدار نيست مگر بوسيله امامى حى و زنده اكنون نميدانند امامشان زنده است يا مرده . هشام گفت : ما وظيفه داريم كه اعتقاد بحيات و زنده بودن امام داشته باشم يا او زنده و حاضر است پيش ما ، يا متوارى و پنهان است تا خبر مرگش نيامده يا او را زنده ميدانيم مثالى نيز در اين مورد زده گفت مردى اگر با زن خود همبستر شد بعد به مسافرت\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nمكه رفت يا در اطراف بسياحت پرداخت ما بايد بگوئيم او زنده است تا وقتى ثابت شود كه از دنيا رفته است .\r\nسالم پسر عموى يونس همين جواب را براى يحيى برد و به او نقل كرد يحيى گفت چه نظر ميدهى مثل اينكه ما كارى از پيش نبرديم . يحيى پيش هارون رفت و جريان را گفت . فردا صبح از پى او فرستاد در منزلش جستجو كردند او را نيافتند اين خبر به او رسيد ، بيش از دو ماه يا بيشتر زنده نبود در منزل محمّد و حسين آسيابان از دنيا رفت . اين بود عاقبت كار هشام . يونس مدعى است كه وقتى هشام پيش يحيى ابن خالد و مناظره كردن او با سليمان بن جرير پس از مدت زيادى از زندانى شدن موسى بن جعفر عليه السّلام بود ، زيرا موسى ابن جعفر را در زمان مهدى گرفتند و هشام پيش يحيى بن خالد در زمان هارون الرشيد رفت .\r\nقرب الاسناد بزنطى از حضرت رضا عليه السّلام نقل كرد گفت : شما از جريان موسى ابن جعفر عليه السّلام بايد پند بگيريد حال هشام را مشاهده نكرديد كه نسبت بموسى بن جعفر عليه السّلام چه كرد به آنها گفت و برايشان توضيح داد خيال ميكنى خدا او را ميبخشد با اين كارى كه نسبت بما روا داشت .\r\nامالى شيخ طوسى - ص 29 - ابو هاشم جعفرى گفت به حضرت جواد عرضكردم در باره هشام بن حكم عقيده شما چيست ؟ فرمود خدا او را رحمت كند چقدر از اين ناحيه دفاع ميكرد .\r\nعيون اخبار الرضا و كتاب توحيد : صقر بن دلف گفت از حضرت رضا راجع بتوحيد عرضكردم من در اين مسأله اعتقاد هشام بن حكم را دارم امام عليه السّلام خشمگين شده فرمود : شما را چه بعقيده هشام ، او از ما خانواده نيست هر كس خيال كند كه خداوند جسم است ما از او بيزاريم در دنيا و آخرت .\r\nكمال الدين - ج 2 ص 31 - على اسوارى گفت يحيى بن خالد مجلسى در منزل خود داشت كه دانشمندان و متكلمين هر فرقه و ملتى در روز يك شنبه جمع ميشدند و در باره اعتقاد خود بمناظره مىپرداختند و دفاع از عقيده خود مينمودند .\r\nاين جريان بهارون الرشيد به يحيى بن خالد گفت شنيده‌ام در منزل خود جلسه‌اى\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nدارى كه دانشمندان در آنجا اجتماع ميكنند .\r\nگفت : يا امير المؤمنين ! از مقام و موقعيت‌هائى كه بلطف و عنايت شما نصيب من شده چيزى در نظر من محبوب‌تر از اين مجلس نيست ، زيرا دانشمندان مذاهب مختلف جمع مىشوند و هر كدام استدلال در مورد اعتقاد خود مينمايند ، در نتيجه كسى كه اعتقادش صحيح تشخيص داده مىشود و مذاهب باطل را تميز ميدهيم ، هارون گفت : من علاقمندم كه در اين مجلس حضور داشته باشم و مناظرهء آنها را بشنوم بطورى كه آنها ندانند من حضور دارم در نتيجه از ترس عقيده اصلى خود را ابراز نكنند .\r\nيحيى گفت : بسته بميل شما است هر وقت بخواهيد تشريف بياوريد هارون گفت : مايلم كه به آنها اطلاع از بودن من ندهى ، يحيى همين كار را كرد . اين خبر بمعتزله رسيد با يك ديگر مشورت كردند و تصميم گرفتند كه با هشام جز در باره امامت صحبت نكنند زيرا از مذهب رشيد اطلاع داشتند و مىدانستند او مخالف كسانى است كه قائل بامامت هستند .\r\nگفت : دانشمندان اجتماع كردند ، هشام نيز آمد عبد اللَّه بن يزيد اباضى كه از همه بيشتر بهشام احترام مىگذاشت نيز بود و در تجارت با او شريك بود وقتى هشام وارد شد از ميان آن جمع بعبد اللَّه بن يزيد سلام كرد ، يحيى بن خالد روى بعبد اللَّه ابن يزيد كرده گفت با هشام در مورد امامت كه با هم اختلاف داريد مناظره كن .\r\nهشام گفت : وزير ! آنها را در مورد اعتقادى ما سؤال و جوابى نيست زيرا اينها گروهى هستند كه با ما در مورد امامت يكنفر اتفاق دارند و در مورد از آن پس بدون علم و اطلاع در مسأله امامت با ما مخالفند نه موقعى كه با ما موافقند حق را تشخيص ميدهند و نه در مورد افتراق دليلى بر اين مخالفت دارند به همين جهت اعتقاد آنها قابل بحث و مذاكره نيست .\r\nميان كه مردى از حروريه بود گفت : من از تو سؤالى دارم بگو : اصحاب و ياران على هنگامى كه حكم قرار دادند مؤمن بودند يا كافر ؟ .\r\nهشام گفت : سه دسته بودند : 1 - مؤمن . 2 - مشرك . 3 - گمراه .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمؤمنين كسانى بودند كه هم عقيده با مايند كه معتقد بودند على امام و پيشواى بر حق و از جانب خدا است و معاويه صلاحيت براى امامت ندارد ، اينها ايمان آوردند به آنچه خداوند در باره على فرموده بود و اقرار داشتند .\r\nمشركين آنهائى بودند كه ميگفتند على امام است ولى معاويه هم صلاحيت امامت را دارد ، همين كه معاويه را در خلافت با على عليه السّلام شريك كردند مشرك شدند .\r\nگمراهان گروهى بودند بحمايت از فاميل و تعصب خانوادگى و خويشاوندى بجنگ پرداختند هيچ اطلاعى از حق و باطل نداشتند مردمانى نادان بودند .\r\nگفت : ياران معاويه چطور بودند ؟ هشام گفت : آنها نيز سه دسته ميشدند :\r\n1 - كافر . 2 - مشرك . 3 - گمراه .\r\nكافرها آنهائى بودند كه معتقد بودند معاويه امام است و على عليه السّلام صلاحيت امامت ندارد از دو جهت كافر شدند : 1 - امامى را كه خدا تعيين كرده منكر شدند .\r\n2 - امامى را كه خدا تعيين نكرده بامامت منصوب نمودند .\r\nمشركين گروهى بودند كه ميگفتند معاويه امام است . على نيز صلاحيت امامت دارد معاويه را با على بن ابى طالب در امامت شريك كردند ، اما گمراهان مانند طرفداران على كسانى بودند كه بحمايت از قوم و خويش و تعصب قبيله‌اى بجنگ آمده بودند . بيان - ديگر نتوانست چيزى بگويد در اينجا فرو ماند .\r\nضرار گفت : من از تو سؤال دارم هشام ! در جواب او هشام گفت : اشتباه كردى پرسيد براى چه ؟\r\nگفت : زيرا شما اجتماع كرده‌ايد كه امامت امام مرا رد كنيد اين شخص در اين مورد سؤالى از من كرد ديگر بشما نميرسد كه براى مرتبه دوم سؤال كنيد بايد من سؤال كنم در باره يكى از عقايد شما . ضرار گفت ، بپرس . هشام گفت : خدا را آنچنان عادل ميدانى كه ستم روا نميدارد ؟ گفت : بلى . او عادل است و هرگز ستم روا نميدارد .\r\nهشام گفت : اگر خداوند شخص زمين‌گير را تكليف كند كه بايد حتما به\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمسجد برود و جهاد كند و كسى كه كور است تكليف نمايد كه بايد قرآن و كتاب‌هاى دينى را بخواند در اين صورت او را عادل ميدانى يا ستمگر ؟ ضرار گفت : خداوند چنين تكليفى نميكند . هشام گفت : منهم ميدانم كه چنين تكليفى نمينمايد ولى از باب بحث و مناظره ميپرسم اگر چنين تكليفى كرد آيا ستم نكرده و او را بكارى كه ساخته‌اش نيست و قدرت انجامش را ندارد وادار ننموده ؟\r\nگفت : چرا ، اگر چنين تكليفى كند ستمگر است . گفت : حالا بگو ببينم آيا خداوند مردم را دعوت به پيروى از يك مذهب و دين كرده كه در آن اختلافى نيست و از آنها جز همان مذهب و دين را نميپذيرد ، اگر متدين بمذهب و دين ديگرى شوند قبول نخواهد كرد ؟\r\nضرار گفت : همين طور است هشام پرسيد آيا دليلى براى شناختن اين دين قرار داده يا آنها را تكليف بدين بدون دليل كرده ؟ ! كه در اين صورت مثل تكليف كور است بقرائت كتاب و شخص زمينگير را برفتن مسجد و جهاد در راه خدا .\r\nضرار مدتى سكوت كرد بعد گفت : نه حتما دليل قرار داده ولى امام تو آن راهنما و دليل نيست .\r\nهشام خنديده گفت : نصف عقيده‌ات به طرف شيعه گرائيده و باجبار بجانب حق آمدى اكنون اختلاف بين من و تو در آن شخص و تعيين امام است .\r\nضرار گفت : من سخن تو را قبول ميكنم و در اين مورد از تو سؤال ميكنم گفت : بفرما ، پرسيد امامت چگونه تعيين مىشود ؟ گفت : همانطور كه نبوت تعيين ميگردد . ضرار گفت : در اين صورت آنكه تو ميگوئى امام نيست پيغمبر است . هشام گفت : نه زيرا نبوت در آسمان تعيين مىشود ولى امامت را در زمين تعيين ميكنند ، قرار داد نبوت توسط ملائكه و قرار داد امامت بوسيله پيغمبر بسته مىشود اما هر دو با اجازه و تعيين خدا است .\r\nضرار گفت : چه دليلى بر اين مطلب هست ؟ هشام گفت : اينكه مردم احتياج و اضطرار دارند به امام . ضرار گفت : بچه دليل احتياج دارند ، هشام پاسخ داد مورد\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبحث و سخن ما از سه صورت خارج نيست :\r\n1 - يا خداوند تكليف را برداشته از مردم ، بعد از پيامبر اكرم ديگر امر و نهى براى آنها ندارد مانند بهائم و درندگان بدون تكليف هستند آيا اين وضع را معتقد مىشوى كه بعد از پيامبر اكرم صلّى اللَّه عليه و آله و سلّم تكليف از مردم برداشته شده باشد .\r\nضرار گفت : نه چنين مطلبى را نمىپذيرم .\r\n2 - يا مردم تكليف دارند بعد از پيغمبر اكرم اما خودشان عالم شده‌اند از نظر علم و دانش مثل خود پيغمبرند بطورى كه در مسائل مذهبى هيچ كدام به ديگرى احتياج ندارند هر كدام به تنهائى بىنياز هستند و بواقعيت حقيقى رسيده‌اند آيا چنين چيزى را هم قبول مىكنى كه مردم بعد از پيامبر همه عالم شده باشند و به اندازه پيغمبر علم داشته باشند ، هيچ يك را به ديگرى نياز نباشد و واقعيت را همه كشف كرده باشند ؟ ! ضرار گفت : اين را نمىتوانم بپذيرم اينها احتياج به ديگرى دارند .\r\nگفت فقط وجه سوم باقى مانده كه پيامبر اكرم براى خود جانشين تعيين كند كه راهنماى آنها باشد اشتباه نكند و غلط از او سر نزند و ستم روا ندارد و از گناه پاك باشد و خطا از او سر نزند همه در مسائل دينى به او احتياج داشته باشند ، اما او به كسى محتاج نباشد .\r\nضرار گفت : چگونه مىتوان او را شناخت ؟ هشام گفت : او داراى هشت امتياز است كه چهار امتياز آن مربوط بنژاد اوست و چهار امتياز در وجود خود او است .\r\nآن چهار امتياز كه در نژاد او است : 1 - از همه نژادها معروفتر باشد .\r\n2 - قبيله او معروفترين قبائل باشد . 3 - خانواده‌اش در شخصيت از همه برجسته‌تر باشد .\r\n4 - صاحب شريعت و دين يعنى پيامبر اكرم او را تعيين كرده باشد ، ما مىبينيم از نژاد انسانها نژادى معروفتر از عرب نيست كه صاحب دين و شريعت نيز از همين نژاد است كه هر صبح و شام پنج مرتبه در بالاى مأذنه نام او را مىبرند « اشهد ان لا إله الا اللَّه و ان محمّدا رسول اللَّه » اين صدا بهر نيكوكار و بد كردارى و دانا و نادان و\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمقر به حق و منكر حق در شرق و غرب عالم ميرسد . اگر حجت خدا بتواند از نژاد ديگرى باشد آنكه در جستجوى امام است ممكن است سالهاى سال بجويد و نيابد در صورتى بتواند امام را در نژادهاى ديگر از قبيل پارسى و سايرين بجويد خداوند در راه راهنمائى او سبب گمراهيش شده چنين چيزى در باره خداوند تصور نمى - شود كه امام را تعيين نمايد كه نتوانند او را بيابند .\r\nچون چنين چيزى محال است پس بايد از جنس عرب باشد كه هم نژاد با صاحب شريعت است و امكان ندارد در عرب از غير قبيله پيغمبر باشد چون پيامبر اكرم به همين قبيله انتساب دارد و آن قبيله قريش است به همان دليل كه نمىتواند از نژاد عرب در غير قبيله قريش باشد نمىتواند از خانواده ديگر جز خانواده پيغمبر باشد بواسطه نزديكى نسب آنها با پيغمبر كه صاحب شريعت و دين است چون اهل بيت پيغمبر اكرم نيز زياد هستند و امامت مسأله‌ايست كه همگان اشتهاى احراز اين مقام را دارند و بر سر آن اختلاف مىشود زيرا هر كسى ممكن است ادعا كند لازم است كه صاحب ملت و شريعت اشاره به شخص و اسم و نژاد امام بنمايد تا ديگرى به اين مقام طمع نكند .\r\nو اما چهار امتياز كه در شخص او است بايد دانشمندترين مردم بحدود و فرائض و سنت و احكام خدا باشد بطورى كه هيچ مسأله‌اى چه بزرگ و چه كوچك براى او مجهول نباشد . 2 - از تمام گناهان پاك باشد . 3 - شجاعترين مردم باشد .\r\n4 - سخاوتمندترين جهانيان باشد .\r\nضرار گفت : بچه دليل بايد دانشمندترين مردم باشد ؟ هشام گفت : بدليل اينكه اگر عالم به تمام حدود و احكام و شريعت و سنت نباشد اطمينانى نيست كه حدود خدا را تغيير دهد كسى را كه بايد دستش را قطع كنند بر او حد جارى نمايد و آن كس كه حد لازم دارد عضوش را قطع نمايد در اين صورت حدود خدا از بين ميرود خداوند براى راهنمائى مردم وسيله‌اى قرار داده كه بيشتر گمراه مىشوند .\r\nگفت : بچه دليل ميگوئى بايد از تمام گناهان پاك باشد . گفت : زيرا در\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nصورتى كه معصوم نباشد خطا از او سر مىزند اطمينانى بچنين شخصى نيست كه كار خطاى خود و خويشاوندان و بستگان نزديك خويش را پرده‌پوشى كند ، هرگز خداوند چنين شخصى را حجت خويش بين مردم قرار نمىدهد .\r\nگفت : بچه دليل بايد شجاعترين مردم باشد . گفت : زيرا او پناه مسلمانان است كه در جنگها از او مىآموزند و خداوند فرموده :  وَ مَنْ يُوَلِّهِمْ يَوْمَئِذٍ دُبُرَهُ إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ اللَّهِ  اگر شجاع نباشد فرار مىكند و در صورتى كه فرار كند مشمول غضب خدا مىشود امكان ندارد كسى كه مشمول غضب خدا است حجت خدا باشد .\r\nگفت : بچه دليل بايد سخاوتمندترين مردم باشد گفت : زيرا او نگهبان بيت - المال مسلمانان است ، اگر سخاوتمند نباشد نفسش او را بجلب مال مردم دعوت مىكند و خيانت در اموال مسلمانان خواهد كرد در اين صورت خائن مىشود هرگز خداوند خائنى را راهنماى مردم قرار نمىدهد .\r\nضرار در اين موقع گفت : اين صفتها و امتيازات كه شمردى در اين زمان در چه شخصى جمع است ؟ .\r\nهشام گفت : صاحب العصر امير المؤمنين . هارون تمام سخنان را شنيده بود در اين موقع كه هشام گفت صاحب العصر امير المؤمنين هارون رو بجعفر بن يحيى برمكى كه با او پشت پرده بود كرده گفت : چند خيك پر از نوره و واجبى زير بغل ما گذاشت منظورش از اينحرف كيست ؟ جعفر گفت : منظور او موسى بن جعفر عليه السّلام است . هارون گفت قطعا هم او را در نظر دارد كه شايسته اين صفات است دندان روى لبهاى خود گذاشت و فشرد . گفت : چنين شخصى زنده باشد و من بتوانم يك ساعت سلطنت كنم ، به خدا زبان اين مرد اثرش در دل مردم بيشتر از صد هزار شمشير زن است .\r\nيحيى بن خالد فهميد كه كار هشام تمام است و كشته خواهد شد پشت پرده پيش هارون آمد . هارون به او گفت واى بر تو يحيى اين كيست كه آورده‌اى ؟ گفت :\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nيا امير المؤمنين بحسابش ميرسيم كشته خواهد شد . بعد يحيى پيش هشام بن حكم آمد ، چشمك زد هشام فهميد كه كارش ساخته است از جاى حركت كرد ، چنين وانمود كرد كه مىخواهد ادرار يا قضاى حاجت كند كفشهاى خود را پوشيد و با عجله فرار كرد . فرزندان خويش را ملاقات نمود به آنها گفت : مخفى شويد ، به طرف كوفه فرار كرد و وارد خانه بشير شد كه او از راويان حديث از اصحاب حضرت صادق بشمار ميرفت جريان را برايش شرح داد . چيزى نگذشت كه هشام سخت بيمار شد بشير گفت : برايت طبيب بياورم ؟ گفت : نه . من مردنى هستم .\r\nهنگام فوتش كه رسيد گفت : وقتى از كار تجهيز من فارغ شدى نيمه شب بدن مرا ببر و در ميدان بگذار و نامه‌اى بنويس كه اين مرده هشام بن حكم است كه امير المؤمنين در جستجوى او بود باجل خود از دنيا رفت . هارون برادران و ياران هشام را زندانى كرده بود و گروه كثيرى بواسطه هشام زندانى شدند .\r\nفردا صبح اهالى كوفه بدن هشام را ديدند قاضى و كفيل شهر و فرماندار و شاهدان عادل جمع شدند و جريان را براى هارون الرشيد نوشتند ، هارون ، الحمد للَّه كه از شرّ او راحت شديم كسانى را كه بواسطه هشام گرفته بود آزاد كرد .\r\nاعلام الورى - ص 273 - يونس بن يعقوب گفت : خدمت حضرت صادق عليه السّلام بودم مردى شامى وارد شده گفت : من مردى اهل بحث و مناظره هستم و اطلاع از علم فقه و دستورات دينى دارم آمده‌ام با اصحاب شما مناظره كنم .\r\nحضرت صادق عليه السّلام به او فرمود : كلام تو از پيغمبر است يا از خودت . گفت :\r\nمقدارى از پيغمبر است و مقدارى از خودم .\r\nحضرت صادق فرمود : پس تو با پيغمبر شريك هستى گفت : نه . فرمود :\r\nبه تو از طرف خدا وحى شده گفت : نه . فرمود : اطاعت تو واجب است همان طورى كه اطاعت از پيغمبر صلّى اللَّه عليه و آله و سلّم واجب است گفت : نه . در اين موقع حضرت صادق عليه السّلام روى به من نموده فرمود : اين مرد مخالف خود حرف مىزند قبل از اينكه وارد مناظره شود . فرمود : يونس ! اگر تو وارد بعلم كلام بودى با اين شخص مناظره\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nميكردى . يونس گفت : افسوس كه وارد نيستم . عرضكردم : آقا فدايت شوم از شما شنيدم كه از علم كلام نهى ميكردى ميفرمودى : واى بر كسانى كه پيرو كلام هستند . ميگويند : اين امكان دارد و اين ممكن نيست ، اين قابل قبول است و اين قبول نمىشود ، اين را عقل ما درك مىكند ولى آن را درك نمىكند . حضرت صادق عليه السّلام فرمود : من گفتم : واى بر كسانى كه مرا رها كنند و بروند پى آنچه مىخواهند .\r\nسپس فرمود : برو بيرون ببين از متكلمين كسى را مىبينى بگو بيايد . يونس گفت :\r\nخارج شدم حمران بن اعين را ديدم كه بكلام وارد بود و محمّد بن نعمان احول او نيز از متكلمين بشمار ميرفت و هشام بن سالم و قيس ماصر كه هر دو وارد بعلم كلام بودند آنها را داخل نمودم .\r\nهمه كه نشستند در خيمه حضرت صادق عليه السّلام در دامنه كوه يكطرف حرم اين پيش آمد چند روز قبل از اعمال حج بود در اين موقع حضرت صادق عليه السّلام سر از خيمه بيرون آورد چشمش بشتر سوارى افتاد كه مىآيد فرمود :\r\n« هشام و رب الكعبة »\r\nبخداى كعبه قسم : هشام است . ما خيال كرديم هشام يكى از فرزندان عقيل است كه به حضرت صادق خيلى علاقه داشت ناگاه ديديم هشام بن حكم است . هنوز تازه ريش او درآمده بود از تمام ما سنش كمتر بود .\r\nامام عليه السّلام جا براى او باز كرده فرمود :\r\n( ناصرنا بقلبه و لسانه و يده )\r\nياور ما با قلب و زبان و دست . سپس بحمران گفت : با اين مرد بحث كن . حمران مناظره را شروع كرد بر او غالب شد بعد بمؤمن طاق فرمود : تو بحث كن با او بحث كرد مؤمن طاق پيروز شد . امام عليه السّلام بهشام بن سالم فرمود : مناظره كن آن دو با يك ديگر زورآزمائى كردند آنگاه بقيس ماصر فرمود : تو مناظره كن امام صادق عليه السّلام از مناظره آن دو لبخند ميزد ، شامى در دست قيس كوچك شده بود آنگاه بشامى فرمود : با اين پسر صحبت كن . منظورش هشام بن حكم بود گفت :\r\nبسيار خوب .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nشامى گفت : بهشام كه در باره امامت اين مرد از من بپرس ، منظورش حضرت صادق عليه السّلام بود . چنان هشام خشمگين شد كه لرزه بر اندامش افتاد رو بشامى كرده گفت : بگو ببينم خدا بهتر صلاح مردم را ميداند ، يا مردم خودشان بهتر ميدانند ؟\r\nشامى گفت : خدا بهتر ميداند . گفت : در باره دين مردم چه صلاح براى آنها ديده .\r\nگفت : براى آنها دستور و تكليفهائى قرار داده و حجت و راهنمائى نيز براى آنچه تكليف كرده قرار داده و عذر و بهانه آنها را از ميان برده . هشام به او گفت : اين دليل و راهنمائى كه براى انسان قرار داده چيست ؟\r\nشامى گفت : پيامبر اكرم صلّى اللَّه عليه و آله و سلّم . هشام پرسيد بعد از پيغمبر چه كسى را قرار داده ؟ گفت كتاب و سنت پيغمبر صلّى اللَّه عليه و آله .\r\nهشام گفت : اكنون كتاب و سنت در موارد اختلاف ما سودمند نيست بطورى كه رفع اختلاف نمايد و ما را متحد گرداند . شامى گفت : بلى . هشام گفت پس چرا من و تو با هم اختلاف داريم تو از شام آمده‌اى با ما بحث و مناظره كنى عقيده دارى كه رأى و نظر راه تشخيص دين است با اينكه اعتراف دارى رأى و نظر نمىتواند دو عقيده مختلف را با هم موافق كند . شامى سكوت كرد و در فكر بود .\r\nحضرت صادق عليه السّلام فرمود : چرا صحبت نميكنى ؟ گفت : اگر بگويم اختلاف نداريم ادعاى بىجا كرده‌ام . اگر بگويم كتاب و سنت رفع اختلاف از ما مىكنند باز بيهوده گفته‌ام زيرا آنها داراى چند احتمال هستند ولى من همين سؤال را از او مىكنم . امام صادق فرمود : سؤال كن او را مطلع خواهى يافت .\r\nشامى گفت : به نظر تو چه كسى صلاح مردم را بهتر مىداند هشام پاسخ داد :\r\nخدا . پرسيد آيا كسى را قرار داده كه آنها را راهنمائى كند و رفع اختلاف نمايد و حق را از باطل براى آنها تميز دهد . هشام گفت : آرى پرسيد آن شخص :\r\nكيست ؟ ! .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nهشام گفت : در ابتداى شريعت ، پيغمبر اكرم صلّى اللَّه عليه و آله و سلّم . اما بعد از پيغمبر كسان ديگر بودند . شامى گفت : آن ديگران را معرفى كن . هشام گفت : حالا يا پيش از اين . شامى گفت : هم اكنون كيست ؟ هشام گفت : همين آقا كه نشسته است ( حضرت صادق عليه السّلام ) كه از اطراف عالم جهت استفاده از محضرش اطراف او را مىگيرند و ما را از خبرهاى آسمان مطلع مىكند بوسيله وراثت از پدر و جد خود شامى گفت : من از كجا اين ادعاى تو را قبول كنم ؟ .\r\nهشام گفت : هر سؤالى دارى از او بكن شامى گفت : ديگر عذر و بهانه را از بين بردى حالا من بايد سؤال كنم .\r\nحضرت صادق فرمود : من زحمت سؤال كردن را از دوش تو برميدارم به تو از كيفيت مسافرت و آمدنت خبر مىدهم فلان روز از وطن خارج شدى در بين راه اين اشخاص را ديدى و بفلان محل گذر كردى و فلان كس با تو برخورد نموده هر چه امام عليه السّلام توضيح ميداد شامى ميگفت : به خدا قسم صحيح ميفرمائيد .\r\nآنگاه گفت : اكنون اسلام آوردم براى خدا امام صادق فرمود : نه اكنون ايمان آوردى زيرا اسلام قبل از ايمان است ، با اسلام آوردن از يك ديگر ارث ميرند و مىتوانند با هم ازدواج كنند و با ايمان آوردن پاداش و ثواب آخرت داده مىشود .\r\nشامى گفت : صحيح ميفرمائيد من اكنون ميگويم : « اشهد ان لا إله الا اللَّه و ان محمّدا رسول اللَّه و انك وصى الاوصياء » .\r\nدر اين هنگام آقا رو بجانب حمران بن اعين كرد فرمود : حمران سخن خود را كه مطابق اثر برگزار ميكنى بهدف ميرسى . توجه بهشام بن سالم كرده فرمود : در جستجوى راه پيروزى هستى ولى آن را نمىشناسى .\r\nرو بجانب احول كرد فرمود : از آن قياس‌گرهاى زرنگ است مطلب باطلى را\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nبوسيله دليلى باطل شكست ميدهد ، ولى باطل تو آشكارتر است . بقيس ماصر فرمود :\r\nمناظره مىكند اما وقتى خبرى از پيامبر اكرم نقل مىنمايد خيلى با گفتار آن جناب فاصله دارد حق را با باطل مىآميزد با اينكه واقعيت كم كافى است در مقابل باطل زياد مبارزه كند تو و احوال هر دو پيكارجوى استاد هستيد .\r\nيونس بن يعقوب گفت : به خدا قسم من گمان كردم بهشام نيز سخنى شبيه آن دو خواهد گفت . فرمود : هشام همين كه ميخواهى زمين بخورى و پايت درهم مىپيچد پرواز ميكنى بايد چون توئى با مردم مناظره كند . از لغزش بپرهيز شفاعت دستگير تو خواهد بود .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nبخش نهم شرح وقايع زندان‌هاى موسى بن جعفر و تاريخ وفات آن جناب صلوات اللَّه عليه\r\nمصباح كفعمى - در بيست و پنجم رجب حضرت موسى بن جعفر عليه السّلام از دنيا رفت .\r\nكافى - ج 1 - ص 476 - مينويسد : موسى بن جعفر عليه السّلام شش روز از رجب گذشته در سال صد و هشتاد و سه وفات يافت در سن پنجاه و پنج سالگى . در بغداد ميان زندان سندى بن شاهك . هارون آن جناب را در سال صد و هفتاد و نه ده شب به آخر شوال از مدينه آورد ، هارون آن وقت از انجام عمره ماه رمضان بمدينه برگشته بود ، بعد تصميم به حج گرفت موسى بن جعفر عليه السّلام را نيز با خود برد در بازگشت از راه بصره رفت آن جناب را پيش عيسى بن جعفر زندانى كرد بعد او را ببغداد آورد و در زندان سندى بن شاهك جاى داد . موسى بن جعفر در زندان او از دنيا رفت و در بغداد در قبرستان قريش دفن شد .\r\nكافى : ابو بصير گفت : موسى بن جعفر عليه السّلام در پنجاه و چهار سالگى در سال 183 از دنيا رفت . پس از پدر بزرگوار خود 35 سال زندگى كرد .\r\nروضة الواعظين - ص 264 - وفات حضرت موسى بن جعفر در بغداد روز جمعه شش روز به آخر رجب ، بعضى روز پنجم ماه رجب سال 183 گفته‌اند .\r\nشهيد در دروس مينويسد : بوسيله سم از دنيا رفت در بغداد ميان زندان سندى بن شاهك شش روز به آخر رجب سال 183 . بعضى روز جمعه پنجم رجب سال 181 گفته‌اند .\r\nعيون اخبار الرضا : صالح بن على بن عطيه گفت : علت زندانى شدن موسى ابن جعفر عليه السّلام اين بود كه هارون تصميم گرفت محمّد امين پسر زبيده را ولى عهد\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nخود قرار دهد او چهارده پسر داشت كه سه نفر از آنها را انتخاب كرد محمّد امين پسر زبيده كه او را وليعهد قرار داد ، عبد اللَّه مأمون را پس از او و قاسم مؤتمن را پس از مأمون ، خواست اين تصميم خود را بهمگان اطلاع دهد و عموم مردم از اين جريان مطلع شوند .\r\nدر سال 179 به مكه رفت و به تمام اطراف نوشت كه فقهاء و علماء و قراء و فرمانداران همه ايام حج در مكه جمع شوند خودش از راه مدينه رفت . على بن محمّد نوفلى گفت . پدرم نقل كرد كه علت سعايت يحيى بن خالد از موسى بن جعفر عليه السّلام پيش هارون آن بود كه هارون پسر خود محمّد امين فرزند زبيده را در اختيار جعفر بن محمّد بن اشعث گذاشت ، اين كار هارون يحيى را ناراحت كرد چون ميگفت وقتى هارون الرشيد بميرد خلافت بمحمد امين ميرسد در نتيجه قدرت من و فرزندانم از بين ميرود . اين مقام منتقل به جعفر بن محمّد بن اشعث و فرزندان او مىشود او ميدانست كه جعفر شيعه است پيش جعفر چنين وانمود ميكرد كه او نيز شيعه است جعفر از اين جريان خوشحال بود و اسرار خود را با او در ميان گذاشت و وضع موسى بن جعفر عليه السّلام را نيز به او گفت :\r\nهمين كه يحيى بر اسرار او مطلع گرديد از او پيش هارون سخن‌چينى كرد . هارون براى جعفر احترامى قائل بود بواسطه خدماتى كه پدرش در باره خلافت نموده بود .\r\nبه همين جهت تحقيق در اين مطلب را بتأخير ميانداخت يحيى بن خالد نيز پيوسته متوجه بود كه از هر موقعيت بنفع خود استفاده كند تا روزى جعفر بن محمّد وارد بر هارون الرشيد شد بين آن دو ( يحيى و جعفر ) سخنى شد كه جعفر بموقعيت خود و پدرش بر يحيى باليد آن روز هارون به او بيست هزار دينار جايزه داد . يحيى آن روز را تا شب چيزى نگفت .\r\nشبانگاه برشيد گفت يا امير المؤمنين من بارها راجع بجعفر و مذهب او بشما اطلاع داده‌ام شما تكذيب كرده‌ايد امروز ميتوانيد آزمايش كنيد . گفت :\r\nچگونه . گفت : او هر چه بدست آورد خمس آن را براى موسى بن جعفر عليه السّلام ميفرستد\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nدر مورد همين بيست هزار دينار نيز قطعا انجام داده هارون گفت خوب آزمايشى است .\r\nهمان شبانه از پى جعفر فرستاد . او از سعايت يحيى با خبر بود و از يك ديگر ناراحت بودند نسبت بهم دشمنى ميورزيدند .\r\nهمين كه پيك هارون در آن دل شب پيش جعفر رسيد ترسيد سخن‌چينى يحيى اثر گذاشته باشد براى كشتن او را خواسته مقدارى آب بر خود ريخت و مشك و كافور خواست مقدمات مرگ را فراهم ساخت بالاى لباسهاى خود نيز كفن پوشيد رو بجانب رشيد رفت همين كه چشم هارون به او افتاد و بوى كافور را استشمام نمود و ديد بردى را كفن كرده گفت اين چه وضع است جعفر ! گفت : يا امير المؤمنين ! من ميدانم برايم سخن‌چينى كرده‌اند پيك شما كه آمد با خود يقين كردم كه بالاخره سخن بدبينان در شما اثر گذاشته مرا براى كشتن خواسته‌اى . گفت هرگز اما شنيده‌ام كه تو از هر جا پولى بدست آوردى خمس آن را براى موسى بن جعفر ميفرستى و همين كار را در مورد بيست هزار دينار كرده‌اى ، مايلم ببينم اين حرف صحيح است يا خير . جعفر گفت : اللَّه اكبر ! يا امير المؤمنين هم اكنون يكى از غلامان را بفرست تا پولها را همانطور سر به مهر بياورند .\r\nهارون خادمى را مأمور كرده گفت : انگشتر جعفر را بگير آن را ببر تا پولها را بدهند بياورى . جعفر نيز نام كنيزى كه پولها در اختيار او بود برد . كنيز تمام كيسه‌هاى زر را بخادم تحويل داده آورد جعفر گفت : اين بهترين نمونه ايست كه بتوانيد تشخيص دهيد كسى كه سخن‌چينى از من مىكند دروغ ميگويد گفت راست ميگوئى برگرد با اطمينان خاطر ، ديگر حرف كسى را در باره تو نمىپذيرم .\r\nپيوسته يحيى بن خالد برمكى سعى ميكرد جعفر را از نظر هارون بياندازد .\r\nنوفلى گفت : على بن حسن بن على بن عمر بن على از شخص مورد اعتمادش نقل كردن اين جريان در راه حج كه رشيد ميرفت پيش آمد نه اين حجى كه ميخواست فرزندش را وليعهد كند . گفت : على بن اسماعيل بن جعفر بن محمّد مرا ملاقات كرده به من\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nگفت : چرا گوشه‌نشينى را اختيار كرده‌اى چرا در فكر اين نيستى كه خود را بوزير يحيى بن خالد نزديك كنى ؟ از پى من فرستاد و در مسافرت همرديف كجاوه او بودم از او درخواستهائى كردم .\r\nجريان اين بود كه يحيى بن خالد بن يحيى بن ابى مريم گفت ؟ نميتوانى يك نفر از سادات علوى را معرفى كنى كه علاقه به ثروت و مال دنيا داشته باشد تا او را از نظر مالى بهره‌مند كنم . گفت : چرا شخصى داراى چنين صفتى است على بن اسماعيل ابن جعفر بن محمّد يحيى از پى او فرستاد . گفت ميخواهم مرا از وضع عمويت موسى ابن جعفر و شيعيان او و مالى كه برايش مىآورند آگاه كنى . گفت من كاملا واردم ، شروع كرد بسعايت از عموى خود جعفر از آن جمله گفت : آنقدر براى او پول مىآورند كه تازگى باغستانى را بنام بشريه بسى هزار درهم خريد وقتى پول را حاضر كرد فروشنده گفت : اين سكه را نميخواهم از طلاهائى كه فلان جور است برايم بياور دستور داد آن طلاها را به بيت المالش بردند سى هزار دينار ديگر با همان مشخصاتى كه او ميخواست در مقابل باغ برايش وزن كرد و داد .\r\nنوفلى گفت : پدرم نقل كرد كه موسى بن جعفر عليه السّلام بعلى بن اسماعيل خيلى پول ميداد و به او اعتماد ميكرد ، گاهى نامه براى بعضى از ارادتمندان خود به خط على بن اسماعيل ميفرستاد . بعد ، از طرف او بيمناك گرديد وقتى هارون رشيد خواست به طرف عراق حركت كند موسى بن جعفر عليه السّلام شنيد كه پسر برادرش على بن اسماعيل نيز عازم حركت با اوست : برايش پيغام داد ترا چكار است كه ميخواهى با سلطان مسافرت كنى ؟ .\r\nگفت : قرض زيادى دارم . فرمود قرض ترا ميپردازم گفت : زن و بچه‌ام خرج دارند فرمود : من تمام مخارج آنها را مىدهم قبول نكرد گفت بايد بروم بوسيله برادر خود محمّد بن جعفر سيصد دينار و چهار هزار درهم برايش فرستاد و پيغام داد اين پول را براى خرج سفرت دادم سعى كن بچه‌هاى مرا يتيم نكنى .\r\nتوضيح - در باب معجزات حضرت صادق عليه السّلام سبب تشيع جعفر بن محمّد بن اشعث\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nگذشت .\r\nعيون اخبار الرضا - ج 1 ص 72 - على بن جعفر گفت : محمّد بن اسماعيل بن جعفر ابن محمّد پيش من آمده گفت : محمّد بن جعفر نزد هارون رفت و به او سلام خلافت داد آنگاه گفت : خيال نميكردم دو خليفه روى زمين باشد تا با چشم خود ديدم به برادرم موسى بن جعفر نيز سلام بخلافت مىكنند .\r\nاز كسانى كه در باره موسى بن جعفر عليه السّلام سعايت كرد يعقوب بن داود بود كه مذهب زيدى داشت .\r\nعيون اخبار الرضا : عبد اللَّه قروى از پدر خود نقل كرد كه گفت : پيش فضل ابن ربيع رفتم روى پشت بام نشسته بود گفت جلو بيا ، نزديك رفتم تا روبرويش قرار گرفتم گفت از پنجره آن خانه نگاه كن . نگاه كردم پرسيد چه مىبينى . گفتم جامه‌اى روى زمين افتاده . گفت : خوب نگاه كن . خوب كه دقت كردم فهميدم .\r\nگفتم مردى در حال سجده است . گفت او را ميشناسى ؟ گفتم نه . گفت : اين مولاى تو است .\r\nگفتم مولايم كيست ؟ گفت : خود را بنادانى ميزنى ؟ گفتم : نه ، من مولا ندارم گفت : اين شخص موسى بن جعفر است كه در تمام شبانه‌روز متوجه او هستيم هميشه در همين حال است . نماز صبح را كه ميخواند يك ساعت پس از نماز تعقيب مىكند تا خورشيد طلوع مينمايد بعد به سجده ميرود پيوسته در سجده است تا زوال ظهر ، يك مأمور گذاشته‌ام كه هنگام ظهر را به او اطلاع دهد نميدانم غلام چه وقت به او اطلاع ميدهد بمحض اطلاع از جاى حركت مىكند و مشغول نماز مىشود بدون اينكه وضوى خود را تجديد نمايد ميفهميم كه او در سجده بخواب نرفته .\r\nپيوسته در همين حال هست تا نماز عصر بعد از نماز عصر باز به سجده ميرود تا خورشيد غروب كند ، پس از غروب خورشيد سر از سجده بر ميدارد و نماز مغرب را ميخواند بدون اينكه احتياج بوضو داشته باشد ، همين طور در نماز و تعقيب است تا نماز عشا را ميخواند پس از نماز شب برايش مقدارى گوشت بريان ميبريم افطار\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nمىكند باز دو مرتبه وضوى خود را تجديد مىكند ، بعد به سجده ميرود پس از سجده سر بر ميدارد و مختصر خوابى مىكند باز حركت مينمايد و وضو را تجديد مىكند آنگاه شب‌زنده‌دارى مىكند و در دل شب به نماز مشغول مىشود تا سپيده دم ، نميدانم غلام چه وقت به او اطلاع ميدهد كه اذان صبح شده مىبينيم به نماز ايستاده از وقتى كه بزندان من تحويل داده شده پيوسته همين طور است .\r\nگفتم : از خدا بترس مبادا در مورد اين آقا كارى از تو سر بزند كه موجب زوال نعمت شود ميدانى كه هر كس نسبت به ديگرى كار بدى بكند نعمتش زائل مىشود . گفت : چندين مرتبه به من دستور داده‌اند كه او را بكشم . من اين كار را نپذيرفته‌ام و گفته‌ام اين كار از من ساخته نيست اگر مرا هم بكشند چنين كارى را نميكنم .\r\nبعد آن جناب را تحويل بفضل بن يحيى برمكى دادند ، مدتى در زندان او بسر مىبرد فضل بن ربيع هر شب برايش غذا ميفرستاد و دستور داده بود كه غذا از جاى ديگر نياورند فقط از همان غذا افطار ميكرد . تا سه شب به همين وضع بود شب چهارم غذائى از خانه فضل بن يحيى آوردند ، در اين موقع دست بسوى آسمان بلند كرده گفت : خدايا ميدانى كه اگر قبل از امروز چنين غذائى را ميخوردم كمك بنابودى خويش كرده بودم ، همين كه از آن غذا ميل كرد مريض شد . فردا صبح برايش طبيب آوردند تا بيماريش را تشخيص دهد . طبيب گفت : شما را چه شده ؟ امام عليه السّلام جواب او را نداد . وقتى اصرار زياد كرد . دست خود را گشود و بطبيب نشان داده گفت اينست بيمارى من كف دست آن جناب سبز رنگ شده بود كه نشانه مسموم شدن بود كه آثارش در آنجا نمايان بود . طبيب رفت ، به آنها گفت : به خدا قسم او بكارى كه نسبت به او انجام داده‌ايد از شما واردتر است پس از آن از دنيا رفت .\r\nعيون اخبار الرضا - امالى صدوق ص 149 - حسن بن محمّد بن بشار گفت مردى از اهل قطيفه ربيع از شخصيت‌هاى مورد اعتماد اهل سنت گفت من از اهل بيت پيغمبر شخصيت‌هاى برجسته خيلى ديده‌ام ولى كسى را در فضل و عبادت همچون موسى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nابن جعفر نيافته‌ام . گفتم : كجا او را ديدى ؟ .\r\nگفت : سندى بن شاهك هشتاد نفر از كسانى كه معروف بخير و نيكى بودند جمع كرد و ما را وارد بر موسى بن جعفر عليه السّلام نمود . بما گفت : درست نگاه كنيد به اين مرد آيا آزار و اذيتى او را كرده‌ايم ؟ . مردم خيال ميكنند كه نسبت به او سوء قصدى شده ، در اين باره خيلى حرف ميزنند اين جايگاه اوست از نظر فرش و محل استراحت بسيار خوب و آسوده است هيچ سخت‌گيرى بر او نميشود و امير المؤمنين نظر بدى نسبت بايشان ندارد اكنون منتظرم كه بيايد و ايشان را از نزديك ببينيد ملاحظه مىكنيد صحيح و سالم است و از تمام جهت در آسايش .\r\nگفت : ما تمام كوشش‌مان اين بود كه سيما و منظر آن جناب را تماشا كنيم و از فضل و بزرگواريش بهره‌مند گرديم در اين موقع فرمود آنچه راجع بآسايش و راحتى و وسعت جا گرفت همانطور است ولى من بشما مىگويم كه مرا مسموم كرده‌اند بوسيله نه دانه خرما پوست بدنم سبز مىشود و بعد از دنيا ميروم .\r\nگفت : ديدم سندى بن شاهك از شنيدن اين حرف چنان ميلرزيد مانند شاخ خرما . حسن گفت گوينده اين جريان از پيرمردهاى مورد اعتماد اهل سنت بود كه سخن او كاملا مورد اعتماد همه آنها است جدا .\r\nعيون اخبار الرضا - ابراهيم بن ابى العلاء گفت : يعقوب بن داود ميگفت من شيعه هستم در همان شبى كه موسى بن جعفر عليه السّلام را فردا صبح گرفتند من پيش او رفتم . گفت : اكنون پيش وزير ( يحيى بن خالد ) بودم - مىگفت از هارون الرشيد شنيدم مقابل قبر پيغمبر صلّى اللَّه عليه و آله و سلّم ايستاده خطاب به آن جناب مىكرد : پدرم و مادرم فدايت يا رسول اللَّه عذر ميخواهم از تصميمى كه گرفته‌ام . مجبورم موسى بن جعفر را بگيرم و زندانى كنم ، زيرا ميترسم اين مردم اختلاف و خونريزى بوجود آورد كه خون گروهى ريخته شود گفت : گمان ميكنم فردا او را بگيرد فردا صبح فضل بن ربيع را فرستاد موسى بن جعفر در مقام پيغمبر صلّى اللَّه عليه و آله و سلّم مشغول نماز بود دستور داد او را بگيرند و زندانى كنند .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nعيون اخبار الرضا - ج 1 ص 73 - عبد اللَّه بن صالح گفت : دربان فضل بن ربيع از فضل بن ربيع نقل كرد كه گفت : شبى در رختخواب با يكى از كنيزان خوابيده بودم نيمه شب صداى حركت درب كوچك را شنيدم ترسيدم كنيز گفت شايد اين صدا از باد باشد . چيزى نگذشت كه صداى در اطاقى كه در آن خوابيده بوديم بلند شد ، كسى در را باز كرد ناگاه ديدم مسرور كبير است . گفت حركت كن امير ترا مىخواهد . بدون اينكه سلام كند .\r\nديگر از جان خود نااميد شدم گفتم : مسرور كبير بدون اجازه و سلام وارد شود جز كشتن خبرى ديگر نيست جنب هم بودم جرات نكردم مهلت بگيرم تا غسل كنم . كنيزك وقتى ناراحتى و سرگردانى مرا ديد گفت به خدا توكل و حركت كن برو . از جاى حركت كردم و لباسهاى خود را پوشيدم با او رفتم تا وارد خانه هارون شدم سلام كردم او در رختخواب بود جواب مرا داد روى زمين افتادم .\r\nگفت : ترسيدى ؟ گفتم ! بلى يا امير المؤمنين ساعتى مرا رها كرد تا به خود آمدم آنگاه گفت : برو بزندان و موسى بن جعفر عليه السّلام را خارج كن اين سى هزار درهم را نيز به او بده و پنج دست لباس به او خلعت بده و سه مركب براى سوارى او مهيا كن او را مخير گردان خواست اينجا با ما باشد در صورتى كه نپذيرفت بهر جا كه مايل بود برود . گفتم : يا امير المؤمنين دستور ميدهى موسى بن جعفر را آزاد كنم ؟ گفت بلى سه مرتبه پرسيدم عاقبت گفت : آرى تو ميخواهى من بر خلاف قرارداد خود رفتار كنم ؟\r\nگفتم : يا امير المؤمنين كدام قرارداد گفت در همين رختخواب خوابيده بودم كه سياهى قوى هيكل كه نظيرش را نديده بودم به من حمله كرد روى سينه‌ام نشست و گلويم را گرفت گفت : از روى ستم موسى بن جعفر را زندانى كرده‌اى ؟ ! گفتم : آزادش ميكنم و به او جايزه خواهم داد و خلعت ميبخشم از من عهد گرفت و پيمان بست آنگاه از روى سينه‌ام حركت كرد نزديك بود نفسم قطع شود .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nفضل گفت : از نزد هارون خارج شدم و خدمت موسى بن جعفر عليه السّلام رسيدم او در زندان بود ديدم ايستاده مشغول نماز است صبر كردم تا نمازش تمام شد سلام امير المؤمنين را به او رسانده دستورش را عرض كردم هر چه امر كرده بود برايش آماده كرده بودم . فرمود : اگر دستور ديگرى به تو داده‌اند انجام بده ، عرضكردم نه ، قسم بجدت پيامبر اكرم . فرمود احتياجى به اين خلعت‌ها و پولها ندارم وقتى حق مردم در آنها باشد خدا را قسم دادم كه برنگرداند مبادا هارون خشمگين شود و فرمود هر كار تو ميخواهى بكن دستش را گرفتم و از زندان خارج كردم .\r\nعرض كردم : يا ابن رسول اللَّه ! بگو ببينم چه كار كردى كه اين شخص نسبت به تو تغيير عقيده داد من حقى به گردن شما دارم كه اين بشارت را برايتان آوردم در ضمن اجراى آزادى شما بدست من شد . فرمود : شب چهارشنبه در خواب پيغمبر اكرم را ديدم فرمود : موسى ترا از روى ستم زندانى كرده‌اند عرضكردم آرى يا رسول اللَّه مظلوم زندانى شده‌ام سه مرتبه تكرار فرمود بعد اين آيه را خواند :\r\n وَ إِنْ أَدْرِي لَعَلَّهُ فِتْنَةٌ لَكُمْ وَ مَتاعٌ إِلى حِينٍ  فرمود : فردا صبح روزه بگير روز پنجشنبه و جمعه را نيز روزه بگير هنگام افطار دوازده ركعت نماز بخوان در هر ركعت پس از حمد دوازده مرتبه   قُلْ هُوَ اللَّهُ أَحَدٌ   وقتى چهار ركعت از آنها را خواندى به سجده برو و اين دعا را بخوان :\r\n« يا سابق الفوت يا سامع كل صوت يا محيى العظام و هى رميم بعد الموت اسألك باسمك العظيم الاعظم ان تصلى على محمّد عبدك و رسولك و على اهل بيته الطيبين الطاهرين و ان تعجل لى الفرج مما انا فيه »\r\n. اين كارها را انجام داد نتيجه همين شد كه ملاحظه كردى .\r\nدر اختصاص بجاى سى هزار درهم هشتاد هزار درهم است و پنج دست لباس و پنج مركب سوارى .\r\nعيون اخبار الرضا - عبد اللَّه بن فضل از پدر خود نقل كرد كه من دربان هارون الرشيد بودم ، روزى با خشم تمام وارد شد شمشير در دست داشت كه آن را ميچرخانيد به من گفت : فضل ! سوگند بخويشاوندى كه با پيغمبر صلّى اللَّه عليه و آله دارم اگر\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nپسر عمويم را نياورى سر از پيكرت برميدارم . گفتم : كدام پسر عمو گفت همين حجازى . پرسيدم كدام يك از حجازيها ، گفت : موسى بن جعفر بن محمّد بن على بن حسين بن على بن ابى طالب عليه السّلام .\r\nخيلى بيمناك شدم كه جواب خدا را چه بدهم اگر در اين حال او را بياورم باز بفكر شكنجه هارون كه افتادم به او گفتم مىآورم . گفت : خبر كن شكنجه‌گران از شلاق‌زنها و دست و پا قطع‌كنان و جلادها بيايند ، آنها را آماده كردم بجانب منزل موسى بن جعفر عليه السّلام رهسپار شدم .\r\nوارد خرابه‌اى شدم كه در آن خانه‌اى از چوب و شاخه خرما بود ، غلام سياهى نيز بر در خانه . گفتم : براى من از مولايت اجازه بخواه . گفت داخل شو او حاجب و دربانى ندارد وارد شدم ديدم غلام سياهى در دست يك قيچى گرفته برآمدگى پيشانى و روى بينى آن جناب را كه از كثرت سجده بالا آمده بود مىچينيد سلام كرده گفتم : هارون الرشيد شما را خواسته . فرمود : مرا با هارون چه كار .\r\nزرق و برق و نعمت دنيا كه دارد مرا از ياد او نبرده . با عجله از جاى حركت كرده ، گفت : اگر در خبرى از جدم پيامبر اكرم نشنيده بودم كه اطاعت سلطان از نظر تقيه واجب است اكنون بهمراه تو نمىآمدم .\r\nعرضكردم يا ابن رسول اللَّه ! آماده شكنجه سخت باش خدا تو را رحمت كند .\r\nفرمود : مگر كسى مالك دنيا و آخرت است بهمراه من نيست . ان شاء اللَّه امروز نسبت به من هيچ كارى نمىتواند بكند . فضل بن ربيع گفت : در اين هنگام سه مرتبه دست خود را دور سر خويش چرخانيد . همين كه پيش رشيد رسيدم ديدم چون زنان بچه مرده حيران و سرگردان است . گفت : پسر عمويم را آوردى .\r\nگفتم : آرى . گفت مبادا او را آزرده باشى گفتم نه گفت : به او نگفته باشى كه من از دست او خشمگين هستم براى من يك ناراحتى بوجود آمده بود كه خود هم نميدانستم بگو وارد شود همين كه موسى بن جعفر عليه السّلام وارد شد هارون از جا جست و او را بغل گرفت گفت خوش آمدى پسر عمو و برادرم و وارث نعمتم . آن جناب را روى زانوى خود\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nنشانده گفت : كه كمتر بديدار شما نائل مىشوم . فرمود : قدرت و سلطنت زيادى كه دارى با شدت علاقه‌ات به دنيا ، مانع ديدار است . دستور داد مشكدان مخصوص بياورند با دست خود امام را عطرآگين نمود امر كرد خلعت بياورند با دو بدره زر . موسى ابن جعفر فرمود اگر نبودند جوانان ازدواج نكرده در ميان اولاد على بن ابى طالب كه احتياج به ازدواج دارند تا نسل آنها قطع نشود اين پول را نمىپذيرفتم بعد راه خود را گرفت و برگشت ميگفت :  الْحَمْدُ لِلَّهِ رَبِّ الْعالَمِينَ *  .\r\nمن بهارون الرشيد گفتم : يا امير المؤمنين ! تصميم كيفر او را داشتى خلعت بخشيدى و اين قدر احترام كردى . گفت فضل ! وقتى تو رفتى او را بياورى ، گروهى را ديدم كه خانه‌ام را محاصره كرده‌اند در دست هر كدام حربه‌ايست كه در زير پايه‌هاى خانه فرو برده‌اند ميگفتند : اگر پسر پيامبر را بيازارد خانه‌اش را فرو ميبريم اگر به او احترام و نيكى كند كارى نخواهيم داشت .\r\nمن از پى موسى بن جعفر عليه السّلام رفته گفتم : آقا چه كردى كه از شرّ هارون خلاص شدى ؟ فرمود : دعاى جدم على بن ابى طالب را خواندم وقتى اين دعا را مىخواند مقابل هر سپاهى كه بود آنها را شكست ميداد و نيز بر دشمن چابكسوار غلبه ميكرد ، اين دعا براى رفع بلا است . عرضكردم : دعا چيست ؟ فرمود :\r\nاين است :\r\n« اللهم بك اساور و بك احاول و بك احاور و بك اصول و بك انتصر و بك اموت و بك احيى اسلمت نفسى اليك و فوضت امرى اليك و لا حول و لا قوة الا باللَّه العلى العظيم اللهم انك خلقتنى و رزقتنى و سترتنى و عن العباد بلطف ما خولتني أغنيتنى و اذا هويت رددتنى و اذا عثرت قومتنى و اذا مرضت شفيتنى و اذا دعوت اجبتنى يا سيدى ارض عنى فقد ارضيتنى » .\r\nعيون اخبار الرضا - على از پدر خود نقل كرد گفت شنيد از يكى از اصحاب نقل ميكرد ، وقتى هارون الرشيد موسى بن جعفر عليه السّلام را زندانى كرد شب كه شد ترسيد كه هارون او را بكشد ، امام عليه السّلام وضوى خود را تجديد نمود و رو به قبله ايستاد\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nو چهار ركعت نماز خواند بعد اين دعا را خواند :\r\n« يا سيدى نجنى من حبس هارون و خلصنى من يده ، يا مخلص الشجر من بين رمل و طين و ماء و يا مخلص اللبن من بين فرث و دم و يا مخلص الولد من بين مشيمة و رحم و يا مخلص النار من بين الحديد و الحجر و يا مخلص الروح من بين الاحشاء و الامعاء خلصنى من يدى هارون » .\r\nپس از تمام شدن دعاى موسى بن جعفر مردى سياه چهره در خواب بسر وقت هارون آمد در دست شمشيرى برهنه داشت روى سر او ايستاد ، گفت : هارون موسى بن جعفر عليه السّلام را رها كن و گر نه گردنت را با اين شمشير ميزنم هارون از هيبت او ترسيد حاجب خود را خواست گفت : برو بزندان موسى بن جعفر را آزاد كن .\r\nحاجب رفت درب زندان را كوبيد زندانبان گفت كيست ؟ گفت : خليفه موسى بن جعفر را ميخواهد او را از زندان خارج كن و آزادش نما . زندانبان فرياد زد : موسى ! خليفه ترا ميخواهد .\r\nموسى بن جعفر عليه السّلام با ترس و وحشت از جاى حركت كرد با خود ميگفت :\r\nدر اين دل شب مرا جز براى شر و ناراحتى نميخواهد اشك از گوشه‌هاى چشمش ميريخت از زندگى نااميد بود . پيش هارون آمد در حالى كه بدنش مىلرزيد .\r\nسلام كرد هارون جواب داده گفت : ترا قسم به خدا آيا در نيمه شب دعائى كردى ؟\r\nفرمود : بلى . پرسيد چه دعا . فرمود وضويم را تجديد كردم و چهار ركعت نماز خواندم آنگاه سر بسوى آسمان بلند كرده گفتم : خدايا مرا از دست هارون و ناراحتى او نجات بخش تمام دعا را برايش نقل كرد .\r\nهارون گفت : دعايت مستجاب شد به حاجب دستور داد كه آن جناب را رها كند سه خلعت خواست او را سوار بر اسب خود نمود و بسيار احترام كرد و نديم خويش قرار داد . بعد گفت آن دعاها را به من بياموز رهايش كرد و در اختيار حاجب گذاشت تا او را به منزل ببرد و با حاجب بود . موسى بن جعفر از آن پس در نزد\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nهارون قرب و منزلتى يافت ، هر هفته روزهاى پنجشنبه پيش هارون ميرفت تا براى مرتبه دوم آن جناب را زندانى كرد . ديگر رهايش نكرد تا بزندان سندى بن شاهك تحويل شد سندى او را مسموم كرد و كشت .\r\nعيون اخبار الرضا - ثوبانى گفت : موسى بن جعفر عليه السّلام چهارده پانزده سال هر روز از سفيدى آفتاب تا هنگام ظهر به سجده ميرفت . گاهى از اوقات هارون روى پشت بامى ميرفت كه درون زندان را از آن بالا ميديد موسى بن جعفر را در حال سجده ميديد . روزى بربيع گفت : اين جامه‌اى كه هر روز ميان زندان افتاده چيست ؟ . گفت : يا امير المؤمنين جامه نيست او موسى بن جعفر است در حال سجده هر روز از طلوع آفتاب تا ظهر سر به سجده ميگذارد . هارون گفت : او واقعا از راهب‌هاى بنى هاشم است . ربيع گفت : چرا پس اين قدر به او سخت گرفته‌اى . هارون گفت افسوس كه چاره ندارم .\r\nعيون اخبار الرضا - على بن محمّد بن سليمان نوفلى گفت : از پدرم شنيدم كه وقتى هارون الرشيد موسى بن جعفر عليه السّلام را گرفت آن جناب بالاى سر پيغمبر مشغول نماز بود نمازش را قطع كردند او را به زور بردند اشك ميريخت و ميگفت :\r\nيا رسول اللَّه شكايت اين جفاكارى هارون را به تو ميكنم . مردم نيز اطرافش را گرفته با صداى بلند گريه ميكردند .\r\nهمين كه موسى بن جعفر را مقابل هارون آوردند ناسزا گفت و آن جناب را آزار كرد . شبانه دستور داد دو خانه آماده كنند . مهيا كردند موسى بن جعفر را مخفيانه بيكى از آن دو خانه برد و تحويل حسان سروى داد تا او را بوسيله محملى به بصره ببرد و تسليم عيسى بن جعفر بن ابى جعفر كه فرماندار بصره بود كند يك محمل را روز با گروهى كه بهمراه محمل بودند بجانب كوفه فرستاد تا مردم متوجه كارى كه نسبت بموسى بن جعفر كرده نشوند .\r\nحسّان يك روز قبل از ترويه ( دو روز قبل از عيد قربان ) وارد بصره شد امام عليه السّلام را تحويل عيسى بن جعفر بن ابى جعفر داد آشكارا در روز روشن بطورى كه\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nهمه فهميدند و مشهور شد . عيسى او را در يكى از اطاقهاى زندان جاى داد و درب آن را قفل نمود ، مراسم روز عيد قربان او را مشغول كرد بطورى كه از موسى بن جعفر عليه السّلام فراموش نمود ، فقط دو موقع درب اطاق را باز ميكردند يكى موقع طهارت و ديگرى موقعى كه غذا مىآوردند .\r\nپدرم گفت : فيض بن ابى صالح كه سابقا نصرانى بود بعد مسلمان شد و مرد بدكارى بود منشى و نويسنده عيسى بن جعفر بود به من نيز خيلى محبت داشت گفت :\r\nاين مرد پاكدامن كه در زندان اين مرد است در ايام زندانى شدن در اين خانه انواع مختلف كارهاى ناشايست و اعمال زشت را شنيده كه من ميدانم يقين دارم كه بدلش چنين كارها خطور نكرده .\r\nپدرم گفت : على بن يعقوب بن عون بن عباس بن ربيعه بوسيله نامه‌اى از من پيش عيسى بن جعفر بن ابى جعفر سخن‌چينى كرد نامه را احمد بن اسيد حاجب عيسى به او داده بود .\r\nعلى بن يعقوب از بزرگان بنى هاشم بشمار ميرفت و از همه مسن‌تر بود با همين سن زياد شراب‌خوارى ميكرد احمد بن اسيد را به خانه خود ميبرد با او مىنشست برايش نوازندگان و زنان آوازه‌خوان مىآورد بطمع اينكه او برايش پيش عيسى كارى بكند .\r\nدر آن نامه نوشته بود كه تو محمّد بن سليمان را در اجازه ورود و احترام بر ما مقدم ميدارى و برايش مشك و عطر فرمان ميدهى با اينكه ميان ما كسانى هستند كه از او بزرگتر و مسن‌ترند او معتقد بامامت موسى بن جعفر است كه در زندان تو است .\r\nپدرم گفت : يك روز گرم نزديك ظهر خوابيده بودم كه صداى درب حياط آمد پرسيدم كيست ؟ غلام گفت قعنب بن يحيى است اجازه ميخواهد ميگويد بايد هم اكنون شما را ملاقات كند گفتم قطعا اتفاقى است بگوئيد وارد شود وارد شده از قول فيض بن ابى صالح جريان سخن‌چينى و نامه را برايم خبر آورد در ضمن گفت :\r\nكه فيض به من گفته كه به ابو عبد اللَّه نگو كه خواهد ترسيد زيرا سخن‌چين نتوانسته\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nپيش فرماندار عيسى بن جعفر كارى از پيش ببرد چون من بفرماندار گفتم اين نامه او اثرى در شما گذاشت كه من ابو عبد اللَّه را بياورم قسم بخورد دروغ است گفت :\r\nنه مبادا به او خبر بدهى كه ناراحت مىشود پسر عمويش از روى حسد اين نامه را نوشته .\r\nگفتم : امير ! خودت ميدانى آنقدر كه با او لطف دارى و خلوت ميكنى نسبت به هيچ كس ندارى آيا تاكنون از كسى پيش شما بدگوئى كرده . گفت : هرگز گفتم اگر مذهبى بر خلاف مردم ميداشت مايل بود ترا وادار به پذيرفتن آن كند .\r\nجوابداد آرى من خوب او را ميشناسم .\r\nپدرم گفت : فورى سوار شدم و با قعنب پيش فيض رفتم اجازه خواستم در جواب گفته بود : فدايت شوم من در حالى هستم كه مقام شما بالاتر است از اينكه پيش من آئيد . او مشغول شرابخوارى بود . پيغام دادم بايد حتما شما را ببينم خودش با زير پيرهنى و شلوار گلى بيرون آمد آنچه شنيده بودم برايش نقل كردم روى بقعنب كرده گفت : مگر من به تو قبلا نگفتم چيزى به ابو عبد اللَّه نگوئى كه ناراحت مىشود سپس گفت : ناراحت نباش كه امير از اين نامه ذره‌اى ناراحت نيست .\r\nچند روز بيشتر نگذشت كه موسى بن جعفر عليه السّلام را پنهانى به بغداد بردند زندانى بود بعد آزادش كردند باز دو مرتبه زندانى شد و تحويل بسندى بن شاهك گرديد سندى بر او سخت گرفت ، هارون الرشيد برايش سمى كه در خرما زده شده بود فرستاد و دستور داد كه بهر طور امكان دارد آن را بخورد موسى بن جعفر عليه السّلام بدهد ، بوسيله همين سم از دنيا رفت .\r\nعيون اخبار الرضا : عمر بن واقد گفت : وقتى هارون الرشيد از فضل و مقام موسى بن جعفر كه پيوسته انتشار مييافت دلگير و ناراحت شد و ميشنيد كه او را امام ميدانند و پنهانى در شب و روز خدمتش ميرسند بر خود ترسيد و از سلطنت خويش بيمناك شد . در فكر كشتن آن جناب شد خرمائى خواست و مقدارى از آن را خورد بعد ظرفى برداشت و در آن بيست دانه خرما گذاشت نخى بسم آلوده كرد و آن را از سوراخ سوزن رد نمود يك دانه از خرماها را گرفت مرتب نخ\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nمسموم را از آن رد ميكرد تا يقين كرد خرما مسموم شد بعد آن خرما را در بين بقيه خرماها گذاشت بخادمى داده گفت : اين ظرف خرما را مىبرى براى موسى ابن جعفر عليه السّلام به او ميگوئى امير المؤمنين از اين خرماى تازه خورده از اينكه شما ميل نكرده‌ايد ناراحت شده قسم داده شما را به حق خود كه تمام اين خرماها را ميل كنيد خودم اينها را انتخاب كرده‌ام . بغلام گوشزد كرد نگذار چيزى از خرماها باقى بماند كه نخورد .\r\nخادم خرما را آورد و مأموريت خويش را انجام داد امام فرمود : يك تكه چوب خلال بياور غلام خلال آورد و مقابل امام ايستاد موسى بن جعفر مشغول خوردن شد . هارون الرشيد سگ ماده‌اى داشت كه خيلى او را دوست ميداشت سگ از محلى كه بسته شده بود با زنجيرهاى طلا كه جواهرآگين بود خود را كنده خارج شده بود آمد تا مقابل موسى بن جعفر عليه السّلام امام بوسيله خلال همان خرماى مسموم را برداشت و پيش سگ انداخت سگ خرما را خورد چيزى طول نكشيد كه خود را بر زمين زد و صداى عوعوش بلند شد كم كم گوشتهايش قطعه قطعه شد امام بقيه خرماها را خورد . غلام ظرف را پيش هارون برد .\r\nهارون پرسيد تمام خرماها را خورد گفت : بلى يا امير المؤمنين . گفت حالش چطور بود ؟ غلام گفت : من چيز بدى نديدم . بعد جريان كشته شدن سگ را شنيد بسيار ناراحت شد و از اين پيش‌آمد برايش مصيبتى بزرگ بوجود آمد خودش بالاى سر سگ آمد ديد گوشتهايش ريخته غلام را خواست دستور داد جلاد با شمشير و پوست تخت بيايد گفت يا راست بگو خرما چه شد ، يا ترا ميكشم .\r\nگفت : يا امير المؤمنين من خرما را بردم براى موسى بن جعفر و سلام شما را رساندم همان جا ايستادم از من خلال خواست به او خلال دادم يكى يكى بوسيله خلال برميداشت و مىخورد تا آن سگ آمد يك دانه خرما را بوسيله خلال براى او انداخت سگ خرما را خورد بقيه خرما را خود موسى بن جعفر خورد بعد آنچه مشاهده ميكنيد اتفاق افتاد .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nهارون گفت : فايده‌اى نكرديم از زهر دادن موسى بن جعفر بهترين خرما را برايش فرستاديم سم خود را از بين برديم سگ ما را هم كشت نميتوان در باره او چاره‌اى انديشيد .\r\nبعد از اين جريان امام عليه السّلام مسيب را خواست سه روز قبل از وفاتش بود مسيب نگهبان آن آقا بود به او فرمود : مسيب ! من امشب عازم مدينه هستم همان مدينه جدم پيغمبر صلّى اللَّه عليه و آله تا وصيت لازم و آنچه پدرم با من قرار گذاشته من با پسرم على عهد ببندم و او را جانشين و وصى خود قرار دهم و دستورات لازم را به او بدهم مسيب گفت : عرضكردم : چطور ميفرمائيد من قفل درها را باز كنم با اينكه نگهبانان پشت درب‌ها كشيك ميدهند فرمود : مسيب يقين تو در باره خدا و ما ضعيف است . عرضكردم نه آقاى من . فرمود : پس چرا چنين حرفى را ميزنى . گفتم :\r\nآقا از خدا بخواه مرا در راه ايمان ثابت بدارد فرمود : خدايا او را ثابت قدم بدار .\r\nآنگاه فرمود : من خدا را با همان اسم اعظمى كه عاصف خواند و تخت بلقيس را قبل از چشم بهم زدن در مقابل سليمان گذاشت ميخوانم تا خداوند وسيله ديدار فرزندم على را در مدينه برايم فراهم كند مسيب گفت : صداى دعا خواندن آن جناب را شنيدم ناگاه متوجه شدم در محل نماز خود نيست همان جا ايستادم تا دو مرتبه برگشت و با دست خود آهنها را بپاى خويش بست من بشكرانه نعمت معرفت امام به سجده افتادم .\r\nفرمود : سر بردار مسيب ، بدان كه سه روز ديگر من از دنيا خواهم رفت اشكم جارى شد فرمود : گريه نكن پسرم على مولاى تو و امام بعد از من است چنگ بزن بدامن او تا وقتى كه دست بدامن او داشته باشى گمراه نخواهى شد گفتم : الحمد للَّه .\r\nمسيب گفت : در شب روز سوم مولايم مرا خواست فرمود : همان طورى كه برايت توضيح دادم فردا من از دنيا ميروم وقتى از تو آب خواستم و نوشيدم ديدى ورم كردم و شكمم بالا آمد و رنگم زرد و سرخ و سبز مىشود و پيوسته رنگ برنگ ميشوم به اين ستمگر اطلاع بده كه من از دنيا رفته‌ام وقتى اين جريان‌ها را ديدى مبادا به كسى اطلاع دهى تا بعد از فوتم .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمسيب بن زهير گفت : پيوسته مواظب آن جناب بودم تا اينكه آب خواست و آشاميد بعد مرا خواست فرمود اين مرد ناپاك پليد سندى بن شاهك خيال مىكند او مرا غسل ميدهد و دفن مىكند هرگز چنين كارى از او ساخته نيست وقتى مرا بقبرستان قريش برديد در لحد بگذاريد و قبرم را بلندتر از چهار انگشت باز نكنيد مبادا از تربت قبر من براى تبرك برداريد تربت و خاك قبر همه ما براى چنين كارى حرام است مگر تربت جدم حسين عليه السّلام كه تربت او را خداوند شفا براى شيعيان و دوستان ما قرار داده .\r\nبعد من شخصى را ديدم بيشتر شباهت بموسى بن جعفر است كنار موسى بن جعفر عليه السّلام نشسته بود وقتى من مولايم على بن موسى الرضا را ديده بودم هنوز پسر بچه‌اى بود خواستم صدا بزنم كيستى . مولايم موسى بن جعفر عليه السّلام فرمود :\r\nمگر نگفتم چيزى نگوئى بالاخره صبر كردم امام عليه السّلام از دنيا رفت و آن شخص از نظرم ناپديد شد من بهارون الرشيد اطلاع دادم سندى بن شاهك آمد به خدا قسم با چشم خود ديدم آنها خيال كردند موسى بن جعفر را غسل ميدهند ولى دستشان به او نميرسيد گمان مىكردند آنها سدر و كافور ميزنند و كفن مىكنند من با چشم ميديدم كه هيچ كارى از آنها ساخته نبود همان شخص را ديدم غسل و كفن مىكند ظاهرا چنان وانمود مىكند كه به آنها كمك مينمايد آنها او را نميشناختند .\r\nپس از اينكه فارغ شد همان شخص به من گفت در چه شك مىكنى در اين شك نداشته باشى كه من امام و مولاى تو هستم و حجت خدايم بعد از پدرم ، مسيب كار من شبيه يوسف پيغمبر و برادران اوست كه برادرها پيش يوسف آمدند ولى او را نشناختند يوسف آنها را شناخت . جنازه امام را بردند و در قبرستان قريش دفن كردند قبرش را بلندتر از مقدارى كه فرموده بود نكردند بعد قبر را بلند نمودند و مقبره برايش ساختند .\r\nكمال الدين - ج 1 ص 117 - عمر بن واقد گفت : نيمه شبى كه در بغداد بودم مرا خواست ترسيدم كه تصميم بدى نسبت به من داشته باشد ، وصيت‌هاى لازم را بخانواده‌ام\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nكرده . گفتم :  إِنَّا لِلَّهِ وَ إِنَّا إِلَيْهِ راجِعُونَ  . بعد سوار شده بجانب او رفتم همين كه چشمش به من افتاد گفت ابو حفص ! ترا ترساندم ناراحت شدى ؟ گفتم آرى . گفت : خير است . گفتم پس يك نفر را بفرست بمنزلم خبر بدهد آنها نگرانند و قبول كرد آنگاه گفت ميدانى براى چه از پى تو فرستادم ؟ گفتم نه . گفت موسى بن جعفر را ميشناسى ؟ گفتم : آرى به خدا قسم بين من و آن جناب سابقه دوستى بود از مدتها پيش . گفت : در بغداد چه كسانى او را ميشناسند از اشخاصى كه مورد اعتماد مردمند چند نفر را نام بردم ، فهميدم آن جناب از دنيا رفته است . از پى آن اشخاص فرستاد همه را مثل من آوردند ، باز از ايشان پرسيد ميشناسيد كسانى را كه موسى بن جعفر را بشناسند آنها نيز نام اشخاصى را بردند همه را احضار كرد در حدود پنجاه و چند نفر در خانه جمع شديم از كسانى كه موسى بن جعفر عليه السّلام را ميشناختند و با او مصاحبت داشتند .\r\nآنگاه او رفت ما نماز خوانديم ، منشى و نويسنده‌اش آمد طومارى داشت اسمها و مشخصات از قبيل آدرس منزل و شغل و رنگ چهره ما را نوشت بعد پيش سندى رفت ، سندى آمد با دست به شانه من زده گفت حركت كن من از جاى حركت كردم بقيه نيز حركت كردند داخل اطاق شديم به من گفت : پارچه از روى موسى بن جعفر عليه السّلام بردار باز كردم ديدم مرده است گريه كرده كلمه استرجاع با خود ذكر كردم .\r\nآنگاه سندى روى بحاضرين نموده گفت نگاه كنيد يكى يكى نزديك شده نگاه كردند گفت همه قبول داريد كه اين شخص موسى بن جعفر عليه السّلام است ؟ گفتم :\r\nآرى . آنگاه گفت : غلام ! پارچه‌اى روى عورت او بيانداز بقيه بدنش را عريان كن غلام بدستور او عمل كرد گفت ببينيد روى بدن اثر آزار و اذيتى هست ؟ گفتيم : نه چيزى نمىبينيم ، مرده است . گفت همين جا باشيد تا او را غسل بدهيد من كفن كنم و دفن نمايم همان جا بوديم تا غسل داده شد كفن گرديد و بدنش را حركت دادند سندى بن شاهك بر او نماز خواند او را دفن كرد ، برگشتيم . عمر بن واقد ميگفت :\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nهيچ كس از من بهتر وارد به كار موسى بن جعفر نبود چطور بعضى معتقد شدند كه زنده است با اينكه من او را دفن كردم .\r\nعيون اخبار الرضا - گروهى از پيرمردهاى اهل مدينه نقل كردند پانزده سال از سلطنت هارون كه گذشت امام موسى بن جعفر عليه السّلام شهيد شد بوسيله سمى كه سندى بن شاهك بدستور هارون الرشيد در زندان معروف به خانه مسيب در كوفه به او داد كه در آنجا درخت سدره بزرگى بود بسوى رحمت و رضوان خدا رفت در روز جمعه پنجم رجب سال 183 هجرى در آن وقت پنجاه و چهار سال داشت مرقد مطهرش در قسمت غربى بغداد محل معروف بباب تين در قبرستان مشهور بقبرستان قريش است .\r\nعيون اخبار الرضا : حسن بن عبد اللَّه صيرفى از پدر خود نقل كرد كه گفت : موسى ابن جعفر عليه السّلام در زندان سندى بن شاهك درگذشت ، او را بوسيله تابوتى برداشتند « و نودى عليه هذا امام الرافضة فاعرفوه » يك نفر فرياد ميزد : اين پيشواى رافضيان است او را بشناسيد .\r\nوقتى بدن شريف او را آوردند به محل اجتماع شرطه و مأمورين مورد اعتماد دولت ، چهار نفر بپاى خاستند و فرياد زدند هر كه مايل است ببيند خبيث فرزند خبيث موسى بن جعفر را بيايد .\r\nسليمان بن ابى جعفر از قصر خود كه كنار شط بود خارج شد سر و صدائى شنيد بفرزندان و غلامان خود گفت چه خبر است ؟ گفتند : سندى بن شاهك بدن موسى بن جعفر را در تابوت گذاشته او را معرفى ميكنند گفت خيال ميكنم از طرف غرب بياورند وقتى نزديك شما شدند با غلامان پيش برويد و جنازه را از آنها بگيريد اگر مانع شدند آنها را بزنيد و علائم سپاهشان را پاره كنيد .\r\nهمين كه به آنجا رسيدند از قصر بيرون آمده جنازه را گرفتند و آنها را زدند و علامت‌هاى سياه كه شعار بنى عباس بود پاره كردند جنازه موسى بن جعفر را بر سر چهار راه گذاشتند يك نفر صدا ميزد هر كس مايل است ببيند پيكر پاك فرزند\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nپاك موسى بن جعفر عليه السّلام را بيايد ، مردم جمع شدند بدنش را غسل داده حنوط گرانبهائى كردند او را در كفنى كه از برد يمنى بود كه به دو هزار و پانصد دينار برايش بافته بودند تمام قرآن بر آن نقش بود با پاى برهنه به صورت عزاداران با گريبان چاك از پى جنازه آن جناب تا قبرستان قريش رفت در آنجا بدن شريفش را دفن كرد و جريان را براى هارون الرشيد نوشت .\r\nهارون نامه‌اى بسليمان بن ابى جعفر نوشت كه عمو جان صله رحم كردى خدا جزاى خير به تو بدهد به خدا قسم كارى كه سندى بن شاهك كرده بدستور ما نبوده .\r\nعيون اخبار الرضا : سليمان بن حفص گفت : هارون الرشيد در سال صد و هفتاد و نه 179 موسى بن جعفر عليه السّلام را گرفت و در سال 183 پنج شب به آخر رجب مانده از دنيا رفت در سن چهل و هفت سالگى در مقابر قريش در بغداد دفن شد و سى و پنج سال و چند ماه مدت امامتش بود . مادرش كنيزى بنام حميده كه مادر دو فرزند ديگر برادران موسى بن جعفر اسحاق و محمّد فرزندان حضرت صادق بودند تصريح بامامت فرزندش على بن موسى الرضا عليه السّلام نمود .\r\nقرب الاسناد : ابو خالد زبالى گفت : حضرت موسى بن جعفر عليه السّلام با گروهى از مأمورين مهدى خليفه عباسى وارد زباله شد آن مأمورين را مهدى فرستاده بود تا موسى بن جعفر را بياورند . امام به من دستور داد برايش چيزهائى بخرم نگاهى به من كرده ديد غمگينم فرمود : چرا افسرده هستى ؟ عرضكردم : فدايت شوم شما را مىبرند پيش اين ستمگر اطمينانى به او نيست فرمود : ابو خالد ! زيانى به من نخواهد رساند در فلان سال و فلان ماه و فلان روز جلو ميل كنار جاده منتظر من باش ان شاء اللَّه خواهم آمد .\r\nابو خالد گفت : پيوسته ماهها را ميشمردم و حساب روزها را داشتم تا بالاخره روز وعده رسيد صبح زود رفتم كنار ميل تمام آن روز را انتظار كشيدم تا نزديك غروب آفتاب هيچ كس نيامد مشكوك شدم و در دلم فكر بدى آمد ديدم نزديك شب است ، ناگاه يك سياهى نمودار شد انتظار كشيدم تا رسيدند ديدم حضرت موسى\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nابن جعفر عليه السّلام سوار قاطرى است جلو قطار شتر فرمود ابا خالد كجائى ؟ عرضكردم :\r\nخدمت شما فدايت شوم . فرمود : مبادا شك كنى شيطان به خدا علاقمند است كه تو شك كنى . عرضكردم : به خدا قسم اين پيش آمد شد ، از آزاد شدن امام مسرور شدم گفتم : حمد خدا را كه شما را از دست اين ستمگر نجات داد فرمود : ابا خالد يك مرتبه ديگر بسوى آنها خواهم رفت كه ديگر خلاصى ندارم .\r\nقرب الاسناد : على بن سويد سائى گفت : ابو الحسن موسى بن جعفر عليه السّلام نامه‌اى براى من نوشت در ضمن چنين ذكر نمود كه اول چيزى كه به تو خبر مىدهم مرگ خود من است در همين شبهاى آينده نه از اين پيش آمد ناراحتم و نه پشيمان و نه در آنچه بايد بوقوع پيوندد از قضا و قدر حتمى خدا مشكوكم چنگ بزن بدستاويز دين آل محمّد و بدستاويز محكم امام‌ها يكى پس از ديگرى مسالمت و رضا به آنچه گفته‌اند - از دست مده .\r\nغيبت شيخ طوسى - ص 20 - يونس بن عبد الرحمن گفت : حسين بن على رواسى بر سر جنازه موسى بن جعفر عليه السّلام بود همين كه خواستند دفن كنند يك نفر از طرف سندى بن شاهك پيش ابو المضا معاون سندى آمد كه او در آنجا حضور داشت گفت روپوش از روى جنازه برداريد قبل از دفن كردن تا مردم ببينند صحيح و سالم است و نسبت به او كارى نشده . صورت مولا موسى بن جعفر را گشودند بطورى كه من كاملا آن جناب را ديدم و شناختم بعد باز پوشاندند و داخل قبر كردند ( صلى اللَّه عليه ) .\r\nغيبت شيخ طوسى : يقطينى گفت : كنيز صاحب فرزند حسين بن على بن يقطين بنام رحيم كه زنى پاك دامن و فاضل بود و بيست و چند مرتبه به زيارت خانه خدا رفته بود ، از سعيد غلام خود نقل كرد كه او خدمتكار موسى بن جعفر عليه السّلام در زندان بود و براى تهيه لوازم رفت و آمد ميكرد سعيد گفت : هنگام درگذشت موسى بن جعفر مانند ساير مردم حال به حال ميشد گاهى ضعف به او دست ميداد باز به حال مىآمد تا از دنيا رفت . .\r\nغيبت شيخ طوسى - ص 21 - محمّد بن غياث مهلبى گفت : وقتى هارون الرشيد\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nموسى بن جعفر عليه السّلام را زندانى كرد از آن جناب در زندان معجزه‌ها و دلائل زيادى مشهود گرديد ، هارون متحير شد و يحيى بن خالد برمكى را خواست ، به او گفت : ابو على ! نمىبينى چطور ما گرفتار كارهاى عجيب اين مرد شده‌ايم ، نميتوانى چاره‌اى بيانديشى ما را از غم اين مرد آسوده كنى ! .\r\nيحيى بن خالد گفت : من صلاح ميدانم بر او منت گذارى و آزادش كنى در ضمن صله رحم نيز كرده‌اى چون دل دوستان و ارادتمندان ما را نسبت بما بدبين كرده . يحيى موسى بن جعفر عليه السّلام را دوست ميداشت هارون نميدانست . گفت : پس برو پيش او و غل و زنجير را باز كن و سلام مرا به او برسان بگو پسر عمويت ميگويد من قسم خورده‌ام كه تا اقرار به كار بد خود نكنى و از من طلب عفو ننمائى آزادت نكنم اگر چنين اقرارى بكنى برايت ننگ و عارى بوجود نمىآورد ، همچنين اگر درخواست بخشش نمائى از مقامت كم نخواهد شد . اين يحيى بن خالد امين و وزير من و صاحب اسرارم است باندازه‌اى كه مرا از عهده قسم بيرون آورد از او بخواه بعد برو آسوده باش .\r\nمحمّد بن غياث گفت : موسى پسر يحيى بن خالد گفت : كه موسى بن جعفر عليه السّلام در جواب هارون بپدرم گفت : ابو على ! من به زودى از دنيا خواهم رفت فقط يك هفته ديگر از عمرم باقى مانده مرگ مرا پنهان دار روز جمعه موقع ظهر بيا تو و دوستانم تنها بر بدنم نماز بخوانيد منتظر باش وقتى اين ستمگر بجانب رقه ( شهرى ) است از نواحى قهستان ) و بعراق برگشت ترا نبيند تو نيز از وجود او بهره نخواهى برد من در ستاره تو و پسرت و ستاره او نگاه كرده‌ام شما را خواهد كشت از او بترسيد .\r\nبهارون بگو موسى بن جعفر ميگويد : پيك و فرستاده من روز جمعه پيش تو خواهد آمد ، به تو خواهد گفت چه بايد بكنى فرداى قيامت كه در پيشگاه پروردگار مقابل هم قرار گرفتيم معلوم خواهد شد ستمگر و متجاوز كداميك از ما دو نفر است - و السلام .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nيحيى بيرون آمد چشمهايش از گريه سرخ شده بود پيش هارون آمد جريان را شرح داد . هارون گفت : اگر تا چند روز ديگر ادعاى نبوت نكند خيلى خوب است . روز جمعه كه شد موسى بن جعفر از دنيا رفت . قبل از اين پيش آمد هارون به طرف مدائن رفته بود بدن موسى بن جعفر را بيرون آوردند و بمردم نشان دادند تا نگاه كنند بعد دفن كردند و مردم برگشتند اما دو دسته شدند ، بعضى ميگفتند مرده است و بعضى ميگفتند نمرده .\r\nغيبت شيخ طوسى : احمد بن سعيد گفت : محمّد بن حسن علوى و چند نفر ديگر مختصر همان مطالبى كه محمّد بن حسن نقل كرد برايم گفتند كه من مجموعه گفتار آنها را نقل ميكنم ، گفتند : علت زندانى كردن موسى بن جعفر عليه السّلام اين بود كه هارون الرشيد فرزندش امين را در اختيار جعفر بن محمّد بن اشعث گذاشته بود تا تربيت كند ، يحيى بن خالد برمكى بر او رشك برد و ميترسيد اگر خلافت بامين برسد مقام و موقعيت او و فرزندانش از بين خواهد رفت .\r\nشروع كرد چاره‌انديشى در باره جعفر بن محمّد كه معتقد بامامت موسى بن جعفر بود بالاخره با او گرم گرفت و مأنوس شد مرتب بمنزلش ميرفت تا بر اسرارش اطلاع يافت تمام را براى هارون نقل كرد و اضافه هم ميگفت تا بيشتر هارون را بدبين كند .\r\nروزى به اشخاص مورد اعتماد خود گفت : يكى از اولاد ابى طالب را ميشناسيد كه وضع مالى او خوب نباشد من كارى دارم كه وسيله او انجام دهم . على بن اسماعيل ابن جعفر بن محمّد را به او معرفى كردند . يحيى براى او پولى فرستاد . حضرت موسى ابن جعفر عليه السّلام نيز با او انس داشت و كمكش ميكرد گاهى اسرار خود را با او در ميان ميگذاشت .\r\nيحيى بن خالد نوشت او را بفرستند حضرت موسى بن جعفر فهميد على بن اسماعيل را خواست فرمود : كجا ميخواهى به روى پسر برادر ! گفت ببغداد .\r\nفرمود : چكار دارى ؟ گفت قرض دارم دست تنگ هم هستم فرمود : قرض ترا\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nپرداخت ميكنم و كارهايت روبراه ميكنم على به اين سخنان توجهى نكرد موسى بن جعفر عليه السّلام به او فرمود : متوجه باش فرزندان مرا يتيم نكنى سيصد دينار و چهار هزار درهم به او داد .\r\nهمين كه رفت روى بحاضرين نموده فرمود : به خدا سعى در ريختن خون من خواهد كرد و بچه‌هايم را يتيم مىكند گفتند : فدايت شويم با اينكه شما ميدانى چه مىكند باز به او پول ميدهى و كمك ميكنى ؟ ! فرمود : پدرم از آباء گرام خود از رسول خدا نقل كرد كه فرمود : وقتى خويشاوندى قطع شود بعد خويشاوند صله رحم كند عمر آن خويشاوند قطع خواهد شد .\r\nعلى بن اسماعيل پيش يحيى بن خالد رفت يحيى اسرار موسى بن جعفر را از او جستجو كرد و بهارون اطلاع داد از خود نيز اضافه كرد . گفت : از شرق و غرب براى او پول مىآوردند چند بيت المال دارد باغستانى را سى هزار دينار طلا خريد كه آن را يسيره ناميد ، صاحب باغ گفت : من اين سكه را نميخواهم برايم از نوع سكه فلان بده . دستور داد آن پول را بخزانه برگردانند و سى هزار دينار از نوعى كه معين كرده بوده برايش آورد . تمام اين سخنان را بهارون گفت .\r\nهارون دستور داد به او دويست هزار درهم بدهند حواله داد كه فرماندار يكى از شهرستانها بپردازد خودش استان شرق را پذيرفت . فرستاده‌هاى او رفتند براى تحويل گرفتن پول . يك روز وارد مستراح شد براى قضاى حاجت يك مرتبه ناله‌اى كرد و تمام روده‌هايش بيرون آمد روى زمين افتاد هر چه كردند روده‌هايش را برگردانند ممكن نشد گرفتار اين درد شد پولها را آوردند در هنگامى كه جان ميداد وقتى از آوردن پول اطلاع دادند گفت : ميخواهم چه كنم وقتى من در حال مرگ هستم .\r\nهمان سال هارون عازم حج شد ابتدا به زيارت قبر پيغمبر صلّى اللَّه عليه و آله و سلّم رفت در حرم پيغمبر عرضكرد : يا رسول اللَّه من از تو عذر ميخواهم از تصميمى كه در باره موسى بن جعفر گرفته‌ام ميخواهم او را زندانى كنم او تصميم دارد بين مردم اختلاف\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nبياندازد و خون‌ريزى كند ، دستور داد امام را از مسجد گرفتند همين كه پيش هارون آوردند او را در زنجير كرد دو محمل از خانه هارون خارج شد كه موسى ابن جعفر عليه السّلام در يكى از آنها قرار داشت با هر كدام از دو محمل گروهى از سپاهيان را فرستاد ، يكى را به طرف بصره روانه كرد كه موسى بن جعفر ميان همان بود و ديگرى را به طرف كوفه تا مردم متوجه نشوند امام را بكجا فرستاد .\r\nيكى كه موسى بن جعفر را به طرف بصره برد سفارش كرد بعيسى بن جعفر بن منصور فرماندار بصره تحويل دهد يك سال در زندان او بود . عيسى بن جعفر بن منصور براى هارون نوشت كه موسى بن جعفر را از من بگير بهر كس ميخواهى بسپار اگر نه من او را آزاد ميكنم خيلى كوشش كردم كه بر او ايرادى بگيرم نتوانستم بطورى كه گوش ميدادم شايد در دعايش به تو يا من نفرين كند ديدم دعا فقط براى خود مىكند طلب مغفرت و رحمت مينمايد يك نفر را فرستاد او را تحويل گرفت و در بغداد پيش فضل بن ربيع زندانى كرد ، مدتى در زندان فضل بن ربيع بود هارون از او ميخواست كه خواسته‌اش را انجام دهد فضل امتناع مىورزيد .\r\nنوشت او را بفضل بن يحيى تحويل دهد . فضل تسليم او نمود هارون از فضل بن يحيى نيز خواست او هم موافقت نكرد هارون شنيد كه موسى بن جعفر در زندان فضل بن يحيى آسوده و راحت است . هارون آن موقع در رقه بود .\r\nمسرور خادم را بوسيله چاپار و پست فرستاد به بغداد او را امر كرد كه فورى پيش موسى بن جعفر عليه السّلام برود و وضع او را مشاهده كند اگر وضع به همان طور بود كه بهارون گزارش داده‌اند نامه‌اى كه در اختيار اوست به عباس بن محمّد برساند و از او بخواهد طبق نامه عمل كند و نامه ديگرى نيز براى سندى ابن شاهك نوشته بود كه از عباس اطاعت كند .\r\nمسرور وارد شد و به خانه فضل بن يحيى رفت هيچ كس اطلاع نداشت براى چه آمده ، بعد خدمت موسى بن جعفر رسيد ديد همان طورى است كه برشيد گزارش داده‌اند همان دم پيش عباس بن محمّد و سندى رفت هر دو نامه را به آنها رسانيد .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nطولى نكشيد كه پيكى پيش فضل بن يحيى رفت ، با آن پيك روانه شد ولى خيلى ناراحت و پريشان بود پيش عباس بن محمّد رفت ، عباس شلاق زن خواست با پايبندهاى مخصوص بنام عقابين او را فرستاد پيش سندى و دستور داد صد تازيانه به او بزند لباس از تن او بيرون آوردند و صد تازيانه زدند وقتى بيرون آمد رنگش پريده بود بر خلاف وقتى آمد آن نخوت و بزرگ منشى را از دست داد بهر كس ميرسيد از چپ و راست سلام ميكرد مسرور جريان را براى هارون الرشيد نوشت . دستور داد موسى بن جعفر را تحويل به سندى بدهند .\r\nهارون مجلسى ترتيب داد كه پر از جمعيت بود در آن مجلس گفت مردم فضل بن يحيى مخالفت با دستور من كرده من او را لعنت ميكنم شما نيز لعنت كنيد از تمام مجلس صداى لعنت مردم بلند شد بطورى كه خانه يك پارچه صدا گرديد اين خبر به يحيى بن خالد رسيد سوار شده پيش هارون الرشيد رفت نه از درب عمومى كه مردم ميرفتند از پشت سر هارون آمد در حالى كه هارون مطلع نبود گفت يا امير المؤمنين به من توجه كن . هارون با ترس تمام به او توجه نمود . يحيى گفت فضل جوان كم تجربه‌ايست من منظور ترا عملى ميكنم . هارون شاد شد باز در ميان جمعيت گفت مردم ! فضل بن يحيى مخالفت امر مرا كرد لعنتش كردم ولى توبه و زارى كرد و فرمانبردار شد او را دوست بداريد مردم فرياد زدند : ما دوست دوست تو هستيم و دشمن دشمنت اكنون او را دوست ميداريم .\r\nيحيى بن خالد پس از اين جريان خود بوسيله چاپار و پست به بغداد آمد مردم بوحشت افتاده در جستجو شدند يحيى چنين وانمود كرد كه براى تنظيم امور شهر آمده و مأموريت دارد كه نظارت به وضع فرمانداران كند ، خود را به بعضى از اين كارها نيز مشغول نمود . سندى بن شاهك را خواست و او را دستور داد كه چه كند ، سندى نيز قبول كرد .\r\nحضرت موسى بن جعفر هنگام وفات از سندى درخواست كرد غلامش را كه نزديكى خانه عباس بن محمّد مينشيند و جزء نىفروشان است احضار كند تا او را غسل\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدهد سندى انجام داد . گفت اجازه خواستم كه او را كفن كنم امتناع ورزيد فرمود :\r\nما خانواده‌اى هستيم كه مهر زنان و حج واجب و كفن مرده‌هايمان از پاكترين مال ما است ، من كفن دارم .\r\nوقتى از دنيا رفت ، فقهاء و دانشمندان و سرشناسهاى بغداد آمدند كه در ميان آنها هيثم بن عدى نيز حضور داشت تا ببينند ، آنها نگاه كردند اثرى در بدن امام نديدند و اين گواهى را دادند ، پيكر موسى بن جعفر عليه السّلام را روى پل بغداد گذاشتند فرياد زدند اين موسى بن جعفر است كه از دنيا رفته بيائيد نگاه كنيد . مردم مىآمدند و جستجو ميكردند در صورت مولى با اينكه از دنيا رفته بود .\r\nگفت : مردى از طالبيين نقل كرد كه ندا كردند اين موسى بن جعفر است كه رافضيها خيال ميكردند نمىميرد نگاه كنيد مرده است مردم بتماشا مىآمدند .\r\nبعد آقا را بردند و در مقابر قريش دفن كردند پهلوى مردى از قبيله نوفل بنام عيسى بن عبد اللَّه .\r\nبصائر الدرجات - احمد بن عمر گفت : از حضرت رضا عليه السّلام شنيدم كه فرمود : من ام فروه دختر اسحاق را در ماه رجب يك روز پس از وفات پدرم طلاق دادم « 1 » عرضكردم وقتى طلاق دادى از مرگ موسى بن جعفر اطلاع داشتى ؟\r\nفرمود : آرى .\r\n\r\n\r\n","description":"","footnote":"\r\n( 1 ) ممكن است اين از امتيازات ائمه باشد كه زنان را طلاق ميدهند تا آن شخصيت كه بواسطه ازدواج با امام يافته‌اند زائل شود چنانچه امير المؤمنين عليه السّلام عايشه را در جنگ جمل طلاق داد و شايد علت طلاق عايشه اين بود كه از جمله ام المؤمنين خارج شود .\r\nحضرت رضا نيز شايد طلاق داده چون ميدانسته او مايل به ازدواج است اگر بخواهد ازدواج كند نمىتواند مانع او شود طلاقش داد تا بتواند اين كار را بكند ممكن است دو وجه ديگر داشته باشد يكى طلاق بمعنى لغوى منظور باشد كه اختيارش را بدست خودش دادم و دوم اينكه صلاح او را در ازدواج مىديد خبر فوت پدر را به او داد تا عده وفات نگه دارم ولى ظاهرا طلاق داد تا اهل سنت خورده نگيرند .\r\n","page_name":" 214 ","page_number":214},
  {"content":"\r\n\r\nبصائر - صفوان گفت : به حضرت رضا عرضكردم : روايت كرده‌اند از قول شما كه مردى گفته است خبر مرگ پدر خود را از سعيد شنيده‌ايد فرمود : صحيح ولى سعيد خبرى كه آورد من قبلا آن را ميدانستم .\r\nمختصر بصائر - ص 6 - يكى از اصحاب گفت : به حضرت رضا عليه السّلام عرض كردم امام ميداند چه وقت ميميرد فرمود : آرى ، خداوند به او اعلام مىكند تا در كارهاى مورد نياز خود عجله كند عرضكردم حضرت موسى بن جعفر از خرماى زهرآلود و ريحان مسمومى كه يحيى بن خالد فرستاده بود اطلاع داشت ؟ فرمود : آرى .\r\nگفتم : پس چرا خورد با اينكه ميدانست مسموم است ؟ فرمود : خداوند او را فراموشاند تا آنچه بايد انجام شود .\r\nمختصر بصائر - ابراهيم بن ابى محمود گفت : عرضكردم امام ميداند چه وقت ميميرد فرمود : آرى . عرضكردم پدرت وقتى يحيى بن خالد خرما و ريحان مسموم فرستاد اطلاع داشت ؟ فرمود : آرى گفتم با اينكه ميدانست مسموم است آن را خورد در قتل خود شركت كرده فرمود : قبل از خوردن نميدانست ولى جلوتر اطلاع دارد تا در كارهاى مورد نياز خود عجله نمايد .\r\nتوضيح : آنچه در اين دو خبر ذكر شده يكى از وجوهى است كه ميتوان جمع كرد بين علم ائمه بعاقبت كار خود و چيزهائى كه موجب از بين بردن آنها مىشود و بين اينكه جايز نيست خود را بورطه هلاك اندازد .\r\nبا قطع نظر از اين خبر ميتوان بوجه ديگرى نيز توجيه كرد كه پرهيز از ورطه هلاكت در مورد كسانى است كه تمام مقدرات حتمى را مطلع نيستند و گر نه موجب مىشود كه هيچ پيش‌آمد ناراحت‌كننده‌اى براى آنها اتفاق نيافتد و اين نيز غير ممكن است .\r\nاحكام شرعى ائمه عليهم السّلام مربوط بعلم ظاهرى است نه بعلم الهى همان طورى كه احوال آنها در تمام امور بر خلاف وضع ما است تكليف آنها نيز با تكليف ما فرق دارد ، با اينكه ميتوان گفت آنها ميدانستند اگر اين نحو كشته شدن را نپذيرند\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nممكن است با وضعى بدتر كشته شوند پس راه ساده‌ترى را انتخاب كردند همين كه ما ميدانيم آنها معصوم هستند و در هر كار جز در راه رضاى خدا و حق قدم بر نميدارند كافى است كه بدانيم اين كار نيز بنا بر حكمت و مصلحتى است .\r\nغيبت شيخ طوسى - داود بن زربى گفت : عبد صالح عليه السّلام از پى من فرستاد در زندان فرمود برو به اين مرد ( يحيى بن خالد ) بگو فلانى به تو پيغام داد كه اين چكارى بود كردى مرا از وطن آواره كردى و فاصله انداختى بين من و زن و فرزندم پيش يحيى آمده پيغام را رساندم گفت : زبيده بىشوهر شود و قسمهاى بسيار غليظ و شديد خورد كه من مايلم دو مليون درهم غرامت بدهم تو از زندان خارج شوى گفت برگشتم و جريان را گفتم . فرمود : به او بگو قسم به خدا يا بايد مرا خارج كنى يا خودم خارج مىشوم .\r\nدر ارشاد مفيد مينويسد : حضرت موسى بن جعفر عليه السّلام در زندان سندى بن شاهك در بغداد پنجم رجب سال 183 از دنيا رفت پنجاه و پنج سال داشت مدت امامت آن جناب بعد از پدر 35 سال بود .\r\nمناقب - ابو الازهر ناصح بن عليّه برجمى در ضمن يك حديث طولانى در مسجدى مقابل خانهء سندى بن شاهك با ابن سكيت بودم بحث در مورد زبان عربى مى - كرديم مردى نيز با ما بود كه او را نميشناختم . آن مرد گفت : شما بمسائل دينى خود بيشتر از مسائل مربوط احتياج داريد بالاخره صحبت رسيد به امام وقت ، آن مرد گفت بين شما و امام زمان بيش از يك ديوار فاصله نيست . گفتم : منظورت موسى بن جعفر است كه زندانى است ؟ گفت : آرى . گفتيم ما چيزى نميگوئيم ولى از پهلوى ما حركت كن مبادا كسى مشاهده كند كه با ما نشسته‌اى ما را هم بواسطه تو بگيرند گفت به خدا چنين كارى نميكنند . اين حرفى كه بشما زدم بدستور خود او بود اگر بخواهد بيايد با ما هم اكنون بنشيند ميتواند . گفتيم بىميل نيستيم او را صدا بزن . در همين موقع مردى از در مسجد وارد شد كه از ديدار او انسان حيران ميشد فهميديم او موسى بن جعفر عليه السّلام است . فرمود من همان مرد هستم ما را رها كرد ما فورى از مسجد خارج شديم ،\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nناگهان صداى داد . و فرياد زياد شنيديم ، سندى بن شاهك با گروهى وارد مسجد شد گفتيم : مردى پيش ما آمد و چنين و چنان گفت مرد وارد شد بنمازگاه مسجد رفت اما كسى كه ما را دعوت به او ميكرد خارج شد او را نديديم ، دستور داد ما را نگه - دارند . خودش پيش موسى بن جعفر رفت كه در محراب بود از پيش روى او رفت ما سخن آنها را ميشنيديم ، به او گفت : چقدر با سحر و حيله خود از درهاى بسته و قفل زده فرار ميكنى باز ترا برميگردانيم اگر فرار كنى بهتر است تا اينجا بمانى تو ميخواهى خليفه مرا بكشد .\r\nحضرت موسى بن جعفر فرمود : چگونه فرار خواهم كرد با اينكه مرا آينده‌اى در پيش است كه بدست شما انجام خواهد شد و مقامى شايسته دارم كه بدست شما آن مقام مرا ارزانى مىشود .\r\nسندى بن شاهك دست او را گرفت و رفت بهمراهان خود گفت اين دو نفر را رها كنيد برويد داخل كوچه نگذاريد كسى رفت و آمد كند تا من و او داخل خانه شويم .\r\nدر كتاب انوار است كه عامرى گفت : هارون الرشيد كنيز زيبا و بسيار خوش قيافه‌اى را براى موسى بن جعفر عليه السّلام فرستاد تا در زندان خدمتكارى او را به عهده گيرد . به آن كنيز فرمود : بهارون بگو شما از هديه خود خوشحال هستيد مرا نيازى به اين كنيز و امثال او نيست . هارون ناراحت شده گفت برگرد پيش او بگو ما تو را بخواست خودت نگرفته‌ايم زندانى كنيم كنيز را پيش او بگذار و بيا . پيك رفت و برگشت بعد كه هارون از جاى خود برخاست غلام را فرستاد تا جستجو از حال كنيز كند .\r\nغلام ديد كنيز به سجده افتاده و سر بلند نميكند همى ميگويد : قدوس سبحانك سبحانك .\r\nهارون گفت : به خدا او را موسى بن جعفر جادو كرده برويد كنيز را بياوريد\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nوقتى كنيز را آوردند ميلرزيد و سر به آسمان داشت . گفت : تو را چه مىشود . كنيز جواب داد حال تازه‌اى پيدا كرده‌ام من در زندان ايستاده بودم او شب و روز نماز ميخواند وقتى نماز خود را تمام كرد و در حال تسبيح و تقديس بود عرضكردم آقا احتياجى داريد در رفع آن بكوشم فرمود من به تو چه احتياج دارم ! . گفتم مرا بزندان فرستاده‌اند براى انجام كارهاى شما ، ديدم اشاره كرده فرمود پس اينها كيستند نگاه كردم ديدم باغى پر از گل و ريحان كه انتهايش ديده نميشود اول و آخر ندارد در آن باغ محلهائى را با ديبا و فرشهاى رنگارنگ فرش كرده‌اند غلامان ماهرو كه نظير ندارند و لباسهائى پوشيده‌اند كه كسى نديده از ابريشم سبز هر كدام بر سر تاجى از درّ و ياقوت دارند در دست آفتابه و حوله گرفته‌اند و انواع غذاها . من به سجده افتادم سر بر نداشتم تا اين غلام مرا بلند كرد ديدم همان ميان زندان هستم .\r\nهارون گفت : اى بدجنس شايد در سجده خوابت برده و اينها را در خواب ديده‌اى . گفت : نه به خدا آقا قبل از سجده اينها را ديدم ، از ديدن آنها به سجده افتادم . دستور داد او را بگيرند و نگهدارند تا كسى صحبت او را نشنود . كنيز رو به نماز آورد وقتى ميگفتند چرا اين قدر نماز ميخوانى ميگفت : « هكذا رأيت العبد الصالح » بنده صالح خدا را در چنين حالى ديدم . ميگفت : من وقتى بهشت برين را ديدم كنيزان فرياد زدند فلانى دور شو از بنده صالح خدا تا ما او را خدمت كنيم ما خدمتگزار او هستيم نه تو پيوسته همين حال را داشت تا از دنيا رفت اين جريان چند روز بشهادت حضرت موسى بن جعفر عليه السّلام مانده اتفاق افتاد .\r\nمناقب - وفات موسى بن جعفر عليه السّلام در مسجد هارون الرشيد كه معروف به مسجد مسيب در قسمت غربى باب الكوفه است اتفاق افتاد ، زيرا آن جناب را از خانه معروف به خانه عمرويه به آنجا منتقل كردند ، بين وفات موسى بن جعفر و آتش گرفتن مقابر قريش دويست و شصت سال فاصله شد .\r\nرجال كشى - على بن جعفر بن محمّد گفت : محمّد بن اسماعيل بن جعفر از من خواست تا از موسى بن جعفر براى او اجازه بگيرم تا بعراق برود و از او راضى شود\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nو وصيت و سفارشى به او بفرمايد گفت : من كناره گرفتم تا امام عليه السّلام وارد وضوخانه شد و بيرون آمد موقع مناسبى بود كه من ميتوانستم در خلوت با او صحبت كنم .\r\nوقتى خارج شد گفتم : پسر برادرت محمّد بن اسماعيل اجازه ميخواهد كه سفر بعراق كند و شما به او سفارشى بفرمائيد اجازه داد وقتى بازگشت بمجلس خود محمّد بن اسماعيل از جاى حركت كرده گفت : عمو جان مايلم يك وصيت و سفارشى مرا بفرمائيد .\r\nفرمود : به تو سفارش ميكنم از خدا بترس و شركت در خون من مكن .\r\nگفت : خدا لعنت كند كسى را كه سعى در ريختن خون شما بنمايد ، باز گفت وصيتى بفرما مرا عموجان . فرمود : سفارش ميكنم كه از شركت از خون من بپرهيزى آنگاه حضرت موسى بن جعفر عليه السّلام كيسه‌اى كه محتوى صد و پنجاه دينار بود به او داد ، محمّد گرفت باز كيسه ديگرى كه محتوى صد و پنجاه دينار بود داد گرفت براى مرتبه سوم كيسه صد و پنجاه دينارى ديگرى را به او داد . سپس دستور داد هزار و پانصد درهمى كه موجود داشت به او بدهند من اين همه پول را زياد انگاشتم و بموسى بن جعفر عليه السّلام عرض كردم فرمود اين قدر دادم تا بيشتر دليل داشته باشم كه من صله رحم كردم و او قطع نمود .\r\nمحمّد بن اسماعيل به طرف عراق رفت بدر خانه هارون آمد با همان لباسهاى سفر قبل از آنكه در محلى فرود آيد و اجازه ورود خواست . گفت : بگو محمّد بن اسماعيل بن جعفر بر در خانه اجازهء ميخواهد . دربان گفت : برو اول لباسهاى سفرت را تغيير بده بيا تا بدون اجازه ترا وارد كنم حالا امير المؤمنين خوابيده است گفت : بامير المؤمنين خواهم گفت كه من آمدم ولى تو اجازه ندادى .\r\nدربان پيش هارون رفت و جريان را گفت اجازه‌ى ورود داد محمّد وارد شد بمحض ورود گفت يا امير المؤمنين دو خليفه در روى زمين وجود دارد موسى بن جعفر در مدينه است كه برايش خراج مىآورند و تو در عراق خراج ميگيرى هارون گفت : ترا به خدا قسم راست ميگوئى .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nگفت : به خدا راست ميگويم دستور داد صد هزار درهم به او بدهند همين كه پولها را دريافت كرد همان شب دردى بر او مستولى گشت كه نيمه شب از دنيا رفت مال را دو مرتبه به بيت المال برگرداندند .\r\nتوضيح : در بعضى از روايات محمّد بن اسماعيل و در بعضى از روايات على ابن اسماعيل نام برده شده ، ممكن است كار هر دو باشد كه نسبت بيكى داده شد . در شرح حال خويشاوندان امام خواهد آمد كه اين دو ناشايست بودند .\r\nرجال كشى : بشار غلام سندى بن شاهك گفت من از همه بيشتر دشمن خاندان ابو طالب بودم روزى مرا سندى بن شاهك خواست گفت ميخواهم ترا امين بر سرى قرار دهم كه هارون مرا امين آن سر قرار داده ، گفتم : هرگز كوتاهى نخواهم كرد . گفت موسى بن جعفر را به من سپرده و من ترا مأمور نگهدارى او كردم . او را در اطاقى در همان منزلى كه خانواده‌اش بود زندانى كرد و مرا نگهبان او قرار داد ، من هم چند قفل روى هم ميزدم هر وقت پى كارى ميرفتم زنم را مأمور او ميكردم و سفارش مينمودم كه تا من برميگردم از اينجا نروى بشار گفت : خداوند آن بغض و كينه را بمحبت و ارادت تبديل كرد . يك روز موسى بن جعفر عليه السّلام مرا خواست فرمود بشار ! برو بزندان قنطره به هند بن حجاج بگو ابو الحسن موسى بن جعفر ترا ميخواهد او داد بر سر تو ميكشد و ترا از خود دور مىكند وقتى چنين كرد به او بگو من پيغام را رساندم مايلى انجام بده نميخواهى انجام نده او را رها كن بيا . بشار گفت هر چه دستور داده بود انجام دادم و درها را مثل سابق قفل كردم و زنم را بر در زندان نشاندم گفتم : از اينجا نروى تا برگردم .\r\nبه طرف زندان قنطره رفتم هند بن حجاج را ملاقات كردم به او گفتم : حضرت ابو الحسن فرموده : آنجا بيائى داد و فرياد زد مرا دور كرد گفتم : من پيغام را رساندم ميخواهى بكن نميخواهى نكن او را رها كرده برگشتم بزندان موسى بن جعفر عليه السّلام ، ديدم زنم بر در زندان نشسته درها نيز قفل است يكى يكى درها را\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nگشودم تا رسيدم بموسى بن جعفر ، جريان را خدمتش عرضكردم . فرمود : درست است او آمد و برگشت . پيش زنم آمدم به او گفتم : بعد از رفتن من كسى اينجا آمد كه وارد زندان شود ؟ گفت : نه به خدا من از جلو درب هيچ جا نرفتم و نه در را براى كسى گشودم تا تو آمدى .\r\nعلى بن محمّد بن حسن انبارى برادر صندل گفت : از كس ديگرى شنيدم وقتى هند بن حجاج آمد موسى بن جعفر عليه السّلام موقع رفتنش به او فرمود : اگر مايلى برگرد به محل خودت بهشت برين جايگاهت خواهد بود در صورتى كه مايل باشى ميتوانى به منزل خود به روى ، گفت نه برميگردم بزندان . خدا رحمتش كند .\r\nعلى بن محمّد بن صالح صيمرى گفت : هند بن حجاج رضى اللَّه عنه از اهل صيمره بود قصر او در صيمره مشهور است .\r\nرجال كشى : عبد اللَّه بن طاوس گفت : به حضرت رضا عليه السّلام عرضكردم : پدر شما را يحيى بن خالد مسموم كرد فرمود : آرى بوسيله سى دانه خرما . عرضكردم :\r\nنميدانست كه آن خرماها مسموم است فرمود : محدث از نزد او رفت گفتم : محدث كيست ؟ فرمود : فرشته‌اى است بزرگتر از جبرئيل و ميكائيل با رسول خدا بود و با ائمه عليهم السّلام نيز هست هر چه را انسان بجويد معلوم نيست بيايد سپس به او فرمود : تو عمرى طولانى خواهى كرد . صد سال عمر كرد .\r\nكافى : على بن سويد گفت : نامه‌اى خدمت موسى بن جعفر عليه السّلام نوشتم وقتى در زندان بود در نامه از ايشان احوال پرسيده بودم و مسائل زيادى نيز سؤال كردم مدتى جواب نيامد بعد جوابى با اين مضمون رسيد :\r\n بِسْمِ اللَّهِ الرَّحْمنِ الرَّحِيمِ *  - ستايش خداوندى راست كه با بزرگوارى و عظمت و نور خود دلهاى مؤمنين را روشن گردانيد و با همان عظمت و نورش دشمنى با او آغاز كردند نادانان و با عظمت و نورش تقرب جستند بسوى او تمام ساكنان آسمانها و زمين با اعمال مختلف و عقيده‌هاى متفاوت بعضى صحيح و برخى ناصحيح ، گمراه و هدايت يافته شنوا و كر ، بينا و كور سرگردان ستايش خدا را كه دين و آئين خدا را بمحمد صلّى اللَّه عليه و آله و سلّم\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nآموخت .\r\nاما بعد تو مردى هستى كه خداوند برايت ارتباط خاصى با آل محمّد گشاده حفظ كرده‌اى محبت و مودتى را كه لازم بوده از نظر دين ترا راهنمائى كرده و در دين بينا نموده كه آنها را بر ديگران مقدم ميدارى و در گرفتارىها به آنها پناهنده ميشوى . در نامه خود سؤالهائى كرده‌اى كه از نظر تقيه نميتوانم جواب آنها را بدهم و تكليف من پنهان داشتن آنها است پس از انقضاى سلطنت ستمكاران كه قدرتمند حقيقى بيايد و اين دنياى ناپسند جدا شود از تجاوزكاران بر خداى خود چنين صلاح ديدم كه توضيح دهم آنچه پرسيد ، مبادا شيعيان ضعيف در حيرت و سرگردانى قرار گيرند بواسطه نادانى ؟ از خدا بپرهيز و اين مطالب را با كسانى در ميان گذار كه شايسته باشند ، بترس از اينكه مايه گرفتارى اوصياء و ائمه شوى يا اختلاف بوجود آورى با افشاء نمودن اسرارى كه در اختيار تو ميگذارم هرگز چنين كارى نخواهى كرد ان شاء اللَّه .\r\nاولين خبرى كه به تو مىدهم اينست كه من به زودى در همين شبها از دنيا خواهم رفت نه از اين پيش‌آمد ناراحتم و نه پشيمان و نه ترديدى در مقدرات آينده و از قضاى حتمى خداوند دارم . چنگ بزن بدستاويز دين يعنى آل محمّد و عروة الوثقى يعنى امام بعد از امام و راه مسالمت با آنها و رضايت نسبت به آنچه ميگويند . بدنبال كيش و آئين كسانى كه با تو هم عقيده نيستند مرو و دل به راه و روش آنها مبند كه آنها با خدا و پيامبر و امانتهاى خويش خيانت كردند ، ميدانى چگونه امانتهاى خود را خيانت كردند ، كتاب خدا را بامانت در اختيار ايشان گذاشتند خيانت كردند و تحريف و تغيير دادند و بنفع فرمانروايان خود كار كردند از آنها فاصله بگيريد خداوند ايشان را مبتلا بترس و گرسنگى بكند بواسطه اين كارها كه انجام ميدهند .\r\nسؤال كردى از آن دو نفر كه مال مردى را به زور غصب كردند با اينكه آن مال خود را به فقراء و تهيدستان و درماندگان و در راه خدا خرج ميكرد ، بعد تنها به همين غصب كردن قانع نشدند او را باجبار وادار كردند ، مالش را به منزل آن دو ببرد بعد از اينكه به زور صاحب شدند خودشان شروع ببذل و بخشش كردند ، پرسيدى با اين كار كافر\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nميشوند يا نه ؟ .\r\nقسم بجان خودم اينها قبل از اين كار منافق بودند و مخالف خدا و مسخره‌كننده پيامبر بشمار ميرفتند هر دو كافرند ، بر آن دو باد لعنت خدا و ملائكه و تمام مردم ، به خدا قسم ذره‌اى ايمان در دل هيچ كدام از آنها وارد نشد از وقتى كه وارد اسلام شدند پيوسته شك و ترديد آنها افزايش مىيافت فريبكار و منافق بودند تا ملائكهء عذاب جان آنها را گرفتند و بقرارگاه اشخاص ذليل و خوار بردند .\r\nپرسيدى وضع آن كسانى حضور داشتند پيش آن مرد در حالى كه مال او را به زور ميگرفتند و بار گران اطاعت را برگردن او به زور ميگذاشتند ، بعضى با آنها همكارى ميكردند و بعضى مخالف آنها بودند . اين گروه از كسانى هستند كه در اولين مرتبه مرتد شده از دين برگشتند از اين امت ، لعنت خدا و ملائكه و تمام مردم بر آنها باد .\r\nسؤال كرده بودى از مقدار علم ما . دانش ما بر سه گونه است : ماضى و غابر و حادث . ماضى كه تفسير شد و غابر نيز نوشته شده است ، اما حادث اينست كه بقلب ما الهام مىشود يا بگوشمان مىخورد اين نوع برجسته‌ترين علم ما است . پس از پيامبر ما پيمبرى نخواهد بود . پرسيدى كنيزان اولاددار ، آنها آن كنيزان زنا - كارند تا روز قيامت ازدواج آنها بدون اجازه ولى بوده و طلاق آنها بدون عدّه است ، اما هر كه دعوت ما را پذيرفت اين ايمان ، گمراهى سابقش را از بين ميبرد و يقين او موجب از بين رفتن شكش ميگردد .\r\nاز زكاتها پرسيدى ، شما پيروان ائمه شايسته زكات هستيد ما آن را براى شما حلال كرديم ، هر كه از شما باشد در هر جا سؤال كردى از ضعيفان ( كه نميتوانند واقعيت را تشخيص دهند ) ضعيف كسى است دليل به او نرسيده باشد و از اختلاف نيز خبر نداشته همان قدر فهميد كه بين مردم اختلاف در مورد عقيده است او ضعيف شمرده نميشود ( بايد تحقيق واقعيت كند ) .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nسؤال كردى ، ميتوانى براى آنها شهادت بدهى ، شهادت بده براى خدا گر چه به ضرر خود يا پدر و مادر يا خويشاوندانت باشد بين خود و آنها . اما اگر احتمال زيانى براى برادر دينى خود دادى شهادت نده . كسى را كه اميدوارى دعوت ما را بپذيرد او را بسوى ما فرا خوان ، مبادا در جايگاه فسق و فجور وارد شوى ، خاندان پيامبر را دوست داشته باش هر چه از طرف ما به تو رسيد نگو اين باطل است گر چه مخالف آن را از ما شنيده باشى زيرا نميدانى ما آن حرف را بچه جهت گفته‌ايم . ايمان آور به آنچه به تو خبر داده‌اند جستجو نكن از چيزى كه از تو پنهان كرده‌ايم .\r\nاز لازمترين حقوق برادر دينى اينست كه از او پنهان نكنى چيزى را كه در دنيا يا آخرت براى او سودمند است ، كينه او را بدل نگيرى گر چه بد كرده باشد ، دعوت او را بپذيرى هر گاه ترا دعوت كرد او را با دشمنش تنها نگذارى .\r\nاز مخالفين گر چه دشمن او به تو نزديكتر باشد در بيمارى از او عيادت كنى ، از خوى و خلق مؤمنين غش زدن و آزار و خيانت و كبر و بد زبانى و فحش و دستور دادن به اين كارها نيست ، هر گاه آن مرد بد سيرت اعرابى را ديدى با سپاهى جرار ، منتظر فرج براى خود و برادران دينى باش وقتى خورشيد گرفت و نورش كم شد چشم به آسمان بيانداز ببين خدا با تبهكاران چه مىكند يك كلمه يك كلمه براى تو توضيح دادم ، درود خدا بر محمّد و آل پاكش .\r\nمهج الدعوات : عبد اللَّه بن مالك خزاعى گفت : هارون الرشيد مرا خواست گفت : ميتوان به تو اعتماد كرد در نگه دارى سر . گفتم يا امير المؤمنين من يكى از بندگان شمايم ، گفت وارد اين خانه شو كسى كه در خانه است بگير ببر نگه دار تا او را از تو بخواهم همين كه وارد شدم موسى بن جعفر عليه السّلام را ديدم سلام كرده او را سوار بر مركب خود نمودم و به منزل بردم ميان خانواده خودم بود درب را برويش قفل ميكردم ، كليد هميشه بهمراه خودم بود خدمتكارى او را به عهده گرفتم چند روز گذشت ناگاه ديدم پيكى از طرف هارون آمده گفت : امير المؤمنين ترا ميخواهد ،\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاز جاى حركت كرده رفتم ديدم هارون نشسته يك رختخواب طرف راست و يكى طرف چپ اوست ، سلام كردم جواب نداد پرسيد امانت چه شد ؟ من نفهميدم چه گفت . باز پرسيد كسى كه در اختيار تو گذاشتم چطور است ؟ گفتم : خوب . گفت هم اكنون پيش او ميروى و سه هزار درهم به او ميدهى و او را بخانواده و منزلش برميگردانى من خواستم برگردم ، گفت : ميدانى چرا اين كار را كردم ؟ گفتم : نه يا امير المؤمنين ! گفت در همين رختخوابى كه طرف راستم هست خوابيده بودم در خواب ديدم يك نفر ميگويد : هارون موسى بن جعفر را رها كن . از خواب بيدار شدم با خود فكر كردم كه شايد بواسطه افكارى است كه در مورد او داشتم باز به اين رختخواب ديگر رفتم همان شخص را در خواب ديدم كه ميگويد هارون به تو گفتم موسى بن جعفر را رها كنى نكردى ؟ بيدار شدم از شر شيطان به خدا پناه بردم بعد آمدم به اين رختخوابى كه اكنون در آن هستم باز همان شخص را ديدم كه حربه‌اى در دست دارد كه سر آن در مشرق و ته آن در مغرب است با حربه اشاره‌اى به من كرده گفت : به خدا هارون اگر موسى بن جعفر را رها نكنى اين حربه را ميگذارم روى سينه‌ات كه از پشت در آيد . به همين جهت من از پى تو فرستادم هر چه گفتم فورى انجام ده اين مطلب را به كسى نگوئى كه باعث كشته شدن خود خواهى شد .\r\nگفت : به منزل خود برگشتم در اطاق را گشوده خدمت موسى بن جعفر عليه السّلام رسيدم ديدم در حال سجده بخواب رفته ، نشستم تا بيدار شد و سر برداشت فرمود هر چه به تو دستور داد انجام ده عرضكردم : مولاى من ! ترا به خدا و به حق جدت پيامبر اكرم قسم مىدهم بفرمائيد امروز دعائى براى آزادى و فرج خود نموديد ؟ فرمود : آرى فرمود : پس از نماز واجب سر به سجده گذاشتم ؟ در حال سجده خوابم برد پيغمبر اكرم را ديدم فرمود : موسى مايلى آزاد شوى گفتم : بلى يا رسول اللَّه فرمود اين دعا را بخوان ، بعد دعا را خواند من با همان دعا خدا را خواندم پيغمبر برايم ميخواند\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nهمين طور كه من براى تو خواندم عرضكردم : خدا دعايت را مستجاب نمود جريان دستور هارون را نقل كردم و آنچه گفته بود به او تقديم كردم .\r\nكافى - ج 1 ص 381 - مسافر گفت : حضرت موسى بن جعفر عليه السّلام را وقتى خواستند ببرند به حضرت على بن موسى الرضا دستور داد هر شب در خانه‌اش بخوابد تا زنده است تا وقتى خبرى به او برسد . گفت : ما هر شب براى حضرت رضا در دهليز رختخواب ميانداختيم پس از نماز عشاء در آنجا ميخوابيد صبح به منزل خود ميرفت همين وضع تا چهار سال ادامه يافت يك شب دير آمد رختخواب انداختيم ولى نيامد زن و بچه متوحش شدند و ناراحت گرديدند از تأخير ايشان خيلى ناراحت شديم .\r\nفردا صبح به خانه آمد داخل حرم شد و پيش ام احمد رفت فرمود : آنچه پدرم بامامت در اختيارت گذاشته بده . ام احمد ناله‌اى زده با دست به صورت خود نواخت و گريبان چاك زده گفت به خدا آقايم از دنيا رفت امام على بن موسى الرضا او را نگه داشت به او فرمود حرفى در اين مورد نزن و اظهار ناراحتى نكن تا خبر رسمى بفرماندار برسد . زنبيلى كه محتواى امانتها بود با دو هزار يا چهار هزار دينار در اختيار او گذاشت و به ديگرى نداد .\r\nامام موسى بن جعفر عليه السّلام ام احمد را خيلى گرامى ميداشت ، گفت در يك خلوت و تنهائى به من گفت اين امانتها را به تو ميسپارم به هيچ كس چيزى مگو تا من از دنيا روم ، پس از مردنم هر كدام از فرزندانم آنها را از تو خواست به او بده بدان كه من از دنيا رفته‌ام . به خدا قسم اكنون علامتى كه به من فرموده بود بوقوع پيوسته .\r\nتمام امانتها را از ام احمد گرفت دستور داد همه از گريه و عزادارى خوددارى كنند تا خبر رسمى بر سر ديگر بعد از آن شب در رختخواب پدر خود نخوابيد مثل سابق ، چند روز بيشتر نگذشته بود نامه‌اى رسيد كه حاكى از درگذشت آن جناب بود وقتى تاريخ را دقت كرديم و حساب روزهاى گذشته را نموديم ديديم در همان شبى كه حضرت رضا براى خوابيدن نيامد و فردا صبح امانتها را گرفت\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nاز دنيا رفته بوده .\r\nكافى - طلحه گفت : به حضرت رضا عليه السّلام عرضكردم امام را جز امام غسل نميدهد ؟\r\nفرمود : مگر نميدانيد چه كسى براى غسل‌دادن او آمد كسى حضور يافت كه بهتر از آنهائى بود كه غيبت داشتند همانهائى كه براى نجات يوسف از چاه آمدند در موقعى كه پدر و مادر و خانواده‌اش حضور نداشتند .\r\nتوضيح - ظاهر اين خبر تقيه است يا از مخالفين بقرينه راوى خبر كه از اهل سنت است و يا از نادانان شيعه ولى باطن خبر يك واقعيت است ، زيرا كسى كه براى غسل موسى بن جعفر آمد شخصى بود كه از غائبين بهتر بود چون خود حضرت رضا آمد و ملائكه نيز حضور داشتند .\r\nكافى - صفوان گفت : به حضرت رضا عرضكردم : بفرمائيد امام چه وقت ميداند امام است ؟ موقعى كه خبر ميرسد كه امام قبل از دنيا رفته يا همان موقعى كه از دنيا رفت مانند حضرت موسى بن جعفر كه در بغداد از دنيا رفت و شما اينجا بوديد . فرمود : همان موقعى كه امام قبل از دنيا رفت او ميفهميد عرضكردم :\r\nبچه وسيله ؟ فرمود : به او الهام مىشود .\r\nعيون المعجزات - در كتاب وصايا ابو الحسن على بن محمّد بن زياد صيمرى و از جهت‌هاى صحيح نيز نقل شده كه سندى بن شاهك خدمت موسى بن جعفر عليه السّلام رسيد همان موقع كه خرماى زهرآلود در مقابل امام بود و ده دانه خرما خورده بود ، سندى عرضكرد بيشتر بفرمائيد . فرمود : بس است آنقدر كه لازم بود در مورد دستورى كه به تو داده‌اند خوردم .\r\nسپس چند روز قبل از درگذشت امام قاضىها و اشخاص عادل را حاضر كرد و امام را بايشان نشان داد ، گفت : مردم ميگويند موسى بن جعفر در ناراحتى و مضيقه است اكنون ملاحظه كنيد كه نه ناراحتى دارد و نه بيمار است و نه آزارى ديده .\r\nموسى بن جعفر عليه السّلام رو بجمعيت حاضر نموده فرمود : گواه باشيد كه من\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nبوسيله سم از دنيا ميروم تا سه روز ديگر ملاحظه ميكنيد ظاهر من سالم است ولى مرا مسموم كرده‌اند ، همين امروز تا شام رنگم سرخ مىشود بسيار شديد فردا زياد زرد ميشوم پس فردا سفيد خواهد شد و بسوى رحمت خدا و رضوانش ميروم .\r\nهمان طورى كه فرموده بود در آخر روز سوم از دنيا رفت سال 183 هجرى در سن 54 سالگى كه بيست سال با پدرش حضرت صادق بود و سى و چهار سال تنها .\r\nعمدة الطالب - حضرت موسى بن جعفر عليه السّلام سياه چهره بود بسيار فاضل و قوى دل و با سخاوت كيسه‌هاى دينار آن جناب كه بمستمندان مىبخشيد مثل زده ميشد . خانواده‌اش ميگفتند تعجب از كسى كه از كيسه‌هاى پول حضرت موسى بن جعفر بهره‌مند مىشود شكايت از تنگدستى كند . موسى هادى خليفه عباسى او را گرفت و زندانى كرد در خواب حضرت امير المؤمنين عليه السّلام را ديد به او فرمود : موسى  فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا فِي الْأَرْضِ وَ تُقَطِّعُوا أَرْحامَكُمْ  از خواب بيدار شد فهميد منظور چيست ، دستور داد آن جناب را آزاد كنند . باز بر امام خشم گرفت ولى قبل از اينكه دسترسى به او پيدا كند مرد .\r\nوقتى هارون الرشيد بخلافت رسيد آن جناب را گرامى داشت و احترام ميكرد ولى بعد او را گرفت و زندانى نمود پيش فضل بن يحيى بعد او را در اختيار سندى بن شاهك گذاشت . هارون بشام رفت يحيى بن خالد دستور داد بسندى كه موسى بن جعفر را شهيد كند . بعضى گفته‌اند : مسموم كردند و برخى ميگويند درون فرشى نهادند آنقدر مالش دادند تا از دنيا رفت ، بعد پيكرش را مقابل مردم آوردند و استشهادى نوشتند كه باجل خود از دنيا رفته بدن شريفش را سه روز ميان راه گذاشتند كه هر كس مايل است بيايد و تماشا كند بعد در استشهاد بنويسد .\r\nتوضيح - در بعضى از كتاب‌هاى اصحاب ديدم كه هارون الرشيد لعنه اللَّه وقتى تصميم گرفت موسى بن جعفر عليه السّلام را شهيد كند ، از بين بردن او را بهر يك از سران مملكت و سپهداران پيشنهاد كرد هيچ كدام قبول نكردند ، نامه‌اى به نمايندگان خود در ممالك فرنگ نوشت كه برايم چند نفر بفرستيد كه خدا و پيامبرشناس\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nنباشند من ميخواهم بوسيله آنها كارى را انجام دهم .\r\nپنجاه نفر را فرستادند كه آشنائى با اسلام و زبان عرب نداشتند وقتى آمدند هارون آنها را گرامى داشت و احترام كرد ، پرسيد خداى شما كيست و پيامبرتان چه كسى است ؟ گفتند : ما خدا و پيامبر نمىشناسيم . آنها را وارد خانه‌اى كرد كه امام عليه السّلام در آنجا زندانى بود تا او را بكشند . هارون الرشيد از روزنه اطاق تماشا ميكرد .\r\nهمين كه چشم آنها به امام افتاد اسلحه خود را انداختند و بدنشان به لرزه در آمد به سجده رفتند گريه ميكردند از ترحم به امام . موسى بن جعفر عليه السّلام دست بر سر آنها ميكشيد به زبان خودشان با آنها صحبت ميكرد آنها اشك ميريختند .\r\nهارون كه چنين ديد ترسيد فتنه‌اى بر پا شود فرياد زد و بوزير خود دستور داد آنها را خارج كنند . خارج شدند ولى عقب عقب مىآمدند باحترام امام سوار بر مركبهاى خود شده بدون اجازه به طرف مملكت خويش رفتند .\r\nكافى : بزنطى از حضرت رضا عليه السّلام نقل كرد در حديث طولانى اگر نگهدارى خود از اوليائش نباشد و انتقام كشيدن از دشمنان براى دوستانش دشمنان چيره مىشود نديدى خدا با آل برمك چه كرد و چگونه انتقام موسى بن جعفر را گرفت و اولاد اشعث در چه خطرى قرار داشتند ، خداوند آنها را بواسطه ارادت بموسى بن جعفر عليه السّلام نگهداشت .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nبخش دهم در رد مذهب واقفيه و علت پيدايش اين مذهب\r\nغيبت شيخ طوسى - ص 20 - مطلبى است كه شاهد است بر بطلان مذهب واقفيه ، آنهائى كه امامت را تا موسى بن جعفر عليه السّلام قبول دارند و ميگويند آن جناب مهدى است ، همين شهادت و مرگ موسى عليه السّلام است كه بسيار مشهور و همه درگذشت آن حضرت را فهميدند مانند فوت پدر و جدش از پيشوايان گذشته ، اگر شك در فوت موسى بن جعفر داشته باشيم فرقى با ناووسيه و كيسانيه و غالىها و مفوضه كه آنها نيز معتقد بودند امامهاى قبل از موسى بن جعفر عليه السّلام نمرده‌اند ، نداريم .\r\nبا اينكه درگذشت حضرت موسى بن جعفر باندازه‌اى شهرت يافت كه وفات هيچ يك از آباء گرامش به آن شهرت نرسيد زيرا جنازه او را بر سر معبر گذاشتند قاضيان و شاهدان مورد اعتماد مرگش را گواهى كردند و روى جسر بغداد فرياد زدند اين همان كسى است كه رافضىها خيال ميكردند زنده است و نخواهد مرد ، بيائيد ببينيد باجل خود از دنيا رفته و وقايعى كه از اين قبيل اتفاق افتاد كه قابل انكار نيست .\r\nسپس شيخ طوسى در كتاب خود خبرهائى را نقل مىكند كه شاهد فوت موسى ابن جعفر است همان اخبارى كه در بخش شهادت آن جناب ما نيز نقل كرديم آنگاه مينويسد :\r\nپس درگذشت موسى بن جعفر مشهورتر از اينست كه احتياج بروايت داشته باشد ، زيرا كسى كه مخالف فوت او باشد منكر يك ضرورى و مطلب بديهى شده و شك در فوت آن جناب موجب شك در وفات تمام ائمه عليهم السّلام مىشود در نتيجه\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاعتماد بمرگ هيچ كس نبايد كرد . با اينكه كاملا شهرت دارد كه او امامت را بفرزندش على بن موسى الرضا واگذارد و كارهاى خود را پس از مرگ به او محول نمود ، اخبارى كه شاهد بر اين مدعى است بيش از آنست كه بتوان شماره كرد كه مقدارى از آنها را ذكر ميكنيم اگر بنا بود زنده و پايدار باشد احتياج به اين سفارشات نبود .\r\nدر اينجا شيخ طوسى اخبارى را نقل مىكند كه حضرت موسى بن جعفر عليه السّلام تصريح بامامت فرزند خود حضرت رضا نموده كه ما آن اخبار را در شرح زندگى حضرت رضا نقل خواهيم كرد ، آنگاه مينويسد : اخبار در مورد نص صريح حضرت موسى بن جعفر بامامت حضرت رضا بيش از حد شماره است كه در كتاب‌هاى اماميه موجود و معروف و مشهور است هر كه مايل است مىتواند به آنها مراجعه كند همين مقدار در اثبات ادعاى ما كافى است . ان شاء اللَّه .\r\nاگر اشكال شود كه شما چگونه به اين اخبار اعتماد ميكنيد و مدعى هستيد كه يقين داريد حضرت موسى بن جعفر از دنيا رفته با اينكه واقفى مذهبان نيز اخبار زيادى نقل كرده‌اند كه گواه بر نمردن موسى بن جعفر است و او همان قائم آل محمّد است ، آن اخبار در كتاب واقفى مذهبان و كتابهاى اماميه نيز هست چگونه جمع بين اين دو نوع خبر ميكنيد با اين خبرهاى ضد و نقيض باز چطور علم بمرگ او داريد .\r\nدر جواب اين اشكال ميگوئيم : اين خبرها كه ذكر كرديم فقط از نظر كمك بمطلب و توضيح بيشتر بود نه اينكه علم بدرگذشت موسى بن جعفر عليه السّلام براى ما بوسيله اين اخبار بوجود آمده زيرا ما نسبت بدرگذشت آن آقا چون روز روشن اطلاع داريم مانند علم بدرگذشت آباء گرامش كسى كه شك در مرگ ايشان داشته باشد مانند همان كسى است كه شك در مرگ ساير ائمه و مرگ هر كسى كه ما اطلاع از مردنش داريم داشته باشد ما اين اخبار را نقل كرديم تا بيشتر باعث\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nتأكيد و تقويت اين اطلاع شود چنانچه اخبار زيادى را ما از نظر كمك در مورد مسائل شرعى كه بوسيله عقل و شرع و ظاهر قرآن و اجماع است بر ايمان ثابت شده نقل ميكنيم ، در اين مورد نيز از نظر تأييد و كمك اين اخبار را ذكر كرديم .\r\nاما آنچه واقفى مذهبان نقل كرده‌اند خبرهاى واحد است كه دليلى براى تقويت آنها وجود ندارد و امكان ادعاى صحت آنها نيست با اينكه راويان اين اخبار قابل قبول نيستند و نميتوان بقول آنها و روايتشان اعتماد نمود . تازه با همه اين توضيحات آن اخبار قابل تأويل مىباشد .\r\nسپس شيخ طوسى مقدارى از اخبارى كه واقفىها تراشيده‌اند نقل كرده و آنها را تأويل مينمايد هر كس مايل است از آنها اطلاع حاصل كند مراجعه بكتاب غيبت شيخ طوسى نمايد .\r\nسپس مينويسد : در ضمن روايت رسيده است كه چرا گروهى معتقد بوقف شدند و از امامت موسى بن جعفر تجاوز نكرده‌اند راويان مورد اعتماد نقل كرده‌اند اولين كسى كه اظهار اين اعتقاد را كرد على بن ابى حمزه بطائنى و زياد بن مروان قندى و عثمان بن عيسى رواسى بودند جمع دنيا آنها را واداشت و به زور و زيور آن فريفته شدند و گروهى را با پرداخت مبلغى پول از پولهائى كه بخيانت صاحب شده بودند با خود همراه كردند از قبيل حمزة بن بزيع و ابن المكارى و كرام خثعمى و ديگران .\r\nيونس بن عبد الرحمن گفت : حضرت موسى بن جعفر عليه السّلام كه از دنيا رفت هر يك از متصديان اموال دستشان پول زيادى بود همين مطلب باعث توقف در موسى ابن جعفر و انكار مرگ آن جناب گرديد بواسطه طمع در اموالى كه دستشان بود . در اختيار زياد بن مروان قندى هفتاد هزار دينار بود در نزد على بن ابى حمزه سى هزار دينار چون من وضع را چنين ديدم و برايم حقيقت آشكار بود و در امامت حضرت رضا عليه السّلام شكى نداشتم مردم را دعوت بامامت ايشان ميكردم به من پيغام دادند ترا چه وادار به اين كار كرده ؟ اگر منظورت پول است آنقدر ميدهيم كه بىنياز شوى\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nده هزار دينار تضمين كردند ، گفتند از تبليغ خوددارى كن ولى من امتناع كرده ، گفتم : براى ما روايت كرده‌اند از حضرت صادق يا باقر كه فرموده‌اند :\r\n« اذا ظهرت البدع فعلى العالم ان يظهر علمه فان لم يفعل سلب نور الايمان » هر گاه بدعت در ميان مردم پيدا شد عالم بايد علم خود را آشكار كند اگر نكرد نور ايمان از او گرفته مىشود . من مبارزه در راه خدا را به هيچ وجه رها نخواهم كرد با من بدشمنى پرداختند و كينه مرا بدل گرفتند .\r\nغيبت شيخ طوسى : ابن يزيد از يكى از اصحاب نقل كرد كه وقتى حضرت موسى بن جعفر از دنيا رفت پيش زياد قندى هفتاد هزار دينار بود و نزد عثمان ابن عيسى رواسى سى هزار دينار و پنج كنيز و خانه‌اى كه در مصر مىنشست . حضرت رضا عليه السّلام پيغام داد كه هر چه پول پيش شما است و هر چه اسباب و اثاثيه و كنيز پدرم پيش شما دارد من وارث و جانشين او هستم ما ثروتش را تقسيم كرديم ديگر شما را بهانه‌اى نيست از نگهداشتن من و ساير وارثان پدرم يا فرمايش ديگرى شبيه اين .\r\nابن ابى حمزه منكر شد و اعتراف نكرد چيزى نزد او باشد همين طور زياد قندى ولى عثمان بن عيسى براى حضرت رضا نوشت : پدرت نمرده او زنده و پايدار است هر كس مدعى مردن او باشد بيهوده گفته بر فرض كه او همان طورى كه تو مدعى هستى از دنيا رفته باشد به من دستور نداده كه چيزى بشما بدهم كنيزان را آزاد كردم و با آنها ازدواج نمودم .\r\nعلل الشرائع - ص 236 - و عيون اخبار الرضا : احمد بن حماد گفت : يكى از كارداران موسى بن جعفر عليه السّلام عثمان بن عيسى بود و در مصر سكنى داشت مقدار زيادى مال با شش كنيز پيش او بود حضرت رضا عليه السّلام پيغام داد به او در مورد فرستادن اموال و كنيزان . در جواب نوشت : پدرت نمرده . امام عليه السّلام در جواب نامه‌اش نوشت پدرم از دنيا رفت و اموالش را تقسيم كرديم خبر فوتش همه جا منتشر شده من باستناد فوت او در باره ميراثش آنچه بايد انجام داده‌ام . عثمان بن عيسى\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nجواب داد : اگر پدرت نمرده باشد كه چيزى به تو نميرسد ، اگر مرده باشد طبق گفتار تو به من دستور نداده كه چيزى به تو بدهم كنيزان را آزاد كردم و آنها را به ازدواج درآوردم .\r\nصدوق رحمه اللَّه عليه مينويسد : موسى بن جعفر كسى نبود كه ثروت بر هم انباشته كند و در زمان هارون الرشيد بواسطه كثرت دشمنان امكان تقسيم اين مال برايش نبود مگر مقدار اندكى به كسانى كه اعتماد داشت سرّ نگهدارند اين اموال به همين جهت جمع شد و ميخواست حرف سخن‌چينان كه ميگفتند : از اطراف براى او پول ميفرستند ثابت نشود كه مردم اعتقاد بامامت او دارند و تصميم خروج بر هارون دارد اگر اينها نبود تمام پولها را تقسيم ميكرد با اينكه اين پولها مربوط به فقراء بود اموال خودش بود كه دوستان از جهت عزت و احترام نسبت بايشان و كمك ميداد .\r\nتوضيح : صدوق در كتاب عيون اخبار الرضا بعد از ذكر اخبارى كه شاهد بر فوت موسى بن جعفر عليه السّلام است كه ما آن خبرها را در باب شهادت آن جناب نقل كرديم مينويسد : اين اخبار را نقل كردم در اين كتاب تا ردّ كرده باشم مذهب واقفه را كه آنها معتقدند موسى بن جعفر عليه السّلام زنده است و منكر امامت حضرت رضا و ائمه بعد از او هستند ، وقتى شهادت حضرت موسى بن جعفر ثابت شود مذهب آنها باطل ميگردد آنها در اين مورد سخنانى دارند ، ميگويند : حضرت صادق عليه السّلام فرموده است : امام را جز امام غسل نميدهد اگر حضرت رضا امام باشد در اين اخبار شما نقل ميكنيد كه موسى بن جعفر را ديگرى غسل داده است .\r\nاين خبر براى آنها دليلى بر رد ما نميشود زيرا حضرت صادق عليه السّلام نهى ميفرمايد از اينكه امام را غير امام غسل دهد اگر غير امامى امام را غسل داد اين غسل دادن او امامت امام بعد از او را باطل نميكند چون نفرموده امامت امام ثابت نميشود مگر با غسل دادن امام قبل از خود تا آنها بتوانند اين حديث را دليل بر مذهب خود بگيرند پس استشهاد به اين حديث باطل است .\r\nبا اينكه در بعضى از همين اخبار نقل شده كه حضرت رضا عليه السّلام پدر خود\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nموسى بن جعفر را پنهانى غسل داد ، بطورى كه حاضرين متوجه نشدند فقط آنها كه معتقد بودند مشاهده كردند واقفى مذهبان اين مطلب را منكر نيستند كه امام ميتواند بطى الارض و قدرت خدا مسافت بعيدى را در مدت كم به‌پيمايد .\r\nكمال الدين - ج 1 ص 120 - على بن رباط گفت : به حضرت رضا عليه السّلام عرض كردم : مردى در محله ما است كه ميگويد : پدرت موسى بن جعفر عليه السّلام زنده است شما هم از اين مطلب اطلاعى داريد ؟ فرمود : سبحان اللَّه پيغمبر از دنيا رفت موسى ابن جعفر نمىميرد ! چرا به خدا ميميرد قسم به خدا پدرم مرد و اموالش را تقسيم كردم و كنيزانش را به ازدواج دادم .\r\nعيون اخبار الرضا - ج 1 ص 112 - ربيع بن عبد الرحمن گفت : به خدا قسم موسى بن جعفر از كسانى بود كه عبادت در چهره‌اش كاملا اثر گذاشته بود ، ميدانست بعد از مرگش چه اشخاصى منكر امامت جانشينش ميشوند و مذهب واقفه را بوجود مىآورند ، ولى خشم خود را فرو مىخورد و به آنها چيزى نميگفت به همين جهت كاظم ناميده شده .\r\nغيبت شيخ طوسى - حسين بن احمد بن حسن بن على بن فضال گفت : پير مردى را پيش عمويم على بن حسن بن فضال از اهل بغداد ميديدم كه با او شوخى ميكرد يك روز به او گفت : در دنيا بدتر از شما شيعيان وجود ندارد و يا گفت : رافضيان عمويم به او گفت : چرا خدا لعنتت كند ؟ .\r\nدر جواب عمويم گفت : من شوهر دختر احمد بن ابى بشر سراج هستم هنگام مرگ به من گفت در نزد من ده هزار دينار امانت از موسى بن جعفر است من آن پول را پس از مرگ موسى بن جعفر بفرزندش ندادم ، چون فهميدم كه موسى بن جعفر نمرده . شما را به خدا مرا از گرفتارى آتش جهنم نجات دهيد و اين پول را تسليم حضرت رضا كنيد .\r\nبه خدا قسم ما پس از مرگ احمد بن ابى بشر يك شاهى نداديم او را همانطور گذاشتيم در جهنم بسوزد .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nشيخ طوسى رحمة اللَّه عليه پس از نقل روايت مينويسد در صورتى كه ريشه و اساس مذهب واقفى بوسيله چنين اشخاصى پايه‌گزارى شده باشد چگونه ميتوان بروايات آنها اعتماد نمود با اينكه بدگوئى نسبت براويان فرقه واقفى بيشتر از حد شماره است كه در كتابهاى اصحاب موجود است و ما پاره‌اى از آنها را نقل مىكنيم : اشعرى از عبد اللَّه بن محمّد . از خشاب ، از ابى داود نقل مىكند كه گفت :\r\nمن و عيينه نيشكر فروش پيش على بن ابى حمزه بطائنى بوديم كه رئيس مذهب واقفه بود ، شنيدم كه ميگفت : حضرت موسى بن جعفر فرمود : تو و اصحاب شبيه الاغ‌ها هستيد . عيينه به من گفت : شنيدى ؟ گفتم : آرى به خدا قسم شنيدم گفت : تا زنده باشم قدم به طرف او بر نميدارم .\r\nو ابن عقده روايت كرده . . . كه عثمان بن عيسى رواسى گفت : زياد قندى و ابن مسكان مرا حديث كردند كه خدمت حضرت موسى بن جعفر عليه السّلام بوديم كه فرمود هم اكنون شخصى وارد مىشود بر شما كه بهترين فرد روى زمين است .\r\nدر اين موقع ابو الحسن على بن موسى الرضا وارد شد ، آن موقع پسر كوچكى بود گفتيم همين بهترين فرد روى زمين است . امام عليه السّلام نزديك او رفت او را در بغل گرفته بوسيد فرمود : پسرم ميدانى اين دو نفر چه گفتند ؟ ! عرضكرد : آرى پدرم اين دو نفر در باره امامت من شك خواهند كرد .\r\nعلى بن اسباط گفت : اين حديث را براى حسن بن محبوب نقل كردم گفت :\r\nآخر حديث را قطع كرده ، همين حديث را على بن رئاب نقل كرد كه حضرت موسى ابن جعفر به آن دو نفر فرمود : اگر حق او را انكار كنيد يا به او خيانت نمائيد لعنت خدا و ملائكه و تمام مردم بر شما باد . بعد به زياد فرمود : زياد تو و اصحابت رستگار نخواهيد شد هرگز .\r\nعلى بن رئاب گفت : زياد قندى را ديدم به او گفتم : حضرت موسى بن جعفر عليه السّلام به تو چنين و چنان فرموده گفت : گمان ميكنم حديث را اشتباه كرده‌اى از من رد شد\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nديگر با او صحبت نكردم و نه او را ملاقات كردم .\r\nحسن بن محبوب گفت : ما پيوسته منتظر بوديم دعاى موسى بن جعفر عليه السّلام در باره زياد تحقق پيدا كند تا بالاخره در زمان حضرت رضا عليه السّلام آن كار را كرد و با حالت كفر از دنيا رفت .\r\nغيبت شيخ طوسى ص 49 - ابراهيم بن ابى البلاد گفت : حضرت رضا عليه السّلام به من فرمود آن بدبخت شقى حمزة بن بزيع چه كرد ؟ . عرضكردم : او همين جا است تازه آمده . فرمود : گمان مىكند پدرم زنده است آنها امروز در شك هستند و با كفر از دنيا ميروند . صفوان گفت : من با خود گفتم شكاك بودن آنها را فهميدم ، اما چطور با كفر از دنيا ميروند ، چيزى نگذشت كه شنيدم يكى از همان‌ها در موقع مرگ گفته : من قبول ندارم خدائى را كه موسى بن جعفر را بميراند و كافر به آن خدايم . صفوان گفت : اين است گواهى صدق حديث .\r\nغيبت شيخ طوسى - على بن رباح گفت : بقاسم بن اسماعيل قرشى گفتم : از محمّد بن ابى حمزه چقدر حديث شنيدى ؟ گفت : جز يك حديث از او نشنيده‌ام .\r\nابن رباح گفت : بعد او حديثهاى زيادى از محمّد بن ابى حمزه نقل كرد . ابن رباح گفت : از همين قاسم پرسيدم چند حديث از حنان شنيده‌اى گفت : چهار يا پنج حديث باز بعدها حديثهاى زيادى از او نقل ميكرد .\r\nاحمد بن عمر گفت : از حضرت رضا شنيدم در باره ابن ابى حمزه ميفرمود :\r\nمگر همين اين ابن ابى حمزه نميگفت : سر مهدى را بهديه پيش عيسى بن موسى مىبرند و هم او همراه سفيانى است و گفت كه حضرت موسى بن جعفر عليه السّلام تا هشت ماه ديگر برميگردد ، دروغ او براى آنها آشكار نشد ؟ .\r\nمحمّد بن سنان گفت : صحبت از على بن ابى حمزه خدمت حضرت رضا عليه السّلام شد او را لعنت كرد آنگاه فرمود : على بن ابى حمزه تصميم دارد خدا در زمين و آسمان پرستش نشود ولى خداوند نور خويش را تكميل مىكند گر چه بر خلاف ميل كافران\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nباشد ، گر چه آن ملعون مشرك علاقه نداشته باشد . عرضكردم آقا ! مشرك است ؟ فرمود :\r\nآرى به خدا قسم دماغش به خاك ماليده شود اين چنين در قرآن مجيد است :  يُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ  در باره او و اشخاص شبيه او است كه تصميم دارند نور خدا را خاموش كنند .\r\nعيبجوئى بر اين فرقه بيش از آن است كه به حد شماره در آيد كه ما كتاب را بذكر تمام آن طولانى نميكنيم ، چگونه ميتوان اعتماد بروايات چنين اشخاصى كرد كه داراى اين خصوصيات باشند و ائمه عليهم السّلام در باره آنها چنان فرموده باشند اگر دشمنى كسانى كه تمسك جسته‌اند باخبارى كه فرقه واقفه نقل كرده‌اند نبود نبايد گوش بذكر چنين خبرهائى داده ميشد ، زيرا ما به اندازه كافى در باره اثبات امامت حضرت رضا عليه السّلام نص صريح نقل كرديم كه بطلان گفتار آنها را آشكار مىكند ، در ضمن معجزه‌هائى كه بدست حضرت رضا عليه السّلام اجرا شده شاهد ديگرى بر بطلان ادعاى آنها است كه در كتاب‌ها ثبت است به همين جهت گروهى از واقفى - مذهبان برگشتند و بامامت حضرت رضا معترف شدند از قبيل عبد الرحمن بن حجاج ، رفاعة بن موسى و يونس بن يعقوب و جميل بن دراج و حماد بن عيسى و ديگران اينها از اصحاب موسى بن جعفر عليه السّلام بودند كه در امامت حضرت رضا شك داشتند بعد برگشتند و همچنين اشخاصى كه در زمان خود حضرت رضا بودند مانند احمد بن محمّد بن ابى نصر و حسين بن على وشاء و ديگران از كسانى كه جزء واقفى مذهبان بودند ولى امامت حضرت رضا كه براى آنها ثابت شد پذيرفتند و امامت جانشينان او را نيز از فرزندانش قبول كردند .\r\nعيون اخبار الرضا - جعفر بن محمّد نوفلى گفت : خدمت حضرت رضا رسيدم در پل اربق ( از نواحى رامهرمز خوزستان است ) رسيدم سلام كرده نشستم . گفتم :\r\nفدايت شوم ، بعضى چنين مىپندارند كه پدرت زنده است فرمود دروغ مىگويند خدا آنها را لعنت كند اگر زنده ميبود ما ميراث او را تقسيم نميكرديم و زنانش\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nازدواج نميكردند . به خدا قسم او طعم مرگ را چشيد همان طورى كه على بن ابى طالب چشيد .\r\nعرضكردم : به من چه دستور ميدهى فدايت شوم ؟ فرمود : دست از دامن فرزندم محمّد پس از من برندار ولى من مسافرت به جائى ميكنم كه برنخواهم گشت .\r\nفرمود : باعث بركت است قبرى كه در طوس است و دو قبرى كه در بغداد است .\r\nعرض كردم يك قبر را اطلاع داريم ، اما دومى قبر كيست ؟ فرمود : به زودى خواهيد شناخت ، آنگاه فرمود : قبر من و قبر هارون مثل اين دو انگشت است ، انگشتهاى خود را بهم چسبانيد .\r\nرجال كشى - داود رقى گفت : به حضرت رضا عليه السّلام عرضكردم : فدايت شوم به خدا قسم در دلم هيچ شكى در باره امامت شما نيست جز حديثى كه ذريح از حضرت باقر نقل كرده فرمود : چه حديث . گفتم : شنيدم از او كه ميفرمود : هفتمى ما قائم ما است ان شاء اللَّه .\r\nحضرت رضا فرمود : راست ميگوئى ذريح و حضرت باقر نيز راست گفته‌اند شكّم زيادتر شد آنگاه فرمود : داود ! اگر موسى بخضر نميگفت :  سَتَجِدُنِي إِنْ شاءَ اللَّهُ صابِراً  اگر خدا خواست مرا شكيبا خواهى يافت . از خضر راجع به چيزى سؤال نميكرد همين طور حضرت باقر كه اگر نميفرمود ان شاء اللَّه همان بود كه گفته بود در اين موقع قطع بامامت آن جناب پيدا كردم .\r\nرجال كشى - بزنطى از محمّد بن فضيل از حضرت رضا نقل كرد كه گفت : عرض كردم فدايت شوم من ابن ابى حمزه و ابن مهران و ابن ابى سعيد را دشمن‌ترين مردم ديدم نسبت به خدا . فرمود : براى تو چه ضرر دارد گمراهى اشخاص در صورتى كه خود هدايت يافته باشى آنها پيامبر خدا را تكذيب كردند و فلانى و فلانى و حضرت صادق و موسى بن جعفر عليهما السّلام را نيز تكذيب كردند من از راه و روش آباء خود پيروى ميكنم .\r\nعرضكردم فدايت شوم روايت داريم كه شما فرموده‌اى براى ابن مهران ،\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nخدا نور ايمان را از دلت بيرون كند و فقر و تنگدستى را وارد خانه‌ات كند .\r\nفرمود : اكنون وضع او چگونه است ؟ گفتم : آقا سخت گرفتار است ، در بغداد بغم و اندوه مبتلا است . حسين قدرت ندارد يك عمره انجام دهد . امام عليه السّلام سكوت كرد .\r\nرجال كشى - احمد بن محمّد گفت : حضرت رضا عليه السّلام در محله بنى زريق ايستاد و با صداى بلند گفت : احمد ! عرضكردم : بلى . فرمود : وقتى پيامبر اكرم از دنيا رفت مردم كوشيدند نور خدا را خاموش كنند ولى خدا امتناع ورزيده جز اينكه نور خود را بوسيله امير المؤمنين تكميل نمايد . پس از درگذشت حضرت موسى ابن جعفر على بن ابى حمزه و اصحابش كوشش كردند كه نور خدا را خاموش كنند ولى خدا نور خويش را تكميل مىكند ، اهل حق وقتى يكنفر با آنها هم‌آهنگ شود خوشحال ميشوند ، ولى وقتى كسانى از ميان آنها خارج شد ناراحت نميشوند چون در دين و اعتقاد خود يقين دارند . اما پيروان باطل وقتى كسى وارد آنها شود شاد ميشوند ، اگر كسى از ميانشان خارج شود ناراحت ميگردند . چون در اعتقاد خود شك دارند . خداوند عزّ و جل ميفرمايد :  فَمُسْتَقَرٌّ وَ مُسْتَوْدَعٌ  آنگاه حضرت ابو عبد اللَّه فرمود : ايمان مستقر ثابت است و ايمان مستودع عاريه و امانت است .\r\nرجال كشى - حسين بن عمر گفت : به حضرت رضا عرضكردم : پدرم گفت :\r\nكه خدمت پدر شما حضرت موسى بن جعفر عليه السّلام رسيد عرضكرد : من پيش خدا ترا بمحاكمه ميكشم . زيرا به من فرمودى : دست از امامت عبد اللَّه افطح بردارم و فرمودى : من امام هستم فرمود : بسيار خوب هر گناهى داشت به گردن من . حسين گفت ، من نيز همانطور كه پدرم نسبت به پدر شما انجام داد با شما احتجاج خواهم كرد . زيرا فرمودى : پدرم از دنيا رفته و شما امام بعد از او هستى . فرمود : بسيار خوب .\r\nگفتم : من از مكه خارج نشدم تا نزديك بود كه امر امامت برايم روشن شود جريان اين بود كه فلانى نامه شما را برايم خواند كه ذكر شده بود ميراث امام ( از قبيل سلاح پيغمبر و جعفر ) نزد شما است .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nفرمود : تو راست ميگوئى او هم راست گفته ، به خدا قسم چاره‌اى نداشتم كه اين كار را كردم اين حرف را گفتم با اينكه از نظر تقيه بسيار سخت و دشوار بود چون بريدن بينى انسان ولى ترسيدم مردم گمراه شوند و تفرقه بيافتد .\r\nرجال كشى - ص 281 - حسين بن بشار گفت : پس از فوت حضرت موسى ابن جعفر عليه السّلام خدمت حضرت رضا عليه السّلام رسيدم نه معتقد بمرگ موسى بن جعفر بودم و نه امامت حضرت رضا ، جز اينكه تصميم داشتم اين مطلب را سؤال كنم و تحقيق نمايم وقتى بمدينه رسيدم حضرت رضا عليه السّلام در صوار بود « 1 » اجازه شرفيابى خواستم اجازه داد و مرا نزديك نشاند و خيلى به من لطف فرمود خواستم راجع به پدرش سؤال كنم قبل از سؤال فرمود : حسين ! اگر ميخواهى خداوند بدون پرده تو را ببيند و تو نيز خدا را بىپرده ببينى دوست بدار آل محمّد و امام از اين خانواده را .\r\nعرضكردم : آقا در چنين صورتى خدا را ميبينم ؟ فرمود : آرى به خدا قسم حسين ! من يقين كردم پدرش از دنيا رفته و او امام است . آنگاه فرمود : من نميخواستم به تو اجازه ورود بدهم بواسطه شدت سختگيرى كه ميكنند ولى ميدانستم تو در دل چه عقيده دارى اجازه دادم .\r\nآنگاه امام عليه السّلام سكوتى نموده ، سپس فرمود : از دلت خبر دادم ؟ عرض كرد : آرى .\r\nتوضيح - در كتاب توحيد تأويل نگاه كردن و ديدن خدا گذشت .\r\nرجال كشى - عبد اللَّه زبيرى گفت : نامه‌اى براى حضرت رضا عليه السّلام نوشتم و در آن نامه سؤال از واقفه كردم . در جواب نوشت : واقفى مذهبان از حقيقت منحرفند و بگناهى گرفتارند كه اگر با آن وضع بميرند جايگاه آنها جهنم است كه بد جايى است .\r\nفضل بن شاذان از حضرت رضا عليه السّلام نقل كرد كه : راجع بواقفىها سؤال كردند فرمود : آنها در زندگى سرگردانند و با كفر از دنيا ميروند .\r\n\r\n\r\n","description":"","footnote":"\r\n( 1 ) محلى است در مدينه .\r\n","page_name":" 241 ","page_number":241},
  {"content":"\r\n\r\nرجال كشى - يوسف بن يعقوب گفت : به حضرت رضا عليه السّلام عرضكردم به اينها كه معتقدند پدر شما زنده است از زكات چيزى بدهم ؟ فرمود : به آنها چيزى مده ايشان كافر و مشرك و زنديق هستند .\r\nرجال كشى - گروهى از اصحاب از حضرت رضا نقل كردند كه فرمود :\r\nواقفى مذهبان در حال شك زندگى ميكنند و با كفر ميميرند . گفت : ببالين يكى از آنها كه در حال مرگ بود ، حاضر بودم شنيدم ميگفت : من كافرم اگر موسى بن جعفر مرده باشد . با خود گفتم اينست تعبير فرمايش امام عليه السّلام .\r\nرجال كشى - بكر بن صالح گفت : از حضرت رضا شنيدم ميفرمود : مردم در باره اين آيه چه ميگويند . عرضكردم : فدايت شوم كدام آيه ؟ فرمود : اين آيه  وَ قالَتِ الْيَهُودُ يَدُ اللَّهِ مَغْلُولَةٌ غُلَّتْ أَيْدِيهِمْ وَ لُعِنُوا بِما قالُوا بَلْ يَداهُ مَبْسُوطَتانِ يُنْفِقُ كَيْفَ يَشاءُ  گفتم : در تفسير آن اختلاف دارند .\r\nفرمود : من ميگويم اين آيه در باره واقفيها نازل شده آنها ميگويند بعد از موسى بن جعفر امامى نيست خداوند آنها را رد مىكند و ميفرمايد : دستهاى خدا گشاده است . دست در باطن قرآن ، امام است ، منظور اشاره به اين اعتقاد آنها است كه ميگويند : پس از موسى بن جعفر امام نيست .\r\nرجال كشى - ص 285 - محمّد بن عاصم گفت : حضرت رضا عليه السّلام به من فرمود :\r\nشنيده‌ام تو با واقفى مذهبان مينشينى . عرضكردم : آرى فدايت شوم ، من با آنها نشست و برخاست دارم ولى مخالف عقيده آنهايم فرمود : با آنها بنشين خداوند در اين آيه ميفرمايد :  وَ قَدْ نَزَّلَ عَلَيْكُمْ فِي الْكِتابِ أَنْ إِذا سَمِعْتُمْ آياتِ اللَّهِ يُكْفَرُ بِها وَ يُسْتَهْزَأُ بِها فَلا تَقْعُدُوا مَعَهُمْ حَتَّى يَخُوضُوا فِي حَدِيثٍ غَيْرِهِ إِنَّكُمْ إِذاً مِثْلُهُمْ  « 1 »\r\n\r\n\r\n","description":"","footnote":"\r\n( 1 ) سوره نساء آيه 140 قرآن را بر شما نازل نموده كه هر گاه شنيديد انكار آيات خدا را ميكنند و آنها را بباد مسخره ميگيرند با آنها منشينيد تا وارد مطلب ديگرى شوند اگر با آنها بنشينيد مانند ايشان خواهيد بود .\r\n","page_name":" 242 ","page_number":242},
  {"content":"\r\n\r\nمنظور از آيات در اين آيه جانشينان پيامبر است كه واقفه منكر آنهايند .\r\nرجال كشى : سليمان بن جعفرى گفت : خدمت حضرت رضا در مدينه بودم مردى از اهالى مدينه وارد شد ، از واقفى مذهبان پرسيد امام عليه السّلام فرمود : « ملعون هستند هر كجا باشند بايد آنها را بگيرند و پاره پاره كنند آداب و روش خداست در گذشته هرگز تغييرى در سنت خدا نخواهى ديد » « 1 » .\r\nبه خدا قسم خدا هرگز تغيير نخواهد داد روش خود را تا همه آنها را بكشد .\r\nتوضيح : شايد مراد كشتن آنها در رجعت است .\r\nرجال كشى : حكم بن عيص گفت : با دائيم سليمان بن خالد خدمت حضرت صادق عليه السّلام رسيدم فرمود : سليمان ! اين پسر كيست ؟ گفت : پسر خواهرم . فرمود :\r\nامام‌شناس هست ؟ عرضكرد : بلى . فرمود الحمد للَّه كه خدا او را شيطان قرار نداد سپس فرمود : سليمان ! فرزندانت را به خدا بسپار از فتنه شيعيان ما عرضكردم :\r\nكدام فتنه ؟\r\nفرمود : منكر ائمه ميشوند و در فرزندم موسى امامت را تمام مينمايند ، منكر مرگ او ميشوند و خيال ميكنند ، امامى بعد از او نيست آنها بدترين مردمند ! رجال كشى : محمّد بن ابى عمير از يكى از اصحاب نقل كرد كه گفت : عرضكردم به حضرت رضا عليه السّلام فدايت شوم گروهى هستند كه در امامت پدرتان توقف نموده‌اند معتقدند كه ايشان نمرده است فرمود : دروغ ميگويند آنها كافرند به آنچه خداوند بر محمّد صلّى اللَّه عليه و آله و سلّم نازل فرموده ، اگر بنا بود خداوند طول عمر باحدى بدهد بواسطه احتياج مردم به او ، عمر حضرت رسول صلّى اللَّه عليه و آله و سلّم را طولانى ميكرد .\r\nتوضيح : شايد آنها استدلال ميكرده‌اند نمردن حضرت موسى بن جعفر را باحتياج مردم بايشان . جواب ميفرمايد : كه اگر چنين مردم به پيغمبر بيشتر احتياج داشتند اين منافات با طول عمر حضرت قائم عج ندارد بواسطه مصالح ديگرى يا منظور طولانى كردن عمر است پس از فرا رسيدن اجل مقدّر .\r\n\r\n\r\n","description":"","footnote":"\r\n( 1 ) ترجمه آيه 61 سوره احزاب .\r\n","page_name":" 243 ","page_number":243},
  {"content":"\r\n\r\nرجال كشى : محمّد بن فضيل گفت : عرض كردم به حضرت رضا عليه السّلام حال آنها كه توقف در پدرت حضرت موسى بن جعفر نموده‌اند چگونه است ؟ فرمود : خدا آنها را لعنت كند چقدر دروغ ميگويند آنها خيال ميكنند من عقيم و بدون فرزند هستم منكر كسى هستند كه بعد از من عهده‌دار امامت خواهد شد .\r\nرجال كشى : عمر بن يزيد گفت : وارد شدم خدمت حضرت صادق مدتى با من در باره فضائل شيعه صحبت كرد آنگاه فرمود : بعضى از شيعيان بعد از من خواهند آمد كه از ناصبىها بدترند .\r\nعرضكردم : آقا مگر آنها ادعاى محبت با شما ندارند و از دشمنانتان بيزار نيستند . فرمود : چرا ، عرضكردم : آقا معرفى بفرما تا آنها را بشناسيم مبادا از آنها نباشيم . فرمود : نه هرگز تو از آنها نيستى آنها گروهى هستند كه در باره زيد و موسى بن جعفر گمراه ميشوند .\r\nعلى بن جعفر گفت : مردى خدمت برادرم موسى بن جعفر عليه السّلام آمد عرضكرد :\r\nفدايت شوم امام كيست ؟\r\nفرمود : آنها پس از مرگ من گمراه ميشوند ميگويند همين قائم است با اينكه قائم سالها بعد از مرگ من خواهد آمد .\r\nحسين بن محمّد بن عمر بن يزيد از عموى خود نقل كرد كه گفت : ابتداى پيدايش مذهب واقفه اين بود كه سى هزار دينار پيش اشعثها جمع شد از زكات مالشان و ساير پولهائى كه واجب بود بپردازند اين پول را دادند به دو وكيل موسى ابن جعفر عليه السّلام در كوفه يكى بنام حيان سراج و مرد ديگرى كه با او بود در آن زمان حضرت موسى بن جعفر عليه السّلام زندانى بود آنها با اين پول خانه‌ها خريدند و معامله ميكردند گندم و جو ميخريدند از پس درگذشت حضرت موسى بن جعفر . وقتى آنها خبردار شدند مرگ امام را انكار كردند و در بين مردم منتشر كردند كه او نخواهد مرد چون قائم است . گروهى نيز بر سخن آنها اعتماد كردند تا بين مردم مشهور شد موقع مرگ آنها كه رسيد وصيت كردند كه آن مال را بوارث موسى بن جعفر عليه السّلام\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nبپردازند ، شيعيان فهميدند كه اين كار آنها بواسطه طمع در تصاحب اموال بوده .\r\nمحمّد بن رجاى آسيابان از حضرت جواد نقل كرد كه فرمود : واقفى مذهبان در ميان شيعه گروهى چون خرها هستند سپس اين آيه را تلاوت نمود :  أُولئِكَ كَالْأَنْعامِ بَلْ هُمْ أَضَلُّ  سبيلا .\r\nبراثى از ابى على نقل كرد كه منصور از حضرت جواد نقل كرد كه فرمود : زيديها و واقفى مذهبان و ناصبىها در نظر ائمه يكسانند .\r\nاز حضرت جواد محمّد بن على بن موسى الرضا سؤال كردند تفسير اين آيه را   وُجُوهٌ يَوْمَئِذٍ خاشِعَةٌ - عامِلَةٌ ناصِبَةٌ   « 1 » .\r\nفرمود : اين آيه در باره ناصبىها ( دشمنان ائمه ) و زيديها و واقفى مذهبان از ناصبيان نازل شده .\r\nابراهيم بن عقبه گفت : نامه‌اى نوشتم به حضرت عسكرى كه فدايت شوم اين سگهاى باران خورده ( منظورش واقفى مذهبان است كه در عرف شيعه بسگهاى باران خورده مشهور بودند چون عقيده فاسد آنها به ديگران سرايت ميكرد ) را ميشناسم در قنوت نماز بر آنها نفرين كنم ؟ در جواب فرمود : آرى در قنوت نماز بر آنها نفرين كن .\r\nجعفر بن محمّد بن يونس گفت : گروهى از اصحاب آمدند كه نامه‌هائى آورده بودند ، در آن جواب مسائلى ذكر شده بود مگر نامه شخصى از واقفى مذهبان كه همانطور برگرداندند و چيزى در آن نوشته نبود .\r\nابراهيم بن ابى البلاد از حضرت رضا عليه السّلام نقل كرد كه صحبت از سگهاى باران خورده و شك آنها شد فرمود : تا وقتى زنده باشند در شك هستند و با كفر مىميرند .\r\nيحيى بن مبارك گفت : نامه‌اى براى حضرت رضا عليه السّلام نوشتم و چند مسأله پرسيدم كه جواب آنها را داد ، در آخر نامه اين آيه را نوشتم :  مُذَبْذَبِينَ بَيْنَ ذلِكَ \r\n\r\n\r\n","description":"","footnote":"\r\n( 1 ) سوره غاشيه آيه 2 و 3 .\r\n","page_name":" 245 ","page_number":245},
  {"content":"\r\n\r\n لا إِلى هؤُلاءِ وَ لا إِلى هؤُلاءِ  « 1 » .\r\nفرمود : در باره واقفى مذهبان نازل شده . جواب نامه تمام به خط خود امام بود كه نوشته بود : آنها نه از مؤمنين و نه از مسلمانان بشمار مىآيند ، از كسانى هستند كه آيات خدا را تكذيب نموده‌اند ما همان ماه‌هاى معلوم هستيم كه جنگ و جدال و حرف ناشايست و كار بد در ما نيست .\r\nيحيى ! هر چه ميتوانى با آنها دشمنى كن .\r\nابن ابى يعفور گفت : خدمت حضرت صادق بودم كه موسى بن جعفر عليه السّلام وارد شده نشست ، امام صادق فرمود : اين بهترين فرزندان و محبوبترين آنها نزد من است جز اينكه گروهى از شيعيان ما را خدا گمراه مىكند كسانى هستند كه بهره‌اى در آخرت ندارند و نه خدا در قيامت با آنها سخن خواهد گفت و نه آنها را پاك مينمايد ، دچار عذابى دردناك ميشوند . عرضكردم : فدايت شوم دلم از آنها بيزار شد ! فرمود : گروهى از شيعيان بواسطه او گمراه ميشوند پس از مرگش بواسطه شدت ناراحتى كه بر او دارند ميگويند نمرده ، به همين جهت امامان بعد از او را منكر ميشوند و ديگران را دعوت بگمراهى خود ميكنند كه موجب از بين رفتن حق ما و دين خدا مىشود . پسر ابى يعفور ! خدا و پيامبر و ما از آنها بيزاريم .\r\nحمران بن اعين ميگويد : به حضرت باقر عرضكردم : من از شيعيان شما هستم ؟\r\nفرمود : آرى به خدا در دنيا و آخرت هر يك از شيعيان ما اسم او و پدرش نوشته شده است نزد ما مگر كسى كه از ما كناره بگيرد عرضكردم : مگر شيعيان شما پس از معرفت امام ممكن است از شما كناره بگيرند ؟ فرمود : آرى حمران ! ولى تو آنها را نخواهى ديد .\r\nحمزه گفت : در باره اين حديث گفتگو كرديم ، بالاخره براى حضرت رضا نوشتيم منظور امام صادق عليه السّلام كيانند كه جدا نمود در اين فرمايش خود آنها را از شيعيان . در جواب نوشت : آنها كسانى هستند كه توقف در امامت موسى بن جعفر نمودند .\r\n\r\n\r\n","description":"","footnote":"\r\n( 1 ) سوره نساء آيه 143\r\n","page_name":" 246 ","page_number":246},
  {"content":"\r\n\r\nرجال كشى : اسماعيل بن سهل گفت : يكى از اصحاب حديث كرد مرا ولى تقاضا كرد اسمش را نبرم ، گفت : خدمت حضرت رضا بودم على بن ابى حمزه و ابن سراج و ابن مكارى وارد شدند . ابن ابى حمزه گفت : پدرت چه شد ؟\r\nحضرت رضا عليه السّلام فرمود : از دنيا رفت . گفت مرد ؟ فرمود : بلى گفت بچه كس وصيت كرد ؟ فرمود : به من گفت شما امام هستى و اطاعت از شما واجب است ؟ فرمود آرى .\r\nابن سراج و ابن مكارى گفتند : به خدا سوگند مثل اينكه خداوند به تو اطمينان داده كه هارون زيانى بجانت نميرساند فرمود : واى بر تو چه اطمينانى دارم تو مايلى بروم ببغداد بهارون بگويم من امام هستم و فرمانبردارى از من واجب است به خدا چنين تكليفى ندارم . اين حرف را هم كه زدم بواسطه اين بود كه ميدانستم بين شما اختلاف است و عقائد مختلفى پيدا كرده‌ايد نخواهم راز شما پيش دشمنانتان فاش گردد . ؟\r\nابن ابى حمزه گفت : مطلبى را آشكارا گفتى كه هيچ يك از آباء كرامت چنين نميگفتند و آشكارا ابراز نمىنمودند ( مسأله امامت ) . فرمود چرا به خدا سوگند بهترين آباء گرامم حضرت پيغمبر صلّى اللَّه عليه و آله همين طور آشكارا فرمود ، وقتى خداوند دستور داد كه خويشاوندان نزديك خود را دعوت كن . چهل نفر از بستگان و خويشاوندان خود را جمع كرده فرمود : من پيامبر خدايم كه مأمور راهنمائى شما شده‌ام ، از همه بيشتر عمويش ابو لهب تكذيب ميكرد و مردم را عليه او ميشورانيد پيغمبر اكرم صلّى اللَّه عليه و آله و سلّم به آنها فرمود :\r\nاگر مرا خدشه و آسيبى نتوانستيد برسانيد من پيامبر هستم اين اولين معجزه ايست كه از نبوت خويش آشكار ميكنم . منهم ميگويم : اگر هارون مرا خدشه‌اى وارد كرد امام نيستم اين اولين معجزه‌ى من باشد در باره امامت .\r\nعلى گفت : ما از آباء كرامت روايت داريم كه عهده‌دار غسل و كفن امام نميشود مگر امامى مانند خودش ، فرمود : بگو ببينم حسين بن على امام بود يا نه ؟\r\nگفت : امام بود پرسيد چه كسى عهده‌دار غسل و كفن او گرديد ؟ گفت : على بن الحسين\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nفرمود : على بن الحسين كجا بود او كه در زندان ابن زياد بسر مىبرد . گفت :\r\nبطورى كه آنها متوجه نشدند خارج شد امر غسل و كفن و دفن پدر خويش را بپايان رسانيد ، آنگاه برگشت .\r\nحضرت رضا عليه السّلام فرمود : در صورتى كه ممكن باشد براى على بن الحسين عليه السّلام بيايد بكربلا و كار دفن و كفن پدر را انجام دهد براى امام وقت نيز امكان دارد كه وارد بغداد شود و متصدى كفن و دفن پدر گردد باز به محل خود مراجعت نمايد با اينكه در زندان و اسارت هم بسر نمىبرده .\r\nعلى گفت : ما روايت داريم كه امام تا از دنيا نرفته فرزند و جانشين خود را مىبيند . فرمود : در اين مورد حديث ديگرى نيز نداريد گفت : نه فرمود : چرا به خدا قسم روايت داريد كه مگر قائم با اينكه شما معنى آن را نميدانيد كه چرا گفته شده ؟ على گفت : آرى به خدا در آخر اين حديث هست . فرمود : واى بر تو چگونه جرأت پيدا كردى مقدارى از حديث را قطع كردى فرمود : پيرمرد از خدا بترس از آنها كه مانع پيشرفت دين خدا هستند نباش .\r\nرجال كشى : ابن ابى سعيد مكارى خدمت حضرت رضا رسيده عرضكرد :\r\nدر خانه‌ات را باز گذاشته‌اى و بمردم فتوى ميدهى ؟ پدرت چنين نميكرد . فرمود :\r\nمن از جانب هارون ناراحتى نخواهم ديد آنگاه فرمود : خدا دلت را تاريك كند و فقر وارد خانه‌ات گرداند . نميدانى خداوند بمريم وحى كرد كه در شكم پيامبرى دارى ، عيسى براى او متولد شد . مريم از عيسى و عيسى از مريم است ، من از پدرم و پدرم از من است .\r\nعرضكرد : من سؤالى ميخواهم از شما بكنم . فرمود : گمان نميكنم از من بشنوى تو امامت مرا قبول ندارى ولى سؤال كن .\r\nگفت : مردى هنگام وفات گفته است هر غلام و كنيزى از قديم دارم آزاد است در راه خدا ، ولى آنها كه قديمى نيستند آزاد نخواهند بود . فرمود : واى بر تو مگر اين آيه را نخوانده‌اى :  وَ الْقَمَرَ قَدَّرْناهُ مَنازِلَ حَتَّى عادَ كَالْعُرْجُونِ الْقَدِيمِ  هر چه را قبل از شش ماه داشته آزاد است و آنها قديمى هستند ولى غلام\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nو كنيزى كه از شش ماه كمتر داشته مالك آنها بوده قديمى نيستند ( طبق آيه شريفه ) و آزاد نخواهند بود . از خدمت امام مرخص شد چنان مبتلا به فقر و تنگدستى شد كه خدا ميداند .\r\nتوضيح - شايد واقفى مذهبان به اين روايت كه از حضرت صادق رسيده كه فرزندان من يكى قائم است ، يا اينكه موسى قائم است متمسك شده‌اند حضرت رضا عليه السّلام توضيح ميدهد كه قائم از نسل امام موسى كاظم است نه اينكه خود او قائم باشد .\r\nرجال كشى - محمّد بن اسماعيل بن ابى سعيد زيات گفت : با زياد قندى به حج رفتم شب و روز با هم بوديم در راه مكه و در طواف شبى بجستجوى او شدم تا صبح او را نيافتم . صبحگاه كه او را ديدم گفتم ، از دير آمدنت خيلى ناراحت شدم چرا دير آمدى ؟\r\nگفت : تمام شب را در ابطح خدمت حضرت موسى بن جعفر عليه السّلام بودم پسرش على بن موسى الرضا نيز طرف راست او بود . فرمود : ابو الفضل يا زياد ! اين پسرم على سخنش سخن من و كارش كار من است اگر حاجتى داشتى از او بخواه و حرف او را بپذير ، او جز حقيقت در راه خدا هيچ نميگويد .\r\nابن ابى سعيد گفت : مدتى گذشت تا پيش‌آمد به راه مكه شد ، زياد نامه‌اى براى حضرت رضا عليه السّلام نوشت از او پرسيد كه اين حديث را اظهار كنم يا نه . حضرت رضا عليه السّلام جواب داد : اظهار كن ترا گزندى نميرسد .\r\nزياد در ميان مردم شروع به تبليغ ناروا كرد تا بالاخره مذهب واقفه پيدا شد يك روز به او گفتم : چه كارى بالاتر از اين است كه تبليغ از امام كنى . گفت :\r\nحالا موقع اين حرفها نيست . هر چه من در كوفه و بغداد و جاهاى ديگر اينحرف را تكرار كردم ، همان جواب را ميداد تا بالاخره يك روز گفت : اگر از على بن موسى الرضا تبليغ كنم اين حديثهايى كه نقل كرده‌ايم ( در مورد مذهب واقفه ) همه باطل مىشود .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nرجال كشى - عبد اللَّه بن مغيره گفت : من واقفى مذهب بودم با همان عقيده حج گزاردم به مكه كه رسيدم در دلم چيزى گذشت چنگ بملتزم زده گفتم : خدايا تو ميدانى من در جستجوى واقعيت هستم و منظورى ندارم خدايا مرا به راه راست هدايت فرما . بدلم چنين گذشت كه خدمت حضرت رضا عليه السّلام برسم .\r\nوارد مدينه شدم و بدر خانه امام رفتم بغلام گفتم به آقايت بگو مردى عراقى بر در خانه است صداى على بن موسى الرضا عليه السّلام را شنيدم فرمود : داخل شو عبد اللَّه ابن مغيره ! وارد شدم ، همين كه چشمش به من افتاد فرمود : خدا دعايت را مستجاب كرد و تو را هدايت نمود گفتم : شهادت مىدهم كه تو حجت خدا و امين او در ميان خلقى .\r\nرجال كشى : يزيد بن اسحاق شعر كه از مدافع‌ترين اشخاص نسبت بمذهب واقفه بود گفت : روزى برادرم محمّد با من بخصومت پرداخت او خودش امامى بود .\r\nبين ما خيلى صحبت شد تا بالاخره به او گفتم : اگر واقعا على بن موسى الرضا عليه السّلام امام است از او درخواست كن دعا كند تا من بمذهب شما درآيم .\r\nمحمّد به من گفت : خدمت حضرت رضا رسيدم ، عرض كردم : فدايت شوم ! من برادرى دارم كه بزرگتر از من است او معتقد است كه پدرت زنده است من خيلى با او مناظره ميكنم روزى به من گفت : از امام خود بخواه اگر واقعا امام است دعا كند منهم بمذهب شما در آيم . من مايلم براى او دعا بفرمائيد .\r\nامام عليه السّلام رو به قبله كرده شروع بدعا كردن نمود سپس فرمود : خدايا ! گوش و چشم و دلش را بگير و او را بحقيقت راهنمائى كن اين دعا را ميكرد در حالى كه دست راست خود را به آسمان بلند كرده بود وقتى برادرم از خدمت حضرت رضا عليه السّلام برگشت گفت : كه چه شده به خدا قسم طولى نكشيد كه معتقد بامامت حضرت رضا و مذهب حق شدم .\r\nرجال كشى : ابو خالد سجستانى پس از فوت حضرت موسى بن جعفر جزو واقفى مذهبان شد بعد كه بعلم نجوم خود مراجعه كرد يقين بمرگ موسى بن جعفر\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nعليه السّلام نمود از مذهب خود دست كشيد بر خلاف دوستان خويش .\r\nرجال كشى : حسين بن عمر بن يزيد گفت : خدمت حضرت رضا عليه السّلام رسيدم در حالى كه بامامتش مشكوك بودم همسفر من در راه مردى بنام مقاتل بن مقاتل بود كه معتقد بامامت حضرت رضا عليه السّلام بود در ميان كوفه كه بوديم به او گفتم عجله كردى در اين مورد گفت : من دليل دارم .\r\nحسين گفت : به حضرت رضا عرضكردم پدرت از دنيا رفت ؟ فرمود : آرى به خدا او در مقام پيامبر اكرم و امير المؤمنين عليه السّلام است اگر پدرم زنده مىبود چه كسى از من بيشتر خوشحال بود ؟\r\nسپس فرمود : خداوند تبارك و تعالى ميفرمايد :   وَ السَّابِقُونَ السَّابِقُونَ أُولئِكَ الْمُقَرَّبُونَ   اينها كسانى هستند كه عارف بمقام امامت هستند موقعى كه آشكار مىشود .\r\nبعد فرمود : رفيقت چه مىكند عرضكردم منظور شما كيست فرمود مقاتل بن مقاتل مردى كه صورت دراز و ريش بلند و وسط بينىاش برآمده است فرمود :\r\nمن نه او را ديده‌ام و نه پيش من آمده ولى مردى با ايمان و حقيقت‌جو است قدرش را بدان .\r\nمن از خدمت امام عليه السّلام خارج شدم و به محل خود برگشتم ديدم مقاتل خوابيده او را بيدار كردم . گفتم يك بشارت خوبى برايت دارم ولى نمىگويم تا صد مرتبه خدا را ستايش و حمد كنى صد مرتبه حمد و ستايش كرد بعد جريان را برايش گفتم .\r\nتوضيح : بىاساس بودن مذهب واقفه بدليل مطالبى كه در جلدهاى امامت قبلا ذكر شد و در جلدهاى ديگر نيز ذكر مىشود علاوه بر اينها دليل ديگر منقرض شدن و از بين رفتن اين مذهب است اگر مذهبى واقعى مىبود چنانچه در محل خود ثابت شد نبايد منقرض گردد .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nبخش يازدهم وصيتها و صدقات امام موسى بن جعفر عليه السّلام\r\nعيون اخبار الرضا : عبد اللَّه بن محمّد حجال نقل از ابراهيم بن عبد اللَّه جعفرى كه او از عده‌اى از خويشاوندان خود نقل كرد كه حضرت موسى بن جعفر عليه السّلام بر وصيت خود اسحاق بن جعفر بن محمّد و ابراهيم بن محمّد جعفرى و جعفر بن صالح جعفرى و معاويه جعفرى و يحيى بن حسين بن زيد و سعد بن عمران انصارى و محمّد بن حارث انصارى و يزيد بن سليط انصارى و محمّد بن جعفر اسلمى را شاهد گرفت .\r\nبعد از اينكه ايشان را گواه گرفت بر شهادت بوحدانيت خداى يكتا و رسالت محمّد مصطفى و آمدن روز جزا و برانگيخته شدن مردم از قبرها و اينكه زنده شدن پس از مرگ حق است همچنين حساب و كيفر و قصاص و ايستادن در مقابل خداى بزرگ و آنچه حضرت محمّد صلّى اللَّه عليه و آله آورده حق است و واقعيت دارد و هر چه روح الامين آورده بر همين عقيده زندگى ميكنم و ميميرم و برانگيخته خواهم شد .\r\nاينها را گواه ميگيرم بر اينكه وصيت خود را به خط خويش نوشته‌ام و وصيت جدم امير المؤمنين و وصيت امام حسن و امام حسين و على بن الحسين و محمّد بن على و وصيت جعفر بن محمّد را قبل از اين نسخه‌بردارى كرده‌ام بدون حذف يك حرف ، وصيت كردم بفرزندم على و ساير فرزندانم پس از او اگر فرزندم على خواست و رشد و صلاح در آنها ديد و مايل بود كه باشند ، در صورتى كه نخواست آنها در وصيت باشند و ميل داشت خارج شوند اختيار با او است آنها را اختيارى نيست صدقات و اموال و فرزندانى كه واگذارده‌ام بفرزندم على وصيت ميكنم و ابراهيم و عباس و اسماعيل و احمد و ام احمد ولى اختيار زنانم فقط در دست على است و يك ثلث از صدقه پدر و خويشاوندانم در اختيار اوست كه هرطور مايل است به مصرف برساند و اختيار هر نوع تصرفى را او دارد اگر مايل بود بانجام مىرساند آنچه در باره خانواده‌ام ذكر كرده‌ام و اگر نخواست\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nانجام نميدهد اين اختيار را دارد ميتواند در صورتى كه ميل داشت اموال مرا بفروشد ، ببخشد يا به كسى بدهد او صدقه كند بر خلاف وصيتى كه من كرده‌ام اين كار در اختيار اوست ميتواند انجام دهد .\r\nكار او در وصيت و ثروت و خانواده و فرزندانم با من هيچ فرقى ندارد .\r\nاگر مايل بود برادرانش را كه در اول وصيتنامه نام برده‌ام بر شركت در وصيت نگهدارد ميتواند ، در صورتى كه مايل نبود ميتواند خارج كند بدون اينكه بر او ايرادى باشد در صورتى بخواهد يكى از برادران خواهر خود را به ازدواج كسى در آورد نميتواند مگر به اجازه و امر او هر قدرتمندى كه جلو او را بگيرد يا مانع شود از انجام وصيتى كه به او كرده‌ام بيزار از خدا و پيامبر خواهد بود و خدا و پيامبر از او بيزارند و بر او باد لعنت لعنت‌كنندگان و ملائكه مقرب و پيامبران مرسل و تمام مردم مؤمن و هيچ يك از سلاطين نميتوانند سرمايه‌اى كه من در نزد او دارم بگيرند و نه هيچ كدام از فرزندانم مالى كه نزد او دارم هر چه او بگويد در كم و زياد ، حق با اوست و راست ميگويد . از اينكه بعضى از فرزندان خود را با او شريك در وصيت كردم منظورم نام بردن آنها بود .\r\nفرزندانم كوچك و مادران آنها هر كدام در منزل خود ماندند و مراقب حجاب خويش بودند آنچه در زمان حيات خودم ميگرفتند پس از فوت نيز ميگيرند ، در صورت تمايل او و كسى شوهر اختيار كرد نميتواند فرزند مرا بزرگ كند مگر على صلاح بداند ، دختران مرا هيچ كدام از برادرانشان و مادرانشان هيچ اختيارى در بارهء آنها ندارند . مگر به اجازه و ميل و مشورت او .\r\nاگر چنين كارى را بر خلاف وصيت من بكنند مخالفت با خدا و پيامبر نموده و او را از اختيارى كه دارد باز داشته‌اند او بهتر ميداند كه فاميلش با چه كس مىتوانند ازدواج كنند در صورتى صلاح بداند عروس مىكند و گر نه مانع ازدواج مىشود ، همسرانم را وصيت كرده‌ام مانند آنچه در ابتداى وصيت‌نامه ذكر نموده‌ام و خداوند را بر آنها گواه ميگيرم .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nهيچ كس نميتواند وصيت مرا بگشايد و باز كند ، اين وصيت به همان وضعى كه توضيح داده و تعيين كرده‌ام هر كه مخالفت با وصيتم كرد وزر وبالش به گردن اوست و هر كه مطابق آن عمل نمود از ثوابش بهره‌مند مىشود خدا به هيچ كس ستم روا نميدارد و هيچ كس چه سلطان و چه ديگرى نميتواند وصيت‌نامه مرا كه مهر زده‌ام پاره كند هر كس چنين كند گرفتار لعنت و غضب خدا و ملائكه و تمام مسلمانان و مؤمنين شود حضرت موسى بن جعفر و شاهدان مهر زدند .\r\nعبد اللَّه بن محمّد جعفرى گفت : عباس بن موسى بن جعفر به پسر عمران ، قاضى طلحى گفت : درون اين نامه گنج و جواهرى است براى ما ولى او ميخواهد صاحب آن شود و بما ندهد هر چه پدرمان واگذاشته در اختيار اوست ما را دست تنگ و بينوا كرده . ابراهيم بن محمّد جعفرى به او حمله كرد و دشنامش داد همچنين اسحاق بن جعفر .\r\nعباس بقاضى گفت : مهر از وصيت‌نامه بردار ببين چه نوشته گفت : من چنين كارى نميكنم كه مورد لعنت پدرت قرار گيرم . عباس گفت : خودم مهر را پاره ميكنم گفت : اختيار با تو است . عباس مهر از نامه برگرفت ديد آنها را از وصيت خارج كرده فقط على را وصى قرار داده و ايشان را باطاعت از على بن موسى الرضا ملزم نموده چه بخواهند و چه نخواهند يا مانند يتيمان در تحت كفالت او باشند و از حد صدقه نيز خارج كرده و يادآورى نموده .\r\nدر اين موقع حضرت رضا رو بجانب عباس كرده فرمود : برادر ! من ميدانم قرض ترا وادار به اين كار كرده فرمود : سعد ! برو تعيين كن چقدر قرض دارند قرض آنها را بپرداز و سند مقروض بودنش را بگير و قبض رسيد از طلبكاران بستان به خدا قسم برابرى و برادرى و نيكى بشما را رها نميكنم تا زنده باشم شما هر چه مايليد بگوئيد .\r\nعباس گفت : هر چه بما بدهى مقدارى از اموال ما است كه در اختيار تو است آنچه باقيمانده بيشتر است فرمود : شما هر چه مايليد بگوئيد و هر ادعائى كه مايليد بكنيد خدايا برادران مرا اصلاح كن و آنها را وسيله راهنمائى ديگران قرار ده\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nشيطان را از ما و آنها دور گردان و ايشان را يارى كن بر اطاعت خود . خدا را بر آنچه ميگويم دليل ميگيرم كه واقعيتى را ميگويم .\r\nعباس گفت : چقدر زبان‌دار هستى مرا قدرت مقابله با تو نيست ، بعد از اين سخن از هم جدا شدند .\r\nعيون اخبار الرضا - ج 1 ص 37 - عبد الرحمن بن حجاج گفت : حضرت ابو الحسن على بن موسى برايم وصيت امير المؤمنين عليه السّلام را با صدقه پدرش بوسيله ابو اسماعيل مصادف فرستاد و ذكر كرده بود موقوفه حضرت صادق و موقوفه خودش را .\r\n بِسْمِ اللَّهِ الرَّحْمنِ الرَّحِيمِ *  اين صدقه و وقفنامه موسى بن جعفر است كه فلان زمين را كه در فلان محل است و حدود آن زمين چنين است ، تمامى آن از نخلستان و زمين و آب و حدود متصرفات و حقوق و آبيارى از قنات و هر نوع حقى كه دارد از قبيل خرمن‌كوبى تصرف در ارتفاعات يا درختكارى و حقابه با زمين زراعتى و مسيل و قسمت‌هاى آباد و باير تمام حقوقى كه در اين زمين دارد وقف كرد بفرزندان صلبى خودش مرد و زن كه بين آنها تقسيم شود تمام غله و محصول پس از وضع مخارج كه در تعميرات ملك و آبادى آن بايد بشود و بعد از برداشت محصول سى درخت خرما كه آن را بين مستمندان قريه تقسيم كنند بقيه را بين فرزندان موسى بن جعفر به پسر دو برابر دختر تقسيم ميكنند .\r\nاگر زنى از فرزندان موسى بن جعفر ازدواج كرد ديگر حقى در اين موقوفه ندارد مگر اينكه باز بدون شوهر شود در صورتى كه بدون شوهر شد باز معادل حقى كه دختران بدون شوهر مىبرند خواهد برد ، هر يك از فرزندان موسى بن جعفر از دنيا رفت كه فرزند داشت سهم پدرش بين آنها به نسبت پسر دو برابر دختر تقسيم مىشود با همان شرطى كه در مورد فرزندان خود موسى بن جعفر عليه السّلام بود و كسى كه از دنيا رفت و فرزند نداشت حق او بساير اهل صدقه و موقوفه ميرسد .\r\nفرزند دختر در اين موقوفه حقى ندارد مگر اينكه پدرشان از فرزندان\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nموسى بن جعفر عليه السّلام باشد ، هيچ كس حقى در اين موقوفه ندارد تا فرزند يا فرزند فرزند و يا از نسل موسى بن جعفر يك نفر باقى بماند ، اگر به كلى منقرض شدند و كسى باقى نماند اين موقوفه برميگردد بفرزندان پدرم از طرف مادر خودم تا يك نفر باقى بماند با همان شرطى كه نسبت بفرزندان و اعقاب خود كردم در صورتى كه فرزندان پدرم از طرف مادر و اولادشان منقرض شدند اين موقوفه بين فرزندان پدرم و اعقاب آنها تقسيم مىشود تا يك نفر باقى بماند اگر كسى باقى نماند ، اين موقوفه بين كسانى كه هر چه شايسته‌تر باشند تقسيم مىشود تا وقتى خداوند وارث زمين گردد كه او بهترين وارث است .\r\nموسى بن جعفر اين موقوفه را در حال صحت و سلامتى ، قرار داد براى هميشه بطور كلى بدون استثناء و نه قابل برگشت باميد پاداش خدا در آخرت براى هيچ مؤمنى كه ايمان به خدا دارد جايز نيست فروش يا بخشش يا واگذارى يا تغييرى در آنچه من شرط نموده‌ام بدهد تا خداوند وارث زمين و ساكنان آن شود .\r\nاين موقوفه در اختيار على بن موسى الرضا و ابراهيم است اگر يكى از اين دو فوت شد قاسم بجاى او مىآيد باز اگر يكى از آنها فوت شد اسماعيل جانشين اوست اگر يكى از اين دو نفر فوت كرد عباس بجاى اوست ، اگر يكى از آن دو فوت شد فرزند بزرگترم جانشين او خواهد بود ، گفت حضرت : كه پدرش اسماعيل را بر عباس در اين موقوفه مقدم داشت با اينكه عباس بزرگتر از اسماعيل بود .\r\nعيون اخبار الرضا : بكر بن صالح گفت : به ابراهيم پسر موسى بن جعفر عليه السّلام گفتم : عقيده تو در باره پدرت چيست ؟ گفت : او زنده است گفتم : در باره برادرت حضرت رضا چه ميگوئى ؟ گفت او مورد اعتماد و راستگو است ، گفتم او ميگويد :\r\nكه پدرت از دنيا رفته گفت : او بهتر ميداند چه ميگويد . چند مرتبه همين سؤال را تكرار كردم ، همان جواب را داد .\r\nگفتم پدرت وصيت كرد ؟ گفت : آرى ، گفتم بچه كس وصيت كرد گفت :\r\nبه پنج نفر از ما ولى برادرم على را بر همه ما مقدم داشت .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nبخش دوازدهم فرزندان و همسران امام عليه السّلام\r\nارشاد مفيد - ص 323 حضرت موسى بن جعفر عليه السّلام داراى سى و هشت فرزند پسر و دختر بود از آن جمله حضرت على بن موسى الرضا است و ابراهيم و عباس و قاسم كه فرزندان چند كنيز بودند و اسماعيل و جعفر و هارون و حسن فرزند كنيزى ديگر و احمد و محمّد و حمزه نيز فرزند كنيزى و عبد اللَّه و اسحاق و عبيد اللَّه و زيد و حسين و فضل و سليمان فرزند چند كنيز ديگر .\r\nفاطمه كبرى « 1 » و فاطمه صغرى و رقيه و حكيمه و ام ابيها و رقيه صغرى كلثم و ام جعفر و لبانة و زينب و خديجه و علية و آمنه و حسنه و بريهه و عائشة و ام سلمه و ميمونه و ام كلثوم دختران امام عليه السّلام هستند .\r\nارشاد مفيد : محمّد بن يحيى از جد خود نقل كرد كه گفت از اسماعيل بن موسى شنيدم ميگفت كه : پدرم با فرزندان خود بيكى از ملك‌هاى خود در اطراف مدينه رفت ، نام آن ملك را نيز برد وى پدر حسين اسم آن را فراموش كرد . گفت : ما همه در آنجا بوديم با احمد پسر حضرت موسى بن جعفر بيست خدمتكار از خدمتكاران و غلامان پدرم بودند كه اگر او حركت مىكرد آن‌ها نيز به پا ميخاستند اگر او مىنشست آنها نيز مىنشستند ، پدرم بعد از آن پيوسته احمد را رعايت ميكرد و از نظر دور نميداشت هنوز از آنجا حركت نكرده بوديم كه احمد در ميان ما شخصيتى بزرگ يافت محمّد بن موسى بن جعفر مردى صاحب فضل و صالح بود .\r\nارشاد مفيد : ابو محمّد حسن بن محمّد بن يحيى از جد خود نقل كرد كه گفت كنيز رقيه دختر موسى بن جعفر بنام هاشميه برايم نقل كرد كه محمّد بن موسى پيوسته با وضو و نماز بود تمام شب را وضو داشت و نماز ميخواند صداى ريختن آب را از او ميشنيديم\r\n\r\n\r\n","description":"","footnote":"\r\n( 1 ) فاطمه كبرى همان حضرت معصومه است كه در قم دفن شده كه در فضيلت زيارت او حديث رسيده .\r\n","page_name":" 257 ","page_number":257},
  {"content":"\r\n\r\nبه نماز ميايستاد ، باز ساعتى بخواب ميرفت دو مرتبه صداى آب ريختن و وضو گرفتن مىآمد باز نماز ميخواند دو مرتبه كمتر از ساعتى ميخوابيد باز حركت ميكرد وضو ميگرفت و نماز ميخواند همين طور تا صبح هر وقت من او را ميديدم به ياد اين آيه مىافتادم ،  كانُوا قَلِيلًا مِنَ اللَّيْلِ ما يَهْجَعُونَ  « 1 » .\r\nابراهيم بن موسى مردى سخاوتمند و كريم بود كه فرمانرواى يمن گرديد در زمان مأمون از طرف محمّد بن زيد بن على بن حسين بن على بن ابى طالب همان كسى كه با او در كوفه ابو السرايا بيعت كرد به آن جانب رهسپار شد يمن را فتح كرد و مدتى در آنجا حكومت ميكرد تا پايان كار ابو السرايا كه از براى او از مأمون امان گرفت . هر يك از فرزندان حضرت موسى بن جعفر داراى فضل و منقبتى بوده‌اند كه مشهور است ولى حضرت رضا چنانچه ذكر كرديم بر همه در فضل و مقام مقدم بود .\r\nمناقب شهر آشوب - ج 3 ص 41 - اولاد حضرت موسى بن جعفر فقط سى نفر بودند بعضى سى و هفت نفر گفته‌اند ، پسرانش هجده نفر بنامهاى على بن موسى الرضا امام هشتم ، ابراهيم ، عباس ، قاسم ، عبد اللَّه ، اسحاق ، عبيد اللَّه ، زيد ، حسن و فضل كه از چند كنيز بودند اسماعيل ، جعفر ، هارون حسن از يك كنيز احمد محمّد و حمزه از كنيزى ديگر يحيى و عقيل و عبد الرحمن .\r\nكسانى از خود نسلى باقى گذاردند سيزده نفرند كه عبارتند از : حضرت رضا و ابراهيم و عباس ، اسماعيل ، محمّد ، عبد اللَّه ، حسن ، جعفر ، اسحاق ، حمزه .\r\nدخترانش نوزده نفرند بنامهاى خديجه ، ام فروه ، ام ابيها ، عليه و فاطمه كبرى فاطمه صغرى بريهه ، كلثم ، ام كلثوم ، زينب ، ام القاسم ، حكيمه ، رقيه صغرى و ام وحيه و ام سلمه و ام جعفر و لبانه ، اسماء ، امامه و ميمونه از چند كنيز .\r\nدر كشف الغمه - ج 3 ص 41 - تعداد پسران را بيست نفر و دختران را هجده نفر كه از نام بردن آنها بواسطه اختصار صرف نظر شد .\r\n\r\n\r\n","description":"","footnote":"\r\n( 1 ) سوره ذاريات آيه 17 .\r\n","page_name":" 258 ","page_number":258},
  {"content":"\r\n\r\nكافى : سليمان جوهرى گفت : حضرت موسى بن جعفر بفرزندش قاسم گفت پسرم حركت كن كنار بالين برادرت و الصافات را بخوان تا آخرش . شروع كرد به خواندن همين كه رسيد به  أَ هُمْ أَشَدُّ خَلْقاً أَمْ مَنْ خَلَقْنا  پسرك از دنيا رفت پس از آنكه بدنش آماده گرديد و او را خارج كردند يعقوب بن جعفر گفت بموسى بن جعفر وقتى كسى به حالت احتضار در مىآمد بالاى سرش    يس وَ الْقُرْآنِ الْحَكِيمِ    ميخواندند شما ميفرمائيد :   « وَ الصَّافَّاتِ »   بخوانند فرمود : پسركم اين سوره در كنار بالين كسى كه گرفتار مرگ است خوانده نميشود مگر اينكه فورى راحت مىشود و از دنيا ميرود .\r\nكافى : يونس بن يعقوب گفت : پس از بازگشت حضرت موسى بن جعفر از بغداد وقتى بمدينه رسيد دخترى داشت كه در فيد ( نزديكى مدينه ) از دنيا رفت او را دفن كرد ، دستور داد بيكى از غلامان كه قبر او را گچ كند و روى لوحى اسم آن دختر را بنويسند و در قبر گذارند .\r\nعمدة الطالب : حضرت موسى بن جعفر داراى شصت فرزند بود سى و هفت دختر و بيست و سه پسر ، پنج نفر آنها بدون اختلاف از دنيا رفتند و فرزندى نداشتند بنام عبد الرحمن عقيل قاسم و يحيى و داود و سه نفر آنها داراى دختر شدند و فرزند پسر نداشتند : سليمان و فضل و احمد .\r\nپنج نفر در بازماندگان آنها اختلاف است حسين ، ابراهيم اكبر ، هارون زيد ، حسن و ده نفر بدون اختلاف داراى فرزند بودند : على ، ابراهيم اصغر ، عباس اسماعيل ، محمّد ، اسحاق ، حمزه ، عبد اللَّه و عبيد اللَّه و جعفر اين چنين ذكر كرده استاد ما ابو نصر بخارى .\r\nنقيب تاج الدين : حضرت موسى بن جعفر از سيزده پسر داراى نسل بود كه چهار نفر فرزند زياد داشتند : حضرت رضا ، ابراهيم مرتضى ، محمّد عابد ، جعفر چهار نفر متوسط : زيد النار ، عبد اللَّه ، عبيد اللَّه ، و حمزه و پنج نفر فرزند زيادى نداشتند عباس ، هارون ، اسحاق ، اسماعيل و حسن . حسين نيز فرزند موسى بن جعفر\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nداراى فرزند شد كه بعد منقرض شدند بنا بقول ابى حسن عمرى .\r\nتاريخ قم : حسن بن محمد قمى گفت خبر دادند مرا بزرگان قم از آباء خود كه وقتى مأمون حضرت رضا را بمرو خواست براى ولايت عهد ، در سال دويست هجرى و در سال دويست و يك فاطمه خواهرش به قصد ديدار برادر خارج شد همين كه رسيد بساوه مريض شد پرسيد چقدر راه است بين ساوه و قم ؟ گفتند : ده فرسخ فرمود :\r\nمرا ببريد بقم او را بقم بردند و در منزل موسى بن خزرج بن سعد اشعرى وارد شد گفت : بنا باصح روايات وقتى خبرش بقم رسيد بزرگان قم باستقبال او رفتند پيشاپيش آنها موسى بن خزرج بود وقتى خدمت بىبى معصومه رسيد مهار ناقه‌اش را گرفته به منزل خود رسيد و در خانه او هفده روز بود آنگاه از دنيا رفت .\r\nموسى دستور داد او را غسل داده كفن كردند و نماز بر او خوانده دفن كردند در زمينى كه متعلق بموسى بود و اكنون مزار مقدس اوست بر فراز قبرش سقفى از بوريا ساختند تا بالاخره زينب كه دختر حضرت جواد عليه السّلام بود بر فراز قبر او قبه‌اى ساخت .\r\nگفت : به من خبر داد حسين بن على بن حسين بن موسى بن بابويه از محمّد بن حسن بن احمد بن وليد كه وقتى فاطمه عليها السّلام از دنيا رفت ، او را غسل داده كفن كردند بدن آن بىبى را بقبرستان بابلان بردند و او را در سردابى گذاشتند كه برايش حفر شده بود . قبيله سعد اختلاف كردند از اينكه چه كسى او را داخل سرداب گذارد . سپس همه قبول كردند كه خادم پيرمردى از اين قبيله بنام قادر مباشر اين كار شود همين كه از پى او فرستادند ديدند دو سوار از طرف بيابان مىآيند هر دو نقاب دارند نزديك جنازه كه رسيدند نماز خواندند بر او و وارد سرداب شدند و جنازه را در سرداب گذاشته دفن كردند بعد از سرداب خارج شده بدون اينكه با كسى صحبت كنند سوار شده رفتند هيچ كس نفهميد آنها كه بودند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nميگويند : محرابى كه حضرت معصومه در آنجا نماز ميخواند در خانه موسى هنوز موجود است كه مردم آنجا را زيارت ميكنند .\r\nتوضيح : بعضى از احوال و شرح زندگى فرزندان و همسران موسى بن جعفر عليه السّلام در بخش وصيت حضرت موسى بن جعفر گذشت و در بخش بستگان حضرت رضا نيز خواهد آمد و همچنين در بخش مكارم اخلاق حضرت جواد مختصرى از زندگى عبد اللَّه بن موسى ذكر خواهد شد .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nبخش سيزدهم گوشه‌اى از احوال برادران و اولاد موسى بن جعفر عليه السّلام\r\nكه از كتاب ( تحفة العالم ) تأليف سيد جعفر آل بحر العلوم طباطبائى اقتباس شده\r\n\r\n« برادران و خواهران موسى بن جعفر عليه السّلام »\r\nحضرت موسى بن جعفر عليه السّلام داراى شش برادر و سه خواهر بود بنامهاى :\r\nاسماعيل ، عبد اللَّه افطح و ام فروه كه عاليه نام داشت كه مادر آنها فاطمه دختر حسين بن على بن الحسين عليه السّلام بود . از ابن ادريس نقل شده كه مادر اسماعيل فاطمه دختر حسين اثرم فرزند حسن بن على بن ابى طالب بود .\r\nاسحاق ، مادرش كنيزى بود و عباس و على و محمّد و اسماء و فاطمه كه از چند مادر بودند .\r\nاسماعيل بزرگترين فرزند حضرت صادق عليه السّلام بود هم او جد خلفاى فاطمى مصر و مغرب است مصر جديد را آنها ساخته‌اند .\r\nدر بغداد دو قبر است مذموم كه يكى متعلق به على بن اسماعيل بن صادق عليه السّلام كه اهالى بغداد او را سيد سلطان على ميگويند و ديگرى قبر برادرش محمّد بن اسماعيل جد خلفاى فاطمى است كه اهل بغداد او را فضل مينامند و محله‌اى كه در آنجا دفن شده بنام محله فضل است .\r\nحضرت صادق عليه السّلام بسيار محبت ميورزيد نسبت باسماعيل و او را مورد تفقد و مرحمت خويش زياد قرار ميداده ، گروهى از شيعيان خيال ميكردند او جانشين پدرش خواهد بود چون از همه بزرگتر بود و پدرش به او علاقه زيادترى داشت و احترامش ميكرد و داراى جمال و كمال ظاهرى و باطنى بود ولى در زمان پدرش از دنيا رفت وقتى جنازه او را براى دفن به بقيع مىبردند پدرش مرتب دستور ميداد\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nجنازه را به زمين گذارند ، كفن از صورتش برميداشت تا مردم ببينند تا سه مرتبه اين كار را بين راه تكرار نمود تا مردم شاهد فوت او باشند و نگويند غائب شده ، چنانچه اين عقيده را بعضى پيدا كردند و وقتى مرگ او مسلم شد بيشتر از پيروان حضرت صادق كه اعتقاد بامامت او داشتند برگشتند ، ولى بعضى گفتند : نمرده بر مردم مشتبه شد بعضى ديگر ميگفتند : مرده است ولى فرزند خود محمّد را بجانشينى تعيين كرده كه او بعد از حضرت صادق امام است اين دسته را قرامطه و مباركه مينامند و گروهى نيز ميگفتند : امامت محمّد فرزند اسماعيل بتصريح جدش حضرت صادق شده نه اينكه پدرش اسماعيل او را جانشين تعيين كرده باشد بعد امامت را در اولاد او تا آخر الزمان ادامه داده‌اند .\r\nجد بزرگوارم سيد محمّد جد جد ما بحر العلوم گفت : كه بىارزشى و بطلان مذهب اين گروه واضح‌تر از آن است كه توضيح داده شود با اين همه در محل خود نيز كاملا بررسى شده است .\r\nقبر اسماعيل در داخل بقيع نيست در قسمت غربى قبهء عباسى در خارج بقيع است اين بقعه پايه ديوار اطراف مدينه است از طرف قبله و مشرق كه در آن از داخل مدينه بوده اين بقعه را قبل از بارو و ديوار اطراف مدينه ساخته‌اند كه بعدها ديوار به آن وصل شده ، ديوار از ساختمانهاى زمان بعضى از خلفاى فاطمى مصر است .\r\nقبر مقداد بن اسود كندى نيز در بقيع است زيرا او در جرف در يك فرسخى مدينه از دنيا رفت و جنازه‌اش را بمدينه آوردند و اينكه اهل شهر وان بغداد ميگويند قبر مقداد در آن شهر است اشتباه است . ممكن است قبرى كه در شهر وان بغداد است قبر دانشمند ارجمند شيعه شيخ جمال الدين مقداد بن عبيد اللَّه سيورى معروف بفاضل مقداد باشد كه داراى كتابهاى زيادى بود و از بزرگترين علماى شيعه است .\r\nارباب سير و تاريخ در باره مدينه چنين نوشته‌اند كه بيشتر صحابه پيغمبر صلّى اللَّه عليه و آله در بقيع دفن شده‌اند ، قاضى عياض در مدارك مينويسد ، دفن‌شدگان از اصحاب پيغمبر بده هزار نفر ميرسند ولى بيشتر آنها اثرى كه باعث تشخيص شود ندارند\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nو علتش اين بوده كه پيشينيان قبرها را بوسيله نوشتن بر سنگ مشخص نمىكرده‌اند با اينكه گذشت زمان طولانى خود باعث از بين رفتن اثر است .\r\nآرى از كسانى كه قبرش از هر جهت مشخص است از بنى هاشم يكى قبر ابراهيم پسر پيغمبر است كه در بقعه‌اى نزديك بقيع است در بقيع قبر عثمان بن مظعون كه از بزرگان صحابه نيز هست كه او اولين كسى است كه در بقيع دفن شده .\r\nهمچنين قبر اسعد بن زراره و ابن مسعود و رقيه و ام كلثوم دو دختر پيامبر اكرم صلّى اللَّه عليه و آله و سلّم در آنجا است از روايات اهل سنت و شيعه چنين استفاده مىشود كه پس از فوت رقيه ، پيغمبر صلّى اللَّه عليه و آله او را در بقيع دفن كرد و فرمود ملحق شو بدوستان پاك و صالح ما عثمان بن مظعون .\r\nسمهودى مينويسد : ظاهر اينست كه تمام دختران پيامبر اكرم در بقيع دفن شده‌اند كنار قبر عثمان بن مظعون زيرا آن جناب وقتى سنگ بر قبر عثمان گذاشت فرمود : بدين وسيله مشخص ميكنم قبر برادرم را و هر يك از فرزندانم كه بميرند همين جا دفن خواهم كرد .\r\nدولابى صاحب كتاب الكنى متوفى در سال 310 مينويسد : پس از فوت عثمان بن مظعون زنش گفت : گوارا باد ترا بهشت ابو السائب ! ، و اولين كسى بود كه ابراهيم فرزند پيغمبر به او پيوست .\r\nآنچه نيز ميگويند كه قبر عثمان بن عفان در آنجا است غلط است زيرا قبر او در خارج بقيع است .\r\nابن اثير در نهايه در لفظ « حشش » مينويسد : از همين ماده است حديث عثمان كه او را در حش كوكب كه باغى بود پشت مدينه ، خارج بقيع دفن كردند .\r\nقبر عقيل فرزند ابو طالب در آنجا است كه پسر برادرش عبد اللَّه جواد فرزند جعفر طيار در همان جا دفن شده ، نزديك قبر عقيل بقعه‌ايست كه در آن زنان پيامبر اكرم دفن شده‌اند . قبر صفيه دختر عبد المطلب عمه پيغمبر در طرف چپ خارج بقيع است در طرف قبله بقعه قبريست متصل به ديوار بقعه كه داراى ضريح است .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمردم چنين مىپندارند كه قبر فاطمه زهرا عليها السّلام است . قبر فاطمه بنت اسد مادر امير المؤمنين عليه السّلام در زاويه مقبره عمومى بقيع در قسمت شمالى قبه عثمان است با اينكه اشتباه است زيرا بطور تحقيق قبر فاطمه زهرا عليها السّلام يا در خانه خودش بوده و يا در حرم پيامبر اكرم صلّى اللَّه عليه و آله . قبرى كه در طرف قبله بقعه قرار دارد قبر فاطمه بنت اسد مادر امير المؤمنين است چنانچه در بعضى اخبار رسيده كه چهار امام در كنار قبر مادر بزرگشان فاطمه بنت اسد دفن شده‌اند و قبرى كه در مقبره عمومى قرار دارد قبر سعد بن معاذ اشهلى است كه يكى از اصحاب پيامبر بوده . چنانچه اين مطلب را صاحب تلخيص معالم الهجره مينويسد .\r\nاز كسانى كه قبر فاطمه بنت اسد را تعيين نموده همان جائى كه ما ذكر كرديم سيد على سمهودى است كه در كتاب « وفاء الوفاء باخبار دار المصطفى » مينويسد : گفتار در مورد بقيع را خاتمه دهيم با آنچه از سلمان فارسى روايت شده كه در عهد عمر بن خطاب قبرهاى بقيع بر اثر زلزله ميلرزيد مردم صدا بناله و فرياد بلند كردند عمر و اصحاب پيامبر بيرون آمده شروع بدعا ميكردند براى سكون زلزله كه پيوسته زياد ميشد بطورى كه به ديوار خانه‌هاى مدينه رسيد كه مردم تصميم گرفتند از مدينه خارج شوند . عمر گفت : برويد على بن ابى طالب ابو الحسن را بياوريد على عليه السّلام آمد .\r\nعمر گفت : يا ابا الحسن نمىبينى چگونه قبرستان بقيع بزلزله مبتلا شده بطورى كه به ديوار خانه‌هاى مدينه رسيده است مردم ميخواهند از شهر خارج شوند .\r\nفرمود : صد نفر از اصحاب پيغمبر كه در بدر شركت كرده‌اند بياوريد .\r\nاز ميان صد نفر ده نفر انتخاب كرد آن نود نفر باقيمانده را پشت سر آنها قرار داد در مدينه زن و دخترى باقى نماند همه خارج شدند بعد ابو ذر و سلمان و مقداد و عمار را خواست به آنها فرمود : شما جلو من باشيد تا وسط قبرستان بقيع رفت مردم نيز اطراف آنها حلقه زده بودند با پاى خود بر زمين كوبيده فرمود : ترا چه مىشود ؟\r\nسه مرتبه اين كار را كرد ، آرام گرديد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nفرمود : خدا و پيامبر درست فرمودند اتفاق افتادن اين جريان را به من خبر دادند در همين روز و همين ساعت و اجتماع مردم . خداوند در قرآن ميفرمايد :     إِذا زُلْزِلَتِ الْأَرْضُ زِلْزالَها وَ أَخْرَجَتِ الْأَرْضُ أَثْقالَها . وَ قالَ الْإِنْسانُ ما لَها     زمين بارهاى گران خود را براى من خارج كرد . در اين موقع مردم برگشتند زلزله ايستاده بود .\r\nعبد اللَّه بعد از اسماعيل از همه برادران بزرگتر بود در نزد پدر بزرگوارش هيچ كدام به اندازه او قرب و منزلت نداشتند او را متهم كرده بودند كه در اعتقاد مخالف پدر خويش است . ميگفتند با حشويه رفت و آمد مىكند و تمايل بمذهب مرجئه دارد . پس از حضرت صادق عليه السّلام ادعاى امامت كرد به اين دليل كه من بزرگترين فرزند فعلى پدرم هستم ، گروهى از پيروان حضرت صادق عليه السّلام قبول كردند ولى بعد بيشترشان برگشتند جز تعداد بسيار كمى كه آنها را فطحى مذهب ميگفتند ، زيرا عبد اللَّه پاهايش دراز بود بعضى ميگويند نام فطحى از آن جهت بود كه رئيس اين مذهب كه آنها را دعوت و تبليغ به اين اعتقاد ميكرد مردى بنام عبد اللَّه افطح بود .\r\nدر ارشاد مفيد مينويسد : اسحاق بن جعفر عليه السّلام مردى فاضل و صالح و پرهيزگار و كوشا در عبادت بود ، مردم از او حديث و آثارى روايت كرده‌اند .\r\nابن كاسب هر وقت از او حديث نقل ميكرد ميگفت مرا حديث كرد ثقه پسنديده سيرت اسحاق بن جعفر عليه السّلام او معتقد بامامت برادرش حضرت موسى بن جعفر بود و از پدرش روايت در تصريح بامامت آن آقا نقل كرده .\r\nدر عمده مينويسد : كنيه او ابا محمّد بوده كه مؤتمن لقب داشت در عريض متولد شد ، از همه مردم بيشتر شباهت به پيغمبر داشت او با برادرش موسى بن جعفر عليه السّلام از يك مادر بودند محدث جليلى بود بعضى از شيعيان مدعى امامت در باره او شده‌اند سفيان بن عيينه هر وقت از او حديث ميكرد ميگفت : حديث كرد مرا ثقه رضى اسحاق بن جعفر بن محمّد بن على بن الحسين عليه السّلام .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nمحمّد بن جعفر مردى سخاوتمند و شجاع بود هميشه يك روز در ميان روزه ميگرفت . در آشپزخانه او هر روز يك گوسفند مصرف ميشد همعقيده با زيديها بود در قيام با شمشير در سال 199 بر مأمون خروج كرد در مكه پيروان جاروديه با او همداستان شدند مأمون سپاهى را بفرماندهى عيسى جلودى فرستاد او را شكست داد و اسير كرده پيش مأمون آورد ولى مأمون به او احترام گذاشت و از كشتنش صرف نظر كرد با خود او را بخراسان برد قبرش در بسطام است او همان كسى است كه قبلا گفتيم قبرش در گرگان است زيرا گرگان ناحيه‌ايست مشتمل بر شهرى كه آن را استرآباد ميگويند مانند مصر و قاهره و عراق و كوفه .\r\nدر مجالس المؤمنين در ضمن احوال بايزيد بسطامى مينويسد : سلطان الجايتو خان دستور داد بر فراز قبر محمّد بن جعفر قبه‌اى بسازند گروهى بامامت او اعتقاد داشتند پس از پدرش كه آنها را سمطيه ميگفتند چون رئيس آنها يحيى بن ابى السمط نام داشت .\r\nعلى بن جعفر مردى كثير الفضل و بسيار پرهيزگار و صحيح الاعتقاد بود حديث بسيارى از برادرش موسى بن جعفر نقل كرده ، اين همان على بن جعفر مشهور به عريضى است كه تحت تربيت برادرش موسى بن جعفر بزرگ شد تمام شيعه او را تا امروز احترام ميكنند چهار يا پنج امام را درك كرده ، سيد در انوار مينويسد :\r\nكسى شبيه او در پرهيزگارى و فضل نبود پيوسته ملازم برادر خود موسى بن جعفر بود و معتقد بامامت حضرت موسى بن جعفر و حضرت رضا و حضرت جواد بود .\r\nهر وقت حضرت جواد عليه السّلام در بين بچه‌ها ميديد از مسجد ميان گروهى شيعيان حركت ميكرد خود را بقدمهاى او ميانداخت محاسن سفيد خود را به خاك قدمهاى او ميماليد ميگفت : خدا اين كودك را لايق امامت دانسته و امام است . اما مرا با اين محاسن سفيد شايسته امامت ندانسته . چون گروهى از شيعه به او پيشنهاد امامت ميكردند و ميگفتند تو امام هستى ادعا كن ولى او سخن ايشان را نمىپذيرفت .\r\nروايت شده كه حضرت جواد روزى تصميم رگ زدن داشت على بن جعفر\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nبرگ‌زن گفت اول مرا فصد كن تا حرارت آهن را به چشم قبل از حضرت جواد .\r\nمحل دفن او را در سه جا نوشته‌اند : يكى در قم كه معروف است ، خارج شهر و صحن وسيعى دارد با قبه عالى و آثار باستانى از آن جمله سنگى كه روى قبر است اسم او و پدرش در آن سنگ ثبت است تاريخ نوشته سال 74 است .\r\nمجلسى رحمة اللَّه عليه در بحار مينويسد : از كسانى كه معروف به بزرگوارى و شخصيت است على بن جعفر عليه السّلام است كه در قم دفن شده جلالت و شخصيت احتياج بتوضيح ندارد .\r\nاما اينكه در قم دفن شده باشد . در كتاب معتبرى ذكر نشده جز اينكه اثر قبر شريفى در آنجا هست كه اسم و پدرش نوشته شده .\r\nدر تحفة الزائر مينويسد : مزار بزرگى در قم هست كه قبرى در آنجا است بر روى قبر نوشته است اين مرقد على بن جعفر صادق عليه السّلام و محمّد بن موسى است از تاريخ ساختمان آن قبر تاكنون قريب چهار صد سال است .\r\nفقيه مجلسى اول در شرح فقيه در معرفى على بن جعفر پس از ذكر پاره‌اى از فضائل او مينويسد : قبرش در قم مشهور است . شنيده‌ام كه اهل كوفه از او تقاضا كردند از مدينه به آنجا كوچ كند . قبول كرد مدتى در كوفه بود كه اهل كوفه حديثهائى از او يادداشت كردند . آنگاه اهالى قم تقاضا نمودند كه در شهر آنها ساكن شود ، از ايشان نيز پذيرفت در همان جا بود تا از دنيا رفت داراى فرزندان و نسل زيادى كه در اطراف جهان پراكنده شدند كه در اصفهان قبر يكى از آنها است از آن جمله قبر سيد كمال الدين است در قريه سين‌برخوار كه مزار معروفى است .\r\nبه گمان من كه محمّد بن موسى كه با على بن جعفر در قم دفن شده از فرزندان حضرت موسى بن جعفر عليه السّلام باشد محمد بن موسى بن اسحاق بن ابراهيم العسكرى بن موسى بن ابراهيم بن موسى بن جعفر عليه السّلام . صاحب تاريخ قم گفته :\r\nمتولد شد از ابو محمّد موسى بن اسحاق يك پسر و يك دختر ولى اسم پسر را نبرده .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nصاحب عمدة الطالب مينويسد : موسى بن اسحاق بن ابراهيم عسكرى فرزندى داشت بنام ابو جعفر محمّد فقيه قم و ابو عبد اللَّه اسحاق دومين مرقد على بن جعفر در خارج شهر سمنان در وسط باغى سرسبز است با قبه و بارگاه و بسيار خوش منظره ولى از مجلسى نقل شده كه اين قبر او نيست احتمال خلاف بيشتر است .\r\nسوم در عريض است كه بفاصله يك فرسخ از مدينه است دهى است كه ملك او بوده و خود و فرزندان و اعقابش در آنجا سكنى داشته‌اند به همين جهت معروف بعريضى شده در آنجا قبر و قبه‌اى نيز دارد ، محدث نورى همين نظر را انتخاب كرده در خاتمه مستدرك با شرح مفصلى و ظاهر نيز همين است شايد قبرى كه در قم هست متعلق بيكى از فرزندان نسل او باشد .\r\nعباس بن جعفر ، صاحب ارشاد مينويسد : مردى فاضل و بزرگوار بود .\r\nدر كنار نهر كربلا كه معروف بنهر حسينى است مقامى است كه مشهور بنام مقام جعفر صادق عليه السّلام كه در سر زبان اهل آن محل است شايد اين همان مقامى است كه تعبير نموده از آن حضرت صادق عليه السّلام در حديث صفوان كه مجلسى آن را در تحفة الزائر از مصباح شيخ طوسى نقل كرده كه در مورد تعليم آداب زيارت جدش حسين عليه السّلام به او در آن نقل شده كه وقتى رسيدى بنهر فرات منظورش شريعه كه آن را حضرت صادق نهر علقمى ناميده . چنين بگو ظاهر مطلب اين است كه اين مقام در زمان آن دو بزرگوار شيخ طوسى و مجلسى مشهور بمقام حضرت صادق بوده .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\nمطالبى در باره اولاد موسى بن جعفر عليه السّلام\r\nحضرت موسى بن جعفر داراى سى و هفت فرزند بود بعضى سى و نه نفر نوشته پسر و دختر بنامهاى على بن موسى الرضا عليه السّلام ، ابراهيم ، عباس ، قاسم كه از چند كنيز بودند . اسماعيل كه داراى زيارتگاه بزرگى در تويسركان ايران و جعفر و هارون و حسن از يك كنيز . احمد و محمّد و حمزه از كنيزى ديگر .\r\nعبد اللَّه و اسحاق و عبيد اللَّه و زيد و حسن و فضل كه قبرش در بهبهان معروف است و زيارت مىشود معروف بشاه فضل و حسين و سليمان از چند كنيزى ديگر . فاطمه كبرى و فاطمه صغرى و رقيه و حكيمه و ام ابيها و رقيه صغرى و كلثوم و ام جعفر و لبانه و زينب ، خديجه ، عليه و آمنه ، حسنه و بريهه ، عايشه ، ام سلمه ، ميمونه كه از چند مادر بودند .\r\nشيخ مفيد در باره ابراهيم در ارشاد و طبرسى در اعلام الورى مينويسد :\r\nابراهيم بن موسى مردى شجاع و كريم بود فرمانرواى يمن شد در ايام مأمون از طرف محمّد بن زيد بن على بن حسين بن على بن ابى طالب كه با او ابو السرايا در كوفه بيعت كرد ابراهيم به آن طرف رفت و فتح كرد و مدتى تا آخر كار ابو السرايا در آنجا بود براى او از مأمون امان گرفتند . شيخ مفيد و شيخ طبرسى هر دو تصريح كرده‌اند كه هر يك از فرزندان حضرت موسى بن جعفر داراى فضل و منقبتى مشهورند .\r\nدر كتاب وجيزه مجلسى است كه ابراهيم بن موسى بن جعفر رفتارش پسنديده بود . در كافى در بخش اينكه امام چه وقت ميفهمد بمقام امامت رسيده بسند خود از على بن اسباط نقل مىكند كه به حضرت رضا عليه السّلام عرضكردم : مردى\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nپيش برادرت ابراهيم رفت به او گفت پدرت زنده است شما ( منظورش حضرت رضا است ) اطلاع از مكان او دارى ؟ گفت : سبحان اللَّه پيغمبر ميميرد ، موسى بن جعفر نميميرد ! به خدا قسم از دنيا رفت مانند رسول خدا ولى خداوند تبارك و تعالى پس از درگذشت پيغمبر پيوسته دين خود را تأييد مىكند بوسيله مردمانى غير عرب ( ايرانى ) و از خويشاوندان پيغمبر دور مىكند به آنها ميدهد و از اينها ميگيرد من اول ماه ذيحجه هزار دينار قرض او را ( همان عباس برادرش كه در روايت بوسيله مردى به او اشاره شد كه رفت پيش ابراهيم ) پرداخت كردم با اينكه نزديك بود زنان خود را طلاق دهد و كنيزان خويش را آزاد كند از فقر ، ولى افسوس كه آنچه يوسف از برادران خود شنيد من نيز شنيدم .\r\nتوضيح : تأييد دين بوسيله غير عرب مانند سلمان و ديگران است در خبر مدح و ستايش زيادى است از غير عرب و فضيلت آنها بر عرب .\r\nابو عامر بن حرشنه كتابى نوشته بنام تفضيل عجم بر عرب و همچنين اسحاق ابن سلمه چگونه ميتوان انكار مقام آنها را نمود با اينكه در اخبار رسيده كه آنها از ياران حضرت قائم عجل اللَّه فرجه هستند و خداوند بوسيله ايشان دين را تأييد مىكند .\r\n« قال النبى صلّى اللَّه عليه و آله و سلّم : اسعد الناس بهذا الدين فارس » پيغمبر اكرم فرمود بوسيله اين دين ايرانيان سعادتمند ميشوند : اين روايت را شيخ ابو محمّد جعفر بن احمد بن على قمى ساكن رى در كتاب جامع الاحاديث نقل كرده .\r\nبا اينكه ايرانيان در پذيرش دين و علم بهتر و پيشقدمتر از عرب هستند دليل بر اين مطلب آيه قرآن است :   وَ لَوْ نَزَّلْناهُ عَلى بَعْضِ الْأَعْجَمِينَ فَقَرَأَهُ عَلَيْهِمْ ما كانُوا بِهِ مُؤْمِنِينَ   ، على بن ابراهيم در تفسير اين آيه از حضرت صادق عليه السّلام نقل مىكند كه فرمود : اگر قرآن بر عجم نازل ميشد عرب به آن ايمان نمىآورد ولى بر عرب نازل شد ، عجم به آن ايمان آورد اين فضيلت و شخصيتى است براى عجم .\r\nو در تفسير آيه شريفه :  وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ \r\n\r\n","description":"","footnote":"","page_name":" 271 ","page_number":271},
  {"content":"\r\n\r\n أَتْقاكُمْ  مينويسد : شعوب دسته‌هاى غير عرب است و قبائل دسته‌هاى عرب و اسباط دسته‌هاى بنى اسرائيل است اين توضيح از حضرت صادق عليه السّلام نقل شده .\r\nپيغمبر اكرم صلّى اللَّه عليه و آله در فتح مكه فرمود : مردم ! خداوند بوسيله اسلام نخوت جاهليت را كه افتخار بآباء و اجداد خود ميكردند از بين برد عرب بودن به اين نيست كه پدر انسان كه باعث وجودش شده عرب باشد اين يك لهجه و زبان است هر كس به آن زبان گويا باشد عرب است شما همه از آدم بوجود آمده‌ايد و آدم از خاك است .\r\nاين فرمايش پيغمبر صريح است در اينكه به عربى صحبت كردن موجب افتخار نيست ، مايه افتخار تقوى است .\r\nدر فتوحات مكيه در باب سيصد و شصت و ششم مينويسد : كه وزراى حضرت مهدى عليه السّلام از عجم هستند هيچ كدام عرب نيستند ولى با زبان عربى صحبت ميكنند آنها نگهبانى دارند كه از نژاد ايشان نيست .\r\nاز خطبه امير المؤمنين عليه السّلام در باره اصحاب قائم عليه السّلام نيز استفاده مىشود در اين قسمت كه ميفرمايد :\r\n« و كأنى اسمع صهيل خيلهم و طمطمة رجالهم »\r\nكه اصحاب حضرت قائم به فارسى صحبت ميكنند .\r\nدر بحار مينويسد : طمطمه لغت فارسى است ( رجل طمطمى في لسانه عجمة ) مرد طمطمى كسى است كه به زبان فارسى صحبت كند .\r\nحضرت امير المؤمنين اشاره مىكند به اين سخن كه سپاه حضرت قائم عجمى هستند اين منافات با آنچه صاحب فتوحات ذكر كرده كه وزيران آن جناب به عربى صحبت ميكنند ندارد زيرا ممكن است به عربى صحبت كردن اختصاص بوزيران ايشان داشته باشد نه سپاهيان .\r\nدر حيات الحيوان - از ابن عمر نقل مىكند كه گفت : پيغمبر اكرم صلّى اللَّه عليه و آله و سلّم فرمود : در خواب گوسفندهاى سياهى ديدم كه گوسفندان سفيد زيادى داخل آن شد گفتند : چه تعبير نموديد فرمود : ملت عجم ( ايرانى ) در نژاد و دين شما شريك\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nخواهند شد . عرضكردند : عجم يا رسول اللَّه ؟\r\n( قال لو كان الايمان متعلقا بالثريا لنا له رجال من العجم )\r\nاگر ايمان به ثريا آويزان باشد گروهى از ايران آن را بچنگ مىآورند .\r\nاينكه در روايت كافى ميفرمايد : خداوند منت ميگذارد بوسيله گروهى از عجم يا دين را به آنها عطا مىكند و از عرب ميگيرد منظور همان استعداد فطرى و پذيرش قلبى است و سخت دلى و بد پذيرى عرب است نه اينكه واقعا خداوند از عرب بگيرد و بعجم بدهد كه موجب جبر گردد .\r\nدر بصائر الدرجات - ص 374 - ابراهيم اصرار كرد كه حضرت رضا عليه السّلام به او پول بدهد امام عليه السّلام با شلاق خود خطى بر زمين كشيد شمشى طلا پديدار شد فرمود : اين را بردار استفاده كن و آنچه ديدى پنهان دار .\r\nبالاخره جدم بحر العلوم ( رحمه اللَّه ) گفت : آنچه شيخ مفيد و ديگران گفته‌اند كه وضع اولاد موسى بن جعفر همه خوب بوده بطور كلى قابل قبول نيست همچنين راجع بابراهيم چنانچه روايت پيش نيز شاهد اين مطلب است .\r\nهر چه هست اين ابراهيم جد سيد مرتضى و رضى ( ره ) است ، زيرا آن دو پسر ابى - احمد نقيب هستند و او حسين بن موسى بن محمّد بن موسى بن ابراهيم بن موسى بن جعفر عليه السّلام است .\r\nاز عبارت شيخ مفيد در ارشاد و طبرسى در اعلام الورى و ابن شهر آشوب در مناقب و اربلى در كشف الغمه چنين استفاده مىشود كه حضرت موسى بن جعفر عليه السّلام يك پسر بنام ابراهيم داشته ، ولى صاحب عمدة الطالب مينويسد : دو پسر آن جناب ابراهيم نام داشته‌اند : يكى ابراهيم اكبر و ديگرى ابراهيم اصغر كه هم او مرتضى لقب داشته و نسل از همين كوچكى بوده مادرش كنيز صاحب فرزندى از نوبيه بنام نجيّه بود ، بايد چنين نيز باشد زيرا دانشمندان علم نسب واردتر از ديگران در اين فن هستند .\r\nظاهرا كسى كه از او پرسيدند پدرت زنده است همان ابراهيم اكبر بوده و\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nابراهيمى كه جد سيد مرتضى و رضى است ابراهيم اصغر بوده است توضيح داديم كه او در حائر حسينى پشت سر حضرت حسين عليه السّلام دفن شده .\r\nدر شيراز بقعه‌ايست كه نسبت داده مىشود بابراهيم بن موسى واقع در محله ( لب آب ) كه آن بقعه را محمّد زكى خان نورى از وزراء شيراز ساخته در سال 1240 ولى مستند محكمى نيافتم كه اين نسبت را ثابت كند ، مخصوصا آنچه شيخ مفيد صاحب ارشاد نقل مىكند كه او فرمانرواى يمن بوده بيشتر اين نسبت را بعيد مينمايد .\r\nصاحب انساب الطالبيين مينويسد كه : ابراهيم اكبر پسر امام موسى بن جعفر عليه السّلام در يمن خروج كرد ، و مردم را دعوت به بيعت با محمّد بن ابراهيم طباطبا نمود بعد مردم را به بيعت خويش فرا خواند و در سال 202 به حج رفت مأمون آن وقت در خراسان بود . حمدويه بن على را بجانب او فرستاد با او جنگ كرد ابراهيم فرار نمود و بجانب عراق رفت مأمون او را امان داد در بغداد از دنيا رفت .\r\nبفرض صحت آنچه نقل كرديم ابراهيم كه در صحن حضرت موسى بن جعفر عليه السّلام دفن شده يكى از همين دو ابراهيم است زيرا آنجا قبرستان قريش بوده از زمان قديم كه او را پهلوى پدرش دفن كرده‌اند .\r\nاحمد بن موسى - در ارشاد مينويسد : كه مردى كريم و بزرگوار و پرهيزكار بوده حضرت موسى بن جعفر عليه السّلام به او خيلى محبت ميورزيد و او را مقدم ميداشته همان باغستان معروف به يسيره را به او بخشيده . نقل شده كه او هزار بنده آزاد كرده .\r\nگفت : ابو محمّد حسن بن محمّد بن يحيى نقل كرده كه جدم گفت : از اسماعيل بن موسى عليه السّلام شنيدم ميگفت پدرم فرزندان خود را بملكى كه در اطراف مدينه داشت برد ما همه در آنجا بوديم با احمد بن موسى بيست نفر از غلامان و خدمتكاران پدرم بودند كه اگر احمد از جاى حركت ميكرد آنها نيز حركت ميكردند اگر او مىنشست آنها مىنشستند پدرم از آن پس احمد را رعايت ميكرد و از نظر دور نميداشت از آنجا بيرون نشده بوديم كه احمد شخصيتى برجسته و مورد احترام\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nگرديد در بين ما .\r\nمادرش از زنان بسيار محترم بود كه او را ام احمد ميناميدند حضرت موسى ابن جعفر به او خيلى علاقه داشت وقتى از مدينه به بغداد رفت ، امانت‌هاى امامت را به او سپرده فرمود : هر كس در هر موقع آمد و اين امانتها را از تو خواست بدان من از دنيا رفته‌ام و او جانشين من است و امامى است كه اطاعتش واجب است بر تو و ساير مردم . حضرت رضا عليه السّلام دستور داد كه از خانه نگهدارى كند .\r\nوقتى هارون او را در بغداد مسموم كرد حضرت رضا عليه السّلام از ام احمد امانت‌ها را خواست . ام احمد گفت واى پدرت شهيد شد ؟ فرمود : آرى اكنون از دفن او فارغ شدم آن امانتهائى كه پدرم موقع رفتن ببغداد در اختيارت گذاشت بياور من جانشين او و امام به حق هستم بر جن و انس . ام احمد گريبان چاك زده امانتها را تحويل داد و با آن جناب بامامت بيعت كرد .\r\nوقتى خبر شهادت موسى بن جعفر عليه السّلام در مدينه منتشر شد اهالى مدينه بدر خانه ام احمد آمدند احمد با آنها به طرف مسجد رفت چون خيلى با جلالت و عابد و پارسا و با فضل بود و كراماتى نيز داشت مردم خيال كردند خليفه و جانشين پدرش اوست با او بامامت بيعت كردند از آنها بيعت گرفت بعد بر فراز منبر رفت و خطبه‌اى در نهايت بلاغت و فصاحت ايراد كرد آنگاه گفت : مردم ! همانطور كه اكنون همه شما با من بيعت كرديد و بيعت من به گردن شما است من نيز با برادرم على بن موسى الرضا بيعت كرده‌ام بدانيد او امام و خليفه پيغمبر است بعد از پدرم او ولى اللَّه است كه اطاعتش بر من و شما از جانب خدا و پيغمبر واجب است هر دستورى بما بدهد .\r\nتمام حاضرين گفتار او را با جان و دل پذيرفتند از مسجد خارج شدند پيش رو آنها احمد بن موسى بود بدر خانه حضرت رضا آمدند با على بن موسى الرضا عليه السّلام تجديد بيعت كردند . حضرت رضا عليه السّلام براى احمد دعا كرد و او پيوسته ملازم خدمت برادر بود تا اينكه مأمون از پى حضرت رضا فرستاد و او را براى ولايت عهد\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبمرو دعوت كرد .\r\nاين احمد همان كسى است كه در شيراز دفن شده و معروف به سيد سادات و اهالى شيراز او را شاه چراغ مينامند . در زمان مأمون با گروهى قصد شيراز كرد منظورش اين بود كه خدمت برادرش حضرت رضا عليه السّلام برسد وقتى قتلغ خان فرمانرواى شيراز از طرف مأمون اين جريان را شنيد بدفع او از شيراز خارج شد و در محلى بنام خان زينان كه هشت فرسخ از شيراز فاصله داشت روبرو گرديد بين دو طرف جنگ درگرفت يكى از سپاهيان قتلغ گفت : اگر منظور شما رسيدن خدمت حضرت رضا است او از دنيا رفته . اطرافيان احمد كه اين حرف را شنيدند از گردش پراكنده شدند با او جز چند نفر از بستگان و برادرانش باقى نماند وقتى امكان بازگشت برايش نبود بجانب شيراز رهسپار گرديد مخالفين از او تعقيب كردند و در محلى كه دفن شده او را كشتند .\r\nبعضى در شرح حالش نوشته‌اند كه وقتى وارد شيراز شد در گوشه‌اى پنهان گرديد و مشغول بعبادت پروردگار شد تا باجل خود از دنيا رفت كسى به محل دفن او مطلع نبود تا زمان امير مقرب الدين مسعود بن بدر الدين كه از وزراء مقرب اتابك ابى بكر بن سعد بن زنگى بود او مشغول تعميرى بود در محل مرقد احمد بن موسى ناگاه جسدى صحيح كه تغيير نيافته پيدا شد كه در انگشت انگشترى داشت و نوشته بود : « العزة للَّه احمد بن موسى » جريان را به گوش ابى بكر رساندند بر فراز قبر او قبه‌اى بنا كرد پس از گذشت سالها مشرف بخراب شدن گرديد .\r\nملكه تاشى خاتون مادر سلطان شيخ ابو اسحاق پسر سلطان محمود ساختمان آن را تجديد نمود و قبه‌اى عالى ساخت و در پهلوى آن مدرسه‌اى بنا كرد و قبر خود را كنار قبه آن جناب قرار داد تاريخ تجديد بنا در حدود 750 هجرى است .\r\nدر سال 1243 فتحعلى شاه قاجار ضريحى از نقره خالص براى او ساخت روى قبرش نصف قرآن به خط كوفى خوب يافت شد كه روى پوست آهو نوشته بودند نصف ديگر آن با همين خط در كتابخانه حضرت رضا عليه السّلام است ، در آخر آن نوشته\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاست : كتبه على بن ابو طالب به همين جهت گفته‌اند خط حضرت على است .\r\nبعضى بر اين نوشته ايراد كرده‌اند كه مخترع علم نحو هرگز كلمه‌اى كه بايد مجرور باشد مرفوع نمىنويسد ( زيرا بايد على بن ابى طالب مينوشت نه ابو طالب ) .\r\nآنچه بخاطر من ميرسد اينست كه گروهى از علماى علم نحو و ادبيات عرب تصريح كرده‌اند كه اب و ابن وقتى علم و اسم خاص باشند با آنها معامله علمهاى شخصى مىشود از نظر احكام ( يعنى همين طور على بن ابو طالب علم شده است و مبنى بر همين صورت است اعراب در او اثر نميگذارد ) .\r\nصاحب تصريح به اين مطلب تصريح كرده و ابو البقا در آخر كتاب كليات خود مينويسد : از چيزهائى كه مجراى مثل را طى كرده و قابل تغيير نيست ( على ابن ابى طالب ) است كه در حالت نصب و جر نيز مانند همان حالت رفعى ذكر مىشود زيرا به همين شكل مشهور شده همچنين معاوية بن ابى سفيان و ابو اميه .\r\nولى به گمان من قرآن به خط على عليه السّلام فقط پيش حضرت حجت خواهد بود نويسنده قرآن كه نوشته است به خط على بن ابى طالب است آن على بن ابى طالب مغربى است كه معروف به نوشتن خط كوفى بوده نظير همين قرآن نيز در مصر در مقام رأس الحسين عليه السّلام هست چنانچه گفتيم نظيرش در مرقد علوى مرتضوى است كه جزو آنچه سوخت مقدارى از آن آتش گرفته . بعضى گفته‌اند كه مدفن سيد احمد پسر موسى بن جعفر در بلخ است خدا عالم است .\r\nو در بيرم از نواحى شيراز زيارتگاهى است كه منسوب است به برادر سيد احمد بنام شاه على اكبر شايد صاحب عمدة الطالب هم او را از اولاد موسى بن جعفر شمرده و على ناميده است .\r\nقاسم بن موسى خيلى مورد محبت پدرش موسى بن جعفر عليه السّلام بود او را داخل در چند نفرى كرد كه وصيت به آنها نموده بود .\r\nدر باب اشاره و نص بر حضرت رضا در كافى در حديث طويل ابو عماره يزيد بن\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nسليط حضرت موسى بن جعفر عليه السّلام ميفرمايد : به تو بگويم ابو عماره ! من از منزلم خارج شدم وصيت كردم به پسرم فلانى ( منظورش حضرت رضا عليه السّلام ) در ظاهر چند نفر از فرزندانم را با او شريك كردم ولى در باطن تنها به او وصيت نمودم اگر اختيار دست من ميبود امامت را در قاسم پسر ديگرم قرار ميدادم چون او را خيلى دوست دارم و به او مهربانم ولى اين كار مربوط بخداست بهر كس بخواهد او ميدهد .\r\nاين دستور را جدم پيغمبر اكرم و جدم امير المؤمنين عليه السّلام به من دادند و به من او را و كسى كه با او است نشان دادند همين طور به هيچ كدام از ما ائمه وصيت نميشود مگر اينكه پيغمبر اكرم و على مرتضى عليهما السّلام خبر بدهند .\r\nدر اختيار پيغمبر صلّى اللَّه عليه و آله يك انگشتر و شمشير و عصا و كتاب و عمامه‌اى ديدم عرضكردم : اينها چيست يا رسول اللَّه ؟ فرمود : عمامه سلطان خداست ، شمشير عزت خدا است و كتاب نور او است ، اما عصا نيروى خدا است و انگشتر جامع همه اينها است . فرمود : امر امامت از تو خارج شده و به ديگرى داده خواهد شد عرضكردم :\r\nنشان بدهيد كداميك از فرزندانم هست فرمود : نديدم هيچ يك از ائمه را كه ناراحت‌تر باشد از تو در جدا شدن امامت از او اگر امامت بمحبت و علاقه بود اسماعيل را پدرت بيشتر از تو دوست داشت ولى اين امر بتعيين خدا است .\r\nدر كافى نيز بسند خود از سليمان جعفرى نقل مىكند كه گفت : حضرت موسى بن جعفر بفرزندش قاسم ميگفت : پسرم حركت كن كنار بالين برادرت سوره ( و الصافات صفا ) را بخوان تا آخر خواند تا رسيد به اين آيه :  أَ هُمْ أَشَدُّ خَلْقاً أَمْ مَنْ خَلَقْنا  پسرك از دنيا رفت پس از اينكه او را كفن كردند و به طرف قبرستان بردند يعقوب بن جعفر رو بموسى بن جعفر نموده گفت : ما قبلا بالاى سر محتضر سوره    يس وَ الْقُرْآنِ الْحَكِيمِ    ميخوانديم شما دستور دادى ( و الصافات ) را بخوانند ؟\r\nفرمود : پسرم اين سوره در بالاى سر هر كس كه گرفتار مرگ باشد خوانده شود خداوند او را زودتر آسوده مىكند و جانش خارج ميگردد .\r\nسيد بن طاوس - تصريح كرده به زيارت قاسم ، زيارت او را قرين زيارت عباس\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nپسر امير المؤمنين و على بن الحسين عليه السّلام كه در كربلا شهيد شد قرار داده و براى آنها و كسانى كه در اين مقام باشند زيارتى نقل كرده كه با آن زيارت كنند كسى كه مايل باشد ميتواند بكتاب مصباح الزائرين سيد بن طاوس مراجعه كنند .\r\nدر بحار مينويسد : قاسم پسر حضرت موسى بن جعفر عليه السّلام كه سيد رحمة اللَّه عليه نام برده قبرش نزديك غرى ( نجف ) است آنچه در بين مردم مشهور است كه حضرت رضا عليه السّلام فرمود : هر كس نميتواند مرا زيارت كند ، برادرم قاسم را زيارت كند دروغ است و اصلى ندارد در هيچ يك از اصول . مقام او بالاتر از اينها است كه مردم را بزيارتش تشويق كند با اين دروغ‌بافيها .\r\nمحمد بن موسى عليه السّلام - در ارشاد مينويسد : او اهل فضل و صلاح بود سپس مطالبى كه دليل بر مدح و حسن عبادت او است نقل مىكند . در رجال شيخ ابو على نقل مىكند از حمد اللَّه مستوفى در كتاب نزهة القلوب كه او مانند برادرش شاه چراغ در شيراز دفن شده شيعه از قبر آن دو تبرك ميجويند و زياد به زيارت آنها ميروند ما خيلى به زيارت آن دو رفته‌ايم .\r\nميگويند : در زمان خلفاى عباسى وارد شيراز شد و در گوشه‌اى مخفى گرديد از اجرت نوشتن قرآن هزار بنده آزاد كرد . اختلاف دارند مورّخين در اينكه او بزرگتر است يا احمد در هر صورت مرقدش در شيراز معروف است با اينكه تا زمان اتابك بن سعد بن زنگى مخفى بود براى او قبه‌اى ساخت در محله باغ قتلغ .\r\nچندين مرتبه مقبره او تجديد بنا شده ، از آن جمله در زمان سلطان نادر خان در سال 1296 كه آن را نواب اويس ميرزا پسر نواب اعظم عالم و دانشمند شاهزاده فرهاد ميرزاى قاجار مرمت كرد .\r\nاما حسين بن موسى كه ملقب به سيد علاء الدين بود نيز در شيراز دفن شده و قبرش معروف است ، شيخ الاسلام شهاب الدين ابو الخير حمزة بن حسن بن مودود اين مطلب را ذكر كرده كه نواده خواجه عز الدين مودود بن محمّد بن معين الدين مشهور\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nبزركوش شيرازى است كه از طرف مادر منسوب است به ابو المعالى مظفر الدين محمّد بن روزبهان كه در حدود سنه 800 فوت شده . مورخ فارسى در شيراز نامه خود ذكر كرده .\r\nخلاصه آن اينست كه قتلغ خان فرمانرواى شيراز بود باغى داشت كه قبر سيد علاء الدين در همان جا بود ، باغبان مردى متدين و جوانمرد بود در شب‌هاى جمعه ميديد نورى از بلندى بيك طرف باغ مىآيد . بالاخره جريان را بعرض امير قتلغ رسانيد پس از اينكه امير خود مشاهده كرد آنچه باغبان ميديد تجسس زياد كرد تا بالاخره قبرى پيدا شد كه درون آن جسدى عظيم كه آثار جلالت و جمال و كمال از او آشكارا ديده ميشد در يك دست قرآن و در دست ديگر شمشيرى داشت از روى نشانه‌ها و قرائن فهميدند قبر حسين بن موسى است اطراف قبر قبه و رواقى ساخت .\r\nچنين معلوم مىشود كه اين قتلغ خان غير از آن قتلغى است كه با برادرش سيد احمد جنگ كرد ممكن است باغ باسم او باشد و فرماندارى كه دستور داد مزار او را بسازند غير آن قتلغ است . زيرا قتلغ خان لقب چند نفر بوده از قبيل ابى بكر بن سعد زنگى يكى از اتابك‌هاى آذربايجان و از دولت‌هاى اسلامى بشمار ميرفتند كه پايتخت آنها كرمان بود ، اين سلسله داراى هشت پادشاه شد كه در سال 619 بوجود آمدند و در 703 منقرض شدند قطعا آن قتلغ كه با سيد احمد بن موسى جنگ كرده نبوده چون معلوم است كه قبر سيد علاء الدين بعد از گذشت سالها از وفاتش پيدا شده .\r\nبعضى نوشته‌اند كه سيد علاء الدين حسين بن موسى به طرف اين باغ ميرفته او را شناخته‌اند كه از بنى هاشم است در همان باغ او را بقتل رسانيده‌اند پس از گذشت سالها كه آن باغ از بين رفته و اثرى از آن جز پشته خاكى باقى نمانده با همان علامات قبر او را شناخته‌اند و اين جريان در زمان دولت صفويه بوده مردى از مدينه بشيراز آمد و ساكن آنجا شد خيلى ثروتمند بود قبه‌اى بر روى مزار سيد علاء الدين\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nساخت و املاك و چند باغ وقف بر آن نمود .\r\nپس از فوت او را پهلوى قبه دفن كردند توليت اين موقوفه بدست فرزندش ميرزا نظام الملك يكى از وزراء همين دولت صفوى بود . پس از او با فرزندان و بازماندگانش بود . سلطان خليل كه از طرف شاه اسماعيل پسر شاه حيدر صفوى حاكم شيراز بود بقعه مذكور را مرمت كرد و ساختمان آن را افزايش داد در سال 810 .\r\nحمزة بن موسى در رى دفن شده در قريه معروف بشاهزاده عبد العظيم كه داراى قبه و بارگاه و خدام است شاهزاده عبد العظيم با آن جلالت و مقامى كه داشت در ايام سكونتش در رى به زيارت حمزة بن موسى ميرفت و اين مطلب را از مردم مخفى ميداشت ، مخفيانه به بعضى از خواص خود گفت كه اينجا قبر يكى از اولاد موسى بن جعفر عليه السّلام است .\r\nاز كسانى كه نائل بقرب جوار حمزة بن موسى پس از فوت شده شيخ بزرگوار پيشواى مفسرين جمال الدين ابو الفتوح حسين بن على خزاعى رازى است صاحب تفسير معروف بروض الجنان در بيست جلد به فارسى كه تفسير عجيبى است روى قبرش اسم و نسب او با خط قديمى نوشته شده آنچه در مجالس المؤمنين نوشته كه قبرش در اصفهان است بسيار بعيد مينمايد .\r\nدر تبريز نيز مزار بزرگى است كه نسبت ميدهند بحمزه ، همچنين در قم وسط شهر مزارى است داراى ضريح كه صاحب تاريخ قم مينويسد : قبر حمزة بن موسى بن جعفر عليه السّلام است ولى صحيح همان است كه ما نوشتيم شايد اين مزار متعلق بيكى از فرزندان موسى بن جعفر باشد .\r\nاما دو مرقدى كه در صحن كاظمين است كه ميگويند از اولاد موسى ابن جعفرند معلوم نيست خوب بوده‌اند يا بد من نديده‌ام كسى متعرض حال آنها شود جز اينكه علامه سيد مهدى قزوينى در كتاب مزار خود بنام فلك النجاة مينويسد :\r\nدو قبر مشهور هست در صحن كاظمين كه از اولاد موسى بن جعفرند ولى از فرزندان\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nمشهور آن جناب نبوده‌اند ، گفته يكى از آنها بنام عباس بن موسى است كه از او در روايات عيبجوئى شده .\r\nولى در لوح زيارت اين دو نفر نوشته است كه يكى از آنها ابراهيم است كه قبلا ذكر كرديم او يكى از كسانى است كه در صحن كاظمين دفن شده و ديگرى اسماعيل شايد همان اسماعيل عباس بن موسى باشد كه كاملا توضيح داديم ، حضرت رضا عليه السّلام از او بدگوئى ميكرد . همين مطلب را تأييد مىكند آنچه مشهور است بر سر زبانها كه جدم بحر العلوم پس از اينكه خارج شد از زيارت موسى بن جعفر و امام محمّد تقى عليهما السّلام به زيارت اين مزار نرفت عرض كردند آقا آنجا براى زيارت نميرويد ؟ اعتنائى نكرد .\r\nاسماعيل بن موسى بن جعفر همان صاحب جعفريات است كه قبرش در مصر است كه در آنجا سكونت داشته و فرزندانش در همان جا بوده‌اند او كتاب‌هائى دارد كه از پدرش و ايشان از آباء گرامش نقل كرده : كتاب طهارت ، كتاب نماز كتاب زكات ، كتاب روزه كتاب حج ، كتاب جنائز ، كتاب طلاق ، كتاب حدود ، كتاب دعا كتاب سنن و آداب ، كتاب رؤيا .\r\nدر رجال نجاشى - چنين نوشته : در تعليقات الرجال مينويسد كتابهاى زيادى كه نوشته و عنوانهاى زيبا و مرتب آن كتابها و نظم و ترتيبش شاهد جلالت و مقام اوست مخصوصا آنچه در باره صفوان بن يحيى نقل شده كه حضرت جواد عليه السّلام براى او وسيله غسل و كفن فرستاد و باسماعيل بن موسى دستور داد كه بر بدنش نماز بخواند بايد همان اسماعيل باشد كه اين خود شاهد شخصيت او است .\r\nدر مجمع الرجال مولانا عناية اللَّه مينويسد : اين همان اسماعيل است قطعا و دليلى است بر عظمت و شخصيت او در رجال ابن شهر آشوب است كه اسماعيل ابن جعفر صادق عليه السّلام ساكن مصر بود و فرزندانش نيز همان جا بودند بعد كتابهاى او را نام ميبرد . و پوشيده نيست كه اين مرد از فقهاء بوده در نزد آنها و در فيروز -\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nكوه نيز مزارى است كه نسبت ميدهند باسماعيل پسر حضرت موسى بن جعفر عليه السّلام اسحاق بن موسى بن جعفر - از نسل شريف اوست ابو عبد اللَّه معروف بنعمة كه محمّد بن حسن بن اسحاق بن حسن بن حسين بن اسحاق بن موسى بن جعفر عليه السّلام است همان كسى كه صدوق براى او كتاب من لا يحضره الفقيه را نوشته چنانچه در اول كتاب نيز تصريح كرده به اين مطلب .\r\nدر اطراف حله مزار عظيم و بقعه بزرگى است كه داراى گنبد مرتفعى است كه منسوب است بحمزة بن موسى بن جعفر عليه السّلام كه او را مردم زيارت ميكنند و كراماتى از او نقل مينمايند ولى اين شهرت اصلى ندارد چون آنجا قبر حمزة ابن قاسم بن على بن حمزة بن حسن بن عبيد اللَّه بن عباس بن امير المؤمنين است كه كنيه‌اش ابو يعلى بوده ، مردى ثقه و جليل القدر بوده ، نجاشى در فهرست ذكر كرده نوشته است كه از اصحاب ما است و بسيار حديث روايت كرده . كتابى دارد كه شرح حال كسانى كه از حضرت صادق عليه السّلام روايت كرده‌اند در آن ثبت شده و كتاب خوبى است و كتابى در توحيد و كتاب زيارات و مناسك دارد كتابى در ردّ بر محمّد بن جعفر اسدى نوشته .\r\nزيد بن موسى بن جعفر در بصره قيام كرد و مردم را دعوت به بيعت با خود نموده و خانه‌هائى را آتش زد و كارى بيهوده نمود بعد او را گرفته پيش مأمون آوردند . زيد گفت وقتى مرا پيش مأمون بردند نگاهى كرده گفت : ببريد او را پيش برادرش ابو الحسن على بن موسى ، يك ساعت در حضور برادرم ايستاده بودم آنگاه فرمود : زيد ! چه كار بدى كردى خون‌ريزى كردى و امنيت راهها را از بين بردى و اموال مردم را از غير راه حلال صاحب شدى فريب مردمان نادان كوفه را خوردى كه گفتند پيغمبر اكرم فرموده است : فاطمه پاكدامن است\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nخداوند فرزندان او را بر آتش جهنم حرام كرده .\r\nاين فرمايش پيغمبر صلّى اللَّه عليه و آله مخصوص فرزندان بدون واسطه خود او هست حسن و حسين فقط به خدا قسم به اين مقام نرسيدند مگر بواسطه بندگى و اطاعت خدا اگر بنا باشد تو با معصيت و مخالفت خدا مقام آنها را با بندگى بدست آورده‌اند بيابى تو در نزد خدا از آنها گرامىترى .\r\nدر عيون مينويسد : زيد بن موسى تا آخر خلافت متوكل زنده بود در سرمن‌رأى فوت شد ، بالاخره اين همان زيد النار مشهور است كه اهل رجال او را تضعيف كرده‌اند از آن جمله مجلسى در وجيزه و در عمده مينويسد : حسن بن سهل با او جنگ كرد و بر او پيروز شد زيد را پيش مأمون فرستاد او را دست بسته از مرو پيش مأمون آوردند مأمون فرستاد خدمت برادرش حضرت رضا عليه السّلام و جرم او را ببرادرش بخشيد . حضرت رضا قسم ياد كرد كه تا زنده است با او صحبت نخواهد كرد دستور داد آزادش كنند بعد مأمون زيد را مسموم كرد و از دنيا رفت .\r\nابن شهر آشوب - در معالم مينويسد : حكيمه دختر موسى بن جعفر عليه السّلام گفت : وقتى ببالين خيزران رفتم براى زايمان حضرت جواد حضرت رضا عليه السّلام مرا خواست فرمود : حكيمه ! برو براى ولادت فرزندم ، خيزران را با قابله در يك خانه قرار ده . چراغى براى ما گذاشت و در را به روى ما بست .\r\nهمين كه حالت زايمان به او دست داد چراغ خاموش شد طشتى مقابل او بود من از خاموش شدن چراغ افسرده شدم ، در همين موقع حضرت جواد داخل طشت قرار گرفت بر روى پيكرش چيز نازكى شبيه جامه قرار داشت و نورش ميدرخشيد بطورى كه خانه روشن شد . ما بوسيله نور خودش او را ديديم من فورى او را برداشتم و روى دامن گرفته آن روكش نازك را از بدنش گرفتم . حضرت رضا آمد درب را باز كرد ما كار او را تمام كرديم حضرت جواد را گرفت و در گهواره گذاشت فرمود : حكيمه ! كنار گهواره او باش .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nحكيمه گفت : در روز سوم چشم به طرف آسمان گشوده گفت :\r\nاشهد ان لا إله الا اللَّه و اشهد ان محمّدا رسول اللَّه\r\n. من با ترس حركت كرده خدمت حضرت رضا رفتم گفتم : چيز عجيبى از اين پسر ديدم فرمود : چه چيز ؟ جريان را نقل كردم فرمود حكيمه ! كارهاى شگفت‌انگيزى كه نديده‌اى از اين فرزندم بيشتر است از آنچه تو ديدى .\r\nحكيمه با كاف است چنانچه جدم بحر العلوم به اين مطلب تصريح نموده و گفته است حليمه با لام از تغييراتى است كه عوام داده‌اند ، در كوههاى بهبهان مزارى است كه منسوب بحكيمه است كسانى كه از آنجا رفت و آمد دارند آن مزار را زيارت ميكنند .\r\nفاطمه دختر موسى بن جعفر عليه السّلام . صدوق در ثواب الاعمال و عيون نيز با سند خود نقل مىكند كه گفت : سؤال كردم از حضرت رضا عليه السّلام راجع بفاطمه دختر موسى بن جعفر عليه السّلام فرمود : هر كس او را زيارت كند بهشت برين جايگاهش خواهد بود . در كامل الزياره نيز همين روايت نقل شده ، در همان كتاب با سند خود از حضرت جواد نقل مىكند كه فرمود : هر كس عمه‌ام را زيارت كند به او بهشت برين را ميدهند . در مزار بحار مينويسد : در بعضى از كتابهاى زيارت ديدم كه على ابن ابراهيم از پدرش از سعد از حضرت رضا عليه السّلام نقل كرد كه فرمود : سعد قبرى از ما در بلاد شما است عرضكردم : فدايت شوم قبر فاطمه دختر موسى بن جعفر عليه السّلام فرمود : آرى هر كس زيارت كند او را با عرفان بهشت برين جايگاهش خواهد بود .\r\nدر تاريخ قم حسن بن محمّد قمى از حضرت صادق عليه السّلام نقل مىكند كه خدا را حرمى است كه مكه است و پيامبر نيز حرمى دارد كه مدينه است و امير المؤمنين حرمى دارد كه كوفه است و حرم ما قم است . به زودى زنى از فرزندان من در آنجا دفن مىشود هر كس او را زيارت كند بهشت برين او را واجب مىشود . اين فرمايش را حضرت صادق موقعى فرمود كه هنوز مادر موسى بن جعفر بموسى حامله نشده بود .\r\nبا سند ديگرى : زيارت حضرت معصومه ثوابش برابر با بهشت است . در بعضى\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nاز تواريخ نقل كرده‌اند گنبدى كه اكنون به روى قبر آن بىبى است در سال 529 بامر شاه بيگم دختر عماد بيگ ساخته شده اما طلاكارى و بعضى از جواهراتى كه روى قبر است از آثار فتحعلى شاه قاجار است .\r\nفاطمه صغرى قبرش در بادكوبه خارج شهر است بفاصله يك فرسخ از قسمت جنوبى كه در وسط يك مسجد قديمى قرار دارد . صاحب مرآت البلدان چنين نقل كرده و در رشت مزارى است كه منسوب است بفاطمه طاهره خواهر حضرت رضا عليه السّلام شايد او غير اين فاطمه باشد . سبط ابن جوزى در تذكرة الخواص در ضمن تعداد دختران موسى بن جعفر مينويسد : چهار فاطمه داشت : كبرى و صغرى و وسطى و اخرى . و اللَّه اعلم .\r\n\r\nسخنى در باره قبه موسى بن جعفر عليه السّلام\r\nشافعى ميگفت : قبر موسى بن جعفر پادزهر مجربى است . در جامع التواريخ تأليف رشيد الدين فضل اللَّه وزير پسر عماد الدوله ابى الخير مينويسد : در روز دوشنبه هفدهم ذيحجه سال 672 وفات خواجه نصير الدين طوسى در بغداد اتفاق افتاد موقع غروب آفتاب . وصيت كرده بود كه كنار قبر موسى بن جعفر و حضرت جواد او را دفن كنند ، قبرى آراسته با كاشى و ساير لوازم يافتند وقتى جستجو كردند معلوم شد كه خليفه ناصر لدين اللَّه اين قبر را براى خودش دستور داده بود بسازند پس از فوت او پسرش الظاهر او را در مقبره آباء و اجداد خود بنام رصافه دفن كرد .\r\nاز عجائب اتفاقات اين بود كه تاريخ تمام شدن اين سرداب مطابق با روز تولد خواجه نصير بود ، روز شنبه يازدهم جمادى الاولى سال 597 كه هفتاد و پنج سال و هفت روز عمر كرد .\r\nاز كسانى كه بفيض هم جوارى موسى بن جعفر نائل شد ابو طالب يحيى بن سعيد بن هبة الدين على بن قرغلى بن زياده كه از فرماندهان بنى عباس بود او را شيبانى ميگفتند ، اصل او از واسط بود كه در بغداد متولد شد سال 522 و در سال 594\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nاز دنيا رفت و در كنار روضه موسى بن جعفر عليه السّلام دفن شد . ابن خلكان در تاريخ خود چنين نوشته - شيبانى مردى شيعه و خوش اخلاق و خوشرفتار بود .\r\nديگر از كسانى كه بفيض قرب جوار رسيده پس از فوت ، امير توزن ديلمى از امراء و رجال ديالمه است در زمان متقى عباسى - با او مخالفت كرد سركشى نمود بطورى كه خليفه مجبور شد فرار كند بموصل باز او را دلجوئى كرد و به بغداد برگرداند امير توزن در سال 568 از دنيا رفت ابتداء در خانه‌اش او را دفن كردند سپس نقل شد بمقابر قريش .\r\nاز جمله كسانى كه در جوار حضرت موسى بن جعفر و امام جواد دفن شد ابو يوسف يعقوب بن ابراهيم يكى از شاگردان ابو حنيفه شاگرد ديگر او محمّد بن حسن شيبانى بود : قاضى مزبور در سال 113 متولد شد و در هنگام ظهر پنجم ربيع - الاول سال 166 از دنيا رفت ، قبرش در كنار قبه حضرت موسى بن جعفر و حضرت جواد مشهور است ؟\r\nاز ديگر كسانى كه آنجا دفن شده نواب فرهاد ميرزا معتمد الدوله فرزند مرحوم عباس ميرزا پسر فتحعلى شاه قاجار و ولى عهد سابقش اين نواب از رجال برجسته علمى زمان قاجار بوده كه شهرتى در تتبع و حضور ذهن داشته مخصوصا در تاريخ و جغرافيا و زبان انگليسى .\r\nاز او كتابهائى بيادگار مانده از قبيل جام جم در تاريخ ملوك عالم و كتاب قمقام ذخار و صمصام بتار كه در شهادت است و كتاب زنبيل كه شبيه كشكول است و شرح خلاصة الحساب به فارسى و هداية السبيل و كفاية الدليل سفر زيارت او به خانه خدا .\r\nاز بزرگترين آثار او تعمير صحن امام موسى بن جعفر عليه السّلام و طلا كارى سر چهار گلدسته آن دو امام است كه اكنون نيز مشهود است كه مدت تعمير شش سال طول كشيد و در سال 1299 تعمير آن تمام شد . در سال 1305 در طهران از دنيا رفت جنازه او را بكاظمين بردند جلو در صحن شريف دفن كردند محلى كه اكنون پيداست .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nگفتارى در باره حضرت على بن موسى الرضا عليه السّلام\r\nگفته‌اند حضرت رضا عليه السّلام فرزندى جز پسرش امام محمّد تقى نداشت چنانچه در ارشاد مينويسد ولى بنا بقول صحيح‌تر اينست كه چند فرزند داشته . چند نفر از علماى اهل سنت نوشته‌اند كه پنج پسر و يك دختر داشته است : محمّد قانع ، حسن جعفر ، ابراهيم ، حسين ، عايشه ، در بعضى از كتابهاى انساب بعضى از آنها را داراى فرزند دانسته‌اند .\r\nدر قوچان زيارتگاه بزرگى است كه معروف بسلطان ابراهيم پسر على بن موسى الرضا عليه السّلام است ، از چيزهاى عجيبى كه در اين زيارتگاه وجود دارد چند ورقى از قرآن مجيد است به خط بايسنقر بن شاهرخ پسر امير تيمور گوركانى .\r\nميگويند نادر شاه افشار از سمرقند آنها را به اين زيارتگاه منتقل كرده هر صفحه در حدود يك متر و خورده‌اى طول دارد و عرض آن در حدود شصت سانتىمتر است طول هر خط حدود 45 سانتىمتر و عرض آن حدود پنج بند انگشت است بين دو خط در حدود 10 سانتيمتر فاصله است با قلم درشت بعرض سه انگشت نوشته شده .\r\nوقتى ناصر الدين شاه قاجار سفر بخراسان نمود براى زيارت رضا عليه السّلام دو ورق آن را بتهران آورد و در موزه مخصوص شاهنشاهى قرار داد .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nپايان كتاب با ذكر فضيلت قبه و بارگاه حضرت ثامن الحجج عليه السّلام\r\nبايد توجه داشت از جمله اخبارى كه شاهد فضيلت اين سرزمين مقدس و بقعه مباركه است روايتى است كه شيخ طوسى رحمة اللَّه عليه در باب زيارات تهذيب نقل مىكند كه حضرت رضا عليه السّلام فرمود :\r\n« ان في ارض خراسان بقعة من الارض يأتى عليها زمان تكون مهبط للملائكة ففي كل وقت ينزل اليها فوج الى يوم ينفخ في الصور »\r\nدر خراسان بقعه‌ايست كه روزگارى خواهد آمد كه فرودگاه ملائكه خواهد شد پيوسته دسته دسته ملائكه به آنجا فرود مىآيند تا روزى كه قيامت بر پا شود .\r\nعرض كردند آن بقعه كجا است ؟ « فقال : ارض طوس ، هى و اللَّه روضة من رياض الجنة » فرمود : در طوس است كه آن سرزمين باغى از باغ‌هاى بهشت است .\r\nاز حضرت صادق عليه السّلام نيز نقل شده كه چهار سرزمين به خدا شكايت كردند در ايام طوفان نوح از مستولى شدن آب بر آنها ، خداوند بر آنها رحم كرد و آنها را نجات داد از غرق شدن 1 - بيت المعمور كه آن را بلند كرد بسوى آسمان و نجف و كربلا و طوس .\r\nدر وافى ميگويد : وقتى اين چهار بقعه و سرزمين پيش خدا ناله كردند علت ناله آنها اين بود كه كسى در آن سرزمين وجود نداشت كه خدا را بپرستد به همين جهت آنها را محل دفن اولياء خود قرار داد .\r\nاولين محلى كه در اين سرزمين بنا شد سناباد بود كه آن را اسكندر ذو القرنين سازنده سد ساخت و آباد بود تا زمان ساختمان طوس .\r\nدر معجم البلدان مينويسد : طوس شهرى است در خراسان كه فاصله آن با نيشابور ده فرسخ است و شامل دو شهر است : يكى طابران و ديگرى نوقان بيش از هزار قلعه دارد كه در زمان عثمان فتح شد ، در همان طوس قبر على بن موسى الرضا عليه السّلام\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nاست همچنين قبر هارون الرشيد .\r\nمسعر بن مهلهل گفته : طوس چهار شهر دارد كه دو شهر آن بزرگ و دو شهرش كوچك است در آن دو آثار بناهاى تاريخى اسلام زياد است در همان طوس خانه حميد بن قحطبه بود كه مساحتش يك ميل در يك ميل بود در يك قسمت از باغ‌هاى آن قبر على بن موسى الرضا عليه السّلام و هارون الرشيد قرار دارد .\r\nحميد بن قحطبه والى طوس بود از طرف هارون الرشيد ، در سناباد محلى را براى خود ساخت هر وقت براى شكار ميرفت در آنجا فرود مىآمد ، حميد همان كسى است كه در يك شب شصت نفر از اولاد پيغمبر صلّى اللَّه عليه و آله را بامر هارون كشت كه در عيون اخبار الرضا نقل شده .\r\nابن عساكر در تاريخ خود مينويسد : حميد بن قحطبه اسمش زياد بن شبيب بن خالد بن معدان طائى بود يكى از سپهداران بنى عباس بشمار ميرفت . در محاصره دمشق حضور داشت و در باب توما فرود آمده بود . بعضى گفته : باب فراديس .\r\nفرماندار جزيره شد از طرف منصور دوانيقى بعد فرماندار خراسان گرديد ، در خلافت منصور مهدى خليفه عباسى او را امير خراسان كرد تا زنده بود . او فرزندش عبد اللَّه را جانشين خود قرار داد در زمان خلافت منصور يك سال تمام والى مصر شد سال 143 بعد از آنجا برداشته شد و وفات مترجم و تاريخ نويس در سال 156 بوده .\r\nاصل ساختمان قبه و بارگاه منوره حضرت رضا عليه السّلام در زمان زندگى آن جناب ساخته بوده و مشهور به بقعه هارون بوده است چنانچه در عيون نقل مىكند كه حضرت رضا وارد خانه حميد بن قحطبه شد و بعد داخل قبه‌اى گرديد كه قبر هارون در آن قرار داشت .\r\nو نيز حسن بن جهم گفت : روزى وارد مجلس مأمون شدم حضرت رضا عليه السّلام نيز حضور داشت فقهاء و دانشمندان دينى جمع شده بودند بعد سؤالهاى دانشمندان و سؤالهاى مأمون و جواب‌هاى حضرت رضا عليه السّلام را نقل كرده تا اينكه ميگويد :\r\nهمين كه حضرت رضا از جاى حركت كرد من از پى آن جناب رفتم تا منزلش و وارد\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nمنزل ايشان شدم عرضكردم : خدا را سپاسگزارم كه چنان مقام و موقعيت شما را بامير المؤمنين نشان داده كه سخن شما را مىپذيرد و همين طور بشما احترام مىكند .\r\nفرمود : پسر جهم فريب اين احترام و پذيرفتن حرفهاى مرا نخورى به زودى او مرا بوسيله سم خواهد كشت ، به من ظلم مينمايد اين قراردادى است كه از پيامبر اكرم به من رسيده تا زنده‌ام به كسى مگو . حسن بن جهم گفت : به هيچ كس نگفتم تا حضرت رضا عليه السّلام در طوس بوسيله سم شهيد شد .\r\nبالاخره سناباد ده كوچكى در طوس بوده كه حميد بن قحطبه در آن خانه و باغى داشته ، پس از فوت هارون الرشيد او را در خانه حميد دفن كرده‌اند و مأمون بر فراز قبر پدرش قبه‌اى ساخته وقتى حضرت رضا عليه السّلام شهيد شد كنار هارون آن جناب را دفن كردند در همان قبه‌اى كه مأمون ساخته بود . پس ديگر وجه نمىماند براى آنچه بين مردم مشهور است كه قبه مباركه حضرت رضا را ذو القرنين ساخته .\r\nشايد اين اشتباه از آن جهت پيدا شده : مرو شاهجان كه از بزرگترين شهرهاى خراسان بوده از بناهاى ذو القرنين است چنانچه ياقوت حموى در معجم - البلدان مينويسد : و آنجا پايتخت او بوده بواسطه هواى خوبى كه داشته نام آن را ( روح الملك ) گذاشته‌اند كه بعد به فارسى شاه جان مشهور شده ، در همان كتاب نقل مىكند از بريدة بن حصيب يكى از اصحاب پيامبر صلّى اللَّه عليه و آله كه فرمود : به او بريده ! در آينده سپاه‌هائى از مسلمانان به اطراف فرستاده خواهد شد سعى كن جزو سپاهيان شرق قرار گيرى در بين اين سپاه نيز جزء سپاهيان خراسان باش . بعد ميروى بسرزمينى كه مرو نام دارد به آنجا كه رسيدى وارد آن شهر شو كه آن شهر را ذو القرنين بنا كرده و عزير پيغمبر در آن نماز خوانده ، شهرهاى آن حامل بركت است بر فراز هر تپه آن فرشته‌اى با شمشير آخته از ساكنين آنجا تا روز قيامت دفاع مىكند . بعضى گفته‌اند : مرو بهترين سرزمين است بعد از بهشت‌هاى چهارگانه كه يكى سغد سمرقند ، دوم - نهر ابله ، سوم - شعب بوان و چهارم - غوطه دمشق است از نظر طراوت ميوه‌ها و فراوانى ارزاق و زيبائى زنان و مردان و اسبهاى خوب و ساير\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nحيوانات كه در آنجا وجود دارد .\r\nمرو محل حكمرانى آل طاهر بوده شايد اسكندر كه از مقربين درگاه خدا بوده از عالم غيب به او الهام شده كه در اين سرزمين بقعه‌اى ساخته خواهد شد و يكى از ائمه عليهم السّلام در آنجا دفن مىشود به همين جهت ذو القرنين در آنجا محلى را ساخته و سناباد ناميده چنانچه صدوق در اكمال الدين نقل مىكند كه حضرت رضا را ميكشد عفريت متكبرى و دفن خواهد شد در شهرى كه آن را بنده صالح خدا ذو القرنين ساخته و دفن مىشود كنار بدترين خلق خدا چقدر دعبل بن على خزاعى رحمة اللَّه عليه در اين مورد عالى سروده :\r\n اربع بطوس على قبر الزكى اذا * ما كنت ترفع من دين على فطر\r\nقبران في طوس خير الناس كلهم * و قبر شرهم هذا من العبر\r\nما ينفع الرجس من قبر الزكى و ما * على الزكى بقرب الرجس من ضرر\r\nهيهات كل امرء رهن بما كسبت * به يداه فخذ ما شئت او فذر \r\n« 1 » بنا بر اين اسكندر قبه را نساخته او قريه سناباد را بوجود آورده .\r\nدر خرايج روايت شده از حسن بن عباد كه كاتب و منشى حضرت رضا عليه السّلام بوده گفت : خدمت حضرت رضا عليه السّلام رسيدم موقعى كه مأمون تصميم حركت به بغداد را داشت فرمود : پسر عباس ما وارد عراق نخواهيم شد و نه آنجا را خواهيم ديد .\r\nمن گريه‌ام گرفت عرض كردم : مرا از ديدار زن و بچه‌ام مأيوس كردى فرمود : تو خواهى داخل شد من خودم را گفتم . امام عليه السّلام بيمار شد و در يكى از قريه‌هاى طوس از دنيا رفت ، در وصيت خود سفارش كرده بود قبرش را در قسمت نزديك ديوار بفاصله\r\n\r\n\r\n","description":"","footnote":"\r\n( 1 ) ترجمه اشعار : ساكن طوس شو كنار قبر پاك على بن موسى الرضا اگر دين گرانمايه فطرى و راه واقعى خدا را پذيرفته‌اى . در طوس دو قبر قرار دارد يكى متعلق به بهترين مردم و ديگرى به بدترين مردم بدترين خلق را نفعى نيست از همجوارى بهترين خلق و نه بهترين خلق را زيانى ميرسد از همجوارى بدترين خلق ، هر كس در گرو اعمال خويش است اينك هر چه مايلى انجام ده .\r\n","page_name":" 292 ","page_number":292},
  {"content":"\r\n\r\nتقريبا يك متر و نيم از قبر هارون قرار دهند همان محل را قبلا براى دفن هارون ميخواستند حفر كنند ، ولى كلنگ‌ها و وسائل حفارى ميشكست و نميتوانستند حفر كنند ، آنجا را رها كردند و در محلى كه امكان داشت هارون را دفن نمودند .\r\nحضرت رضا عليه السّلام فرمود : شما بكنيد برايتان ساده خواهد شد در زير زمين يك ماهى از مس مىيابيد كه بر روى آن به زبان عبرانى چيزى نوشته شده است لحد مرا عميق و گود كنيد آن ماهى را بگذاريد طرف پايم .\r\nشروع بكندن كرديم كلنگها در ريگ نرمى فرو ميرفتند همان ماهى را يافتيم كه به زبان عبرانى بر آن نوشته شده بود : « اين آرامگاه على بن موسى الرضا است و در آن گودال هارون ستمگر جا دارد » ماهى را در قبرش همان محلى كه دستور داده بود گذاشتيم .\r\nواضح است كه كندن زمين و ساختن ماهى از مس و نوشتن روى آن كار انسان است چنين معلوم مىشود كه اين حفارى از آثار اسكندر ذو القرنين باشد .\r\nدر مجالس المؤمنين ضمن شرح حال شيخ كمال الدين حسين خوارزمى مينويسد :\r\nدر تواريخ ثبت شده و بر سر زبان مردم نيز بوده ، مخصوصا اهالى خراسان كه حدود چهار صد سال ساختمان شايسته و لايقى بر روى آرامگاه على بن موسى الرضا عليه السّلام نبود . بعضى از آثار كه يافت مىشود در آن قبه از پايه‌هائى است كه حميد بن قحطبه طائى كه در زمان هارون حاكم طوس بوده بنا كرده پس از فوت هارون او را در خانه خود دفن كرد و بعد از درگذشت حضرت رضا عليه السّلام كنار قبر هارون دفن شد .\r\nاز خبرى كه نقل شده از خود حضرت رضا عليه السّلام چنين استفاده مىشود كه در خانه‌اى وحشتناك و بلاد غربت دفن شده و در اين چهار صد سال اطراف قبه منوره خانه‌اى وجود نداشته و كسى آنجا ساكن نبوده ولى نوقان كاملا آباد بوده با اينكه فاصله بين نوقان و سناباد بيش از يك صد ارس بلند نبوده .\r\nدر كشف الغمه مينويسد : كه زنى روزها از سناباد مىآمد كنار قبر حضرت رضا عليه السّلام و خدمتكارى زوار را به عهده داشت شب كه مىشد درب حرم را مىبست\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nو برميگشت بسناباد .\r\nبعضى گفته‌اند : مقدارى از تزيينات كه در ساختمان مأمون ديده مىشود از آثار ديالمه است تا اينكه آنها را امير سبكتكين خراب كرد ، چون خيلى تعصب در مذهب سنت داشت و بر شيعيان بسيار سخت ميگرفت همانطور خراب بود تا زمان عين الدوله محمود بن سبكتكين .\r\nابن اثير در كامل - ضمن حوادث 421 مينويسد : تجديد ساختمان مقبره طوس در تاريخ 421 شد كه على بن موسى الرضا و هارون الرشيد آنجا دفن شده‌اند و بسيار عالى ساخت پدرش سبكتكين آنجا را خراب كرده بود ، اهالى طوس هر كس به زيارت حضرت رضا عليه السّلام ميرفت او را مىآزردند سلطان محمود مانع اين كار شد ، علت تجديد بنا بوسيله سلطان محمود اين شد كه در خواب امير المؤمنين عليه السّلام را ديد به او فرمود تا كى بايد اين طور باشد فهميد منظورش مرقد منور حضرت رضا است .\r\nهمين ساختمان نيز در رفت و آمد قبائل غز خراب شد و در عهد سلطان سنجر دو مرتبه تجديد بنا گرديد .\r\nدر مجالس المؤمنين مينويسد : بارگاه عالى و بناى معظمى كه هم اكنون موجود است بر فراز قبر حضرت رضا از آثار شرف الدين ابو طاهر وزير سلطان سنجر است . ميگويد : اين ساختمان كه وزير شرف الدين كرد از غيب به او اشاره شد تعيين محرابى كه واقع در مسجد بالاى سر مبارك است به اشاره خود امام عليه السّلام و تعيين علماى شيعه بوده .\r\nدر سال 500 سلطان سنجر سلجوقى دستور داد كاشىهائى بسازند كه از زيور و زينتهاى چينى بهتر بود و روى آن كاشيها روايات نبوى و علوى و تمام قرآن نوشته شد و نويسنده اين هر دو ( روايات و قرآن ) عبد العزيز بن ابى نصر قمى بوده .\r\nاز چيزهاى شنيدنى و عجيب اينست كه همين كاشيها بوسيله شترها از قم فرستاده شد بطى الارض و فاصله بسيار كمى به نزديك خراسان رسيد و در يك گودى\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nنزديك شهر مقدس مشهد فرود آمد ، بعضى در عبور و مرور از آن ناحيه اين وسائل را ديدند متوجه شدند كه اينها چيست ، آنها را حمل كردند و بردند پيش رئيس خدام سيد محمّد موسوى بوسيله آن‌ها اطراف حرم را تزيين نمودند .\r\nسلطان سنجر پسر ملك شاه سلجوقى با كشور پهناورى كه داشت اين سرزمين را براى خود انتخاب كرده بود پيوسته در همين جا اقامت داشت تا از دنيا رفت قبرش در آنجا است و داراى قبه بزرگى است كه پنجره دارد به طرف جامع و گنبد آسمانى رنگى دارد كه از فاصله يك روز راه ديده مىشود كه يكى از خدمتكاران سلطان سنجر پس از فوتش آن را ساخته و برايش موقوفه قرار داده تا قرآن بخوانند و جاروب كنند . در معجم مينويسد : من در سال 612 قبر او را به بهترين صورت ديدم .\r\nساختمان سلطان سنجر تا زمان چنگيزخان بود ، تولى خان پسر چنگيز آن را خراب كرد در سال 617 ، ابن اثير در كامل در پيش‌آمدهاى مربوط بسپاه تاتار كه همان سپاهيان چنگيزند مينويسد : آنها وقتى از نيشابور خارج شدند گروهى را بطوس فرستادند در طوس نيز همان كارهاى نيشابور را كردند آن شهر را ويران نمودند و آرامگاه حضرت على بن موسى الرضا عليه السّلام و هارون را نيز خراب كردند بطورى كه تمام ساختمان خراب شد همين مطلب نيز در شرح نهج البلاغه نقل شده .\r\nدر كتيبه طلائى اطراف قبه منوره اين خطوط نوشته شده :  بِسْمِ اللَّهِ الرَّحْمنِ الرَّحِيمِ *  - از بزرگترين توفيق‌هاى خداوند عزيز آن بود كه موفق فرمود سلطان اعظم و سرور پادشاهان عرب و عجم را شاهى كه از نژاد پيغمبر اكرم و فرزند على مرتضى و خاك قدم خدمتكاران روضهء منوره حضرت رضا و مروج آثار اجداد معصومين خود است سلطان بن سلطان ابو المظفر شاه عباس حسينى موسوى صفوى بهادر خان را كه پياده از پايتخت خود اصفهان به زيارت حرم مبارك على بن موسى الرضا عليه السّلام آمد .\r\nاين سعادت را يافت كه از مال خالص خود زينت نمايد اين عتبه مقدسه را\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nدر سال 1010 و در سال 1016 اين تزيين پايان پذيرفت .\r\nدر محل ديگر از قبه نوشته است كه املاء محقق خوانسارى است از بركت نعمتهاى خداى عزيز كه آسمان را بوسيله ستارگان زينت بخشيده و چهره فلك را با درهاى درخشان آئين بسته اينست كه سعادت يافت سلطان اعدل و اعظم خاقان افخم و اكرم بزرگترين پادشاهان زمين از نظر حسب و نسب و گرامىترين آنها از نظر اخلاق و ادب مروج مذهب اجداد طاهرينش و زنده‌كننده آثار آباء طيبين و طاهرينش سلطان بن سلطان بن سلطان سليمان حسينى موسوى صفوى بهادر خان به طلا - كارى اين قبه عرشيه و آرامگاه ملك پاسبان رضوى و تزيين آن و افتخار تجديد و تحكيم و تحسين آن زيرا بر اثر گذشت زمان آثار شكست در آن ديده ميشد و بعضى از خشت‌هاى طلا كه چون خورشيد در افق آسمان ميدرخشيد بر اثر زلزله عظيمى كه در اين شهر در سال 1084 اتفاق افتاد ريخت و تجديد ساختمان در سال 1086 بود اين نگاره متعلق به محمّد رضا امامى است .\r\nجلو دربى كه در قبله قبر مطهر است چنين نوشته شده :\r\nسعادت طلاكارى روضه رضويه را يافت كه عرش آرزوى نيابتى را دارد و فرشتگان افتخار خدمتگزاريش را دارند . سلطان نادر شاه افشار خداوند بخشنده او را بيامرزد . در سال 1155 پس از اين جملات نوشته است : بعد باز در اثر گذشت روزگار آثار فرسودگى نمايان گرديد دستور داد سلطان بن سلطان و خاقان بن خاقان ناصر الدين شاه قاجار ، خدا سلطنتش را پايدار كند بتزيين بوسيله شيشه و بلور تا روشن شود چون  نُورٌ عَلى نُورٍ  .\r\nسلطان قطب شاه ركنى الماس ، بزرگى به اندازه يك تخم مرغ هديه كرد بضريح حضرت رضا عليه السّلام وقتى عبد المؤمن خان رئيس ازبكها بر خراسان استيلا يافت آن الماس را در ضمن ساير چيزهائى كه از خزانه ربود و برد .\r\nسالى كه شاه عباس صفوى پياده بخراسان براى زيارت آمد كه از روز\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nحركت از اصفهان تا رسيدن بخراسان هجده روز طول كشيد يكى از خان‌هاى ازبك همان الماس را بشاه عباس هديه كرد ، وقتى فهميد اين الماس از چيزهائى است كه جزء خزانه حضرت رضا عليه السّلام بوده دستور داد آن را در استانبول بفروشند و از قيمتش چند ملك و قناتها خريد كه منافع آن را صرف بقعه منوره كند اين كار به اجازه بعضى از علماء بوده .\r\nدر فردوس التواريخ نقل مىكند : از يكى از تواريخ كه پسر سلطان سنجر يا پسر يكى از وزيرانش مبتلا به بيمارى تب شديد شد پزشكان گفتند بايد بگردش برود و خود را به شكار مشغول نمايد .\r\nروزى براى شكار با غلامان و اطرافيان خارج شده بود در بيابان ناگاه آهوئى از مقابل او گذشت شاهزاده با سرعت هر چه بيشتر اسب از پى آهو تاخت آن حيوان پناه بقبر حضرت رضا عليه السّلام آورد .\r\nشاهزاده خود را به آن مقام منيع و پناهگاه رفيع كه هر كس بدان جا پناه برد ايمن است رسانيد ، تصميم گرفت آهو را صيد كند اما سپاهيانش جرات نكردند اقدام به اين كار كنند در شگفت شدند از اين جريان ، شاهزاده بغلامان و همراهان خود دستور داد پياده شوند خود او نيز پياده شد و با پاى برهنه با كمال ادب بجانب مرقد شريف امام رفت و خود را روى قبر انداخت شروع بگريه و زارى بدرگاه خدا نموده شفاى بيمارى خود را از امام عليه السّلام خواست .\r\nهمان دم شفا يافت اطرافيان همه شاد و خوشحال شدند و اين بشارت را بپادشاه رساندند كه ببركت قبر على بن موسى الرضا عليه السّلام فرزندش شفا يافته گفتند شاهزاده از كنار قبر نخواهد آمد و همان جا مقيم است تا بنا و كارگران بيايند و شروع كنند بساختمان قبه مباركه و در اينجا شهرى بنا شود و آراسته گردد تا يادگارى از او باشد . سلطان از شنيدن اين مژده مسرور شد سجدهء شكر كرد فورى از پى معماران فرستاد و روى قبر مبارك بقعه و گنبد و بارگاهى ساختند و اطراف شهر را ديوار كشى كردند .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nدر اينجا ترجمه جزء 48 از بحار الانوار ، شرح زندگى امام كاظم موسى بن جعفر عليه السّلام با خامه نارساى اين ناچيز پايان يافت - از خداوند عزيز و پيشگاه ائمه طاهرين خواستارم اين جنبش و تحرك ناچيز را از بنده ناقابل بپذيرد و در اين راه بلطف و كرم خويش هر چه بيشتر توفيق و تأييد فرمايد . شايد ذره‌اى بيمقدار از خدمتگزاران و جنب و جوش‌كنندگان ساحت مقدس اين خاندان بشمار آيم و اميدوارم مادر و پدر درگذشته‌ام را نيز از اين قدم خير بهره‌مند فرمايد .\r\nموسى خسروى 28 رجب المرجب 1396 قمرى مشهد مقدس\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\nفهرست مطالب كتاب\r\nعنوان / صفحه\r\nمقدمهء مترجم 2\r\nبخش اول ولادت و مدت زندگى امام عليه السّلام 4\r\nبخش دوم اسمها و لقبها و كنيه و نقش انگشترى امام عليه السّلام 10\r\nبخش سوم تصريح بامامت موسى بن جعفر عليه السّلام 11\r\nبخش چهارم معجزات و استجابت دعا و كارهاى شگفت‌انگيز امام عليه السّلام 25\r\nبخش پنجم عبادت و رفتار و اخلاق و دانش فراوان امام عليه السّلام 85\r\nبخش ششم مناظره‌هاى امام عليه السّلام با خلفاء و جريانهائى كه بين آنها اتفاق افتاد و پاره‌اى از احوال على بن يقطين 104\r\nبخش هفتم شرح زندگى اصحاب و اهل زمان امام عليه السّلام و ستمى كه بر خويشاوندان آن جناب شده 142\r\nبخش هشتم مناظرات هشام بن حكم در باره امامت و ابتداى زندگى امام و انتهاى حيات آن جناب تا وفاتش 167\r\nبخش نهم شرح وقايع زندان‌هاى موسى بن جعفر و تاريخ وفات آن جناب صلوات اللَّه عليه 187\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nبخش دهم در رد مذهب واقفيه و علت پيدايش اين مذهب 230\r\nبخش يازدهم وصيتها و صدقات امام موسى بن جعفر عليه السّلام 252\r\nبخش دوازدهم فرزندان و همسران امام عليه السّلام 257\r\nبخش سيزدهم گوشه‌اى از احوال برادران و اولاد موسى بن جعفر عليه السّلام 262\r\nمطالبى در باره اولاد موسى بن جعفر عليه السّلام 270\r\nگفتارى در باره حضرت على بن موسى الرضا عليه السّلام 288\r\nذكر فضيلت قبه و بارگاه حضرت ثامن الحجج عليه السّلام 289\r\n\r\n\r\n","description":"","footnote":"","page_name":" 300 ","page_number":300}
  ]