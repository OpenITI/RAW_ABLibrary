[
  {"content":"\r\n\r\nخوان الاخوان\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n . \r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\nخوان الاخوان\r\nتأليف\r\nحكيم ناصر خسرو قباديانى\r\nتصحيح وتحشيه\r\nع . قويم\r\nانتشارات اساطير\r\n433\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n\r\nفهرستنويسى پيش از انتشار كتابخانه ملى جمهورى اسلامى ايران\r\nناصر خسرو ، 394 - 481 ق .\r\n. . . خوان الاخوان / تصنيف حميدالدين ابومعين ناصر بن خسروبن الحارث القباديانى البلخى المروزى ؛ با مقدمه ، حواشى وتراجم اعلام بخامه قويم - - تهران : اساطير ، 1384\r\n312 ص . ( انتشارات اساطير 433 )\r\nisbn 964 - 331 - 286 - 0\r\nفهرستنويسى براساس اطلاعات فيپا .\r\n1 . كلام اسماعيليه . 2 . نثر فارسى - - قرن 5 ق . الف . قويم ، على اكبر ، مصحح . ب . عنوان . 9 ح 2 ن / 215 bp\r\n4176 / 297\r\nكتابخانه ملى ايران\r\n1384\r\n5671 - 84 م\r\nانتشارات اساطير\r\nخوان الاخوان\r\nتأليف : ناصر خسرو قباديانى\r\nتصحيح : على اكبر قويم\r\nچاپ اول : 1384\r\nليتوگرافى : طيف نگار\r\nچاپ : ديبا\r\nتيراژ : 2200 نسخه\r\nشابك : 0 - 286 - 331 - 964\r\nحق چاپ محفوظ است\r\nنشانى : ميدان فردوسى ، اول ايرانشهر ، ساختمان 10\r\nتلفن : 8300148 ، 8821473 نمابر : 8301985\r\n\r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n\r\nكتاب\r\nخوان الاخوان\r\nتصنيف\r\nمنك الكلام ، صدرالمتألين خواجه حميدالدين ، ابومعين\r\nناصر بن خسرو بن الحارث القباديانى البلخى المروزى\r\nبا مقدمه ، حواشى وتراجم اعلام\r\nبخامهء\r\nع\r\nقويم\r\nتيرماه - 1338\r\nاز انتشارات كتابخانهء بارانى\r\nتهران - شاه آباد\r\nچاپ ؟ ؟ ؟ ؟\r\n\r\n","description":"","footnote":"","page_name":" شناسنامهء كتاب 5 ","page_number":5},
  {"content":"\r\n . \r\n","description":"","footnote":"","page_name":" شناسنامهء كتاب 6 ","page_number":6},
  {"content":"\r\n\r\n\r\nفهرست سد صف كه اندر اين كتاب است\r\nخطبهء كتاب 1\r\nآغاز كتاب 2\r\nصف نخستين : سخن اندر راه پذيرفتن علم 5\r\nصف دوم : سخن اندر دليل و مدلول 6\r\nصف سوم : سخن اندر نام و نامدار 9\r\nصف چهارم : سخن اندر اثبات حقيقت 10\r\nصف پنجم : سخن اندر راست و دروغ و بسيارىء دروغ در سخن مردمان 12\r\nصف ششم : سخن اندر معاد انسان 15\r\nصف هفتم : سخن اندر چگونگى درجات ثواب 17\r\nصف هشتم : سخن اندر اثبات نفس مجرد و اثبات ثواب و عقاب مر نفس را بىجسم 21\r\nصف نهم : سخن اندر آنك هر كه بدكردارست دشمن خداى است و دلائل عقلى بر آن 25\r\nصف دهم : سخن اندر عقل كلى كه او را جز بذات خود نگريستن نيست 35\r\nصف يازدهم : سخن اندر حقيقت مزد و بزه 37\r\nصف دوازدهم : سخن اندر آنكه مر هستيها را كرانه است 38\r\nصف سيزدهم : سخن اندر چگونگى پيدا شدن مردم 42\r\nصف چهاردهم : سخن اندر عالم عقلانى 44\r\nصف پانزدهم : سخن اندر چرايى پيوستن فائدهء نفس كلى بمردم بيرون از ديگر حيوان 47\r\nصف شانزدهم : سخن اندر چرايى لازم كردن پيمبران بر حق بر خلق اقرار بتوحيد بارى 48\r\nصف هفدهم : سخن اندر آنچه هر چه پيمبر فرمود بعقل نيكويست و هر چه بازداشت زشت است 49\r\nصف هجدهم : سخن اندر چرايى ماندن بهشتى اندر نعمت و ماندن دوزخى اندر شدت 57\r\nصف نوزدهم : سخن اندر باقى گشتن كارهاى مردم و ضايع ناشدن نيك و بد سوى خداى 58\r\nصف بيستم : سخى اندر نفس كه چون پاكيزه شود ديدار افتدش اندر بودنيها 63\r\n\r\n","description":"","footnote":"","page_name":" شناسنامهء كتاب 7 ","page_number":7},
  {"content":"\r\n\r\nصف بيست و يكم : سخن اندر آفرينش عالم و بخشهاى آنچه موجود است از لطائف و كثائف 65\r\nصف بيست و دوم : سخن اندر واجبى عمل شريعت و حجت بر آنكه روا نيست دست از آن بازداشتن 75\r\nصف بيست و سوم : سخن اندر هويت مبدع حق 77\r\nصف بيست و چهارم : سخن اندر معنىء « اللّه » كه بزرگتر نام خداى است 79\r\nصف بيست و پنجم : سخن اندر آنچه مردم به دو سزاوار پيمبرى شود 83\r\nصف بيست و ششم : سخن اندر خداوند قيامت كه او چرا شريعت نو بيارد 85\r\nصف بيست و هفتم : سخن اندر آنكه چرا عقل و نفس بيك مرتبت نبودند اگر اصلشان يك أمر بود 88\r\nصف بيست و هشتم : سخن اندر عقل و حجت بدان كه او هست نخست است 90\r\nصف بيست و نهم : سخن اندر آنك پيش از عقل چيزى توهم كردن محال است 95\r\nصف سىام : سخن اندر آنكه نفس بذات خويش مركب است 98\r\nصف سى و يكم : سخن اندر رياست نفس ناطقه بر نفس حسى 99\r\nصف سى و دوم : سخن اندر اثبات نفس كلى 103\r\nصف سى و سوم : سخن اندر آنكه حركات فلك مخالف نيست مر اختيار نفس كل را 105\r\nصف سى و چهارم : سخن اندر آنكه خداى تعالى را سود و زيان نيست 107\r\nصف سى و پنجم : سخن اندر قوتهاى نفسانى كه اندر مردم است 110\r\nصف سى و ششم : سخن اندر چگونگىء پاكيزه كردن نفس از گناه 114\r\nصف سى و هفتم : سخن اندر آنكه پديدآرندهء طبايع نفس كلى است 119\r\nصف سى و هشتم : سخن اندر ثواب و عقاب 119\r\nصف سى و نهم : سخن اندر آنكه بهر مكانى هست و اين صفت ايزد را روا نيست 123\r\nصف چهلم : سخن اندر عالم جسمانى كه اندر آفاق نفس كل است 125\r\nصف چهل و يكم : سخن اندر گرما و سرماى قيامت\r\nصف چهل و دوم : سخن اندر معنىء برزخ از قول هر گروهى 130\r\nصف چهل و سوم : سخن اندر فرق ميان روح و نفس 137\r\nصف چهل و چهارم : سخن اندر شريعت كه چرا بايست نهاد 140\r\nصف چهل و پنجم : سخن اندر اثبات فناء جسد و بقاى نفس 143\r\nصف چهل و ششم : سخن اندر آنكه صورتهاى جسدانى را اندر طبيعت نفس كل نهاده است تا همى بيرون آيد 146\r\n\r\n","description":"","footnote":"","page_name":" شناسنامهء كتاب 8 ","page_number":8},
  {"content":"\r\n\r\nصف چهل و هفتم : سخن اندر آنك نفس از عقل فائده نه به زمان پذيرد 147\r\nصف چهل و هشتم : سخن اندر نفس مردم كه او جزء است از نفس كلى نه اثر 148\r\nصف چهل و نهم : سخن اندر فريشتگان كه شمار بريشان نيوفتد 150\r\nصف پنجاهم : سخن اندر آنك عقل و فنا نيست 153\r\nصف پنجاه و يكم : سخن اندر عقل كه تمام است بفعل و قوت 157\r\nصف پنجاه و دوم : سخن اندر علت زمان 159\r\nصف پنجاه و سوم : سخن اندر چه چيزىء عالم بسيط 160\r\nصف پنجاه و چهارم : سخن اندر عبادت چگونگىء عبادت عقل كلى 162\r\nصف پنجاه و پنجم : سخن اندر آنك ثواب و عقاب علمى است نه حسى 164\r\nصف پنجاه و ششم : سخن اندر بهشت و دوزخ و وصف آن 167\r\nصف پنجاه و هفتم : سخن اندر صورت عالم كه پيش از آفرينش نزديك بارى نبود 169\r\nصف پنجاه و هشتم : سخن اندر چيزهاى طبيعى و صناعى 173\r\nصف پنجاه و نهم : سخن اندر آنك نفس تأييدى تواند كه شرف خويش بنمايد مر آن را كه فرود اوست بجود ولىء خداى تعالى 175\r\nصف شستم : سخن اندر هستيها كه با عقل پديد آمد 176\r\nصف شست و يكم : سخن اندر شش جهت عالم 179\r\nصف شست و دوم : سخن اندر آنك بدى را اندر آفرينش مايه نيست 183\r\nصف شست و سوم : سخن اندر فضل أهل ثواب بر يكديگر 187\r\nصف شست و چهارم : سخن اندر آنك نفس بمرتبت عقل نرسد 188\r\nصف شست و پنجم : سخن اندر چگونگىء بسيار چيزها اندر عالم از يك امر 190\r\nصف شست و ششم : سخن اندر معنىء نام كلمهء مبدع حق 191\r\nصف شست و هفتم : سخن اندر اثبات سه فرع جد و فتح و خيال 199\r\nصف شست و هشتم : سخن اندر آنك ازو توهم نتوان كرد 206\r\nصف شست و نهم : سخن اندر شرح  « لكِنْ »  كه امر خداى است 210\r\nصف هفتادم : سخن اندر علت بقاء عالم 212\r\nصف هفتاد و يكم : سخن اندر آنك عقل را جنبش نيست 213\r\nصف هفتاد و دوم : سخن اندر جان نفس ناطقه 215\r\nصف هفتاد و سوم : سخن اثبات عقل مجرد 216\r\nصف هفتاد و چهارم : سخن اندر آنك اين عالم را دانش نيست 218\r\n\r\n","description":"","footnote":"","page_name":" شناسنامهء كتاب 9 ","page_number":9},
  {"content":"\r\n\r\nصف هفتاد و پنجم : سخن اندر خطاب عقل با نفس 219\r\nصف هفتاد و ششم : سخن اندر چگونگىء پيوستن فائدهء عقل بنفس 222\r\nصف هفتاد و هفتم : سخن اندر راحت و رنج نفس مجرد 224\r\nصف هفتاد و هشتم : سخن اندر فرق ميان و علم 225\r\nصف هفتاد و نهم : سخن اندر آنكه هست نيست نشود 228\r\nصف هشتادم : سخن اندر آنكه چرا همه نفسهاى حيوان اندر نعمت عالم علوى رغبت نكنند 230\r\nصف هشتاد و يكم : سخن اندر چگونگىء رفتن اثر نفس كلىء اندر پذيرندگان 231\r\nصف هشتاد و دوم : سخن اندر آنك بر رسيدن از چرايى عالم محال است 232\r\nصف هشتاد و سوم : سخن اندر آنك صورت عالم پيش از پديد آمدن اندر نفس كلى بود 234\r\nصف هشتاد و چهارم : سخن اندر پادشاهى قوت روحانى بر قوت طبيعى 235\r\nصف هشتاد و پنجم : سخن اندر آنك آفريده بآفريننده نماند 238\r\nصف هشتاد و ششم : سخن اندر سبب پيوستن تأييد بمؤيدان 240\r\nصف هشتاد و هفتم : سخن اندر آنكه شهادت كليد بهشت است 243\r\nصف هشتاد و هشتم : سخن اندر پاداش نيكى و بدى 243\r\nصف هشتاد و نهم : اندر فرق ميان ازل و ازليت و ازلى 246\r\nصف نودم : سخن اندر قيامت 247\r\nصف نود و يكم ، سخن اندر چگونگىء پيوستن تأييد بمؤيد 253\r\nصف نود و دوم : سخن اندر فرق ميان قرآن و خبر رسول 255\r\nصف نود و سوم : سخن اندر آنچه چيزهاى بدان دانسته شود 263\r\nصف نود و چهارم : سخن اندر فرق ميان معجز پيامبر و ميان سحر ساحر 265\r\nصف نود و پنجم : سخن اندر چرايى گزيدن خداى مر بنده را به پيمبرى 268\r\nصف نود و ششم : سخن اندر آنك چرا دو پيامبر اندر يك زمان روا نباشد 274\r\nصف نود و هفتم : سخن اندر آنچه چون نفس از جسد جدا شود توانا شود بر آنچه خواهد 276\r\nصف نود و هشتم : سخن اندر آنك پس از توبه از گناه اثر نماند 278\r\nصف نود و نهم : سخن اندر برگرفتن شريعت به زمان خداوند قيامت 280\r\nصف سدم : سخن اندر عقل كه او مبدع است و مبدع نيست 285\r\n\r\n","description":"","footnote":"","page_name":" شناسنامهء كتاب 10 ","page_number":10},
  {"content":"\r\n\r\n\r\n[ مقدمه 
  ]\r\nخواجه حميد الدين ، ابو معين ناصر بن خسرو بن الحارث القبادياني يكى از پيشوايان حكماء و متكلمين و اساتيد شعراء و نويسندگان باستان خراسان و مفاخر ايران است - نسبت رضوى و اضافت علوى بنام او پايهء استوارى ندارد .\r\nناصر خسرو در ماه ذى القعدهء سال 294 هجرى قمرى ، بروزگار پادشاهى سلطان يمين الدوله و امين المله ابو القاسم محمود غزنوى ، در غباديان زاده و در كودكى يتيم گشته است :\r\n بگذشت ز هجرة پس سه سد نود و چهار * بگذاشت مرا مادر بر تودهء اغبر \r\nغباديان از نواحى بلخ است . ناصر ازين شهر بعنوان دار و ديار خويش سخن رانده در آنجا باغ و ضياع و عقار داشته ؛ و آن بلدهء باستانى را بصفت مانند بهشت مىداند ؛ و در چكامه‌يى بخراسانى بودن خود تصريح مىكند :\r\n« گرچه مرا اصل خراسانى است » .\r\nناصر خسرو از خاندان محتشمى است كه در كارهاى دولتى دست داشته‌اند و در اشعارش اشاراتى ببودنش از نسل آزادگان دارد :\r\n من از پاك فرزند آزادگانم * نگفتم كه شاپور بن اردشيرم \r\nبرادرش ابو الفتح عبد الجليل بخطاب خواجه مخاطب و از خواص اصحاب\r\n\r\n","description":"","footnote":"","page_name":" مقدمه 1 ","page_number":11},
  {"content":"\r\n\r\nعميد الملك ابو نصر محمد بن منصور كندرى نخستين وزير سلجوقيان « 1 » بوده است . خود او نيز بدربار ملوك و مجالس امراء و صدور راه و جاه داشته ، بارگاه سلطان محمود و پسرش سلطان شهاب الدوله ابو سعيد مسعود را ديده ، در صدر دولت سلجوقيان به خدمت ايشان پيوسته ، به شهر مرو شاهجان مقر حكومت ابو سليمان چغرى بيگ داود رفته ، عنوان دبير فاضل و تصرف در اموال و اعمال سلطانى داشته است :\r\n يك چند پيشكار همىديدى * در مجلس صدور و سلاطينم \r\n آهو خجل ز مركب رهوارم * طاووس زشت پيش نمد زينم \r\nناصر از خردسالى طبعش به خواندن تاريخ راغب و اخبار و سير طوائف و اقوام را طالب بود ، چون بسن رشد رسيد چهرهء اصالت ذاتى را باكتساب كمالات صورى و اقتناء فوائد معنوى بياراست ، در علوم نقلى و عقلى تبحر يافت ، از ابواب فلسفه بيشتر بمنطق و از رياضيات بتحليل هندسى « 2 » دل ميداد ، از بيشتر علوم و فنون بهره داشت :\r\n ز هر نوعى پسنديدم ز دانش * نشستم بر در او من مجاور \r\n نماند از هيچ‌گون دانش كه من زان * نكردم استفادت بيش و كمتر \r\nقرآن كريم و چكامه‌هاى شيواى شعراء نامى عرب « 3 » را حفظ داشته ،\r\n\r\n\r\n","description":"","footnote":"\r\n( 1 ) خواجه ابو نصر كندرى را سلطان ركن الدين ابو طالب طغرل بيگ محمد بر كشيده وزارت داد ، پس از گذشته شدن طغرل برادرزاده‌اش عضد الدوله ابو شجاع آلپ ارسلان بتاج و تخت رسيد او را در سال 456 كشت . - كندر از روستاهاى نيشابور است .\r\n( 2 ) از رياضيات چون براهينش را واضح مىيافت لذت خاصى مىبرد .\r\n( 3 ) در اشعارش از نابغه و حسان و جرير و بحترى نام برده است . - و كان يعجبه أبو نواس للطف معانيه ورقة طبعه و تفلسفه أحيانا و قربه الى نفسه .\r\n","page_name":" مقدمه 2 ","page_number":12},
  {"content":"\r\n\r\nدر معارف اسلامى سرآمد اقران بوده ، از كتاب زاد المسافر و قصائد و مثنويهايش بر مىآيد كه آثار حكما يونان را خوانده ، بفلسفهء افلاطون و ارسطو و رسائل ابو يوسف يعقوب بن اسحاق كندى و ابو نصر محمد بن محمد فارابى و تقريرات شرف الملك ابو على الحسين بن عبد اللّه بن سينا آشنا بوده و در رشته‌هاى حكمت عملى و نظرى وارد و در مباحث الهيات نظريات دقيقى داشته است .\r\nسدهء پنجم هجرى كه ناصر خسرو در آن ميزيسته عصر زرين تمدن درخشان شرق بوده ، در اقطار اسلامى بويژه خراسان بازار علم و ادب رونقى بسزا داشته است . سلطنت عادلانهء غزنويان و سلجوقيان در تركستان غربى و خراسان و زاولستان و بخش شمالى هندوستان امنيت و آرامش را كه مقدمهء بسط معارف است ايجاد كرده بود : شهرها و قصبات آباد ، مردم كوفه ، و در هر مسجد و مدرسه‌يى بساط تحقيق گسترده ، مدرسين و طلاب علوم سرگرم افاده و استفاده ، مخصوصا قبة الاسلام بلخ كه خانهء حكمت بود . در آن روزگار حوزه‌هاى علمى بدستگاه ديانت بستگى داشت . چيزى كه بيشتر بتوسعهء معارف كمك ميكرد مخازن كتب خطى مدارس و كتابخانه‌هاى خصوصى سران با دانش و فرهنگ بود .\r\nناصر بحوزه‌هاى علميهء بلاد ديگر خراسان هم ميرفت و از صحبت افاضلى كه در علوم عصريه بحرى ذاخر و در تبرز آداب شمسى طالع بودند استفاده مىبرد . براى فحص حقيقت - در جوانى - بتركستان ، زاولستان ، سند ، هند ، بين النهرين ( عراق ) و ديلمستان سفر كرده بود .\r\nحكيم ناصر خسرو طب و موسيقى ميدانست ، از مباحث اختصاصى فلسفه آگاه ، در علم فلك و حساب و هندسه اعلى درجهء معلومات عصر خود را فرا\r\n\r\n","description":"","footnote":"","page_name":" مقدمه 3 ","page_number":13},
  {"content":"\r\n\r\nگرفته داراى افكار بلند بود :\r\n بعلم هندسه سر بر كشيدى * بسند و هند و اطراف خراسان \r\nهر رساله‌اى در علوم غريبه به دستش مىآمد تا پايان ميخواند ، در كتب ملل و نحل ميديد ، نه تنها فرق اسلامى بلكه اديان و مذاهب ديگر را هم بررسى ميكرد .\r\nدولتشاه سمرقندى « 1 » در تذكرة الشعراء خود مىنويسد : سالى ناصر بخرقان رسيد ، شيخ ابو الحسن خرقانى « 2 » قدس سرّه از راه كرامت باصحاب فرمود : مردى حجتى بدين هيئة بر در خانقاه خواهد آمد اعزاز و اكرامش كنيد و اگر امتحانى از علم ظاهر در ميان آورد بگوييد شيخ ما امى و دهقان است . چون حكيم بدر خانقاه آمد مريدان بفرمودهء پير وى را استقبال كرده پيش بردند ، عارف روشن دل بگرمى و مهر پذيرفتش . ناصر كه بمعارف صوفيه آشنا بود گفت :\r\nبر سر آنم كه چندى درين آستانه كه پناهگاه اهل دل است معتكف باشم و شمع جان را بنور معرفت شيخ روشن دارم . شيخ ابو الحسن تبسمى كرد كه : اى ساده‌لوح ! تو با من چگونه همصحبتى توانى كردن كه سالهاست اسير عقل ناقص مانده‌يى ؟ ناصر پرسيد چگونه شيخ را معلوم شد كه عقل ناقص است مگر\r\n\r\n\r\n","description":"","footnote":"\r\n( 1 ) امير دولتشاه بن علاء الدوله بختيشاه الغازى .\r\n( 2 ) شيخ ابو الحسن على بن جعفر خرقانى پيرى بزرگوار و قطبى جهان مدار و اهل كشف و شهود بود . تشنگان زلال فيض را از چشمهء كرامت زاى روح فياض خود سيراب ميكرد . شيخ در سنهء 348 زاده و بسال 425 در گذشته ، مزار كثير الانوارش در خرقان از روستاهاى بسطام است . - مدار تصوف اسلامى بر انقطاع از دنيا و عزلت گزيدن و نشستن در بقعهء ذكر و فكر و محاسبهء نفس است .\r\n","page_name":" مقدمه 4 ","page_number":14},
  {"content":"\r\n\r\nنه اول ما خلق اللّه العقل گفته‌اند ؟ ! شيخ گفت : آن عقول انبياء عظام است ، اما نه عقل ناقص تو و پور سينا كه هر دو بدان مغرور گشته‌ايد ؛ برهانش چكامه‌ايست كه دوش گفته و پنداشته‌يى كه « گوهر كان كن فكان عقل است » غلط كرده‌يى ، كه آن گوهر درخشان عشق است . - آرى عقل انسان محدود و از ادراك حقائق عاجز است .\r\nسرانجام ناصر خسرو ، بر اثر خوابى كه در كوزكانان « 1 » ديد ، براى رسيدن بحقيقت ، با برادر كهتر خود ابو سعيد و يك بردهء هندى به حج رفت . درين سفر كه هفت سال كشيد بخش بزرگى از ايران و ممالك ارمنستان ، آسياى صغير ، سوريه ، فلسطين ، حجاز ، مصر ، تونس ، نوبه و سودان را ديد ؛ بسير در آفاق و انفس و آميزش با مردمى كه احوال و اخلاق مختلف داشتند و اندوختن تجارب گوناگون گذرانيد ، از فضلاء كشورهاى اسلامى بهره‌مند گرديد ، نزديك سه سال در مصر ماند و در « قاهره » بدلالت يكى از نقباء فاطميان كه او را دربان شهر علم مىنامند « 2 » بطريقهء شيعهء اسماعيليه گراييد ؛ و از طرف خليفهء\r\n\r\n\r\n","description":"","footnote":"\r\n( 1 ) كوزكانان ناحيهء وسيعه‌ايست ميان بلخ و مرو رود .\r\n( 2 ) ولاديمر ايوانف مستشرق روسى ، مؤلف كتاب المرشد الى ادب الاسماعيليه ، مىنويسد : المؤيد فى الدين از دعاة بزرگ اسماعيليه ، كه مردى بزرگوار و با كرامت نفس بود ، بقاهره آمد در همان سالى كه ناصر خسرو بمصر رسيد » .\r\nالمؤيد فى الدين خواجه هبة اللّه بن موسى الشيرازى در علم آيتى ستوده بوده ، تلامذهء بسيار داشته كه از او استماع حكمت و كسب دانش ميكرده‌اند . ناصر از خواجه بسى استفاده كرده و در چكامه‌يى گويد ،\r\n جهان را ديده‌يى و آزمودى * شنيدى گفتهء تازى و دهقان \r\n بعلم هندسه سر بر كشيدى * بسند و هند و اطراف خراسان \r\n كنون شادى كه مانى مردمان را * كنون بايد كه فخر آرى بر أقران - \r\n","page_name":" مقدمه 5 ","page_number":15},
  {"content":"\r\n\r\nفاطمى و امام زمان المستنصر باللّه ابو تميم معد بن على براى نشر دعوت در خراسان « 1 » مأمور شد - لقب حجة مستنصرى ، حجة جزيرهء خراسان در اشعارش مكرر آمده است . او در مذهب تشيع راسخ و حجة بود در ادب نفس و ادب قلم و در عصر خود بزرگترين مردى كه درجات معارف و كمالات انسانى را تا بالاترين پايهء امكان بر آمده است .\r\nناصر چون در ضمان سلامت بسال 444 هجرى قمرى ببلخ رسيد بشوق و همت تمام بتبليغ پرداخت و داعيان و مأذونان به اطراف ميفرستاد ، هر روز درى از معرفت به روى اهل دل مىگشود ، با علماء و متكلمين سنى مباحثات ميكرد ، و كان جدلا قوى الحجة ، سرانجام فقهاء متعصب حنفى و شافعى با او از در ستيزگى درآمدند ، امراء سلجوقى در صدد آزارش بر آمدند ، جهال قصد جانش كرده خانه‌اش را ويران ساختند ، در غوغاى عامه اموالش بباد غارت رفت . استاد معظم سيد حسن تقىزاده فرار ناصر خسرو را از بلخ پيش از\r\n\r\n\r\n","description":"","footnote":"\r\n - كه كرد از خاطر خواجه مؤيد * در حكمت گشاده بر تو يزدان \r\n كسى را كش بشاگردى نشايد * بشاگردى نشايند اوستادان \r\n هر انك او را ببيند روز مجلس * ببيند عقل را سر در گريبان \r\n شب من روز رخشان كرد خواجه * ببرهانهاى چون خورشيد رخشان \r\n سوى من خوار شد مرگ طبيعى * از آن پس كم چشانيد آب حيوان \r\n ز گوشهء منظر او بنگريدم * به زير خويش ديدم چرخ گردان \r\n مرا بنمود حاضر هر دو عالم * بيك جا در تنم پيدا و پنهان \r\n( 1 ) فاطميان اقطار اسلامى را به چند منطقهء دعوت بخش كرده و هر يك از آن مناطق را جزيره مىخواندند . اسماعيليه به هفت درجهء مراتب قائل بوده‌اند ، از بالا بپايين : ناطق ، امام ، اساس ، حجة ، داعى ، مأذون ، و مستجيب . - جزيره مأخوذ از جزر و به معناى قسم است . ناصر از مراتب مستجيب و مأذون و داعى بالا رفته بمقام حجتى رسيده بود .\r\n","page_name":" مقدمه 6 ","page_number":16},
  {"content":"\r\n\r\nسال 452 كه تاريخ تصنيف كتاب زاد المسافر بوده ميداند و مىنويسد : شكى نيست اگر در مذهب غالب خراسان ( حنفى و شافعى ) مانده و يا لااقل شيعهء اسماعيلى نبود « 1 » بدربار سلجوقيان تقرب بهم ميرسانيد و بعالىترين مقامات دولتى ميرسيد .\r\nبا همه آزارى كه بناصر روا داشتند ، بواسطهء احترام خواص و عوام بمقام علم و ادب و حكمت وى ، از قتل رست . در آن روزگار كار شيعه « 2 » در خراسان سخت بود . شيعهء اسماعيليه يا سبعيه از صولت سلطان و شوكت وزير مرعوب و انديشه‌مند بودند .\r\nحكيم ، پس از آنكه مردم بلخ بخصومتش برخاستند ، بمازندران شد ، يحتمل بمناسبت آنكه سپهبدان تبرستان شيعى مذهب بودند :\r\n آزار كرد كژدم غربت دگر مرا * صفرا همىبرآيد زانده بسر مرا \r\n گويم : چرا نشانهء تير زمانه كرد * چرخ بلند جاهل بيدادگر مرا ؟ \r\n\r\n\r\n","description":"","footnote":"\r\n( 1 ) اسماعيليه يكى از فرق شيعه‌اند ، چون امام صادق ، ابو عبد اللّه جعفر بن محمد نص كرده بود بامامت پسرش اسماعيل ، اين فرقه مرگ اسماعيل را پيش از پدر باور نداشته گفتند : كان ذلك على جهة التلبيس من أبيه على الناس لانه خاف و غيبه عنهم ! دكتر حسن ابراهيم حسن در « تاريخ الاسلام السياسى » مىنويسد : و قد بدأت فى فارس حول أواسط القرن الثانى للهجرة حركة كانت سببا فى انتشار الاسلام هناك بسرعة مدحشة ، و هى ظهور مذهب الاسماعيليين .\r\nنهضت اسماعيليه از سدهء دوم هجرى رو بتكامل رفت و در سدهء چهارم و پنجم و ششم باعلى درجهء وسعت و انتشار خود رسيد ، آثار سياسى و تاريخى عظيمى از آن پديد آمد : خلافت فاطميان و حكومت حسن صباح و جانشينانش .\r\nاسماعيليه آيات و احاديث كتاب و سنت و احكام شرع را تأويل مىكنند .\r\n( 2 ) چه : عامهء مسلمين در آن روزگار هم مانند امروز نظر خوبى به شيعه نداشتند ، بر خلاف انصاف نبشته‌اند : « و الحق ان التشيع مأوى يلجأ اليه كل من اراد هدم الاسلام لعداوة او حقد و من يريد ادخال تعاليم آبائه من يهودية و زرادشتية و نصرانية » .\r\n","page_name":" مقدمه 7 ","page_number":17},
  {"content":"\r\n\r\nچنان كه امير دولتشاه سمرقندى نبشته ، قرائنى در دست هست كه ناصر خسرو ، پس از مرگ چغرى بيگ داود « 1 » امير خراسان ، بنيشابور آمده و چندى در حوالىء آن شهر بانزوا گذرانيده و در صدر دولت ابو شجاع آلپ ارسلان محمد بن داود خراسان را ترك گفته بسوى « يمكان » كه شهرچهء حصينى بوده است در اقصاى بدخشان رفته تا از جزيرهء مأموريت خود دور نباشد :\r\n گرچه مراصل خراسانى است * وز پس پيرى و مهى و سرى \r\n دوستىء عترة و آل رسول * كرد مرا يمكى و مازندرى \r\nحاجى خليفه ، مصطفى بن عبد اللّه كاتب چلپى ، در تقويم التواريخ ، فرار حكيم را بىمكان در سال 456 دانسته است . - بدخشان كه عامه بلخشان مينامند و در آن معدن بلخش و لاژورد و كانهاى ديگر هست ، شهرستانيست در اعلاى تخارستان - ميان قصبهء يمكان و شهر بلخ 13 فرودگاه است .\r\nدكتر هرمان اته آلمانى بدين بيت :\r\n چون فكندندم درين « زندان » و بند * زير بار تن بماندم شست سال \r\nاستدلال مىكند كه ناصر در سنهء 452 ببدخشان رفته و شست سال داشته .\r\nآقاى تقىزاده عقيده دارد با اينكه راندن ناصر از بلخ قطعا پيش از سال 453 هجرى قمرى بوده است ، و دليل قوى بر رد گفتهء حاج خليفه در دست نيست .\r\nآوارگى حكيم از دار و ديارش و كشيدن رنج بسيار او را سخت متأثر كرد ، و اغلب از محبوسى در تنگناى درهء يمكان و جفاى روزگار ميناليد :\r\n كه پرسد زين غريب خوار محزون * خراسان را كه : بىمن حال تو چون ؟ \r\n\r\n\r\n","description":"","footnote":"\r\n( 1 ) ابو سليمان چغرى بيگ ، داود بن ميكائيل بن سلجوق ، برادر طغرل بيگ و پدر سلطان آلپ ارسلان است .\r\n","page_name":" مقدمه 8 ","page_number":18},
  {"content":"\r\n\r\n مرا بىتو دگرگون است احوال * اگر تو نيستى بىمن دگرگون \r\nزكريا بن محمد قزوينى ، در آثار البلاد ، دره و قصبهء يمكان را وصف مىكند و ابنيه‌يى در آنجا بناصر نسبت ميدهد و شرحى از گرمابه‌هاى شگفت‌انگيزى كه حكيم در يمكان پىافكنده و تا روزگار قزوينى بجاى بوده است مىنويسد .\r\nناصر خسرو در يمكان پيروانى داشته كه ستارهء روشن ايشان بوده و هر روز درى از معرفت بر روى ايشان مىگشوده است :\r\n اهل غار پيمبرند همه * هر كه با ناصر اندرين غار است \r\n بس است فخر ترا اينكه بر رمهء ايزد * بسان موسى سالار و سر شبان شده‌يى \r\nناصر در اشعارش بكشيدگى قامت و تنومندى در جوانى و لاغرى و شكستگى در پيرى و گيسوان سپيد دراز و دستار كلان خود اشاره مىكند :\r\n مويم چنين سپيد ز گرد سپاه شد * كامد سپاه دهر سوى كارزار من \r\nدر تاريخ گذشته شدن ناصر خسرو خلاف كرده‌اند . آقاى تقىزاده سال 481 را كه حاج خليفه در تقويم التواريخ نبشته اقرب بصواب دانسته و گفتهء حمد اللّه بن ابى بكر مستوفى قزوينى را كه ناصر نزديك سد سال عمر كرده است رد نمىكند .\r\nكالبد ناصر در درهء يمكان به خاك سپرده شد و گورش زيارتگاه شيعهء اسماعيليهء بدخشان و هندوستان است .\r\nاين قطعه منسوبست بخواجهء فاضل سعيد بن خسرو كه در رثاء برادرش ناصر سروده است :\r\n\r\n","description":"","footnote":"","page_name":" مقدمه 9 ","page_number":19},
  {"content":"\r\n\r\n طويت بلاد اللّه علمت حكمة * و صيرت بين الناس قرما ممجدا \r\n ظفرت معالى الامر قسرا و قدرة * و سخرت ارواح السماء مقيدا \r\n تحليت بالتقوى و ما يعترى بها * و رقيت معراج السلاطين تعتدى \r\n ملأت الدنا بالمدح و الذم شاهدا « 1 » * و صادفت مأمون البرية سرمدا \r\n فأسكنت غور الغار غير مغاير * سوى رحمة اللّه الكريم مقيدا \r\nدر يمكان ، كه آن را زندان ميخواند ، از تأثر غربت و دور افتادن از دار و ديار خويش و تنهايى و بىمونسى و بىيارى مىنالد :\r\n آزرده كرد كربت غربت جگر مرا * گويى زبون نيافت ز گيتى مگر مرا \r\n* * *\r\n\r\nآثار ناصر خسرو كه در دست است\r\nخواجه حميد الدين ابو معين ناصر خسرو يكى از نوابغى است كه خاك ايران پرورانيده ، در آن واحد متكلمى بليغ و حكيمى متأله و شاعرى استاد و نويسنده‌يى بزرگ است . نظمى رائق و نثرى فصيح دارد . جمع بين اللسان و القلم و بين النثر و النظم و بين الرأى و الادب . و در علوم شرعيه تبحرى بسزا داشته .\r\nناصر را نظما و نثرا تصنيفات و تأليفات است و دربارهء كثرت آثار خود گفته :\r\n منگر به اين ضعيف تنم زان كه در سخن * زين چرخ پرستاره فزونست اثر مرا \r\nناصر خسرو ملك الكلام و شاعرى ذو اللسانين است . در تمام فنون شعر\r\n\r\n\r\n","description":"","footnote":"\r\n( 1 ) دنا بمعنى « دنيا » است .\r\n","page_name":" مقدمه 10 ","page_number":20},
  {"content":"\r\n\r\nاز فخر و نسيب و مدح و رثاء دست داشته « 1 » اشعار پارسى و تازى بسيار گفته ، ديوان عربى او در روزگار خودش معروف بوده است . با آنكه شعر ناصر همه بيت الغزل معرفت است ، كمتر فضل وى شعر است .\r\nديوان ناصر خسرو دريايى است مواج كه از هر موجش گوهرى بدست مىآيد و مشتمل بر 11047 بيت از قصيده و قطعه و رباعى بسبك خراسانى و نزديك\r\n\r\n\r\n","description":"","footnote":"\r\n( 1 ) ناصر از خردسالى ذوق شعر داشته ، سالى چند در جوانى عشق‌ورزى و مىگسارى و هزل گويى كرده ، بدربار ملوك و مجلس امراء و صدور به خدمت و مديحه‌خوانى ميرفته و از ايشان كه كالاى فضل و ادب را بطوع و طبع خريدار بودند صله و نواخت مىيافته ، برخى از قصائد « كسائى » را جواب ميگفته . بعدها كه از درس و بحث فراغتى حاصل كرده گوهرهاى آبدار كه در خزانهء خاطر داشته برشتهء نظم كشيده است .\r\nحكيم ابو الحسن مجد الدين كسائى مروزى از شعراء روزگار سامانيان و حكماء استان خراسان است كه صدر دولت غزنويان را نيز ادراك كرده است ، تذكره‌نويسان او را بشعر و حكمت هر دو ستوده‌اند .\r\nكسائى بسال 341 هجرى در مروشاهجان زاد ، در روزگار جوانى از خراسان بتركستان شد ، سالها در « بخارا » كه پايتخت سامانيان بود زيست و از خواجه ابو الحسن عتبى وزير نوح بن منصور نوازشها ديد :\r\n بوقت دولت سامانيان و بلعميان * چنين نبود جهان با نهاد و سامان بود \r\nكسائى بدربار غزنين هم رفته و از سلطان يمين الدوله ابو القاسم محمود اكرام و انعام يافته ، خطاب بپادشاه غزنوى گفته است :\r\n گفت گويى كه كان گوهرستى * كزو دائم كنى گوهرفشانى \r\nكسائى عمرى دراز يافته ، دور نيست تا روزگار جوانى و بلند گشتن آوازهء حكيم ناصر خسرو زيسته باشد . تقى الدين اوحدى كاشانى مىگويد : كسائى اين چكامه را سرود و بخراسان نزد آن حكيم فرستاد :\r\n جان و خرد رونده برين چرخ اخضرند * يا هر دوان نهفته درين گوى اعبرند \r\nناصر خسرو به همان وزن و روى بپرسش او پاسخ داد :\r\n بالاى هفت چرخ مدور دو گوهرند * كز نور هر دو عالم و آدم منورند \r\n","page_name":" مقدمه 11 ","page_number":21},
  {"content":"\r\n\r\nبشيوهء اشعار دورهء ساسانى . - سبك خراسانى مقيد به زمان است نه مكان چه :\r\nبيشتر شعراء سدهء چهارم و پنجم و ششم ايران بدين سبك شعر ميگفته‌اند .\r\nناصر نخستين شاعر پارسى زبان است كه سخنان بلند و معانى دل‌پسند حكماء نامى را لباس نظم پوشانيده و در شعر تحولى بزرگ پديد آورده است .\r\nقصائدش تغزل ندارد و اگر احيانا وصفى از مناظر طبيعى كرده براى آنست كه اين جهان گذران را بهتر بنمايد :\r\n چند گويى كه چو هنگام بهار آيد * گل بيارايد و بادام ببار آيد \r\n روى بستان چون چهره دلبندان * از شكوفه رخ و از سبزه عذار آيد \r\nتا آنجا كه گويد :\r\n اين چنين بيهده‌ها نيز مگو با من * كه مرا از سخن بيهده عار آيد \r\n شست بار آمده نوروز مرا مهمان * جز همان نيست اگر شش سد بار آيد \r\nاشعار ناصر مايه از وحى آسمانى دارد و از حيث بحر و قافيت و اسلوب و رشاقت الفاظ و بلاغت تركيب و لطافت معانى و اشتمال بر لباب حكمت و موعظهء حسنه و كشف حجاب از شواهد آيات و آفاق و انفس ممتاز است .\r\nاز خصائص چكامهاى وى آوردن قوافى مشكل و انتخاب بحور نامطبوع است ، نه بدان معنى كه ناپسند طباع باشد ، بلكه مراد اوزان قليل الاستعمال است .\r\nناصر خسرو قصيده را از مدح بر كنار كرده و در مسائل فلسفى و دقائق دينى و تعاليم لطيفهء اخلاقى و شيرين‌ترين نكات علمى سروده است :\r\n من آنم كه در پاى خوكان نريزم * مرين اين قيمتى در لفظ درى را \r\nروشنائىنامه رسالهء منظومى است در وعظ و پند و حكمت مشتمل بر 750\r\n\r\n","description":"","footnote":"","page_name":" مقدمه 12 ","page_number":22},
  {"content":"\r\n\r\nبيت . ظاهرا حكيم اين مثنوى را در نتيجهء حال مكاشفه‌يى كه شبى در يمكان برايش روى داده و اثر انتباهى در وى حاصل كرده است گفته :\r\n ز حجة اين سخن را ياد ميدار * كه در يمكان نشسته پادشه‌وار \r\nسعادت‌نامه نيز در پند و حكمت و موعظهء حسنه است مشتمل بر 30 باب ، همچنانكه غنى زاده هم دريافته ، ظاهرا ابياتى چند از اواخر آن افتاده است ، زيرا كه : دو بيت آخر باب 29 كه در قناعت است بىمناسبتى بمناجات تبديل مىشود .\r\nجامع الحكمتين پاسخ 91 پرسش ابو الهيثم احمد بن الحسن جرجانى است كه ناصر به خواهش امير بدخشان عين الدوله شمس الدين على بن احمد « 1 » مولى امير المؤمنين بسال 462 در يمكان نوشته و اخيرا در تهران چاپ شده است - حكيم خراسان اين پرسشها را بمذاق فلسفهء يونانى تشريح و طبق مذهب اسماعيليه تأويل كرده است .\r\nبستان العقول در مباحث حكمت و رد اقوال مخالفين از فلاسفه طبق عقايد اسماعيلية . - اين كتاب بسال 422 تصنيف شده است .\r\nخوان الاخوان كه سابقا بمساعى دكتر يحيى الخشاب استاد دانشگاه « فؤاد اول » در قاهره چاپ شده و اكنون در تهران تحت طبع است « 2 »\r\nوجه دين در شرح اصول مذهب اسماعيليه و تأويلات و باطن عبادات و احكام\r\n\r\n\r\n","description":"","footnote":"\r\n( 1 ) على بن احمد پسر و جانشين احمد على نوشتكين آخر سالار كه اين ولايت برسم او بوده و سلطان شهاب الدوله ابو سعيد مسعود غزنوى را بسال 432 در بدخشان پذيرايى كرده است .\r\n( 2 ) ناصر چندين كتاب و رساله در حكمت نگاشته كه همه تقريبا شامل اصول عقائد او و مطالب معينى است كه بتعبيرات مختلف در آورده است .\r\n","page_name":" مقدمه 13 ","page_number":23},
  {"content":"\r\n\r\nشرعيه كه در برلن چاپ شده و در آن كتاب به بالا گرفتن تاريكى شب فتنه در خراسان اشاره كرده است .\r\nگشايش و رهايش در پاسخ 30 مسألهء مختلف فيه ، كه بشرح و بيان و حجت از آيات كريمه قرآن و دلائل از آفاق و انفس و طبايع و اركان آورده است .\r\nسفرنامه كه مستغنى از وصف و زيباترين نثر پارسى است . - سفرنامه در پاريس و در برلن چاپ شده و اخيرا با مقدمه و تصحيح و تحشيهء نگارنده در تهران بطبع رسيده است .\r\nزاد المسافر تصنيف اصلى اوست در حكمت و رد اقوال مخالفين از فلاسفه و اثبات عقائد اسماعيليه است كه بسال 452 در يمكان تصنيف شده .\r\n ز تصنيفات من زاد المسافر * كه معقولات را اصل است و قانون \r\n اگر بر خاك افلاطون بخوانى * ثنا خواند مرا خاك فلاطون \r\nزاد المسافر در برلين بنام « زاد المسافرين » چاپ شده و اكنون در تهران تحت طبع است .\r\nو صلى اللّه على سيدنا محمد ع . قويم\r\n\r\n","description":"","footnote":"","page_name":" مقدمه 14 ","page_number":24},
  {"content":"\r\n\r\nبسم اللّه تيمنا بذكره\r\n\r\nخطبهء كتاب\r\nسپاس مر پديدآرندهء چيز را نه از چيز پيش از مكان و زمان ، و آفريننده از آن چيز سرمايهء جهان را ، كه اوست خداوند زمان و مكان . و صنعت اوست مرو را عالم روحانى كه پديد آمدن آن بهم است با زمان و مكان . و دوم از كاركرد اوست عالم افزونىپذير از عنصر و اركان كه اندر حصار مكان است وزير زمان . سپاس خويشتن‌شناسان . بندگى اندر سوم حصار از حصارهاى آفرينش . و سپاس رهايش‌جويان ازين زندان تاريك و گذشتن ازين راه بلند و باريك بمتابعت دانايان راه‌دان . و شكر مر آفريدگار مايهء وهمها را كه جزءهاى او گرد گرفته است مر كل جسمها را تا از يك روى اوهام اندر جسمهاست . پاكا خدايا كه مبدع او پادشاه بندگان است ، و مخلوق او خازن مكان و زمان است ، شكر مرو را ، شكر افزونى جويندگان از نعمت و گروندگان بندگى پيوستگان بنور وحدت از درياى وحشت و بيابان شك و شبهت .\r\nو درود بر صبح روشن عالم دين و روز رحمت رب العالمين ، و بازوى جسد حكمت و بار درخت نعمت و در گشادهء جنت و پوشيدهء صورت حكمت زير چادر شريعت محمد مصطفى صلى اللّه عليه و سلم درياى رحمت رحمان و راهبان بر اهل طاعت و عصيان ، خداوند حوض و شفاعت و پشت و پناه اهل طاعت . درودى كه\r\n\r\n","description":"","footnote":"","page_name":" 1 ","page_number":25},
  {"content":"\r\n\r\nدر همسايگى او ما را جاى دهد ، جايى كه جايگير آن بدان از بند جسد و زندان طبيعت برهد . و پس ازو درودى پاك از غش و خيانت اندر لباس ديانت و حليت صيانت بر مغرب نور يزدان و بخشش كن دركات نيران و درجات جنان ، خداوند بيان و برهان ، و دستگير راه جوى ، و كتاب سخنگوى ، مر حكماء را حكيم ، و مطيعان را نعيم و عاصيان را جحيم و او خود مسكين ايستاده اندر دين بجاى يتيم ( اعنى على مرتضى ) و بر فرزندان او بار خدايان خلق هر يك اندر روزگار خويش ، و عالم را از ايشان خالى نه از پس و پيش ، و درود اميدوار بر هر يك ازيشان ، پس يكديگر تا روز محشر بر ميعاد ايزد دادگر .\r\n\r\nآغاز كتاب\r\nاى خداوندان گوشهاى شنوا ! داد شنوايى كه شما را داده‌اند بدهيد بشنودن سخن حق ، و اى نگرندگان چشم روشن ! بنگريد سوى آفرينش خويش و سوى تركيب عالم ، و اى هوشياران ! اندر يابيد معنى پادشاهى خويش بر ديگر جانوران ، و بدانيد كه هر كه داد گوش بشنودن و داد چشم بنگريستن و داد دل بدانستن ندهد ستمكار باشد ، قوله :  « وَ اللَّهُ لا يَهْدِي الْقَوْمَ الظَّالِمِينَ . »  و چون مر خويشتن را از شنوايى اندر پادشاهى همىيابيد كه شما را اندر بدست آوردن آن توانايى نبود ، بدانيد كه شما را اين پادشاهى از بهر آن دادند كه شما را بدان حاجت بود ، و چون مر جانورى را كه شنوا نيست اندرين زندگانى ندادند ، پس ضايع مكنيد مرين هديهء عظيم را و فائدهء خويش از آن برگيريد بشنودن آنچ شما آن ندانيد ، و چون از بينايى شما را بهره‌مند كردند بىخواست شما تا بدين بينايى بميانجى نور آفتاب جسمانى از چاههاى هلاك دنياوى حذر كرديد ، از آنچ اندر زير ديدنها پوشيده است بميانجى آفتاب روحانى از عذاب جاويدى حذر كنيد ،\r\n\r\n","description":"","footnote":"","page_name":" 2 ","page_number":26},
  {"content":"\r\n\r\nو گوش و چشم بسخن و اشارات آن كس داريد كه آفريدگار شما مرو را گفت :\r\n « أَسْمِعْ بِهِمْ وَ أَبْصِرْ يَوْمَ يَأْتُونَنا لكِنِ الظَّالِمُونَ الْيَوْمَ فِي ضَلالٍ مُبِينٍ . »  بشنوان و بنماى ايشان را آن روز كه سوى ما آيند ، و لكن ستمكاران امروز اندر كم بود كى پيدااند . و بياموزيد دانش چون همىدانيد كه آلت آموختن يافته‌ايد از دل پذيرا و آموزگار دانا كه هر دو پيش شماست بقول خداى تعالى كه همىگويد :   « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ بِالْبَيِّناتِ وَ الزُّبُرِ . »   بپرسيد از اهل قرآن اگر همىندانيد پيداييها و كتابها . و اين آيت همى آواز دهد كه كتاب و پيدايى شما را دانا نكند بىخداوند كتاب ، و بر پاشنهء خويش بازمگرديد كه آن رفتن ديوان است ، و آن سو دويد كه راه دليل يزدان است ، و روى سوى روى خداى داريد كه روى او ميرنده نيست چنان كه گفت :  « كُلُّ شَيْءٍ هالِكٌ إِلَّا وَجْهَهُ لَهُ الْحُكْمُ وَ إِلَيْهِ تُرْجَعُونَ . »  هر چيز هلاك شونده است مگر روى او ، او راست حكم و شما را بازگشت سوى اوست . اين آيت همى دليل كند كه حكم اندر خلق مر امام راست كه مردمان مؤمن نگردند تا مر رسول صلى اللّه عليه و سلم را خداوند محكم ندارند اندر داوريهاى خويش ، قوله :  « فَلا وَ رَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ . »  سوگند از خداى تعالى كه مؤمن نباشند مؤمنان تا ترا ، اى محمد ، حاكم نكنند از آنچ ميان ايشان باشد از داورى . و ديگر جاى همىگويد :  « يَوْمَ نَدْعُوا كُلَّ أُناسٍ بِإِمامِهِمْ . » \r\nآن روز كه بخوانيم مردمان را به امام ايشان . اين آيت همى دليل كند كه بازگشت هر گروهى بامامشان باشد تا چون امام را بخوانند ايشان همه خوانده شوند . و بجوييد آن كس را كه بازگشت شما بدوست كه او نايافته نيست ، چه اگر آن كس كه ما را ازو همىببايد پرسيدن آنچه ندانيم نايافته بودى ايزد\r\n\r\n","description":"","footnote":"","page_name":" 3 ","page_number":27},
  {"content":"\r\n\r\nتعالى نفرمودى كه از اهل ذكر بپرسيد اگر همىندانيد بپيداييها و كتابها .\r\nو بدانيد اى مسكينان كه شما اندر زندانى ژرفيد ، و شادى مكنيد بدين جاى تاريك و خورش پليد و بدين پوشش كهن‌شوندهء ريزنده كه يافته‌ايد ، و بدانيد كه من چون خويشتن را پادشاه يافتم بر جانوران و بسالارى من زندگانى يافتند ، و فائده از آفرينش ايشان ضايع نشد ، بتباه كردن ددگان درنده مر ايشان را ، دانستم كه آفريدگار بر من كسى را گماشته است كه اگر من اندر نگاهداشت او شوم فائده از آفرينش من ضايع نشود ، و طلب كردم مر آن پادشاهى خويش را و به دو رهايش جستم از رنج نادانى و هلاك جاويدى بر مثال ستورى كز رنج سرما و گرما و بيم درندگان سوى خانهء خداوند خويش گريزد ، و يافتم آن كس را كه ازو من بدرجهء ستور بودم از مردم ، و او مرا از جهل نادانى بپوشانيد ، و از سموم گفتارهاى فريبندگان بنسيم بهارى رسانيد ، و جان مرا از زهر دندان اهل تقليد و تعطيل و تشبيه برهانيد و بطعام و شراب جان‌افزاى جان مرا سير و سيراب گردانيد ؛ و من حال شما اى همجنسان ! بدين قامت الفى بازنمودم ، و او خداوند بر شما به نظر خويش سوى شما رحمت خداى بارانيد ، وزان طعام و شراب كه من بدان از خطر مرگ رسته شدم سوى شما فرستاد بر دست من ، و اكنون من از آن طعام و شراب اين خوان را بياراستم بگونه گونه خورشهاى پاك و ميوه‌هاى با لذت و بوناك و پيش متابعان خداوند سخنگويان آوردم ، و آن خوان اين كتاب است كه مر آن را « خوان الاخوان » نام نهادم ، بدانچه بران مر طلبكاران حكمت را خوردنيهاى جانپرورست و شرابهاى ساقى كوثر ، و راست كردم برين خوان از طعام و شراب صد صف بدين ترتيب همچنانكه بر خوان جسمى سركه و حلوا بيك جاى باشد ، تا هر كه دست نفس خويش از\r\n\r\n","description":"","footnote":"","page_name":" 4 ","page_number":28},
  {"content":"\r\n\r\nآلايش خمر شريعت و چربه و گوشت خوكان دين شسته است و معدهء فكرت را بگوارش پرهيزكارى از اخلاط بىپاكى پاك گردانيده است ازين خوان بردارد بهرهء خويش بزايش دوم بر اندازه‌يى كه تواند بخورد حلال و گوارنده باد او را ، و ايزد تعالى دستهاى شسته و معده‌هاى آلوده را ازين حكمت بىبهره گرداناد بفضل خويش .\r\n\r\nصف نخستين اندر راه پذيرفتن علم\r\nبدانيد كه نفس را سوى اندر يافتن آنچ نداند دو راه است ، يكى گوش و ديگر چشم . و گوش بدلالت زبان يابد مر علم را كز گوينده بشنود .\r\nو چشم بدلالت دست يابد مر علم را كه نبشته به ببيند ، و خداوندان حواس درست شنوندگان يا بينندگان اندر آنچه گوينده بگويد انبازانند ، و شناسندگان نبشته مخصوص‌اند از شنوندگان اندر آنچ از نبشته برخوانند . و بدين فصل كه بگفتيم پيدا شد كه گوش ماده است كه فائده‌پذير است از زبان كه نر است و فائده دهنده است . و هر دو جفتان يكديگراند . و چشم ماده است كه فائده‌پذير است از دست كه نر است و فائده دهند است . و هر دو جفتان يكديگراند .\r\nو نيز پيدا شد كه شناسندگان نبشته شريف‌ترند از شنوندگان ، از بهر آنكه همه نويسندگان مردم‌اند و همه مردم نويسنده نيستند ، و نيز همه شنوندگان مردم نيستند چنانك همه نويسندگان مردم‌اند . و كتابت مردم را صنعتى است كه هيچ جانور با او اندر آن انباز نيست . و گر نويسنده را از عالم برگيرى بوهم مردم برگرفته نشود ، و گر مردم را بوهم از عالم برگيرى نويسنده\r\n\r\n","description":"","footnote":"","page_name":" 5 ","page_number":29},
  {"content":"\r\n\r\nبرگرفته شود ، و همچنانك اگر مردم را بوهم از عالم برگيرى حيوان برگرفته نشود ، و گر حيوان را بوهم برگيرى مردم برگرفته شود ، از بهر آنك هر مردمى حيوان است ، و هر حيوانى مردم نيست . و هر دو چيزى كه ببر گرفتن يكى از ايشان آن ديگر برگرفته شود آن ديگر كه برگرفته شود بازپس‌تر از ان يار خويش پديد آمده باشد ، چنانك نويسنده كه ببر گرفتن مردم همىبرگرفته شود و سپس از پديد آمدن مردم پديد آمدست . و هر چه اندر بودش بازپس تر است از و بشرف بيشتر است . پس درست شد كه نويسندگان را آن شرف است كه مردم را بر ديگر حيوان شرف است .\r\n\r\nصف دوم سخن اندر دليل و مدلول\r\nچيزها بر دو روى است ؟ يكى آنست كه مرو را بذات او اندر توان يافتن و بدليلى حاجتمند نشود جويندهء او . و ديگرى آنست كه مرو را بذات او اندر نتوان يافتن آن چيزهاست كه او را بجدا از و توان يافتن ، اما آنچ مرو را بذات او بتوان يافتن آن چيزهاست كه خداوند حواس درست مرو را بيابد ، و او نيز دليل باشد بر يافتن آنچ مرو را بذات او بتوان يافتن . چون درخت كه او ديدنى است بذات خود و حاجتمند نيست به چيزى ديگر كه بر يافتن او دليلى كند ، و ديگر جنبش است اندر درخت كه مرو را نتوان يافتن مگر بگشتن حال درخت چون مر جنبش را بپذيرد ، و جنبش آنست كه حس پنهانست و حاجتمندى بدليل از بهر نزديكى چيزهاست و دورى ديگر چيزها . و از بهر پيدائى چيزها و پوشيدگىء ديگر چيزها و آن بر چهار بخش است : يكى بخش از و آنست كه\r\n\r\n","description":"","footnote":"","page_name":" 6 ","page_number":30},
  {"content":"\r\n\r\nاز چيزى ظاهر بر چيزى ظاهر دليل‌گيرى ، و اين محالست از بهر آنكه هر ظاهرى خود بر خويشتن دليلست و از دلالات ديگر بىنياز است . ديگر بخش آنست كه باطنى بر باطنى ديگر دليل‌گيرى ، و اين نيز محالست از بهر آنك اين باطن نايافته و نادانسته است بديگر نادانسته‌اى بر وى دليل چگونه شايد گرفتن كه هر يكى ازيشان خود حاجتمندست بدليل ديگر . و سديگر بخش آنست كه باطنى بر ظاهرى ديگر دليل ، گيرى و اين نيز محالست از بهر آنك آنچ باطن است خود بذات خويش ناپيداست پس چگونه دليلى كند بر ديگرى .\r\nو چهارم بخش كه حق است آنست كه به ظاهر پيدا دليل‌گيرى بر باطن پوشيده ، و باطن و ظاهر كه يكى دليل است و ديگر مدلول و هر دو آفريدگانند ، و بر يكديگر بهم جنسى دلالت كنند . و بدين شرح كه بكرديم پيدا شد كه آفريده بر آفريدگار دليلى كند .\r\n\r\nمعارضه\r\nاگر كسى گويد مر خداى را تعالى جز بدين عالم كه آفريدهء اوست بچه دانيم ؟\r\nكه چون كار كرد همىبينيم ازين عالم و او را دانش نيست و اندر آن چيزها كه همى عالم پديد آرد آثار حكمت است و اندر نهاد عالم آثار حكمت است بدانستيم كه اين عالم كار بفرمان خداى همىكند .\r\n\r\nجواب\r\nاو را گوئيم كه هر نادانى كه او كار بحكمت كند ناچاره كار بفرمان كار بندى كند حكيم . و كار مر نفس راست بيارىء عقل و هر نفسى كز عقل بهره بيش دارد كار او نيكوتر است . و چون اندر عالم هر كار كنى كه هست كار\r\n\r\n","description":"","footnote":"","page_name":" 7 ","page_number":31},
  {"content":"\r\n\r\nبفرمان نفس همىكند چنانك دست‌افزارهاى پيشه‌وران و اندامهاى ايشان همى بفرمان نفسهاى ايشان همى كار كند ، و آسياها و دولابها كه همى كار كند بدان حكمت همى كار كند كه نفس مردم اندريشان نهادست ، دانستيم كه اين آسياى عظيم كه اين عالم است بفرمان نفس همى كار كند و مر نفس را و مرين عالم را هر دو را خداوندى ديگرست كه او از كاركن و ناكاركن كه ضد يكديگراند برتر است . و دليل بر درستىء اين قول آنست كه ماهر صانعى كه اندر عالم همىيابيم كه بر وى از رويهاى بمصنوع خويش ماند ، و مريشان هر دو را صانعى ديگر يابيم چنانك درودگر كه صانع است و تخت مصنوع اوست و تخت همچون درودگر جسم است و بجسمى صانع مانند مصنوع است هر دو را مصنوع طبايع يافتيم بدانچ چوب نباتست و درودگر از نبات بحاصل آمده است و نبات مصنوع طبايع است چون درودگر . و طبايع همه جسم بودند صانع و مصنوع نيز مانند يكديگر بودند . پس گوئيم كه ايشان را صانع است بر افراز ايشان . پس گوئيم كه نفس كلى صانع ايشان است ، باز چون درودگر را و طبايع را و نفس را جوهر يافتيم كه صانع بمصنوع ماننده‌تر است ، بايد كه صانع حقيقت پديدآورندهء جوهر باشد نه از چيزى ، و از ديگر روى چون مر عالم را از نفس اثرپذير يافتيم دانستيم كه اگر ميان نفس و ميان عالم همكوشكى نيستى عالم از نفس صورت و صنعت نپذيردى . و مر آن همكوشكى را ميان ايشان بجوهريت يافتيم . و از جوهر برتر چيزى نشناختيم ، پس دانستيم كه مبدع حق آنست كه جوهر را او جوهر گردانيده است نه از چيزى بل بوحدت خويش كه فراز جوهرست ، و فراز جوهر نه مرو هم را راه است و نه مر سخن را جاى گشتن است ، و آن برتر از صفت و ناصفت است .\r\n\r\n","description":"","footnote":"","page_name":" 8 ","page_number":32},
  {"content":"\r\n\r\n\r\nصف سوم سخن اندر نام و نامدار\r\nبدانيد كه نام دليلست بر نامدار و نامدار از نام بىنياز است . و نام حرفهاى تركيب كرده است كه راه برد مردم را سوى مقصود او . و نام بر پانزده روى است :\r\nيكى را ازو موضوع خوانند ، يعنى نهاده ، چون آب و آتش و خاك و جز آن كه معروف است ميان اهل لغت پارسى ، و نه از بهر معنى مر آب را آب خوانند و مر آتش را آتش بل كه نام نهاده چنين باشد . و ديگر نام صورت است ، اعنى بهره ، چنانك گويى ستور و نبات و ميوه و جز آن و اين نامهاست كه بر صورتها افتاده . سديگر نام فاعل است ، اعنى كننده ، چنانك گويى گوينده و خورنده و بخشنده و جز آن ، از بهر اين كار كه كرد او را اين نام نهادند . چهارم نام فعل است چون خوردن و بخشيدن و گفتار و جز آن ، كه نام آن كار است كه كار كنى كند . پنجم نام كرده است ، و آن را مفعول گويند ، چنانك گويى خورده و بخشيده و گفته و جز آن . ششم نام را مشتق گويند ، اعنى شكافته ، چون گرمابه كه شكافته از آب گرم است ، و چون گردون كه شكافته از گشتن است كه فعل اوست . هفتم نام را موصول گويند ، اعنى پيوسته ، چون عبد اللّه و پسر احمد و برادر محمد و جز آن كه دو نام بهم پيوسته است . هشتم نام آنست كه كسى را خوانى كه اى فلان ! بمخاطبه ، اگر نامش آن باشد كه تو گويى يا نباشد . نهم نام سوگند است ، چنانك گويى و اللّه و به قبله و بمسلمانى و جز آن . دهم نام فرمان است ، چنانك گويى برو و بيا و بخور و جز آن .\r\nيازدهم نام صفت است ، و آن بسيار گونهاست ، از آن بعضى آنست كه نام خويش\r\n\r\n","description":"","footnote":"","page_name":" 9 ","page_number":33},
  {"content":"\r\n\r\nاز ذات خويش يافته است ، چون سپيدى كه نام خود از ذات خويش يافته است ، و چون سياهى و جز آن ، و ديگر نام از صفتى است كه نام از جهت نوع خويش يافت ، چنانك چوب و گوشت نام از جهت چوبى و گوشتى يافتند كه هر يكى نوعى است از جسم ؛ ديگر گونه از نام صفات آنست كه نام نه از جهت خويش يافته است بل كه از چيزى ديگر يافته است ، چون دراز و كوتاه كه نام از جهت درازى و كوتاهى يافته ، درازى و كوتاهى ديگرست و دراز و كوتاه ديگر . دوازدهم نام را مضاف گويند ، اعنى بازبسته ، چون كهن و نو و بنده و آزاد و جز آن كه هر يكى ازين چيزها اين نام بسبب بازبستن او يابد بمخالف او ، چنانك كهن را بنو توان شناختن ، و بسيار را باندك توان شناختن ، كه بسيار بيش ازوست ، چنانك اندك را به بسيار توان شناختن از بهر آنك چون اندك به بسيار بازبسته شود آن وقت اندك اندك توان خواندن . سيزدهم نام را اشارت خوانند ، چنانك گويى من و تو و اين و آن و ايشان و ما و جز آن . چهاردهم نام را ادوات گويند ، اعنى دست‌افزارها ، چون كاغذ و دوات و قلم و جز آن . پانزدهم نام را مصادر گويند چون پزيدن و دوختن و نبشتن و جز آن . اينست حد نام و نامدار كه بازنموده شد ، و زين مر جويندهء توحيد را راه گشايد .\r\n\r\nصف چهارم سخن اندر اثبات حقيقت\r\nمذهب سوفسطائى اينست كه گويند هيچ چيز را حقيقت نيست و عالم بر مثال خواب است و چيزها همه خيال است . و دليل آرند بدين قول كه : هيچ\r\n\r\n","description":"","footnote":"","page_name":" 10 ","page_number":34},
  {"content":"\r\n\r\nچيز اندر عالم بر يك حال نيست ، نه آنچ يافتنى است از چيزها و نه آنچ يابندهء است از مردم و حيوان ، و خواب چنين است كه ساعتى اندرو چيزى يا بى و ساعتى نيابى . فيثاغورث « 1 » حكيم گويد : من جز بهندسه مر قول سوفسطائى را رد نتوانستم كردن . و ما گوييم اندر رد قول سوفطائى و اثبات حقيقت بگفتارهاى كوتاه كه سوفسطائى همىگويد « چيزها را حقيقت نيست » ، و اين حكم كه ايشان كردند از چيزهاست و از دو بيرون نيست : يا مر چيزها را حقيقت نيست يا حقيقت است مر چيزها را . اگر چيزها را حقيقت نيست و قول ايشان را حقيقت است ، پس درست شد كه قول ايشان باطل است چون قول ايشان حقيقت آمد . و اگر قول ايشان خود حقيقت نيست پس مر چيزها را حقيقت است . و بهر دو روى قول سوفسطائى باطل است . و اين قضيت را كه ايشان گفتند قضيت سلب گويند و چون قضيت سلب دروغ زن شود آنچ قضيت برو باشد نه چنان باشد كه گوينده گفته باشد ، چنانك چون\r\n\r\n\r\n","description":"","footnote":"\r\n( 1 ) فيثاغورس نامىترين حكماء باستان يونان است . ميان سالهاى 580 و 570 پيش از ميلاد مسيح در جزيرهء « ساموس » زاده ، روزگار كودكى و جوانى خود را در آنجا گذرانيده ، سفرى بمصر و ايران و هندوستان كرده ، و از دانشمندان شرق استفاده برده است ، در پايانهاى سدهء ششم بيونان بازگشته ، و سرانجام بشبه جزيرهء ايتاليا مهاجرت كرده ، و در شهر كروتن  croton  كه در جنوب ايتاليا واقع است رحل اقامت افكنده و در آنجا گذشته شده است .\r\nگروهى پيرو فيثاغورس شدند و انجمنى سرى تشكيل دادند كه هم دينى و اخلاقى و هم سياسى بود ، پوشيدن لباس سپيد را شعار خود اتخاذ كرده به تقشف و خشونت زندگانى ميكردند .\r\nدر فلسفهء فيثاغورس علوم رياضى اهميتى بسزا داشته است ، وى عدد را اصل وجود و همهء امور را نتيجهء تركيب اعداد و نسبتهاى آنها ميدانسته است .\r\n","page_name":" 11 ","page_number":35},
  {"content":"\r\n\r\nگويد « امير بدين شهر نيست » اگر او دروغ همىگويد پس چنان نيست كه او گفت و امير بدين شهر است . و قضيت ايجاب چون راست آيد آن خبر كه قضيت برو باشد چنان باشد كه گوينده گفته باشد ، چنانك چون گويد امير بدين شهر است اگر راست همىگويد امير به شهر است ، و گر قضيت ايجاب دروغ آيد آن سخن نيز دروغ آيد . و لكن قضيت سلب بخلاف اين باشد ، از بهر آنك چون گويد « امير بدين شهر نيست » اگر چنين كه او گفت هست امير بدين شهر نيست ، و اگر امير بدين شهر هست چنين كه او گفت نيست . و چون چيزها را حقيقت هست و حواس بر آن گواهى همىدهد پس قول سوفسطائى « 1 » را حقيقت نيست ، و هر كه مر حس را منكر شود با او سخن نشايد گفتن .\r\n\r\nصف پنجم سخن اندر راست و دروغ و علت بسيارى دروغ اندر سخن مردمان\r\nاز سخن آنچ درو راست و دروغ نيايد خبر است . و خبر بر دو روى است : ابتداء است و جواب . و فرق ميان راست و دروغ آنست كه راست\r\n\r\n\r\n","description":"","footnote":"\r\n( 1 ) در پايانهاى سدهء پنجم پيش از ميلاد مسيح گروهى از اهل نظر در يونان ظهور كردند كه جستجوى كشف حقيقت را ضرور ندانسته ، آموزگارى فنون را بر عهده گرفته ، از شهرى بشهرى ميرفتند ، كنفرانسها ميدادند ، و جوانان را در فن جدل و مناظره ماهر مىساختند و از شاگردان خود تقاضاى اجرت تعليم ميكردند - اين جماعت را بواسطهء تتبع و تبحر در فنون شتى كه لازمهء آموزگارى است سوفيست ( دانشور ) خواندند . چون براى غلبه بر خصم ، در مباحثه بهر وسيله‌يى متشبث بودند واژهء سوفيست  sophiste  كه تازيان سوفسطائى گفته‌اند علم شد براى كسانى كه بجدل مىپردازند ، و شيوهء ايشان را سفسطه  sophisme  گفتند .\r\nسوفسطائيان مانند فيثاغوريان مدرسهء فلسفيه و آراء خاصه‌يى نداشتند .\r\n","page_name":" 12 ","page_number":36},
  {"content":"\r\n\r\nسخنى باشد كه مردمان آن را بدانند اندر چيزى كه آن چيز يافته باشد ، چنانك كسى گويد كه آتش گرم است . و دروغ سخنى باشد كه مردمان مر آن را ندانند اندر چيزى كه آن چيز نايافته باشد و نادانسته ، چنانك كسى گويد آتش سخن‌گوى است . آتش نامى است كه مردمان آن را بدانند و سخن گفتن نيز معلوم است . و لكن آتش نيز بدين صفت نايافته است از آنچ آتش سخن‌گوى نيست . و دروغ بر دو بخش است : يك بخش از و ممكن است و ديگر بخش محال است . و ممكن چنانست كه گويد « فلان چنين گفت » شايد بودن كه گفت و شايد بودن كه نگفت ، و ناممكن و محال آنست كه گويد سنگ بپريد ! و اما خبر دادن حكايت كردنست از گفتار و كردار و قضا و قضيت مر آن را گويند ، گويى كه چنين است و آن را ايجاب گويند يا گويى كه چنين نيست و آن را سلب گويند . و چون قضيت ايجاب از يك روى راست آيد از بسيار رويها دروغ آيد ، چنانك گويى « آتش گرم است » اين قضيت بدين روى راست باشد ، و لكن چون گويى « آتش سرد است يا تر است » و جزين هر چه همىتوان گفتن همه دروغ باشد . و چون قضيت سلب از يك روى دروغ آيد از بسيار رويهاى ديگر راست آيد ، چنانك اگر گويد « آتش گرم نيست » اين قضيت دروغ باشد و لكن اگر گويد سخن‌گوى و پرنده و نويسنده و تر و سرد نيست و جز آن هر چه گويد همه راست باشد ، چون لفظ « نه » اندر ميان باشد . پس بدين بيان كه بكرديم پيدا شد كه چون سخن راست بر وجه اثبات گفته شود چنانك گويى چنين است آن سخن را اندازه پديد باشد ، و چون دروغ بر وجه اثبات گفته شود مر آن را اندازه پديد نباشد ، چنانك چون گويد « آتش گرم است و خشك است و روشن است ، اين همه راست\r\n\r\n","description":"","footnote":"","page_name":" 13 ","page_number":37},
  {"content":"\r\n\r\nاست و لكن ازين بسيار نتوان گفتن . و چون گويى « آتش سرد است و پرنده است و سياه است » و جز آن بىاندازه صفت توان گفتن ، همه دروغ باشد .\r\nو بر عين اين حال چون سخن بر وجه نفى و سلب گفته شود دروغ اندر و بىاندازه آيد ، و راست بر اندازه آيد ، چنانك گويد « آتش گرم نيست و خشك و روشن نيست » اين همه دروغ باشد و لكن ازين راست دروغ نتوان بسيار گفتن .\r\nو چون گويى « آتش سياه نيست و استر و اسب نيست » همه راست است ، و لكن اندازه نيست كزين راست چندان توان گفتن . پس سخن مردمان بيشتر دروغ از بهر آن همىآيد كه آنچ گويند اندر اثبات همىگويند ، از آنك ممكن نيست اندر سلب سخن گفتن ، چنانك كسى كه آب خورده باشد بوجه اثبات گويد كه آب خوردم اين آسان‌تر از آن تواند گفتن كه بوجه سلب گويد نان نخوردم و گوشت و انگور و خربزه نخوردم ، و همه خوردنيهاى جهان را بگويد كه نخورده‌ام جز آب را تا گفته شود كه آب خورده‌ام ، و لكن اگر سخن مردمان بوجه نفى و سلب بودى راست اندر و بيشتر از دروغ بودى ، بدين روى - كه بيان آن كرديم - نموده شد حد دروغ و راست و شرح كرده آمد علت بسيارى دروغ اندر سخن مردمان ، خداى تعالى ما را بر راست گفتن بداراد .\r\n\r\n","description":"","footnote":"","page_name":" 14 ","page_number":38},
  {"content":"\r\n\r\n\r\nصف ششم سخن اندر معاد\r\nبدانيد كه عالم بذات خويش صورتى است بر هيولى « 1 » پيدا شده و زايشهاى او از نبات و حيوان همه صورتهاست كه بر هيوليها پيدا همىآيد . امروز اندر عالم هيولى پيداست و صورت پنهان كه پيدا همىآيد . و اين حال همى دليل كند كه تركيب كنندهء عالم برتر از هيولى و صورتى است . و نخست هيولى بحاصل كرده است . آن وقت اين صورت را كه ما همىبينيم ازين گنبد عظيم و روشنائيها كه اندروست بر آن هيوليها پديد آوردست . و چون مصنوعات به چهار علت برده شود چو علت هيولانى ، و علت فاعلة ، و علت آلتى ، و علت تمامى ، دانيم كه اين عالم را همين علتها هست و علت هيولانيش طبايع است كه صورتها همىپذيرد ، و علت فاعله او نفس كلى است كه آثار خويش اندر عالم پيدا همىآرد بنفسهاى جزءى ، و علت آلتيش اين افلاك و ستارگان است كه چون دست‌افزارند مر نفس كلى را . پس دانستيم كه اين علت چهارمش است كه آن از خلق پنهانست كز بهر چه كردستش . و چون آن مراد حاصل آيد بازگشت عالم باشد بدينچ ازو پديد آمدست ، و چون مردم كه غايت زايشهاى عالم است ، اندرين عالم مر صورتها را اندر نفس خويش همىتواند آوردن و لطيف گردانيدن و بازمران لطيف را بر هيولاى كثيف\r\n\r\n\r\n","description":"","footnote":"\r\n( 1 ) هيولى ماده و ماهيت هر چيز و اصل هر شىء است . و حكماء آن را چنين تعريف كنند كه : جوهرى است كه محل باشد صورت جسمى را ، و جوهر اول را نيز گويند .\r\nالهيولى كلمة مأخوذة عن اليونانية و معناها مادة الشىء و جوهره ، و ما تشكل به هذه المادة يسمى صورة .\r\n","page_name":" 15 ","page_number":39},
  {"content":"\r\n\r\nهمىتواند بيرون آوردن و مر حكمتها را كه دانسته است بگفتار و نبشتن همى مجسم تواند گردانيدن ، دانيم كه مردم را بازگشت بدان كس است كه مر حكمتها را بر هيولى او تركيب كردست اندر آفرينش عالم .\r\nديگر دليل بر معاد مردم آنست كه اندر حيوان دو قوت است : چون قوة شهوانى و آن قوت آرزوكننده است و چون قوت غضبى و آن قوت خشم‌گيرنده است ، و مراد اين هر دو قوت بر جسم بحاصل آيد چنانك گرسنه يا تشنه شود يا مجامعت آرزو كند آن وقت خشنود شود كه نان يا آب بخورد يا با جفتى قرار گيرد ، و چون از كسى خشم آيدش آن وقت خشنود شود كه او را بزند يا بكشد ، و اين حال همى دليل كند بر آنك بازگشت حيوان بدين عالم جسمانى است . و حيوان را ايزد تعالى از بهر منفعت مردم آفريده است چنانك گفت قوله :  « وَ الْأَنْعامَ خَلَقَها لَكُمْ فِيها دِفْءٌ وَ مَنافِعُ وَ مِنْها تَأْكُلُونَ »  گفت : بيافريدم آفرينش مر ستوران را كه مر شما را اندران نگاه داشت است از سرما و منفعتهاست مردم را و زو بخورد . و مردم را با اين قوتها كه حيوان راست قوت عاقله هست و ناطقه كه مردم را بدانستن چيزها و گفتن آنچ داند بجسمى حاجت نيست مر بحاصل كردن مراد اين دو قوت را . پس اين دليل است بر آنك بازگشت او نه بعالم جسمانى است ، و چون مردم جسم است و نفس ، و درست شد كه بازگشت مردم بدين سراى جسمانى نيست ، بضرورت پيدا آمد كه بازگشت او بسراى نفس است . و اللّه أعلم و أحكم .\r\n\r\n","description":"","footnote":"","page_name":" 16 ","page_number":40},
  {"content":"\r\n\r\n\r\nصف هفتم سخن اندر چگونگى درجات ثواب\r\nببايد دانستن كه غايت درجات اندر شرف و نور و نعمت و رحمت مر رسول راست ، از بهر آنك او اندر عالم دين بمرتبت هفتم است و چيزها به هفتم مرتبه تمام شود . چنانك آفرينش مردم از سلاله و نطفه و علقه و مضغه و عظام و لحم كه شش است به هفتم تمام شود كه خلق آخر است . و اندر دين همچنين مرتبت هفت است « 1 » از مستجيب و مأذون و داعى و حجت و امام و اساس ، و اين شش مرتبت را تمامى ناطق است كه هفتم ايشان است . و گواهى دهد بر درستىء اين منزلتها قول رسول مصطفى صلى اللّه عليه و آله كه گفته : « أخذت من الخمس و أعطيت الى الخمس » . گفت : بستدم حكمت الهى را از پنج ميانجى و دادم بپنج ميانجى . و آن پنج ميانجى اساس بود و امام و حجت و داعى و مأذون هر يكى از برتر خويش بستد و بفروتر خويش بداد ، و خود اندر ميان ستاننده و دهنده ايستاده بود ، و هر يكى ازين ميانجيان اندر مرتبت خويش همان كند كه رسول اندر مرتبت خويش كند . و مستجيب ميانجى نبود از بهر آنك او ستانندهء نادهنده بود ، و به طرف فرودين چنانك ناطق دهندهء ناستاننده بود به طرف زبرين . پس گوئيم كه ازين شش مرتبت كه فرود از ناطق است هر كه بناطق نزديكتر است ثواب او تمامتر و با راحت‌تر است . و مثل ثواب رسول اندر سراى معاد چون مثل كسى است كه چيزى خواهد خريدن كه\r\n\r\n\r\n","description":"","footnote":"\r\n( 1 ) اسماعيليه به هفت درجهء مراتب قائل‌اند كه از بالا به پائين ناطق و اساس و امام و حجة و داعى و مأذون و مستجيب مىنامند .\r\n","page_name":" 17 ","page_number":41},
  {"content":"\r\n\r\nجملگى آن چيز به هفت درم « 1 » فروشند و او هفت درم دارد كه جملگى آن را بخرد ، و اساس خداوند شش درم است ، و امام خداوند پنج درم است ، و حجت خداوند چهار درم است ، و داعى خداوند سه درم است ، و مأذون خداوند دو درم است ، و مستجيب خداوند يك درم است ، و هر يكى ازيشان بر اندازهء ملك خويش از آن چيز بيابند ، و بر قدر كار و علم خويش برحمت و نعمت آخرتى برسند چنانك خداى تعالى همىگويد قوله :  « وَ لِكُلٍّ دَرَجاتٌ مِمَّا عَمِلُوا وَ لِيُوَفِّيَهُمْ أَعْمالَهُمْ وَ هُمْ لا يُظْلَمُونَ »  همىگويد : و مر هر كسى را درجاتست از آنچ كرده‌اند و بديشان رساند مزد كارشان و بريشان ستم نكند . اما رحمت عظيم بر آن كسان كه بدرجت كمتر باشند از ايزد تعالى آنست كه هيچ كس اندر بهشت از مرتبت آن كس كه برتر ازوست خبر ندارد تا حسدش نيايد و مرتبت هر كس مانند مرتبت خويش داند هم برين مثال كه اندرين عالم است كه هر كسى بدان مقدار كه علم اوست شادانست و نميداند بدانك برتر ازوست از علم چه ميداند ، و چون نداند چيزى را ازو آرزو نيايدش ، و چون آرزو نباشد نياز نباشد و هر كسى آن آرزو كند اندر بهشت كه يافته باشد . چنانك خداى تعالى همىگويد قوله :  « فِيها ما تَشْتَهِيهِ الْأَنْفُسُ وَ تَلَذُّ الْأَعْيُنُ وَ أَنْتُمْ فِيها خالِدُونَ »  . گفت اندر بهشت آنست كه نفسها آن آرزو كند و چشمها بدان خوشى يابد و شما اندرو جاودانه مانيد . اين آيت همى دليل كند كه بهشتى آن نعمت آرزو كند كه يافته باشد و نفس از آن خبر ندارد از بهر آنك ما دانيم كه ثواب ناطق برترست و شريفترست از ثواب امت ، از بهر آنكه علم و عمل او بغايت كمال است ، پس آرزوى نفس او بغايت كمال باشد و مر\r\n\r\n\r\n","description":"","footnote":"\r\n( 1 ) پارسى زبانان « دراخم » يونان را درم گويند و تازيان درهم\r\n","page_name":" 18 ","page_number":42},
  {"content":"\r\n\r\nاو را از ثواب آن باشد كه نفس او آرزو كند نه آنك نفس مستجيب آرزو كند با كوتهى به آنكه او ، و از بزرگىء علم او شرف نفس او بود كه خداى تعالى مرو را - عليه السلام - گفت :  « وَ لَسَوْفَ يُعْطِيكَ رَبُّكَ فَتَرْضى »  . گفت و باشد كه بدهد ترا كردگار تو تا تو خشنود شوى . اين آيت همى دليل كند كه رسول را خشنودى نبود بدان ثواب كه مر امت را دانست كه خواهندشان دادن . و معاد جاى بازگشتى باشد و هر شاگردى را بازگشت آن جهانى بدانا و آموزگار خويش برسد ، و اندر شفاعت او باشد ، چون جفت او باشد كه شفاعت از شفع گرفته‌اند و شفع بلغت عرب جفت باشد . مستجيب جفت داعى باشد و ثواب اندر شفاعت او يابد ، اگر جفتش نيك است به ثواب نيكى رسد و گر جفتش بداست بپاداش بدى رسد ، چنانك رسول مصطفى صلى اللّه عليه و آله گفت « المرء مع من أحب » مرد با آن كس است كه او را دوست دارد .\r\nاگر دوستار اولياء خداى باشد او دوست خداى باشد چنانك خداى تعالى همىگويد قوله :  « قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ »  بگوى اى محمد كه اگر خدا را همى دوستداريد از پس من رويد تا خداى شما را دوست دارد . و هر كه پس رو دشمنان اولياء خداى باشد اندر تاريكى اوفتد و به عذاب آتش جاويدى رسد . چنانك خداى تعالى همىگويد قوله :  « وَ الَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ أُولئِكَ أَصْحابُ النَّارِ هُمْ فِيها خالِدُونَ »  همىگويد : و آنها كه حق را بپوشانيدند دوستان ايشان ديوانند بيرون آرندشان از روشنائى سوى تاريكيها ايشان اهل آتش‌اند و ايشان اندرو جاودانه‌اند . و مثل علم و متعلم چون مثل علت و معلول است .\r\nاز بهر آنك هركجا عالم است متعلم آنجاست و هر يكى نام خويش باضافت يار\r\n\r\n","description":"","footnote":"","page_name":" 19 ","page_number":43},
  {"content":"\r\n\r\nخويش يافته‌اند ، همچنانك علت از معلول جدا نيست و هستىء هر دو بيك وقت بوده است بىزمان اندر ميان ايشان . چنانك آفتاب كه علت روز است بر آمد معلول او كه روز است هم در آن وقت حاصل آمد بىهيچ زمانى بميان ايشان . و لكن هر چند كه ميان علت جدائى نيست شرف و نهاد بيشى و بهترى و كمال مر علت راست و ضعيفى و بيچارگى مر معلول را ، و بازپس بازپس‌ماندگى و نياز مر معلول راست ، همچنين است حال ميان علم و متعلم كه بيشى و شرف و بهترى و كمال مر عالم راست و سپسى و كهترى و نقصان مر متعلم راست . اما بايد كه مؤمن مستجيب مطيع و خاضع عالم باشد و گر عالم نباشد متابع خداوندان حق باشد و بداند كه حق آن كس راست كه خداى تعالى مرو را بگزيدست و آن كس كه گزيد ناطق است ، گزيدهء خدايست و هر كه با گزيدهء خداى ديگرى گزيند او با خداى انبازى جسته باشد و هر كه با خداى انبازى جويد مرين گناه را از خداى عفو نيايد چنانك ميفرمايد قوله  « إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ وَ مَنْ يُشْرِكْ بِاللَّهِ فَقَدْ ضَلَّ ضَلالًا بَعِيداً »  همىگويد كه خداى نيامرزد مر آن را كه با او انباز گيرد و بيامرزد هر چه فرود از آنست از گناهان هر كه را خواهد و هر كه با خداى انباز گيرد گم بوده شود گم‌بودگى دور . امام زمانه رضاى خداست از بهر آنكه اندر خوشنودى او خشنودىء خداى است و دشمن امام زمان خشم خداى است از بهر آنك بمتابعت او بنده بخشم خداى و عذاب دوزخ رسد و هر كه پس دشمن امام رود نماز و روزهء او ناچيز كنند چنانك خداى تعالى همىگويد قوله :  « ذلِكَ بِأَنَّهُمُ اتَّبَعُوا ما أَسْخَطَ اللَّهَ وَ كَرِهُوا رِضْوانَهُ فَأَحْبَطَ أَعْمالَهُمْ »  گفت : از بهر آنك ايشان پس آن رفتند كه خداى را بخشم آورد و دشوار داشتند مر خشنودىء او را پس ناچيز كرد كردارهاشان\r\n\r\n","description":"","footnote":"","page_name":" 20 ","page_number":44},
  {"content":"\r\n\r\nرا . طاعت فرمانبردارى باشد و معصيت بگذاشتن فرمان باشد ، و هر كه فرمان رسول را دست بازداشت و بمراد خويش امام اختيار كرد اندر رسول عاصى شد و هر كه اندر رسول عاصى شد اندر خداى عاصى شد و گم بوده گشت بقول خداى همىگويد قوله :  « وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَ مَنْ يَعْصِ اللَّهَ وَ رَسُولَهُ فَقَدْ ضَلَّ ضَلالًا مُبِيناً »  همىگويد : و نه بود مر مؤمنى را نه مرد و نه زن چون خداى و پيمبر او كارى اختيار كنند كه ايشان اختيار كنند اندر كار خويش و هر كه فرمان خداى و رسول او را بگذارد گم بوده شود گم بودنى پيدا . اين آيت همى ندا كند بر گم‌بودگىء آن كسان كه به اختيار خويش امام بپاىكردند . و آن كس را كه خداى و رسول بپاىكرده بود دست بازداشتند ، و هر كه با گماشتهء خداى انباز گيرد او با خداى انباز گرفته باشد و سزاوار عقوبت جاودانگى باشد . اين است چگونگىء درجات ثواب اندر معاد ، و اين است تأويل انباز گرفتن با خداى تعالى\r\n\r\nصف هشتم سخن اندر اثبات نفس مجرد و اثبات ثواب و عقاب مر نفس را بىجسم\r\nبدانيد كه ايزد تعالى مرين عالم پيداى را دليل عالم پنهانى كرده است ، و مر آفرينش جسمى را دليل آفرينش نفسى گردانيده است ، و ما همىدانيم مر نفس جزئى را كه بكالبد پيوست است كه مرين كالبد را بخانهء خويش همىدارد ، و خورش كه مرو را بايد از بهر عمارت اين خانه مر آن را نخست بآلات جسدانى پاك كند ، و هر چه ازو ناشايسته است بيفگند چون افكندن كاه و كفه و سبوس از گندم ، و چون نيز بآلت جسدانى ممكن نشود مر آن را پاك كردن از بيرون\r\n\r\n","description":"","footnote":"","page_name":" 21 ","page_number":45},
  {"content":"\r\n\r\nآن وقت مر آن را بدندان بكند . و بدين خانهء خويش كه كالبد است اندركشدش و مر او را بآلتهاى اندرونى بپزد و نرم كند . و هر چه از لطافت است جدا كند ، وزان لطافت بر قدر حاجت خويش بازگيرد ، و ديگر كه بماند مر آن را بآنچ او را نشايد بيرون افكند و بدان ننگرد - كه اگر آن پوست و كاه و گوشت و گندم نبودى آن لطافت به دو نرسيدى - بلكه بغرض خويش نگرد . پس بدين فعل كز نفس جزءى پديد آمد اندر عمارات اين خانهء او كه كالبد است همى دليل كند كه او مرين خانه را دست بازخواهد داشتن و نيز به دو بازنگردد . و چون مراد خويش به تمام شدن خويش اندر و بحاصل كرد از بازگشتن به دو ننگ دارد و بدان ننگرد ، كه اگر كالبد نبودى او تمام نشدى بلكه آمدنش اندرين خانه بسبب تمام شدن بود ، و اين كالبد مر نفس را پس از آنك ازو تمام گشته جدا شود هم بر آن منزلت باشد كه آن طعام پيشى آمده ناشايسته باشد كه آن را از خانهء خويش كه كالبدست بيرون كرده باشد برابر نه كم و نه بيش و نفس مردم سزاوار ثواب و عقاب به كارهاى خويش شود كه اندرين عالم كرده باشد ، و چون بدان عالم خويش رسد و ناتمام باشد بداند كه تمام شدن او را از آنجا روى نيست . و جز بدين عالم جسمانى چيزى نتواند بدست آوردن كه او را بعالم روحانى از اين راحت نباشد و آن نعمتها را كه آنجاست بدان بتوان يافتن .\r\nو بر درستى اين حال دو دليل است : يكى از قول خداى تعالى كه همىگويد از قول دوزخيان ، قوله :  « أَوْ نُرَدُّ فَنَعْمَلَ غَيْرَ الَّذِي كُنَّا نَعْمَلُ »  . گفت : ايدون گويند كه ما را بازبرندى تا بكنيمى جز آنكه كرده بوديم ؛ و دليل از آفرينش آنست كه هر كه از مادر نابينا يا كر زايد هيچ كس را اميد نيوفتد كه او را بينا يا شنوا تواند كردن از بهر آنك آن آلت اندر شكم همىبايست\r\n\r\n","description":"","footnote":"","page_name":" 22 ","page_number":46},
  {"content":"\r\n\r\nكه راست شدى و اين جهان مر نفس را از بهر راست كردن صورت نفسانى بر مثال شكم مادر است مر راست كردن صورت جسمانى را برابر نه كم و نه بيش ، و هر كه طاعت دارد و علم آموزد و كار كند هم اندرين جهان نيك بخت شود و هر كه سر بكشد و نادانى گزيند و شريعت را دست بازدارد هم اينجا بدبخت شود ، و دليل بر درستىء اين دعوى قول رسول مصطفى صلى اللّه عليه و آله است كه گفت « السعيد من سعد فى بطن امه و الشقي من شقى فى بطن مه » گفت :\r\nنيكبخت آنست كه اندر شكم مادر نيكبخت است و بدبخت آنست كه اندر شكم مادر بدبخت شود . پس اين علم مر نفس را چون شكم مادر است مر جسم را و اين كالبد مر نفس را همچنان پوست است كه كودك اندرو باشد كز شكم مادر بيرون آيد . و ما همىبينيم كه آن پوست را كه آن كودك اندرو تمام شده باشد به خاك اندر كند و كس نيز نام آن نبرد و مادر كودك بر حال خويش بماند ، همچنين دانيم كه اين كالبد را كه چون به خاك اندر كردند نيز به كار نيايد و به دو حاجتى نباشد و اين عالم كه بر مثال شكم مادر است بر جاى بماند ، و كر ثواب و عقاب مر كالبد را بودى بايستى كه كالبد رسول مصطفى صلى اللّه عليه و آله بزرگتر بودى از كالبد همه خلائق از بهر آنك ثواب او بيش از ثواب همه امت است ، و همچنين بايستى كه كالبدهاى عاصيان سخت بزرگ بودى ، از بهر آنك عقوبت ايشان سخت بزرگ است و چون رسول مصطفى بكالبد همچند ديگر مردمان بود و همچنان كالبد او را به خاك اندر بايست كردن دانستيم كه ثواب مر نفس راست نه مر جسم را . و دليل ديگر بر آنك ثواب و عقاب مر نفس راست نه مر جسم را كه اين نفس سخن‌گوى كه مردم راست ازين عالم نيست بلك عالم او همچنان لطيف است و اينجا از بهر آموختن\r\n\r\n","description":"","footnote":"","page_name":" 23 ","page_number":47},
  {"content":"\r\n\r\nآورده‌اندش ، و دليل بر درستىء اين دعوى قول خداى است كه همىگويد قوله :  « لَقَدْ جِئْتُمُونا كَما خَلَقْناكُمْ أَوَّلَ مَرَّةٍ بَلْ زَعَمْتُمْ أَلَّنْ نَجْعَلَ لَكُمْ مَوْعِداً »  گفت : بيامديد سوى ما همچنانك بيافريديم‌تان نخستين بار چنان ندانستيد كه ما مر شما را وعد كافى نكنيم . و مردم كه نخست اندر آفرينش آيد نادان باشد ، پس اين آيت همى آواز دهد كه نادان نبايد رفتن ازينجا ، همى ندا كند كه اينجا مر نفس را از بهر آموختن آورده‌اند اندرين سراى . درست شد كه او ازينجا نيست ، و چون نفس اينجايى نيست لازم نيايد كه خداى تعالى او را جاودانى اينجا بدارد ، از بهر آنك ستم باشد چيزى نه بجاى او جاويد گردانيدن ، و خداى تعالى همىگويد من ستمكار نيستم قوله  « وَ ما رَبُّكَ بِظَلَّامٍ لِلْعَبِيدِ »  همىگويد : اى محمد پروردگار تو ستمكار نيست بر بندگان . و بدين شرح كه بكرديم درست شد خردمند را كه مرگ حق است و جاويد زيستن اگر بودى ستم بودى ، پس گوئيم كه همچنان كه نفس را كه ايدرى نيست اندر جاويد گردانيدن ستم باشد بجاى خويش بازبردن داد باشد همچنين نيز كالبد « 1 » گران تاريك را بعالم لطيف روشن بردن نيز ستم باشد و مرو را جاويد گردانيدن ستم بر ستم باشد . پس درست كرديم چون آفتاب سوى خردمند كه كه ثواب مر نفس را است نه مر كالبد را و نيز گوييم كه چون نفس از كالبد بعالم خويش بازرسد با صورت تمام بىنياز باشد از جسد كه بدان فائده پذيرد بلك او آنجا از علت خويش بىميانجى فائده پذيرد و آن مرو را ثواب باشد بر مثال كودك كه چون آلت غذا پذيرفتى اندر جسد خويش اندر شكم مادر تمام كند نيز بميانجى مادر حاجتمند نشود و بيرون آيد تا غذا كز پستان مادر\r\n\r\n\r\n","description":"","footnote":"\r\n( 1 ) كالب : قالب ، كالبد . ايدرى : اين جايى .\r\n","page_name":" 24 ","page_number":48},
  {"content":"\r\n\r\nكز بيرون است بستاند ، و چون نيز قوىتر شود خود آن طعام و شراب كه مادرش همىخورد بخورد و مادر را از ميان خويش و ميان طعام و شراب برگيرد ، و لذتها كه اندر طعام و شراب همىآيد از عالم نفس همىآيد ، و چون نفس جزءى اندر عالم جسمانى باشد بميانجى طبايع و ميانجى جسد خويش تواند مران لذتها را يافتن و چون بعانم خويش رسد از ميانجى بىنياز شود ، بر مثال كسى كه علم آموزد و چون عالم گشت آلت آموختى همه بيفكند از دفتر و قلم و محبره و جز آن و خود از ذات خويش تأليف كند بىهيچ آلت ديگر و فائده‌هاى ديگر نفسها از نفس خويش بيرون آرد چون تمام شد .\r\n\r\nصف نهم سخن اندر آنك هر كه بدكردارست دشمن خداى است\r\nببايد دانستن كه تمامىء دانش و توانائى و حكمت مر آفريدگار راست .\r\nو دليل بر راستىء اين دعوى از دو رويست : يكى از كتاب خداى و ديگر از روى عقل . اما دليل از كتاب خداى آنست كه بسيار جاى همىگويد قوله  « وَ اللَّهُ عَلِيمٌ حَكِيمٌ »  و بسيار جاى همىگويد  « وَ اللَّهُ عَلى كُلِّ شَيْءٍ قَدِيرٌ »  گويد : خداى بر هر چيزى قادرست . و دليل از روى عقل آنست كه ما مر خويشتن را دانا و توانا و با حكمت همىيابيم بر اندازه و اندر مردم اين فضيلتها را بمرتبت همىبينيم ، و يكى از ما از ديگرى دانا و تواناترست ، دانيم كه اين جزءهاست از آن كل كه تمامى دانش و توانايى و حكمت او راست ، پس گفتيم كه كل اين جزءهاى علم و قدرت و حكمت مر پديدآرندهء اين جزءها راست اندرين عالم ، و چون مرين جزءها را اندرين عالم يافتيم دانستيم كه كل علم و قدرت و حكمت مر آفريدگار\r\n\r\n","description":"","footnote":"","page_name":" 25 ","page_number":49},
  {"content":"\r\n\r\nاين عالم راست . چون درست شد كه دانش و توانايى و حكمت مر آفريدگار راست بتمامى لازم آيد كه مراد او اندر آفرينش عالم همه نيكى و صلاح و راستى است بغاية الغايات ، از بهر آنكه بدى و زشتى و فساد و كژى از نادانى و عاجزى آيد و اين چيزها از آفريدگار دور است ، و همه دانايان از علم شريعت گويند :\r\nكه بعلم الهى غرض آفريدگار عالم از آفرينش اين عالم مردم است . و چون مردم اين صورت جسمى است با نفس سخن‌گوى بهم و باز بمرگ ايشان از يكديگر جدا شوند ، دليل همىكند كه غرض آفريدگار ازين عالم نه اين صورت جسمى بود كه ويران شد بل صورتى ديگر بود كه بميانجى آن صورت جسمى تمام شد و بحاصل آمد . و گرنه چنين بودى آفرينش صورت مردم باطل بودى و آفرينش كه باطل شد و زو چيز بحاصل نيامد بازى باشد ، و بازى از آفريدگار دورست چنان كه همىگويد قوله  « أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ »  همىگويد :\r\nبر روى زليفن « 1 » كه پنداشتيد كه شما را ببازى آفريديم و شما را بسوى ما بازنگردانند ؟\r\nپس گوئيم كه مراد آفريدگار اندر آفرينش مردم همه نيكويى و خيرست .\r\nو دليل بر درستىء اين دعوى آنست كه مر جسد مردم را پذيراى نيك و بد آفريد چون درستى و بيمارى و راحت و رنج و خوشى و درد و پديد آمدن و نيست شدن و عقل داد مرو را تا اين مخالفان را بشناسد و بهتر را از بدتر بداند و راحت را بر رنج بگزيند . و چون مر جسد مردم را چنان آفريد كه مرين مخالفان را كه ياد كرده شد تواند پذيرفتن و اندر نفس او عقل نهاد كه مرين مخالفان را بشناسد ، اين يك حكمت بزرگ بود كه اندر آفرينش مردم نهاد . و ديگر حكمت آن بود كه نفس مردم را حواس داد و توانايى داد بر كار بستن خير و شر مرو را ، و اين\r\n\r\n\r\n","description":"","footnote":"\r\n( 1 ) زليفن : بيم و تهديد .\r\n","page_name":" 26 ","page_number":50},
  {"content":"\r\n\r\nنيز پذيراى مخالفان آمد همچون جسد ، از بهر آنك جسد گوهرى كثيف بود و نفس گوهرى لطيف است و به حكم گوهرى با يكديگر سازوار آمدند ، و به حكم لطافت و كثافت يكديگر را مخالف آمدند تا غرض از آفرينش پديد آمد بر مثال پديد آمدن فرزند از نر و ماده كه بر وى جسد ظاهر نر و ماده مر يكديگر را مخالفند و به باطن مر يكديگر را موافقند ( چنانك آن اندر كتاب « مصباح » كه پيش از اين كتاب مر آن را تأليف كرديم گفته شدست ) و شناساى خير و شر تا نيكى و صلاح بيلفنجد « 1 » و بدى و فساد را دست بازدارد تا بدين روى مر نفس را صورت ابدى پيدا آيد ، بلك بودش او از آن باشد ، و آن را خداى اندر قرآن « نشاط الآخرة ) خواندست ، و ببايد دانستن كه چون مر جسم را صورت پيدا آيد بدان صورت بشناسندش و چون مر نفس را صورت پيدا آرد بدان صورت بشناسد مر چيزها را ، و صورت نيكو مر جسد را آن باشد كه سوى بينندگان به چشم سر نيكو نمايد ، و صورت نيكو مر نفس را آن باشد كه چيزهاى نيكو داند و نيكى گزيند و سوى دانايان نيكو باشد ، و چون نفس از همه بديها دور شود بغايت نيكويى رسد ، چنانك چون جسم از همه عيبها دور باشد بغايت خوبى باشد ، و چون جسم فانيست نيكويى او فانى شود و نفس كه باقيست نيكويى او باقى باشد .\r\nپس صورت نفس كه دوم آفرينش است غايت مراد آفريدگارست از بهر آنكه مرو را فساد نيست ، و چون صورت نفس بخير و براستى افتد بغايت شرف رسد و چون بناراستى و شر افتد بغايت فرومايگى باشد . پس ازين روى لازم آيد كه اميد دادن آفريدگار مر نفسها را و طاعت داشتن ايشان بغايت اميدها باشد ، و آن بهشت است كه غايت آرزوى نفوس است ، و همچنين بايد كه هم كردن\r\n\r\n\r\n","description":"","footnote":"\r\n( 1 ) الفنجيدن : اندوختن .\r\n","page_name":" 27 ","page_number":51},
  {"content":"\r\n\r\nآفريدگار مر نفسها را و معصيت كه زيشان آيد بغايت دشوارى و رنج باشد ، و آن دوزخ فرودين است كه گسسته شدن راحتها و شاديها است ، و اين دو آفرينش را خداى تعالى اندر قرآن ياد كرد تا خردمندان بدانند كه بودش دوم مراد آفريدگار است نه بودش نخستين ، چنانك فرمود قوله :  « قُلْ سِيرُوا فِي الْأَرْضِ فَانْظُرُوا كَيْفَ بَدَأَ الْخَلْقَ ثُمَّ اللَّهُ يُنْشِئُ النَّشْأَةَ الْآخِرَةَ »  ، گفت : بگوى كه برويد اندر زمين بنگريد كه چگونه آغاز كرد خداى آفرينش را پس خداى بيافريد آفرينشى ديگر بازپسين . و تأويل رفتن اندر زمين طلب كردن علم دعوت است كه قرارهاى نفوس بر علم دعوت است چنانك قرار جسم را بر زمين است . و تأويل « نگريستن بآفرينش نخستين چگونه بود تا ديگر آفرينش را ازو بدانى » آنست كه از زمين هر چه پديدار آيد از نبات كه آغاز نفسها اوست آنچ ازو به اول پيدا آيد نه آن باشد ، بل كه آنچ بازپس پديد آيد مراد از آن نبات آن باشد ، از بهر آنك از هر نباتى نخست برگ و شاخ پديد و به آخر بار پديد آيد ، و غرض از درخت نه برگ و شاخ باشد بلك بار باشد ، پس ما را همىفرمايد ايزد تعالى نگريستن اندر حال آنچ از زمين پديد آيد تا بدانيم كه مراد از آفرينش نه جسد است بلك نفس است ، و جسد مر نفس را بر مثال پلى است كه نفس برو ازين عالم بگذرد ، بر مثال كسى كز آبى بر پلى بگذرد . و گواهى دهد بر درستىء اين قول آنچ رسول مصطفى صلى اللّه عليه و آله فرمود : « الدنيا قنطرة فاعبروها و لا تعمروها » گفت : اين جهان پلى است بگذريد برو و آبادان مكنيدش . و هركجا اندر قرآن دنيا را ياد كند بدان مرين جهان را خواهد و جسد مردم را و ظاهر شريعت را ، و هركجا مر آخرت را ياد كند بدان مران جهان را خواهد و مر نفس مردم را و تأويل را ، پس ايزد تعالى صلاح جسد مردم را طعام\r\n\r\n","description":"","footnote":"","page_name":" 28 ","page_number":52},
  {"content":"\r\n\r\nو شراب و پوشش و بر نشست و ديگر منافع پديد آورد ، و صلاح نفس مردم را دين و علم و عمل فرمود ، و بهر رويى حجت بر مردم لازم كرده ، اما حجت بجسد بر مردم آن لازم كرد كه او را اندامهاى تمام داد و ذى بهانه گردانيدش اندر حاصل كردن آنچ جسد او را بدان حاجت است ، از بهر آنكه نعمتها از خوردنى و آشاميدنى و پوشيدنى و بر نشستنى و خانه و جز آن مرو را يافته كرد اندرين عالم و روى آن پيدا كرد كه چگونه بايد بدست آوردن تا حلال باشد ، اما حجت بنفس بر مردم آن لازم كرد كه او را عقل در يابنده داد كه گوهر او آنست كه اختيار نيكو كند و از زشتى دور باشد و نيكوكار را دوست دارد و از بد كردار بگريزد و او را دشمن دارد ، و بدين هر دو روى حجت خداى بر مردم لازم شد ، و عقل حجت خداى است بر خلق اندر آفرينش ؛ و حجت دوم از خداى رسول اوست سوى مردم كه بيايد و عقل كه اندر آفرينش مردم به قوت است برو راند و سوى فعل بيرون آرد ، و باز نمايد كه بدين دو روى شكر آفريدگار بر مردم واجب است و از ناسپاسى كردن دور بودن بر مردم لازم است ، چنانك خداى تعالى همىگويد قوله :  « لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ . »  گفت : اگر شكر كنيد در نعمت شما زيادت كنم و گر كفران آريد يعنى كه ناسپاسى كنيد عذاب من سخت است . و اندر گوهر عقل بىتعليم خود شكر كردن مر دهندهء نعمت را موجود است ، و لكن چگونگىء شكر آفريدگار اندر گوهر عقل غريزى موجود نيست ، پس رسولان از بهر باز نمودن چگونگىء شكر آفريدگار بايستند ازو سوى آفريدگار او ، و مثل اين حال چنانست كه مهترى باشد نيكوكار و بخشنده و كهتران بسيار دارد و آن كهتران هر كسى بر اندازهء خويش دانند كه شكر آن مهتر بريشان\r\n\r\n","description":"","footnote":"","page_name":" 29 ","page_number":53},
  {"content":"\r\n\r\nفريضه است و لكن ندانند كه چگونه شكر بايد كردن تا مر آن مهتر را پسند افتد ، پس از جملهء كهتران آن مهتر يكى باشد كه به دو نزديك باشد و بداند كه خشنودىء آن مهتر اندر چيست ، اندر گفتارست يا اندر كردار يا اندر هر دو ، و مر آن كهتران را باز نمايد كه خشنودىء مهتر اندر چيست كه شما چاكران برين دو شكر توانايى داريد ، و چون آن كهتر خاص مر ديگر كهتران را بياگاهند كه شكر مهتر خويش چگونه كنيد آن وقت شكر از حد جواز - اعنى روا بودن - به حد واجبى آمده باشد ، و تا رسول نيامده بود اندر عقل روا همىبود شكر آفريدگار كردن ، و چون چگونگىء شكر پديد آمد بگفتار رسول آن وقت واجب گشت شكر كردن . پس دست بازنداشتن شكر آفريدگار سپس از واجب شدن از عبادت و صلاح و خير است ، و دست بازداشتن شكر ناسپاسى و فساد و شر است و باطل كردن آفرينش است هم بجسم و هم بنفس ، از بهر آنك جسم مردم چنانك گفتيم پذيراى رنج و راحت و خوشى و درد از بهر آن باشد تا بهترى گزيند ، و از بدى باز باشد ، و نفس مردم توانا بر بدى و نيكى باشد ، و شناساى هر دو از بهر آن آمد تا خويشتن را بهتر اختيار كند . و چون مردم با اين دو حجت كه برو لازم گشته است سوى فساد و شر و بدى ميل كند مر آفريدگار خويش را مخالف شده باشد و مر حاكمى را كه خداى برو گماشته است و آن عقل است دروغ زن كرده باشد ، و چون از خير و صلاح روى بگرداند و سوى شر و فساد آيد مراد آفريدگار كه غايت مرادهاست باطل كرده باشد ، و از بهشت كه نعمت او بىنهايت است سوى دوزخ آمده باشد كه رنج او بغايت غايت است . هر كه خير و صلاح را گرفت از شر و فساد دور ماند همچنانك\r\n\r\n","description":"","footnote":"","page_name":" 30 ","page_number":54},
  {"content":"\r\n\r\nهر كه خوشى و آسانى يافت از درد و رنج رسته شد . و نيز مرين را قسم سديگر نيست چنانك رسول مصطفى صلى اللّه عليه و آله گفت ، « فو الذى نفس محمد بيده ليس بعد الموت غير الجنة او النار » گفت و سوگند خورد :\r\nبدان كس كه نفس محمد بدست اوست كه نيست پس از مرگ جز بهشت يا آتش . و نيز گوئيم : كه چون غرض آفريدگار بآفرينش عالم جسمانىء نازنده مردم بود كه ندندهء گويندهء ميرنده است غرض او بآفرينش عالم روحانى پديد آوردن صورت زندهء ناميرندهء دانا بود ، و بنخستين آفرينش ازين عالم صورت ابدى بحاصل نيامد ، چنانك از خاك خرماى رسيده بر نيايد بل كه نخست درخت بر آيد كه خرماست اندر قوت و از آن درخت خرما بيرون آيد . پس گوئيم كه زين عالم مرده مردم زندهء مردنى پديد آيد و از مردم صورت نفسانى زندهء ناميرنده پديد آيد ، آن نخستين آفرينش بميانجى لطائف جسمانى بود از افلاك و ستارگان ، و اين ديگر آفرينش بميانجى لطائف نفسانى بود كه ناطقان و اساسان و امامانند . پس جسد اين جهانى است محسوس و فانى و نفس آن جهانى است معقول و باقى . و ايزد تعالى مردم را پذيراى خوشى و درد گردانيد هم بجسم و هم بنفس ، و درد و خوشى جسمانى بيمارى و تندرستى است . و بيمارى به دو بخش است : يكى بخش آنست كز اندرون جسد خيزد چون غلبه كردن طبيعتى بر ديگرى يا فساد اندامى از اندامها درونى ، و ديگر بخشش آنست كه بيرون جسد افتد چون سرما و گرما و ريش و زخم ، برابر هر دردى آسانى هست و برابر هر بيمارى درستىاى هست . و درد و خوشىء نفسانى نيز به دو بخش است : چون انده و شادى و خشم و خشنودى و پشيمانى و خرمى و كام و ناكام ، و اين درد مر نفس\r\n\r\n","description":"","footnote":"","page_name":" 31 ","page_number":55},
  {"content":"\r\n\r\nرا نيز همچنانست كه مر جسم را از بيرون و اندرون ، آنچ از بيرونست چون اندوه است كز دانستن علمى رسيدش ، و آنچ از اندرون است چون اندوه است كز نادانستن علمى رسدش . و راحتش نيز هم به دو بخش است برين قياس ، و مردم را از راحت و درد جسدانى كز حد در گذشته افتد مرگ جسدانى افتد ، چنانك اگر بجسد دردى سخت يابد از زخمى يا از دردى كز غلبهء اخلاط باشد روح او از كالبد جدا شود ، همچنين اگر راحتى سخت رسدش از خوردن خوش يا آشاميدن بافراط يا از جماع بىروى نيز مرگ باشدش . و آن بدان سبب باشد كه گرمى طبيعتى كه مردم بدان زنده است بفسرد يا سخت بگدازد تا مردم هلاك شود . همچنين به درد و آسانىء نفسانى نيز مردم را هلاك باشد . و چون كسى كه او را غمى سخت رسد ناگاه و حرارت غريزى او بمركز دل فراز آيد و بسبب جمله گشتن حرارت سوخته شود و آن را فسردن حرارت خوانند ، و اگر كسى را شادى بىاندازه بيك بار بىهيچ مقدمه‌اى فراز رسد و زان گشاده گشتن حرارت باشد و پراكندن از جاى خويش تا مر دم بميرد و آن را تحليل خوانند . پس درد و راحت جسمانى همچون جسم گذرنده و عارضى است ، و درد و راحت نفسانى چون نفس باقى است و جوهرى و بىزوال ، و نيز مردم را بجسد سوختن افتد به آتش طبيعى همچنين نفس را نيز سوختن افتد بغم و حسرت . و گر كسى را بجسد اندر آتش طبيعى افكنند گويد مرا در آتش افكندى و بسوختى و گر سخنى گويندش كه او را از آن غمى سخت آيد گويد مرا بر آتش نهادى و بسوختى بدين سخن كه گفتى يا بدين كار كه كردى ، پس آتش انديشه باقى است چنانك نفس باقى است كه هرگز نميرد . و گواه است بر اين قول خداى تعالى كه\r\n\r\n","description":"","footnote":"","page_name":" 32 ","page_number":56},
  {"content":"\r\n\r\nگفت قوله ،     « كَلَّا لَيُنْبَذَنَّ فِي الْحُطَمَةِ وَ ما أَدْراكَ مَا الْحُطَمَةُ نارُ اللَّهِ الْمُوقَدَةُ الَّتِي تَطَّلِعُ عَلَى الْأَفْئِدَةِ »     گفت : اندر افكندش بدوزخ و توجه دانى اى محمد كه دوزخ چيست آتش خداى است افروخته آنك او بر دلها جاكول « 1 » شود . تأويلش آنست كه آتش كه بر دل جاكول است مر دل را بسوزد و آتش كه مر دل را بسوزد جز انديشه و حسرت نيست ، و دل بدين جاى مر نفس عاقله را خواهد كه او از نفسهاى روينده و خورنده و گوينده هم بدان منزلت است كه دل مردم از تن مردم است ، و نفس عاقله سالار و پاسبان اين نفسهاست همچنانك دل پاسبان و سالار تن است ، و خداى تعالى همىگويد بر درستىء آنك مر نفس عاقله را هميخواهد قوله :    « نَزَلَ بِهِ الرُّوحُ الْأَمِينُ عَلى قَلْبِكَ لِتَكُونَ مِنَ الْمُنْذِرِينَ بِلِسانٍ عَرَبِيٍّ مُبِينٍ . »    گفت فرو فرستاديم جبرائيل را به قرآن بر دل تو اى محمد تا تو از ترسانندگان باشى به زبان تازىء پيدا . و قلب دل باشد و بدل نه آن پاره گوشت همىخواهد بلك مر آن نفس عاقله را همىخواهد كه بمركز دل پيوسته است ، و اندر سخن عرب چنين بسيارست كه مر چيزى را بسبب همسايگىء او با چيزى ديگر بنام آن همسايه‌اش بازخوانند ، چنانك مر اشتر را راويه خوانند و باز مر آن مراده را كه آب اندرو كنند بر پشت اشتر نيز راويه خوانند بسبب آنك بر پشت آن شتر باشد كه نام او راويه است . پس هر نفسى كز بدكردارى خويش ازين عالم با بيم و پشيمانى بيرون شود ، آن درد و پشيمانى و بدكردارى جاودان با او بماند و آن عقوبت او باشد ، و هر نفسى كز نيكوكردارى خويش با خرمى و شادى ازين عالم بيرون شود آن خرمى و راحت با او جاودان بماند و آن ثواب او باشد . پس گوئيم كه رسولان خداى تعالى بدانچ گفتند آتش دوزخ هرگز\r\n\r\n\r\n","description":"","footnote":"\r\n( 1 ) كوليدن : كندن ، كاويدن ؟ راويه : شتر آب‌كش و ظرف آب از چرم .\r\n","page_name":" 33 ","page_number":57},
  {"content":"\r\n\r\nنميرد آتش روحانى عقلى را خواستند كه مردم بدست بازداشتن از علم و عمل - اندرين جهان - پس مرگ جسمانى اندر آن افتد و جاويد معذب بماند ، از بهر آنك نفس او مر عالم عقل را مخالف باشد بنادانى خويش و مخالف ضعيف از مخالف قوى به عذاب رسد ، ناچاره ، و بنعيم و لذت بهشت جاويدى كه هرگز فنا نپذيرد لذات عقلانى را خواستند كه مردم بدان رسد چون اندرين جهان بعلم و عمل بكوشد و مر شناخت معاد را و نفس خويش را بخير و صلاح بپرورد تا چون بدان عالم رسد نفس او را با عالم عقلانى موافقت باشد ، و موافق ضعيف از موافق قوى براحتى عظيم رسد ، بر مثال كوزهء آب كه اندر درياى بزرگ ريزى و آن آب اندك به يارى آن آب بسيار قوى گردد و همان كار كردن گيرد كه آن درياى بزرگ ميكرد ؛ و لكن مردم علم از آن راه تواند پذيرفتن كه عادت او بر آن بوده باشد . و چون مردم جسدانى و طبيعى بود بفعل آمده و عقلانى و نفسانى بود اندر حد قوت ، پيغمبران عليهم السلام دانستند كه ايشان علم آن عالم را كه برتر از طبيعت است نتوانند اندر يافتن مگر از راهنمون كردن مر ايشان را بدانچ زير طبيعت اندرست تا اندك اندك بدانستن آن و دليل گرفتن از آن بر چيزى كه برتر از آنست بعلم عالم روحانى عقلانى رسند . پس هر يكى از رسولان مر خلق را از آن راه سخن گفتند كه مردم روزگار او دست در آن داشتند تا بريشان پذيرفتن آن آسان‌تر بود . و گواهى دهد بر درستىء اين دعوى قول خداى تعالى كه همىگويد قوله :  « وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ لِيُبَيِّنَ لَهُمْ »  گفت : و نه فرستاديم هيچ رسولى مگر به زبان آن قوم او . و تأويل زبان بدين جاى علم است از بهر آنكه گذرگاه علم بر زبانست و اين نام علم بر زبان هم بدان سبب همسايگى راست كز پيش ياد كرديم ، و فرستادن رسول سوى خلق تا از\r\n\r\n","description":"","footnote":"","page_name":" 34 ","page_number":58},
  {"content":"\r\n\r\nآن علم كه خلق اندر آن باشند ايشان را سخن گويد حكمت آن بود تا علم ايشان اندر علم رسول ضعيف شود و عاجزى خلق پيدا آيد و نگويند كه او آن علم همىگويد كه ما را اندر آن دست نيست و حريص شوند بآموختن آن علم كه ندانند ، چنين كه اندرين دور خلق حريص شدست بر آموختن فصاحت كه معجز رسول مصطفى صلى اللّه عليه و آله بود و او مر فصيحان عرب را بدان عاجز كرد تا چون به ظاهر آن رغبت كنند و بياموزند و به باطن آن اندر رسند ، بدلالت راه نمايان حق از فرزندان رسول عليه السلام بازنموده شد برهانهاى عقلى ، كه خواست آفريدگار عالم اندر آفرينش عالم همه خيرست و هر كه بد كردار است مخالف خداى است .\r\n\r\nصف دهم سخن اندر عقل كل كه او را جز بسوى ذات خود نگريستن نيست\r\nگوئيم مر برادران خويش را كه برين خوان نشينند كه : عقل كل نخست پديد آوردهء بارى است و تمام است بفعل و قوت ، چنانك شرح آن اندر كتاب گشايش و رهايش « 1 » گفته‌ايم . و دليل بر آنك عقل نخست پديد آورده است آنست كه هر چيزى كه آن اندر پديد آوردن پيشتر بوده است بذات جاكول است بر آنچ سپس تر پديد آمده است ، چنانك علت بر معلول جاكول است و جنس بر نوع جاكول است ، بر مثال حيوان كه بذات جاكول است بر چارپاى و پرنده و چرنده و مردم ، از بهر آنك ببر گرفتن حيوان اين همه انواع بر گرفته شود همچنين نيز ببر گرفتن عقل بوهم كه داننده است همه دانشها برگرفته شود . پس جاكول بودن عقل بر همهء چيزها\r\n\r\n\r\n","description":"","footnote":"\r\n( 1 ) چون علامت اسم مصدر آنست كه شينى ما قبل مكسور به آخر ريشهء فعل بيفزايند ، اسم مصدر از رهانيدن بايد « رهانش » باشد .\r\n","page_name":" 35 ","page_number":59},
  {"content":"\r\n\r\nهمى دليل كند كه او پيشتر از همه چيزها هست شده است . و چون درست شد كه نخستين هستى بود و دانا بود پس درست شد كه دانستهء او جز ذات او نبود ، و چون ذات او نخست هستى بود و تمام بود دليل باشد كه همهء محسوسات و معقولات بجملگى اندر ذات او بود و دانستهء او بود كه اگر كسى گويد كه هيچ چيز هست كه نابوده است يا خواهد بودن كه اندر ذات عقل تخم نكشته بود نخست كه او بابداع بارى نه از چيزى پديد آمد ، گفته باشد كه عقل نه تمام بود و نقص بابداع بارى سبحانه بازبسته باشد ، و دور است ابداع بارى سبحانه از نقص و عجز ؛ و چيز ناتمام نگزيده باشد اندر آنك تمام باشد تا بدان قوت كه اندر آن تمام باشد آن ناتمام تمام شود . و نگريستن عقل كل بذات خويش جوهرى بود نه تكلفى ، از بهر آنك جوهر عقل نگريستن و دانستن است ، و چون خود جز عقل چيز نبود و جوهر او دانستن بود دانندهء خويش بود ، و هر چيز كه او داننده باشد از حد قوت به حد فعل بيرون آيد ، بر مثال شاگرد كه از نگريستن اندر استاد خويش بفائده پذيرفتن از حد قوت به حد فعل بيرون آيد ، و چون حكم داننده مر چيزى را و نگرندهء اندر چيزى آن بود كز حد قوت به حد فعل بيرون آيد و عقل كل خود تمام بود به قوت و فعل چون ذات او مر او را دانسته شد و او جوهرى باقى نورانى بود ازو برخاست جوهرى كه اندر حد قوت بود و بيرون آينده بود كز فعل همىبدان حكمى كه ياد كرديم كز دانستن و نگريستن چيز از حد قوت به حد فعل آيد ، و چون همه اندك و بسيار از روحانى و جسمانى كه هست و مىباشد تخم آن اندر عقل كل بود واجب نبايد كه عقل كل جز بذات خود بنگرد ، بر مثال كسى كه سخن اندر معنى بداند و بازهم مر آن سخن را بنويسد هرگز حاجتمند نشود كه آن سخن را از نبشتهء خويش برخواند .\r\n\r\n","description":"","footnote":"","page_name":" 36 ","page_number":60},
  {"content":"\r\n\r\nپس اگر كسى گويد كه عقل كل حاجتمند است بنگريستن سوى آنچ عالم روحانى و جسمانى است از روحانيان و جسمانيان چنان گفته باشد كه مر نويسنده را كه بر نوشتن سخت جاكول گشته باشد حاجت است بنگريستن اندر حروف ابجد تا بداند كه هر حرفى را شكل چيست و حكم هر يكى از حروف اندر پيوستن و گسستن چيست ، پس اگر اين محال باشد اين قول ازين محال‌تر است .\r\n\r\nصف يازدهم سخن اندر مرد و بزه\r\nمزد را بتازى اجر خوانند . و بزه را بتازى اثم خوانند . و نام مزد آنست اندر ميان خلق كه چون كسى كارى بكند او را مكافات آن بدهند و آن مكافات را مزد خوانند ، و لكن نام بزه جز اندر دين رونده نيست و بحقيقت مكافات كارى باشد كه ازو شر و فساد پديد آيد ، و مزد نيز آن باشد اندرين جهان كزو بدان جهان حاصل‌كننده آن را ثواب بحاصل آيد ، و بزه آن باشد كه مر خداوند او را بعاقبت عقوبت واجب آيد ، و بزه را نيز وزر خوانند بتازى ، و خبر است از رسول مصطفى صلّى اللّه عليه و آله كه فرمود : « من سن سنة حسنة فله أجرها و أجر من عمل بها الى يوم القيامة من غير أن ينقص من أجرهم شىء و من سن سنة سيئة فله وزرها و وزر من عمل بها الى يوم القيامة من غير أن ينقص من وزر هم شىء » گفت : هر كه سنتى نيكو بنهد او را باشد مزد آن و مزد آنك بدان سنت كار كند تا روز قيامت بىآنك از مزد آن كسان چيزى كم شود ، و هر كه سنتى بد بنهد\r\n\r\n","description":"","footnote":"","page_name":" 37 ","page_number":61},
  {"content":"\r\n\r\nاو را باشد بزهء آن و بزهء هر كه بدان سنت كار كند تا روز قيامت بىآنك از بزهء آن كسان چيزى كم شود . و خداوند صلاح را از آن مزد واجب شد كه اندر صلاح خير است و راستى و آبادانى و بهبودش كه خواست آفريدگار عالم آن است ، و خداوند فساد را بزه از آن باشد كه اندر فساد شر است و خلاف و پراكنده شدن و نرستى ، و اين همه خلاف خواست آفريدگار است ؛ و سزاوار است جويندهء خير و صلاح و موافق مراد آفريدگار عالم بهر نيكى ، و سزاوار است طلب كنندهء شر و فساد و مخالف مراد آفريدگار عالم بهر عقوبتى ، و نيكوكار و بد كردار از هر كسى بدانچ كنند جزاء خويش بيابند ، چنانك خداى تعالى همىگويد قوله :  « إِنْ أَحْسَنْتُمْ أَحْسَنْتُمْ لِأَنْفُسِكُمْ وَ إِنْ أَسَأْتُمْ فَلَها . »  گفت : اگر نيكويى كنيد مر خويشتن را كنيد و گر بد كنيد مر نفسهاى شمار است .\r\n\r\nصف دوازدهم سخن اندر آنك مر هستها را كرانه است\r\nهست همه بر دو گونه است : يا لطيف است يا كثيف ، و مر هر دو را كرانه است ، از بهر آنك بنخست قسمت لطيف بر كرانهء كثيف است و كثيف بر كرانهء لطيف است به حكم مخالفت كه اندر ميان ايشان است ، چه هر چيزى بر نهايت مخالف خويش تواند ايستادن ، و بدين نهايت كه همىگوييم نه مر جايگاهى مكانى را همىخواهيم بلك مر حد آن چيز را همىخواهيم كه مرو را مخالف است ، چنانك گرمى مخالف سردى است و چاره نيست كه گرمى از سردى جداست ، چه اگر ازو جدا نبودى مخالف سردى نبودى ، و چون گرمى سردى\r\n\r\n","description":"","footnote":"","page_name":" 38 ","page_number":62},
  {"content":"\r\n\r\nرا مخالف است و ازو جداست بضرورت آخر حد گرمى به اول حد سردى باشد ، همچنانك هميشه آخر كنارهء روشنائى آفتاب به اول كنارهء سايه باشد . پس ببايد دانستن كه لطافت بر كنارهء كثافت است و بكثافت محدود است . و ديگر دليل بدانك هستها بىكرانه نيست آنست كز جملهء هستيها يكى اين عالم كثيف است و اين را نهايت است ؛ و دليل بر آنك اين عالم را نهايت است آنست كه جزءهايش را نهايت است و هر چه مر جزءهاى او را نهايت باشد مر كل او را نهايت باشد ، و زمين از جزءهاى اين عالم است و او را نهايت است ، اين روى او كه ما همىبينيم كه به هوا پيوسته است نهايت اوست ، و هر چيزى كه برويى از رويهاى خويش متناهى باشد بهمهء رويهاى خويش متناهى باشد « 1 » و چون\r\n\r\n\r\n","description":"","footnote":"\r\n( 1 ) ناصر خسرو ، در سفر نامه‌اش ، عقيدهء خود را در اين مبحث بيان كرده است :\r\nبقاين مردى ديدم كه او را ابو منصور محمد بن دوست ميگفتند . از هر علمى با خبر بود ، از طب و نجوم و منطق چيزى . از من پرسيد كه : چه گويى ، بيرون اين افلاك و انجم چيست ؟ گفتم نام چيز بر آن افتد كه داخل اين افلاك است و بر ديگر نه . گفت :\r\nچه گويى ، بيرون از اين گنبدها معنى هست يا نه ؟ گفتم : چاره نيست كه عالم محدود هست و حد او فلك الافلاك - و حد آن را گويند كه از جز او جدا باشد ، و چون اين حال دانسته شد واجب كند كه بيرون افلاك نه چون اندرون باشد . گفت : پس آن معنى را كه عقل اثبات مىكند نهايت است از آن جانب يا نه ؟ اگر نهايتش هست تا كجاست ؟\r\nو اگر نهايتش نيست نامتناهى چه گونه فنا پذيرد ؟ و از اين شيوه سخنى چند ميرفت و گفت :\r\nبسيار تحير در اين خورده‌ام . گفتم : كه نخورده است ؟\r\nناصر در يكى از چكامه‌هاى شيواى خود گفته است :\r\n چو نه گنبد همىگويي ببرهان و قياس آخر * چه گويى چيست از بيرون اين نه گنبد خضرا ؟ \r\n اگر بيرون خلاء گويى خطا باشد كه نتواند * به دو در صورت جسمى بدين سان گشته‌اند روا \r\n و گر گوئى ملاء باشد روا نبود كه جسمى را * نهايت نبود و غايت بسان جوهر اعلى \r\n چه ميدارد بدين گونه معلق گوى خاكى را * ميان آتش و آب و هواء و تندر و نكبا ؟ \r\nو اين قصيدهء غراء در صفحهء 27 ديوان چاپ تهران است ، بدين مطلع :\r\n خداوندى كه در وحدت قديم است از همه اشيا * نه اندر وحدتش كثرت نه محدث را از او انها \r\n","page_name":" 39 ","page_number":63},
  {"content":"\r\n\r\nدرست كرديم كه اين عالم از جملهء هستها است و متناهى است لازم آيد كه هستها متناهى باشد ، از بهر آنك اين عالم جزئى باشد از كل هستها و چون جزءها را نهايت پيدا شد مر كل را نهايت پيدا شد ، و نيز گوئيم كه هر چيزى كه مرو را جزء باشد او متناهى باشد ، از بهر آنك جزء كم از كل باشد و مرو را به روى كمترى مخالف باشد . و هر كسى كه گويد كل عالم نامتناهى است بضرورت گفته باشد كه جزئش متناهى است ، از بهر آنك صفت جزء مخالف صفت كل باشد ، اندران معنى كه كل نام كلى بدان يافته است و آن معنى از روى كمى و نيستى است ، و چون گفت بضرورت كه جزءهاى عالم متناهى است اقرار كرد كه عالم متناهى است ، از بهر آنك از متناهى نامتناهى نيايد كه ايشان هر دو مر يكديگر را مخالف‌اند ، و هر كه گويد از متناهى نامتناهى آيد گفته باشد كه از گرم سرد آيد و از سياه سپيد آيد ، و خردمندان با او سخن نگويند چون محسوس را منكر شود ؛ و اندر مبدعات و هستىء آن گوئيم كه اگر مبدعات را كه لطيف است كرانه نبودى آفريده نبودى و ما دانيم كه مبدع بابداع آفريده شد ، و هر چه هست شد نه از هست مر او را نهايت است ، از بهر آنك اگر بىنهايت بودى مر او را كرانه نبودى و هست شدن او نه از هست كرانهء او بود ، و آن ابداع است كه بابداع كرانه مبدع باشد ، اما مر ابداع را هستى نيست و دور است از هستى و چيزى .\r\nو هر چه اندر عقل اول پيدا باشد از ابداع مرو را نهايت نيست ، از بهر آنك وهم را سوى پيدا شدن او راه نيست كه او علت همهء علتهاست ، و گر مرو را علت لازم آمدى سخن اندرين معنى بكناره نرسيدى و هر علتى را نيز علتى پيش ازو نبايستى ، و گر اول علتها علتى نبودى كه پيش ازو علت نبودى معلول پيدا نيامدى ، و چون عالم را معلول يافتيم دانستيم كه مر علتها را نهايت است و مران نهايت علتها را ابداع گفتيم ،\r\n\r\n","description":"","footnote":"","page_name":" 40 ","page_number":64},
  {"content":"\r\n\r\nو برهان بر درستىء اين قول آنست كه مرغى رانى و او را هست دانى و نهايت او بشناسى چه از كنارهاى جسم او و چه از حد مرغىء او كه بدان از ستور و چرنده و جز آن جداست ، و چون آن مرغ از تو غائب شود پيدا شود ترا نيستىء تو و مر آن نيستىء ترا نهايتى يا بى چنانك مر هستش را نهايت يافته بودى ازيراك لازم شد نيستىء آن مرغ و آن نهايت بود مر هستىء او را و چون مر يك هست هستى را كرانه يافتيم و مر آن نيستى را كرانه نبود دليل است كه نابود شود همه هستيها و آن كرانهء همه هستها باشد . پس درست شد كه مر همه هستها را نهايت باشد ، و نيست را كرانه نيست ، و نيز از حكم عقل لازم آيد كه مر همه هستها را نهايت باشد از بهر آنك هست آنست كه بدانندش و چيزى كه بدانند برويى از رويها دانندش و دانش داننده برويى از رويهاى اندر آن هست رسد و آن هست ناچاره از آن روى كه دانش داننده به دو رسد متناهى باشد ، و هر كه گويد مر هست را نهايت نيست محال گفته باشد ، از بهر آنك بىنهايت ناشناخته باشد بذات خويش و جز از ذات خويش و نشايد كه چيزى باشد كه او ناشناخته باشد هم اندر ذات خويش و هم نزديك شناسندهء ديگر ، و عقل كه اول مبدعاتست شناختهء جوهر خويش است ذات پاك او و گرد گرفته است شناختهء او مر جوهر او را نام اين نام را مستحق شده است ، پس درست شد كه هر چه هست است مرو را نهايت است و نيست را نهايت نيست . از بهر آنك نيست را به هيچ روى نتوان شناختن .\r\n\r\n","description":"","footnote":"","page_name":" 41 ","page_number":65},
  {"content":"\r\n\r\n\r\nصف سيزدهم سخن اندر چگونگى پيدا شدن مردم\r\nخلاف نيست ميان دانايان كه قوتهاى عالم گسلنده و برنده نيست و شونده نه بيند كه چيزى آشكارا شود اندر عالم مگر كه همچنانى پيدا شده باشد يا پيدا شود اندر زمانى ديگر ، از بهر آنك ممكن نيست ضعيف شدن و اسپرى شدن قوتهاى طبيعى تا با سپرى شدن آن نيز پيدا نيايد آن چيز كه يك بار پيدا آمد ، پس روى نيست مر نفس جزئى را باندر يافتن آغاز پديد آمدن مردم جز برين حال كه همى پيدا شود ، و چون امروز همىيابيم قوتهاى طبائع و افلاك و انجم را بزايش مردم پيوسته دانيم كه پيدا آمدن مردم بابتداء پيدا آمدن عالم بيك دفعه بودست ، و خردمند چون داند كه پيدا آمدن عالم با طبائع و افلاك و انجم بيك بار بود عجيب نيايدش از آن كه جانوران كه اجزاى اين عالم‌اند با اين عالم نيز بهم پديد آمدند ، و بر عاقل آن واجب است كه طلب نكند آنچ اندر يافتن آن ممكن نيست مر عقل جزئى را ، و آن فعل كليات نفس و عقل است ، و نبايد طلب كردن آغازها را تا پيدا شود ، و مر خردمند را شرف عقل كل كه محيطست بمردم و عاجز است مردم اندر رسيدن به قوت و قدرت كل خويش . و ايزد تعالى اندر آفرينش مردم پيدا كرده است نشان آنكه مرو را راه نيست سوى اندر يافتن ابتداء خويش ، و آن آنست كه مردم نتواند دانستن مر حركات نفس را اندر فعلهاى او كز چيست ، و چون بر ابتداء حركات نفس محيط شدن سزاوار نيست بر ابتداء بودش او ناسزاوارتر است محيط شدن ، و گر كسى گويد كه اين مردم بسيار از يك جفت مردم پديد آمدست و بر آن حجت آرد بر آنك گويد ممكن است كز يك جفت\r\n\r\n","description":"","footnote":"","page_name":" 42 ","page_number":66},
  {"content":"\r\n\r\nمردم فرزندان پيوسته شوند و زندگانى ايشان دراز شود و نسلهاى ديگر مردمان بريده شود تا همه بميرند چنانك جز فرزندان آن يك جفت مردم اندر عالم مردم نماند ، و زين روى درست شود كه اين همه مردم از يك جفت مردم زادست .\r\nمعارضهء با او آنست كه گويى : سبيل اندر چيزهاى طبيعى بر تفاوت است و ممكن است كه همه مردمان از يك جفت مردم باشند همچنانك بسيارى از يكى پديد آيد ، اما نوعى كه او را شخصى نباشد ممكن نيست و نوع را همتا نيست و نه مر جنس را اندر يگانگى ، از بهر آنك شخص بعدد بيشتر از نوع باشد و نوع بعدد كمتر از شخص باشد . پس اگر كسى كه نوع مردم بشود تا بيكى شخص بازآيد كه او را همتايى نباشد راست كرده باشد مر نوع را با شخص ، از بهر آنك نوع يكى باشد و شخص يكى گويد ، و چون چنين باشد نوع باطل باشد ، از ايراك شخص بجاى نوع ايستاده است ، و هر چند كه شخص بسيار است نوع لازم است مرو را ، و گر يك شخص علت نوع خويش باشد روا نباشد از بهر آنك نوع بيش از شخص است چنانك جنس بيش از نوع است ، پس درست شد كه نوع را بر شخص بيشى هست ، و چون نوع بيش از شخص باشد اندر نوع شخصهاى بسيار هميشه يابد و روا نباشد كه يك شخص بيش نباشد ، و سخن بىخلل آن است كه پديد آمدن عالم با آنچ اندروست و بود و باشد بيك دفعه بود كه هيچ چيز بر ديگرى بيشى نداشت ، اما اندر حد قوت بود چيزها و بفعل همى بيرون آيد ، و بودن مردم بيك دفعه نه صعب‌تر از بودن عالم است با اين شكل عظيم بيك دفعه ، چنانك خداى تعالى همىگويد قوله  « لَخَلْقُ السَّماواتِ وَ الْأَرْضِ أَكْبَرُ مِنْ خَلْقِ النَّاسِ وَ لكِنَّ أَكْثَرَ النَّاسِ لا يَعْلَمُونَ »  همىگويد : آفريدن آسمانها و زمين بزرگتر است از آفريدن مردمان و لكن بيشتر از مردمان ندانند .\r\n\r\n","description":"","footnote":"","page_name":" 43 ","page_number":67},
  {"content":"\r\n\r\n\r\nصف چهاردهم سخن اندر عالم عقلانى\r\nچون خردمند اندر عالم طبيعى نگاه كند و مرو را مانند طبايع نمايد و طبايع را ماند عالم نمايد و از شاهد بر غائب دليل داند گرفتن بداند كه عالم عقل و نفس ماننده باشد بعقل و نفس و عقل و نفس ماننده باشد بعالم خويش ، و ما مر عقل و نفس جزئى را چنان همىيابيم كه نتوانيم گفتن كه اندر عالم طبيعى اندر بر مثال چيزى جاى گير يا از عالم بيرون‌اند بر مثال چيزى ديگر محيط ، پس همچنين گوئيم كه عقل و نفس كلى اندر عالم طبيعت‌اند بر مثال چيزى متمكن اندر و و يا ازين عالم بيرون‌اند بر مثال جرمى محيط بر جرمى ديگر ، بل گوئيم كه نفس و عقل كلى اندرين عالم‌اند بمعنى بيرون از بهر آنك جايگير نيستند و افعال و آثار ايشان اندروست و بيرون‌اند از اين عالم بمعنى آنك اندرين عالم‌اند ، يعنى كه تقدير و تدبير ايشان اندرين عالم است ، يا چنانند كه اندرونند و بذات اندرين عالم نايافته‌اند ، يا چنانند كز بيرون‌اند و بحقيقت نفس و عقل ازين عالم بيرون‌اند بشرف و جوهر خويش ، از بهر آنك اين عالم كثيف و تاريك مر لطيف نورانى را به كار نيايد . و دليل بر درستىء اين دعوى آنست كه هر چيزى كه اندر نفس مردم باشد نفس مردم از اندرون آن چيز باشد كه علم اندر نفس اوست بوقت صورت كردن مر آن را ، و چون از آن صورت پرداخته شود چنان باشد كه گويى آن صورت از نفس بيرون است ، پس همچنين است حال نفس و عقل كلى با عالم كه پندارى اندر عالم طبيعت‌اند چون بينى كه صورتهاى بر حكمت اندر عالم پديد همىآيد ؛ و باز پندارى كه بيرون اويند چون\r\n\r\n","description":"","footnote":"","page_name":" 44 ","page_number":68},
  {"content":"\r\n\r\nبينى كز آن صورتها همىپردازند ، و هر كه پندارد كه بيرون اين فلك چيزى هست كه او را مسافت است ، اعنى دورى و نزديكى غلط پندارد از بهر آنك مسافت از اندرون فلك است و هر چيز كه او را اندرون باشد ناچاره مرو را بيرون باشد ، و چون همىبينيم كه اين عالم را اندرون است دليل همىكند كه او را بيرون است ، و بيرون چيز بخلاف اندرون باشد ، و چون اندرونش را مسافت است دليل مىكند كه بيرون او را مسافت نيست به حكم خلاف كه ميان اندرون و بيرون است و ميان مسافت و نه مسافت . پس اگر كسى گويد از بيرون اين عالم مسافت است قول خويش را نقيضه كرده باشد و گفته باشد كه بيرون اين عالم هم اندرون اين عالم است ، و تا مسافت نفى نكند بيرون او اثبات نكرده باشد ، و از فضيلت و شرف جوهر روحانى آنست كه چيزهاى روحانى را از حال خويش نگرداند ، بدان معنى كه اندر جوهر روحانى فساد را راه نيست ، و آن جوهر كز حد قوت به حد فعل آيد عالم روحانى مر آن را نگاه دارد و از حال فعل باز حال قوت نبردش ، از بهر آنك اندر جوهر روحانى اضداد و مخالفت نيست ، و چيزهاى طبيعى فساد پذيرد و گوهرهاى طبيعى مر چيزهاى را كز حد قوت به حد فعل آورده باشد به حد قوت بازبردش و بر يك حال نتواندش نگاه داشتن ، از بهر آنك اندر طبايع دشمنان و مخالفانند و همه اندر يك مكانند و مر يكديگر را از مكانها بيرون كنند تا حالهاى ايشان كردنده همىباشد و جواهر روحانى را به مكان حاجت نيست ، و بدين برهان عقلى و سخن مصطفى درست شد كه عالم طبيعت بجزئيات و كليات خويش اندرون عالم عقل و نفس است ، بدان معنى كه اين طبيعيات را مكان و زمان است و از حال خويش كردنده است و آن لطائف را به مكان و زمان حاجت نيست ، لا جرم\r\n\r\n","description":"","footnote":"","page_name":" 45 ","page_number":69},
  {"content":"\r\n\r\nاز حال خويش گردنده نيست ، و آنچ مرور را مكان نباشد اندرين عالم نباشد به حكم عقل ، و دليل بر آنك عالم جسمانى اندر عالم عقل است - نه بر وى مكان بل بر وى احاطت علمى - آنست كه عقل كل را مبدع حق تمام آفريد و هيچ چيز را ازو بيرون نگذاشت ، و گر چيزى از عقل بيرون بودى امروز عقل مر آن را نشناختى و عقل ناقص بودى اگر برو چيزى پوشيده بودى . پس چون هيچ چيز بر عقل پوشيده نيست دليلست كه همه چيزها بيك دفعه اندر جوهر عقل پديد آورده است مبدع حق و هيچ چيز ازو بيرون نبودست ، و چون عالم طبيعت از جملهء چيزهاست نتيجهء اين مقدمه آن باشد كه عالم طبيعت و عالم نفس اندر عالم عقل است . و ببايد دانستن كه مر عالم طبيعت را نزديك عالم روحانى مقدارى نيست ، دليل بر درستىء اين دعوى آنست كه چون ميان نفس از نفسهاى جزئى و ميان نفس كلى فائده پيوسته شود آن نفس جزئى مر كل خويشتن را جستن گيرد و معلومات عقلى را از كل خويش طلب كند ، و آنچ از نفس كلى بنفس جزئى رسد از فوائد آن عالم اندكى باشد و بدان اندك‌مايه فوائد كز آن عالم بيابد مرين عالم را فراموش كند ، و گواهى دهد بر درستىء اين قول دست بازداشتن پيغامبران عليهم السلام و حكماء از لذات و شهوات اين عالم و كرانهء گرفتن ايشان از طلب كردن اين عالم ، و گر اين عالم را نزديك آن عالم مقدارى بودى نفس جزئى بدان اندك‌مايه معرفت كزان عالم همىيابد مرين عالم را فراموش نكردى . و چون درست شد كه اين عالم را نزديك شناسندهء بعضى از آن عالم مقدارى نيست درست شد كه جملگى اين عالم نزديك جملگى آن عالم سخت بىخطر است . و از خاصيت عالم عقلى آنست كه همه مسافتها اندر و گنجيده است و او خود نقطه است و همى پس از بزرگى\r\n\r\n","description":"","footnote":"","page_name":" 46 ","page_number":70},
  {"content":"\r\n\r\nپنهانست از روى شرف و علم و ز خردى پنهان نيست از روى جسمى ، و عالم عقلى پايدارست و عالم جسمانى ناپايدار است و هر چه بدان عالم رسيد بر حال خويش بماند ، ببايد كوشيدن تا نفس تو اى برادر چنان شود اندرين عالم كه اگر بر ان حال بمانى ترا روا باشد ، و اين نباشد مگر آن وقت كه تمام شوى از بهر آنك ناتمام رنجه باشد هم بدين سراى و هم بدان سراى .\r\n\r\nصف پانزدهم سخن اندر چرايى پيوستن فائدهء كلى بمردم بيرون از ديگر حيوان\r\nگوئيم كه فائدهء نفس بمردم از آن پيوسته شد كه جوهر نفس بر حد اعتدال بود ، و معنيش آن همىخواهيم كه او غايت لطائف نبود چنانك عقلى است كزو برتر هستى نيست و نيز بنهايت لطافت نبود چنانك هيولى است كو فروتر لطيفى نيست ، بل كز غايت لطائف فروتر بود و از نهايت آن برتر بود ، و مردم اندر عالم جسمانى آفرينش بر حد اعتدال يافت و پديد آمدن انواع حيوانات مر طبايع را پاكيزگى افتاده بود تا مردم از آن طبايع پاكيزه شده معتدل گشته آفرينش يافت ، و دليل بر درستى اين دعوى آنست كه آنچ از جانوران برو طبع خاك غالب بود خاك مر او را سوى خويش كشيد تا جز به چهار پاى همىنتواند ايستادن ، چون ستوران و ددگان ؛ و بعضى را طبيعت خاكى چنان قهر كرد كه خود پاى نيافت تا از خاك توانستى جدا شدن ، چون كرمان و ماران و جز آن ؛ و بعضى را طبيعت آتش و هوايى غالب آمد تا به هوا بر پريدند .\r\nو شرح اين حال در كتاب « دليل المتحيرين » گفته‌ايم پيش ازين . و مردم كه بر حد\r\n\r\n","description":"","footnote":"","page_name":" 47 ","page_number":71},
  {"content":"\r\n\r\nاعتدال آمد نه خاك مرو را بسوى خويش كشيد تا بپريدى بل كه بر قامت الفى بايستاد برو هى « 1 » چون خزندگان و برو هى چون پرندگان به دو پاى دوان ، و چون ميان مردم و ميان نفس كلى بر حد اعتدال نسبت افتاد با او هم گوهر گشت ، و بهم گوهرى نفس كلى مر نفس مردم را دوست گرفت ( و ) او را به قوت امر بارى سوى خويش خواند و از جوهر خويش مرو را نفقات داد بعلم تا همچنو باقى و دانا و نورانى و فائده‌پذير گشت .\r\n\r\nصف شانزدهم سخن اندر چرايى لازم كردن پيامبران بر خلق اقرار بتوحيد يارى\r\nپيش ازين گفتيم كه نخست حجت از آفريدگار بر مردم عقل است كه ايزد اندر آفرينش او نهادست و آن را عقل غريزى خوانند ، و آن عقلى است اندر حد قوت ، و چيزى كه اندر حد قوت باشد مرو را به حد فعل نتواند آوردن مگر چيزى كه هم ازو باشد و به حد فعل شده باشد ، و دليل بر درستىء اين قول آنست كه همهء شاگردان دانايانند اندر حد قوت ، از بهر آنك هيچ دانايى نيست كه او شاگرد ديگرى نبودست ، و مر شاگرد را جز داناى كه به حد فعل دانا باشد دانا نتواند كردن ، و چون اين مقدمه دانسته باشى گوئيم كه مر عقل غريزى را كه اندر آفرينش به حد قوتست عقلى بفعلى آمده بايست تا مرو را از حد قوت به حد فعل بيرون آورد ، و هر پيغامبرى اندر زمان خويش از عقل بفعل آمده ناطق شده بود كه عقلها را كه اندر زمان او به حد قوت بودند به حد فعل بيرون آورد ، و ايزد تعالى مردم را چنان آفريده بود اندرين عالم كه حكم طبايع برو روان\r\n\r\n\r\n","description":"","footnote":"\r\n( 1 ) هى : كلمهء تنبيه و تحسين است .\r\n","page_name":" 48 ","page_number":72},
  {"content":"\r\n\r\nبود اندر حالهاى او ، بىمراد او چون تشنه و گرسنه و محنتها و بيماريهاى گران را از خويشتن باز نتواند داشتن و اندر حال بيچارگى بدانچ اندر آن عقل غريزىاى او نهادست اقرار دهد و فرياد خواهد از پديدآرندهء خويش و رهانش جويد از آنچ اندران افتاده باشد از آفريدگار خويش ، چنانك خداى تعالى همىگويد قوله  « وَ إِذا مَسَّ الْإِنْسانَ الضُّرُّ دَعانا لِجَنْبِهِ أَوْ قاعِداً أَوْ قائِماً فَلَمَّا كَشَفْنا عَنْهُ ضُرَّهُ مَرَّ كَأَنْ لَمْ يَدْعُنا إِلى ضُرٍّ مَسَّهُ »  گفت : چون بپساود « 1 » مردم را دشوارى بخواند ما را بر پهلو يا نشسته يا ايستاده پس چو آن دشوارى ازو باز كرديم بگذرد چنانك گويى هرگز ما را نخواند ستى اندر دشوارى . و چون اين حال مردم اندر عقل غريزى بود كز آفريدگار فرياد خواهد اندر حال ضرورت چون عقل بفعل آمده كه رسول دوم بود از كردگار سوى مردم بيامد مرو را سوى آن اقرار خواند كه اندر غريزت او بود و آن را برو استوار كرد تا پيش از آمدن شدت و ضرورت آن اقرار بكرد تا همچنانك ازين دشوارى دنيائى بدان اقرار همى رهانش جويد از دشواريهاى آخرتى كلى كه بدين اقرار هميشه رهايى باشد و هر كه خداى تعالى را باخلاص بخواند هيچ دشوارى نبيند .\r\n\r\nصف هفدهم سخن اندر آنك هر چه پيغامبر فرمود و خود بكرد بعقل نيكوست و هر چه از آن مر خلق را بازداشت و خود نكرد سوى عقل زشت است\r\nگوئيم نفس شهوانى بد فرماى است و مردم را چيزهاى فرمايد كه فائدهء\r\n\r\n\r\n","description":"","footnote":"\r\n( 1 ) پساويدن : دست بسودن .\r\n","page_name":" 49 ","page_number":73},
  {"content":"\r\n\r\nآن همه مر جسد را باشد و از پسند عقل دور باشد چون زنا و لواطت و خواستهء مردمان ستدن و مردم كشتن بنا حق و جفا كردن مر كسى را كه سزاوار جفا نباشد و فرائض خداى و سنت رسول او بگذاشتن ، و اندرين همه فعلهاى بد خوشى مر نفس شهوانى راست و خداى تعالى همىگويد از قول يوسف عليه السلام ، قوله  « إِنَّ النَّفْسَ لَأَمَّارَةٌ بِالسُّوءِ إِلَّا ما رَحِمَ رَبِّي إِنَّ رَبِّي غَفُورٌ رَحِيمٌ »  همىگويد : نفس فرماينده است ببدى مگر آنك برو رحمت كرد پروردگار من چه پروردگار من پوشانندهء مهربانست . و بدين نفس مر نفس شهوانى را همىخواهد ، از بهر آنك اندرين گناهان كه گفتيم خوشى مر نفس شهوانى راست . اما بزنا و لواطت نفس شهوانى دو لذت يابد : يكى لذت جماع كه تمام آن مر ستور راست و ديگر لذت بىفرمانى ، كه بىفرمانى را لذتى هست بدان سبب كه بىفرمان مردم مانند ستور شود و نفس بهيمى چون بىفرمان شود خوشتر باشدش ، و اما بدست بازداشتن پرستش خداى و سنت رسول نفس شهوانى لذت سوى جسد بىفرمانى و بىسالارى كشد و گريختن از كار واجب ، و اما نفس شهوانى بخواسته ستدن لذت توانگرى يابد كه جسد او بدان آسوده شود . و اما بمردم كشتن نفس شهوانى لذت كينه كشيدن يابد و كامكارى و بىفرمانى . و اما بجفا نمودن نفس شهوانى و لذت كار بستن خوى بد يابد كه برو پادشاه گشته باشد با لذت كينه كشيدن ، و اين همه كارها به نزديك عقل زشت است ، و نفس عاقله آنست كه علم و ديانت و توحيد او تواند پذيرفتن ، و نفس سخنگوى تا علم نپذيرد نفس عاقله نباشد اندر حد قوت و ممكن باشد كه روزى عاقله شود ، و اكنون بازنماييم زشتىء اين كارها سوى عقل و گوئيم كه زشتىء زنا و لواطت سوى عقل آنست كه هر چيزى كه مردم خردمند زشت دارد كه كسى با او بكند بعقل چنان لازم آيد كه او آن كار با\r\n\r\n","description":"","footnote":"","page_name":" 50 ","page_number":74},
  {"content":"\r\n\r\nديگر كس نكند ، و هيچ خردمند روا ندارد كسى با زن و فرزند او زنا و لواطت كند ، پس روا داشتن عاقل زنا و لواطت را بر زن و فرزند خويش روا ناداشتن عقل است اين دو كار ناستوده را ، پس بعقل واجب آمد فرمانبردارىء رسول خداى كردن و دست بازداشتن از زنا و لواطت بجسمانى و روحانى ، و رسول مصطفى صلى اللّه عليه و آله فرمود : لا تزنوا فتزنوا نساءكم . گفت : زنا مكنيد كه با زنان خويش زنا كرده باشيد ، يعنى كه با زنان شما زنا كنند . اما خواستهء مردمان ستدن بعقل زشت است و ناپسنديده از بهر آنك خواسته پادشاه مردم است و هيچ خردمند روا ندارد كه او را از پادشاهى بيرون كنند ، و زوال پادشاهى جسدانى بزوال خواسته است و زوال پادشاهى روحانى بزوال علم است و بدانك ناسزا منزلت علم از عالم بستاند ، و پادشاهى تمام عقل راست كه بودش دو عالم ازوست و درويشىء تمام مر ابليس ملعون راست كه مخالف عقلست ، و هر كرا مال است مرو را اندر جسمانى پايگاه عقل است و چون از كسى مال او ستدند او درويش گشت و حال او برابر حال ابليس شد ، از بهر آنك پيوستگان ابليس را كه اصل دوزخ‌اند به هيچ روى از رويها اندر آتش كام روايى نيست ، پس مر توانگر را درويش گردانيدن ماننده است بدانك مر بهشتى را دوزخى گردانيدن و اين به روى عقل ناپسنديده است . اما دزدى و راه دارى و بيداد كردن بعقل زشت است از بهر آنك اندر آن شدن ملك مردم است ، و هر كه بيداد و دزدى روا دارد چنان باشد كه روا داشته باشد كه عقل نباشد ، ازيراك او مخالف عقل باشد و مخالف مر مخالف را نيست خواهد و هر كه عقل را نيست خواهد چنان باشد كه خواهد كه خلق را از خداى نفع نباشد ، ديگر هر كه درويش را توانگر كند بدانچ ورا ملكى دهد برابر آن باشد كه مردمى را بعلم و حكمت به صورت\r\n\r\n","description":"","footnote":"","page_name":" 51 ","page_number":75},
  {"content":"\r\n\r\nمعاد رساند ، و هر كه صورت عقل اندر يك تن درست تواند نگاشتن همچنان باشد كه همه مردم را زنده كرده باشد ، بدان معنى كه همه مردم چون يك مردم‌اند و هر چه با يك مردم كنى اگر با همه توانستى همان كردى ، و هر كه خواستهء كسان ستدن بناحق روا دارد زوال منزلت امام روا داشته باشد كه خواسته دار بحقيقت امام است و آن كس اندر دين و دنيا به غصب كردن با ابليس لعين برابر باشد و انباز ، و هر كه انباز ابليس باشد فساد و هلاك همه خلق خواسته باشد ، چنانك خداى تعالى از آن ملعون همى حكايت كند قوله  « قالَ رَبِّ بِما أَغْوَيْتَنِي لَأُزَيِّنَنَّ لَهُمْ فِي الْأَرْضِ وَ لَأُغْوِيَنَّهُمْ أَجْمَعِينَ »  گفت : اى خداى بدانك مرا گمراه كردى بفريفتن بيارايم مرامت را اندر زمين ، يعنى كه زشت را نزديك ايشان نيكو گردانم و بفريبمشان بجملگى . از بهر آن بود كه خداى تعالى مر نيكوكاران را با يك تن نيكو كردار خواند با همه خلق و بد كردار را با يك تن بد كردار خواند با همه خلق ، قوله  « مِنْ أَجْلِ ذلِكَ كَتَبْنا عَلى بَنِي إِسْرائِيلَ أَنَّهُ مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الْأَرْضِ فَكَأَنَّما قَتَلَ النَّاسَ جَمِيعاً وَ مَنْ أَحْياها فَكَأَنَّما أَحْيَا النَّاسَ جَمِيعاً »  گفت : از بهر آن بنوشتيم بر پسران اسرائيل كه هر كه يك تن را بكشد بىآنك او كسى را كشته باشد يا اندر زمين فسادى كرده باشد چنان باشد كه همه مردمان را بكشت و هر كه يك تن را زنده كند چنان باشد كه همه مردمان را زنده كرد ، و تأويلش آنست كه هر يك تن را بجسمانى بكشد يا مرتبت دانايى غصب كند كه آن كشتن رو حالى است همچنان باشد كه همه خلق را بكشت و هر كه زندگىء يك تن به نيكوكردارى با او بجويد تا دانايى را اندر دين بر مرتبت او نگاه دارد زندگىء همه خلق روا داشته باشد و خداى تعالى مرو را مزد بر اندازهء نيت او دهد . پس ازين روى واجب شد دست از خواستهء\r\n\r\n","description":"","footnote":"","page_name":" 52 ","page_number":76},
  {"content":"\r\n\r\nمردمان بازداشتن مگر حق خويش طلب كردن\r\nاما كشتن مردم بستم سوى عقل سخت زشت است و هيچ خردمند روا ندارد كه مر كسى را بىگناه بكشد ، و لكن واجب است بر وى عقل گناه كار را كشتن تا هر كه گناه خواهد كردن چون از آن بادآفراه « 1 » سخت بينديشد دست از گناه بازدارد ، و اندر آن زندگىء خلق باشد ، چنانك خداى تعالى همىگويد قوله  « وَ لَكُمْ فِي الْقِصاصِ حَياةٌ يا أُولِي الْأَلْبابِ »  همىگويد : اندر قصاص مر شما را زندگى است اى خردمندان ، و كشتن همگوشهء خويش بىآنك مر كس را از ان تو كشته باشد اندر عقل ناپسنديده است .\r\n\r\nمعارضه\r\nاگر كسى بانديشهء فاسد خويش چنان انديشد كه پيغامبر عليه السلام بسيار مردم را بكشت كه هيچ كس براست او گناهى نداشتند و همه همچون او مردم بودند .\r\n\r\nجواب\r\nاو را گوئيم كه ببايد دانستن كه آن زشت باشد از كنندهء آن كه مرو را اندران كار زشت مرادى نباشد نيكو ، و چون مردى دزد كه زاهدى را بكشد شايد دانستن كه مراد آن مفسد بكشتن او از دو كار است : يكى بازداشتن آن زاهد مرو را از فساد تا از بازداشتن او برهد و ديگر تا خواسته آن زاهد بستاند ، و بدين هر دو بهانه سخت زشت و ناپسنديده است بسوى عقل ، اما چون مراد اندر فسادى ظاهر سخت نيكو باشد روا باشد بلكه واجب باشد\r\n\r\n\r\n","description":"","footnote":"\r\n( 1 ) بادآفراه : مكافات بدى\r\n","page_name":" 53 ","page_number":77},
  {"content":"\r\n\r\nآن فساد كردن ، چنانك رسول صلى اللّه عليه و آله بابتداء رسالت كافران مكه را بكشت و آن حكمتى سخت بزرگ بود ، از بهر آنك مراد رسول عليه السلام اندران كشتن سوى عقل سخت ستوده بود ، از بهر آنك رسول عليه السلام مر كافران را براى أمر معروف و نهى منكر گشت و طبع و خاصيت عقل امر معروف و نهى منكر است ، و رسول اللّه عليه السلام مر كافران را از پرستش بتان كه غايت منكر است سوى پرستش خداى خواند كه غايت معروفست و چون ازو نصيحت نپذيرفتند و بغايت جهل بودند او عليه السلام دانست بنور نبوت كه اندر باقىء عمر ايشان ازيشان بپذيرفتن ايمان صلاحى نخواهد آمدن كه بدان راحت ابدى يابند و بر جهل بخواهند مردن ايشان را بكشت تا بغايت ناستودهء خود برسند ، و ديگر گروه كه زيشان اميد صلاح بود بكشتن ايشان عبرت گرفتند و اندر ايمان رغبت كردند و از منكر بازگشتند و معروف را بپذيرفتند ، ازين نيكوتر مرادى چگونه توان بحاصل كردن كه رسول عليه السلام كرد كه بكشتن جاهلان چندين خلق را كز روزگار او عليه السلام تا امروز آمدند اندرين عالم و تا قيامت خواهند آمدن بصلاح بازآورد ، و هر روزى آن صلاح بر فزونست تا به آخر آن صلاح به آخر دهر بكمال رسد ، و اين همچنان بود كه كسى صلاح صد هزار تن نيكوكار بفساد يك تن بد كردار بجويد ، و اين سوى عقل سخت پسنديده است ، چنانك چون حال به عكس اين باشد سوى عقل ناپسنديده باشد ، و آن آن باشد كه كسى صلاح يك تن مفسد بفساد صد هزار مصلح بجويد ، ازين روى بود كه رسول صلى اللّه عليه و آله بآغاز پيغامبرى بت‌پرستان را بامر خداى تعالى بكشت ، چنانك خداى تعالى فرموده بود او را ، قوله  « يا أَيُّهَا النَّبِيُّ جاهِدِ الْكُفَّارَ وَ الْمُنافِقِينَ وَ اغْلُظْ عَلَيْهِمْ »  گفت : اى پيامبر جهد كن با كافران\r\n\r\n","description":"","footnote":"","page_name":" 54 ","page_number":78},
  {"content":"\r\n\r\nو منافقان و ستبر دل باش بديشان ، پس از روى نگاهبانى او مر خلق را قصاص نهاد ميان مردم تا از گناه باز باشند و ديت فرمود و مر جراحت را مكافات فرمود چنانك خداى تعالى گفت قوله  « وَ كَتَبْنا عَلَيْهِمْ فِيها أَنَّ النَّفْسَ بِالنَّفْسِ وَ الْعَيْنَ بِالْعَيْنِ وَ الْأَنْفَ بِالْأَنْفِ وَ الْأُذُنَ بِالْأُذُنِ وَ السِّنَّ بِالسِّنِّ وَ الْجُرُوحَ قِصاصٌ »  گفت :\r\nبريشان نوشتيم اندر توراة كه تن را تن بدل باشد و چشم را چشم و بينى را بينى و گوش را گوش و دندان را دندان و جراحتها را قصاص ، يعنى همچنان جراحت كنيد مر آن كس را كه كسى را جراحت كند . و مر دزد را عقوبت فرمود بدست بريدن چنانك گفت قوله  « السَّارِقُ وَ السَّارِقَةُ فَاقْطَعُوا أَيْدِيَهُما جَزاءً بِما كَسَبا نَكالًا مِنَ اللَّهِ »  گفت : هر كه دزدى كند از مرد و زن دستهاى ايشان ببريد مكافات آنچه ايشان الفغدند « 1 » تا رسوا شوند از خداى و رسول او .\r\nو مر زناكننده را حد فرمود صد تازيانه چنانك گفت : قوله  « الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ وَ لا تَأْخُذْكُمْ بِهِما رَأْفَةٌ فِي دِينِ اللَّهِ »  .\r\nگفت : هر كه زنا كند از زن و مرد هر يكى را صد تازيانه بزنيد و بر ايشان شما را رحمت مبادا اندر دين خداى ، و خداى مفسدان را و راهزنان را كشتن و بردار كردن نهاد ، چنانك فرمود قوله  « إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ »  .\r\nگفت : مكافات آنان كه با خداى و رسول او حرب كنند و اندر زمين فساد كنند آنست كه بكشندشان يا بر دارشان كنند يا دست و پايشان مخالف ببرند .\r\nپس رسول اين حدها و قصاصها بفرمان خداى بفرمود تا مردم را بازداشت باشد از بىفرمانى و فساد ، بجمله هر كارى كه آن به ظاهر زشت است و مران\r\n\r\n\r\n","description":"","footnote":"\r\n( 1 ) الفغدن : اندوختن .\r\n","page_name":" 55 ","page_number":79},
  {"content":"\r\n\r\nرا به باطن مرادى و مقصودى نيكوست آن كار پسنديدهء عقل است ، و به عكس هر كارى كه آن به ظاهر نيكوست و مران را به باطن مرادى و مقصودى زشت است آن كار نزديك عقل نكوهيده است ، مثال اين چنين است كه اگر مردى را فرزندى دزد و مردم كش و بد كردار باشد و آن مرد فرزند خويش را بكشد فرزند كشتن به ظاهر كارى زشت است سوى عقل و لكن چون غرض آن كس بكشتن فرزند خويش صلاح بسيار مردم باشد چون صلاح پدرش و صلاح ديگر فرزندان و همسايگان و جز آن او ازين همه مردمان بازداشته شود ، كشتن فرزند بدين روى سوى عقل سخت نيكوست . و به عكس اين اگر كسى مر دزدى را و مفسدى را نفقات و ستور و سلاح دهد به ظاهر اين نيكويى كردن نيكوست و لكن چون بدانى كز بهر آن همىدهد تا به راه مردمان شود و مال مردمان بستاند و بىگناهان را بكشد بدين مقصود زشت آن نيكويى سوى عقل سخت زشت باشد ، همچنين عفو كردن نيكوست و لكن اگر اميرى مر دزدى مردم كشى را كه اندرو هيچ مصلحت نباشد عفو كند تا او ديگر باره مردم كشد و راه زند بيشتر از آن كه كرده بود آن عفو سوى عقل سخت زشت باشد ، بسبب زشتى آن غرض . پس درست كرديم كه زشت داشتن و نيكو داشتن عقل مر كارها را به مقدار مقصودهاست كه اندر آن كارها باشد . و غرض كارهاى رسولان خداى تعالى همه بغايت نيكوست از آنچ فراز آمدهء صلاح و خير و دور كنندهء فساد و شر كارهاى ايشان عليهم السلام است ، و همه پسنديدهء عقل كل است و پسنديدهء بارى سبحانه است ، اما تقصير كردن اندر عبادت از نماز و روزه و ديگر فرائض چون طاعت ولىّ زمانه و جز آن همه تقصير است اندر شكر آفريدگار و تقصير شكر آفريدگار ناسپاسى است ، و ناسپاسى بعقل زشت است ، و هر كه\r\n\r\n","description":"","footnote":"","page_name":" 56 ","page_number":80},
  {"content":"\r\n\r\nناسپاس است مخالف عقل است و از خداى تعالى مستوجب عذاب است .\r\n\r\nصف هجدهم سخن اندر چرائى بهشتى ماندن اندر نعمت هميشه و ماندن دوزخى اندر عذاب هميشه\r\nگشتن از حالى بحالى مر جسم راست ، از بهر آنك حقيقت جسم چيزيست كه مرو را جزءهاى مختلف است و پذيرندهءها صفات مختلف است ، چنانك جسم آن باشد كه مرو را زير و زبر باشد ، و اين دو جزء مختلف‌اند كه جز جسم را اين نباشد ، و همچنين پيش و پس و چپ و راست همه مر جسم را باشد ، و صفات مختلف نيز جسم پذيرد چون سياهى و سپيدى و روشنى و تاريكى و كژى و راستى و جز آن ، از بهر آنك تركيب جسم از اجزاء مختلف است پس همچنان مر صفات مختلف را پذيراست ، و عالم جسمانى پذيراى صفات مختلف از آنست كه تركيب او از چهار طبع است كه هر يكى از طبايع ضد است مر ديگرى را ، لا جرم هر چه اندر عالم جسمانى چيز است از حال به حال گردنده است ، گاهى چيزى ضعيف است و گاهى قوى ، گاهى خرد و گاهى بزرگ ، گاهى نيكو و گاهى زشت ، و همچنين احوال مختلف اندرو رونده است ، و اندر عالم بقاء كه لطيف است مخالف نيست و واجب نيايد ، از بهر آنك بودش او را علت يكى بوده است بىميانجى و آن كلمهء بارى است ، و هر چه اندر عالم تخم كشته است به قوت اندرين عالم بفعل بيرون آيد ، و اندر اين عالم آن اصل صورت روحانى بپرورش امامان حق از حال به حال همىگردد تا چون از كالبد جدا شود بعالم خويش بازرسد ،\r\n\r\n","description":"","footnote":"","page_name":" 57 ","page_number":81},
  {"content":"\r\n\r\nآن عالم كه اندرو هيچ خلاف نيست ، و چنان كه آنجا رسيدى بر آن حال بماند ابد الابدين بسبب بىخلافى آن عالم و يكتائى آن از اضداد و مخالفان ، و آن عالم كه همىگوئيم كه نفسهاى مردم آنجا بازگردد بدان مر نفس كلى را همىخواهيم كه نيكوكاران را ثواب بىاندازه ازوست و گناهكاران را عذاب بىكرانه ازوست بىآنك هيچ خلاف افتد مران را ، از بهر آنك هم ثواب نيكوكار و هم عذاب گناه‌كار از يك چيزست و آن چيز از حال خويش گردنده نيست و نه اين نفس كه آنجا رسد نيز هيچ گردش پذيرد آنجا بسبب يكتايى و بىخلافى آن عالم ، پس مثاب جاويدان اندر ثواب بماند و معاقب جاويدان اندر عقاب بماند . اينست سبب هميشگى ، ثواب مر بهشتى را و عقاب مر دوزخى را .\r\n\r\nصف نوزدهم اندر باقى گشتن كارهاى مردم و ضايع ناشدن نيك و بد نزديك خدا\r\nبگواهىء كتاب و عقل بر دانا واجب است مر علم حقيقت را بشرح و بيان بفهم مستجيب نزديك گردانيدن و راه پرسيدن اندر علم بر شاگرد ببرهان عقلى و آيات قرآن كوتاه كردن تا عالم بنفس خويش مزدومند « 1 » شود و رنج او مر متعلم را برومند گردد . پس ما گوئيم كه پيش ازين اندرين ، كتاب بازنموديم كز خاصيت عقل است اختيار نيكو كردن و از زشتى و ناپسند دور بودن ، و اكنون گوئيم كه :\r\nنيكو داشتن مر نيكو را امر معروف باشد و زشت داشتن مر زشتى را بازداشتن باشد از منكر ، و اين حال بهمهء عقلها اندر است و همهء رسولان از خداى\r\n\r\n\r\n","description":"","footnote":"\r\n( 1 ) مثد : صاحب و خداوند ، بيشتر در آخر كلمات آيد ، همچون دولتمند ، يعنى صاحب دولت\r\n","page_name":" 58 ","page_number":82},
  {"content":"\r\n\r\nتعالى بر استوار كردن اين دو حال آمدند : بامر معروف و نهى منكر ، و هيچ عاقل نيست كه چون زشتى بكند نداند كه آنچ او كرد زشت است ، از بهر آنك عقل را بگواه حاجت نيست از بيرون خويش ، و مثل آن چنان است كه كسى كه او دروغ گويد بسبب كشيدن فائده‌يى سوى خويش يا بسبب دور كردن رنجى از خويشتن يا بيدادى بكند و مردمان را چنان نمايد كه او راستگوى و حق‌گوى است و سوى مردمان چنان باشد به ظاهر گفتار كه او راستگوى و دادگر است و لكن نزديك خويش مرو را گواهى نبايد كه بدان سوى خويش راستگوى شود ، از بهر آنك عقل دروغ نگويد و او به نزديك خويش و نزديك خداى دروغ زن و بيدادگر باشد ، دروغ و بيداد اندر نفس او نگارى شود كه هرگز آن نگار پاك نشود ، و امروز دانستن او مران دروغ را و بيچارگى اندر ذات خويش كه سوى خويش به هيچ حيلت مر خويش را راست‌گوى نتواند كردن گواهى همىدهد كه آن نگار دروغ و بيدادى ازو بخواهد شدن ، و اگر ازين عالم بىتوبه بيرون شود آن نگار بيدادى اندر نفس او درد و عذاب گردد و بحسرت و پشيمانى بماند ابد الابدين ، و گر بوقتى از وقتها اندر حال زندگانى اين جهانى گناهان خويش را ياد آرد و زان توبه كند و نيز بچنان دروغ و گناه بازنگردد و مكافات آن به كار نيكو بكند آن كار زشت از نفس او پاك شود ، و گر همچنان بىتوبه ازين عالم برود اندران رنج جاودانه بماند ، از بهر آنك تباه كردن آن را اندران عالم روى نيست ، چنانك خداى تعالى همىگويد ، قوله  « وَ حَرامٌ عَلى قَرْيَةٍ أَهْلَكْناها أَنَّهُمْ لا يَرْجِعُونَ »  گفت : حرام است بر آن ديه كه آن را هلاك كرديم كه ايشان با اين جهان آيند . و نيز گوئيم كه هر نفسى نگارهاى زشت كه كرده باشد بدين جهان بدان بياويزد و اندامهاى\r\n\r\n","description":"","footnote":"","page_name":" 59 ","page_number":83},
  {"content":"\r\n\r\nاو بران كار برو گواهى دهد . دليل بر درستىء اين دعوى آنست از روى عقل كه مردم بدكردارى بدين اندامها تواند كردن كه بر جسم مردم دست‌افزارهاى نفس است ، و هر كه چيزى بخورد دهان و كام او مرو را گواهى دهد بچگونگىء مزهء آن طعام ، و گر زنا و لواطت كند فرج او بدان لذت كه بيابد مر نفس را خبر دهد ، و همچنين چشم بدانچ ببيند گواه نفس است ، اگر آنچ بيند زشت يا نيكو خبر آن براستى پيش نفس برد و بگويد كه چه ديدم ، و گر از كسى چيزى بستاند بدست ستاند و دست گواهى دهد مر ذات نفس را كه من ستدم ، و هم امروز اين آلتها با نفس مردم خود سخن مىگويد و هيچ كس مرين حال را منكر نتواند شدن . پس چرا عجب بايد داشتن از آنك روز قيامت همين گواهى اندران نفس بد كردار نگار كرده باشد كه اندر هر اندامى ازين اندامها از نفس مردم شاخى است كه آن اندام آن فعل به قوت آن شاخ كند كز شاخهاى نفس به دو پيوسته بود . و گوئيم كه هر فعلى كزين اندامها بيايد از بد و نيك آن فعل اندر نفس مردم نگار كرده شود . و گواه است بر درستىء اين قول آنچ خداى تعالى همىگويد قوله :  « يَوْمَ تَشْهَدُ عَلَيْهِمْ أَلْسِنَتُهُمْ وَ أَيْدِيهِمْ وَ أَرْجُلُهُمْ بِما كانُوا يَعْمَلُونَ »  گفت : آن روز گواهى دهند بريشان زبانهاى ايشان و دستها و پايهاى ايشان بدانچ كرده باشند . پس گوئيم كه كارهاى مردم اندر نفس مردم نگار شود و نفس نامه‌يى گردد نيك و بد نبشته چنانك هم او خود آن نبشته را بخواند و همه نفسها مران بد كردار را بشناسد ، از بهر آنك نفسها اندر آن عالم مجرد باشد از كالبد و از تاريكىء طبيعت ، چنانك خداى تعالى همىگويد ، قوله :   « فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ »   گفت :\r\nهر كه همسنگ ذره‌يى اندرين جهان نيكى كند مر آن را ببيند و هر كه همسنگ\r\n\r\n","description":"","footnote":"","page_name":" 60 ","page_number":84},
  {"content":"\r\n\r\nذره‌يى بدى كند مر آن را ببيند . و سخن اندر نيكوكرداران همچنين است ، اگر كسى راستگوى و حق‌شناس و نيكو خواه و نصيحت كار باشد و مردمان مرو را دروغ زن و مبطل و بد خواه و خائن دارند او به نزديك خويش و نزديك خداى راستگوى و محق باشد ، پس علم او براستى و حق خويش صورت نفس او باشد و بنيكويى صورت خويش مرو را لذتى و شادىئى و توانگرى بحاصل آيد كه آن شادى و توانگرى جاويد با او بماند ، چنانك خداى تعالى گفت اندر صفت بدكرداران و نيكوكاران ، قوله    « إِنَّهُ مَنْ يَأْتِ رَبَّهُ مُجْرِماً فَإِنَّ لَهُ جَهَنَّمَ لا يَمُوتُ فِيها وَ لا يَحْيى وَ مَنْ يَأْتِهِ مُؤْمِناً قَدْ عَمِلَ الصَّالِحاتِ فَأُولئِكَ لَهُمُ الدَّرَجاتُ الْعُلى جَنَّاتُ عَدْنٍ تَجْرِي مِنْ تَحْتِهَا الْأَنْهارُ خالِدِينَ فِيها وَ ذلِكَ جَزاءُ مَنْ تَزَكَّى . »    گفت : هر كه گناه كار به پيش خداى شود مرو راست دوزخ كه اندرو نه زيد و نه ميرد و هر كه پيش خداى شود مؤمن و كردارهاى نيك كرده ايشان راست درجات برترين بهشتهاى جاويد كه جويها زير او همىرود و جاويد ايشان اندرو باشند آنست مكافات آن كسى كه خويشتن را پاكيزه كند . و دليل بر درستىء اين حال ظاهر مردم است كه او بدين صورت جسدانى نكو چهره و درست‌اندام است شادمانه باشد بدرستى و نيكويى خويش و خرمى گذرنده است بگذشتن صورت جسدانى ، كه همه مردم بر يقين است از مرگ خويش و ناچيز شدن جسد ، و همچنين هر مردم كه داند كه چهرهء او زشت است و اندام او ناقص است او هميشه اندوهگين باشد و از ديگر مردمان پرهيز كند و شرم زده باشد ، و لكن اين اندوه گذرنده است بگذشتن زندگانىء اين جهانى و شادى و خرمى و خوشى و توانگرى و نيكويى و غم و اندوه و زشتى و دشوارى و درويشىء نفسانى باقى است ببقاء نفس ناطقه . همه خداوندان\r\n\r\n","description":"","footnote":"","page_name":" 61 ","page_number":85},
  {"content":"\r\n\r\nخرد مقرند كه نفس نميرد و باقى شود اندر عالم علوى پس از جدا شدن از جسد ، و اندر عقل چنان لازم است كه نفس مردم پس از شناخت توحيد باقى باشد ، از بهر آنك جسدها بنفس زنده است و نفس لطيف است و گر نفس نيز زنده به چيزى ديگر بودى بايستى كه نفس مرده يافتيمى و روح ازو جدا شده چنانك جسد بىروح همىيابيم ، و نيز اگر مر نفس لطيف را روحى روا بودى همچنين ارواح بىنهايت شدى . پس چون حال چنين بود ، واجب آيد كه ارواح را نهايت باشد يا يكى باشد يا هزاران به دو زنده باشند و او خود بذات خويش ناميرنده باشد . و چون آفرينش او دو گونه يافتيم ، يا لطيف يا كثيف ، و كثيف را ميرنده يافتيم و لطيف بخلاف آن بود ، دانستيم كه لطيف ناميرنده است ، و پس از هر رويى زندگى لازم است ، پس نفس مردم عاقل نيكو كردار گستاخ و اميدوار باشد كه پاداش كار نيكوى خويش از آفريدگار بسزاى كار خويش بيابد و ايمن و آرميده باشد از بيم بادآفراه كه پاداش بدكرداران است چنانك خداى تعالى همىگويد قوله :     « يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَ ادْخُلِي جَنَّتِي »     همىگويد : اى نفس آرميده بازآى سوى پروردگارت خشنود و پسنديده و اندر آى ببندگان من و اندر بهشت من . درست كرديم خردمند را كه نفس مردم باقى است .\r\n\r\n","description":"","footnote":"","page_name":" 62 ","page_number":86},
  {"content":"\r\n\r\n\r\nصف بيستم سخن اندر نفس كه چون پاكيزه شود ديدار افتدش اندر لطائف و اندر بودنيها\r\nگوئيم كه مر نفس را بذات او اندر ديدارى است جرين ديدار چشم و رفتن و ايستادن است او را و گرفتن و دست بازداشتن است او را و جز آن برابر اين فعلها كه اندر محسوسات مىكند ، و فعلهاى ذاتى او شريفتر است ازين عرضى ، پس همىنمايد كه مر نفس را اندر ذات او حواسى است كه اين حواس ظاهر ماننده است مر آن را مانندگىء دور ، از بهر آنك بسيار كس است كز مادر نابينا زادست و علمهاى شريف آموخته است چون حساب و هندسه و منطق و كتاب خداى را ياد گرفته است و كتب حكما را دانسته است تا نفس او بذات خويش كتابها گشته است ، و او همىبيند اندر هر علمى آنچ مرو را بنمايند ، و ديگر كسان از ديدن آن چيزها كه او همىبيند نابينااند . پس اين حال دليل كند كه نفس را چشمى هست از ذات او و مر آن چشم را از نفس داناى آموزگار آفتابى هست كه چيزها را بدان چشم ذاتى نفس بنمايد بر مثال آفتاب و چراغ كه شكل و صورت جسمانى به چشم نگرندگان اندر پديد آرد . و گواهى دهد بر درستىء اين دعوى قول خداى تعالى كه مر رسول را عليه السلام گفت ، قوله   « يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً وَ داعِياً إِلَى اللَّهِ بِإِذْنِهِ وَ سِراجاً مُنِيراً »   گفت : اى پيامبر ما بفرستاديم ترا گواه بر خلق و مژده دهنده و بيم‌كننده و خواننده سوى خداى بدستورىء أو و چراغى روشن . و گروهى از مردمان چنين گويند كه چون مردم جهد كند و نفس\r\n\r\n","description":"","footnote":"","page_name":" 63 ","page_number":87},
  {"content":"\r\n\r\nخويش را از ناشايستها دور كند او را ديدار اوفتد اندر چيزهاى بودنى و خبر يابد از عالم علوى ، و وحى پيامبران آن است . و ما گوئيم كه چنين نشايد گفتن كه پيمبرى بجهد خويش يافتند پيامبران ، چه وحى از كردار پيغامبران آنست كزان مراد كردگار عالم بحاصل آيد ، و مراد از خداوند مراد كه توانا باشد جز به دو و بخواست او بحاصل نشود ، و گر بخواست كسى ديگر مراد خداى بحاصل آمدى آن كس با خداى انباز بودى . و هر كس كه با خداى انباز گيرد كافر باشد . پس آن كسان كه گفتند پيامبرى بجهد بتوان يافتن كافر شدند بقول خداى تعالى كه همىگويد ، قوله  « إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ »  همىگويد : خداى نيامرزد آن كس را كه با او انباز گيرد و بيامرزد فرود از آن هر كرا خواهد . پس ما گوئيم كه نفس مردم را گرفتن است و يله كردن بذات بيرون گرفتن و يله كردن بآلت چون اعتقاد كردن چيزى و يله كردن چيزى ديگر و چون ياد كردن علمى و از ياد بگذاشتن ديگرى ، و او را نيز رفتن و ايستادن است بذات خويش چون رفتن اندر علمى از آغاز او تا بانجام او و ايستادنست مرو را بجايهايى كه از آن كدر بيايد بدانستن آن ، چنانك خداى تعالى همىگويد ، قوله  « كُلَّما أَضاءَ لَهُمْ مَشَوْا فِيهِ وَ إِذا أَظْلَمَ عَلَيْهِمْ قامُوا »  همىگويد : هر وقت كه روشنايى پيدا آيد بروند اندرو و چون بريشان تاريك شود بايستند . و بدين مر كسانى را ميخواهد كه كتاب خداى را برأى خويش معنى جويند و بعضى را معنى بتوانند يافتن و اندر آن بشتابند و چون متشابهى مشكل پيش آيد بر جاى بايستاند ، و فعلهاى ذاتى مر نفس را شريفتر است از فعلهاى آلتى عرضى ، و چون مردم به قوت نفس ناطقه مر نفس شهوانى را بشكند و بچيزهاى دنيايى و لذات حسى مشغول نشود نفس\r\n\r\n","description":"","footnote":"","page_name":" 64 ","page_number":88},
  {"content":"\r\n\r\nناطقهء او قوى شود و چيزهايى تعليم ببيند ، از بهر آنك نفس را كار كردن طبع است و چون مرو را از چيزهاى طبيعى بازدارى و او از كار فرو نشيند به قوت نفسانى چيزهايى ببيند از عالم خويش كه آن اندر ذات اوست ، بر مثال چشم كه چون كار او ديدن است هر وقت كه مرو را از علت پاك گردانى چيزهاى جسمانى را بىتكلف و بىنمون نماينده ببيند ، و اين برهانى روشن است خردمندان را از جسمانى بروحانى .\r\n\r\nصف بيست و يكم سخن اندر آفرينش عالم و بخشهاى آنچه موجود است از لطائف و كثائف\r\nهر گروهى را از دانايان چه از حكماء علم دين و چه از پيشروان علم طبايع و چه از رئيسان علم الهى اندر وجود عالم جسمانى سخن است ، و اندر جواهر عالى و صورتهاى عقلى اختلاف كرده‌اند . و ما از جمله آنچ محصول و مراد و مغز سخنها است بيرون كنيم و بازنماييم جويندگان حق را كه برين خوان آراستهء ما نشينند با دست شستهء به آب پرهيز و معدهء گرسنهء طعام و شراب نفسانى . گوئيم كه آفريدهء مبدع حق سبحانه جمله بر سه قسم است : يكى ازو فوق الزمان است چون عالم الهى و عقلانى و نفسانى كز روزگار برتر است و او را زوال نيست ، ديگر قسمت آنست كه مع الزمان است چون عالم جرمانى و نورانى كه روزگار او را پيشى و پسى نيست ، سيم قسمت آنست كه تحت الزمان است - اعنى كه زير روزگار است - و آن عالم جسمانى است . پس گوئيم كه آنچ زير زمان است از موجودات هم كاين است و هم فاسد ، اعنى هست\r\n\r\n","description":"","footnote":"","page_name":" 65 ","page_number":89},
  {"content":"\r\n\r\nشونده است و نيست شونده ، از بهر آنك اندر جايگاه بودش و نابودش است ، و آنچ با زمان برابر است از موجودات كائن است و لكن فاسد نيست ، و آن افلاك و انجم است كه گوهر ايشان فساد و تغير نپذيرد ، از بهر آنك صورتشان بر هيولى جاكول است ، و طبايع و مواليد فساد پذيرد ، از بهر آنك هيولاى ايشان جاكول است بر صورت ايشان . و نيز گوئيم كه چون جرمانى ميانجى آمد ميان عالم عقلانى و عالم هيولانى بدان روى كه از آن عالم قوت پذيرنده است و بدين عالم رساننده است ، همچنان ميانجىاند ، كه نه برتر از زمانند و نه از زير زمان بلك با زمان برابرند بر ميانجى و نيز نه چون عالم عقلانىاند كه نه كائن است و نه فاسد ، و نه چون عالم هيولانىاند كه هم كائن است و هم فاسد ، بلك بر ميانجىاند كه كائن است و فاسد نيست . و آنچ برتر از روزگار است از موجودات نه كائن است و نه فاسد ، و آن عالم عقل است كه گوهر محض است و اندرو كون و فساد نيست البته .\r\nو چون اين سخن روشن كرديم گوئيم كه قول حكماء دين و پيش دستان از خلق بتأييد الهى اندر كون عالم هيولانى و اثبات عالم روحانى آنست كه گفتند كه مبدع حق محض مر عقل را پديد آورد نه از چيزى ، و تمام پديد آوردش به قوت و فعل . دليل بر درستىء اين قول آنست كه هر چيزى كه بر چيزى ديگر باشد ميان اين چيز و آن پسين و ميان آن چيز پيشين ميانجى باشد كه آن چيز بازپسين بدان ميانجى از آن چيز پيشين پديد آيد ، آن وقت چون ميانجى اندر ميان آمد ميان اين دو چيز تفاوت افتد و بازپسين از پيشين كمتر آيد ، و چون مبدع حق مر عقل تعالى را نه از چيزى ابداع كرد لازم آيد ببرهان عقلى كه عقل بغايت كمال و هستى باشد ، به دو سبب : يكى بدين سبب كه\r\n\r\n","description":"","footnote":"","page_name":" 66 ","page_number":90},
  {"content":"\r\n\r\nگفتيم كه او را نه از چيزى ابداع كرد تا او كمتر از آن چيز بودى كه بودش از و يافت ، ديگر بدان سبب كه مبدع حق مرو را ابداع كرد بىهيچ ميانجى .\r\nو گفتند كه مبدع حق صورت همهء موجودات از جسمانى و روحانى اندر گوهر عقل گرد آورد ؛ و گفتند كز عقل گوهرى ديگر بانبعاث پديد آورد بىزمانى حسى و وهمى . و فرق ميان ابداع و انبعاث آنست كه انبعاث مر چيزى را باشد كه او نه اندر مكان و زمان باشد و لكن پديد آينده باشد از چيزى ديگر و ابداع چيزى را باشد كه او نه اندر مكان و زمان باشد و لكن نه از چيزى پديد آمده باشد . پس آن مبدع كه از چيزى نبود بغايت كمال آمد و اين منبعث كه چيزى بود او بدرجهء كمتر آمد ، چنانك اندر حكم عقل لازم است . پس آن منبعث بفرمان مبدع حق نگاه كرد اندر فضيلت و شرف عقل اول و رغبت كرد بتمامى ، كه اندرو ديد رغبتى ممكن نه ممتنع و ناممكن ، از بهر آنك نفس كلى به قوت چون عقل كلى بود از يراك وجودش ازو بود ، و چيزى كه به قوت چون او باشد و هم از آن چيز زيادت پذيرد ممكن باشد كه بفائده گرفتن از چيز تمام روزى بتمامىء او رسد و همچنو شود .\r\nو گوئيم كه معلولات بر سه بهر است ، اعنى چيزهايى كه بودش او را سبب باشد : يكى ازو آنست كه به همه رويها چون علت خويش نباشد ، و ديگر آنست كه به هيچ روى چون علت خويش نشود ، و سديگر آنست كه برويى چون علت خويش باشد و برويى نه چنو باشد . اما آن معلول كه به همه رويها چون علت خويش نباشد آن نطفهء حيوانست و خايهء « 1 » مرغان كه چون از اصل خويش يارى يابد بپروردن روزى حيوان گردد ، از مردم يا مرغ يا جز آن . و اما آن معلول\r\n\r\n\r\n","description":"","footnote":"\r\n( 1 ) خايه : تخم مرغ .\r\n","page_name":" 67 ","page_number":91},
  {"content":"\r\n\r\nكه به هيچ روى چون علت خويش نگردد آن آب ودى و آب مذى « 1 » حيوان است كه معلول حيوان است و هرگز چون حيوان نشود ، و چون در كه معلول درودگر است و هرگز چون درودگر نشود . اما آن معلول كه برويى چون علت خويش باشد و برويى نباشد آن چون روز است كه معلول آفتاب است و بدانچ روشنايى دارد همچون آفتاب است و لكن ازو نور بيرون نيايد و فعلها چنانك از آفتاب بيرون آيد ، پس روز بيك روى چون آفتاب است و بديگر روى چنو نيست . و نفس از آن معلولات است كه به همه رويها چون علت خويش نباشد از راه تمامى . - قول حكماء شرعى اينست . پس چون نفس كلى از از جملهء معلولات بدين صفت بود و نظر كرد اندر عقل ممكن نبود كه بفائده گرفتن ازو همچو تمام شود ، طلب تمامى كرد و تمامىء خويش را بديد اندر پديد آمدن خداوند قيامت عليه أفضل السلام ، و دانسته شد مر نفس را كه وجود قيامت نباشد مگر آنگاه كه دورهاى پيامبران بگذرد ، و بشناخت كه دورهاى پيامبران جز نبودش خداوندان تأييد نباشد ، و خداوندان تأييد نباشند تا پاكيزه كردن نباشد مر نفسها را از راه تعليم ، و پاكيزگى نباشد از راه تعليم تا جويندگان نباشد حقائق را ، و جويندگان نباشد تا خداوندان طلب كردن حق نباشد ، و اين همه درجات نباشد تا فائده گيرندگان مؤمن نباشد ، و مؤمنان را يقين نباشند تا مقدر ان نباشند كه نخست حق را بقهر پذيرفته باشند ، و مقدر ان نباشند تا كسى نباشد كه تكليف پذيرد ، و تكليف پذيرنده آن باشد كه اگر بياموزندش بتواند آموختن چون مردم كه اگر بآموزيش علم بياموزد و چون ستور كه نتواند علم آموختن كه مكلف\r\n\r\n\r\n","description":"","footnote":"\r\n( 1 ) ودى : آبى كه پس از بول از مرد آيد . مذى : آبى كه بوقت ملاعبه آيد .\r\n","page_name":" 68 ","page_number":92},
  {"content":"\r\n\r\nنيست ، و تكليف نباشد جز آنك بنخست درجه مهمل باشد ، اعنى گذاشته بىعلم ، و مردم مهمل نباشد تا حيوان نباشد ، و حيوان نباشد تا نبات نباشد ، و نبات نباشد تا گوهرها گذارنده و ناگذارنده نباشد ، و جواهر نباشد تا طبايع نباشد ، و طبايع نباشد تا عالم نباشد ، و عالم نباشد تا هيولى و صورت نباشد . پس آغاز كرد اندر صنعت و حاصل كردن قيامت كه اول انديشهء نفس آن بود از هيولى و صورت كه آخر انديشهء او آن بود ، و اين معنىء قول حكماء است كه گفتند « اول الفكرة آخر العمل و اول العمل آخر الفكرة » آغاز انديشه پايان كار كرد باشد و آغاز كار پايان انديشه باشد ، و بومحمد قتيبى « 1 » اندر كتابى كه آن را « ادب الكاتب » خوانند گفته است : كه كسى باشد كه اين بنداند تا بآموختن اين حاجت آيدش ، و لكن نابينايان از روشنايى آفتاب چه آگهند .\r\nو نزديك حكماء شرعى چنانست كه خود عالم هيولانى از سه حال بود :\r\nنخست از حكمت مبدع حق كز آن صورتهاى مجرد و گوهرهاى عالى پديد آمد ، و آن فعل مبدع حق است ، و فعل مبدع حق همه كاركنانند ، و كار ايشان را پذيرندگان واجب نيايد و نه جايگاه ، و جاى فعل ايشان طبيعت كلى است كه آن اصل بودش عالم هيولانى است ، و فرعهاى آن اصل دو نوع‌اند : يكى هيولى و ديگر صورت كز ايشان اين عالم هيولانى پديد آمدست ، و پذيرندهء\r\n\r\n\r\n","description":"","footnote":"\r\n( 1 ) ابو محمد عبد اللّه بن مسلم بن قتيبهء دينورى ، بسال 213 هجرى در شهر كوفه زاده ، در مدينة السلام بغداد كسب علم و ادب كرده ، و در سنهء 276 در بغداد گذشته شده است .\r\nپدر ابن قتيبه مروزى است ( مروشاهجان ) خودش چون سالى چند قاضى « دينور » بوده بدان شهر منسوب شده است . - دينور شهر آبادى بوده است نزديك كرمانشاه .\r\nابن قتيبه از اعلام علماء و ادباء و حفاظ و يكى از نوادر روزگار است ، تصانيف بسيار دارد : غريب القرآن ، معانى القرآن ، كتاب القراءات ، مشكل الحديث ، تأويل مختلف الحديث ، جامع الفقه ، دلائل النبوة ، ادب الكاتب ، طبقات الشعراء ، عيون الاخبار ، المعارف .\r\n","page_name":" 69 ","page_number":93},
  {"content":"\r\n\r\nفعل عالم هيولانى اين صورت مردم است كه پذيراى آثار عقل و نفس است تا به آخر كار صورتها مجرد كردند چون فعل بارى . پس گوئيم كه قسمت اول از وجود عالم هيولانى بازبسته است بحكمت مبدع حق ، و قسمت دوم وجود عالم بازبسته است به تمام شدن نفس و رسيدن بدرجهء عقل ، و قسمت سوم از وجود عالم بازبسته است بوجود خداوند قيامت . پس ابتداء هيولى و صورت كه پديد آمد آن بود كه نفس تمامىء خويش طلب كرد و از آن طلب جنبشى و همى پديد آمد ، و چون آن جنبش از جوهرى عالى بود از اثر آن جنبش گوهرى سفلى پديد آمد ، و چون آن جنبش پديد آمد ازو حرارت پديد آمد ، و چون حرارت بغايت رسيد غايت او برودت آمد ، و چون برودت - اعنى سردى - بغايت رسيد ازو ترى پديد آمد - همه جدا جدا - و چون ترى بغايت رسيد ازو خشكى پديد آمد . و معنىء آنچ گفتيم كه اين چيزها جدا جدا پديد آمد آنست كه همه بايد كه اين چهار طبع جدا جدا صورت شود اندر نفس خوانندهء علم حقيقت . و قول حكماء آنست كه اثر ابداع لطيفتر است از گوهر مبدع ، اعنى كه نفس كل كمترست از عقل كل كه او اثر ابداع است و همچنين گوهر نفس كلى شريفتر است از اثر آن كه مبدأ عالم هيولانى است ، آن هيولاى مطلق كه او را هيولاى اولى گويند ، و آغاز هيولى از طاعت كردن نفس كل پديد آمد از آن علت كه گفتيم ، و وجود صورت كه مبدأ دوم است از افاضت الهى پديد آمد كه عقل بنفس رسانيد بفرمان مبدع حق . و بدين قول كه گفتيم پيدا كرديم كه نخست هيولى بود و پس از آن صورت بود ، و دليل بر درستىء اين قول آنست كه امروز صورتها را نفسهاى جزئى و هيوليها همى پديد آرد ، و چون نگاشتن درودگر مر صورت در را بر چوب و زرگر صورت انگشترى\r\n\r\n","description":"","footnote":"","page_name":" 70 ","page_number":94},
  {"content":"\r\n\r\nرا برسيم ، پس مر مبدأ اول را علت هيولانى خوانند و مبدأ دوم را علت صورى خوانند . پس نفس كلى بافاضت عقل گويى از جود بارى از پس هيولاى نخست آن چهار طبع مفرد را كه انديشهء نفس كلى صورت شد بهشت قسمت كرد و هر يكى را از آن به دو نيمه كرد . گرمى را به دو بخش كرد :\r\nيك بخش ازو به خشكى پيوست و زو گوهر آتش آمد و ديگر بخش ازو بترى پيوست و زو گوهر هوا آمد . و مر ترى مفرد را به دو بخش كرد : يك بخش ازو بسردى پيوست و زو گوهر آب آمد و ديگر بخش ازو بگرمى پيوست و زو گوهر هوا آمد . و مر سردىء مفرد را به دو بخش كرد : يك بخش ازو به خشكى پيوست و زو گوهر خاك آمد و ديگر بخش ازو بترى پيوست و زو گوهر آب آمد . و مر خشكىء مفرد را به دو بخش كرد : يك بخش ازو بگرمى پيوست و زو گوهر آتش آمد و ديگر بخش ازو بسردى پيوست و زو گوهر خاك آمد . و گفتند حكماء كزين چهار طبع دو كاركنانند و دو كارپذيرانند ، و آن دو كار كن گرمى و سردىاند و آن دو كارپذير ترى و خشكىاند ، و آن دو كار كن يكى كار كن مهتر است و ديگر كار كن كهتر است ، و زين دو كارپذير يكى كارپذير مهين است و يكى كارپذير كهين است ، اما كار كن مهين گرمى است و كار كن كهين سردى است ، و كارپذير مهين خشكى است و كارپذير كهين ترى است ، و گرمى كار كن سبكى است و سردى كار كن گرانى است و خشكى كارپذير زوديست و ترى كارپذير ديريست ، پس گوهر آتش مركب است از كار كن مهين كه گرمى است و از كارپذير مهين كه خشكى است ، وز دو فعل ايشان يكى سبكى و ديگرى زودى اثر دارد ، بدين سبب از ديگران لطيف‌تر و شريفتر و عالىتر آمد و كنارهء عالم گرفت . و گوهر هوا مركب\r\n\r\n","description":"","footnote":"","page_name":" 71 ","page_number":95},
  {"content":"\r\n\r\nاست از كار كن مهين كه گرمى است و كارپذير كهين كه تريست ، ازين سبب يك سرش به كار كن مهين پيوسته است كه آتش است و ديگر سرش بكارپذير كهين پيوسته است كه آبست و خود اندرين دو ميانه بايستاد . و گوهر آب مركب است از كار كن كهين كه سرديست وز كارپذير كهين كه تريست ، وز فعل ايشان كه ترى و گرانى است اثر دارد . و گوهر زمين مركب است از كار كن كهين كه سردى است وز كارپذير مهين كه خشكى است و از فعل ايشان كه گرانى و زوديست اثر دارد ، پس اين ركن كه اندرو زودى بود كه زمين است مر آن ركن سبك را كه آتش بود ببرتر درجتى برد ، و آن سبك مر آن گران را كه زمين بود بفروتر حدى آورد ، و بجمله اين كاركنان و كارپذيران بهم‌گوشگى و خوشاوندىء يكديگر پيوسته‌اند ، چون گرمىء به آتش با گرمى هوا و ترى هوا با ترى آب و سردىء آب با سردى زمين ؛ و به آخر درجتى خشكىء زمين بماند چنانك به اول درجتى خشكىء آتش مانده بود ، پس خشكىء زمين را خشكىء آتش پيوست . و اين بستها را به شكل بيرون آوردم تا آموزنده را تصور كردن آسان باشد . و ببايد دانستن كه هر بودش كز طبايع پديد آيد از جهت هم‌گوشگىء اين ركنها باشد و پيوستگىء ايشان به يكديگر ، و هر فسادى و پراكندگى كه اندر زايش عالم پديد آيد از جهت دشمنى و نادرخورى اين ركنهاست كه دارند از يكديگر ، وز آن سبب كه علت بودش عالم اين بود كه گفته شد از گفتار حكماء « 1 » ، گوئيم\r\n\r\n\r\n","description":"","footnote":"\r\n( 1 ) بناى علم طبيعى در روزگار پيشين برين بود كه زمين در ميان عالم جاى دارد و مركزش\r\n","page_name":" 72 ","page_number":96},
  {"content":"\r\n\r\nكه اول زايش كز عالم پديد آمد گوهرهاى ناگذارنده بود و نهايت او بشرف ياقوت سرخ است ، پس مادتى ديگر پديد آمد از نفس كلى بر طبيعت كلى ، و حاصل اين شرف آنست كه غذاء مردم است و آن گندم است ، پس مادتى ديگر پديد آمد از نفس كلى بر طبيعت كلى اندر عالم هيولانى و آن حيوان بود كه اصل او بشرف مردم است ، و چون مردم آخر آفرينش آمد و نور نفس به شخص مردم برسيد آن نور به عكس بازگشت و پيوسته شد بكليت خويش ، اين نفس جزئى بباز گشتن آن نور وز نفس كلى قوتى ديگر بپذيرفت ، و آن قوت نفس منطقى بود كه آن از عالم روحانى اثر است و حاصل لطافت است و اول انديشهء نفس كل است كه به آخر عمل او پديد آمد . و مر مبدأ سوم را كه نورها از نفس كلى به دو پديد آمد علت فاعله خوانند ، و نهايت اين همهء حاصلها بوجود خداوند قيامت باشد و آن را علت متمه خوانند كه عالم به دو تمام شود . پس نزديك حكماء شريعى و علما » طبيعى - آن كسان كه اندر علوم الهى و اسرار پيغامبرى شروع كردند - سخن آنست كز مبدأ عالم هيولانى چهار چيز واجب آيد : يكى هيولى و ديگر صورت و سديگر فاعله و چهارم تمام ، و نزديك حكماء شرعى و علماء علوم الهى چنانست كه پديدآرندهء بودش و گوهر و روا داشتن اثبات عالم ايزدست سبحانه و كار كن اندران نفس\r\n\r\n\r\n","description":"","footnote":"\r\nمركز جهان است و عالم دو قسمت است : علوى و سفلى . عالم علوى اجرام آسمانى است كه در افلاك قرار دارند ، عالم سفلى عالم عناصر چهارگانه است ، يعنى كرهء خاك كه آب و هواء و آتش بر آن احاطه كرده‌اند ، و كليهء عالم برگرد مركز زمين ميچرخد و از اين دو جهات صورت ميگيرد ، فلك الافلاك جهت بالا را مىسازد و جهت مخالف او كه بجانب مركز زمين است زير مىباشد و اجسام عنصرى هر يك مكان طبيعى دارند : مكان طبيعى خاك در مركز و زير همه است ، پس از آن مكان آب است ، آنگاه مكان هوا ، و روى آن مكان آتش است ، و اين اجسام عنصرى تا در مكان طبيعى خود باشند ساكن‌اند و چون از مكان طبيعى بيرون باشند براى رسيدن به مكان طبيعى خود حركت ميكنند .\r\n","page_name":" 73 ","page_number":97},
  {"content":"\r\n\r\nكل است و فاعل تدبير فعلش طبيعت كل است ، و طبيعت كل قوتى است از قوتهاى نفس كل كه مشرف است بر عالم هيولانى و نگاهدار است مر نوعها و صورت‌هاى او اندازه‌ها را ، و تفاوت فعلها عالم را بازبست بطبيعت است و جملگيش را بازبست بنفس كلى است ، بدان معنى كه بميانجى نفس كل پديد آمد عالم از فرمان مبدع حق ، مثال اين چنان باشد كه گويى پديدآرندهء گوهر سيم ايزد است و فاعل انگشترى زرگرست و آنك انگشترى را كار بندد خداوند انگشترى است ، پس آن انگشترى كز نفس كل است و خداوند انگشترى طبيعت كل است .\r\n\r\nمعارضه\r\nاگر كسى گويد كه عالم هيولانى خود از نفس پديد آمد و از طبيعت كلى .\r\n\r\nجواب\r\nاو را گوئيم كه نخست ببايد شناختن كه علم بر چند روى است ، تا سخن بر بصيرت باشد . و چون ما مر عالم هيولانى را كه حاصل آفرينش ظاهرست شش جانب يافتيم كه عين عالم هفتم آن بود ، دانستيم كه فعل بر هفت روى لازم آيد : نخست ابداعى و آن عقل اول است هستى نه از هست ، و ديگر انبعاثى چون نفس كلى هستى از هستىء ديگر ، و سديگر تكوينى اعنى باشيدنى چون افلاك و ستارگان ، چهارم چون طبايع چهارگانه ، و پنجم زايشى چون زايشهاى عالم كز طبايع پديد آمد ، و ششم تناسلى چون فعل كز ميان نر و ماده پديد آمد ، و هفتم صناعى چون صنعتها كه مردم كنند . پس فعل مبدع حق ابداعى است و انبعاثى ، و مبدع حق فعل زمانى نكند ، كه فعل زمانى را آلت و مادت بايد و مر عالم را ابتداء زمانى نيست ، و لكن ابتداء فكرى هست او را ، و مبدع حق\r\n\r\n","description":"","footnote":"","page_name":" 74 ","page_number":98},
  {"content":"\r\n\r\nدور است از انديشه و از صفت انديشندگان هم كلى و هم جزئى ، تعالى اللّه عما يقول الظالمون علوا كبيرا . ايزد تعالى مران مؤمن مخلص را بر حق نگاه دارد كه اين سرّهاى لطيف و سخنهاى شريف را كه اندر كيفيت كون عالم مركب و بسيط بگفتيم از اسرار حكماء و محققان نگاه دارد .\r\n\r\nصف بيست و دوم سخن اندر واجبىء عمل شريعت و حجت بر آنك روا نيست دست از آن بازداشتن\r\nببايد دانستن كه ظاهر شريعت پيامبران برابر است با عالم جسمانى ، از بهر آنك عالم جسمانى صورتهاى مخالف است و ظاهر كتاب و شريعت مثلها و كارهاى مخالف است ، چنانك يكى طاعت نماز است بشكلها متفاوت از ايستادن و خسبيدن و سر بر زمين نهادن و جز آن ، و يك طاعت روزه است كه طعام و شراب ناخوردن است و جماع ناكردن بروز ، و يك طاعت به مكه شدنست به زيارت خانهء سنگين ، و اين همهء چيزهاى مخالف است ، چنانك از عالم يك چيز آفتاب است بدان روشنى و گرمى ، و يك چيز آب است بدان سردى و ترى ، و يك زايش عالم درخت است پاى بر زمين فرو برده و استوار ايستاده ، و يكى زايش مرغ است كه بر هوا پرد ، و اين اثر همه مخالف است ، و تركيب عالم از چهار طبع است مخالف به ظاهر و به باطن موافق ، و تركيب دين از چهار چيز مخالف است به ظاهر و به باطن موافق ، چون كتاب و شريعت و تأويل و توحيد ، و همچنانك از آن چهار طبع عالم سه طبع هميشه پيداست و بىميانجى يافته است ، چون خاك\r\n\r\n","description":"","footnote":"","page_name":" 75 ","page_number":99},
  {"content":"\r\n\r\nو باد و آب ، و يك ركن او كه آتش است نايافته است مگر بميانجى آن سه يار ديگر ، آن چهار ركن دين نيز سه يافته است چون كتاب و شريعت و تأويل ، و يكى نايافته است چون علم توحيد مگر بميانجى اين سه يار او كه گفتيم . پس پيغامبران عليهم السلام اين علمهاى فرودين از كتاب و شريعت « 1 » و عمل ساختند تا خلق ازين راه بعلم وحدانيت رسند ، كه نور علم وحدانيت از بزرگوارى و لطافت چنان است كه اندرو جز بميانجيان نتوان رسيدن ، و پيغامبران عليهم السلام بيافتن آن نور بر خلق پادشاهى يافتند و خلق بدان نور مر ايشان را كردن داده شد ، نبينى كه خداى تعالى اندر حديث موسى بر سبيل مثل مر رسول مصطفى را عليه السلام ميگويد ، قوله :   « وَ هَلْ أَتاكَ حَدِيثُ مُوسى إِذْ رَأى ناراً فَقالَ لِأَهْلِهِ امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِقَبَسٍ أَوْ أَجِدُ عَلَى النَّارِ هُدىً »   . همىگويد : چه آمد به تو اى محمد حديث موسى كه آتشى ديد پس گفت مر اهل خويش را كه باشيد كه من آتش ديدم مگر از آنجا پاره‌يى بشما آرم يا راه راست بر آن آتش بيابم . و تأويل اين آيت آنست كه موسى عليه السلام آن آتش اندر نفس مقدس خويش ديد ، و آن آتش نور توحيد بود كه مر او را بدرفشيد « 2 » و بدانچ مر اهل خويش را گفت بباشيد آن خواست كه هم برين دين و اين طريقت كه هستيد بباشيد تا من ازين نور كه مرا درفشيد خبرى توانم يافتن كه بشما رسانم و شما و من راه راست يابيم ، و اين راه اندر دين گفت كه بيابيم نه اندر دنيا ، اگر او آن آتش به چشم سر ديده بودى ايشان را بنمودى ، چه آتش را بشب هر كه بصر درست دارد بتواند ديدن ، و اگر او آن آتش به چشم سر ديده بودى كسى را توانستى فرمودن تا بنگرد كه آن آتش\r\n\r\n\r\n","description":"","footnote":"\r\n( 1 ) مراد از شريعت قرينهء كتاب « سنت » است\r\n( 2 ) درفشيدن : لرزيدن ، لمعان .\r\n","page_name":" 76 ","page_number":100},
  {"content":"\r\n\r\nچيست ، و لكن آن آتش نور توحيد بود كه موسى عليه السلام مر آن را به چشم بصيرت بديد و نتوانست به كسى نمودن بىميانجىء كتاب و شريعت و عمل ، چنانك آتش دنيا روى ننمايد مگر بميانجى چيزى كه از آب و خاك رسته باشد و اندر هوا پرورده شده باشد ، پس هر كه مر كتاب و شريعت و عمل را دست بازدارد البته مرجان او نور توحيد را نتواند يافتن ، همچنانك اگر كسى گويد كه من به هيچ چيز كز آب رويد و از خاك يارى نخواهم برجستن آتش ، آن كس البته به آتش نرسد و فائدهء آتش ازو بريده گردد ، و چون آتش طبيعى كه او را هيچ دانش نيست جز بميانجيان كه با او آشنااند همى روى ننمايد ، علم توحيد سزاوارتر كه روى ننمايد جز بدان كسى كه سپس فرمان آشنايان او برود از پيامبران عليهم السلام . پس هر كه كتاب خداى را و شريعت رسول را و عمل و طاعت را بيشتر كار بندد علم توحيد سوى او روشن‌تر شود همچنانك هر كه هيزم بيشتر جمع كند روشنى و گرمى از آتش طبيعى بيشتر يابد .\r\n\r\nصف بيست و سوم سخن اندر هويت مبدع حق\r\nگوئيم - بر اندازهء طاقت بندگى خويش اندر توحيد نه بر اندازهء حقوقمندى او - كه مبدع حق دور است از هويت و ناهويت ، از بهر آنك هويت مر عقل راست كه هستىء حق او راست و ناهويت مر ابداع راست كه خود مبدع حق است بر عقل اول ، و عقل اول بدليل هستىء خويش و نيستى ابداع مر مبدع خويش را بشناخت و اين هر دو صفت از پديدآورندهء خود دور كرد ، و عقل بشناختن هستىء خويش هويت آفريدگار را از هست و ناهست دور كرد ،\r\n\r\n","description":"","footnote":"","page_name":" 77 ","page_number":101},
  {"content":"\r\n\r\nنه بدانك آنجا هويتى يا ناهويتى موجود يافت بيرون آنك عقل پيدا كرد از هستىء خويش كه هويت مبدع حق نه چون هويت هستهاست و نه ناهويت مبدع حق با هويت نيستهاست ، بلك شناختن مبدع حق آنست كه نفى كنى هويات را و ناهويات را از و ، سبحانه و تعالى عما يقول الظالمون علوا كبيرا ، و گر مبدع حق را بهويت اعتقاد كردى مرو را مانند كرده بودى به هستى بخويش ، و گر عقل مبدع را بناهويت اعتقاد كردى ماننده كرده بودى مرو را به نيستى بابداع ، و گر عقل مبدع را به هستىء خويش درست كردى آفريدگار خويش را ، و هستى مر عفل را بود ، پس ازين قياس مبدع حق خود عفل بودى ، و نتيجهء اين سخن آن آمد كه كسى گويد آفريده خود آفريدگارست ، و اين محال است . و گر عقل هويت مبدع حق بنيستى ابداع درست كردى اين خود چون شايستى بودن درست كردن از جهت نيستى ، و اين قسمت محال‌ترست از قسمت نخستين ، و آنك عقل كل بدان خاصه است از همه آفريدها آنست كه علت او با او يكى است بىهيچ جدايى ، و آنك بيرون هويت محض است كه عقل بدان يكتاست آن افاضت عقل است بر نفس كلى بفرمان مبدع حق ، و مبدع حق منزه است و پاك است از همه هويتها و ناهويتها . بازنماييم بيان قول خويش كه چرا هويت از مبدع حق نفى كرديم و گوئيم كه هر هويتى كه همىيابيم اندر عالم مر آن را علتى هست و هيچ چيز از عقل شريفتر و لطيفتر نيست ، و هويت او بعليت او پديد آمدست كه آن علت امر مبدع حق است ، و آفريدگار را علت وجود نبايد ، چون علت واجب نبايد روا نباشد كه مرو را جل و تعالى هويت گوئيم .\r\nو چون علت هويت كه معلول است ناهويت باشد كه ابداع است ، و بازگوئيم كه ناهويت را كه علت است هويتى بايد چنان باشد كه گوئيم مر علت را علت بايد\r\n\r\n","description":"","footnote":"","page_name":" 78 ","page_number":102},
  {"content":"\r\n\r\nيا علت علت معلول بايد ، و اين محالست ، پس گوئيم كه مر هويت را نهايت تا بعقل است و ناهويت را نهايت تا بأمر است و برتر از هويت و ناهويت لازم نيايد بدين برهانهاى عقلى كه گفتيم ، و ايزد تعالى برتر است از علت و معلول و از هويت و ناهويت ، جل و تعالى عما يقول الظالمون علوا كبيرا .\r\n\r\nصف بيست و چهارم سخن اندر اسم « اللّه » كه بزرگتر نام خداى است تعالى\r\nبدانيد كه چهار حرف كه اندرين نام بزرگ است دليل است بر چهار اصل روحانى و جسمانى كه پايدارىء همه آفريدگان از روحانى و جسمانى بدان است از فرشتگان نزديك گردانيده و بندگان نيك ، و هر حرفى ازين حرفها معدن است مر خيرات دو جهانى را ، چون « الف » كزو برابر عقل است كه او معدن تأييد است و « لام » كزو برابر نفس كل است كه معدن تركيب است و چون « لام » ديگر كزو برابر ناطق آيد كه معدن تأليف است و چون « هاء » كزو برابر بيان است از اساس كه معدن تأويل است ، برابرست حرفهاى نام خداى با معدنهاى خير اندر دو عالم . و اين چهار معدن روحانى برابر است با چهار معدن جسمانىء طبيعى كز طبيعت كل پديد آمدست و قوام جهانيان بدان است ، چون آتش كه معدن گرمى است و چيزها را لطيف گرداند و هوا معدن بيرون آوردن و تركيب كردن چيزهاست و آب معدن گرد كردن و سرشتن است و زمين معدن نگاه داشتن و بسيار گردانيدن است و بزرگ كردن ، و اگر خردمند بنگرد اندر آفرينش طبايع و چگونگىء نهاد اين چهار ركن عالم مر نام « اللّه » اندر و بآفرينش نبشته بيند ، چنانك بيند مر آتش را كه سوى بالا همىكشد بىهيچ كژى و تأنى چون الف اللّه و لام اول را برابر هوا بيند ، از بهر آنك هوا را دو كناره است يك كناره‌اش به آتش و ديگرى\r\n\r\n","description":"","footnote":"","page_name":" 79 ","page_number":103},
  {"content":"\r\n\r\nكناره‌اش به آب است و همچنين لام ديگر را بيند كه چون آبست ميان دو اندازه از درازى و پهنى و ها را بيند كه گرد است برابر زمين و آرام جاى جانوران بر زمين است كه او از نام اللّه بمنزلت هاء است ، و همچنين معدنهاى روحانى چهارگانه كه ياد كرديم ماننده است به چهار ركن طبايع ، از بهر آنك عقل كل مانندهء آتش است كه مر نفس را گرم كند بدانچ از روى تمامى بر رسيدن به ثواب ابدى اندر نفس از عقل پديد آيد ، و عقل لطيف كند نفس منطقى را تا او را از حد قوت به حد فعل آردش و از دائرهء طبيعت بيرون بردش . و همچنانك عقل نهايت است مر آن چهار اصل بزرگ را آتش نهايت است مر چهار ركن عالم را .\r\nو همچنانك آتش پيدا نشود مگر بگوهرى فرود از و كه مرو را بپذيرد عقل نيز پيدا نشود مگر بگوهر نفس كه فرود ازوست كه مرو را بپذيرد ، و از آتش برتر اندر آفرينش فلك قمر است كه بسته است از افراز او ، و فلك قمر كه برتر از آتش است بيرون است از صفات اين چهار طبع زير او است ، همچنين برتر از جوهر عقل كلى بسته است كلمت ايزد كه بيرونست از صفات همهء موجودات كه هستيها است از روحانى و جسمانى ، و همچنانك با آتش هيچ چيز توانايى ندارد و ازوست صلاح زندگى و رسيدن چيزهاى خام همچنين بتأييد عقل اول است صلاح دين خداى و نظام دو جهان ، و نفس كل ماننده شد بهمهء رويها به هوا ، از بهر آنك از نفس كل است بيرون آوردن پيامبران و اثر دادن از تأييد اندر نفوس ايشان ، و از نفس كل است بيرون آوردن عالم طبيعت و اثر كردن اندر عالم تا عالم صورتهاى طبيعى بپذيرد و از چهار ركن عالم به هوا ببيند ركنها و صورتها را و همچنين بنفس كلى ببينند پيامبران صورتهاى عالم را ، و همچنانك هوا تاريكى و روشنائى پذيرد نفسها از نفس كلى بهرى هدى پذيرد\r\n\r\n","description":"","footnote":"","page_name":" 80 ","page_number":104},
  {"content":"\r\n\r\nو بهرى ضلالت ، و همچنانك به هوا بود اعتدال زندگى و فساد آن ، و همچنانك بأثر نفس كلى بود صلاح نفس منطقى و بزوال اثر او بود فساد منطقى ، و همچنانك از هوا خلق عالم بيمارى و تندرستى پذيرد از اثر نفس كلى نفسهاى منطقى بهرهء ثواب پذيرد و بهرهء عقاب . پس گوئيم كه نطق مانند شد به همه رويها به آب ، از بهر آنك از نطق است جمع كردن حكمتهاى الهى اندر عالم طبيعى ، وز نطق بود سرشتن علماء شريعى كه موافق بود مردمان دور را ، وز آب بود موجها كه خنق بدان هلاك شوند ، همچنين از ظاهر نطق پديد آيد موجهاى اختلاف كه هلاك نفسهاى منطقى بدان باشد . و صلاح آب اندر پوشيده بيشتر از آنست كه اندر ظاهر است ، همچنين صلاح حكمت شريعت پيامبران اندر ذهن و تمييز بيشتر از آنست كه اندر ظاهر شريعت ، از بهر آنك ظاهر شريعت موافق جسدهاست و باطن او بتمييز كردن موافق ارواح است ، و آب را خاصيت آنست كه هميشه از آن كنار كه لطيف باشد سوى بالا شود و آنگاه بدان معدن خويش آيد بىدرنگ ، همچنين نفس ناطقه هميشه به بالا همىشود تا نصيب خويش از نفس كلى بپذيرد و بازمران نظيف را كثيف كند و بدان دهد كه زير او باشد ، چنانك پيغامبران عليهم السلام كردند ، و نفس مميزه ماننده شد به زمين از همه رويها ، معنىء نفس مميزه جداكننده باشد بد را از نيك ، و از نفس مميزه بود نگاه داشت مر نفسهاى منطقى بر دين خداوند شريعت و تأويل متشابهات تا شريعت بر مردم استوار شود و صورت معادى بعلم الهى و به عمل شريعى تمام گردد بر مثال نگاه داشت زمين و تمام كردن او مر چيزها را ، و از نفس مميزه بود پديد آمدن نوعهاى بيان اندر دين خداى همچنانك از زمين بود پديد آمدن صورتهاى جسمانى ، و همچنانك آب و هوا و آتش اندر زمين پنهان\r\n\r\n","description":"","footnote":"","page_name":" 81 ","page_number":105},
  {"content":"\r\n\r\nشوند تأييد عقل كلى و توفيق نفس كلى و تعليم نطق اندر نفس مميزه جمله شوند .\r\nو آغاز اين چهار حرف « اللّه » از الف است كه او از حساب يكى است هم چنانك آغاز چهار از يكى است و انجامش بيكى است ، از بهر آنك چون به همه چهار را چون يكى و دو و سه و چهار جمله كنى ده بود و يكى يكى باشد اندر ذات خويش ، پس چنانك آغاز و انجام چهار بيكى است آغاز و انجام اين چهار حرف « اللّه » يكى است بدانچ آغازش الف است و انجامش آن الف است كه آخر هاء است . و معنى پوشيده اندرين باب آنست كه علت اين چهار اصل كه گفتيم بوحدت ايزد است ، و همچنين آغاز چهار اركان از طبيعت كه او قوت فاعله است - اعنى كار كن - و انتهاى آن اشخاص است كه جزء نپذيرد ، و اندر هر شخصى دليل ده موجود است كه از ذات خويش پديد كند ، و آن گوهر آن چيز است كه بر گرفته است مر نه عرض را كه سوى اهل علم منطق آن نه عرض دانسته است .\r\nپس هر چيزى بدين شرح كه گفتيم آغاز آن يكى است و انجامش يكى است ، همچنانك اللّه را اول يكى است كه الف است و آخرش يكيست كه الف است به آخر حرفها اندر ، پس موافق آمد شمار از جهت آفرينش و نظم عالم با تأليف اين نام بزرگ ، و لام و الف كه بهم آرى حاصل از و كلمت نفى باشد و آن « لا » باشد و چون لام ديگر را با هاء گردآرى از و كلمت اثبات آيد و آن « له » باشد و مشار باشد يعنى كه روحانيان نامشارند چون « لا » و آن عقل است و نفس كلى ، و قوت نطق و تمييز چون « له » يود يعنى مشار ، پس آن دو نامشارند و اين دو مشارند ، و ايزد تعالى جل ذكره نه مشار است و نه نامشار است ، و همچنين از چهار ركن عالم طبيعى آتش و هوا نامشار است از جهت اندر رسيدن بديشان از لطافت ، و آب و زمين مشارند كه كثيف‌اند . و همچنين حكماء صورت فلك را بخش\r\n\r\n","description":"","footnote":"","page_name":" 82 ","page_number":106},
  {"content":"\r\n\r\nكردند به چهار قسمت و آن را اوتاد خوانند يعنى ميخها و يكى را از آن ميخها طالع خوانند و آن آن خانه باشد كز مشرق برآيد آن وقت كه حكم خواهند كردن و آن را خانهء زندگانى خوانند ، و ديگر از آن ميخها چهارم باشد و از خانهء طالع و آن را خانهء عاقبت خوانند ، و سديگر از آن ميخها خانهء هفتم باشد از طالع و آن را خانهء خصومت خوانند ، و چهارم از آن ميخها خانهء دهم باشد و آن را خانه عز و پادشاهى خوانند ، يعنى كه آغاز صورتهاى روحانى از چهار اصل است و خانهء زندگانى كه طالع است دليل عقل است كه او طالع اول است بدانچ از كلمهء بارى سبحانه نخست او پيدا شد و به دو يافتند زندگانى همه روحانيات و جسمانيات ، و خانهء چهارم خانهء عاقبت است دليل نفس كل است كه عاقبت كارها به دو باشد ، و از نفس كل است تمام شدن اصلها و وتد ، سديگر بخانهء هفتم است كه خانهء خصومت است كه دليل نطق است كه ناطق يكيست از جملهء هفت اندام مردم و آن زبان است و خصومتها از جهت نطق افتد ، و وتد چهارم كه خانه دهم است و خانهء عز و پادشاهى است بر نفس مميزه كه به دو تمام شود حدود روحانى و جسمانى - و شرح حروف « اللّه » بسيار است ما بدين مقدار اقتصار كرديم .\r\n\r\nصف بيست و پنجم سخن اندر آنچ مردم به دو سزاوار پيغامبرى شود\r\nچهار قوت است كه چون هر چهار اندر مردمى گرد آيد آن مردم تأييد پذيرد تا بيارىء مؤيدى ، اعنى كه چون دانايى كه او علمهاى پوشيده را بدلالت ظاهرها همىببند مرو را چيزى بنمايد او همچنان پوشيده پيش شود بدان انبازى كه نفس او را با نفس دانا اوفتد . و ديگر آنست كه بانبازىاى تأييدپذير گشت مر\r\n\r\n","description":"","footnote":"","page_name":" 83 ","page_number":107},
  {"content":"\r\n\r\nآن را بورزد تا او ذات خويش همچنان اشارتى كه دانا به دو كرده باشد بيرون آرد ، تا تأييدپذير باشد بتنهايى ، و گر بيم دراز شدن كتاب نبودى مثالى ازين اشارت بنمودمى ، و سديگر آنست كه چون نفس او را اندر چيزهاى لطيف ديدار اوفتاد مر نطق او را فوت آن باشد كه مران را بتواند گفتن پوشيده . چهارم آن بايد كه چون بگويد مران پوشيده را بر چيزهاى آشكارا گويد و معنىء آن را به زير آن ظاهر اندر پوشيده كند تا عامه را ظاهر آن سخن قيد و بند باشد و خاصه را معنىء آن قول پند و رستگارى باشد . پس هر مردمى كه برو بدين چهار خصلت منت نهد او شايسته شود مر رسولى را از خالق سوى خلق و سالار و رئيس گردد بر ديگر همجنسان خويش . و دليل بر درستىء اين دعوى آنست كه مردم جانوريست از جمله جانوران همچنانك رسول مردمى باشد از جملهء مردمان ، و لكن چون مردم چهار قوت را بردارد سالار شود بر جملهء ديگر جانوران ، و آن چهار قوت كه او راست يكى از آن نمو است و آن بر بالندى است « 1 » چون نبات و ستوران كه همه بالند ، و ديگر حس است و آن شناختن جنس خويش و معرفت دشمن خويش است چنانك همه جانوران شناسند ؛ و سديگر نطق است و آن سخن گفتن است و عبارت كردن آنچ بداند مر همجنس خويش را ، چهارم عقل است كه بپذيرد و دانا شود بلطافتها ، و بگرد آوردن اين چهار قوت مردم گردد و زبر خويش آورد مر جانوران ديگر را كه با او بنمو و حس و آواز برابر بودند ، و چون اين قوتها كه ستوران را بود بپذيرفت و نيز بر آن عقل و نطق زيادت پذيرفت سزاوار گشت مر سالارىء جانوران را . آن كس كه همه قوتهاى مردمى پذيرفته باشد و چهار قوت ديگر چنانك ياد كرديم بپذيرد\r\n\r\n\r\n","description":"","footnote":"\r\n( 1 ) باليدن : باليدگى و افزايش .\r\n","page_name":" 84 ","page_number":108},
  {"content":"\r\n\r\nخداوند هشت قوت شود كه به چهار قوت از آن مردم از درجهء ستورى برتر آمد ، از حكم عقلى واجب آيد كه آن كس كه آن هشت قوت را جمله كند او بر سالار جانوران سالار شود . - سالار جانوران مردم است و سالار مردم پيغمبرانند .\r\nصلوات اللّه عليهم اجمعين\r\nاين برهانى روشن است مر خداوند بصيرت را ، و اللّه تعالى أعلم و أحكم .\r\n\r\nصف بيست و ششم سخن اندر خداوند قيامت كه او چرا شريعت نو بيارد\r\nگوئيم كه چيزها را كه هست اندر عالم دو كناره و ميانه است ، و هر بوده‌يى را تمامىء آن اندر كنارهء بازپسين اوست ، چنانك مر چيزها را كه اندرو روح است كنارهء نخستين او نبات است و ميانه‌اش حيوان است و كنارهء بازپسين او مردم است كه بر نبات و حيوان سالار است و تمامىء حيوان اندروست . پس حال اندر دين همچنين واجب آيد از بهر آنك آفرينش مردم از بهر دين بوده است و تمامىء مردم اندر دين است ، و هر كه او را دين نيست او ناقص است ، از بهر آن بود كه پيامبران عليهم السلام مر كافران را كشتن فرمودند . و مثل مردم كه دين پذيرفته باشد چون مثل نطفه باشد كه به حد قوة مردم باشد ، چه اگر كسى ده بار مجامعت كند با حلال خويش كه هر مجامعتى ممكن بودى كه فرزندى بودى وزان ده مجامعت او هيچ فرزند نباشد او را بدان گرفتارى نباشد ، هر چند كه آن نطفه كه او مردم بود تباه شد ، از بهر آنك ناقص بود . پس كشتن مردم بىدين برابر است با تباه شدن نطفه و از و بزه‌يى نباشد بكشتن او بلك ثواب باشد مر كشندهء او را .\r\nپس گوئيم كه مر دين را همچنين سه مرتبت است : نخست از او مرتبت نطق\r\n\r\n","description":"","footnote":"","page_name":" 85 ","page_number":109},
  {"content":"\r\n\r\nاست و آن پيغمبريست كه شريعت آرد و تأليف كتاب و اعمال كند و خلق را بر پذيرفتن ظاهر آن تكليف كند ، و ديگر مرتبت وصايت است كه بنياد تأويل او نهد و مثلها و رمزها را معنى بگويد و خلق را از موج شبهت به خشكى و ايمنى حقيقت برساند ، و سديگر مرتبت امامت است كه ظاهر و باطن را امام نگاه دارد و خلق را بر اندازهء طاقت ايشان از علم تأويل بهره دهد اندر هر زمانى ، و اين كنارهء بازپسين است اندر دين ، و تمامىء دين اندر امام است .\r\nپس گوئيم كه اين سه مرتبت اندر خلق از سر دور آدم عليه السلام تا به آخر دور محمد صلى اللّه عليه و آله بگشت . هر مرتبتى اندر شش تن و هژده تن اندر عالم اندرين سه مرتبت ايستادند چون آدم و اساس او و امام او ، و نوح و اساس او و امام او ، و ابراهيم و اساس او و امام او ، و موسى و اساس او و امام او ، و عيسى و اساس او و امام او ، و محمد و اساس او و امام او ، عليهم السلام ، و به هفتم ايشان كار دين تمام شود . و آن هفتم نوزدهم باشد مر تن هژده را ، چنانك خداى تعالى فرمود ، قوله :       « سَأُصْلِيهِ سَقَرَ وَ ما أَدْراكَ ما سَقَرُ لا تُبْقِي وَ لا تَذَرُ لَوَّاحَةٌ لِلْبَشَرِ عَلَيْها تِسْعَةَ عَشَرَ وَ ما جَعَلْنا أَصْحابَ النَّارِ إِلَّا مَلائِكَةً وَ ما جَعَلْنا عِدَّتَهُمْ إِلَّا فِتْنَةً لِلَّذِينَ كَفَرُوا لِيَسْتَيْقِنَ الَّذِينَ أُوتُوا الْكِتابَ وَ يَزْدادَ الَّذِينَ آمَنُوا إِيماناً وَ لا يَرْتابَ الَّذِينَ أُوتُوا الْكِتابَ وَ الْمُؤْمِنُونَ وَ لِيَقُولَ الَّذِينَ فِي قُلُوبِهِمْ مَرَضٌ وَ الْكافِرُونَ ما ذا أَرادَ اللَّهُ بِهذا مَثَلًا »       همىگويد : سر انجام اندر افكنيمش بدوزخ و توجه دانى اى محمد كه آن چه دوزخ است و آن آنست كه نه بمانند و نه بگذارند درفشنده است مردم را و برو مؤكل است و نكرديم خداوند آتش مگر فرشتگان و نكرديم شمار ايشان مگر آزمايشى مر آنها را كه كافر شدند تا زيادت شود ايمان كروندگان و به شك نيوفتند آن كسان كه كتاب را بپذيرفتند\r\n\r\n","description":"","footnote":"","page_name":" 86 ","page_number":110},
  {"content":"\r\n\r\nو كروندگان و تا بگويند كافران و آن كسان كه دلهاى ايشان اندر دين بيمار است كه چه خواست خداى بدين مثل كه زد . و تأويل اين آيت آنست كه بدوزخ مر ظاهر شريعت را همىخواهد كه مردم از و نه بر حق باشد و نه بر باطل و همىدرفشد مردم را از و چيزى كه به دو نتواند رسيدن بىميانجى و بر و نوزده موكل است از شش ناطق و شش اساس و شش امام و يكى خداوند قيامت ، و بدانچ همىگويد « نكرديم خداوندان آتش مگر فرشتگان » بدان آتش مر عقل كل را همىخواهد كه فرشتگان از و پديد آيند اندر عالم جسمانى ، و هر كه اين نوزده حد را بداند ايمانش زيادت شود به قوت خداى تعالى ، و هر كه مر ايشان را نداند متحير شود و گويد اين چه مثل است كه خداى همىزند چون مرين سه شش را كى آن به هفتم بازپسين رسد . و اين ششان همه عمل فرموده‌اند ، واجب آيد كه آخر عمل حساب بود كه شمار آن عملها آن هفتم از خلق بخواهد ، و دليل بر درستىء اين قول آنست كه جسد كثيف كه بشش حال بگردد از سلاله تا بلحم « 1 » به هفتم مرتبت او را حالى ديگر باشد كه بدان شش حال گذشته نماند ، و عيب و هنر آن شش حال بدان هفتم پديد آيد ، و بدان هفتم حال از راست كردن صورت او بپردازند و حواس او و اندامهاى او به كار نمودن اندر افتد از آن معنيها كه او را از بهر آن آفريده باشند . پس همچنين بيرون آمدن آن هفتم حد حساب اين عملهاى كرده از خلق بخواهند كه او خداوند بازجستن كارهاى كرده باشد نه فرمايندهء كار باشد ، و عقل گواهى دهد كه چندين پيامبران بيامدند و خلق را بخداى خواندند و كار شرايع فرمودند و بعضى از مردم آن بپذيرفت و كار كرد و بعضى نپذيرفت و كار\r\n\r\n\r\n","description":"","footnote":"\r\n( 1 ) لحم : گوشت\r\n","page_name":" 87 ","page_number":111},
  {"content":"\r\n\r\nنكرد و هر دو گروه از اين عالم رفتند و پيدا نيامد فضل آن مطيع فرمانبردار بر آن عاصى بىفرمان ، بايد كه روزى باشد كه آن فضل پديد آيد و اين تأخير كه بوده است و همىباشد مر آمدن آن هفتم را همىباشد ، و خداى تعالى همىگويد ، قوله :  « أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّالِحاتِ سَواءً مَحْياهُمْ وَ مَماتُهُمْ ساءَ ما يَحْكُمُونَ »  ، همىگويد : آن چنان همىپندارند آن كسان كه بدى كردند كه ما مر ايشان را چون آن كسان كنيم كه بگرويدند و كارهاى نيكو كردند برابر باشد مردگى و زندگى ايشان ؟ بد حكمى است اين كه همىكنند و چون اندر حال زندگى بد كردار و نيك كردار پديد نيامد و پس از مرگ پديد نيايد بد حكمى باشد و خداى تعالى حكم بد نكند ، قوله :  « أَ لَيْسَ اللَّهُ بِأَحْكَمِ الْحاكِمِينَ »  .\r\n\r\nصف بيست و هفتم سخن اندر آنك چرا عقل و نفس بيك مرتبت نبودند اگر اصل ايشان امر بود و اندر آن عالم خلاف نبود\r\nببايد دانستن كه تفاوت ميان چيزها از جهت نزديكى گروهى از آن باشد به علت خويش و دورى گروهى از علت خويش ، و هر چه به علت نزديك باشد قوى تر از آن باشد كز علت خويش دور تر باشد ، و مثال اين چنانست كه مادر و پدر كودك قوىتر از كودك باشد بسبب آنك علت ايشان همه نبات است و مادر و پدر به علت خويش رسيده‌اند و از نبات همىتوانند خوردن و كودك كه از نبات غذا نمىتواند كشيدن تا نخست مادرش از نبات بخورد مر آن را شير بگرداند\r\n\r\n","description":"","footnote":"","page_name":" 88 ","page_number":112},
  {"content":"\r\n\r\nو آن وقت بكودك برساند ، پس آن كودك از علت خويش كه نبات است دور است و مادرش ميان او و ميان علت او ميانجى است لاجرم ضعيف است و مادر و پدرش كه بنبات رسيده‌اند قوىاند ، و چون كودك بكشيدن غذا از نبات بميانجى مادر قوى شود آن وقت ميانجى از ميان برخيزد و او همچون مادر و پدر خويش گردد . و ما دانيم كه علت همه بودها كلمهء بارى سبحانه است ، و آن كلمه يكى است و معلول او بحقيقت بىهيچ ميانجى يكى لازم آيد تا باز بميانجى آن يك معلول ديگر معلولات پديد آيند ، بر مثال درختى كه تخمى پديد آيد تا باز بميانجى آن درخت از آن تخم شاخهاى بسيار و برگها و بارها پديد آيد ، پس آن نخستين معلول عقل بود كه قوت علت خويش بىميانجى بتمامى پذيرفت و نفس از كلمه بميانجى عقل پديد آمد ، پس خلافى نيست اندر آنكه آنچ پديد آمدن او از چيزى ديگر بذات او باشد شريفتر از آن چيز باشد كه پديد آمدن او از چيزى ديگر بميانجى ديگر باشد ، و هر چند كه اندران عالم خلاف نيست و آرام عقل و نفس بر كلمهء بارى است ، نام دومى از بهر آن بر ايشان اوفتاده است كه نفس فائده‌پذير است و عقل فائده دهنده است ، و اگر نه چنين بودى نام دومى بر ايشان نيوفتادى و هر دو خود يكى بودندى ، و اندر مردم خود اين دو چيز موجود است كه جز بدان نامها و معنيها مريشان را از يكديگر نتوان شناختن ، و آن آنست كه هر مردمى را نفسى است كه همىدانستى جويد و بنگاهبانى حاجتمند است و آن نگاهبان و دانش‌آموز او عقل است كه چون نفس بر خويشتن سالارى كردن گيرد وز جايگاه مخاطرهء نادانى پرهيزيدن گيرد گويند عاقل شد ، و عقل را جز بنفس پديد آمدن نيست ، و فعل نفس جز بجسد پيدا نشود ، پس اين سه\r\n\r\n","description":"","footnote":"","page_name":" 89 ","page_number":113},
  {"content":"\r\n\r\nمرتبت به يكديگر پيوسته است كه پيدا شدن فعل نفس از راه جسد است ، و پيدا شدن اثر عقل بر نفس است و عقل را با جسد پيوستگى نيست بىميانجىء نفس همچنانك از يكى سه پديد نيامد مگر بميانجى دو . و چون نفس مردم بىعقل ناتمام و خوار است دانيم كه اندر عالم علوى همين حال موجود است ، و نفس بعقل حاجتمند است .\r\n\r\nصف بيست و هشتم سخن اندر عقل كه او هست نخست است\r\nدليل بر آنك عقل نخست چيز است كز جود بارى سبحانه پيدا شدست هم از كتاب خداى است و هم از خبر رسول عليه السلام و هم از اتفاق حكماء شريعى و حكماء علم الهى و از شهادت عقلاى جزئى . اما دليل از كتاب خداى تعالى بر آنك عقل نخستين پديد آمدست از جود بارى سبحانه آنست كه همىگويد ، قوله :  « هُوَ الَّذِي خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ يُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ ثُمَّ لِتَكُونُوا شُيُوخاً وَ مِنْكُمْ مَنْ يُتَوَفَّى مِنْ قَبْلُ وَ لِتَبْلُغُوا أَجَلًا مُسَمًّى وَ لَعَلَّكُمْ تَعْقِلُونَ »  ، همىگويد : خداى شما را بيافريد از خاك پس از آب اندك پس از خون بسته پس بيرون آوردتان كودك خرد تا برسيد بنيروى سخت خويش پس تا بباشيد پيران و از شما كس است كز پيش بميرد و تا برسيد بوقتى نامزد كرده مگر كه عقل را بيابيد . اين همه احوال مردم را ياد كرد و به آخر گفت « مگر بعقل برسيد » از بهر آنك اصل آفرينش از عقل رفته بود و چاره نيست از بازگشتن مر چيزى را كز چيزى پديد آيد به آخر\r\n\r\n","description":"","footnote":"","page_name":" 90 ","page_number":114},
  {"content":"\r\n\r\nكار از آنچ از و پديد آمده باشد ، پس گفتار خداى به آخر كار كه « مگر شما مر عقل را بيابيد » همى دلالت كند كه پديد آمده عقل بوده است به آخر پديد آمده‌يى كه مردم است به آخر كار خويش همى به دو خواهد رسيدن بر مثال درختى كز خرما دانه‌يى پديد آيد و بتمامى آن درخت آن باشد كه اندر خرما كز و پديد آيد دانهء او بمغز آگنده شود تا آخر درخت به اول درخت بازگردد . و هر كه از عقل بميانجى حدود دين حق فائده پذيرد به آخر به دو بازگردد . و اما دليل از خبر رسول صلى اللّه عليه و آله بر پيشىء هست شدن عقل پيش از ديگر هستها آنست كه فرمود « اول ما خنق اللّه تعالى العقل قال له أقبل فأقبل ثم قال له أدبر فأدبر فقال و عزتى و جلالى ما خلقت خلقا أعز على منك بك أثيب و بك اعاقب » ، گفت : نخستين چيزى كه خداى بيافريد عقل بود مر او را گفت پيش آى پيش آمد پس گفت بازپس شو بازپس شد پس خداى تعالى سوگند ياد كرد بعز و جلال خويش كه چيزى نيافريدم گرامىتر بر من از تو به تو ثواب دهم و به تو عقاب كنم . و اندر دين حق همچنين است هر كه عقل را به كار بندد اندر پرستش خداى و عبادت بر بصيرت كند به ثواب ابدى رسد . و هر كه عقل را ضايع كند و كار بىدانش كند به آتش جاويدى رسد . و اما شهادت عقلهاى جزئى بر آنك عقل كلى نخست پديد آورده است بجود بارى سبحانه آنست كه : موجودات بجملگى از دو گونه است : يا محيط است يا محاط ، و محيط آن باشد كه بگرد چيز ديگر اندر آمده باشد بذات يا بذات يا بشرف و محاط آن چيزى باشد كه چيزى ديگر اندر باشد بذات يا بفرومايگى . اما محيط بذات چنان باشد كه آسمان است كه محيط زمين است كه ذات آسمان بگرد ذات زمين اندر آمده است . و محاط بذات چنان باشد كه زمين است كه\r\n\r\n","description":"","footnote":"","page_name":" 91 ","page_number":115},
  {"content":"\r\n\r\nمحاط آسمانست كه زير او اندر مانده است بهمهء رويها . اما محيط بشرف چنان باشد كه نفس است محيط جسد كه نفس مر جسد را پاكيزه و شريف و آبادان همىدارد و از پراكنده شدن نگاهبان او گشته است ، كه اگر نفس عنايت خويش از جسد بازگيرد جسد بميرد و پليد شود و خوار گردد و ويران بباشد و پراگنده شود . و همچنين مردم بشرف محيط است بر حيوان و حيوان محاط است مردم را بفرومايگى ، و هر محيطى شريفتر از محاط خويش باشد و هر چه او شريفتر باشد بودش او پيش از آن باشد كزو كمتر باشد بشرف و گر محيط را وجود پيش از محاط نبودى محيط نگشتى بر محاط و گر نخست وجود مر محاط را بودى آن وقت مر محيط را بايستى كه نخست مر محاط را يافتيمى آن وقت مر محيط را ، و ما نخست مر عقل را همىيابيم تا به دو مر چيزها را اندر يابيم ، و تا عقل را نيابيم بر چيزها محيط نشويم ، دليل همىكند اين حال كه عقل محيط است و چون محيط وجود او پيشتر از وجود هر محاطى بوده است ، و چون ما بعقل بر چيزها محيط شديم حكم كرديم بر پيشىء هست شدن او ، و ممكن نيست تو هم كردن چيزى را از چيزها كه عقل يك راه بر آن محيط شود و يك راه نه محيط باشد برو ، پس گوئيم كه آن توهم يا عقلى باشد يا نباشد ، اگر عقلى باشد عقل بر آن محيط باشد و گرنه عقلى باشد اندر چيزى وهمى نتوان رسيد مگر از جهت عقل ، و نيز گوئيم كه جوهرى كه بعلتش نزديكتر باشد محيط بود بر آن جوهر كه علتش دور تر بود ، و عقل نزديكتر جوهريست به علت همه علتها ، پس واجب آيد كه عقل محيط باشد بر همهء گوهرهاى جسمانى و روحانى ، و ايزد تعالى برتر است از محيط و محاط ، تعالى اللّه عن ذلك علوا كبيرا . و ديگر كه عقل\r\n\r\n","description":"","footnote":"","page_name":" 92 ","page_number":116},
  {"content":"\r\n\r\nمانند است بيكى كه اول شمار است ، و هيچ چيز از عدد بر يكى پيشى ندارد بلك هستىء همهء شمارها از يكى است همچنين عقل اول يكيست و ذات همهء معلولاتست پس معلولات همه از عقل وجود يافته است همچنانك شمارها همه از يكى پديد آمده است ، و همه عددها نام يكى دارد چون يك هزار و صد هزار و پيش و كم نام يكى بر همه افتاده است ، و آغاز شمارها همه از يكى باشد و انجامش نيز به يكى باشد ، همچنين پديد آمدن همهء چيزها از عقل است و باز عقل بر همهء چيزها محيط است ، و محيط بودن عقل بر چيزها گواهى همىدهد كه همهء چيزها از و پديد آمده است كه عقل است ، و همچنانك بدان كه اندروست مر شمارها را مادت دهد تا بسيار شود شمارهاى عقل نيز به قوت خويش مادت دهد تا معقولات بسيار شود ، و ايزد تعالى وصف كرد امر خويش را كه بدان آفريد همهء مبدعات و مخلوقات بكلمهء  « لكِنْ »  ، و ابن خطاب خداى است و خطاب را جوهرى خطاب‌پذير واجب آيد ، و محال باشد كه ايزد تعالى خطاب كند با چيزى كه آن چيز خطاب ايزد نداند و خطاب روا نباشد مگر با جوهرى كه خطاب شناسد ، پس گوئيم كه آن جوهر خطاب‌شناس عقل است كه تواناى پذيرفتن امر بارى است ، و چون امر ايزد به پيدا كردن عالم طبيعت رسيد مضاف كرد - اعنى بازبسته كرد - آفرينش عالم طبيعى را با آفرينش تقديرى ، و آفرينش تقديرى بمنزلت فرود از آفرينش ابداعى است ، نبينى كه مر آفرينش آسمانها و زمين را « كن » بگفت مگر گفت ، قوله :   « خَلَقَ السَّماواتِ وَ الْأَرْضَ وَ جَعَلَ الظُّلُماتِ وَ النُّورَ »   و اكنون گفت : بيافريد آسمانها و زمين را و بكرد تاريكها و روشنايى را از بهر آنك مر آسمانها و زمين را طاقت پذيرفتن فرمان نبود ، و همچنين بازبسته كرد آفرينش جسدهاى\r\n\r\n","description":"","footnote":"","page_name":" 93 ","page_number":117},
  {"content":"\r\n\r\nما را بآفرينش تقديرى و گفت قوله :  « هُوَ الَّذِي خَلَقَكُمْ مِنْ تُرابٍ »  گفت :\r\nاو آنست كه تقدير كرد شما را از خاك ، و چون ما طاقت پذيرفتن فرمان نداشتيم بأول آفرينش ما « كن » نگفت ، و همچنين رسول صلى اللّه عليه و آله و سلم خطاب نكرد با كودكان كه عقل نداشتند ، و چون عقل اندر ما پيدا شد و معرفت توحيد و معرفت رسالت بيافتيم سزاوار امر و نص گشتيم . پس اين حال كه شرح كرده شد از واجب ناشدن فرمان خداى پيش از يافتن عقل همى دليل كند كه اين « كن » فرمان خداى بود ، از و تعالى واجب نيامد مگر آن وقت كه پذيراى آن امر موجود شده بود ، و نيز دليل است كه اين برهانها كه نموديم كه پذيرندهء « كن » از خداى تعالى جز عقل نبود و هيچ چيز از مبدعات بر عقل پيشى نداشت ، پاك است آن خداى كه عقل را ابداع كرد بدين شرف و جلالت ، و مبدع حق يگانه است از صفات مبدعات خويش ، از اين شريفتر سخن چون توان گفتن اندر اثبات صانع كه ما گفتيم اندر صفت عقل ، و چون آفريده بدين شرف باشد كه عقل اول است و آفريدگار از صفات مبدع و ابداع منزه كرده باشد سخن گوينده بغايت كمال باشد اندر توحيد ، و آن كس كه بدين علم دانا باشد توحيدش مجرد باشد از تشبيه و تعطيل ، كجااند آن ملحدان و دهريان كه بر اهل ديانت و مذهب حقيقت دروغ گويند و دعوى كنند بشيعت خاندان باثبات صانع نگويند و وهم اندر دل ضعفاء ديانت افكنند و اهل حق را به چشم نادان زشت كنند ، و آنچ اندر ما گويند ايشان خود بدان صفت‌اند ، و شكر خداى را و اولياى او را كه ما را بر رهنمايى اولياء خويش از نعمت ابدى و اسرار الهى نصيب كرد ، للّه الحمد و المنة ،\r\n\r\n","description":"","footnote":"","page_name":" 94 ","page_number":118},
  {"content":"\r\n\r\n\r\nصف بيست و نهم سخن اندر آنك نفس از عقل توهم چيزى كردن محال است\r\nاز طرق هندسه بازنماييم كه پيش از عقل چيز نيست ، گوئيم كه هركجا دو چيز برابر شوند يا هر دو ببزرگى چند يكديگر باشد يا يكى از ديگرى بزرگتر باشد ، و چون درست شود كه يكى از آن دو چيز از يار خويش بزرگتر نيست و نيز كهتر از و نيست درست شده باشد كه همچند اوست ، و مثال كنيم مرين قول را بدين دو خط : يكى خط الف و ديگر خط باء ، و گوئيم اگر خط الف همچند باء نيست و بزرگتر از خط باء نيز نيست ناچاره خط الف كهتر از خط باء باشد ، و گر خط الف بزرگتر از خط باء نيست ناچاره خط الف همچند خط باء باشد ، و چون اين مقدمهء هندسى گفتيم گوئيم كه ما چيزهاى بسيار همىيابيم چه از معقول و چه از محسوس و چيزها را همىبينيم كز يكديگر پديد همىآيد چون حيوان از نبات و نبات از طبايع . پس چاره نيست كه يك چيز پيش از همه چيزها بوده است پديد آمده تا ديگر چيزها از و پديد آمده است ، چون عقل را بر چيزها جاكول همىيابيم بدانستيم كه عقل است آنچ پيش از همه چيزها بوده است ، پس اگر كسى گويد كه پيش از عقل چه بود و چرا روا نباشد كه پيش از عقل چيز باشد گوئيم كه هر چه خواهى از موجودات اختيار كن ، و آتش را بگيريم و گوئيم كه چرا روا نباشد كه آتش پيش از عقل باشد ؟ پس گوئيم كه عقل موجودى است و آتش نيز موجوديست ، اگر گوئيم كه آتش پيش از عقل بود ، پس بايستى كه به آتش عقل را كار بستيمى نه بعقل مر آتش را كار فرموديمى چنين كه همىفرمائيم ،\r\n\r\n","description":"","footnote":"","page_name":" 95 ","page_number":119},
  {"content":"\r\n\r\nپس درست شد كه آتش پيش از عقل نبودست ، پس اگر گويد با عقل برابر بوده است گوئيم چون چيزها از چيزى همى پديد آيد روا نبود كه همى چيزها از دو چيز پديد آيد ، كه اگر روا بودى كه چيزها از دو چيز بودى نيز روا بودى كه همهء چيزها بيكبار موجود بودى ، و چون همىيابيم كه چيزى از چيزى همى پديد آيد لازم گشت دانستن كه چيزى نخستين نه از چيزى پديد آمد بضرورت ، كه اگر جز چنين گويى موجودات روا نبودى كه پديد آمدى ، پس گفتيم كه آن چيز كه نه از چيزى پديد آمد يكى بود ، پس درست شد كه آتش با عقل برابر نبود ، و چون آتش پيش از عقل نبود و با عقل برابر نبود درست شد كه عقل پيش از آتش بود .\r\nو نيز گوئيم كه پيش از عقل چيز چگونه اندر وهم آيد ، و همه چيزها چيزى بعقل يافتند ، و بتازى مر چيز را شىء گويند و مر چيزى را شيئيت گويند ، و همهء چيزها بدين قول خود عقل باشد ، از بهر آنك چيزها چيزى از عقل يافتند ، پس چگونه پيش از چيزى چيز باشد ، و اگر پيش از چيزى كه بتازى آن شيئيت است چيز روا باشد همچنان باشد كه پيش از ذات خويش چيزى موجود باشد ، و اين محال بود توهم كردن ، و ايزد تعالى مر عقل را گفت بر همهء چيزها قادرست چنانك بسيار جاى اندر قرآن همىگويد : قوله  « إِنَّ اللَّهَ عَلى كُلِّ شَيْءٍ قَدِيرٌ »  ، گويد : خداى بر همهء چيزها قادر است ، و بدان مر عقل را همىخواهد كه همه چيزها زير اوست ، و هر خردمند كه معنىء اين قول كه خداى تعالى به چند جاى بازگفته است اندر كتاب خويش بداند مقدار خويش بشناسد و نفس او توهم نكند بارى را سبحانه ، اندر يابد كه اين كفر و شرك باشد ، بلك هر كه گمان برد كه او بارى را سبحانه دانسته است دعوى كرده\r\n\r\n","description":"","footnote":"","page_name":" 96 ","page_number":120},
  {"content":"\r\n\r\nباشد كه او از خداى برتر است ، پس ببايد دانستن كه بر عمل هيچ چيز را بتوانايى و جاكول شدن نيست و پديدآرندهء عقل مر عقل را نه از چيزى برو پادشاه است بدين صنع لطيف ، و ببايد دانستن كه ابداع كه مبدع اول بدان پديد آورده شدست چيزى نيست ، از بهر آنك اگر ابداع چيزى باشد با مبدع چيزى ديگر برابر باشد يا پيش از و ، و آن وقت عقل نه مبدع باشد ، از بهر آنك مبدع چيزى باشد نه از چيزى ديگر ، و گر او پيش از و چيزى بودى اين نام مبدع مر مبدع را دروغ بودى ، و گر با مبدع چيزى بودى مبدع چيزى بودى آفريده از آنچ با او پيش از و چيزى بود كه او را از و آفريده بودند ، و نيز چيزى بودى ناآفريده ، بدانچ مبدع آن باشد كه او نه از چيزى باشد . و اين چنان باشد كه كسى گويد « من نشسته ايستاده ديدم » و اين متناقض باشد و متناقض دروغ باشد ، پس درست شد كه ابداع چيزى نيست ، و گر پيش از مبدع چيزى بود از دو بيرون نبودى : يا مبدع بودى نه از چيز پديد آمده يا چيزى بودى از چيزى پديد آمده ، و اين چيزى باشد كز پيش چيزى باشد و باز همىشود از چيزى به چيزى ديگر تا از نهايت بشود ، و اين محال باشد اندر عقل ، پس بدين برهان كه نموديم پيش از عقل چيزى نه روا باشد ،\r\nو نيز گوئيم كه چيز ذاتى باشد از جملهء ذاتها و ذاتها بر دو گونه : است يا محسوسات است يا معقولات ، و هستىء محسوس بحس درست شود و هستىء معقول بعقل درست شود ، و چيزى كه حس مرو را نتواند يافتن مر او را بعقل يابند و موهوم باشد ، پس چيزىء معقولات بعقل است و چون زير عقل اندر نيايد نه محسوس باشد و نه موهوم ، و آنچ نه اندر حس آيد و نه اندر عقل نه چيز باشد و نه موجود .\r\n\r\n","description":"","footnote":"","page_name":" 97 ","page_number":121},
  {"content":"\r\n\r\n\r\nصف سىام سخن اندر آنك نفس بذات خويش مركب است\r\nنفس تا تركيب نپذيرد با هستى نيايد و تركيب او بمادت عقل است ، و دليل بر درستىء اين دعوى آنست كه نفس كل چون از عقل كل مادت يافت اندر ذات خويش مادت‌پذير بود ، و آنچ مادت‌پذير باشد مركب باشد و چون از عقل مادت يافت خداوند تركيب آمد ، و نفس جزئى تا با عقل مركب نشد از خداى تعالى مخاطبه نيافت ، نبينى كه خداى تعالى همىگويد ، قوله :  « فَاعْتَبِرُوا يا أُولِي الْأَبْصارِ »  همىگويد : اندازه گيريد اى خداوندان چشمها ، يعنى خردمندان ، و هر نفسى كه با عقل جفت نشود عدد برو نيوفتد ، و نفس خردمند چون بعقل مركب گشت از حكم قياس لازم آيد كه به وزن بيش از نفس بىخرد است . و ميان مردمان رونده است كه خردمند را گران سنگ و گران‌مايه خوانند و بىخرد را سبكسار و سبك‌مايه گويند ، از بهر آنك آن يكى با خرد جفت است و اين ديگر از خرد تنهاست ، و درست كند مرين دعوى را قول خداى تعالى كه مىگويد ، قوله :     « فَأَمَّا مَنْ ثَقُلَتْ مَوازِينُهُ فَهُوَ فِي عِيشَةٍ راضِيَةٍ وَ أَمَّا مَنْ خَفَّتْ مَوازِينُهُ فَأُمُّهُ هاوِيَةٌ . »     همىگويد : هر كه گران شود ترازوهاى وى اندر زيستى پسنديده است و هر كه سبك شود ترازوهايش جاى او دوزخ است . و اندر حال ظاهر پيداست كه نفس كسى كه با خرد جفت است آهستگى و آرام كه نشان گرامى و تركيب است اندران كس پديد آمدست ، و نفس كسى كز خرد بهره و تركيب ندارد بىآرام و بىثبات ماندست ، پس درست شد كه نفس تمام اندر ذات خويش مركب است بعقل ، و تا بعقل تركيب نپذيرد\r\n\r\n","description":"","footnote":"","page_name":" 98 ","page_number":122},
  {"content":"\r\n\r\nهستى نيابد ، و هر نفسى كه با عقل مركب ناشده بدان عالم بازگردد از بدبختان باشد ، بگفتهء خداى تعالى ، قوله :  « لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَ تَرَكْتُمْ ما خَوَّلْناكُمْ وَراءَ ظُهُورِكُمْ »  . همىگويد : اندر خطاب با بدبختان روز قيامت كه بيامديد سوى ما تنها چنانك بيافريديم‌تان نخستين بار و دست بازداشتيد آنچ شما را داده بوديم پس پشت خويش ، اين آيت همى دليل كند كه جزين كه نفس را بعقل همى تركيب بايد كردن بدلالت خداوند دور خويش و راهنمايان خلق از فرزندان او و نفس را همچنان بىخرد تنها بدان عالم نبايد بردن و خداوندان حق را منكر شدن به حق ايشان از پس پشت نبايد داشتن ، كه معنىء علم ناپذيرفتن از و آن باشد كه او را از پس پشت كرده باشى ، كه هر چه از پس پشت مردم باشد مردم و را نبيند و هر كه چيزى بنگرد مرو را نبيند مر آن را سپس پشت كرده باشد .\r\n\r\nصف سى و يكم سخن اندر رياست نفس ناطقه بر نفس حسى\r\nقاعدهء آفرينش ، اى برادر ، اندر لطائف و كثائف چنان است كه لطائف پيش از كثائف بوده است . لاجرم اندر زايشهاى عالم لطائف اندر آخر بودش هر زايشى پديد آيد ، و كثائف اندر اول آن پديد آيد ، چنانك اندر زايش بودنيهاى رستنيها نخست شاخ و برگ و خار پديد آيد كه كثيف است ، و به آخر كار از نبات بار پديد آيد كه لطيف است ، و بار درخت را بر برگ و شاخ رياستى پيداست كه همهء فائدها از درخت سوى او شود ، و پايدارى و عز درخت ببار است ،\r\n\r\n","description":"","footnote":"","page_name":" 99 ","page_number":123},
  {"content":"\r\n\r\nو همچنين است حال اندر جانوران كه نخست جانوران سخن ناگوى بوده‌اند و آن وقت مردم آخر همهء جانوران پديد آمده است . و برهان اين دعوى روشن كرده شدست اندر « گشايش و رهايش » ، لاجرم مردم به آخر پديد آمدست رئيس و سالار همه جانوران است بفرمان خداى تعالى كه مىگويد ، قوله :\r\n  « اللَّهُ الَّذِي جَعَلَ لَكُمُ الْأَنْعامَ لِتَرْكَبُوا مِنْها وَ مِنْها تَأْكُلُونَ وَ لَكُمْ فِيها مَنافِعُ وَ لِتَبْلُغُوا عَلَيْها حاجَةً فِي صُدُورِكُمْ وَ عَلَيْها وَ عَلَى الْفُلْكِ تُحْمَلُونَ . »   همىگويد :\r\nخداى آنست كز بهر شما ستوران آفريد تا بر او بر نشينيد و زو بخوريد مر شما را اندر و فائدهاست و تا بر رسيد بر ستوران بحاجتى كه اندر دلهاى شماست و بر ستور و بر كشتى بر نشينيد . پس چون بدين آيت رياست مردم بر ستوران همى پديد آيد ، ظاهر كشت كه نفس ناطقه را كه مردم بدان مخصوص است بر نفس حسى همان رياست است كه مردم را بر ستور است .\r\nو نيز چون نفس ناطقه فعل از كالبد مردم پس از فعل نفس حسى همى پديد آرد دليل همىكند كه نفس ناطقه لطيف‌ترست و اندر بودش عالم وجود نفس ناطقه پيش از وجود نفس حسى بوده است و نفس ناطقه رئيس و مهتر است بر نفس حسى .\r\nو همچنين بدانچ نفس حسى اندر كالبد مردم اثر خويش پيشتر از اثر نفس ناطقه همى پديد آرد همىبايد كه نفس حسى از مردم كه او بر مثال درختى روحانى است بر مثال برگ و شاخ است كز درخت نخست او پديد آيد ، و نفس ناطقه از مردم و درخت او بمنزلت بار است كه مراد نشاندهء درخت از درخت اوست . و گوئيم كه پيامبران عليهم السلام اندر خلق مثال درخت خرما بوده‌اند كه اندر خاك پيدا شود و هر چه خوشى و لطافت و شيرينى باشد اندر آن خاك\r\n\r\n","description":"","footnote":"","page_name":" 100 ","page_number":124},
  {"content":"\r\n\r\nبخويشتن كشد و جمله كند بازمران بار شيرين لطيف را بر زمين بباراند ، پس هر خاكى بيخهاى آن درخت مر آن را بپذيرد از درجهء خاكى بدرجهء خرما ميرسد ، و پس از آن كه ستوران مر آن خاك را مىسپردند به زير پاى همان خاك بر طبقى زرين بخوان پادشاهان رسد به قوت آن درخت خرما كه مرو را بپذيرفت ، چون خاك نادان بدانچ نزديك آن درخت خرما بود و خويشتن را به دو داد از آن فرومايگى و خوارى كه بود بدين پرمايگى و عزيزى همىرسد ، مردم سزاوارترست كه مر درخت خرماى خويش را كه رسول دور اوست و امام روزگار خويش را كه درخت‌پرور است مطيع باشد ، و خويشتن بطاعت و فرمانبردارى به دو سپارد تا از درجهء خاكى بدرجهء خرمايى رسد و از خوارى و ذل بعز و شادى رسد ، و شايسته شود مر خوان نفس كل را ، تا چون نفس كلى مرو را از راه امام زمانه بغذاء خويش كرده باشد از فناء و كثافت برهد و ببقاء و لطافت رسد و جاودانه اندر نعيم جاويد بماند .\r\nپس گوئيم كه چون درست كرديم كه نفس ناطقه بر نفس حسى رئيس است ، مردم آن باشد كه بكوشد تا رعيت خويش را بر نفس خويش رياست ندهد ، كه اگر چنين كند هلاك شود ، و آن چنان باشد كه مردم سپس آرزوهاى حسى رود و نادانى و ستورى را بر آموختن علم و بوزيدن « 1 » دين بگزيند تا نفس حسى او مر نفس ناطقه را نجورد ، بر مثال زمينى كه درخت خويش را تباه كند و بيفشاند تا سزاوار سوختن شود ، از بهر آنك درخت چون از بار خويش بازماند جز سوختن را نشايد . و ببايد نگريستن اندر فرمان پيغامبران عليهم السلام ، كه ايشان كل نفس ناطقه بودند ، كه چگونه نفسهاى خلق كه\r\n\r\n\r\n","description":"","footnote":"\r\n( 1 ) بوز و بوزك ، باستعاره ، مرد فهيم را گويند .\r\n","page_name":" 101 ","page_number":125},
  {"content":"\r\n\r\nبجملگى كل نفس حسى بودند مر ايشان را عليهم السلام فرمانبردار شدند ، و هر طعام و شراب كه پيامبران عليهم السلام ايشان را حلال كردند بپذيرفتند و بر آن قرار گرفتند ، و چون بر آن خو كردند خو كردن ايشان بر آن فرمان آن بود كه نفس ناطقهء آن پيامبر مر نفسهاى حسى ايشان را بخورد و با خويشتن يكى كرد ، و چون پيامبر ديگر بيامد ايشان را از آن طعام و شراب بازداشت و چيزى بخلاف آن بياورد ، نپذيرفتند و دشوار داشتند مر آن را و حس ايشان مر آن را نپذيرفت . و امروز اندر ميان اهل اسلام پيداست كه نفسهاى حسى ايشان همى مر نفس ناطقه را سپس روى كند ، و نشان اين حال آنست كه اگر كسى از مسلمانان نادانسته كوشت خوك بخورد معدهء او مر آن را بپذيرد و هيچ عيب نرسدش ، پس اگر نفس ناطقه‌اش آگاه شود كه آنچ بخورد كوشت خوك بود نپسنددش ، و بناپسند او نفس حسى او مر آن خورده و پسنديده را رد كند و بازدهد ، از بهر آنك نفس حسى او متابع نفس ناطقهء او گشته است ، و نفس ناطقهء او كه مر نفس پيغامبر خويش را بمنزلت نفس حسى است مر نفس ناطقه را متابع گشته است ، و چون رسول او كه نفس ناطقهء امت خويش داشت چيزى را نه پسندد نفسهاى ناطقهء امت مر آن را نپسندد و هر چه نفس ناطقهء امت رد كند نفس حسى ايشان مران را نپذيرد ، و اين برهانى روشن‌تر از آفتاب است مر خداوندان بصيرت را .\r\n\r\n","description":"","footnote":"","page_name":" 102 ","page_number":126},
  {"content":"\r\n\r\n\r\nصف سى و دوم سخن اندر اثبات نفس كلى\r\nهر چيزى كه او را بيابند يك بار و آنگه نابوده شود پس بار ديگر همچنان پيدا آيد ، و آن نابوده شده جايى نبود كز آن همانجاى پيدا آمد ، آن چيز جزئى باشد از كلى كه از آن كل پيدا شود و بدان كل بازشود ، چنانك موجود است اندر شخص مردم گرمى و سردى و ترى و خشكى اندر وقتى و باز نابوده شود بمرگ جسمانىء آن مردم ، يا مران را بذات او نيابند البته ، و باز بوقتى ديگر پيدا شود اندر شخص ديگر همچنانك پيش از آن جاى ديگر بوده بود .\r\nپس دانسته شد كه اين جزءهاى گرمى و سردى و ترى و خشكى را كلهاست كه اين جزءها از آن است و بدان بازشود . پس گوئيم كه همچنين چون بازيافتيم جوهرى كه او را شناخته نيك و بد است و اثر كرد اندر شخص مردم ، و او اندر يابندهء پوشيدها بود . پس آن شخص مردم كه اين گوهر از آن پيدا شده بود ناپديد شد ، و بازمانندهء آن شخص ديگر پيدا شد كه اندران شخص پيش از پيدا شدن آن جوهر اثرى بود ، بدانستيم كه اين جزئيست كه همى پيدا شود از كلى و باز به دو بازشود ، پس درست شد كه نفسهاى جزئى را كل است و آن كل بعالم طبيعت محيط است . و نيز اتفاق است ميان اهل علم و حكمت كه صورت مردم عالم صغير است و عالم بزرگ ايشان كبير است . پس گوئيم كه جزءهاى انسان كبير كه عالم است پراگنده است و منفعتهاى آن پيدا نشود مگر اندر عالم صغير كه مردم است و جزءهاى او مجموع است ،\r\n\r\n","description":"","footnote":"","page_name":" 103 ","page_number":127},
  {"content":"\r\n\r\nپس درست شد كه عالم صغير كه مردم است غرض آفريدگار است كه انسان كبير را آفريد كه عالم است ، و اين جزءهاست از كل خويش كه منفعت‌هاى عالم اندر و همى پديد آيد ، و همچنين جزءهاى عالم با منفعتهاى او پيدا نشود مگر بكسب كردن اين نفسهاى جزئى از كل خويش مر فائده‌هاى او را ، و چون مر نفسهاى مردم را الفنجيده يافتيم اندر عالم آن عالم دانستيم كه مرين جزءها را كلى هست ، از بهر آنك اندر عالم هيچ كلى كسب نكند از چيزى همچون خويشتن كل بلك جزء كسب كند از جزئى ديگر همچون خويشتن ، چون زمينى كلى كه زيادتى نمىجويد از زمينى ديگر ، و نه كل آب زيادتى همىجويد از آبى ديگر كل همچون خويشتن ، و نه كل هواء كسبى همىكند از هوائى ديگر ، و نه آتش كل زيادتى همىگيرد از آتشى ديگر ، بلك جزءهاى خاك را همىبينيم كز ديگر جزءهاى خاك زيادت همىپذيرد و قوى همىشود و همچنان جزءهاى ديگر او كه از جزءهاى كل خويش هر يكى قوى همىشود و زيادت همىگيرد و كل هر يكى ازين چهار ركن بر حال خويشتن است بىهيچ زيادت و نقصان ، و بىنياز است كلها از كسب . و چون اين مقدمات دانسته شد و نفسها را يافتيم كه اندر شخصها فائده همىگيرد از ديگر نفسها كه اندر ديگر شخصهااند دانستيم كه نفسها اندر حد جزئىاند كه فائده دهنده و فائده‌پذيرنده‌اند ، و چون نشان جزئىء نفسها بدين روى كه زيادت پذيرند از مانندان خويش ، درست پيدا آمد كه اين نفسها را كلى هست كه پديد آمدن ايشان ازوست و بازگشتنشان بدوست .\r\n\r\n","description":"","footnote":"","page_name":" 104 ","page_number":128},
  {"content":"\r\n\r\n\r\nصف سى و سوم سخن اندر آنك حركات فلك مخالف نيست مر اختيار نفس كلى را اندر اثرهاى حكمت كه پيداست اندر نهاد عالم\r\nپيداست كه بر نفس كلى پوشيده نبودست حركات و افعال فلك از آغاز عالم تا بانجام او ، و نفس كل حاجتمند نيست كه بگرداند مر چيزى را از حركات فلك و حالهاى آن ، از بهر آنك نهاد اين بغايت حكمت بوده است ، و نيست هيچ چيز كز حركات فلك و كواكب همى پيدا شود جز بر مراد نفس كلى ، و يافته نشود اندر قوتهاى فلك باطل شدن قوتى كه بدان باطل شدن نوعى باشد از انواع مواليد تا روا باشد كه چيزى پيدا شود بخلاف آنچه هست ، و گر از حركات فلك چيزى بودى بر خلاف مراد نفس كلى لازم آمدى كه بدان حركت بىمراد چيزى حاصل آمدى كه اندر زايش عالم آن نبوده بودى ، و چون هيچ چيز پيدا نمىشود اندر عالم جز آنك بودست دانستيم كه كميت فلك بر مراد نفس كل است .\r\n\r\nمعارضه\r\nاگر كسى گويد كه حادثهاى بزرگ كه اندر عالم همىافتد از زلزله و صاعقه و قحط و افراط آب و آتش و طاعون و جز آن كه آفرينش حيوان بدان تباه مىشود نشان آنست كه نه بر مراد نفس كلى است چون صنعتهاى او را تباه مىكند .\r\n\r\nجواب\r\nاو را گوئيم كه چنين شناعتها بنفس كلى آن كس بازبندد كه از آفرينش عالم مقصود نفس كلى مرين حيوان را داند كه همىخورند و همىخسبند ، و نه چنانست ، و ببايد دانستن كه اختيار نفس كلى ببودن عالم اختيار زمانى نبودست\r\n\r\n","description":"","footnote":"","page_name":" 105 ","page_number":129},
  {"content":"\r\n\r\nو اختيارى كه به زمان نباشد زمان اندر و نقصان تواند آوردن ، اما نفس اندر فلك حركتى نهاده است از بهر تباه شدن شخصها از پس يكديگر تا بدان سبب بيرون آمدن نفس باشد از حد قوت به حد فعل ، و وباء و بلاء كه اندر عالم ظاهر شود از قحط و غرق و جز آن بسبب دو چيز باشد : تباه كردن قصدى را باشد و يا پيدا كردن قصدى را ، اعنى كه فلك هميشه زايشها همى بيرون آرد و عالم را تهى بكند و بعضى از آنك بيرون آرد آلت باشند مر پيدا شدن مقصودى را و بعضى خود مقصود باشند ، و چون عالم پر شود از آلت كه مقصود از و بحاصل شود يا مقصود آشكارا شود اندر ميان شخصها كه بطبع مانندهء مقصود باشند و قوتهاى سعادت فلكى روى سوى مقصود ، نهد و آن آلتها كه به دو ماننده باشند بىنصيب مانند از سعادت تا آن وباء و بلاء اندر ايشان بسبب گسسته شدن سعادت ازيشان پديد آيد و ايشان كه آلت بودند بپيدا آمدن مقصود باطل شوند ، بر مثال درودگرى كه بسيار چوب گوناگون كه اندر جوهر همچون چوب آن در باشد كه همىسازد فراز آرد خرد و بزرگ تا بفراز آوردن آن همه چوبها آن در كه همىخواهد ساختن بسازد ، و چون مقصود او حاصل آمد آن تراشها و چوب ريزها بسوزد و بيندازد و آن در را از ميان برگيرد ، پس هر كه ببندد مر خويشتن را كه از آن شخصها باشد كه ايشان اندر وقت پيدا شدن مقصود آلت باشند مر مقصود را به خوردن طعام و شراب و طرب و جستن شهوتها مشغول شود و روى بصنعتهايى دارد كه فائدهء آن بجسم بازگردد تا زيانكار از اين جهان بيرون شود و اندر رنجهاى جاويدى افتد ، و هر كه پسندگار باشد ازين جهان بدان قدر كه او را پسنده باشد و پرداخته شود مر طلب كردن فائدهاى عقلى و علمهاء الهى را و اين عالم طبيعت را آلت خويش گيرد تا آراسته و نيك بخت ازين عالم بيرون\r\n\r\n","description":"","footnote":"","page_name":" 106 ","page_number":130},
  {"content":"\r\n\r\nشود و به همسايگى آن كس كه مقصود نفس كل اوست برسد و لذت پذيرد از عالم عقل و نفس و برسد بچيزهايى كه هيچ چشم چنان نديدست و نه هيچ گوش صفت او شنيده است و نه بر دل هيچ مردم آن گذشته است ، هر كه عالم مرو را آلت خويش سازد اندر بيرون آوردن مقصود زيانكار شود بدان جهان . ايزد تعالى ما را از آن گروه كناد كه عالم را آلت خويش گيريم اندر كسب كردن فائدهاى عقلى و ما را از آن كسان دور داراد كه عالم مر ايشان را آلت خويش گرفت اندر بيرون آوردن مقصود آفريدگار خويش .\r\n\r\nصف سى و چهارم سخن اندر آنك خداى را تعالى سود و زيان نيست\r\nسود مر آن را تواند بودن و مر آن را شايد بودن كه او را زيان تواند بودن ، از بهر آنك اين هر دو مخالفانند و پذيرهء مخالفان جوهر باشد و ايزد تعالى از جوهر برتر است ، و توحيد يكتا آنست كه هر چه اندر آفريدها بينى و دانى از صفتها و اضافت آن از خداى تعالى همه دور كنى ، و چون مردم حاجتمند بود بكشيدن حاجتها بخويشتن و دور كردن مضرتها از خويشتن نشانى داد مردم كه ترازو خير است بدانچ منفعت پذيرفت و مضرت را دور كرد ، از بهر آنك پذيرفتن منفعت مر چيزى را از چيزى باشد كه برتر ازوست ، و همچنين دور كردن مضرت مر چيزى ضعيف را لازم آيد كه مضرت‌پذير باشد ، پس نه روا بود كه كسى گويد كه خداى تعالى عالم را بيافريد يا مردم را پديد آورد از بهر كشيدن منفعت يا دور كردن مضرت ، و هر كه خداى را زيان و سود اثبات\r\n\r\n","description":"","footnote":"","page_name":" 107 ","page_number":131},
  {"content":"\r\n\r\nكند ضعيفى و عاجزى به دو جلت قدرته بازبسته بود ، چنانك پيدا كرديم كه پذيرفتن منفعت و دور كردن مضرت مر چيزى ضعيف را لازم آيد ، تعالى اللّه عن ذلك علوا كبيرا .\r\nو گوئيم كه عقل اول خود اندر دو حال بىنياز است : هم اندر پذيرفتن منفعت و هم از دور كردن مضرت ، اما بىنيازىء عقل كل از پذيرفتن منفعت بدان پيوست كزو برتر و شريفتر و تمامتر چيز نيست ، و منفعت را از چيزى توان پذيرفتن كه برتر از تو باشد ، و هيچ چيز نيست كه آن اندر ذات عقل كل نيست ، چنانك پيش از اين برهان آن نموديم ، و چون هيچ چيز نيست از لطيف و كثيف كز ذات او بيرونست كه عقل است ممكن نيست كه عقل از چيزى منفعت پذيرد ، چه منفعت پذيرفتن چيزى از چيزى ديگر باشد و بيرون از عقل خود هيچ چيز ضرر و نفع نيست ، و اما ايمنى عقل از مضرت و ناكوشيدن او بدفع مضرت كردن از ذات خويش بدان روى است كه هيچ چيز از و قوىتر و تمامتر و شريفتر نيست ، و مضرت چيزى از چيزى باشد كز وى قوىتر باشد . پس بهر دو روى درست شد ببرهان منطقى و بيان عقلى كه نموديم كه عقل كل از كشيدن منفعت بخويشتن و دفع كردن مضرت از خويشتن بىنياز است ، و چون عقل كل كه آفريده است بدين منزلت باشد چگونه روا باشد كه زيان و سود را كسى بخداى تعالى بازبندد .\r\n\r\nمعارضه\r\nاگر كسى گويد كه چون منفعت و مضرت بخداى تعالى منسوب نيست چرا بنده بر نيكى كه كند نيكى يابد و بر بدى كه كند بدى يابد ، و چون از كردار او چيزى بخداى بازنگشت چرا مكافات او بنيكى نبود ، بر مثال كسى\r\n\r\n","description":"","footnote":"","page_name":" 108 ","page_number":132},
  {"content":"\r\n\r\nكه بكوه شود و سنگها را بشكند بحفرها اندر افتد چون خداوند بنياد درست را از آن سود و زيانى نيست نه مر و را چيزى دهد و نه بيازاردش ، و گر مرو را كارى نيكو كند و اندر عمارت بنياد او بيفزايد مكافات او بنيكى كند ، و گر از بنياد او چيزى ويران كند مرو را بيازارد .\r\n\r\nجواب\r\nاو را گوئيم كه سؤال كه كردى نيكوست و لكن مثال كه آوردى نه راست است ، و نگر تا بينى كه مردم چون به چشم روشنايى آفتاب نكرد به گونه‌گون كار راه برد كه او را از آن فائده‌ها باشد و چون چشم فراز كند از گونه‌گون فائده و بسيار نوع لذتها بازماند ، پس از چشم فراز كردن او زيان او را همىدارد نه آفتاب را ، و بپذيرفتن آن نور و راه بردن سوى كارها از گونه‌گون نفع و فائدها سود مرو را باشد نه مر آفتاب را ، و گر او چشم باز كرد آفتاب به دو عنايتى پيش از آن نكرد كه به ديگران كرد ، و گر چشم فراز كرد عنايت از و بازنگرفت كه او بدان سودى نيافت ، بلك او چون روى از فائدهء خويش بگردانيد فائده به دو نرسيد از آفتاب و آفتاب به حال خويش همىبود و بفائده گرفتن آن كس از آفتاب منفعتها به دو رسيد و به چشم فراز كردن او از آفتاب فائدهاى او بريده شود ، و همچنين بپذيرفتن علم توحيد منفعت مر موحد را باشد نه مر توحيد را ، و بتقصير كردن او اندر آن معنى مضرت او را بود نه توحيد را ، و مضرت و منفعت ببنده بازگردد نه بخداى .\r\nو اما جواب آنچه گفتى « چون كسى بكوه شود و سنك شكند خداوند بنا او را نيازارد و نه چيزى دهد » آنست كه چون اين كس از خداوند بنا چيز نيافت بدانچ رنج خويش ضايع كرد مر او را آزردن نبود از خداوند بنا ، و بدان\r\n\r\n","description":"","footnote":"","page_name":" 109 ","page_number":133},
  {"content":"\r\n\r\nروى كه رنج خويش ضايع كرد عقوبت يافت بنايافتن فائده از آنچ كرد و چون كار نيكو كرد و فائده بيافت آن نشان ثواب بود او را .\r\n\r\nصف سى و پنجم سخن اندر قوتهاى نفسانى كه اندر مردم است\r\nدر نفس مردم سه قوت است : يكى قوت غضبى كه مردم بدان قوت با حيوان سخن‌گوى برابر است و انباز است ، و ديگر قوت شهوانى كه بدين قوت مردم بانبات انباز است ، و سديگر قوت ناطقه كه مردم بدين قوت از نبات و حيوان جداست . و بدين سه قوت مراد آفريدگار از آفرينش بحاصل آمد .\r\nو آفرينش دو بود : يكى آفرينش عالم است به صورت جسد مردم كه آن صورت زنده‌ايست سخن‌گوى ميرنده و عالم جسمانى بدن بايست تا اين صورت مردم بحاصل آمد . و ديگر آفرينش صورت نفس مردم بود صورت زندهء سخن گوى داناى ناميرنده و جسد مردم بدان بايست تا نفس دانا از مردم بحاصل آيد .\r\nپس گوئيم كه قوهء ناطقه مر صورت نفسانىء باقى را بمنزلت هيولى بود ، از بهر آنك بسخن توانست پذيرفتن مر علم را همچنانك چوب تواند پذيرفتن مر صورت كرسى را . و قوت شهوانى مر صورت جسدانى را بمنزلت هيولى بود ، از بهر آنك جز به قوت شهوانى جسد زيادت نپذيرد بكشيدن غذا . و قوت غضبى مر هر دو را يارىگر بود تا هر دو صورت بيارىء قوت غضبى بحاصل همىآيد ، و اما به قوت غضبى صورت نفسانىء باقى مر قوت ناطقه را بدان بحاصل آيد كه مر دشمنان را از خويشتن به قوت غضبى دور كند تا باكتساب فضائل\r\n\r\n","description":"","footnote":"","page_name":" 110 ","page_number":134},
  {"content":"\r\n\r\nو معرفت شكر منعم صورت باقى را بيابد . و اما بمعرفت قوت غضبى صورت جسدانى مر قوت شهوانى را بدان بحاصل شد كه دشمن خويش را به قوت غضبى دفع توانست كردن . و جفت جستن از جنس خويش و طلب كردن خورش و پوشش كه صلاح جسد اندر آن بود اين همه به قوت غضبى بود مردم را ، و گر قوت غضبى قوت ناطقه را يارى ندادى قوت ناطقه هرگز باستفادت علم ورزيدن عبادت و شكر منعم نتوانستى كردن ، از بهر آنك نفس شهوانى بر ناطقه چيره شدى و ناطقه را مقهور كردى و نفس ناطقه ضايع شدى ، و همچنين اگر يارى نبودى مر نفس شهوانى را از نفس غضبى طلب نوشيدنى و خوردنى و جفت خويش نتوانستى كردن و دشمن را از خويشتن دور نتوانستى داشتن و مادت حيوان گسسته شدى ، و نيز اگر نفس ناطقه مر قوت غضبى را معونت نكردى هيچ حيوان از دشمن نتوانستى پرهيز كردن و ندانستى كه صلاح او در چيست . و گر معونت شهوانى مر ناطقه را نبودى بنگاه داشت قوت حيوانى بيرون كشيدن خورش و آسايش قوت ناطقه پايدارى نيافتى و از پرهيز هلاك شدى ، پس كردگار عالم - بجود بارى سبحانه - اين هر سه قوت مختلف يارى گران يكديگر ساخت تا زين روى كه گفتيم دو مراد او اندر دو صورت جسمانى و روحانى مردم به دنيا و آخرت تمام شود ، و هر يكى ازين سه قوت براى نفس حيوانى شايد خواندن ، و گر مرين قوتها را قوتهاى نفس خوانى و همه بيك نفس كل منسوب كنى روا باشد ، و گر هر يكى را نفس خوانى اشارت برمز از ذات اين قوتها كرده باشى ، و حكماء اوائل هم قوى خواندند مرين قوتها را و هم نفسها خواندند . مثالى بدهيم مرين هر سه قوت را از روى طبايع تا بفهم شنونده نزديكتر باشد ، و گوئيم سبيل قوت\r\n\r\n","description":"","footnote":"","page_name":" 111 ","page_number":135},
  {"content":"\r\n\r\nغضبى با قوت شهوانى و قوت ناطقه از روى طبيعت سبيل رطوبت است ايستاده ميان حرارت و برودت ، اگر غلبه حرارت را باشد رطوبت با او يار شود و گر غلبه مر برودت را باشد و رطوبت با او يار شود ، از بهر آنك اگر رطوبت حرارت را پذيرد هوا گردد كه گرم و تر است و گر رطوبت برودت را پذيرد آب گردد كه سرد و تر است ، همچنين قوت غضبى را ميل بدان قوت افتد كه غلبه او را باشد ، اگر ناطقه غالب باشد يار ناطقه شود و گر شهوانى غالب باشد يار شهوانى شود . و مثالى ديگر : از روى حيوانى سبيل قوت غضبى و دو قوت ناطقه و شهوانى سبيل سگى شكاريست كه هر چه اندر عالم است بتواند گرفتن بميان دو مرد صياد كه همت ايشان مختلف است بغايت اختلاف ، چنانك صيد يك مرد به مثل شير و پلنگ بود و صيد ديگر مرد مار و موش پاشد ، همت يكى عالى و بزرگوار و همت آن ديگر دون و خسيس ، و آن سگ هميشه فرمانبردار آن كس باشد كه بهمت خويش هشيارتر و صيد خويش را جوياتر باشد ، و چون سگ پس آن مرد صياد هشيار رود آن ناهشيار را ناچاره سپس ايشان بايد رفتن . اينست مثال قوت غضبى با قوت ناطقه و شهوانى را ستار است و ناطقه و شهوانى هر دو جويندگان زندگانىاند و خوشى ، ناطقه زندگانى و خوشىء جاودانى جويد و شهوانى زندگى و خوشىء اين جهان جويد ، و اين گروه را خداى تعالى فرمود كز ستور كم‌بوده‌تراند بدين آيت كه گفت ، قوله :  « إِنْ هُمْ إِلَّا كَالْأَنْعامِ بَلْ هُمْ أَضَلُّ سَبِيلًا »  ، گفت : ايشان نيستند مگر چون ستور بل كه ايشان گمراه‌ترند . پس گوئيم چون آرزوى نفس ناطقه بيشتر باشد بطلب خوشى و زندگى باقى طلب استفادت علم كند و ميل به عمل شريعت و عبادت خداى دارد قوت غضبى ميل به دو كند و چون ميل غضبى\r\n\r\n","description":"","footnote":"","page_name":" 112 ","page_number":136},
  {"content":"\r\n\r\nبناطقه اوفتد شهوانى سپس رو ايشان گردد بضرورت ، و همه كارهاى مردم موافق عقل آيد بغايت نيكويى و راستى ، و اگر آهنگ قوت شهوانى بيشتر باشد بطلب لذت جسد ميل غضبى سوى شهوانى افتد و ناطقه متابع شهوانى و غضبى شود ، همه كارهاى مردم مخالف عقل اوفتد از دست پيش كردن بناشايستها چون زنا و لواطه و دزدى و دروغ و بيدادى ، اين همه كارها زشت است و مخالف عقل است . پس هر چه سوى عقل نيكوست اندر و راحت و قوت ناطقه است . و رنج قوت شهوانى و هر چه سوى عقل زشت است اندر او راحت شهوانى است و رنج عاقله است ، و همه رسولان عليه السلام سياست و مالش مر قوت شهوانى را كردند تا فرمانبردار باشد مر ناطقه را بانواع عبادت از نماز و روزه و حج و زكات و پارسايى و خرسندى و راست گفتن و جستن علم و خويشتن را زير دست دارا داشتن ، و اندرين همه كارها راحت و لذت مر نفس ناطقه راست و قوت اوست ، و همه نيكوست بعقل و اندرين همه كارها رنج شهوانى است و ضعف او ، و همه حكماء پيشين كه خداشناس بودند متعلمان را بآغاز تعليم پرهيز فرمودندى و مر نفس شهوائى را نپروردندى ، بل گفتندى كه عالم الهى را بياموزيد و نفس شهوانى را فرو شكسته داريد ، از بهر آنك با غلبه و قوت شهوانى علم نتوان پذيرفتن . - گفتيم اندر مراتب قوتهاى نفس آن مايه كه خردمند را كفايت است .\r\n\r\n","description":"","footnote":"","page_name":" 113 ","page_number":137},
  {"content":"\r\n\r\n\r\nصف سى و ششم سخن اندر پاكيزه نگاه داشتن نفس از گناه\r\nاما اندر يافتن گناه خويش و پاكيزه كردن نفس بدانست كه هر كارى كه آن سوى عقل زشت است نكنى ، و گر مؤمن را هوا و نفس شهوانى بدان كشد تا آن كار بكند آن گناه اندر نفس او ثابت شود و نگارى و نبشته‌يى گردد اندر نفس او ، و نگار و نبشهء گناه زشت است نزديك عقل ، و شمار خلق سوى عقل است آن عقل كه او كل است ، و هر نفس كه بانگارى پيش عقل كل شود كه مران را دشمن دارد آن نفس جاودان اندر عقاب بماند و صورت‌نگار زشت كه بر هيولى جاى گرفت از و جدا نشود مگر بپديد آمدن نگارى و صورتى نيكو هم بر ان هيولى كه اين هر دو از يكديگر گريزانند ، و چون نيكويى بيابد زشتى كه دشمن او و خلاف اوست بگريزد ، و گوهر نفس گوهريست كه هم صورت نيكو پذيرد و هم صورت زشت بىهيولى و بىطبيبى و بىهيچ زمان ، و بپاىشدن صورت نيكو افتادن و تباه شدن صورت زشت است ، و چون مؤمن بر گناه خويش پشيمانى خورد و توبه كند بدان توبه مر نفس او را شستى باشد از آن صورت زشت ، و چون پس از توبه كار نيكو كند آنچ سوى عقل نيكوست آن صورت نيكويى او بجاى آن صورت زشت كه پيش از توبه بود بايستد ، چنانك خداى تعالى مىفرمايد ، قوله :  « إِلَّا مَنْ تابَ وَ آمَنَ وَ عَمِلَ عَمَلًا صالِحاً فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ وَ كانَ اللَّهُ غَفُوراً رَحِيماً »  گفت : مگر آن كس كه توبه كند و بگرود و كار نيكو كند پس ايشان آنند كه بدل كند خداى زشتيهاى ايشان به نيكوييها و خداى پوشنده و مهربانست . و توبهء نصوح آن باشد كه آنچ سوى عقل زشت است\r\n\r\n","description":"","footnote":"","page_name":" 114 ","page_number":138},
  {"content":"\r\n\r\nدست از آن بازدارد و آنچ سوى عقل نيكوست مران را كار بندد ، و نيز از آن سپس بدان كار زشت كه كرده بود بازنگردد . و خبر است از رسول صلى اللّه عليه و آله كه گفت « المعترف بالذنب كمن لا ذنب له و المصر على الذنب كالمستهزئ بربه » هر كه خستو « 1 » شود بگناه خويش همچون كسى است كه او را گناه نيست و هر كه بر گناه بايستد چون كسى باشد كه بر پروردگار خويش افسوس كند . و دست از گناه بازداشتن پاك كردن صورت زشت است و نبشته‌ى زشت است از نفس و نيكويى كردن و دست اندر كارى زدن كه سوى عقل پسنديده است ، نگاشتن صورت نيكوست بجاى صورت زشت ، و روا نيست خردمند را كز گناه بتوبه بازنگردد و صورت زشت خويش را نيكو نكند ، كه عفو و رحمت خداى تعالى بسيارست ، چنان كه همىگويد ، قوله :  « قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً »  . همىگويد كه :\r\nبگوى اى بندگان من آنك گناه بسيار كرديد از رحمت خداى نوميد مباشيد كه خداى بيامرزد همه گناهان را . اما اندر يافتن گناهى كه آن از روى ستم كردن و خواسته بردن مردمان باشد آنست كه چون توبه كند اگر خواسته‌يى كه آن ستده باشد همان خواسته بر جاى باشد بخداوندش بازدهد و حلالى كردن از و بخواهد ، پس اگر آن خواسته بر جاى نباشد بدل آن خواسته به قيمت آن بخداوندش بازدهد ، اگر طاقت دارد ، و اگر طاقت ندارد نيت چنان كند كه اگر خواسته يابد عوض بازدهد ، و گر آن كس كه اين مؤمن بر و ستم كردست زنده نباشد بفرزندان او برساند ، و گر آن كس را فرزند نباشد به بيت المال خداوند زمانهء خويش بر دست حجت جزيره رساند تا آن صورت زشت او كزان ستم ثابت\r\n\r\n\r\n","description":"","footnote":"\r\n( 1 ) خستو : معترب .\r\n","page_name":" 115 ","page_number":139},
  {"content":"\r\n\r\nشده باشد از نفس او زائل شود . پس اگر اين مؤمن نيت نيكو بكند و دستش نرسد كه آن حق بازدهد آن نيت نيكوى او پيش نفس او از عقوبت سپرى شود ، چنانك رسول مصطفى صلى اللّه عليه و آله گفت « النية الحسنة جنة حصينة » نيت نيكو سپرى استوار است . پس اگر طاقت بازدادن يابد بازندهد وزين جهان بيرون شود گناه او يكى دو شود ، از بهر آنك گناهش دوتاى گشت : يكى گناه پيشين كه كرده بود دگر دروغ زنى كه كرد با خداى تعالى ، از يراك توبه كرد و بدان وفا نكرد تا زشتى بر زشتى بيفزود ؛ همچنانك چون طاقت يابد و وفا كند و حق مردان بازدهد مزد او دوتاى شود : يكى مزد بازدادن حق مردمان و ديگر مزد اثبات كردن صورت نيكو و پاك كردن صورت زشت ، كه بدانچ كه با خداى تعالى عهد كرده بود وفا كرد ، و بياسايد از بيم نكال آن صورت زشت و از دركات دوزخ بدرجات بهشت رسد ، چنانك خداى تعالى همىگويد ، قوله :  « إِلَّا مَنْ آمَنَ وَ عَمِلَ صالِحاً فَأُولئِكَ لَهُمْ جَزاءُ الضِّعْفِ بِما عَمِلُوا وَ هُمْ فِي الْغُرُفاتِ آمِنُونَ »  . همىگويد كه : مگر آن كس كه بگرود و كار نيكو كند ايشانند آنك ايشان راست مكافات دوتاى بدانچ كردند و ايشان اندر مرغزارهاى بهشتند ايمن گشته . و هر كه راست گويد و بعهد وفا كند اندر نفس خويش خوى و آرايشى يابد و از مردمان ثناى نيكو شنود و اندر نفس او آن وفا و راستى صورتى شود كه شادى و خوشىء آن جاودان به دو پيوسته باشد ، و اما معاملت مؤمنان از حدود دين و با يكديگر از دوستدارى و نيكوكارى و نصيحت و اندر حالهاى دينى و دنيائى از يارى دادن بمال و علوم و گفتار و كردار بغايت نيكويى بايد كه باشد و مزد ايشان مضاعف باشد ، از بهر آنك نيكويى كردن با همه خلق نيكوست و ليكن با مؤمنان نيكوتر و فاضلترست و مزد آن بيشتر است\r\n\r\n","description":"","footnote":"","page_name":" 116 ","page_number":140},
  {"content":"\r\n\r\nاز بهر آنك مؤمن بمؤمن سزاوارتر است چون ديگر مردمان ، و سبيل مؤمن با مؤمن بروحانى سبيل برادر با برادر و خواهر و مادر و پدر و عم و جد است بزايش نفسانى كه دوم زايش است ، و سبيل مسلمان با مؤمن بروحانى سبيل همسايه با همسايه است ، و حق برادر و پدر پيش از حق همسايه است ، و نيكويى كردن با مؤمنان آراستن صورت روحانى است ، و همچنين ناشايست و زشتكارى با همه مردمان زشت است سوى عقل و گناه است و لكن با مؤمنان زشت‌تر و فاحش‌تر ، و درستىء اين سخن قول خدايست اندر مخاطبهء با زنان پيغامبر عليه السلام ، قوله :     « يا أَيُّهَا النَّبِيُّ قُلْ لِأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَ زِينَتَها فَتَعالَيْنَ أُمَتِّعْكُنَّ وَ أُسَرِّحْكُنَّ سَراحاً جَمِيلًا وَ إِنْ كُنْتُنَّ تُرِدْنَ اللَّهَ وَ رَسُولَهُ وَ الدَّارَ الْآخِرَةَ فَإِنَّ اللَّهَ أَعَدَّ لِلْمُحْسِناتِ مِنْكُنَّ أَجْراً عَظِيماً . يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ وَ كانَ ذلِكَ عَلَى اللَّهِ يَسِيراً وَ مَنْ يَقْنُتْ مِنْكُنَّ لِلَّهِ وَ رَسُولِهِ وَ تَعْمَلْ صالِحاً نُؤْتِها أَجْرَها مَرَّتَيْنِ وَ أَعْتَدْنا لَها رِزْقاً كَرِيماً »     . گفت : اى پيغامبر بگوى مر جفتانت را كه اگر شما زندگانىء اين جهان خواهيد و آرايش او بياييد تا شما را دست بازدارم بنيكويى و گر خداى را خواهيد و پيامبر او را و سراى بازپسين را خداى بسيج كردست مر نيكوكاران را از شما مزدى بزرگ ، اى زنان پيغامبر هر كه از شما كارى ناشايست كرد او را عذاب دوباره كنند و اين كار بر خداى آسان است و هر كه از بهر خداى و پيامبر نيكويى كند مزد او دوباره بدهيم و آراسته‌ايم مر او را روزىء خوب . و اندر تأويل مرين مخاطبه را سه روى است : يكى روى جسدانى است خاصه ، و روى دوم روحانيست خاصه ، و سديگر روحانى است عامه . اما روى جسدانى خاصه پند است مر زنان جسدانى پيغامبر را تا كارى\r\n\r\n","description":"","footnote":"","page_name":" 117 ","page_number":141},
  {"content":"\r\n\r\nناشايست نكنند و زشتكارى پيشه نگيرند كه زشتىء ايشان از ان سپس كه زنان پيغامبر گشتند زشت‌تر از زشتىء ديگر بندگان باشد . و اما مخاطبهء روحانىء خاصه آنست كه اين آيات پندست مر دوازده يار پيغامبر را عليه السلام كه ايشان اندر روحانى او را برابر زنانند اندر جسدانى ، و زنان روحانى مستفيدان علم‌اند و قرارگاه زايش روحانىاند ، چنانك زنان جسدانى قرارگاه زايش جسدانىاند ، پس زشتكارى ياران رسول زشت‌تر است از زشتكارىء ديگر مسلمانان و مضرت زشتكارىء ايشان بر خلق بيشتر است و زيان آن بزرگتر است بدين و دنيا ، و علم خداى محيط بود بعصيان زشت كارى بهرى از زنان جسدانى پيغامبر و بهرى از روحانىء او عليه السلام ، از بهر آن بود كه حجت بدين آيت بر ايشان لازم كرد بوعدهء نيكويى و زليفن « 1 » بزشتى . و اما مخاطبهء روحانىء عامه اندر اين آيت پند و اندرزست همه حدود دين را و مؤمنان را كه ايشان گيرندهء علم انداز رسول عليه السلام بميانجيان كز پس او بودند و باشند تا روز رستاخيز كه زشتكارىء ايشان زشت‌تر است از زشتكارىء ديگر مردمان كه استفادت ايشان از راه نيست ، و راه راست عقل است بميانجيان و درجات ، و اهل حشو رستگارى بجهل و حسد طلبند و حدود دين و مؤمنات ببصيرت كنند ، پس زشتكارىء حدود دين و مؤمنان با يكديگر بروحانى و جسمانى از گناهان بزرگتر است ، و رستگارى مؤمن با خداى از راه عصيان ايشان باشد مر ميانجيان را كه ميان مؤمن و ميان رسول و وصى و امام باشند بدست بازداشتن طاعت ايشان و نفاق كردن ، و آن گسسته كردن رسن خويش باشد مؤمن را با خداى و رسول مگر كه\r\n\r\n\r\n","description":"","footnote":"\r\n( 1 ) زليفن : وعيد .\r\n","page_name":" 118 ","page_number":142},
  {"content":"\r\n\r\nتوبه كند و به راه طاعت بازآيد ، چنانك خداى تعالى مىگويد قوله :   « إِنَّ الْمُنافِقِينَ فِي الدَّرْكِ الْأَسْفَلِ مِنَ النَّارِ وَ لَنْ تَجِدَ لَهُمْ نَصِيراً إِلَّا الَّذِينَ تابُوا وَ أَصْلَحُوا وَ اعْتَصَمُوا بِاللَّهِ وَ أَخْلَصُوا دِينَهُمْ لِلَّهِ فَأُولئِكَ مَعَ الْمُؤْمِنِينَ وَ سَوْفَ يُؤْتِ اللَّهُ الْمُؤْمِنِينَ أَجْراً عَظِيماً »   . گفت : منافقان بپايگاه فرودين اندراند از آتش و ايشان را يارىدهنده‌يى نيابى ، مگر آنها را كه توبه كنند و كار نيك كنند و دست در حبل اللّه متين زنند و دين خويش خداى را خالصه كنند ، پس ايشان با مؤمنان باشند و خداى مؤمنان را مزد بزرگ بدهد . - آن مقدار كه مؤمن هشيار را اندر آن بيدارى افتد و افزايد ياد كرده شد از باب اندر يافتن گناهى كه كرده باشد بتوبه و نيكوكارى و بازگشتن به بدى .\r\n\r\nصف سى و هفتم سخن اندر آنك پديدآرندهء طبايع نفس كل است\r\nحكماء علم الهى و شناسندگان افعال فلكى و خداوندان علم طبايع متفق‌اند بر آنك صفت نفس ، آنك او بدان صفت از ديگر چيزها جداست ، فعالهء بالطبع و علامهء بالقوه است . گويند كه نفس كار كن است بطبع خويش و آموزنده است اندر حد قوت ، يعنى كه اگر آموزگار يابد دانا شود ، و از نفسهاى جزئى كه اندر عالم است از نبات و حيوان و مردم دليل بر درستىء اين قول يافته همىشود ، و بدانچ روح نمو بنبات اندر است به هيچ وقت از كار نياسايد ، از بهر آنك بزمستان همى مايه فراز كشد و بديگر فصلها مر آن را بيرون آرد و پرورش همىكند ، و نفسهاى حيوان از طلب كردن غذا و بر جستن جفت خويش نياسايد ،\r\n\r\n","description":"","footnote":"","page_name":" 119 ","page_number":143},
  {"content":"\r\n\r\nو مردم ببيدارى و خفتگى از كار بستن خويش فارغ نيست . پس درست شد كه كار كردن همه مر نفس راست بجملگى ، و چون مر نفس مردم را ما از نفس كل جزء يافتيم - چنانك برهان آن اندر اين كتاب بازنموديم - و نفس مردم با جزئيت خويشتن چيزها همى بيرون آرد كه عالم با بزرگىء خويش آن بيرون نياوردست ، چون پديد آوردن آبگينه از سنگ و نبات و بيرون آوردن ابريشم از برگ درخت تود بيارىء كرم قژ « 1 » و بيرون آوردن نوعى حيوان از ميان دو نوع چون استر از ميان اسب و خر و جز آن و طبايع همى اشكال بود لونها و گوهرها و اندرونشان صنعت و كار پيدا و روشن بود ، دانستيم كه نفس كلى سزاوارترست بدين صنعت كلى ، و پديد آوردن اين طبايع كلى با جزء او همى صنايع جزئى بتواند كردن - و اين دليلى ظاهر و روشن است خردمند را بر آنك نفس كلى است كه اين جواهر و طبايع او پديد آورده است .\r\n\r\nصف سى و هشتم سخن اندر اثبات ثواب و عقاب\r\nاگر مردم را معاد نبودى كه بازشدندى بدان از بهر بيافتن مكافات ابدى ، تا نيكو كار به ثواب و بد كردار بعقاب رسد ، آفرينش عالم و آنچ اندر و است بازى بودى ، از بهر آنك هيچ باطل نشد از آن چيزها كه عالم بيرون آورد بتدبير صانع خويش ، و ضايع ناشدن چيزها كه اندر عالم پديد آمد همه بسبب بودش مردم بود ، چنانك گوئيم اگر مردم نبودى گوهران گداختنى\r\n\r\n\r\n","description":"","footnote":"\r\n( 1 ) قژ : ابريشم .\r\n","page_name":" 120 ","page_number":144},
  {"content":"\r\n\r\nو ناگداختنى نبودى و آنچ از كانها پديد آمد باطل شدى و زو هيچ جانور را فائده نبودى و چيزهاى خوشبوى چون مشك و عنبر و كافور و جزء آن همه باطل گشتى ، و چندين جامها كز ابريشم و از پشم مردم بحاصل كرد همه باطل بودى ، و گوناگون فائده كه مردم گرفت از نبات و از ميوه‌ها و پوستها و دندان و استخوان و سروهاى « 1 » حيوان همه ضايع بودى . و چون مردم بحاصل آمد و چندين فائده از آفرينش بگرفت دانستيم كه آن همه چيزها آفريدگار از بهر مردم آفريده بود ، و گواهى داد بر درستىء اين حال قول خداى تعالى كه گفت ، قوله :  « هُوَ الَّذِي خَلَقَ لَكُمْ ما فِي الْأَرْضِ جَمِيعاً »  گفت : او آنست كه بيافريد از بهر شما هر چه اندر زمين است بجملگى . و چون همه منافع عالم بمردم پديد آمد و مردم بر مثال ديگر حيوان بزيست ، اگر او را بازگشتن نباشد اين فضل كه مردم را بود بر جملگى آفرينش تا از همه چيزى فائده گرفت ضايع شود ، يا بايستى كه اين شريفتر آفرينش كه مردم بود ضايع شدى ، پس لازم آمد كه معادى باشد مردم را بىفناء .\r\nو نيز گوئيم كه چون از آفرينش بر حكمت كز صانع حكيم پديد آمد چيز ضايع نشد ، واجب نيايد كه اين تفاوت عظيم كه اندر ميان دو مردم است يكى نيكوكار و ديگر بد كردار ضايع شود ، و ما همىبينيم بدكرداران را كه اندرين عالم با عز و جاه و فرمان روايى اندر و نيكوكاران و ستم رسيدگان با خوارى و اندوه و بيچارگى و دردند ، و گر مرين هر دو گروه را بازگشتى - نباشد كه كسى بجزاء آنچ كردست برسد ، و با اين تفاوت بزرگ كه اندر زندگىء دنيايى ميان دو تن بود پس از مرگ هر دو برابر باشد بناچيز\r\n\r\n\r\n","description":"","footnote":"\r\n( 1 ) سرو : شاخ حيوانات .\r\n","page_name":" 121 ","page_number":145},
  {"content":"\r\n\r\nشدن ، از عدل كردگار لازم نيايد و اندر صنعت حكيم بآفرينش عالم چنين نيست ، از بهر آنك طبايع كه عالم تركيب از او يافته است بعدل قائم است ، و اندر آفرينش جانوران و نبات عدل پيداست ، و چون راستى از تركيبى بشود آن تركيب پاى ندارد ، پس روا نباشد كه اندر آفرينش مردم اين تفاوت برود ، پس لازم آيد كه مردم را بازگشتن باشد كه هر يكى از بد كردار و نيكو كار بجزاء كار خويش برسد . چنانك خداى تعالى همىگويد ، قوله :\r\n « أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّالِحاتِ سَواءً مَحْياهُمْ وَ مَماتُهُمْ ساءَ ما يَحْكُمُونَ »  . همىگويد : آيا چنان همىپندارند آنان كه بديها كردند كه ما ايشان را چنان كسان كنيم كه گرويدند و كارهاى نيكو كردند برابر باشند زندگى و مردگىء ايشان بد حكمى است اين كه همىكنيد . پس از اين آيت همى آواز دهد خردمندان را اندر خلق كه پس از مرگ و جدا شدن نفسها از جسدها اين تفاوت همى پديد خواهد آمدن چون امروز پديد نيامد ، و زين تأخير كه همىافتد عجب نبايد داشتن كه بودنى همچون بوده است سوى خردمند ، پس سوى عقل بوده‌تر است ، و اين اندك روزگار اين جهانى سوى مردم ضعيف خرد بسيار نمايد كه او فانى است ازين زندگى و اندر بودنى ديدارش نيست ، و سوى عقل كل آنچه خواهد بود سخت نزديك است ، چنانك خداى تعالى همىگويد ، قوله :   « إِنَّهُمْ يَرَوْنَهُ بَعِيداً وَ نَراهُ قَرِيباً ، »   گفت : ايشان دور همىبينندش و ما نزديك بينيمش .\r\nو نيز گوئيم كه چون اندر مردم نفسى همىبينيم شريفتر از آنك اندر حيوان است و آن نفس سخن گوى است كه همى پيدا آيد و علم پذيرد و بشنود و بشنواند و بداند و ديگرى را دانا كند ، و زين نفس مردم را اندر\r\n\r\n","description":"","footnote":"","page_name":" 122 ","page_number":146},
  {"content":"\r\n\r\nعالم افزونى نبود اندر زندگىء او ، و مر خويشتن را بدان نفس زيادتى بقا نتوانست الفغدن ، و اندر همه نفسهاى نباتى و حيوانى جستن بقا نهادست ، لازم آيد كه آن كس كه اين نفس سخن گوى اندر نهاد مردم غرضى را نهاد ، و چون اندرين عالم از ان غرض چيزى پديد نيامد واجب آيد كه آن غرض آفريدگار مردم از نهادن نفس سخنگوى اندر مردم پس از جدا شدن روح او از جسد او پديد آيد ، و آنچ نيكو كردار اندر نعمت و لذت و راحت باقى شود و بد كردار اندر رنج و شدت و درد و بلا هميشه گردد ، پاك است حكمت ايزد سبحانه از انك محال اندر آفرينش روا دارد و هر نيكو كارى و بدكردارى را مكافات آنچ ايشان كرده باشند برساند\r\n\r\nصف سى نهم سخن اندر آنكه بهر مكانى هست\r\nگروهى از مردمان گويند كه ايزد تعالى بهر مكانى هست و هيچ جاى ازو خالى نيست و مر هيچ جاى ازو پوشيده نيست . و چنان همىدانند كه اين توحيد است و نفى صفات ناستوده است از خداى . و ما گوئيم كه آنچه بهر مكانى هست و هيچ جاى ازو خالى نيست و هيچ جاى ازو پوشيده نيست آن طبيعت است . و عبارت آن طبيعت به دو سخن كشد : يكى قوت فاعله يعنى كار كن ، و ديگر ابتداء حركت . و هر كدام از اين دو را بگيرى هيچ مكان از ايشان خالى نيست ، از بهر آنكه مكان و زمان كه صورت از ايشان و اندر ايشان پديد آيد بوقت صورت كردن چيز اندر نفس به قوت عقل از قوت فاعله\r\n\r\n","description":"","footnote":"","page_name":" 123 ","page_number":147},
  {"content":"\r\n\r\nو آغاز حركت خالى نباشد ، و نفس و عقل خالىاند از مكان صورت كرده ، و مكان خالى نيست از قوت فاعله ، اعنى كار كن و آغاز جنبش ، چون مكان ازين دو حال خالى نشايد بودن چگونه روا باشد كه مبدع حق به مكان حاجتمند بدين دو چيز اندر باشد ، سپس از انك عقل و نفس كه آفريدگان خدايند از مكان و زمان بىنيازند ، و از بهر آنك گفتيم كه مكان از قوت فاعله و آغاز جنبش خالى نيست كه هر مكانى را حال كردنده است باختلاف احوال از گرما و سرما و تاريكى و روشنايى و تنگى و فراخى و جز آن ، و گشتن احوال از قوت گردانندهء احوال پديد آيد و آن قوه فاعله باشد ، و نيز از جنبش باشد گشتن احوال ، و گر جنبش نبودى گشتن احوال نبودى ، و چون حال مكان كردنده بود از جنبش خالى نبود . و همچنين قوت فاعله بدانچ پديد آرد اندر هر مكانى از گشتن حالها و پديد آمدن جانوران گواهى همىدهد كه او بهر مكان حاضرست ، و مثال دهيم مر اين سخن را چنانك گوئيم :\r\nهرگاه كه توهم كنيم كه بعضى از هواء مكان شد بخارى را كز آب برخاست و بر هوا رفت و جاى گرفت و آن بخار متمكن شد چاره نيست از صورت كردن قوت فاعله اندران بخار مكان‌گير ، از آنك اگر به قوت آفتاب آن بخار بگذارد به قوت فاعله گذارد ، و گر حركت كند به قوت فاعله كند ببرتر شدن يا بفروتر آمد . پس درست كرديم كه طبيعت است آنچه او به همه مكانها حاضرست و نفس و عقل از مكان برتر است ، از بهر آنك نفش و عقل تمام‌اند و تمام را به مكان حاجت نباشد . و طبيعت آنك نگاهبان مكان است چون آتش جوهر او و جوهر هوا از مكان كناره را نگاه دارند و جوهر آب و جوهر خاك ميانهء مكان نگاه دارند ، و گر اين گوهر نگاه داشته نبودى بنگاهبانىء\r\n\r\n","description":"","footnote":"","page_name":" 124 ","page_number":148},
  {"content":"\r\n\r\nطبيعت آسمانها و زمين تباه شدندى ، و ايزد تعالى حكمت خويش باطل كرده بودى . پس گوئيم كه طبيعت حدى است از حدود عقل كه او شريفتر آفريده است از آفريدگان ايزد تعالى . و اوست كه بهر مكانى هست . و ايزد تعالى بزرگوارتر از آنست كه او را بمنزلت طبيعت شايد گفتن ، تبارك اسمه و تعالى جده .\r\n\r\nصف چهلم سخن اندر عالم جسمانى كه اندر آفاق نفس كل است\r\nگوئيم كه چاره نيست از آنك مر جسم را نهايت باشد ، از بهر آنك حقيقت جسم آنست كه مرو را سه بعد است . چون درازا و پهنا و ژرفا . و هر يكى از اين بعدها دو كناره دارد و ميانه‌اى . و چون بعدهاى جسم را نهايت باشد جسم را نهايت باشد . و چون جسم را نهايت درست شده باشد درست شده باشد كه از بيرون اين فلك كل كه عالم است نه زمان است و نه مكان و نه جرمى تهى است و نه هيچ چيز از چيزهاى طبيعى . از بهر آنك همه طبيعيات از اندرون فلك است و فلك محيط است بطبايع ، احاطتى طبيعى . و ما دانيم كه نفس جزئى كه امروز اندر زمان است چو مر اين جسد را بيفكند بوهم و فراموش كندش او بحيزى هيولانى و حسى نماند ، و هيچ چيز با جوهر او نماند مگر علم محض .\r\nو چون نفس جزئى اندر مردم است بر شود سوى بالا ، بطلب كردن آنچه از بيرون فلك است به قوت علم ، و نفى كند جرم را و جسم را ، چه از خالى و چه از پر چيز نيابد مگر اثباتى محض ، بيرون اين جرم گردنده كه فلك است ،\r\n\r\n","description":"","footnote":"","page_name":" 125 ","page_number":149},
  {"content":"\r\n\r\nو چون طبيعيات بكناره رسد حيز نباشد مگر سازندهء طبيعيات ، و چون نفس جزئى بيرون اين فلك حيز نيافت و زو بگذشت ، درست شد كه آن بر شدن او بعالم لطيف از لطيفى خويش و هم‌گوشگى با نفس كلى تا ببيند آن سرور لذات عز و شرف روحانىء كه نفس او اندر آن غرقه شود . و گر بر شدن نفس جزئى بعالم لطيف از جهت علم رياضى نباشد كه هندسه ازوست پيدا شود مرو را جوهر نفس كل كه محيط است بجرم گردنده احاطت علت بمعلول خويش و احاطت صانع بمصنوع خويش . نه چون محيط شدن جسم لطيف بجسم كثيف ، و محيط شدن نفس كلى بعالم طبيعت محيط شدنى علمى است .\r\nو احاطت علمى را از اندرون و بيرون هر دو يكسان باشد . پس درست شد كه افلاك و عالم اندر افق نفس كلى است .\r\nو نيز گوئيم كه آن دليل كه مردم به دو بتواند دانستن كه افلاك به همه حركات گردانست و متناهى است ، و اندر رسيدن او بدين علم بعلمى باشد كه پيش ازين بدانسته باشد تا آن علم راه نمايد مر او را سوى اين علم ، و آن علم آنست كه بداند كه هر دايره‌يى نهايت آن باشد كه خطها كز مركزش بيرون شود هر يكى بر اندازهء ديگر باشد تا محيط دائره و نهايت دائرهء بر سر آن خطها باشد ، و يافتيم مر خطها را كز مركز زمين همى بيرون آيد كه بنهايت همىرسد آنجا كه فلك محيط سطح مروى است كه همىگردد ، پس آن سطح محيط منتهاى عالم است . و اين دانستن اندر غريزت نفس است . پس بدين دانستن كه نفس جزئى را حاصل آمد از راه تعليم درست گشت كه عالم اندر افق نفس كل است .\r\nو نيز مردم حكم كنند بر فلك تا فائدها از او بحاصل كنند ، و خردمند بداند\r\n\r\n","description":"","footnote":"","page_name":" 126 ","page_number":150},
  {"content":"\r\n\r\nكه فائده اندر فلك از بهر نفس جزئى نهادند . و چيزى كز بهر جزئى نهاده باشند ناچاره بهر كل آن جزء نهاده باشند . از بهر آنك فائدهء جزء جز از كل خويش نشايد بود .\r\nپس گوئيم چشم بينندهء اندر مردم از بهر بازداشتن مضرتهاست از خويشتن و كشيدن منفعتها بذات خويش ، و فلك را حاجت نيست به چيزى كه بدان مضرت از خويشتن بازدارد يا بدان منفعت بخويشتن كشد ، و همچنين گوش شنوا مر مردم را از بهر منفعت گرفتن او بايست از چيزى كه او را اندر ان حاجت است ، و فلك را حاجت نيست بشنودن چيزها . و همچنين ديگر حواس نايافتن اندر فلكها و يافتن آن اندر مردم همى دليل كند بر حاجتمندى مردم بدان و بىنيازى فلك از آن . پس چون ما يافتيم مردم را كه بنفس جزئى همى حكم كند بر منفعتهاى فلكى و بيرون آرد فائده‌ها و حكمتهاى او را دانستيم كه نفس كلى كه اين نفس مردم ازو جزئيست مرين فايده‌ها را اندر فلك نهاد تا نفس جزئى را ممكن است بيرون آوردن آن ازو بنهادن مر حكم را برو بواجبى ، و گر نفس كلى اندر فلك اين حكمتها ننهاده بودى نفس جزئى آن از او بيرون نتوانستى آوردن . - پس درست كرديم كه فلك با آنچ اندروست اندر افق نفس كلى است تا پيدا شد مر نفس جزئى را نظم و ترتيب آن .\r\n\r\n","description":"","footnote":"","page_name":" 127 ","page_number":151},
  {"content":"\r\n\r\n\r\nصف چهل و يكم سخن اندر سرما و گرماى قيامت\r\nسرما و گرما دو كناره است . مر اعتدال را ، و راحت و لذت اندر اعتدال است ، و نفس از اعتدال قرار گيرد ، و زين هر دو كناره بگريزد ، و همچنين هر حالى ستوده ميانجى است بميان دو حال ناستوده و قول حكماء علم الهى اندرين معنى آنست كه گويند « كل مدح هو عدل بين حاشيتى جور » گويند : هر ستايشى داديست اندر ميان دو كنارهء ستم ، چنانك دليرى ميانجيست بميان بددلى و ديوانگى ، و دليرى كه ميانجى است ستوده است و دو كنارهء او كه ديوانگى ، و بددلى است نكوهيده است ، و همچنين جوانمردى كردن ميانجى اسف ميان رفتى « 1 » و اسراف و جوانمردى ستوده است ، و هر دو كناره‌اش هم زفتى و هم اسراف نكوهيده است ، چنانك خداى تعالى فرمود ، قوله :  « وَ لا تَجْعَلْ يَدَكَ مَغْلُولَةً إِلى عُنُقِكَ وَ لا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً »  ، گفت : مكن دست را به گردن بسته ، يعنى از بخيلى ، و نيز مگستر مر دست را همىگستردن تا بنه نشينى ملامت زده و پشيمان شده و خردمندى ميانجى است ميان بيهدگى و عاجزى از سخن و جز آن . و ديگر خصلتهاى ستودهء همه ميانجيست و ستوده است بميان دو كنارهء ناستودهء خويش . پس گوئيم كه اعتدال از آن ميانجيان ستوده است بميان دو كنارهء ناستوده كه يكى از او گرماست و ديگرى سرما ، و اين هر دو دشوارى اندر دو كنارهء عالم‌اند . گرمى بغايت برترى است - كه مركز آتش است - و سردى بغايت فروترى است ،\r\n\r\n\r\n","description":"","footnote":"\r\n( 1 ) زفت : ستبر ، سخت ، درشت .\r\n","page_name":" 128 ","page_number":152},
  {"content":"\r\n\r\nو بدين دو چيز نفس اندر اين عالم رنجه شود ، و آن حال كه ميان اين دو حال است نفس از او لذت يابد . پس ترسانيدن پيامبران عليهم السلام مر امت را بسرما و گرماى قيامت ازيشان بر سبيل مثل بود . و بدين گفتار معنىء آن خواستند ، كه هر كه او توحيد را بىميانجىء اولياء خداى و بىعمل پذيرد مفرط شود ، اعنى از حد اندر گذرد ، از يراك بىميانجىء اولياء و رسول و وصى و امام مر توحيد را صفت نتوان كردن ، و اگر كسى بىاين ميانجيان توحيد جويد معطل شود ، اعنى كه خداى را نيست گويد ، پس اگر بىميانجىء اولياء خداى خواهد كه نيست بگويد و بكوشد تا اثبات كند بتشبيه اندر افتد . و اين هر دو كنارهء توحيد است يكى تشبيه ماننده بسرماى زمهرير كه او فرودين نقطهء عالم است . و مردم اندر تشبيه آن وقت افتد كه با مثالهاى كثيف و ظاهر شريعت توحيد جويد . و همچنين چون بىظاهر بر مثل و شناختن تأويل آن مثلها توحيد جويد اندر تعطيل افتد كه آن برترين حدى است از عالم كه آنجا آتش سوزان است . و آنچه بميانجى ميانجيان حق گفته شود و اعتقاد كرده شود بر اعتدال باشد ، و آن كس از سرما و گرماى قيامت رسته شود ، چنانك خداى تعالى ميگويد ، قوله :  « لا يَرَوْنَ فِيها شَمْساً وَ لا زَمْهَرِيراً »  همىگويد :\r\nنبينند اندر بهشت نه گرما و نه سرما . معنيش آن خواست كه مؤمنان را توحيد آلوده نشود نه بتشبيه و نه بتعطيل ، و هم اين معنى بود كز رسول صلى اللّه عليه و آله و سلم پرسيدند از حال بهشت كه سرد است يا گرم ؟ وى عليه السلام جواب داد و گفت : هو صحيح مثل برد السحر . گفت : هواء بهشت ميانه است نه سرد است و نه گرم همچون خنكىء سپيده دم . و گفتن او صلى اللّه عليه و آله و سلم كه بهشت نه سرد است و نه گرم نشان بود از آن كه اندر بهشت\r\n\r\n","description":"","footnote":"","page_name":" 129 ","page_number":153},
  {"content":"\r\n\r\nمرگ نيست ، از بهر آنك مرگ از اين دو حال مخالف است : يا سرماى بىحد ، يا گرماى بىحد . و هر چيزى كه آن به چهار درجه سرد است از داروها يا به چهار درجه گرم است آن چيز زهر كشنده است ، و هركجا سرما و گرما نباشد مرگ نباشد - اين بود معنىء ترسانيدن پيغامبران عليهم السلام مر خلق را بسرما و گرماى قيامت . و چنان ببايد دانستن مؤمن را كه بقيامت نه سرما است و نه گرما ، و اين مثلى بود كه رسولان زدند ، بل چنان بايد صورت كردن كه اگر همه سرماهاى عالم جسمانى بر يك مردم جمله كنى تا همه قوت خويش بدان يك تن رساند صد سال اندر آن يك تن از آن سرما آن رنج نبيند كه بيك دم زدن از رنج سرماى قيامت بيند ، و حال گرماى قيامت هم برين جمله قياس بايد كردن . و لكن ما خواستيم تا معنىء رنج بدين عقوبت مر خلق را كه پيغامبران عليهم السلام زليفن « 1 » كردند بازنماييم ، نه آن خواستيم كه عقوبت نفى كنيم ، نعوذ باللّه من عذاب اللّه .\r\n\r\nصف چهل و دوم سخن اندر برزخ « 2 »\r\nاز قول گروهى از دانايان خواجهء شهيد ابو الحسن نخشبى « 3 » رضى اللّه عنه اندرين معنى آنست كه از بر فلك الافلاك نورى لطيف است نه متحرك و نه\r\n\r\n\r\n","description":"","footnote":"\r\n( 1 ) زليفن : وعيد .\r\n( 2 ) برزخ حاجز ميان دو چيز را گويند . و البرزخ فى قوله عليه السلام « نخاف عليكم هول البرزخ » هو ما بين الدنيا و الآخرة ، من وقت الموت الى البعث .\r\n( 3 ) يكى از دعاة فاطميان مصر كه بسال 331 هجرى بفرمان نوح بن نصر پادشاه سامانى در بخارا ، بجرم تشيع ، كشته شد .\r\n","page_name":" 130 ","page_number":154},
  {"content":"\r\n\r\nو نه ساكن كه سر زبرين از ان نور باريك است و بنفس كل پيوسته است ، و سر فرودينش كثيف و ستبرست و اندر فلك پيوسته است . و هر نفسى كه علمى از علمها بياموزد آن علم مرو را دست بازندارد كه نيست شود ، بلكه او را باقى كند . و اگر آن علم دينى بود پرورده شده باشد به عمل شريعت و پرهيز . چون آن نفس از جسد جدا شود ، از أفلاك و اجرام بگذرد و بدان نور رسد كه يك سر ازو بنفس كل پيوسته است و ديگر سرش بفلك پيوسته است و بدان طرف باريك و لطيف قرار گيرد و بنفس كل پيوسته شود ، و هر چه نفس بدكرداران و معاقبان باشد بدين طرف قرار گيرد كه بفلك پيوسته است .\r\nو قول شهيد اندر كتاب « محصول » آنست كه عالم جسمانى فنا پذيرد به آخر كار ، و او رضى اللّه عنه بتناسخ و گشتن نفس از جسدى بديگر جسدى گويد .\r\nو قول دهقان - كه پسر شيخ شهيد بود و صاحب جزيرهء خولان « 1 » پس از بو يعقوب « 2 » او بود - اندر برزخ آنست كه گويد « برزخ نفس طبيعى است و نفوس مردم تا بعالم طبيعى پيوسته باشند از برزخ رهايى نيابند و از بر طبايع نباشد ، و اشارت نكرد به چيزى مر برزخ را چنانك پدرش كرد ، و دهقان بر بو يعقوب طعن كرد اندرين معنى و گفت كه او تناسخى بود . و قول برخى از فاضلان علم شريعت حق آنست كه برزخ علم ظاهر است و مثلها و رمزهاى شريعت است . و چنان گفتند اين كسان كه هر نفسى كه علم ظاهر را به صورت خويش كند اندرين عالم باشد تا آن زمان كه بعلم عقل رسد ، و چون بعلم عقل رسد آنگه از عالم طبيعت بيرون شود و بعالم عقل رسد ، و سوى اين مردمان چنانست كه دوزخ\r\n\r\n\r\n","description":"","footnote":"\r\n( 1 ) خولان : مخلاف من مخاليف اليمن . - ظاهرا اشتباه كاتب است .\r\n( 2 ) ابو يعقوب : اسحاق بن احمد سجستانى كه بسال 331 در بخارا گشته شد .\r\n","page_name":" 131 ","page_number":155},
  {"content":"\r\n\r\nعالم جسمانى است و فانى است و بهشت عالم روحانى است و باقيست ، و چنين گفتند اين مردمان كه قائم قيامت كه پيغامبر خلق را به دو خواند هر كه مرو را بحقيقت دانست و نفس خويش را بشناخت او به كار كرد ازين عالم بدان عالم رسد و مرو را بازدارنده‌يى بماند . و قول گروهى از حكماء اندر برزخ آنست كه برزخ علم فكريست ، و علم فكرى ميانجى است ميان علم شريعتى و ميان علم عقلى . اين قول نزديك است بقول شهيد كه برزخ ميانجى است از ميان فلك و عالم نفس .\r\nو قول گروهى اندر برزخ آنست كه نفس تا هفت مرتبت برو نگذرد بعالم عقلى نرسد ، همچنانك جسد به هفتم مرتبت تمام شود و بنعمتهاى جسمانى رسد ، مر نفس را بدان هفت مرتبت به كار بايد تا اندر عالم عقل بفعل آيد و بنعتهاى ابدى و ثوابهاى باقى رسد . و اما شرح اين حال ما اندر كتاب « مصباح » گفته‌ايم ببرهانهاى عقلى نه بر طريق تناسخ ، و نه بر دعوى بىبرهان . و قول بو يعقوب سجزى « 1 » اندر برزخ جاى چنانست كه برزخ مر شريعتهاى پيامبران را خواهد . و ايشان را عليهم السلام خداوندان دور ستر خواند . و قائم عليه السلام را خداوند دور كشف خواند .\r\nو خداوند گور عظيم نيز گويدش . و از پيش آدم عليه السلام سخن گويد وز پس قيامت بگويد كه چنين خواهد بودن بىمعنى و برهانى ، و چنين گويد كه نفسهاى تعليمى به قوت تأييد انبياء عليهم السلام اندر عالم جسمانى قرار گرفتند و به قوت خداوند گور بزرگ روحانى شوند ، و نزديك او برزخ شرايع انبياء است ، و جاى ديگر هم بو يعقوب برزخ مر شخصهاى مردم را گويد ، و گويد كه نفسها اندر شخصها همىگردند اندرين عالم تا آن وقت كه خداوند قيامت بيايد . آنگه هر نفسى كه نيكوكار باشد بتأييد رسد و بعالم عقلى بر شود\r\n\r\n\r\n","description":"","footnote":"\r\n( 1 ) سجزى : نسبت بسوى سجستان ( سگستان ) است .\r\n","page_name":" 132 ","page_number":156},
  {"content":"\r\n\r\nو آن بهشت است ، و هر نفسى كه بد كردار باشد تأييد نپذيرد و اندر عالم جسمانى بماند ، و دوزخ اينست . - بو يعقوب را سخنان نيك و پسنديده بسيار است . اما آنچ اندر اثبات تناسخ گفت خردمندان نپسنديدند . و قول اهل ظاهر اندر برزخ آنست كه برزخ گور است . كنده‌يى كه كالبد مردم اندر و نهند .\r\nو ميان ايشان اندرين سخن خلافى نيست . اما اندر عذاب گور و صفت منكر و نكير اختلاف است ميان اهل ظاهر . - اين جمله كه گفته شد گفتار اهل شريعت است اندر برزخ . و اما سخن طبايعيان و منطقيان و تناسخيان آنست كه بگوييم از اين پس . سخن بيشتر مردمان از اهل فلسفه و طبايع چنانست كه برزخ نامى شريعتى است كه خداوند شريعت آورد ، و ايشان مر خداوند شريعت را ناموس گويند .\r\nو بعضى بنام و معنىء برزخ منكر شدند و بهرى بمعنى مقر آمدند و بنام منكر شدند . و سخن آن كسان كه بمعنى اقرار دادند و آن آن مردمانند از فيلسوفان كه دوزخ مر عالم جسمانى را گويند و بهشت مر عالم روحانى را نهند . و اين مردمان بمذهب حقيقت ميل كنند و خواهند كه سخن فلسفى و شرعى را بهم فراز آرند . و مذهب ايشان آنست كه برزخ اين شخص مردم است ، و قول ايشان آنست كه چون نفس مردم حقائق فلسفى و شريعتى و عقل و معقول بشناسد بعالم روحانى رسد و هيچ بازدارنده‌يى نماند او را از آن عالم .\r\nو اندر عالم عقلى با فرشتگان بماند اندر نعمتهاى ابدى ، و قدرت جاودانى ، و او صورتى گردد از علم و حكمت نگاشته بر نفسى بسيط علمى و عقلى و فكرى . و عقاب بزرگ اين گروه جاودان ماندن است اندر دائرهء طبيعت .\r\nو از طبيعت مران قوت خواهند كه نفس كل بدان قوت جنبانندهء فلك الافلاك است ، و فلك الافلاك جنبانندهء همه فلكهاست ، و آن قوهء فاعلهء برين است\r\n\r\n","description":"","footnote":"","page_name":" 133 ","page_number":157},
  {"content":"\r\n\r\nطبايع را و عالم جسمانى را .\r\nو قول أبو الحسن عامرى ( ؟ ) اندر كتاب مقالات چنان است كه مهتران ثنويان « 1 » ايدون گويند كه معنىء برخ از اول موجود است مردم را از آغاز كون او ، و لكن هر كسى بمعنىء ديگر گويند ، و نزديك ثنويان چنانست كه ظلمت را دو قوت است . هر دو نكوهيده : يكى شهوت و ديگر جهل . و برزخ ظلمت است كه روح اندرو بدين دو قوت نكوهيده نياويزد كه هر دو قوت ديوان است . و ديوان آن كسانند كه اين دو قوت نگاه دارند ، و هر نفسى كه بدين دو قوت اندر مانده باشد اندر برزخ باشد هميشه ، و هرگز روح او بعالم نورانى نرسد ، و آن وقت كه نور از ظلمت جدا شود و نور بر ظلمت قادر شود نفس اين كسان اندر دائرهء ظلمت بماند جاودان . و چنين گويد كه نور را دو قوت است هر دو ستوده : يكى پارسايى و ديگر علم . و اين هر دو قوتهاى پسنديده‌اند و نورانىاند . و چنين گويند كه هر روحى كه پارسا شود و قوت شهوانى را بشكند آن وقت كه نور كلى بر ظلمت قادر شود او بدان عالم نورانى رسد و بدان عالم بماند جاودان با قدرى تمام و نعمتى دائم . و ما گوئيم كه جملهء سخنها اندر نفى برزخ و اثبات آن بر چهار قسمت است ، قسمتهاى عقلى كه هيچ عاقل از عقلاء مذاهب مر آن را باز نتوانند زدن : يكى قوت آن كسانست كه برزخ هم محسوس گويند و هم موهوم ، و محسوس شخصها را خواهند و موهوم مر آن نور را خواهند كه زبر فلك الافلاك است خواجهء شهيد ياد كند . و اين نيز قول آن مردمانست كز عبدان كه صاحب جزيرهء عراق بود\r\n\r\n\r\n","description":"","footnote":"\r\n( 1 ) ثنوى : فرقه‌يى از فرق دينيه كه نور و ظلمت را ازلى و قديم ميدانند . دين مانى بر دو اصل استقرار دارد : روشنايى و تاريكى ، يا خوبى و يا بدى ، و هر دو ازلىاند .\r\n","page_name":" 134 ","page_number":158},
  {"content":"\r\n\r\nحكايت كنند . و ديگر قول آن كسانست كه برزخ را نه محسوس گويند و نه موهوم ، و آن فلاسفه و دهريان و طبايعيان و فلكيان‌اند . و سديگر قول آن كسان است كه برزخ محسوس را گويند و موهوم نگويند . و آن تناسخيان‌اند بمذهب افلاطون « 1 » دعوى كنند ، و آن نيز طريق بو يعقوب سجزى است . و چهارم قول آن كسانست كه برزخ موهوم گويند و محسوس نگويند و بدان مران نور را خواهند كه زبر فلكست بر طريق خواجهء شهيد و پسرش حسن مسعود و آن احمد صالح ( ؟ ) كه پيش ازيشان بود . پس ما سخنهاى شريف را و سرهاى عظيم را جمله ياد كرديم از بهر صلاح خداوندان عقل تا كسانى كه راه نمىدانند راه برند و گمراهان مر بيچارگان را از راه نبرند و سخن حق را از باطل بدانند و محققان راه از مبطلان جدا كنند ، و شنوديم كه يكى از ضعيفان جوينده يكى را از عالمان پرسيد از حال و حقيقت برزخ ، آن دانا\r\n\r\n\r\n","description":"","footnote":"\r\n( 1 ) افلاطون  platon  فيلسوف نامى يونان ، شاگرد سقراط و استاد ارسطو ، ميان ، سالهاى 429 و 427 پيش از ميلاد مسيح در شهر آتن يا در جزيرهء اژين  Egine  زادهء ، بزرگ بزرگ‌زاده‌يى عالى نسب بوده است .\r\nافلاطون در 20 سالگى بسقراط پيوست ، ده سال دوست وفادار و تلميذ مخلص حكيم مشار اليه بود پس از مرگ سقراط ( سال 399 ) شاگردانش پراگندند افلاطون ده سال جهانگردى و سير در آفاق و انفس كرد ، از اكابر هر فن علوم متنوعه فرا گرفت . چون بيونان بازگشت مدرسهء خود را در بوستانى كه در 1100 مترى شمال غربى آتن داشت تأسيس كرد و 40 سال بتعليم گذرانيد .\r\nافلاطون بسال 347 در گذشت و كالبدش در همان بوستان زير سايهء شاخهاى درخت زيتون به خاك سپرده شد . او 82 سال زندگانى كرد ، چون اعراض از دنيا و احتراز از آلايشهاى آن را بر حكيم واجب ميدانست ، در تمام عمر بسادگى زيست ، زن نگرفت ، كريم الاخلاق و نيكوكار بود .\r\nافلاطون گوهر يكتاى حكمت ، متفكرى عميق و متكلمى فصيح و بليغ بود ، از آثارش 30 رساله در دست است كه نفيس‌ترين يادگار حكمت و بلاغت بشمار ميرود .\r\n","page_name":" 135 ","page_number":159},
  {"content":"\r\n\r\nاز ان ضعيف هزار درم خواست بهاى آن سخن ، و اين درم ازو بستد تا اين سخن مرو را بگفت كه « آن سخن كفر است » و هر كسى مر روايىء كار خويش را بىفرمان سخن همىگويند و خويشتن را و خلق را به آتش همىبرند ، چنانك خداى تعالى همىگويد ، قوله :    « فَاتَّبَعُوا أَمْرَ فِرْعَوْنَ وَ ما أَمْرُ فِرْعَوْنَ بِرَشِيدٍ . يَقْدُمُ قَوْمَهُ يَوْمَ الْقِيامَةِ فَأَوْرَدَهُمُ النَّارَ وَ بِئْسَ الْوِرْدُ الْمَوْرُودُ . وَ أُتْبِعُوا فِي هذِهِ لَعْنَةً وَ يَوْمَ الْقِيامَةِ بِئْسَ الرِّفْدُ الْمَرْفُودُ . »    همىگويد : پس فرمان فرعون رفتند و فرمان فرعون نه راست بود . فرعون پيش قوم خويش ميرود روز قيامت تا بيارد ايشان را به آتش ، و آن بد آوردن حالى است وز پس ايشان است اندرين جهان لعنت و بروز قيامت آن بد سود كردن است .\r\nاينست قول هر گروهى اندر برزخ كه ياد كرده شد ، و ما حقيقت برزخ بفرمان خداوند روز كار المستنصر باللّه « 1 » صلوات اللّه عليه و على آبائه الطاهرين و ابنائه الاكرمين اندر كتاب « مصباح » ياد كرده‌ايم .\r\n\r\n\r\n","description":"","footnote":"\r\n( 1 ) المستنصر باللّه ، ابو تميم معد بن على از خلفاء فاطمى ، در سال 427 هجرى قمرى ، پس از پدرش ، در قاهرهء مصر بخلافت نشست و بسال 487 گذشته شد . در روزگار او حوادثى روى داد : ارسلان بساسيرى مدت يك سال در بغداد بنام المستنصر باللّه خطبه كرد و على بن محمد الصليحى در بلاد يمن . بسال 479 در حرمين شريفين خطبه را از نام وى گردانيدند بنام المقتدى باللّه ، ابو القاسم عبد اللّه بن محمد ، عباسى .\r\n","page_name":" 136 ","page_number":160},
  {"content":"\r\n\r\n\r\nصف چهل و سوم سخن اندر فرق ميان نفس و روح\r\nهر گروهى از اهل مذاهب را اندر نفس و روح اختلاف است ، و بيشتر مردم اهل ظاهر بر آنند كه نفس اين جسد كثيف است و مردم اين هيكل طاهرست ، مگر از مذهب معتزله « 1 » و بهرى از مردمان صابى « 2 » كه گويند مردم اين جسد كثيف است . و قول اهل ظاهر آنست كه روح عرضى است لطيف و آن زندگانى است كه مردم بدان سخن گوى است و اندر يابنده ، و مذهب بيشتر\r\n\r\n\r\n","description":"","footnote":"\r\n( 1 ) مذهب اعتزال در پايانهاى سدهء نخستين هجرى پديد آمد . چون اصول اين مذهب پيروى از احكام عقل و منطق بود پيروان بسيار پيدا كرد . معتزله قائل بودند بعدل و توحيد و غلو داشتند در نفى صفات الهيه ، مقالاتشان در توحيد در غايت سمو و رفعت بود ، مىكوشيدند كه عقائد خود را بأدلهء عقليه ثابت كنند . و من مظاهر تمجيدهم للعقل تفسيرهم للقرآن بالمعقول اكثر من اعتمادهم على المنقول . و اهتمام داشتند بدفاع از اسلام و رد شبهات ملحدين .\r\nمدرسهء معتزله منقسم مىشود به دو شعبهء : شعبهء بغداد و شعبهء بصره ؛ و هر شعبه رنگ خاصى دارد .\r\n( 2 ) در وجه تسميهء صابيان خلاف كرده‌اند . علماء لغت گويند صبأ الرجل اذا مال و زاغ .\r\nولى ظاهر اين است كه صابى از « صبأ » يا « صباؤت » كه در زبان عبرى به معناى مجد يا لشكر آسمانى است آمده . مركز عمدهء صابيان « حران » شهر باستانى عراق و قصبهء ديار مضر است .\r\nصابيان در تاريخ فلسفه اهميتى بسزا دارند .\r\nاين كيش كهن ، كه هنوز هم در پاره‌اى از بلاد عراق و مرزهاى جنوبى ايران پيروانى دارد تركيبى است از دين كلدانى باستان كه فلسفهء افلاطونى نوين نيز در آن راه يافته است .\r\nصابيان از جهتى يكتاپرستند و مقالاتشان در توحيد بسيار متقن است ، از جهت ديگر مشرك‌اند چه : فرشتگان و ستارگان و عقولى را كه پنداشته‌اند در آنها حلول ميكنند و بفرمان خداى كلان مدبر جهانند مىپرستند .\r\nولى الدين ابو زيد عبد الرحمن بن محمد بن خلدون در مقدمهء نفيس تاريخ خود مىنويسد « الصائبة هم القائلون بالهياكل و الارباب السماوية و الاصنام الارضية و انكار النبوات ، و هم اصناف . »\r\n","page_name":" 137 ","page_number":161},
  {"content":"\r\n\r\nاز فلاسفه آن است كه نفس گوهرى بسيط است زنده و اندر يابنده و سخن گوى . و نزديك حكماء شريعت روح شريفتر از نفس است . و نزديك فلاسفه نفس شريفتر از روح است . و هر گروهى را برين دعوى خويش حجتهاست كه آن را بيفكنديم از بيم گرانى و درازى كتاب . و اندر كتب افلاطون چنانست كه نفسهاى مردم چون از كالبدها شود اندر حيوانات شود بر اندازهء آن خوها كه آن مردمان گرفته باشند : آنك خوى شيران دارد نفس او اندر شيرى شود ، و آنك طبع خران و گاوان دارد نفسهاى ايشان اندر آن خزان و گاوان شوند . و خردمندان از اهل شريعت دانند كه اين سخن ناخوبست . و گروهى از شاگردان افلاطون گفتند كه حكيم فاضل بدين قول اثبات تناسخ نخواست ، و لكن اين سخن بر اندازه روزگار خويش گفت مر سياست خلق را بر سبيل رمز و مثل . و از فرفيريوس « 1 » حكايت كنند كه اندر كتاب « طبيعت الانسان » از يونانيان گفت كه ايشان گويند كه نفس بسيار گونهاست ، چنانك شخص بسيار گونهاست ، و هر نوعى از نفسها اندر نوع جسد خويش شود ، و آن مردم جز اندر جسدهاى مردم نشود ، و آن ستوران جز اندر ستور نشود ، و هم برين مثال هر روانى اندر تنى شود كه در خور او باشد . و قول افلاطون چنانست كه گويد روانهاى بدان كه از تنهاى ايشان بيرون شود ديوان گردند . و ديو نزديك او نفس بد كردار است كه از جسد جدا شده باشد . و شاگردان افلاطون گفتند كه آن تنها كه افلاطون گفت نه اين تنهاى كثيف است ،\r\n\r\n\r\n","description":"","footnote":"\r\n( 1 ) نام اصليش  malachus  است ، بسال 232 ميلادى در  batanea  ساحل كشور سوريه زاده و بسال 304 در شهر « رم » در گذشته . او سريانىنژاد و از فلاسفهء مدرسهء اسكندريه بود ، تأليفاتى به زبان يونانى دارد ، از جمله « ايساغوجى » كه مقدمه‌ايست بر كليات خمس منطق .\r\n","page_name":" 138 ","page_number":162},
  {"content":"\r\n\r\nو آن تنها كه زين تنهاى كثيف زاده باشند و بفعل ان نفس كه اندرو باشد باقى بماند ابد الابدين .\r\nو اما افلاطون اندر معاد ايدون گويد كه روانهاى بدان آز كالبدهاى بدان جدا شود باز عالم نفسانى نتوان شدن ، بلك او را اين آلت جسدانى كار بايد كردن تا لطيف و صافى شود . و ثواب نزديك او آنست كه نفس جوهرى گردد چون عقل ، يعنى كه نفس عقل است بقوة و عقل گردد بفعل آن وقت باز عالم الهى بازشود ، نزديكىء علت خويش و جواهر روحانى را بيابد بنفس چنانك بدين جسد مر جواهر محسوس را يافته است امروز . - ثواب نزديك افلاطون اين است . گروهى گفتند كه بو يعقوب سجزى مر نفس را بيرون اين عالم كثيف قرارگاهى نگويد ، و اين سخن اندر كتاب « كشف المحجوب » از گفتار او پيداست . و گروهى از شاگردان بو يعقوب كه گفتند كه ما سر مذهب او دانيم .\r\nايدون گفتند كه مذهب بو يعقوب آنست كه نفس چون صافى شود بعالم علوى بازگردد و جاودانه بماند . و گروهى از صابيان گويند كه روانهاى بدان بماند از پس تنهاى ايشان ، چنان نمايد كه ايشان را اندر تنهاى ددان كرده‌اند بر آن مثال كه مردم اندر خواب بينند چيزهاى كزان بترسند . وزان غمگين شوند كه مر آن را حقيقتى نباشد - و عقاب بدكرداران اينست نزديك صابيان .\r\nو گروهى گفتند ازيشان كه روانهاى بدكرداران همه نيست شوند و زانها بمانند ماندنى مطلق بىغم و ثواب و عقاب نزديك ايشان اين باشد . - و اين مذهب را بهرى از مردمان دعوى كنند از اهل حقائق . و گفتند منزلت بر سه بهر است : ثوابست و عقابست و تلاشى است ، يعنى نيست گشتن . و نيست گشتن مران نفسها را باشد كه صورت علمى از علمها پذيرفته باشد . چون نفوس\r\n\r\n","description":"","footnote":"","page_name":" 139 ","page_number":163},
  {"content":"\r\n\r\nكودكان و ديوانگان .\r\n\r\nصف چهل و چهارم سخن اندر شريعت كه چرا بايست نهاد\r\nعالم جسمانى بر آنست كه هر ركنى از ركنهاى طبايع همپهلو شده است بار كنى ديگر كه ميان ايشان هر دو ماننده است برويى از رويها ، چنانك از آب با خاك همپهلو شده‌اند و با يكديگر آميخته‌اند بدان ماننده‌يى كه با يكديگر دارند اندر سردى ، همچنين باد و آب هم همپهلواند بدانچ ميان ايشان انبازى است اندر ترى . و آتش از باد همى نيرو يابد بدان مانند كه ميان ايشانست اندر گرمى ، و هر يكى ازين طبايع با مانند خويش قرار گرفته‌اند ، و صلاح از ميان ايشان پديد آمده است ، اگر آب از خاك جدا ماند از هر دو جدا جدا جز فساد چيز نيايد . و نفع از هر دو باطل شود . و چون حال عالم بدين جمله بود تا صلاح اندر خلق بسبب ايشان پديد آيد ، انبيا عليهم السلام شريعت را تأليف كردند بر مثال صورت مردم ظاهر او همه مخالف و پراگنده از عبارتهاى گوناگون و همه مخالف يكديگر . همچنانك حواس مردم از بينايى و شنوايى و گويايى همى مخالف يكديگرند . و باطن شريعت همه يكى مقصود و اشارت بيك تن بود اندر عالم كه راهنماى خلق او باشد ، همچنانك باطن مردم يكى بود - نفس - كه اين حواس كارهاى مخالف خويش همه پيش او همىبرند براستى ، تا خردمندان بدانند كه پيغمبران عليهم السلام فرستادگان آفريدگار عالم‌اند كه تأليف شريعت ايشان بمانند آفرينش خداى است . پس نخست حكمت اندر نهاد\r\n\r\n","description":"","footnote":"","page_name":" 140 ","page_number":164},
  {"content":"\r\n\r\nشريعت اين بود .\r\nو ديگر حكمت اندر تأليف شريعت بظاهرهاى مخالف آن بود كه چون پيغامبران عليهم السلام مرين خلق را مخالف يافتند اندر طبايع ايشان و نفوس مردمان فريشتگان بودند اندر حد قوت و به ظاهر اندر فعل ديوان بودند ، ايشان عليهم السلام شريعت را همچنان نهادند به ظاهر همه مخالف و مانند سخن بيهوشان و به باطن راه‌نماى سوى فريشتگى ، تا چون شريعت مانند خلق آمد آن مانندى كه ميان شرايع و ميان خلق اوفتاد اندرين روى كه گفتيم خلق بر آن قرار گرفت بر مثال طلسمها كه دانايان كرده‌اند اندر شهرها از بهر زيان گزندگان از پشه و مار و كژدم و جز آن . و هر طلسمى كه بكرده‌اند صورتى كرده‌اند از آهن يا از مس يا جز آن مانند مار يا پشه يا كژدم يا جز آن ، مران نوع گزنده را بدان صورت كه اندران شهر نهاده‌اند بسته كرده‌اند . و آن گزندگان بر آن صورت آرميده‌اند ، و رنج از شهر برخاسته است . چنانك به شهر مرو پشه نباشد . و وقتى از ديوار كهن دژ مرو برجى فرود آمد و زان برج خنبره‌يى « 1 » بيرون آمد اندرو پشهء رويين نهاده چون مر آن را بيرون كردند پشه به شهر اندر آمد و مردمان را رنجه كرد . و بشام شهريست مر آن را معرة النعمان خوانند ، چون از حلب سوى طرابلس روى بر راه « معرة » است و چون از دروازهء شهر اندر شوى بر راه ستونى سنگين است بر پاى كرده بلند بر سر آن ستون صورت كژدمى است بزرگ از سنگ تراشيده و مر آن صورت را بر سر آن ستون استوار كرده « 2 » مر آن را ديدم گفتند مردمان آن شهر « كه اين طلسمى است\r\n\r\n\r\n","description":"","footnote":"\r\n( 1 ) خنبره : خمچه ، خمرهء خرد .\r\n( 2 ) ناصر خسرو اين داستان را در سفرنامهء خود نبشته است .\r\n","page_name":" 141 ","page_number":165},
  {"content":"\r\n\r\nكز قديم باز اينجا نهاده است و بدين شهر كسى كژدم نديد است ، و اگر از بيرون شهر كژدمى بگيرد و به شهر اندر آرد و رها كند آن كژدم تا از شهر بيرون نشود نيارامد . پس پيغامبران عليهم السلام مر شريعت را برابر فساد كن ساختند ، تا فساد مفسدان را بشريعت از خلق بازداشتند و ايشان را آرام دادند ، و گرنه چنين كردندى جاهلان امت مر دانايان را تباه كردندى و فساد عالم بودى از آن . و اين سياستى نيكو بود از پيامبران عليهم السلام مر امت را .\r\nو شريعت اندر ميان خلق امروز بر مثال آن صورت است كه فساد بدان صورت از خلق بريده شده است .\r\nو ديگر آنست كه اندر كار بستن شريعت مردم را راست كردن است بر صلاح و خير ، و كار بستن شريعت مران قوت را كز نفس نگاهبان و زنده دار جسد است هم بدان منزلت است كه اقرار دادن بشهادت مران قوت راست كز نفس بر زبان موكل است ، و بجاى دانش است مران قوت را كز نفس قرارگاه او دل است ، و بر هر قوتى از قوتهاى نفس انسانى مر خداى را تعالى طاعتى است بر اندازهء توانايى آن قوت ، از طاعت خداى تعالى كه او را توانايى آنست ، چنانك خداى تعالى مىگويد ، قوله :  « لا يُكَلِّفُ اللَّهُ نَفْساً إِلَّا وُسْعَها »  . گفت : خداى نفرمايد هيچ‌كس را جز آنك توانائى او آنست .\r\n\r\n","description":"","footnote":"","page_name":" 142 ","page_number":166},
  {"content":"\r\n\r\n\r\nصف چهل و پنجم سخن اندر اثبات فناء جسد و بقاء نفس\r\nگروهى از مردمان ايدون گويند كه بقاء نفس اندر بقاء جسد است ، و دعوى كنند كه چون جسد را فناء افتاد نفس را هستى نماند . و اين آن گروهند كز حكم الهى و تقدير كلى خبر ندارند . و خويشتن با ستور برابر همىكنند و نمىنگرند كه هر چيزى كه به ظاهر مر ديگر چيز را مخالف است به باطن خويش مخالف است . و بسبب آن مخالفت كه ميان ايشان اندر ظاهر هست اندر باطن ايشان تفاوتى عظيم است . بر مثال درخت خرما كه مر درخت بيد را به ظاهر مخالف است ، بدانچ هر يكى را صورتى ديگرست ، و چون درخت بيد را ببرى ديگر باره برويد و درخت خرما چون ببرى نرويد . پس بدين مخالفت كه ميان اين دو درخت اندر ظاهرست بنگر اى برادر كه چه مايه فرق است ميان درخت خرما و درخت بيد ، كه درخت خرما را مىديديم كه اندر زمين حجاز با بسيارىء خرما كه آنجاست هزار درم قيمت نهادند و درخت بيد اگر چه بزرگ شود بده درم نه ارزد . پس گوئيم كه ميان جسد كثيف فرمانبردار نادان و ميان نفس لطيف فرمانفرماى دانا تفاوت بيش از آنست كه ميان درخت خرما و بيد است . و ببايد دانستن كه چنان نيست كه آن نادان همىگويد كه فعل نفس بىجسد پديد نيايد ، بلك فعل نفس بلطافت است و مرو را بدانستن علمى بجسد حاجت نيست ، بلك حاجت مران كس راست بجسد كه خواهد كه بداند كه اندر نفس انگشترى گر از صناعت چيست تا انگشترى گر مران صورت لطيف را كه خود از بيرون آوردن آن بر سيم بىنياز است بيرون آرد\r\n\r\n","description":"","footnote":"","page_name":" 143 ","page_number":167},
  {"content":"\r\n\r\nتا آن نادان ببيند . پس درست شد كه نفس از جسد بىنياز است و جسد بنفس حاجتمند است ، كه اگر نفس از او جدا شود وى مردارى بماند ، و ديگر آن كه نفس بىجسد چيزها سازد بانديشه ، و اندر خواب بىآلت جسدانى سخن گويد و بشنود و كار كند و جز آن . و ديگر آنست كه نفس مر جسد مردار را كه همى زنده و كار كن دارد واجب نيايد كه چيزىء او مرده‌يى را زنده دارد و خود بذات خويش زنده نباشد ، و هر كه اين سخن گويد خردمندان ازو كناره گيرند . پس درست شد كه نفس از جسد بىنياز است .\r\nو گوئيم كه فناء صورت جسد لازم است اندر عقل ، از بهر آنك جسد خود اندر ذات خويش جزءهاى مخالف است ، چنانك مرو را زيرست و زبر و پيش و پس و چپ و راست ، و اين همه مخالفانند و چيزى مخالف باقى نباشد . و از ديگر روى فناء جسد بر آن لازم آيد كه جسد از طبايع چهارگانهء مختلف تركيب و تأليف يافته است ، و مخالفان بىميانجى فراز يكديگر نيايند ، و چون فراز آيند هر يكى ازيشان آرزومند باشند بباز گشتن سوى اصل خويش . پس لازم آيد كه به آخر هر يكى سوى اصل خويش بازگردند و باقى نشوند ، و به آخر ميانجى از ميان ايشان بيرون شود ، چون مقصود ميانجى از فراز آوردن ايشان بحاصل شود . و ما همىيابيم مر اين نفس را كه ميانجى است ميان اين طبايع مخالف ، و ايشان را به صلح آوردست تا اندر يك كالبد جمله شدستند . پس جمله كردن نفس مرين مخالفان را بدين فعل نيكو كه همىكند از مصلحت ميان اين دشمنان سخن همىگويد ، كه اندرين هيچ خلاف نيست . و من از ميانجى بىنيازم اندر ذات خويش ، و چيزى كه اندرو هيچ خلاف نباشد مر او را فنا لازم نيايد . پس درست كرديم كه نفس را فناء\r\n\r\n","description":"","footnote":"","page_name":" 144 ","page_number":168},
  {"content":"\r\n\r\nنيست . و چون درست كرديم كه جسد فانى است ، و آن مقدار بقاء كه او راست بميانجى نفس است ، هيچ گواهى نبايد اندر آنك نفس اندر ذات خويش باقى است ، از بهر آنك چيزى كه بميانجى او مر فانى را بقا حاصل آيد ناچاره ذات او باقى باشد . و دليل بر درستىء اين قول آنست كه چون آتش گوهريست كه روشنى و گرمى اندرو ذاتى است چون آهن كه گوهرش سياه و سرد است با آتش همسايگان شوند آنچ اندر آتش ذاتى است از نور و گرمى به حكم همسايگى همى بآهن دهد تا آهن از پس سياهى و سردى گرم و روشن شود ، و لكن آن گرمى و روشنى مر آهن را عرضى باشد و به آخر ازو بشود . همچنين زندگى و حركت اندر نفس ذاتى است ، و چون نفس با جسد همسايگان شوند جسد از نفس زندگى و حركت بپذيرد عرضى ، و چون از او جدا شود زندگى و حركت از جسد جدا بشود . پس درست شد كه زندگىء نفس ذاتى است و چون كه زندگى مرو را ذاتى باشد او فنا نپذيرد . - پس درست شد كه بفناء جسد نفس فانى نشود .\r\nو نيز گوئيم كه فناء جسد آنست كه هر طبيعتى از او بازشود باصل خويش ، و ما مران بازشدن ايشان را باصلهاى ايشان فناء جسد گفتيم و بازشدن هر يكى باصل خويش همى گواهى دهد كه نفس نيز باصل خويش بازشود ، چون جسد نادان باصلهاى نادان بازگشت ، و هر چيزى كه باصل خويش بازگردد قوىتر شود نه ضعيفتر . پس درست شد كه نفس بغايت قوت خويش آن وقت رسد كز جسد جدا شود . - پس درست كرديم كه جسد فانيست و نفس باقيست .\r\n\r\n","description":"","footnote":"","page_name":" 145 ","page_number":169},
  {"content":"\r\n\r\n\r\nصف چهل و ششم سخن اندر آنك صورتهاى جسدانى اندر طبيعت نفس كلى نهادست تا همى بيرون آيد\r\nگوئيم كه آفرينش چنانست كه ظاهر چيزها بر باطن او دليل است ، چنانك بيشتر از درختان چنانست كه برگش ببارش ماننده است . چنانك برگ درخت سيب همچون سيب گرد است . و برگ درخت انبرود « 1 » هم شكل انبرود است ، و برگ سنجد مانندهء سنجديست . و چون حال اندر نبات كه آغاز بزايش اوست مر عالم را چنين يافتيم ، گفتيم اندر مردم كه انجام زايش اوست حال مانند اين باشد . پس يافتيم بار درخت مردم كه مردم بدان از ديگر جانوران جداست سخن گفتن است ، و خداوندان سخن‌گويان مر پيامبران عليهم السلام يافتيم كه فرستادگان نفس كلى بودند بسوى خلق بامر خداى سبحانه ، و ايشان عليهم السلام مايهء صورتهاى روحانى را كه نفس مردم بدان باقى گردد . اندر كتابهاى خداوند نهادند به زبان خويش تا مردمان معانىء آن را همى بيرون آرند و يك بديگر همىدهند تا آخر الدهر ، و نادان بىهيچ صورت بدان مايهء صورتها كه پيامبران عليهم السلام اندر كتاب خداى تعالى و شريعت نهادند صورت آخرتىء نفسانى همىپذيرند و همى بيرون شوند سوى عالم روحانى ، و اصل آن پيامبران عليهم السلام نهاده‌اند اندر كتاب . و اين حال دليل كرد بر آنك صورتهاى جسمانى را نفس كلى همچنين مايه اندرين طبايع نهادست تا بروزگارها طبايع مر آن را همىآرد كه اين عالم كاكرد نفس\r\n\r\n\r\n","description":"","footnote":"\r\n( 1 ) انبرود : بر وزن و معنىء « امرود » است .\r\n","page_name":" 146 ","page_number":170},
  {"content":"\r\n\r\nكل است . و پيامبران عليهم السلام گفتارهاى نفس كلىاند . و اين دليل كه گفتيم از آغاز نفس كلى گرفتيم بر كردار او . و اين دليلى ظاهر است .\r\n\r\nصف چهل و هفتم سخن اندر آنك از عقل كلى فائده نه به زمان پذيرد\r\nگوئيم كه چون جسم مركب است و نفس بسيط است و بسيط بر مركب جاكول است و حالهاى جسم مركب زير زمانست و هر فائده كه جسم پذيرد از صورت و شكل و رنگ و بوى و جز آن به زمان تواند پذيرفتن ، واجب آيد از روى اضافت حال نفس بجسم كه مر نفس را كه بر جسم جاكول است به زمان حاجت نيست . و مثل اين چنان باشد كه هر عددى كه آن جفت است به دو نيمه شود و اندرو كسر نيايد و هر عددى كه طاق است به دو نيمه نشود تا اندرو كسر نيايد ، از بهر آنك جفت مر طاق را مخالف است . لاجرم خلاف انسان بوقت به دو قسم كردن پديد آيد . و از بهر آنست كه خلاف ميان جفت و طاق بدان پديد آيد كه هر دو را به دو قسم كنى كه جفت اول دو است و او مر همه عددها را ترازوست و به دو پديد آيد طاق از جفت ، و اين مثل مر متعلم را فائده آن دهد كه بداند كه چون جفت به دو نيمه شود بىكسر ، پس بيايد دانستن كه طاق مر جفت را مخالف است ، به دو نيمه نشود بىكسر . همچنين بسيط كه مركب را مخالف است حال او بخلاف حال مركب لازم آيد ، و چون معلوم است كه حالهاى جسم مركب زير زمان است ببايد دانستن به حكم ضرورت كه حالهاى نفس بسيط زير زمان نيست .\r\n\r\n","description":"","footnote":"","page_name":" 147 ","page_number":171},
  {"content":"\r\n\r\nو دليل بر درستىء اين قول آنست كه نفس مردم تا دانا نشده است مر گرفتن علم را زمان به كار بايدش تا بشنود و به شكل بيرون آرد و بازگويد تا آن علم اندر نفس او صورت بندد ، از بهر آنك علم به دو ميانجى به دو جسم همىرسد : يكى جسم آموزگار و ديگر جسم او خود كه متعلم است . و چون دانا شد آنگاه هر چه فائده پذيرد از عقل خويش بىزمان پذيرد ، نه بشنودن حاجت آيدش نه به گفتن مر ذات خويش را ، بسبب آنك نه از راه جسدى به دو همىرسد بل كز نفس مجرد او ميرسد آن همه علم ، باز چون مر كسى را ببايدش گفتن و آموختن آن علم روزگار بايدش تا بگويد آن علم را و شكل بنمايد مر آن كسى را كه فرود اوست ، بسبب آنك جسم او و جسم شاگرد اندر ميان دو نفس آيند . - و اين بيانى روشن است .\r\n\r\nصف چهل و هشتم سخن اندر نفس مردم كه جزء است نه اثر از نفس كلى\r\nآگاه باشيد كه نفس مردم جزء است نه اثر از نفس كلى . و دليل بر درستىء اين قول آنست كه نفسهاى مردم فعل كل خويش همىكند اندر پديد آوردن شكلها و صورتها و صنعتهاى عجب كردن از بهر كشيدن منفعت را بخويشتن و دور كردن مضرت از خويشتن ، و نيز از كشيدن منفعت بجز از خويشتن بر مثال نگاشتن نفس كلى مر طبيعت را و نهادن نوعها و شكلها و صورتها اندرو و پديد كردن قوتهاى طبيعى از جهت كشيدن منفعتها و دور كردن مضرتها از انواع حيوان اندر وقتى دون وقتى . پس بدين سبب پيدا شد\r\n\r\n","description":"","footnote":"","page_name":" 148 ","page_number":172},
  {"content":"\r\n\r\nكه آنك اندر مردم است نفس جزئى است از نفس كلى .\r\nو ديگر دليل بر آنك نفس مردم جزئيست از نفس كلى نه اثر اوست آنست كه اثر آهنگ نكند ببر رسيدن بر علت مؤثر خويش چنانك همى مردم آهنگ كند ببر رسيدن بر عقل كه علت نفس كل است ، و اثر را علم لازم نبايد و هرگز اندر مؤثر خويش نرسد چنانك دبيرى اندر دبير اثر است و هرگز دبيرى از دبير خويش خبر ندارد ، و چون يافتيم نفس جزئى را كه آهنگ كرد سوى اندر رسيدن بعقل كل كه او علت نفس كل است يقين شديم كه آن نفس كه اندر مردم است او جزء است از نفس كلى بذات ، و اثر از نفس گفتار است نه ذات اوست ، و گفتار بذات خويش نادانست و نفس داناست و گفتار را علم و تميز نيست ، و ديگر آنست كه اگر نفس مردم اثر بودى از نفس كلى و نفس كلى بجزئى پيوسته است به خواندن مرو را برسولان سوى خويش و دادن نطق مرو را و اين همه از پيوند نفس كل است با نفس جزئى آن وقت سزاوار با ناسزاوار پيوسته بودى . و اندر حكمت چنين نشايد و اثرپذير از مؤثر اندر پذيرفتن اثر انباز و همراز باشند بر مثال پذيرش چيزهاى طبيعى اثر از آفتاب و اثر از اثر فاضلتر و شريفتر نباشد . و نفسها را يك بر ديگر شرف و فضل سخت بسيارست به پاكى و صلاح و پليدى و فساد . پس درست شد كه نفس جزئى كه اندر مردم است نه اثر است از نفس كلى بلكه جزء است ازو .\r\nو گر نفسها از نفس كل اثر بودى همه يكسان بودندى ، اما اندر اول حال كه علم نپذيرفته باشد نفس مردم از نفس كلى اثر باشد ، از بهر آنك اندر آغاز پيوستن نفسى بجسد همه يكسان باشد ، و چون علم پذيرفتند اجزاء نفس كل شوند بر تفاوت چنانك جزئى از جزئى بزرگ‌تر باشد و شريف‌تر . و بدين\r\n\r\n","description":"","footnote":"","page_name":" 149 ","page_number":173},
  {"content":"\r\n\r\nقول كه گفتيم نفس كل جزء است نه اثر نه آن خواستيم كه جزء پاره‌يى از اوست كهتر و مهتر ، و لكن آن خواستيم كه پيدا كنيم كه جوهر نفس مردم جوهر نفس كل است و باقى است همچنو بپذيرفتن علم و ناچيز شونده نيست چون اثر از مؤثر كش بمؤثر خويش رسيدن نباشد .\r\n\r\nصف چهل و نهم سخن اندر فريشتگان كه شمار بر ايشان نيوفتد\r\nببايد دانست كه هر چه شمار بر او افتد آن چيز زيادت و نقصان پذيرد .\r\nو هر چه بدين صفت باشد جسم باشد و فريشتگان جسم نيستند . پس درست شد كه شمار بر فريشتگان نيوفتد . و اندر چيزهاى جسمانى موجود است اين شرط كه شمرده را كه چيزى برو برافزايى افزون شود و اگر از او چيزى نقصان كنى اندكى پذيرد ، چنانك شش شماريست از شمرده‌هاى جسمانى گرد آمده اندر دو و چهار كه آن پنج و هفت است ، از بهر آنك چون از شش يكى كم كنى پنج ماند و گر يكى بر شش افزايى هفت شود . پس شش اندر حصار اين دو شمار است كه يكى ازو بيش است و يكى كم است . و اما آن چيز كه اندك شود بافزونى شمرد و بسيار شود بنقصان شمردهء آن چيز اندر حصار شمار نيايد ، از بهر آنك اندر روحانيات يكى را بجايگاه هزار بنهند و زيادت نگيرد . و هزار را بجايگاه يكى بنهند و نقصان نپذيرد . و مثال آن چنانست كه گويند كه ايزد تعالى با هر قطرهء باران يكى فريشته بفرستد كه مر آن را فرود آرد آنجا كه خواهد . و گر خردمند اندرين فكر كند و حقيقت اين را\r\n\r\n","description":"","footnote":"","page_name":" 150 ","page_number":174},
  {"content":"\r\n\r\nبداند بشناسد كه يك چيز از روحانى بسيار شود بىآنك زيادت پذيرد ، از بهر آنك فرود آمدن باران يك چيزست از جهت روحانى و آن غرض بيرون آوردن نبات است ، يا آن يك چيز كه بارانست بسيار شود اندر قطره ، و بر اندازهء هر قطره عجائب بسيار است تا بدان جاى كه ممكن باشد انديشه كردن كه عالم پر شود از زايش كزان قطره‌ها بحاصل آيد بىآنك آن قوت اول كه باران ازو بود هيچ بسيارى پذيرفت .\r\nپس اگر مردم عمر خويش اندر انديشه كند تا بجاى آرد بسيارىء آن چيزها را كز يك قطره باران بحاصل آمده است انديشهء او بغايت آن نرسد ، و لكن آن شمردهايى بسيار همه جسمانى باشد نه روحانى ، و روحانى يكى باشد و آن بارانست ، و آن چيزها كزان قطره پديد آيد بيارىء همه باران باشد كه آن يكى است نه بذات آن قطره ، و چون فعل باران يك فعل بود بدانچ نبات پديد آورد دانستيم كه آن روحانى كه آن چيز ازو بحاصل آمد يكى بود نه بسيار ، اگر چه بسيار بودى بايستى كه هر يكى را فعل ديگرى بودى . پس اگر كسى گويد كه آن فريشتگان بسيارند و همه را فعل يكيست گوئيم كه بسيار چيز كه او را يك فعل باشد يكى باشد ، چنانك آب را فعل آنست كه چيزها را تر كند يكيست هر چند كه جزءهايش بسيارست ، پس اگر گويد آب چگونه يكيست يكى آب تلخ است و يكى آب شور و يكى خوش ، گوئيم كه اين عرضهاى است كه توهمى گويى و گوهر آب يكى است كه او سرد و ترست .\r\nبنخستين صفت بازنموديم كه يك جزء از روحانيان بسيار چگونه شود بىآنك اندر ذات خويش بسيارى پذيرد ، و مثل آن چيز كه بسيار يكى شود از روحانيات آن است كه مردمان عامه با خاص بدان متفق‌اند كه كشيدن جانهاى\r\n\r\n","description":"","footnote":"","page_name":" 151 ","page_number":175},
  {"content":"\r\n\r\nخلق بدست فريشته ايست كه او را ملك الموت خوانند و سببهاء مرگ اندر عالم بسيار است و آشكارست ، پس بازگشت اين سببهاى بسيار كه هست مرگ را باتفاق دانا و نادان بيك روحانى است ، و زين قياس درست باشد كه چيزهاى روحانى فراوان اندكى شود بىآنك نقصان پذيرد ، و بدين دليل كه نموديم درست شد خردمند را كه شمار مر جسمانيان را شمرد و فرشتگان خداى را شمار نشمارد .\r\nو ديگر گويند كه ايزد تعالى بر هر چيزى فرشته‌يى موكل كرده است و هيچ چيز نيست كه محتاج نيست كه فريشته‌اى برو موكل كنيد تا شمار او نگاه دارد اندر جنس و نوع آن هر شمارى را بر حد آن تا نياميزد با شمارى ديگر و زيادت نگيرد و كم نشود از حد خويش و حرث و نسل يعنى رستن و زادن بجاى خويش باشد ، از بهر آنكه راستىء عالم طبيعت بشمارست و خداى تعالى همىگويد ، قوله ،  « وَ أَحْصى كُلَّ شَيْءٍ عَدَداً »  . گفت : خداى بشمرد هر چيزى را بشمارى ، پس هر چيزى را از اجناس و انواع ذات او خود موكل است كه وى از آن موكل رهايى نيابد ، و آن ذات مرو را روحانى است نه جسمانى ، از بهر آنك اگر جسمانى بدى تغيير پذيرفتى ، چنانك آنست آنچ روحانى است ، و آن راستى است از حال خويش نگردد ؛ و لكن آنچ ازو جسمانى است ، و آن رنگ و پوست و خردى و بزرگى و قوت و ضعف است ، كردنده است .\r\nو ديگر گوئيم كه شمار آن كميت است از قسم منفصل ، و كميت چندى باشد و چندى گوهرهاى جسمانى را لازم آيد . پس اگر فريشتگان زير شمار بودندى تا توانستى گفتن كه ايشان چندند خود جسم بودندى ، و گر فريشتگان جسم\r\n\r\n","description":"","footnote":"","page_name":" 152 ","page_number":176},
  {"content":"\r\n\r\nبودندى بنام فريشتگى سزاوار نبودندى ، از بهر آنك اين نام ملك سزاوار نيست مگر آن گوهر را كه ماننده نيست مر جسم را ، و آنك بجسم ماند آن ملك نباشد كه مملوك باشد . و ملك از بهر آن گفتند كه فريشته پادشاه است بدان روى كه باقى است و نيستى نپذيرد و تواناست بدانچ خواهد از خير و صلاح . و اين نام مثل است بر امام زمانه عليه السلام و فرمان‌گزاران او كه او بفرمان خداى پادشاه است بر بندگان ، و مؤمنان بأو پادشاهى دارند بر جانهاى مؤمنان تا ايشان را از حد قوت به حد فعل آرند ، و زين سراى فانى كثيف بسراى باقى لطيف رسانند ، چنانك خداى تعالى ميگويد ، قوله :  « وَ لَوْ نَشاءُ لَجَعَلْنا مِنْكُمْ مَلائِكَةً فِي الْأَرْضِ يَخْلُفُونَ »  . گفت : اگر خواهيم بكنيم از شما فريشتگان كه اندر زمين خليفت باشند . و گر ملك را شمار بشمردى مملوك بودى و حكم كسى ديگر برو رونده بودى از جهت استحالت يا از جهت كون و فساد . پس چون مر فريشتگان را كون و فساد نيست درست شد كه شمار بر فريشتگان نيوفتد .\r\n\r\nصف پنجاهم سخن اندر آنك عقل را فنا نيست\r\nگوئيم كه معنى فناء آنست كه چيزى كز چيزى پديد آمده باشد و زو جدا شده باشد هم بدان اصل خويش بازگردد ، چنان كه چيزيست از دو چيز : يكى لطيف و ديگرى كثيف ، چون نفس و جسد . چون هر يكى ازين دو با اصلهاى خويش بازگردند گويند مردم فانى شد ، و عقل از چيزى پديد نيامده است كزو جدا شده است ، بلك پديد آمدن او از چيزى بوده است بامر بارى سبحانه ، و امر\r\n\r\n","description":"","footnote":"","page_name":" 153 ","page_number":177},
  {"content":"\r\n\r\nبارى بعقل پيوسته است . پس خود باصل خويش بازگشته است و مرو را فنا لازم نيايد . اما هر چيزى كه تباه شود تباه شدن او از دو گونه باشد : يا از جهت ذات آن چيز باشد يا از جهت ذاتى ديگر . اما آن چيز كه فنا و فساد او از جهت ذاتى ديگر باشد آن ذات ديگر بايد كه قاهر و قوى باشد و ضد باشد مر اين ديگر را تا بقهر و قوت و ضدى خويش تباه كند مر ضد خويش را ، و آن چيز كه فساد او از جهت ذات او باشد آن طريق استحالت باشد كه مستحيل شود بسبب اختلاء كه اندر ذات او باشد . و ما اندر عقل چيزى نيافتيم جز از گوهر او تا مرو را مخالف گشتى . و عقل بسبب آن خلاف مستحيل نبودى اندر ذات خويش . و نيز چيزى ديگر نيست كه قوت او از قوت عقل افزون است تا بدان قوت مر عقل را قهر كند و فساد را اندر او آرد .\r\nاگر كسى گويد كه ايزد تعالى كه پديدآرندهء عقل است ازو قوىتر است و نشايد كه مر عقل را قهر كند ؟ جواب او را گوئيم كه ايزد جل جلاله برتر است از آنك او را قوت گويند بل كه او بخشد مر آفريدگان را قوتهاى شريف ، و قوتهاى ايزد تعالى اندر امر اوست نه اندر اوئى او . پس اگر گويد قدرت و قوت روا داريم ايزد را از بهر آنك هر چه اندر امر او باشد اندرو باشد ، گوئيم كه اين عالم نيز بامر او بپاىشده است . - پس ازين قياس روا شد كه اين عالم با اين همه كثافت اندر ذات ايزد باشد ، تعالى اللّه عما يقول الظالمون علوا كبيرا .\r\nو نيز گوئيم امر ايزد سبحانه كه بود نه زيادت گرفت و نه نقصان پذيرفت و نه امرى ديگر پديد آمد بخلاف آن . معنىء « كن » آن باشد كه بباش ، پس بدين فرمان ببود عقل تمام بىهيچ خلاف و نقصان . پس اگر روا باشد كه اندر آنچ بامر ايزد تعالى بود بىميانجى نقصان اندر آيد آن نقصان و فساد بامرى ديگر\r\n\r\n","description":"","footnote":"","page_name":" 154 ","page_number":178},
  {"content":"\r\n\r\nباشد ، و آن چنان باشد كه گويند « لا تكن » ، يعنى مباش . و ايزد تعالى برتر است از انديشها و منزه است از باطل كردن حكمت و امر خويش را ، ايزد تعالى برتر از آن ياد كرد كه آن دوباره روا باشد ، چنانك گفت ، قوله :  « وَ ما أَمْرُنا إِلَّا واحِدَةٌ كَلَمْحٍ بِالْبَصَرِ »  . نيست فرمان ما مگر يكى چون درفشدنى « 1 » به چشم .\r\nو نيز گوئيم كه فساد گشتن چگونگى باشد ، و چگونگى بجوهر عقل دانند اندر چيزها ، و گشتن چگونگى اندر چيزى ديگر باشد ، چنانك چون مردم ازين كيفيت كه دارد بگردد و چگونگىء او اندر طبايع پيدا شود ، از بهر آنك خاكش باز خاك شود و آبش باز آب شود و گرميش اندر آتش شود و بادش اندر هوا شود تا او را فنا باشد ، و چگونگىء مردم اندر چگونگيهاى ديگر شود . پس اگر گوئيم كه عقل تباه شود چه گوئيم كه اندر كدام جوهر پيدا شود كيفيت آن فساد كه او را باشد ؟ پس اگر گوئيم اندر عقل ديگر پيدا شود ، و عقل خود جز يكى نيست ، و چگونه چيزى اندر نيستى پيدا شود بوقت تباه شدن خويش ؟ و چون عقلى ديگر نيست و فساد گشتن چگونگى باشد و و چگونگى را خود بجوهر عقل دانند . - درست شد بدين برهان كه نموديم كه عقل را فساد نيست ، چنانك خداى تعالى مىگويد ، قوله :  « كُلُّ شَيْءٍ هالِكٌ إِلَّا وَجْهَهُ »  . گفت : هر چيزى تباه شود مگر روى خداى تعالى . و عقل روى خداى است بدان سبب كه شناخت توحيد بعقل است ، همچنانك چيزها را بر وى شناسد .\r\nدور است ايزد تعالى از همه اضافتها كه آفريدگان خويش را داده است . و معنى وجه ايزد سبحانه چنان بايد دانستن كه گوئى چيزها را كه بدانند به روى آن چيزها دانند ، و آن سبب كه چيزها را بدان بدانند روى آن چيز باشد . و ما وحدت ايزد\r\n\r\n\r\n","description":"","footnote":"\r\n( 1 ) درفش و درفشان : لرزان . - و برين قياس ، درفشد : لرزد .\r\n","page_name":" 155 ","page_number":179},
  {"content":"\r\n\r\nرا تعالى كه دور كرديم از بسياريها بنور و شرف عقل توانستيم كردن ، و اثبات كردن اندر محض مبدع حق را پاك از همه اثبات مبدعات - يعنى هستيها - بعقل اول توانستيم كردن كه او رحمت مبدع حق است بر خلق . - ازين قبل واجب آمد عقل اول را وجه ايزد تعالى خواندن . و اما از ضعيف النفس نادان باشد اين انديشه كه گويد اگر ايزد تعالى مر عقل را قهر نكند او جل ذكره قادر قاهر نباشد ، و خدايى مر عقل را لازم آيد . و اگر آن كس بداندى كه اندر تباه كردن حكمت عجز ظاهر شود نه قدرت چنين سخن نگويدى ، از بهر آنك مر استادى صانع قاهر جلد را روزگارى بايد تا آسيايى يا دولابى بسازد ، و نادانى عاجز بىتمييز آن را بيك ساعت تباه تواند كردن . و هر چند آن صانع استادتر باشد آن كار كرد او بيشتر پاى دارد . پس ازين حكم عقل كل كه او بأثر ايزد حق مخصوص است بايد كه ابد الابدين باقى شود . و اگر كسى خواهد كه بقدرت مبدع حق بنگرد و قهر او را بر آفريدگان ببيند به چشم بصيرت بنگرد تا ايشان بر آن تباه كردن عقل شريف بزرگوار مران را ببينند ، و آن قدرت آنست كه صفت عقل شريف - آنك او بدان از ديگر مبدعات و مخلوقات جداست - آنست كه همه چيزها را بذات خويش بداند ، و هيچ چيز را اين اختصاص نيست . پس عقل كلى خود اندرين حصار كه ياد كرده شد بازداشته است و مقهور است ، چه اگر او را اين خاصيت نباشد خود عقل نباشد . و بدين روى دانسته شود كه بارى سبحانه كه مرو را بدين خاصيت پديد آورد نه از چيزى برو قادر است ، و مر بارى سبحانه ازين صفت منزه است . - و اين فصل كه ياد كرده شد خردمند را اندر توحيد چراغى روشن است .\r\n\r\n","description":"","footnote":"","page_name":" 156 ","page_number":180},
  {"content":"\r\n\r\n\r\nصف پنجاه و يكم سخن اندر عقل كه تمام است بفعل و قوت\r\nخردمند آن كس است كه از محسوس بر معقول دليلى تواند گرفتن .\r\nو ما يافتيم مر چيزهاى طبيعى را كه پيدا شدند بفعل پس از آنك مرو را به قوت يافته بوديم . و هر چه يافتن آن بآغاز اندر حد قوت نبود بانجام مرو را حد فعل يافته نشد ، چون مردم كه پيش از آن كه بفعل مردم شد اندر پشت پدر مردمى ديگر بود به حد قوت تا ممكن بود پيدا شدن او بفعل ، بر مثال خرما بنى كه پيش از آن كه خرما بن گشت بفعل يافتن او اندر دانهء خرما بود به قوت .\r\nپس همچنين گوئيم كه امهات پيش از آنك امهات شدند بفعل ناچاره اندر قوت طبيعت امهات بودند به حد قوت . و دليل بر درستىء اين قول آنست كه امروز امهات به حد فعل‌اند ، و بودن ايشان امروز به حد فعل گواهى همىدهد كه پيش از بيرون آمدن بفعل اندر حد قوت بوده‌اند .\r\nپس گوئيم كه چيزى كه بفعل آيد از قوت و شرف باشد اندر حال فعل و باز به حال قوت بازشود بر مثال خرما دانه‌يى كه او درخت خرما است به قوت پس بفعل آيد بدانچ درخت گردد و شريف باشد ، و باز آن درخت اندر دانهء خرما شود به قوت همچنانك از آغاز بود ، و آن چيز كه بفعل آيد و همچنان بماند و به قوت باز نشود شريفتر باشد از آن چيز كه باز حال قوت شود .\r\nپس ازين حكم لازم آيد كه عقل تمام بود و بفعل بود و باز حال قوت نشد ، بدانچ او اندر چيزى نبوده بود به حد قوت تا بفعل آيد ، بلك بودش او بامر بود نه از چيزى . و چون لازم آمد بضرورت بودن چيزى نه از چيزى ، و از عقل\r\n\r\n","description":"","footnote":"","page_name":" 157 ","page_number":181},
  {"content":"\r\n\r\nلازم آمد كه آن چيز تمام بود بفعل ، اعنى كه اندر چيزى ديگر نبود تا به حد قوت بودى . و نيز تمام بودى به قوت از بهر آنك چيزها بجملگى همه ازو پيدا آيد ، و آن عقل است . پس درست كرديم كه عقل تمام است بفعل ، و به قوت آنست كه عقل شرف و قوت از چيزى ديگر نپذيرد ، چون گرفتن چيزهاى طبيعى كه قوت و شرف بگيرد از ديگر چيزهاى جسمانى و نورانى چون طبايع و افلاك و انجم . و چون عقل از چيزى شرف نمىگيرد دليل است كه او خود بفعل است ، كه اگر نه بفعل بودى كسب كردى از چيزى ديگر ، و هر چيزى كه از چيزى ديگر كسب كند اندر حال كسب كردن ميان قوت و فعل باشد يك چند روزگار ، چون درخت خرما كز دانه برويد ، وز آن حال كه برويد نه دانهء خرما باشد و نه درخت . چون عقل بميان قوت و فعل نمىباشد از بهر آنك نفس خود از عقل همى كسب كند ، واجب آيد كه عقل اندر حد قوت نيست تا بدان كسب بفعل بيرون آيد چون چيزهاى طبيعى .\r\nو نيز گوئيم كه عقل را از شمار مرتبت يكى است ، و يكى تمام است هم به قوت و هم بفعل ؛ و يكى اندر شمار نيست چنانك هر شمارى اندر شمار است ، بلك يكى علت شمارست و همه شمارها اندروست ، همچنانك عقل علت همه بودنها اوست و همه بودها اندروست ، و ممكن نيست كه شمارى بر يكى پيشى كند تا آن شمار سبب باشد پيدا شدن يكى را ، چنانك يكى سبب است پيدا شدن دو را و دو سبب است مر پيدا شدن سه را . و دو اندر يكى به حد قوت است ، چنانك سه اندر دو به حد قوت است . و نشايد بودن كه عددى بر يكى پيشى دارد تا آن عدد سبب باشد مر يكى را و هم اندرو باشد به حد قوت ، همچنين نشايد كه عقل اندر چيزى باشد به حد قوت تا ازو پيدا شود بفعل ، كه اگر چنين بودى\r\n\r\n","description":"","footnote":"","page_name":" 158 ","page_number":182},
  {"content":"\r\n\r\nعلتها را نهايت نبودى ، و گر علتها را نهايت نبودى معلولات بيدا نيامدى .\r\nو چون معلولات پيداست دليل است كه علتها را نهايت است و نهايت علتها عقل است و او را علت نيست . و چيزى كه او را علت نباشد او به حد قوت باشد . - پس درست شد كه عقل تمام است هم بفعل و هم به قوت .\r\n\r\nصف پنجاه و دوم سخن اندر علت زمان\r\nزمان علت است مر تمام شدن چيزهاى طبيعى را ، و چيزهاى طبيعى باشنده است بجنبش طبايع ، و طبايع جنبنده است بگردش افلاك ، و افلاك گردان است به حركت نفس كلى از حركت شوق كه آن را آرام نيست مگر به تمام شدن نفس و رسيدن او بمرتبت عقل كلى .\r\nپس گوئيم كه زمان را علت جنبش افلاك است كه جنبنده است بشوق نفس كلى . پس علت زمان شوق نفس كلى است ، و زمان كه بر نفس لازم آيد پديد آوردن بسبب بيرون آوردن او بود مر چيزها را از حد قوت به حد فعل .\r\nو نفس دانست كه آنچه فرود ازو باشد نتواند مادتهاى او را پذيرفتن مگر به زمان . پس زمان واجب آمد مر فرودينان را از نفس ، همچنانك رفتن قلم به كار آيد مر پديد آوردن خط را از زير قلم ، و حاجت آيد فكرت مردم را بآلت و بقلم تا بيرون آرد حكمتها را از عقل ، و همچنين همه آلتها كه به دو عمل كنند . از بهر آن فائدها بايد كه فرود از آلت عمل پديد آيد نه از بهر حكمت آن عمل كز نفس بيرون آرند ، بر مثال خط كه نفس همىداند\r\n\r\n","description":"","footnote":"","page_name":" 159 ","page_number":183},
  {"content":"\r\n\r\nنبشتن ، پس قلم و حبر « 1 » و كاغذ و دست و جنبش و جاى و روزگار ببايد تا آن نبشتن ازو پديد آيد ، و آن نبشتن از بهر آن همىبايد تا كسى مر آن را ببيند كزو فائده گيرد ؛ نه از بهر آن بايد تا آنچ بايست بر كاغذ بنگارد . پس درست شد كه آلت همه از بهر آن فائده را بايد كه فرود از عمل باشد ، و زمان آلتى است مر عمل عالم را . پس دانستيم كه زمان از بهر پذيرندگان بايست كه زير عمل عالم اندر بودند . و لكن چون نفس كلى مرين آلت عظيم كلى را پديد آورد كه زمان است چنان آوردش از بايستگى كه اوهام اندرو نمىتواند رسيدن ببر گرفتن مرو را ، و اين از تمامى حكمت بود كه آلتى پديد آورد بدين شريفى و بايستگى . - اندر بايد يافتن مرين فصل را كه روشن است و بسيار بزرگان اندرين شبهت‌اند .\r\n\r\nصف پنجاه و سوم سخن اندر چه چيزى عالم بسيط\r\nعالم نامى است گرفته از علم ، و گردآرنده است اين نام مر فائده دهنده و فائده‌پذير را ، از بهر آنك جملگى عالم جسمانى خود اين دو چيز است : يا عالم نورانى است چون افلاك و كواكب ، يا سفلانى است چون طبايع . و آن نورانى فائده دهنده است . و اين سفلانى فائده‌پذير است . و هر چه اندرين دو ميان از زايشهاست همه مادت‌پذير است از طبايع . و همچنين هر فائده‌دهنده‌يى و فائده‌پذيرى عالم باشد از مردم ، از بهر آنك غرض آفريدگار از عالم مردم\r\n\r\n\r\n","description":"","footnote":"\r\n( 1 ) حبر : سياهى كه بدان نويسند .\r\n","page_name":" 160 ","page_number":184},
  {"content":"\r\n\r\nاست از بهر فائده پذيرفتن او بعلم . نبينى كه رسول صلى اللّه عليه و آله گفت « الناس عالم أو متعلم او مستمع و سائر الناس همج » گفت : مردمان بجملگى دانش دهنده است و دانش‌پذير و ديگر مردم فرومايه و گول « 1 » و چون گوئيم جسمانى مركب گفته شود كه آنچ او را درازا و بالا و پهناست آنچ از بر يكديگر بساخته است ، چون جزءهاى اين عالم كه بر يكديگر بسته است تا ازو عالم آمده است .\r\nاينست معنىء عالم جسمانىء مركب ، و چون گوئيم عالم روحانىء بسيط گفته شود كه آن فائده‌پذير و فائده دهنده كه جزءها نيست مرو را ، و گران نيست و فراهم آورده نيست و نه بساخته ، و زانها نام هست كه چون آن نام بگويى بدان يك نام بسيار چيزها گفته شود جز آن ، چنانك گويى « روى مردم » اين نامى باشد كه گرد آورد مر بسيار نامها را كه اندروست ، چون پيشانى و ابروها و چشمها و گوشها و بينى و مژه و بناگوش و رخ و زنخ و دهان . پس چون اين همه نامها بيك جاى گرد آيند همه بجملگى روى باشد . و روى نامى است گردآرندهء اين چيزهاى نامدار . و همچنين عالم نامى است گردآرندهء فائده دهنده و فائده پذيرنده . و عالم بسيط نامى است گردآرنده مر نفس و عقل را و مر مادت دادن عقل و نفس را و پذيرفتن نفس مران مادت را از عقل كلى بىزمان و مكانى\r\n\r\n\r\n","description":"","footnote":"\r\n( 1 ) ترجمهء كلمهء « مستمع » را ، كه شنونده است ، نياورده .\r\n","page_name":" 161 ","page_number":185},
  {"content":"\r\n\r\n\r\nصف پنجاه و چهارم سخن اندر چگونگىء عقل كلى\r\nچون علت جسمانى و روحانى عقل بود ، و بازپسين همه معلولات مردم بود ، بنخستين علت خويش بازگشت از راه پذيرفتن فائده ازو . و عبادت آفريدگار بر معلول بازپسين لازم آمد . واجب آيد كه علت اول مر آفريدگار را پرستيده است . و چون عبادت از مردم ايزد تعالى بر بنياد شهادت خواست ، و آن چهار سخن و هفت فصل و دوازده حرف است ، لازم آيد كه عبادت عقل مر بارى سبحانه را هم بدين شهادت است . و تخم شهادت اندر هويت عقل ثابت است ، و هيچ چيز نيست آشكارا شده اندر عالم كه تخم آن اندر عقل نيست . و ما دوست داريم كه ما را آشكارا شود بر پرستش كردن عقل مر بارى را سبحانه .\r\nپس گوئيم كه تخم اين سخن اندر عقل تسبيح است ، اعنى پاكيزه كردن .\r\nو اضافت است ، اعنى بازبستن . و ابتهال است ، اعنى . گردن نهادن . و تعظيم است اعنى بزرگ داشتن مر مبدع حق را سبحانه . اما تسبيح از آن بمنزلت كلمهء « لا » باشد از شهادت ، و عقل تسبيح كرد ايزد را ، اعنى پاك كردن مرو را از هر چه يافت اندر هويت خويش و نفى كرد ازو تشبيه رويها . و أما اضافت از آن بمنزلت كلمهء « إله » است از شهادت ، اعنى كه عقل پس از آن نفى كرد از مبدع حق همه تشبيهات را ، مقرر شد كه عقل و همه آفريدها بازبسته‌اند بمبدع حق كه همه مر او را اند . ابتهال اعنى گردن نهادن از عقل . بمنزلت كلمهء « الا » باشد از شهادت ، اعنى كه عقل از پس نفى صفات و اقرار باضافت تضرع كند بايزد ، تا بشناسد مبدع حق را مجرد از صفتهاى خلق . و اما تعظيم اعنى بزرگ\r\n\r\n","description":"","footnote":"","page_name":" 162 ","page_number":186},
  {"content":"\r\n\r\nداشتن از عقل بمنزلت كلمه « اللّه » باشد از شهادت ، اعنى عقل آنگاه كه تضرع كرد بايزد تعالى و پديد مر عقاب او را توانايى نداشت كه بر آن واقف شدى ، پس بزرگوار كرد مبدع حق را از همه هستى و نيستى . اما تخم هفت فصل شهادت اندر عقل چنانست كه كلمهء « لا » يك فصل است . و عقل تسبيح كرد مبدع حق را از جهت كلمهء او ، آن واحد محض است : و كلمهء « إله » دو فصل است ، همچنانك اضافت كه مانند اوست دو گونه است : اضافت روحانيات و اضافت جسمانيات از جهت پرستش ، اعنى كه جسمانى و روحانى هر دو آفريدگان خداىاند ، و كلمهء « الا » دو فصل است : و گردن نهادن بر دو گونه باشد .\r\nهمچنين بزرگ داشتن بر دو گونه است : يكى بزرگ داشتن از هستى و ديگر از نيستى . و اما تخم دوازده حرف شهادت اندر عقل آنست كه كلمهء « لا » دو حرف است ، اعنى كه غايت تسبيح ايزد تعالى از دو وجه است : از جهت عقل و از جهت نفس . و كلمهء « إله » سه حرفست ، اعنى كه گردن نهد عقل بنفى ، و گردن نهد باثبات ، و گردن نهد بعجز ، كه آن نه نفى است و نه اثبات .\r\nو كلمه « الا » سه حرف است . اعنى كه عقل اضافت كند مر روحانى را و اضافت كند مر جسمانى را و اضافت كند مر علت هر دو را ببارى سبحانه . و كلمهء « اللّه » چهار حرف است همچنان بزرگ داشتن بر چهار مرتبت است . اعنى كه عقل بزرگ دارد مر ايزد را سبحانه از هليت اعنى از هستى و از لميت اعنى چرائى و از ماهيت اعنى چه چيزى و از كيفيت اعنى چگونگى . اينست تخم شهادت اندر جوهر عقل كه بدان عبادت كند مبدع حق را ، و همچنين قرار عالم بر چهار امهات است چون آتش و هوا و آب و زمين . و بر هفت ستارهء رونده است چون زحل و مشترى و مريخ و شمس و زهره و عطارد و قمر . و بر دوازده برج است چون\r\n\r\n","description":"","footnote":"","page_name":" 163 ","page_number":187},
  {"content":"\r\n\r\nحمل و ثور و جوزا و سرطان و اسد و سنبله و ميزان و عقرب و قوس و جدى و دلو و حوت . و اقرار جسم مردم كه او راست‌تر از همهء جسمهاست بر چهار طبع است چون سودا و بلغم و خون و صفراء و بر هفت اندام اندرونى است چون مغز و دل و شش و جگر و سپرز و زهره و گرده و برابر دوازده برج دوازده اندام آشكار است چون سر و روى و گردن و سينه و شكم و پشت و دو دست و دو ران و دو پاى . و صورت كرديم بر دايره‌يى كه بهم آورد اين قسمتها از شهادت و از عالم و از بدن مردم و از عبادت عقل ، و پديد كرديم هر قسمى را با يكديگر كه در خور است از چهار و هفت و دوازده ، و مركز اين همه عقل است .\r\nاينست صورت پرستش مر بارى را سبحانه و تعالى برابر با حرفها و فصلها و كلمتهاى شهادت و برابر با آفرينش عالم و آفرينش مردم ، بشناس ، و اللّه أعلم و أحكم .\r\n\r\nصف پنجاه و پنجم سخن اندر آنك ثواب و عقاب علمى است نه حسى\r\nمقصود از لفظ ثواب يافتن خوشى است . و مقصود از لفظ عقاب يافتن دشواريست و لذت حسى را بريدن است ، چه از بىنياز شدن طبايع كه اندر كالبد\r\n\r\n","description":"","footnote":"","page_name":" 164 ","page_number":188},
  {"content":"\r\n\r\nمردم است از حاجتمندى كه او را افتاده باشد ، و آن را همى گرسنه و تشنه خوانند ، و چه از ستره شدن حواس از شنيدن مر محسوسات را واجب آمد كه آن لذت كه نيك بختان يابند هميشگى باشد و مر آن را بريدن نباشد . و نيست لذتى كه آن دائم بر حال خويش است مگر لذت علم ، كه چون چيزى را معلوم كردى هر چند او را بيشتر جويى و نزديك‌تر گردانى خوشتر شود . پس پيدا شد كه لذت نيكبختان بدان عالم لذتى علمى است از آنست كه هميشه است ، چنانك ايزد تعالى همىگويد ، قوله :  « مَثَلُ الْجَنَّةِ الَّتِي وُعِدَ الْمُتَّقُونَ تَجْرِي مِنْ تَحْتِهَا الْأَنْهارُ أُكُلُها دائِمٌ وَ ظِلُّها تِلْكَ عُقْبَى الَّذِينَ اتَّقَوْا وَ عُقْبَى الْكافِرِينَ النَّارُ »  .\r\nهمىگويد : مثل آن بهشت كه اميد دارند پرهيزگاران به دو همىرود زير او جويها و بار درختان او هميشه است ، آن عاقبت كار آن كسان است كه پرهيزگارى كردند ، و عاقبت كار كافران آتش است .\r\nو ديگر آنست كه لذتهاى حسى از يك راه نتوان يافتن بلك از چند جاى توان يافتن . و چون جايگاه آن لذت تباه شود نيز لذت يافتن نباشد . چنانك اگر چشم نباشد نيز آن لذت را كه به چشم توان يافتن از هيچ حاسهء ديگر نتوان يافتن ، و حكم اندر هر لذتى همين است . و سبيل نفس اندر باب يافتن مر معلومات را يك سبيل است . و نفس چون معلول را بخويشتن كشد ازو لذت بىملالت يابد ، از بهر آنك آن لذت روحى است ، و هر چند كه لذت روحانى بسيار گونها است نفس مران گونها را همه از يك سبيل پذيرد . و آن دانستن نفس است مران علمها را ، و آن سبيل ببقاء نفس باقى است و تباه نشود آن سبيل تا بتباه شدن آن تباه شدن لذتها باشد ، چنانك اندر لذات جسمانى است كه بتباه شدن حواس تباه شدن لذات است . پس نفس كه داناست باقى است . و علم\r\n\r\n","description":"","footnote":"","page_name":" 165 ","page_number":189},
  {"content":"\r\n\r\nكه ذات اوست ببقاء نفس باقى است . و معلومات روحانى باقى است . و چون معلوم و علم و عالم هر سه باقى باشد آن لذت كز ميان سه باقى پديد آيد بريده نشود .\r\nپس درست كرديم كه لذات نفسانى كه باقيست علمى است . و نيز علم تباه نشود ، و چون بحاصل شد قوىتر و بيشتر شود ، و حس به كار فرمودن تباه شود . و دليل بر آنك لذت علم باقى است آنست كه چون اندكى از چيزى بدانى ازو نيز آرزو شود . و هر چند بيشتر دانى از روى دانستن بيشتر آيد ، و لذات حسى بخلاف اين است ، از بهر آنك چون مقدارى از طعام بخورى آن قوت لذت كه همىيابى كمتر شود ، و هر چند بيشتر خورى لذت كمتر شود ، تا بدان جاى رسد كه اگر ستم كنى تا آن كس يك لقمه افزونى بخورد بيمار گردد و هلاك شود آن خورنده . و نيز لذت علمى كه غذاى روح است هر چند بيشتر مر آن را كار بندى خوشتر از ان آيد كه اول كار بسته باشى ، از بهر آنك اول نادانسته باشد و نيك معلوم نشود ، و چون از پس آنك دانسته باشى بگويى يا بنمايى يا ازو برانديشى لذت تمام ازو آن وقت يا بى . و اين بخلاف لذت حسى است كه لقمهء بازپسين بنا خوشى و دشوارى خورده شود و لقمهء پيشين بآرزو و آسانى ، تا بجايى رسد به آخر كه خورنده بوى آن طعام نتواند بردن . پس درست شد كه ثواب علمى است نه حسى ، و اين برهان ظاهر است خردمند را .\r\n\r\n","description":"","footnote":"","page_name":" 166 ","page_number":190},
  {"content":"\r\n\r\n\r\nصف پنجاه و ششم اندر صفت بهشت و دوزخ\r\nمعنىء بهشت جاى اهل ثواب است و معنىء دوزخ جاى اهل عقاب است .\r\nو خداى تعالى مر بهشت را بتازى چند جاى ياد كرد بجنة ، و دوزخ را نار خواند .\r\nو جنت بوستانى باشد آراسته بدرختان بارور و اسپر غمهاى خوش و آب روان و جايهاى با راحت و پاكيزه ، چنانك حس را اندران راحت باشد .\r\nپس گوئيم كه چون درست كرديم ازين پيش كه ثواب علمى است نه حسى ، ببايد دانستن كه فائدهاى عقلى كه آن شناخت لطائف است كه جملگى آرايش و راحت و لذت كه اندرين عالم همىآيد از آنجا همىآيد ، بوستان نفس سخن گوى است گه مر آن را بگفتار و انديشه نتوان يافتن . و آن آراسته است پيش روان دين كه ايشان درختان آن بوستان‌اند . و بگشتن اندر آن بوستان و نگريستن به چشم بصيرت اندر آن مر نفس ناطقه را لذت براحت و شادى و آسانى باشد . و لكن علم الهى اندرين عالم بلفظها و مثلها بسته باشد و جدا نشود از آن تا بدان وقت كه ايزد تعالى مر آن را تقدير كرده است .\r\nو چون وقت آن فراز آيد آن حكمتها از ميان مثلها و رمزها بيرون آيد بر نيكوتر آرايشى كه چشم چنان نديده است ، و نه هيچ گوش صفت آن شنودست ، و نه بر دل هيچ مردم آن گذشته است . و آن وقت نيز دل از ان سرد نشود ؛ و يابندهء آن از ان ملول نشود ، و از نگاه داشتن آن پرداخته نشود . و پيش از آن همى ملول گشت چون اندر پوست مثلها و رمزها بود و همى نگاه بايست داشتن مر آن را نبشتن و درس كردن ، بدان سبب كه اندر تيرگى لفظها و مثلها\r\n\r\n","description":"","footnote":"","page_name":" 167 ","page_number":191},
  {"content":"\r\n\r\nبود ، همىبدان مثال كه غذاها كه مر جسم را شايد و قوام زندگى جسم بدان است ، چون اندر بوستان باشد بآغاز پوست و خاشاك و خار باشد و پيش از وقت رسيدن پنهان باشد اندر ميان برگ و شاخ و كشتهاى خويش ، چون وقت آن باشد كه جسد زو همى زندگى خواهد پذيرفتن آن كثافتها را بيفكند ، و تلخى و ترشى را بشيرينى و خوشى بدل كند و بيرون آيد بر نيكوتر آرايشى بديدار و خوشتر وجهى از مزه و با راحت‌تر جاهى از بوى و از ميان كشتن و برگ و شاخ بيرون آرندش . و نيز جسد از چشيدنش رنجه نشود و از بوى او براحت رسد ، و نگاهبان او از نگاه داشتن او رسته شود . - اين مثل بهشت است كه مرو را خداى تعالى بوستان خواند كه فوائد او برابر كرده شد اندر باب نفسانى با فوائد بوستان اندر باب جسمانى يك يك .\r\nو اما آتش كه آن جاى گناه‌كاران است مثل دوزخ بدان از بهر آنست كه آتش به كار آيد اندر صلاح جسد از بهر پختن چيزهاى خام . و نيز آتش تباه كند مر صورتهاى جسدانى طبيعى را ، چنانك صورت آن چيز ناپيدا كند و مجهول گرداندش . همچنين شريعتهاى پيامبران مثل است بر آتش كه آشكارا شدن آن به كار است صلاح ظاهر عالم را و قوام خلق جسمانى بدان باشد . مگر آن باشد كه مشغول بدان تباه كند صورتهاى لطيف را اندر شبهت و بماند اندر پوشش مثلها و رمزها . و صورت لطيف چون اندر ظاهر محض اوفتد خويشتن را اندر غايت بدبختى رساند و بجملة الامر آتش شريعتى مر صورتهاى لطيف نفسانى را همچنان زيان دارد كه آتش طبيعى مر صورتهاى كثيف جسدانى را زيان دارد . و مثل ظاهر شريعت اندر زيان و سود او با صورت لطيف چنانست چون مثل زهر قاتل كه طبايع مرو را بيرون داده است\r\n\r\n","description":"","footnote":"","page_name":" 168 ","page_number":192},
  {"content":"\r\n\r\nاندر عالم از بهر صلاح خلق بوقتى كه بدان حاجتمند شوند مر شكستن بيماريهاى صعب را ، اما اگر كسى كه درست باشد گر ازو بخورد در وقت بميرد . همچنين كسى كه مثلهاى شريعتى را صورت بندد بىحقيقت تأويل زندگانىء او تباه شود ، و بازماند از لذتهاى آن عالم بر مثال بازماندن آن كس كه زهر بخورد از زندگانى و لذتهاى اين عالم . و نيز آتش طبيعى موجود است بهر جايى و بوستان نه موجودست بهر جاى . و هركجا بوستان است برو موكل است كه بىدستورىء خداوندش اندر نتوان شدن . و معنى آتش آنست كه شريعتهاى بىتأويل كه صلاح خلق اندرين عالم بدان است چون آتش بهر جاى موجود است ، و بوستان كه مثل آن بعلم تأويل است و برو موكل است بهر جايى نيست . و علم الهى را خزانه داران و موكلانند بىدستورى اندران نتوان شد . اينست سبب ماننده كردن جاى نيكبخت ببوستان و جاى بدبخت به آتش . اما از روى حقيقت آن راحت را كه اندر بهشت است اندر عالم جسمانى ماننده‌يى نيست و نه مران دشوارى را كه اندر دوزخ است ماننده هست از دشوارى جسدانى . خداى ما را از ان دور كناد بمنه و جوده ، و السلام .\r\n\r\nصف پنجاه و هفتم سخن اندر آنك صورت عالم پيش از آفرينش نزديك بارى نبود\r\nگروهى از مردمان چنين گويند كه ايزد تعالى پيش از آن كه آدم را بيافريد چگونگىء عالم مرو را معلوم بود . و حجت آرند بر آنچ گويند اگر\r\n\r\n","description":"","footnote":"","page_name":" 169 ","page_number":193},
  {"content":"\r\n\r\nصورت عالم معلوم ايزد سبحانه نبودى . پس چنان باشد اين سخن كه ايزد تعالى بيافريد آن چيز كه ندانست مر آن را . و خطا گفت آن كس كه چنين گفت ، از بهر آنك صورتها كه معلوم است نزديك پيشه‌وران پيش از آنك مر آن را پيدا آرند ، از عاجزىء ايشان است كه نتوانند چيزى جز آن كه دانند و آموخته‌اند پيدا آرند ، همچنانك نتوانند چيزى كردن جز آن چيزى ديگر .\r\nو آنچ ايشان آموخته باشند از صنعتها آن جز اندر نفسهاى ايشان جاى ديگر موجود باشد ، و هيوليها كه ايشان مر آن صورتهاى صنيعتى را بران پديدار آرند نيز موجود باشد ، تا ايشان مر آن صورتها را بران هيوليها پديد آرند .\r\nاما ايزد سبحانه كه چيز آفريد نه از چيزها حاجتمند نبود بدانچ آفريد به چيزى پيش از آفرينش ، از بهر آنك چيزى نبود موجود كه صورتها را اندران بقا بودى مگر علم بارى سبحانه بدان ، گفتيم كه آفريدگار عالم را بيافريد و پيش از آفريدن صورت عالم نزديك او تعالى جده معلوم نبود . و گر صورت عالم با بارى سبحانه بودى پيش از آفريدن چاره نبودى از آنك آن صورت يا چيزى بودى كز ناچيز بودى ، اگر ناچيز بود ناچيز را چگونه صورة كرد از بهر چيزى دگر را تا پيش از آن چيزى ديگر نبود كه آن صورت را برگرفتى . پس اگر چيز بود صورت عالم چاره نبود يا ازلى بود يا مبدع حق يا نه ازلى بود . اگر ازلى بود با او چرا نگاه داشت مر عالم را تا وقت آفريدن او كه عالم است ، و گر ازلى نبود آن صورت با مبدع حق و بيافريد مران صورت را پيش از آنك مر عالم را آفريد و صورت عالم را . پس خود چرا نگوئيم كه مبدع حق مر عالم را نيافريد با صورت او بهم همان زمان گه عالم آفريد . و صواب آنست كه گوئيم صورت عالم با آفريدن عالم بيك\r\n\r\n","description":"","footnote":"","page_name":" 170 ","page_number":194},
  {"content":"\r\n\r\nجاى بود تا زمان گفته نباشد اندر ميان صورت عالم و عالم . و صورت عالم معلوم نباشد . با مبدع حق تا اين سخن درست شود كه مبدع حق عالم را نه از چيز آفريد . - اين است سخن حق آشكارا اندر عقل . و ديگر كسب كردن اندر مبدعات از ناتوانى صانعان است كه نتوانند كردن پيش از دانستن آن چيز . اما مبدع حق كه امر او ابداع است حاجتمند نيست بدانچ صورت آنچ آفريد از نخست معلوم او باشد تا واجب كند كه حكمت و قدرت او بغايت تمامى باشد . و مثل اين حال چنان است كه يكى باشد كه او شعر نتواند گفتن ، اگر خواهد كه كسى ازو شعرى بشنود نخست بايد كه شعرى را حفظ كند آن وقت بخواند و جز آنك حفظ كرده باشد چيزى نتواند گفتن ، و ديگرى باشد كه او شعر گفتن بر بديهه گويد مرو را حاجت نيايد بحفظ كردن شعرى گفته بلك بر بخت خويش بگويد چنانك خواهد ، اگر بيشتر خواهد بيشتر و كمتر خواهد كمتر ، پس آن كس كه شعر از قوت طبع خويش بتواند گفتن ياد نگرفته قادرتر باشد بر آنچ گويد از آن عاجز كه او شعر راست كرده ياد گرفته است و جز بدان مقدار كه داند و نزديك او معلوم شده باشد توانايى ندارد . و آن كس كه او گويد صورت اين عالم پيش از آفريدن او نزديك بارى سبحانه بود چنان دعوى همىكند كه جز بدين مقدار كه اين عالم است بارى را سبحانه قدرت نيست . از بهر آنك دعوى او چنان است كه چرا اين مقدار معلوم او جلت قدرته نبود كه اگر پيش ازين پيدا آوردى . و اندرين دعوى كه بكرد قدرت را بعجز منسوب كرد .\r\nو ستايش نادان نكوهش باشد . و ببايد نگريستن اندر طبيعت كلى كه او فرود مبدعات است ، كه چگونه پديد كند چيزهاى طبيعى را بدان قوت كه مبدع حق\r\n\r\n","description":"","footnote":"","page_name":" 171 ","page_number":195},
  {"content":"\r\n\r\nمرو را داده است اندر علت او بىآنك از نخست مر آن را صورت كند ، بل بدان قوت كه عظيم كه دارد هر چيزى را اندر صورتها بجايگاه خويش همىنهد .\r\nهمچنين گوئيم كه مبدع حق كه با او چيز نيست و امر او ابداع محض است همه علم و حكمت بيافريد مر عالم را با همه صورتهاى او بىآنك چگونگىء آن معلوم بود نزديك او سبحانه پيش از آفرينش آن . نيز گوئيم كه صورة آن مرد موجود نبودى نزديك مبدع حق و ناممكن بودى آفريدن چيزى نادانستن اگر ندانندى كه چه ميگويند باز كردندى از آن ، از بهر آنك از يك روى همى روا ندارند آفريدن عالم به صورتى نادانسته ، و از ديگر روى همى روا دارند آفريدن عالم نه از چيزى و مر ابداع ايزد را بآفريدن چيز نه از چيز مقر آمدستند كه اين عظيم‌تر از همه توانائيهاست و منكر شدستند آن چيزى را كه فرود از آنست ، و آن صورت كردن عالم است بىآنك صورت نزديك او معلوم بود .\r\nو هر آنچ همىگويند صورت عالم پيش از ابداع عالم نزديك مبدع حق موجود بود مر صورت هر دو علم را فضل همىنهند بر هر دو عالم ، از بهر آنك روا همىدارند كه خداى تعالى هر دو عالم را بيافريد نه از چيزى ، و روا نمىدارند كه صورت عالم نزديك او نبود پيش از آفرينش . و چون چنين همىگويند صورت عالم را بر عالم فضل مىنهند و فائده اندر دو عالم است نه اندر صورتهاى آن ، و خداى تعالى برتر است از آنك نزديك او فاضلتر آن چيز باشد كه در و فائده نبود .\r\n\r\n","description":"","footnote":"","page_name":" 172 ","page_number":196},
  {"content":"\r\n\r\n\r\nصف پنجاه و هشتم سخن اندر چيز طبيعى و صناعى\r\nطبيعى مر كردار نفس كل را گويند ، و صناعى مر كردار نفس جزئى را گويند . و نفس كل مايه است مر طبيعت را و بجنباند مر پديد آوردهاى خويش را ، و از كردارهاى خويش بعضى را نمو داد اعنى افزودن - چون رستنيها و بعضى را حس داد - اعنى شناختن - چون جانوران . و مر فعل او را بدين كه كرد طبع خواندند ، و آنچ نفس جزئى كرد مر آن را صنع خواندند . و طبع عاجز نيست از پديد آوردن چيزهاى عظيم به علت بزرگى چون جانوران عظيم از پيل و مار و ماهى و از پديد آوردن قبهء فلك كه آورده است و از هيكلهاى بزرگ چون كوهها . و نيز عاجز نيست از پديد آوردن چيزهاى سخت خرد از جانوران چون پشه و مور و جز آن كه اندر خردى خويش با صورتهاى تمام‌اند ، و از رويانيدن چيز خرد چون كنجد و ارزن و تخم كو كنار « 1 » و سپندان « 2 » و جز آن كه اندران تصرف كند بغايت لطافت . و مر صنعت را تصرف اندر ميان چيزهاى عظيم و ميان چيزهاى عظيم خرد ، و بكند نفس جزئى چيزهايى كه مانند باشد مر طبيعى را ، جز كه ميان طبيعى و صناعى فرق آنست كه صناعى صورت طبيعى بنگارد ، و لكن آن معنى كه اندر طبيعى باشد اندر صناعى نباشد . چنانك مردم نتواند كه از چوب دانهء خرما تراشد چنانك هم بدان صورت باشد كه دانهء خرماست ، و هم بدان رنگ و هم بدان وزن باشد تا بدان جاى كه گر خردمندى را بنمايى بديدار نشناسد مران طبيعى را از آن صناعى ، و لكن چون اندر زمين بنشانى\r\n\r\n\r\n","description":"","footnote":"\r\n( 1 ) كو كنار : غلاف غوزهء خشخاش .\r\n( 2 ) سپندان : خردل پارسى .\r\n","page_name":" 173 ","page_number":197},
  {"content":"\r\n\r\nمران صناعى بنه رويد چنانك طبيعى رويد . و نيز اگر دانهء او از يكديگر جدا شود - يعنى كه شكسته شود دانهء خرما - و اندرو باد راه يابد نرويد . و مردم را اندر صنعت خويش اين توانايى نيست كه مران دانهء بشكسته را همچنان اندام دهد كه طبيعت اندام داده بود ، تا آن دانه ز پس آن شكستگى برويد .\r\n\r\nمعارضه\r\nاگر پرسد كسى كه چرا اگر مردم كه خداوند هر سه نفس ناميه و حسيه و ناطقه است بهتر از همه جانورانست و از معادن و نبات چيزهاى همىسازد كه آوازهاى الوان آرد چنان كه او خواهد ، چون آواز بوق و ناى و از آلات رودها چون بربط و طنبور و جز آن و آن آلات كه سازد هم بر آن گونه كه خرد بگويد آواز بيرون آرد و تواند نمود او حس را اندر صنعتى كه بكند آوردن ، چنانك اگر چيزى مرغى كند آن مرغ نجنبد و نه پرد ، و گر دانهء تراشد چنانك گفتيم آن دانه نرويد .\r\n\r\nجواب\r\nاو را گوئيم از بهر آن چنين است كه رستنى جانور اندر بودش زايش عالم پيش از زايش مردم بودست . چنانك شرح اندر كتاب « مفتاح » گفته‌ايم .\r\nپس مردم بر آنچ او بر بودش مردم پيشى دارد توانايى نيابد . اما سخن گفتن كه مردم بدان مخصوص است و پيش او ان مر هيچ چيز را نيست لاجرم مردم بر آن قادر است كه چيزها كه خود سازد آوازها را بحروف شمرده راست كرده بيرون آرد ، چنانك از رودها « 1 » همى بيرون آرد كه ساخته است . و بدين روى همى پيدا شود كه نفس كلىء او بر آوازها پادشاه است و بر نمود و حس قدرت\r\n\r\n\r\n","description":"","footnote":"\r\n( 1 ) رود : آلت طرب است .\r\n","page_name":" 174 ","page_number":198},
  {"content":"\r\n\r\nندارد . و اين برهان روشن است .\r\n\r\nصف پنجاه و نهم اندر آنك نفس تأييدى تواند كه شرف خويش بنمايد مران نفس را كه فرود است بجود ولىء خداى تعالى\r\nگوئيم كه نفس تأييدى عاجز نيست از نمودن شرف خويش بدانك فرود ازوست . و لكن آنك فرود ازوست از ديدن مر شرف او را مگر آنگاه كه خويشتن را بغذاء علم پرورش كند از معدن علم تا ز پس از ان پرورش بتواند از آن شرف پذيرفتن ، و آن پذيرفتن ديدار او باشد مر شرف نفس تأييدى را . همچنانك آفتاب كه صورت چيزهاى جسمانى بنمايد بخداوندان چشمهاى درست تقصير نمىكند بنمودن صورتها مر آن كسان را كه چشمهاى ايشان ضعيف است ، و لكن آن چشمها طاقت نميدارند بنگريستن سوى روشنايى او ، پس ايشان چشمهاى خويش را معالجت كنند تا درست شود و توانايى يابد بر نگريستن اندر نور آفتاب ، آن وقت بداند كه عيب آن ناديدن مر چشم او را بود نه آفتاب را .\r\nو دليل بر درستىء اين قول آنست كه كسى كه او صناعتى داند بتواند آموختن مر آن كس را كه دست‌افزار آن صناعت دارد ، و لكن چون كسى دست‌افزار ندارد صناعت نتواند آموختن ، و عيب آن ناآموختن ازو باشد از بىدست‌افزارى نه از استاد صناعت . و گر كسى گويد كه استاد آن صناعت مر آن يكى را كه دست افراز داشت بياموخت و مر آن را كه\r\n\r\n","description":"","footnote":"","page_name":" 175 ","page_number":199},
  {"content":"\r\n\r\nدست‌افزار نداشت نتوانست آموختن محال گفته باشد ، و عاجزى آن شاگرد باستاد حوالت كرده باشد . اين مثل بدان زديم كه علمهاى فرودين بر مثال دست‌افزارست مر علمهاى برين را ، و گر علمهاى فرودين نباشد آن علمهاى برين بدست نيايد . و بدان نبايد نگريستن كه علم فرودين حقير است ، چه آن خطير را بدان حقير شايد يافتن . چنانك مردى نويسنده بيك تارهء كلك « 1 » كز وى قلمى تراشد چيزى نويسد كه به هزار درم بخرند . و گر آن كلك پاره نايافته شود آن فائده مر او را بدست نيايد ، همچنين ستور بيچاره است از بر رسيدن شرف مردم بدانچ دست ندارد از سخن گفتن و خرد و تميز . مردم بيچاره نيست كه مر ستود را بياموزد آنچه همى مردمى ديگر را آموزد ، و لكن بيچاره ستور است كه نتواند مر آن شرف را كه اندر مردم است پذيرفتن .\r\n\r\nصف شستم سخن اندر هستها كه با عقل پديد آمد\r\nهستها بيك دفعه با عقل پديد آمده است و زو جدا تو هم نتوان كرد مر آن را . و آن همه هستها بر هفت بخشش است . بر مثال عين جسمى كه مر او را شش جهت گرد گرفته است : يكى از او ذهن و ديگر حق و سديگر خرمى و چهارم برهان و پنجم زندگانى و ششم كمال و هفتم بىنيازى . و اكنون دليل آنك اين هفت قسمت هستى با عقل كل با هم پديد آمده است بنماييم :\r\nگوئيم دليل بر آنك ذهن با عقل كل كشنده است وز عقل جدا نشود و ذهن\r\n\r\n\r\n","description":"","footnote":"\r\n( 1 ) كلك : چوب و نى .\r\n","page_name":" 176 ","page_number":200},
  {"content":"\r\n\r\nهميشه بگو است آنست كه عقلهاى جزئى كه الفغده است چون اندر رسند بمعقولات هميشه گردد ، آن دانستن او مر آن معقول را از آن وقت كه آن چيز دانسته شود مر آن عقل جزئى را و نيز جدا نشود . پس بدين دليل دانستيم كه ذهن مطلق كشنده است با عقل كلى اندر آغاز آفرينش تا ابد الابدين ، و دليل بر آنك حق كشنده است با عقل كلى و زو جدا نشود آنست كه چون عقل الفغدهء جزئى مر حق را بحقيقت بشناسد ، باطل آن ازو دور شود كه خلاف حق است و آن حق با او بماند كزو جدا نشود . پس ازين جهت دانسته شد كه حق مطلق آفريده شد با عقل كلى و كشيده شد با جوهر او .\r\nو دليل بر آنك شادى كشيده شده است با عقل كلى و زو جدا نشود اينست كه شادى بعقل الفغدهء جزئى پيوسته شود آنگه محيط شود بر حقيقت چيزى ، و دانستن عقل را شبهت اندر نيابد ، و غم اندر شبهت و شادى اندر حقيقت است . پس شادى از عقل كلى جدا نشود . و بدين دليل دانسته شد كه خرمى مطلق كشيده شده است با عقل كلى اندر حال پديد آمدن او . و دليل بر آنك برهان كشيده شده است با عقل كلى و زو جدا نشود آنست كه چون عقل الفغدهء جزئى مر معقول را بيابد ببرهان يابد ، و چون برهان يافت با او بيارامد .\r\nپس بدين روى درست شد كه برهان مطلق كشيده شده است اندر آفرينش با عقل كلى . و دليل بر آنك زندگانى با عقل كلى موجود شده است و زو جدا نشود آنست كه عقل الفغدهء جزئى تا نادان بود اندر رسيدن به چيزى بر مثال مرده‌يى باشد از ان نادانستنى ، و چون مرو را دانست مر ان چيز را كه شناخت بمنزلت زنده گشت . پس ازين جهت دانسته شد كه زندگانى مطلق كشيده شده است با عقل كلى بآفرينش .\r\n\r\n","description":"","footnote":"","page_name":" 177 ","page_number":201},
  {"content":"\r\n\r\nو دليل بر آنك كمال اندر پديد آوردن عقل كلى با آن كشيده شده است و زو جدا نشود آنست كه كمال بجوهر عقل الفغدهء جزئى پيوسته شود چون محيط شود بر معلولات و توهم نكند كه كامل با ناقص برابر است بلك داند كه تمام برتر و بهتر است . پس ازين جهت معلوم شد كه كمال مطلق كشنده است با جوهر عقل كلى بآفريدن او و دليل بر آنك بىنيازى كشيده شده است با آفرينش عقل كلى و زو جدا نشود آنست كه از بىنيازى برتر و شريفتر هيچ چيز نيست ، و چون عقل كلى از بىنيازىء خويش مر نفس را بهره كند آن كس بغايت شرف رسد اندر خلق ، و عقل الفغدهء جزئى كه قوت گيرد بدانستن معقولات بىنيازى پذيرد . پس ازين روى دليل شد كه بىنيازى مطلق كشيده شده است با عقل كلى اندر آفرينش ، و مر عقل را عظيم‌تر قوتى بىنيازيست ، و كمتر فوتى ذهن است مرو را هر چند كه ذهن نزديك طبيعت اندر غايت شرف است از بهر دائمى را ، و از بهر آنك ايزد تعالى مر ذهن را خزانهء حركات زمانى كرده است . و زير اين قوتها كه ياد كرده شد سرهاى بسيار است ، و قوتهاى عقل بيش از آنست كه مردم بگفتار اندر آن تواند رسيدن ، از بهر آنك چيزهاى است كه عقل بدان يكتاست ، و بدانيد كه يكى فرو ريزد مر آن را كمتر لحظتى بر معلول خويش تا معلول او توانايى عبارت كردن آن يابد . و اكنون آن همه قوتها گرد كرده است اندر نقطهء عقل كه آن مركز هر دو جهان است . پاك است آن خدائى كه پيدا آورد جوهرى شريف\r\n\r\n","description":"","footnote":"","page_name":" 178 ","page_number":202},
  {"content":"\r\n\r\nو كامل و بىنياز چون عقل . و ايزد برتر است از صفات آفريدگان و دور است از گفتار ستمگاران . پاكا ! بزرگوارا ! خدايا ! علمهاى تو اندر خزائن تو است بدان رسد كه تو مرو را بارزانى دارى ، بزرگوارى و عظمت و كبريايى و جلالت و وحدانيت تو است ، بنگاشتم اين قوتها كه عقل بدان يكتا است .\r\n\r\nصف شست و يكم سخن اندر شش جهت عالم\r\nايزد تعالى مر عالم مركب را بشش جهت او تمام كرد . چون زير و زبر و چپ و راست و پس و پيش ، و هفتم آن خود عالم بود ، تا نشانى باشد مر بينندگان را به چشم بصيرت كه دين خداى هم بشش جهت او تمام شود ، كه هفتم بر اندازهء آن شش باشد ، و از بهر آن دين خداى مانندهء عالم بايست كه حاصل از عالم بود كه بازپسين زايش عالم بود ، و بشناخت آفريدگار عالم جز مردم چيزى نرسيد ، و دين دار مردم بود ، و مردم از بهر دين بايست همچنانك عالم از بهر مردم بايست . پس درست شد كه عالم از بهر دين بايست و مردم از بهر سبب دين بمانند عالم آمد كه دين علتى بود از علتهاى عالم و عالم معلول دين بود ، و علت بمعلول ماننده باشد برويى از رويها . و عالم بشش جهت از بهر آن مخصوص گشت كه عدد خود 9 آمد از نهاد ايزدى و ده بيكى بازگشت به عقد همچنانك بيست به دو بازگشت ، و سىامى بسه بازگشت ، و 9 عرض است كه يك جوهر برآرندهء آنست ، كه شرح آن اندر كتاب « مفتاح » گفته‌ايم .\r\nپس يك جوهر جسمى بردارنده است مر شش جانب را ، و يك جوهر نيز\r\n\r\n","description":"","footnote":"","page_name":" 179 ","page_number":203},
  {"content":"\r\n\r\nبردارنده است مر نه عرض را . و ميان يكى كه علت شمار است و ميان 9 كه تمامىء اصل شمارست از آحاد شش عددى تمام است ، از بهر آنك جزءهاى او برو زيادت نگيرد و كم از او نيايد ، چنانك نيمهء شش سه است ، و سه يك او دو است و شش يك او يك است . و چون مر اين جزءها را جمله كنى شش آيد ، نه كم و نه بيش ، و او را راهنماى است بر شش صاحب شريعت از آدم تا محمد مصطفى عليهم السلام ، كه ايشان هر يكى اندر زمانهء خويش از بهر راست كردن صورتهاى روحانى آمدند اندر خلق آن زمانه ، و تمامى دعوت ايشان و راستى مقصودشان به هفتم ايشان باشد كه خداوند قيامت است ، سلام الله على ذكره ، كه بردارندهء همه قوتهاى پيامبران اوست . و معنىء آنك جزءهاء شش زيادت نكرد بر شش آنست كه عدد امامان هر دورى كه ايشان جزءهاى صاحب شريعتانند زيادت نگيرد بر عدد صاحب شريعتان و كم از ايشان نباشد ، بل كه اندر هر دورى كه شش امام بگذرد هفتم را منزلتى باشد كه آن شش گذشته را آن نباشد . و همچنين باشد تا دورهاى شريعت آن بسر آيد . و ايزد تعالى مرين شش را عليهم السلام ياد كرد بر سبيل رمز و مثل بر شش روز و گفت : عالم را اندر شش روز آفريديم ، قوله :  « اللَّهُ الَّذِي خَلَقَ السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ ثُمَّ اسْتَوى عَلَى الْعَرْشِ »  ، گفت كه :\r\nخداى آنست كه بيافريد آسمانها و زمين را و آنچ اندرين دو ميانست اندر شش روز پس راست شد بر عرش . و تأويل اين شش روز صاحب شريعتان‌اند كه ايشان هر يكى روزى بودند مر خلق را تا خلق بديشان بديدند به چشم دل مر عالم روحانى را ، همچنانك ببينند به چشم سر بروشنايى روز مر عالم جسمانى را ، و بآسمانها مر منزلهاى پيامبران را خواست و به زمين مرتبت وصايت را ،\r\n\r\n","description":"","footnote":"","page_name":" 180 ","page_number":204},
  {"content":"\r\n\r\nو بدانچ مر آسمانها را بسيار ياد كردن آن خواست كه ظاهرهاى شريعت بسيار بود و مخالف بود ، و بر آنچ مر زمين را يكى ياد كرد آن خواست كه تأويل همه شريعتها يكى بود ، و بدانچ گفت پس راست بايستاد بر عرش آن خواست كه دين بآخرت راست بايستد بر قائم كه او عرش خداى است ، بدانچ عرش قرارگاه باشد و قرار بأمر بارى اندر آفرينش عالم با قائم باشد . و اين آيت دليل كند كه اين همه خلافها بپديد آمدن قائم راست شود ، و اكنون نه راست است . و بديگر روى هر خداوند زمانه‌يى عرش است بدانچ هر كه بعلم او پرسيد قرار يابد ، و دين او راست شود ، و اختلاف و شبهت از آن كس برخيزد . و دليل ديگر بر تمامىء چيزها بشش حال آنست كه خالى نيابى از شش چيز چون هيولى و صورت و حركت و سكون و زمان و مكان . و بديگر روى تأويل اين شش چيز كه ياد كرده شد آن شش روز است كه عالم اندرو آفريده شده است ، از بهر آنك روز مران مقدار را گويند كه مهر از افق مشرق بگذرد تا بافق مغرب و اين مقدار از عالم بدين گشتن آفتاب روشن شود ، و عالم را مقدار او آنست كه طبيعت اندران اثر كند از قوتهاى خويش ، و طبيعت را شش قوتست چون حركت و سكون و هيولى و صورت و زمان و مكان ، و هر چه اندرين شش قوت است او زير طبيعت است . پس گوئيم كه ظاهر معنىء روز روشن كردن آفتاب است مر عالم را از مشرق تا به مغرب . و باطن روز آنست كه طبيعت مر عالم را روشن كرد به حركت . و اين نخستين روز است از آن شش روز كه خداى تعالى عالم را اندرو آفريد و باز طبيعت مر عالم را روشن كرد به سكون و آن روز دوم است . و باز طبيعت مر عالم را روشن كرد بهيولى و آن روز سوم است . و باز طبيعت مر عالم را روشن كرد\r\n\r\n","description":"","footnote":"","page_name":" 181 ","page_number":205},
  {"content":"\r\n\r\nبه صورت و آن روز چهارم است ، و باز طبيعت روشن كرد مر عالم را به زمان و آن روز پنجم است ، و باز طبيعت روشن كرد مر عالم را به مكان و آن روز ششم است . و بماند آثار اين قوتهاى طبيعت اندر عالم ، و هر چيزى كه هست اندر عالم جسمانى ازين شش قوت اندرو اثر است . همچنين بگرد هر جسمانى شش جهت را گشتن است چون زير و زبر و پس و پيش و چپ و راست كه هر شش بازبسته است بيك شخص كه بر دارندهء آن شش جهت است بحكمت عظيم از صانع حكيم . پس همچنين اين شش صاحب شريعت داعيان خداوند قيامت بودند ، و اين شش تن كه خلق را بدان هفتم خويش خواندند مانند بودند مر شش جهت را كه هر يكى دليل همىكنند بر هفتم كه آن جسم است ، و عالم كه مرو را شش جهت بود سبب بود مر بيرون آوردن صورت جسمىء مردم را ، و قائم قيامت سلام اللّه على ذكره كه مرو را اين شش جهت بزرگوار بود كه هر يكى خلق عالم را به دو دعوت كردند سبب بود مر بيرون آوردن صورت لطيف از مردم . و جزءهاى شش را چون جمله كنى بيست و يك آيد ، چون يك و دو و سه و چهار و پنج و شش . دليل است اين جزءها بر آنك هر صاحب شريعتى را كه داعى بود مر خلق را چون اصلهاى روحانى وصىيى بود و هفت امام و دوازده حجت و اين نيز بيست و يك باشد . و عدد شش بسه قسمت شود چون نيمه و سيك و شش‌يك دليل است بر آنك هر صاحب شريعتى را سه منزلت است : يكى منزلت\r\n\r\n","description":"","footnote":"","page_name":" 182 ","page_number":206},
  {"content":"\r\n\r\nرسالت و ديگر وصايت و سديگر امامت . نيمه دليل است بر حد صاحب شريعت كه او نيمهء جسمانى از روحانى بياورد بعلم . و سه يك دليل است بر وصى كه او سوم است مر منزلت علم را كه از روحانى بدوم منزلت بر رسول رسيد ، و بسوم منزلت به دو رسيد كه وصى است . شش يك دليل است بر امام كه او يكى باشد از شش همه گويندگان خويش اندر هر دورى از دورها . - و اين صورت داير بدين صفت است كه نموده‌ايم .\r\n\r\nصف شست و دوم سخن اندر آنك بدى را در آفرينش مايه نيست\r\nخويشتن‌بينان و بزرگىجويان از آموختن ننگ داشتند و از پس خداوندان دين نرفتند تا اندر خلاف ظاهرهاى هلاك‌كننده هلاك شدند و بدى را با نيكى اندر آفرينش اثبات كردند ، و بهرى ازيشان بنور و ظلمت گفتند - و ايشان ثنويان‌اند - و بهرى بيزدان و اهرمن گويند و ايشان مغانند « 1 » از متابعان به آفريد . و اندر عقل زشت است مر بدى را بخردمندى بازبستن . پس چگونه روا باشد مر بدى را بمبدع حق بازبستن ؟ و آن گروه كه بدى را نيكى ازلى ديدند گفتند كه خداوند نيكى به آخر هلاك كند مر خداوند بدى را بوقت تمام شدن خويش ، و بدين قول باطل همىكنند مذهب خويش را ، از بهر آنك اگر خداوندى ازلى است روا نباشد كه چيزى ازلى هلاك شود ، و ما اندرين\r\n\r\n\r\n","description":"","footnote":"\r\n( 1 ) مغ : (  magoush  ) طائفه‌يى از پارسيان را گويند كه پيرو زرتشت‌اند . - مغان در روزگار هخامنشيان در دستگاه دولتى نفوذى نداشته ، فقط براى اجراء آداب قربانى خوانده مىشدند .\r\n","page_name":" 183 ","page_number":207},
  {"content":"\r\n\r\nباب سخن گوئيم بحجت عقل و پديد كنيم كه بدى را اندر ابداع مبدع حق اصل نيست ، بلك بابداع كه امر خداى است همه نيكى است . نخست گوئيم كه دليل بر آنك بدى را اصل نيست آنست كه بدى را آنگاه نام برند كه بازخوانندش به چيزى ازو بهتر ، پس نخست آن چيز بايد كه به دو بازخوانند ، پس درست شد كه ابتدا نيكى است ، و بدى و بد از بهر آنست كه بازمانده است از رسيدن بمرتبت نيكى .\r\n\r\nمعارضه\r\nاگر كسى گويد كه اين دليلى نيست بر اثبات نيكى و نفى بدى از بهر آنك همچنانك بدى را بنيكى بازنبدند و گويند اين بد كمتر از آن نيك است و گويند كه اين نيك بهتر از آن بد است ، و همه چيزهاى مضاف را قياس همين است چنانك چيز خرد كهتر از چيز بزرگ باشد و چيز بزرگ مهتر از چيز خرد باشد .\r\n\r\nجواب\r\nاو را گوئيم كه حقيقت از چيزها بگواهى عقل پيدا آيد ، و اندر عقل يافته آنست كه همه بايد كه بديها نيك شود و نمىيابد كه نيكها بد شود ، و معلوم است كه بازگشت هر چيزى بدان باشد كزو پيدا شود . پس پيدا شد كه نهايت بديها نيك است و از نيك مر او را گذر نيست و نهايت نيكها بد نيست ، چه نيك خود نهايت است ، و نهايت را نهايت نيست . و چون معلوم شد كه نهايت بدها نيك است ، معلوم شد كه آغاز بودش همه بودها نيك است تا نهايت همه بودها بنيكى باشد ، از بهر آنك بازگشت هر چيزى بدان\r\n\r\n","description":"","footnote":"","page_name":" 184 ","page_number":208},
  {"content":"\r\n\r\nباشد كه آغازش از آن بوده است . و توحيد محض آنست كه گوئيم مبدع حق پاك است از نيكى و بدى ، بيافريد مر عقل را و همه نيكى را اندر ذات او حاصل كرد بامر خويش بىواسطه ، و چون مر يكى بود لازم آيد كه آنچه از او بود يكى بود . و آن يكى نيك محض بود بىهيچ بدى و نظر عقل كه پديد آمد بفرمان مبدع حق نفس بود كه بپذيرفت فائده‌هاى عقلى را بىمكان و بىزمان و بىهنگامى ، و از نفس كلى همه نيكى است بذات خويش ، و او را دو علم است : يكى تمام و ديگرى ناتمام ، آنك تمام است از جهت ذات نفس است كه او تمام است اندر باب پذيرفتن فائده‌هاى عقلى ، و آنچ نه تمام است از جهت معلول اوست ، و آن هيولى است كه عاجز است از پذيرفتن قوت نفس كلى بتمامى . و دليل بر درستىء اين دعوى اينست كه هر صانعى را از مردم همچنين دو علم است : يكى تمام و يكى ناتمام . آنچ تمام است مقصود صانع است چون كرسى كه او مقصود درودگر است و تمام است ، و آنچ ناتمام است از عاجزى دست‌افزار است و آن تراشها و سربارهاى جوابها است ، و عمل نفس آنك تمام است آغاز حركت وهمى است تا هيولى كز او پديد آمد ، و عاجزى هيولى آنست كه او مر ذات خويش را پديد نتواند آوردن مگر بيارىء صورت كه آن از طبيعت است . و چون كز پديد آوردن ذات خويش بىيارىء چيزى ديگر عاجز باشد نه چون چيزى باشد كه او بىنياز باشد از يارى كردن چيزى ديگرى مر پديد آوردن ذات خويش را ، و آن نفس است كه بىنياز است از چيز ديگر به نظر عقل كه به دو رسيده است . پس اندر ابداع مبدع حق چيزى نيست از بدى ، و نيز اندر نفى كردن بدى از جوهر عقل اثبات ذات عقل است ، و اندر اثبات كردن بدى اندر جوهر عقل نفى كردن\r\n\r\n","description":"","footnote":"","page_name":" 185 ","page_number":209},
  {"content":"\r\n\r\nذات عقل است ، و نيست اندر جوهر عقل آنك نفى كند مر ذات او را . پس اندر جوهر عقل چيزى نيست از بدى كه اثبات شود ، بل كز جهت نفى توان گفتن اندر عقل مر بدى را چنانك گويى بدى اندر عقل نيست . و اگر اندر جوهر عقل چيزى از بدى ثابت بودى و جوهر او اصل همه نيكهاست اختلاف اندر جوهر او موجود بودى ، و چيزى كه اندر جوهر او اختلاف باشد مر او را تباه شدن لازم آيد ، و چيزى كه او تباه شونده باشد بر او ايمنى نباشد و به دو ميل نكند خرد جزئى ، و نفسهاى خرد يافته ميل كند بفائده گرفتن از عقل و توافق بودن بر اثبات جوهر عقل و دور كردن مر او را از تباه شدن . - پس درست شد بگواهىء عقل جزئى كه جوهر عقل كلى از استحالت دور است ، و نيكها اندرو موجود است . و هر چه نيكها اندر جوهر او موجود باشد بديها از جوهر او دور باشد . و نيز جاى بازگشتن نفسها آنك پيغمبران عليهم السلام خلق را بدان اميد دادند بهشت است و بدى را از آنجاى نفى كردند ، و گفتند كه اندرو مرگ نباشد ، چنانك خداى تعالى گفت ، قوله تعالى :  « لا يَذُوقُونَ فِيهَا الْمَوْتَ إِلَّا الْمَوْتَةَ الْأُولى وَ وَقاهُمْ عَذابَ الْجَحِيمِ »  گفت : نچشد اندر بهشت مرگ مگر آن مرگ نخستين و نگاه داشت ايشان را خداى از عذاب دوزخ . و گفتند : كز شراب بهشت درد سر نباشد و نه سپرى شود چنانك گفت ، قوله :  « لا يُصَدَّعُونَ عَنْها وَ لا يُنْزِفُونَ »  . پس چون جاى ثواب بدين منزلت است از بىخلافى ، و آن از اضافت عقلى است مر نفس كلى را كه بهشت اوست ، بدين جوهر عقل كه بوحدت بارى تعالى و تقدس آفريده است دور است از همه بديها .\r\n\r\n","description":"","footnote":"","page_name":" 186 ","page_number":210},
  {"content":"\r\n\r\n\r\nصف شست و سوم سخن اندر فضل اهل ثواب بر يكديگر\r\nتفاوت ميان اهل ثواب اندر عالم علوى نه برين گونه است كه اندرين عالم است ، از بهر آنك نعمت جسمانى آشكار است و حسد آيد خداوندان نعمت اندك را از خداوندان نعمت بسيار . ازيرا كه حقير نمايد ايشان را نعمت اندك و الم و رنج پذيرند از بسيارى نعمت كسى ديگر . و ثواب آن جهان علمى است و پنهان است و حسد نيايد خداوندان ثواب اندك را از خداوندان ثواب بسيار . و چنان پندارند كه ثواب ايشان خود بغايت است ، و زان افزونتر كه ايشان راست كسى را ثواب نيست ، و خداوندان ثواب اندك اندر لذت باشند ، و خداوندان ثواب بسيار همچنان اندر لذت باشند هميشه . و مثال آن اندرين عالم يافته است : ميان اهل علم تفاوت بسيار است و گروهى ازيشان باندكى علم رسيده‌اند و گروهى بسيارى علم يافته‌اند . و خداوندان علم اندك معجب باشند بعلم خويش و پندارند بعلم و حكمت ايشان كسى نيست ، چنانك خداى تعالى همىگويد ، قوله :  « كُلُّ حِزْبٍ بِما لَدَيْهِمْ فَرِحُونَ »  . هر گروهى بدانچ نزديك ايشان است شادمانه‌اند . و اندك علمان آگاه نباشند از آنچ دانايان بزرگ دانند ، و چون آگاه نباشند حسد نيايدشان ، رنجه نشوند . و گر حسد غذاء بزرگ نبودى خداى تعالى مر رسول صلى الله عليه و آله را نفرمودى از و پرهيزيدن سوى پروردگار خويش چنانك گفت ، قوله :  « مِنْ شَرِّ حاسِدٍ إِذا حَسَدَ »  . گفت بگوى كه : من بخداى بپرهيزم از شر حاسدى كه حسد كند . وز شر حاسدان وصىء محمد بود كه چندان هزار خلق در\r\n\r\n","description":"","footnote":"","page_name":" 187 ","page_number":211},
  {"content":"\r\n\r\nآتش مىشوند . و خداوند علم بسيار و ثواب بىشمار محيط باشد مرو را كه علم و ثواب اندكى باشد و فضل علم خويش همىبيند بر علم آنك فرود ازو باشد و منت و رحمت خداى را شناسد . و نيز تفاوت اهل ثواب بر ديگر روى آنست كه رسيدن ثواب بهر نفسى بر اندازهء آرزوى او باشد بعلم ، و نفس آرزو بعلم به مقدار لطافت و پاكيزگىء گوهر او باشد . هر كه نفس او لطيف تر و صافىتر باشد آرزوى او ببر رسيدن بر چيزها بيشتر باشد و بتمامى خويش آهنگ بيشتر كند ، و ثواب او عظيم‌تر باشد ، و هر كه گوهر نفس او تاريك و كثيف باشد آرزوى او ببر رسيدن بر چيزها كمتر باشد و تمامىء خويش را كمتر جويد و ثواب او كمتر باشد - . اينست تفاوت ميان أهل ثواب .\r\n\r\nصف شست و چهارم سخن اندر آنك نفس به بمرتبت عقل نرسد\r\nببايد دانستن كه شرف و بها و تمامى و بىنيازى مر عقل كل را بدان است كه او مبدع است و هيچ چيز برو پيشى ندارد اندر يافتن هستى ميان او و ميان ابداع هيچ ميانجى نيست . و چون حال چنين است روا نيست كه هيچ چيز كه ازو فرود است بدين مرتبت رسد . و همه چيزها فرود ازوست از نفس و جز نفس . و گر نفس بمرتبت عقل رسد آنگاه لازم آيد كه مبدع جوهرى ديگر باشد ، نه اين باشد كه نفس همچو شد . و نيز مادت نفس از ابداع محض بايد بىميانجىء عقل بايد كه نفس همان فضيلت نيابد كه عقل يافته است .\r\nبر رسيدن نفس بمرتبت عقل محال است . و نيز عقل اندر آفرينش برابر ذوات\r\n\r\n","description":"","footnote":"","page_name":" 188 ","page_number":212},
  {"content":"\r\n\r\nاست ، و نفس برابر همتهاست و همتها را رسيدن نيست اندر منزلت ذوات ، از بهر آنك ذات اندر سه سال زمان ثابت باشد : اندر زمان گذشته و زمان وقت و زمان آينده ، و همت جز اندر زمان وقت نباشد . پس نفس كه مانندهء همت است نرسد بمرتبت عقل كه مانند ذات است . و چون نفس كه او جفت عقل است بمرتبت عقل نرسد ، آنچ فرود از نفس است كمتر رسد بمرتبت عقل .\r\nو نيز عقل برابر هليت است اعنى هستى . و نفس برابر ماهيت است اعنى چه چيزى ، و چه چيزى گرفتارست ببند جنسها و نوعها و طبيعت بر ماهيت محيط است ، و هليت بيرون است از طبيعت . و آنچ بيرون طبيعت باشد شريفتر از آن باشد كه آنچ از اندرون طبيعت باشد . پس نفس نرسد بمرتبت عقل كه نفس بمنزلت هليت است ، و هركجا ماهيت باشد آنجا هليت باشد ، و هركجا هليت باشد آنجا ماهيت نباشد . و نيز آنست كه نفس مر عقل راست و عقل مر نفس را نيست . و چيزى كز جهت ذات خويش به چيزى ديگر بازبسته باشد بمنزلت آن چيز كه به دو بازبسته باشد نتواند رسيدن . پس نفس بمنزلت عقل نرسد كه عقل متحد است بكلمت مبدع حق . و مبدع حق كلمت خويش را دور كرده است از گرانه شدن ، چنان كه گفت ، قوله :  « قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً »  . گفت : كه بگو اگر دريا مداد باشد مر سخنهاى پروردگار مرا اسپرى شود دريا پيش از آنكه اسپرى شود سخنهاى پروردگار من . و اگر مانندهء آن مدد فرستاديمى مرو را .\r\nو چيزى كه او را كناره باشد رسيدن به دو ناممكن باشد ، از بهر آنك رسيدن به دو كناره شدن او بود ، و ايزد تعالى نفى كرد كناره شدن او ، پس هيچ چيز بمرتبت عقل نرسد .\r\n\r\n","description":"","footnote":"","page_name":" 189 ","page_number":213},
  {"content":"\r\n\r\n\r\nصف شست و پنجم سخن اندر چگونگى بسيارى عالم از يك أمر\r\nايزد تعالى مر عالم جسمانى را بر شمار آفريد . و يكى را علت شمار پديد آورد تا ازو بسيارى پديد آمد . و مر يكى را چون اندر يكى زنى جز يكى نبايد . پس اين همان يكى باشد ، او وجود علت خويش باشد . و ازين قول پيدا شود كه مر يكى را علت نيست . و چون او را علت نيست پس او خود نيز معلول نباشد و چون يكى به هستى هست و همه هستها يا علت است يا معلول .\r\nو چون درست كه مر يكى را علت نيست درست شده باشد كه يكى معلول نيست . چون معلول نيست ناچار عقل است ، پس يكى علت است مر بسيارى را .\r\nو نيز گوئيم كه اگر يكى علت بسيارى نيست بس بسيارى خود علت بسيارى است ، و چون بسيارى را علت بسيارى گويى چنان گفته شود كه بسيارى را خود بسيارى پيدا آورد . و ما حال بخلاف اين همىبينيم ، از بهر آنك هر بسيارى اندر بسته شده است بعددى كه آن عدد بيكى كه علت آن عدد است نزديكتر ازوست . پس پيدا شد كه بسيارى يكى پديد آورد و ديگر كه ميان بسياريها انبازيست از جهت مانندگىء ايشان به يكديگر . چنانك به مثل 9 بسيارست و پانزده نيز بسيارى ديگر و هر يكى ازين دو عدد بسه قسمت شود ، پس ميان ايشان بسه انبازست ، و از ديگر روى مر هزار را هزار ديگر ماننده است كه جز ببرهان قوى و نگاه داشتن تمام مر ايشان را از يكديگر نتوان شناخت ، و مر هيچ عدد را با يكى انبازى و مانندگى نيست ، از آنچ يكى هيچ قسمت نپذيرد . و هيچ عدد را يكى نزديكتر از دو نيست و مشكل نشود\r\n\r\n","description":"","footnote":"","page_name":" 190 ","page_number":214},
  {"content":"\r\n\r\nكسى را كه گويد يكى همچند دو است يا دو همچند يكيست . و برين دليلهاى بسيارست كه بسيارى از وحدت پديد آمدن است ، چنانك گوئيم كه آسمانها و ستارگان بازبسته‌اند بجنبش نفس كل ، و همه را بدين روى يك طبيعت است كه جنبنده‌اند . و از جهت حركات كواكب همىزايد زايشهاى عالم از معادن و نبات و حيوان كه مختلف‌اند اندر طبايع خويش ، و همچنين تخم درخت يك چيز است بديدار بيننده ، و صورت درخت ازو همىزايد كه او را شاخها و برگها و ميوه‌هاى بسيار است ، و همچنين نطفهء حيوان يك چيز است كز شخص پديد آيد با اندامهاى مخالف و طبايع متضاد .\r\nپس درست شد كه هر بسيارى كه هست بازشدن او بوحدت است . از اين روى گفتيم كه همه بودنيهاى عالم را علت امر بارى تعالى است . كه يكى است و بزرگوار است ، و مبدع حق كه پديدآرندهء اوست دور است از همه بازبستهاى جسمانى و روحانى .\r\n\r\nصف شست و ششم سخن اندر معنى نام كلمهء مبدع حق سبحانه\r\nسخن گوئيم اندر نام امر بارى سبحانه كه كلمه چراست تا مؤمن راه جوى را بيدارى افزايد . گوئيم كه كلمه چهار حرف است و معنيش آنست كه بردارندگان وحدت ايزد چهارند : دو روحانى و دو جسمانى . ازو « كاف » دليل است بر تأييد عقل . از بهر آنك اصل همه هستها اوست و معدن همه گوهرهاى علوى و سفلى است و اندر عقل است تخم صورتهاى روحانى و جسمانى .\r\n\r\n","description":"","footnote":"","page_name":" 191 ","page_number":215},
  {"content":"\r\n\r\nچنانك اتفاق است ميان دانايان كه همه بودنيها از « كن » پيدا شد پيش از انك كاف بنون رسيد و عقل رسيد ، و عقل كافى است مر هر چه را زير اوست ، و زبر سوى عقل هيچ چيز نيست . و عقل كامل است ، يعنى تمام است كه اندرو نقصان نيست . و عقل كل مبدع است كه به دو بنموده شود بر خلق نصيب ايشان از وحدت به مقدار مرتبت ايشان . و عقل كل كلام خداى است بحقيقت .\r\nو آنك گفتند كه مران كلام ايزد است آنست معينش آن بود كه اساس پيوسته است بعقل . و « لام » ماننده شد بنفس كل ، از بهر آنك بنفس لازم آمد لميت ، كه آن اصل خطابهاست . و بنفس لامع باشد اعنى بدرفشيد نور عقل اندر عالم جسمانى از شخصهاى جزئى و او را لازم آمد لوم اعنى ملامت اگر مخالف شود مر عقل را ، چنانك ايزد تعالى گفت ، قوله :  « وَ لا أُقْسِمُ بِالنَّفْسِ اللَّوَّامَةِ »  . گفت : سوگند نخورم بنفس ملامت‌كننده . و نفس لوح ايزد است كه بيابند اندر نفسها بر مقدار درجات ايشان . و « ميم » از حرف كلمه ماننده شد بناطق ، از بهر آنك ناطق ملك عالم جسمانى است ، همىدارد آن را چنانك خواهد . و تدبير همىكند اندر كار بندگان ايزد بوحى چنانك بيند .\r\nچنانك خداى تعالى همىگويد ، قوله :  « فَقَدْ آتَيْنا آلَ إِبْراهِيمَ الْكِتابَ وَ الْحِكْمَةَ وَ آتَيْناهُمْ مُلْكاً عَظِيماً »  همىگويد : بداديم فرزندان ابراهيم را كتاب و حكمت و بداديمشان پادشاهىء بزرگ . و معرفت ايزد بناطق باشد مر خلق را و مهدى باشد ناطق . و مسجد اقصى باشد ناطق ، اندرو پرستند مر خداى را . و « هاء » از كلمه مانند اساس است . از بهر آنك او هادى است خلق را و هديه ناطق است بامت . و ميم و هاء اندر بسته شد بكاف و لام گشادگانند دليل‌اند بر آنك اصلين روحانىاند و اساسين جسمانىاند . و لام و هاء از كلمه\r\n\r\n","description":"","footnote":"","page_name":" 192 ","page_number":216},
  {"content":"\r\n\r\nموافق‌اند لام پسين را و ها را از اللّه ، و ها كاف مختلف‌اند الف و لام را از اللّه ، دليل است بر آنك ميان تركيب و تأليف اختلاف نيست ، و تأييد با تأليف مختلف‌اند از جهت ناطقان ، ازيرا كه هر ناطقى كه آيد بر مقدار صفاء خويش بر دارد ، و شريعت بر مقدار زمان خويش نهد و تركيب اندر هر زمانى تركيب است ، همچنين تأليف شرايع مختلف است و تأويل بر حال خويش است و اندرو اختلاف نيست ، و جمله . حساب حروف كلمت نود و پنج است دليل است بر آنك آنچ ظاهر شد از كلمهء ايزد پنج روحانى است چون اصلين وجد و فتح و خيال . و نه سفلى است چون اساسين و هفت امام ، و همچنين همه چيزها اندر چهار معنى اوفتاد برابر چهار حرف كلمه چون ذات و همت و قول و كتاب ، و مانند اين چهار تركيب و تأييد و تأليف و تأويل . و تأييد برابر ذات است ، از بهر آنك عقل را نمايد بتأييد و دليلى كند بر هر چيزى كه او را ذات است و تأييد از معدن عقلى است . همچنين چيزهاى كه آن را معنى است همه آنست كه عقل بيرون داد . اما همت برابر تركيب است ، از بهر آنك مركب صناعى جز بهمت نفس مركب نشود و همت و فكرت از معدن نفس است ، همچنين همتها را نفس بيرون داد تا صورت بست . و قول برابر تأليف است ، از بهر آنك تأليف صورت سخن باشد ، و تأليف باز ناطق است . و كتاب برابر تأويل است و برابر نبات ، و تأويل نفس صورتهاى عقل است اندر دلهاى جويندگان ، و اندر عالم هيچ چيز نيست كه كتاب نپذيرد چون گل و نبات و معادن . گوئيم كه چون خردمند بنگرد اندر بقاء نوع مردم بر حال خويش و اجرام علوى را بر حال خويش بايد كه شخصيتهاى مختلف را همى بيرون آرد بعددى راست اندر صورت او بداند كه مرين شخصها را حاصلى نيست جز اين همىببيند . و حاصل چيز ببقاء اندر است ، پس پيدا شودش كه بازگشت\r\n\r\n","description":"","footnote":"","page_name":" 193 ","page_number":217},
  {"content":"\r\n\r\nمردم به بقاست ، و گر چنين نبودى اندر پديد آوردن شخصها از پس يكديگر چه فائده بودى ؟ و خردمند كه اين كار كرد بدين دائمى همىبيند داند كه آن كار كن را كه اين كار همىكند اندرين كار غرضى سخت بزرگ است ، و نيز داند كه غرض بحاصل همىآيد تا اين كار بدين پيوستگى مىكند . اما كار جز از كشيدن منفعت از بهر بازداشتن مضرت لازم نيايد . و گر اين دو معنى بر گرفته شود كار بازى باشد و اندر صنعت بر حكمت عالم پيداست كه بازى از آفريدگار دور است . و لكن چنان نبايد دانستن كه ايزد بىهمتا را كه برتر از صفات است و از صفات‌پذير و از صفات‌ناپذير كشيدن منفعت است يا دور كردن مضرت . و نيز ببايد دانستن كه آن كار كه منفعت بخويشتن كشد و مضرت از خويشتن دور كند آن آفريده باشد نه آفريدگار محض ، و اين سخن را ايزد تعالى بر سبيل رمزاند و قرآن ياد كرده است و اندر انجيل نيز ياد كردست . اما آنچ در قرآن است ، قوله تعالى  « يا أَيُّهَا الَّذِينَ آمَنُوا إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ »  . همىگويد : اى گروندگان اگر شما خداى را يارى دهيد خداى شما را يارى دهد و پايهاى شما بر جاى بدارد . و تأويل اين آيت آنست كه اگر نفس كلى را بپذيرفتن علم توحيد فرمان بريد او مر شما را بتأييد يارى دهد و باقى شويد . و ديگر جاى همىگويد ، قوله تعالى  « وَ أَقْرَضُوا اللَّهَ قَرْضاً حَسَناً »  . همىگويد : و مر خداى را وام دهيد وامى نيكو .\r\nتأويلش آنست كه بطاعت مر فرستادگان او را پيش آييد تا او غرض خويش بحاصل كند اندر پديد آوردن خداوند قيامت و شما را بسراى جاويدى اين وام بازدهد ، چه وام آن باشد كه چيزى بستاند كسى كه دران وقت نباشدش ، و لكن سپس آن خواهدش بود آن چيز . پس همچنين است حال نفس كل\r\n\r\n","description":"","footnote":"","page_name":" 194 ","page_number":218},
  {"content":"\r\n\r\nاندر رسيدن بمرتبتى كه همىجويد كه امروز آن نيست او را . و چون خداوند قيامت بيابد وى به دو بدان مرتبت رسد . و امروز كار كردن نيكان وام است بر خداى . خداى مؤمنان را توفيق دهاد بوام دادن مر خداى را و هم اين سخن را در انجيل ياد كرده و گفته است كه ايزد مر خلق را بقيامت گرد كند . نيكان و بدان را - بيك جاى ، و مر نيكان را گويد كه نيك كرديد بجاى من ، گرسنه بودم مرا سير كرديد ، برهنه بودم مرا پوشيده كرديد ، بازداشته بودم مرا رها كرديد ، جواب دهند نيكان مرو را گويند : ربنا ! تو كى گرسنه بودى تا ما ترا سير كرديم يا تشنه بودى ترا سيرآب كرديم يا برهنه بودى تا ترا بپوشيديم يا بازداشته بودى كه ما ترا رها كرديم ؟ ايزد تعالى گويد ايشان را كه راست همىگوييد . و لكن هر چه بنفسهاى خويش كرديد بجاى من كرديد ، پس بگويد مر بدكرداران را كه : بد كرديد بجاى من ، گرسنه بودم مرا سير نكرديد ، تشنه بودم مرا آب نداديد ، برهنه بودم مرا نپوشيديد ، بازداشته بودم مرا رها نكرديد ، پاسخ دهند بدكرداران و گويند : ربنا ! تو كى گرسنه بودى كه ما ترا سير نكرديم ؟ و كى تشنه بودى كه ترا آب نداديم ؟ كى برهنه بودى كه ترا نپوشيديم ؟ و كى بازداشته بودى كه ترا رها نكرديم ؟ ايزد تعالى مر ايشان را گويد :\r\nراست همىگوييد ، و لكن هر چه بجاى نفس خويش كرديد بجاى من كرديد . تأويل اين مخاطبه و سخنها و جوابها آنست كه اين مخاطبه از نفس كلى باشد با نفسهاى جزئى ، از بهر آنك نفس كلى بمرتبت خويش نرسد مگر از راه كسب كردن نفسهاى جزئى اندر عالم طبيعى و پذيرفتن فائدهاى عقلى بميانجى محسوسات .\r\nايزد تعالى آگاه كرد ما را از چگونگىء برانگيختن نفسها اندران عالم لطيف ، قوله تعالى :  « وَ مِنْ آياتِهِ أَنْ خَلَقَكُمْ مِنْ تُرابٍ ثُمَّ إِذا أَنْتُمْ بَشَرٌ تَنْتَشِرُونَ »  ، گفت :\r\n\r\n","description":"","footnote":"","page_name":" 195 ","page_number":219},
  {"content":"\r\n\r\nو از نشانهاى خداى آنست كه بيافريد شما را از خاك پس شما مردمى گشتيد كز شما نطفه پراگنده شود . و تأويل اين آيت كه مستجيب بر مثال خاك است كه بباران زنده شود همچنان مستجيب بعلم داعى از نادانى دانا شود . و باز بسخن خويش ديگرى را زنده كند ، همچنانك مردم بخورد نبات را و نطفه پديد آرد كزو زندهء ديگر آيد و ميان نبات و ميان حيات حسى انبازى نيست اندر ظاهر تا آن زمان كه پيدا شود صورت حساس از خاك بميانجى نبات ، و اندر خاك نه زندگى است و نه روشنى البته ، و چون از خاك سياه مرده صورت حساس زنده همىبرانگيخته شود ممكن باشد برانگيختن صورتهاى روحانى كه پوشيده است اندر نفس ناطقه ، و اين صورت روحانى سزاوارتر است ببرانگيخته شدن بدان نسبت كه ميان علم و ميان نفس ناطقه هست ، از بهر آنك هيچ كس را از أهل علم حقيقت شك نيست اندر آنك علم زندگانى است و زنديى كه علم ازو جدا شود مرده گردد . و هر چند كه علم ثواب است مر نفس را آن ثواب مر او را نه اندر عالم فانى است ، از بهر آنك اين عالم نه معدن نفس است ، چه او نه از گوهر اين عالم است . و چون مردم را ثواب واجب است و ثواب اندرين عالم نيست چاره نيست مرو را از بازشدن بعالى بقاء و صفاء . و دلائل عقلى بر اثبات ثواب آنست كه هيچ چيز نيست اندر اين عالم كه مجموع است صلاح آن از اثبات ثواب و معاد ، و گر كسى معاد را باطل كند ازو مفسدتر كسى نباشد ، و گر همه خلق ثواب و معاد باطل بينند همه مر يكديگر را هلاك كنند . و ممكن نباشد چيزى كه او را اثبات نباشد صلاحش بدين بزرگى باشد كه صلاح ثواب و معاد است ، و خلق چنين بر هستىء او يك سخن شوند . اگر كسى گويد كه چيست از صلاح اندر اثبات معاد ؟ او را گوئيم كه اندر اثبات معاد آرام اهل عالم است ، و بازشدن\r\n\r\n","description":"","footnote":"","page_name":" 196 ","page_number":220},
  {"content":"\r\n\r\nشدن ايشان از يك ديگر از جهت رهبت « 1 » و ترس ، و گر مردم را ترس نباشد زايش خلق برخيزد بدانچ مر يكديگر را هلاك كنند ، و ايمنى نماند خلق را از يكديگر ، و بنشاط جفت گرفتن نپردازند .\r\n\r\nمعارضه\r\nاگر كسى گويد كه ترسانيدن پيامبران عليهم السلام مر خلق را بمعاد سياستى بود تا بر يكديگر ستم نكنند و فساد اندر عالم راه نيابد ، و لكن چيزى نبود از آنچ گفتند جز اين نام .\r\n\r\nجواب\r\nمرو را گوئيم كه زليفن « 2 » بر دو گونه است : يكى جسمانى است و ديگر روحانى ، و زليفن جسمانى از پادشاهان باشد و بر حسها باشد و زليفن روحانى از پيامبران باشد ، و ممكن نيست كه زليفن جسمانى ثابت شود جز بدانك ظاهر شود مر جسم را از زخم و بازداشتن و كشتن ، و نفس حسى ازين زليفن ترسد . پس اگر پيامبران زليفن كردند مر نفس ناطقه را كردند ، و نفس ناطقه نادان‌تر نبود از نفس حسى ، و لازم آمد كه زليفن ايشان باطن بود ، و شناختن آن از راه تأويل بود ، و تأويل نيست مگر بازبردن چيزها بأول آن . پس حقيقت آن زليفن روحانى بعاقبت لازم آيد نه بدين عالم جسمانى .\r\nو گر نفسهاى ناطقه مر حقيقت آن زليفن را اندر جوهر نيافتى همه خلق بر پذيرفتن آن جمله شدندى ، چنين كه شده‌اند . و قول را نيابند مگر اندر قائل ،\r\n\r\n\r\n","description":"","footnote":"\r\n( 1 ) رهبه : ترس و بيم .\r\n( 2 ) زليف و زليفن : بيم و تهديد و انتقام .\r\n","page_name":" 197 ","page_number":221},
  {"content":"\r\n\r\nاعنى سخن مردم معلوم نباشد مگر از رحمت او . و اندر سخن هم راست باشد و هم دروغ . و اين حال دليل است بر آنك اندر حد پيامبرى دو مرتبت باشد :\r\nيكى مرتبت ايمان و ديگر مرتبت نفاق . پس راست و دروغ ماننده‌اند با ايمان و نفاق ، و برين چهار چيز خلق به چهار نام نامزد شدند . و اين چهار نام كه پيامبران مر خلق را بدان نام نهادند ملائكه است و شيطان و جن و انس .\r\nو اما ملائكه دليل است بر آن كسان كه تأييد از عقل بديشان پيوسته است . و اما جن دليل است بر فوائد و قوتهاى نفسانى كه پيوسته است از نفس كلى پوشيده بگروهى از خلق كه حق ايشانند . و اما شيطان دليل است بر آن كس كه قرار گرفت بر ظاهر ، بىبيان و بىحقيقت و بيراه شد و گردن كشيد از حدود خداى . و اما انس دليل است بر اهل حق كه انس گرفتند ، اعنى كه شادمانه شدند بتأويل و برستند از شكها و شبهتها ، و تأويل حصار جانهاى ايشانست از هلاك . و از دلائل عقلى بر اثبات معاد آنست كه پيامبران عليهم السلام خلق را بمعاد ترسانيده‌اند از بهر صلاح عالم و صلاح خلق تا عالم و خلق بر جاى بماند ، و بدين سياست عالم و خلق تباه نشود . پس اين خود دليلى بزرگ است بر اثبات معاد بر آنك اين سخن از آفريدگار عالم و خداوند خلق گفتند ايشان ، عليهم السلام ، از بهر آنك آفريدگار عالم بهتر داند كه صلاح عالم او اندر چيست . و چون صلاح عالم از گفتار ايشان بحاصل آمد ، دانستيم كه آن سخن آفريدگار بود كه گفتند ، درست گشت كه راست گفتند . و چون راست گفتن ايشان - عليهم السلام - ثابت شد معاد ثابت شد . - و اين برهانى است مر نفس خردمند را روشن‌تر از آفتاب .\r\n\r\n","description":"","footnote":"","page_name":" 198 ","page_number":222},
  {"content":"\r\n\r\n\r\nصف شست و هفتم سخن اندر اثبات سه فرع روحانى : جد و فتح و خيال\r\nروحانى را بدلائل عالم جسمانى توان شناختن بدليلى كردن حدود خداى تعالى . پس گوئيم بفرمان خداوندان حق عليهم السلام مر جويندگان علم حقيقت را كه ما عالم جسمانى را دو اصل همىيابيم : يكى ازو فائده دهنده چون عالم جرمانى كه افلاك و انجم است ، و ديگر ازو فائده‌پذير چون طبايع چهارگانه كه زير افلاك است . و زايش از ميان اين نر و ماده سه گونه همىيابيم از معادن و نبات و حيوان ، و بجملگى عالم جسمانى بدين قسمت كه گفتيم به پنج بهره شد . دو ازو بمنزلت پدر و مادر ، و سه ازيشان بمنزلت فرزندان . پس اين حال همى دليل كند كه عالم علوى همچنين به پنج بهر است :\r\nدو از او بمنزلت آسمان و زمين ، و سه ازو بمنزلت حاصل‌آمدگان از ميان ايشان . و گواهى دهد بر درستى اين قول گفتار رسول عليه السلام :\r\nبينى و بين ربى خمس وسائط جبريل و ميكال و اسرافيل و اللوح و القلم گفت :\r\nميان من و پروردگار من پنج ميانجى است : جبرئيل و ميكائيل و اسرافيل و لوح و قلم . تأويل اين خبر آنست كه پروردگار مرا مر بارى را خواست كه تمامى پديد آمدن امر از راه قائم است - عليه افضل السلام - و پيغامبران عليهم السلام بدان نصيب كز امر بارى يافتند خلق را بآمدن قائم خبر دادند و ترسانيدند ، و ايشان را انبياء بدين سبب خواندند كه خلق را از آمدن قائم خبر دادند ، و پارسى انبياء خبردهندگان باشد . و خداى تعالى مر پيامبران را خبر خبردهندگان خواند ، بدانچ ايشان خبر قائم بخلق رسانيدند ، و خلق را به دو دعوت\r\n\r\n","description":"","footnote":"","page_name":" 199 ","page_number":223},
  {"content":"\r\n\r\nكردند . و مر قائم را بذات او خبر خواند . از بهر آنك او خبر است از امر بارى سبحانه چنانك گفت ، قوله :     « عَمَّ يَتَساءَلُونَ عَنِ النَّبَإِ الْعَظِيمِ الَّذِي هُمْ فِيهِ مُخْتَلِفُونَ »     . گفت : از چه پرسند از خبر بزرگ كه ايشان اندر او مختلف‌اند ، و بدين خبر قائم را عليه أفضل السلام همىخواهد كه مردمان اندرو مختلف‌اند .\r\nو بيشتر از مردمان همىگويند كه روزيست زمانى كه مدت او پنجاه هزار سال است ، آن روزيست كه خداى تعالى اندر او با خلق شمار كند . و گروهى همىگويند كه آن خبر مهديست كه بيايد و دين خداى آشكارا كند ، و كافران همه مسلمان كند . و گروهى همىگويند كه آن خبر خود وصى رسول عليه السلام است . و اهل حقيقت همىگويند كه آن خبر آن كس است كه بسبب خبر دادن ازو مر پيامبران را عليهم السلام نام خبردهندگان لازم آمد .\r\nپس چون رسول مصطفى عليه السلام بدين خبر كه ياد كرديم ما را بگفت كه ميان من و آن خداى پنج ميانجى است و نخست جبريل را ياد كرد كه او فريشتهء مقرب است و سفير است ميان خداى و پيامبران وى . و ديگر ميكال را گفت كه جلال و عظمت او افزونست از جلال و عظمت جبريل ، و باز اسرافيل را ياد كرد كه فرمانهاى خداى تعالى از لوح او پذيرد ، و زان پس لوح را گفت ، و باز قلم را گفت ، بدين ترتيب كه ياد كرديم كزين پنج ميانجى عظيم‌تر و شريفتر آنست كه مرو را بازپس تر ياد كرد . و از آن بازپس‌ترين بخداى تعالى نزديكتر است نزديكىء علم نه نزديكىء مسافت . و روا باشد كه جبريل كه پنجم حد است از خداى تعالى فريشته باشد ، و قلم كه نخستين حد است قلمى باشد بيجان و بىعلم ، و لوع تخته‌يى باشد بىجان از آن كه چيزى برو نويسند . پس گوئيم كه قلم از عالم روحانى بمنزلت آسمانى است از عالم\r\n\r\n","description":"","footnote":"","page_name":" 200 ","page_number":224},
  {"content":"\r\n\r\nجسمانى ، و آن عقل كل است كه او محيط است بر هر دو عالم ، همچنانك آسمان محيط است بر عالم جسمانى ، و لوح از عالم روحانى بمنزلت زمين است از عالم جسمانى ، و آن نفس كل است كه او پذيرندهء قوتهاى عقل كل است و پديدآرندهء فائدهاى اوست مر عمر جاويدى را ، همچنانك زمين پذيرندهء آسمان و پذيرندهء قوتهاى اوست مر عمر فانى را ، و عقل را بر قلم بدان مثل زدند كه خط نويسنده تا از قلم پديد نيايد دانسته نشود . و خط اندر قلم از نفس مردم آيد كه مر نفس مردم را بقلم هيچ مانندگى و پيوستگى نيست ، همچنانك امر بارى سبحانه بعقل پيوسته شد بىآنك عقل را بهويت بارى سبحانه هيچ مانندگى يا پيوستگى بود ، جز آنك پديد آمدن مكونات از عقل يافته همىشود چنانك نبشته از قلم يافته همىشود . و همچنانك خردمندان هر چه كه نبشته از قلم همى پديد آيد دانسته‌اند كه مر قلم را اندر آنچ همىنويسد جز فرمانبردارى چيزى نيست ، و آن نبشته مايهء نفس دبير است ، نيز دانسته‌اند كه موجودات كز عقل همىبودش پذيرد مر عقل را اندران جز فرمانبردارى چيزى نيست . و فرمان بارى سبحانه است كه دور است از صفات عقل و آنچ فرود ازوست . و مر نفس را بلوح از ان مثل زدند كه خط از قلم بر لوح پديد آيد ، و تا لوح نباشد قوتى كز نفس نويسنده بقلم رسد به صورت پيدا نشود .\r\nهمچنين فائدهاى عقل جز بپذيرفتن نفس مر آن را اندر دو عالم پيدا نشد ، و نفسهاى جزئى از مردم بر درستىء اين حال گواهى همىدهد ، از بهر آنك عقل اندر عالم يافته نشود مگر بنفس مردمى كه آن را پذيرفته باشد ، و سخنهاى عقل از نفس سخنگوى يافته شود . و صنعتها كه اثر عقل اندران پيدا باشد مردم تواند كردن كه او نفس جزئى است . پس درست شد كه لوح نفس كلى است ،\r\n\r\n","description":"","footnote":"","page_name":" 201 ","page_number":225},
  {"content":"\r\n\r\nو پيدا شد كه آسمان عالم علوى عقل است و زمين عالم علوى نفس است ، پس از آن پنج حد كه رسول عليه السلام گفت ايشان ميان من و ميان خداى ميانجىاند دو حد را صفت گفته آمد برابر دو ركن از عالم جسمانى و سه حد از آن بماند برابر سه زايش كز علم بحاصل آمده است و آن اسرافيل است و ميكائيل و جبرائيل برابر سه زايش عالم جسمانى كه آن معادن است و نبات و حيوان . پس گوئيم كه همچنانك از زايش عالم جسمانى نخست معادن بحاصل آمد و پس از و نبات و پس او حيوان لازم آيد كزان دو اصل عظيم نخستين جد بوده است ، و پس او فتح ، و پس او خيال . پس جد اندر عالم روحانى برابر است با معادن اندر عالم جسمانى و فتح اندر عالم روحانى برابر است باثبات اندر عالم جسمانى ، و خيال اندر عالم روحانى برابر است با حيوان اندر عالم جسمانى . و هر يكى ازين سه زايش عالم جسمانى به دو قسمت شود چنانك معادن به دو قسمت است : يا گوهرهاى گداختنى است يا ناگداختنى . و نبات نيز به دو قسمت است : يا بارورست يا بىبر است . و حيوان نيز به دو قسمت است : يا ناطق است يا غير ناطق . اين حال دليل است كه هر يكى ازين سه حد روحانى را ماننده است بگوهر ناگداختنى كه هميشه بر حال خويش است . و عالم جسمانى ماننده است بگوهر گداختنى كه حال او گردنده است و بر يك حال نيست .\r\nو عالم روحانى ماننده است بنبات بارور از آنچ فائدهاى باقى اندر و حاصل همىآيد . و عالم جسمانى ماننده است بنبات بىبر كزو هيچ فائده بحاصل نيايد . و عالم روحانى ماننده است بجانور سخن گوى از آنچ مايه اوامر خداى است بدانچ عبارت كنند ازو بكلم و به « كن » . عالم جسمانى ماننده است به حيوان سخن ناگوى بدانچ رغبت ستوران و كسانى كه بستوران مانند اندروست . و اثر هر حدى از\r\n\r\n","description":"","footnote":"","page_name":" 202 ","page_number":226},
  {"content":"\r\n\r\nاين سه حد روحانى اندر عالم علوى آنست كه فائده بپذيرند از آن حد كه برتر ازوست و اثر او اندر عالم جسمانى آنست كه فائده را برساند بدان حد كه فرود ازوست . چنانك گوئيم جد قوت امر را بپذيرد از نفس و مر آن را بفرود از خويشتن برساند بفتح ، و فتح مر آن را از جد بپذيرد و بفرود از خويشتن برساند به خيال ، و خيال مر آن را از فتح بپذيرد و بفرود از خويشتن برساند بناطق ، و ناطق اندر عالم جسمانى همان منزلت دارد كه عقل اندر عالم روحانى دارد .\r\nپس ناطق مران فائده را كز خيال بپذيرد كه برتر ازوست به وصى رساند كه فرود ازوست بر مثال پذيرفتن عقل از امر و رسانيدن بنفس كلى ، و مر وصى را اندر عالم علوى مرتبهء نفس است ، پس وصى آن فائده را كز ناطق بپذيرد كه برتر ازوست به امام رساند كه فروتر ازوست بر مثال پذيرفتن نفس از عقل و رسانيدن بجد ، و مر امام را اندر عالم جسمانى همان منزلت است كه جد را اندر عالم روحانى است ، پس امام آن فائده را كز وصى پذيرفته است كه برتر ازوست بباب خويش رساند كه فروتر ازوست بر مثال پذيرفتن جد از نفس كلى و رسانيدن بفتح ، و مر باب امام را اندر عالم جسمانى همان منزلت است كه مر فتح را اندر عالم علوى است . پس باب مر ان فائده را كز امام بپذيرد كه برتر ازوست بججت رساند كه فروتر ازوست ، بر مثال پذيرفتن فتح از جد و رسانيدن به خيال ، پس حجت را اندر عالم جسمانى همان منزلت است كه مر خيال را اندر عالم روحانى است ، و مر تأييد را از حجت گذر نيست و فرود ازو پذيرندگان مر فرمان را بشرح توانند پذيرفتن نه برمز ، و رسول مصطفى صلى اللّه عليه و آله مرين حدود جسمانى را به يارى برابر حدود روحانى كرد تا خردمندان بدلالت حدود جسمانى مر حدود روحانى را بشناسند ، و هر كسى بر حد خويش بايستد\r\n\r\n","description":"","footnote":"","page_name":" 203 ","page_number":227},
  {"content":"\r\n\r\nو گواهى دهد بر درستىء اين دعوى گفتار رسول مصطفى كه گفت :\r\nاخذت من الخمس و أعطيت الى الخمس ، گفت : بستدم از پنج و بدادم به پنج . و عالم جسمانى يك چشم زدن خالى نيست و نبودست از يك تن كه تأييد از عالم علوى به دو پيوسته باشد تا خلق و عالم بدان تأييد پايندگى يابند . و آن كس يا پيامبر باشد اندر زمان خويش يا وصىء او باشد اندر عصر خويش يا امام باشد از فرزندان او اندر روزگار خويش . و رسانندهء تأييد از امر بارى سبحانه بپيغامبر جد است ، و رسانندهء تأييد بوصىء رسول اندر عصر او فتح است ، و رسانندهء تأييد به امام زمانه اندر روزگار او خيال است . و جز اين سه تن اندر عالم جسمانى كسى از عالم علوى تأييد نپذيرد . و گواه بر درستىء اين دعوى از عالم آنست كه روشنايى اندر عالم از سه اصل است : يكى از آفتاب كه او هم گرم است و هم روشن و هم باقى و او بر مثال جدست كه فائده از نفس كلى پذيرد كه اصل است نه فرع و چون بگذارد مر آن را بفتح گذارد كه فرع است نه اصل ، و ديگر روشنايى اندر عالم از ماه و ستارگان است كه ايشان را روشنايى هست و بقا هست و گرمى نيست و آن بر مثال فتح است كه فائده از جد پذيرد و چون بگذارد بفرع گذارد كه خيال است . سديگر روشنايى اندر عالم از آتش است كه او را روشنى و گرمى هست و بقا نيست . و لو بر مثال خيالست كه فائده از فرع روحانى پذيرد و چون بگذارد باصل جسمانى گذارد كه ناطق است . پس همچنانك روشنى اندر عالم جسمانى ازين سه خداوند نور است يكى مهر و ديگر ماه و ستارگان و سديگر آتش ، و مر هر يك را حالى ديگر است ، روشنايى اندر عالم دين از اين سه خداوند نور روحانى است . يكى جد و ديگر فتح و سديگر خيال . و هر يكى را حالى ديگرست اندر پذيرفتن امر و گذاردن آن چنانك\r\n\r\n","description":"","footnote":"","page_name":" 204 ","page_number":228},
  {"content":"\r\n\r\nشرح آن گفتيم . و گواه از نفس مردم كه او تمامتر زايش عالم جسمانى است آنست بر اثبات اين سه فرع روحانى كه نفس مردم با عقل جفت است و فعلهاى ايشان ازين جسد پيدا همىآيد ، سه قوت دارد كه هر يكى از ان ايستاده‌اند به تمام شدن دو صورت مردم : يكى صورت جسمانى و ديگر صورت روحانى و آن سه قوت كه مر نفس مردم راست يكى ازو قوت تأييد است كه برابر جد است و ديگر ازو قوت شهوانى است كه برابر فتح است و سديگر قوت ناطقه است كه برابر خيال است . مقابله كرديم مر عالم كهين را كه مردم است با عالم روحانى . و چون مر عالم دين را با نفسها برابر كنيم گوئيم كه ناطق برابرست با نفس ناميه از مردم و اساس او برابر است با نفس شهوانى از مردم و امام برابرست با نفس ناطقه از مردم ، از بهر آنك نفس ناميه آغازست از بودش جسد مردم ، كز حد بطفلى همه بالد بر مثال نبات ، همچنانك بناطق آغاز عالم دين است و زو پديد آيد بالشىء دين ، و نفس شهوانى ميانه است مر بودش مردم را كه طعام و شراب را جستن گيرد و بهتر از ان گزيدن كيرد ، همچنانك اساس تأويل حق مر نفس خردمندان را حريص گرداند بر جستن غذاء نفسانى و مردمان به دو حريص شوند بر جدا كردن حق از باطل .\r\nو نفس ناطقه آخرست ، آخرست از مردم ، كه چون او پديد آمد مردم تمام شد اندر بودش و عبارت بدين نفس چيزى را كه خود داند . همچنانك امام آخر مؤيدان است ، و اوست كه مردم ازو از فناء ببقاء رسد . و مر مثلها و رمزهاى ناطق را به حق عبارت تواند كردن بشناخت امام ، و همچنانك نفس ناطقه از همه نفسها شريفترست امام را منزلت از همه منزلتها برتر است . و گواه بر درستىء اين قول آنست كه منزلت امام منزلت خداوند قيامت است ،\r\n\r\n","description":"","footnote":"","page_name":" 205 ","page_number":229},
  {"content":"\r\n\r\nعليهم السلام ، همه ناطقان خلق را دعوت سوى او كردند ، و از شرف و منزلت امامت بود كه خداى تعالى گفت روز قيامت هر گروهى را به امام ايشان خوانيم ، قوله تعالى :  « يَوْمَ نَدْعُوا كُلَّ أُناسٍ بِإِمامِهِمْ »  گفت آن روز كه بخوانيم هر گروهى را به امام ايشان ، و نگفت كه بخوانيم برسول ايشان . شرح كرديم سخن را اندر اثبات سه فرع روحانى كه بقاء عالم جسمانى و عمارت عالم دين بميانجى ايشان است بدان اندازه كه مستجيب راه دان را بدان بيدارى افزايد .\r\n\r\nصف شست و هشتم سخن اندر آنچ از او توهم نتوان كرد\r\nامر بارى سبحانه اندر توهم نيايد و انديشه اندرو نرسد به هيچ روى از رويها ، و مر امر را وحدت گفتند و وحدت يكى باشد ، واحد از وحدت واحد شود . چنانك گوئيم يكى ببايد تا يكى ازو يكى باشد همىدانيم كه از يكى پديد آمد و يكى هست و لكن مرو را جز اندر يكى اثبات نيست . همچنانك همىدانيم كه چشمهء مهر جهانتاب از نور او جهان روشن شده است و نور اندرو قرار دارد و لكن نور را ندانيم كه آن حال كه دارد از چه دارد .\r\nو گر گوئيم كه نور چون از چشمهء مهر جدا شود چگونه باشد و هم آن را بتواند پذيرفتن از بهر آنك اگر انديشه كند كه نور چون از مهر جدا شود چيزى باشد كمتر از چشمهء مهر يا بزرگتر ازو و آن خود هم چشمهء مهر باشد و نه مجرد نور باشد ، و نور مجرد را و هم نپذيرد و نيز چشمهء مهر را بىنور و هم نپذيرد ، و گر كسى گويد كه چشمهء مهر چون نور ازو جدا\r\n\r\n","description":"","footnote":"","page_name":" 206 ","page_number":230},
  {"content":"\r\n\r\nشود سياه باشد ، اين نه روا باشد ، از بهر آنك روا نباشد كه نور امروز اندر تاريكى قرار گرفته باشد ، و گر چشمهء مهر تاريك بودى بىنور پس نور اندر تاريكى قرار گرفته بودى ، و اين محال بودى . پس درست شد كه مر نور را بىچشمهء مهر اثبات نيست ، و هم چنان مر چشمهء مهر را بىنور اثبات نيست .\r\nو همچنين گوئيم كه امر بارى را سبحانه كه بعقل متخذ شده است چون متحد شدن نور بآفتاب چشمه به مجرد و هم اندر نيايد .\r\n\r\nمعارضه\r\nاگر كسى گويد كه چشمهء آفتاب بىنور چنان باشد كه ما همىبينيم شمس بوقت كسوف ، اعنى بوقت گرفتن آفتاب همىببينيمش چون نور ازو جدا شود جرم او سياه نمايد .\r\n\r\nجواب\r\nاو را گوئيم آنكه توهمى بينى بوقت آفتاب گرفتن آن قرص سياه آن نه جرم مهر است بىنور ، بلك آن جرم ماه است كه برابر شدست با قرص مهر و بازداشته است مر روشنائى آفتاب را از زمين ، و مهر چشمهء ازو دورست كه به آسمان چهارم است ، و قرص ماه به آسمان نخستين است ، و مهر بدان وقت كه ما مر او را گرفته بينيم به حال خويش روشن است بر فلك خويش و آن تيره كه همىبينيم جرم ماه است ، و جرم ماه شفاف نيست ، اعنى كه روشنى ازو بيرون نگذرد . بلك چون آيينه ايست كه از آهن باشد كه چون آفتاب به روى آيينه اندر تابد عكس ازو روشن باز جهد و چون بر پشت آيينه تابد روشنىء آفتاب سوى روى آيينه بيرون نتابد ، و گر جرم ماه شفاف بودى چنانك نور ازو بگذشتى\r\n\r\n","description":"","footnote":"","page_name":" 207 ","page_number":231},
  {"content":"\r\n\r\nماه هرگز نقصان نپذيرفتى . و گر جرم ماه بنور زيادت و نقصان نپذيرفتى حال عالم گردنده نبودى و هيچ چيز خام از ميوه‌ها پخته نشدى و هيچ نارسيده نرسيدى و مهر را كسوف شودى و بسيار حكمت كه اندر زيادت و نقصان نور ماه بسته است باطل شدى . و لكن چون جرم ماه چنان نيست كه نور ازو بگذرد چون مهر ازو بر گوشه‌يى بتابد آن گوشه ازو نور پذيرد ، و ما به زمين مران گوشه را ببينيم بر مثال پاره‌يى از دائره و هر چند آفتاب رو با روى تر شود روشنىء او ما بيشتر بينيم تا بمقابله برسد كه همه قرص ماه بروشنىء آفتاب از جانب زمين بنور آراسته شود . اما ببايد دانستن كه هميشه يك روى ماه از آفتاب تمام روشن است و لكن تابش آن روشنى به همه وقت سوى زمين نيست و كسانى كه در اين علم دست دارند بدانند حقيقت آنچ ما دانستيم گفتيم درين معنى و اندرين شرح كه بكرديم جواب بوالهيئم گرگانى « 1 » گفته شد كه او اندر قصيدهء سؤالات خويش اين سؤال بكند . و اكنون بشرح سخن خويش بازشويم ، گوئيم كه مر امر بارى سبحانه بحقيقت عقل كلى شناسد كه به دو پيوسته است پيوستن نور بآفتاب ، وهمها را سوى امر كه او چيزى نيست راهى نيست . و عقل كه نخست چيز است مايهء وهمها است و زو بنفسهاى جزئى اثر پيوسته است و ما نيز هويت عقل را بدان تأثير دانيم كزو بما پيوسته است بره نمايى نايبان او ، پيامبران عليهم السلام . و نشايد كه گوئيم ما عقل را اندر يافته‌ايم كه اگر چنين گوئيم گفته باشيم كه ما بر عقل محيطيم ، بلك گوئيم عقل اندر ، مانندهء ماست ذات خويش و ديگر چيزها را چنانك خداى تعالى همىگويد ، قوله :  « لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ »  فرمود\r\n\r\n\r\n","description":"","footnote":"\r\n( 1 ) جواب 91 - سؤال مندرج در قصيدهء ابو الهيثم در پايان ديوان ناصر خسرو چاپ شده است\r\n","page_name":" 208 ","page_number":232},
  {"content":"\r\n\r\nكه اندر نيابد مرو را ديدارها و او اندر يابد مر ديدارها را و او جزءها ندارد و خبر يافته است . پس گوئيم كه عقل اندر ما اثر كرد تا به آن اثر كزو يافتيم مرو را بشناختيم ، و شناختن ما مرو را دليل است بر اثر كردن او در ما از بهر آنك چون ما مرو را بدانستيم حال ما ديگر شد از آنچ بود ، ازيرا كه نادان كه دانا شود چنان باشد كه مرده زنده شود ، و بزرگ حال گشتى باشد مرده زنده شدن ، و عقل كلى تا بدر يافتن ما مرو را ديگر حالى نپذيرفت : بلك او بر حال خويش بود . و دليل اين اندر محسوسات موجود است . چون ما اندر چيزى ديدنى بنگريم صورت آن چيز اندر چشم ما اثر كند تا نفس ما مر آن را از پس آن پرده نيك اندر ببيند ، پس آن چيز ديدنى بر حال خويش باشد و اثر او اندر چشم ما افتد تا حال چشم ما ديگر شود ، بدانچ اندرو صورتى پيدا آيد كه پيش از آن صورت اندرو نبود . پس درست شد كه محسوس همى اندر حس اثر كند ، نه حس اندر محسوس ، چه محسوس بر حال خويش است و حاس « 1 » را همى حال بگردد بديدن چيزى كه نديده است . پس گوئيم كه عقل جزئى اندر ما اثر است از عقل كلى ، و نطق - اعنى سخن گفتن - اندر ما اثر است از نفس كلى ، و ما بأثر نفس كه بما رسيد مرو را بشناختيم و اندر نتوانستيمش يافتن چنانك اوست . و دليل بر آنك تمييز ما اثر است از عقل و نطق ما اثر است از نفس آنست كه نخست ما مر چيزى را بعقل بيابيم آن وقت مرو را بنطق بيرون توانيم دادن . پس گوئيم كه وهم ما كالبد است مر علم الهى را و علم روح آن كالبد است . و خيال بستن ما مر معنى را از معنيها كالبد است مرو هم ما را ، و باز انديشهء ما كالبد است مر آن خيال را ، و باز حفظ ما يعنى - ياد گرفتن - كالبد است مر انديشه را ، و باز تمييز - اعنى جدا كردن بد از نيك - كالبد\r\n\r\n\r\n","description":"","footnote":"\r\n( 1 ) حاس : حس‌كننده .\r\n","page_name":" 209 ","page_number":233},
  {"content":"\r\n\r\nاست مر حفظ را ، و باز نطق - اعنى گفتار - كالبد است مر تمييز را ، و باز حس كالبد است مر نطق را ، و باز طبع كالبد است مر حس را ، و جملگى اين همه كالبدها روشن شده است اندرين هيكل آفريننده كه جسد است ، و همچنين عقل كلى كالبد است مر امر بارى را ، و امر بارى روح عقل است ، و ديگر حدود علوى و سفلى هر يكى كالبد است مر آن حد را كزو برتر است ، و همه جمله نور يافته‌اند بكلمهء بارى سبحانه ، و حال اندر تركيب عالم همين است از آنچ هوا گرد گرفته است مر زمين را و آب را ، و آتش گرد گرفته است مر هوا را ، و فلك نخستين گرد گرفته است مر آتش را ، و ديگر فلكها مر يكديگر را جسمها گشتند . و نفس كلى گرد گرفته است مر عالم را با آنچ اندروست بگرد گرفتن قدرت نه جسمى ، و بيرون ازين جسم كلى چيز نيست .\r\n\r\nصف شست و نهم سخن اندر شرح « كن » كه امر خداى است\r\nمعنىء آنك خداى تعالى امر خويش را به دو حرف بازبست و مر آن را « كن » خواند به دو قسمت شود : يكى ازو آنست كه ممكن نيست پديد آمدن چيزى از موجودات روحانى و جسمانى مگر از ميان جفتى ، يا لطيف يا كثيف .\r\nو بودش همه جفت را علت امر بارى است سبحانه . پس عبارت كردند امر بارى را به دو حرف تا بدانند كز آن علت پديد آمد جفتها همه و مران علت را نشايد عبارت كردن مگر از جهت اين دو حرف كه جفتى اندرين دو حرف پيداست و هيچ چيز نيست از موجودات كه نه جفتى اندرو پيداست . از بهر آنك امر\r\n\r\n","description":"","footnote":"","page_name":" 210 ","page_number":234},
  {"content":"\r\n\r\nعلت همه چيزهاست . و چون حال چنين بود اين دو حرف كز امر به دو عبارت كردند گواهى داد بجفتىء خويش كه همه آفريدگان جفت‌اند ، همچنانك كاف با نون جمع است و پايدار همه جفتها بامر خداى است . و ديگر معنى آنست اندر « كن » كه كاف به حساب جمل بيست بود و نون پنجاه باشد ، و جملهء هر دو هفتاد باشد ، و هفتاد هفت بارده باشد . و معنيش آنست كه امر مبدع حق كه آن را ارادت خوانند - اعنى خواست خداى - آن بود كه پيدا شود هفت حرف علوى كه بدان پديد آمد صورتهاى روحانى ، و خواست كه پيدا شود هفت ستارهء جرمانى كه بديشان پديد آيد صورتهاى جسمانى ، و خواست كه پيدا شود اندر عالم قوائم پيغامبران هفتگانه از بهر سياست ناموسى مر هر دو صورت جسمانى و روحانى را اندر بدن مردم . و ميان كاف و نون از حروف معجم دو حرف است ، و آن لام است و ميم ، و چون مرين دو حرف را بهم آرى « لم » باشد و آن چرا باشد ، چرا بازجستن باشد ، يعنى كه آنچ ازو باز توان جستن ميان كاف و نون است كه اوامر ايزد است ، و نيز روا بود كه گوئيم كاف و نون كه اول پديد آيد مثل است بر دو اصل لطيف ، و لام و ميم كز ميان ايشان پديد آيد مثل است بر دو اصل كثيف . و نيز پيش از كاف از حروف معجم « ياء » بود و از پس نون « سين » بود و اين دو نيز هفتاد باشد . دليل است بر هفت امام كه سياست و قوام دعوت حق بديشانست . و به چهار اصل كه ياد كرديم و اشارت قول ايزد بديشان است كه همىگويد ، قوله :    « يس . وَ الْقُرْآنِ الْحَكِيمِ »    .\r\nسوگند است از خداى تعالى بدين دو حرف كه دليل است بر هفت امام و به قرآن پرحكمت كه دليل است بر خداوندان تأويل قرآن . و از جهت نهاد حروف ا ب ت ث پيش از كاف قاف است و پس از نون واو است ، و قاف\r\n\r\n","description":"","footnote":"","page_name":" 211 ","page_number":235},
  {"content":"\r\n\r\nصد باشد و واو شش و اين هر دو بر يك عقد باشد ، و اين حال دليل است بر آنك از پس امامان هفتگانه خليفتان قائم كه نفخ صور روحانى بديشان باشد نيز هفت باشد ، پس ازين دو حرف « كن » كاف متحرك است و نون ساكن دليل است بر آنك نهايت ابداع مبدع از حق جهت دو اصل روحانى بهيولى و صورت رسد كه يكى ازو متحرك است و ديگر ساكن وز جهت شخصهاى طبيعى اندر عالم جسمانى باساسين رسد كه يكى خداوند تأليف است چون متحرك كه گفتار او گوناگون است و آن ناطق است ، و ديگر خداوند تأويل است چون ساكن كه معنىء او يكى است و آن اساس است . و حروف كاف سه است : كاف و الف و فاء ، و حروف نون سه است : نون و واو و نون ، جمله شش باشد يعنى كه كارهاى روحانيان و جسمانيان بر شش حد رونده است ، چون دو اصل روحانى و دو اصل جسمانى و دو فرع ايشان امام و حجت .\r\n\r\nصف هفتادم سخن اندر علت بقاء عالم\r\nاگر كسى پرسد كه پايدارىء عالم بچيست ؟ جواب او آنست كه گويى پايدارى چيزهاى به علت باشد ، و علت چيز آن باشد كه چون او را برگيرى معلول او برخيزد ، چنانك آفتاب علت روز است اگر آفتاب را برگيرى روز برخيزد . پس گوئيم كه پايدارىء عالم به حركت و سكون است ، اعنى كه جنبش و آرام ، از بهر آنك از عالم آسمانها جنبانيست و زمين آراميده است « 1 » و زايش عالم همه ازين دو چيز پديد آمده است كه صفت يكى متحرك است\r\n\r\n\r\n","description":"","footnote":"\r\n( 1 ) طبق هيئت « بطليموس » زمين را ساكن ميدانسته است .\r\n","page_name":" 212 ","page_number":236},
  {"content":"\r\n\r\nو صفت ديگر ساكن ، و گر حركت و سكون را بوهم برگيرى عالم ببرخاستن ايشان برخيزد ، از بهر آنك متحرك و ساكن پذيرا باشند مر حركت و سكون را . و پذيراى اين دو صفت آسمان است و زمين و آنچ اندرين دو ميان است .\r\nو چون صفت نباشد كه آن حركت و سكون است صفت‌پذير نباشد كه آن متحرك و ساكن است . و چون ببرخاستن حركت و سكون همى عالم برخيزد درست شد كه پايدارىء عالم به حركت و سكون است . و نيز مردم را عالم صغير خوانند ، يعنى جهان كهين ، و مردم باندامهاى خويش همى اندرين دو حال بسته شده است چنانك از اندامهاى مردم بهرى جنبان است چون دستها و پايها و رگها و بهرى آرميده است چون ميانهء سر و گوش و بينى و جز آن ، و پايندگىء مردم از راه طبيعت اندرين عالم بدين اندامهاست كه بر حركت و سكون است ، و چون پايدارىء مردم كه عالم صغير است به حركت و سكونست پايدارىء عالم كبير هم بدين باشد ، و حال اندر ديگر زايشهاى عالم چون نبات و حيوان و جز آن همين است كه ياد كرده شد .\r\n\r\nصف هفتاد و يكم سخن اندر آنك عقل را جنبش نيست\r\nهر جنبنده‌يى را جنبش است و اندر آغاز عقلها ثابت است كه جنبش پيش از جنبنده باشد . و گر عقل متحرك بودى حركت پيش ازو بودى ، و گر پيش از عقل چيزى بودى ورا نام سابقى واجب نيامدى . پس درست شد كه عقل متحرك نيست بلك ساكن است ، و نيز هر متحركى را حركت از بهر چيز ديگر\r\n\r\n","description":"","footnote":"","page_name":" 213 ","page_number":237},
  {"content":"\r\n\r\nباشد كه آن چيز ساكن باشد و بران متحرك پيشى دارد ، يا آن متحرك بافزونى رسيدن بآرام آن ساكن بجنبد و بر عقل چيزى پيشى ندارد نه وهمى و نه حسى كه اندر جوهر عقل حركت آمدى بآرزوى سكون آن چيز كه پيش ازو بود . پس درست شد كه عقل متحرك نيست و ساكن است . و به سكون عقل اندر تأييد هر متحركى طبيعى و روحانى . و ديگر حركت مر چيزها را به دو سبب باشد : يا از بهر جستن چيزى باشد كه آن مرو را نيست ، يا از بهر جستن جايگاه خويش باشد كه او از آن جايگاه بيفتاده باشد ، و عقل حاجتمند نيست كه حركت كند از بهر چيزى از چيزها كه او را نيست كه همه چيزى خود اوست ، و آنست كه خداى تعالى ميگويد ، قوله :  « وَ هُوَ عَلى كُلِّ شَيْءٍ قَدِيرٌ »  همىگويد : كه او بر همه چيزى پادشاه است . و نيز مر عقل را زوال نيست از منزلت خويش تا از بهر بازيافتن خويش بجنبد ، از بهر آنك همه مكانها و منزلها مر عقل راست . و مثل او به همه جايها راست باشد ، توهم كردن كه او مكانى را همى طلب كند محال است . و نيز حركت متحرك به دو سبب باشد : يا طلب تمامى را باشد كه او را نباشد يا از بهر نگاه داشتن تمامىء خويش باشد كه ترسد كزو بشود . و اين هر دو حال از عقل دور است ، ازيرا كه عقل بغايت تمام است ، و افزونىء او از تمامىء او تمامى نيست . و ايزد تعالى او را ايمن كرده است از آنك شرف ازو بستاند . پس عقل متحرك نيست و ساكن است .\r\n\r\nمعارضه\r\nاگر كسى گويد كه عقل را حركت از بهر آنست تا مبدع خويش را سبحانه اندر يابد و حاجتمند است سوى اندر رسيدن مبدع حق و محيط بر جلال او ، و چون پيدا شد كه او حاجتمند است پيدا شد كه او متحرك است .\r\n\r\n","description":"","footnote":"","page_name":" 214 ","page_number":238},
  {"content":"\r\n\r\n\r\nجواب\r\nاو را گوئيم اگر عقل كلى توهم كردى باندر يافتن مر مبدع حق را و آن تا ممكن است خود نه عقل بودى ، از بهر آنك عقل واجب گرداند بر عاقل كوتاه كردن طمع از رسيدن اندر مبدع حق ، از بهر آنك امر بارى سبحانه اثر است و اثر را اندر رسيدن نيست بمؤثر خويش . و اين قضيت اندر عقل ثابت است و عقل مخالف نشود مر چيزى را كه اندر جوهر او ثابت است . پس توهم نكند محيط شدن بر آنك عقل را بأثر خويش آفريده است .\r\n\r\nصف هفتاد و دوم سخن اندر اثبات جان نفس ناطقه\r\nزندگانىء نفس ناطقه اندر شناخت توحيد است بىتشبيه و تعطيل و صورت او بر گونهء صورت عالم علويست ، و نفس ناطقه چون به صورت همچون عالم علوى شود و هم گوهر آن عالم گردد و آن شناختن حروف علوى و حدود جسمانى باشد و متابع شدن مر ايشان را و ولايت داشتن مر هر يكى را بر اندازهء حقوقمندىء او نه بيشتر و نه كمتر . و دليل بر درستىء اين دعوى از عيار عالم آنست كه افلاك گردان است بر نطفه‌هاى خلق كه هر يكى از آن مردمى است اندر حد قوت تا بدان گشتن قوتهاى خويش را بدان نطفها رسانند و صورت ازو پديد آرد و بجنباندش تا بيرون آردش بر صورت خويش .\r\nهمچنين تأييد از حدود علوى و تعليم از حدود سفلى بگذرد بر نفسهاى ناطقه كه آن فريشتگانند اندر حد قوت ، تا بدان تأييد و تعليم مران نفسها را\r\n\r\n","description":"","footnote":"","page_name":" 215 ","page_number":239},
  {"content":"\r\n\r\nبجنبانند ، جنباندنى علمى ، تا بيرون آرند حس بر صورت خويش ، و چون نفس ناطقه به صورت روحانيان گشت بنعيم آخرتى رسيد ، همچنانك نطفه به صورت اين عالم گشت بنعيم دنيائى رسيد . و عادت افلاك اندر نطقهاى جسمانى آن است كه او را به صورت خويش بيرون آرد و جنبنده گرداند و باز چندان بگرد او بگردد ، تا پس از آن جنبش بمرگى بيارامد . پس همچنين است عادت حدود خداى اندر نفسهاى ناطقه كه آن نطقهاى روحانيست كه بگرد او بگردد تا زنده كندش بمعرفت توحيد و مرده گرداندش از شهوات .\r\n\r\nصف هفتاد و سوم سخن اندر اثبات عقل مجرد\r\nببايد شناختن كه هر چيزى كه او بذات خويش تمام باشد شريفتر از آن چيز باشد كه ايستادن او به چيزى ديگر باشد . پس اگر كسى گمان برد كه اثبات عقل بدين شخصهاست ، اعنى كالبدهاى مردم كه فعل عقل ازو همى پيدا شود ، پس آن كس گمان برده باشد كه شخص مردم فاضلتر از عقل بىجسد ايستاده است بذات خويش . و اگر نه چنين بودى و عقل با جسد انباز بودى اندر محيط شدن بر چيزها بايستى كه جسد بر ذات خويش محيط شدى ، چنانك عقل برو محيط شده است . و گر عقل را آميزش بودى با جسد بايستى كه جسد را با عمل همجنسى بودى . و چون جسد فاسد است و عقل باقيست و جسد محاط است و عقل محيط است روا نباشد كه با اين مخالفت كه ميان ايشانست با يكديگر بياميزند . و چون پيدا شد كه عقل را با جسد آميزش واجب\r\n\r\n","description":"","footnote":"","page_name":" 216 ","page_number":240},
  {"content":"\r\n\r\nنيست پيدا شد كه عقل مجرد ثابت است ، و چگونه آميزد عقل با جسد و اندر هر جزئى از جزءهاى جسد عقل را پادشاهى است كه مرو را صورت كند و شكل او را از بر خويش دارد و اندرو مثال و اشارت توهم كند و مر شخص را عقل از آن حال كه باشد بحالى ديگر تصوير نتواند كردن . و نيز آن چيز كه با چيزى ديگر بياميزد ميان قوت و فعل باشد . و فعل او بر آن گونه باشد كه تواند كه ديگر بار بياميزد ، و از عقل چيزها بفعل باشد نه به قوت ، چه او گوهر نخست است كه ازو پديد آمد اوائل عقلى ، و گر در عقل قوتى بودى جز از فعل بفعل بازنيافتندى آن چيزها را كه اندر قوت است و باطل شدى برهانها و قياسها ، از بهر آنك آنچ اندر حد قوت باشد گردنده باشد از حال به حال ، و آنچ از حال به حال گردنده باشد مرو را به چيزى يابند كز حال به حال نگردد ، و آنچ كردند را به دو يابند عقل است كه او از حال به حال كردنده نيست . و چيزى كه از حال به حال نگردد او بفعل باشد نه به قوت . پس درست شد كه عقل با جسد آميزش ندارد ، از بهر آنك او بفعل است نه به قوت ، و چگونه آميزش كند عقل بجسد مركب از چهار طبع ؟ و گر عقل با جسد بياميختى ممكن بودى كه با يكى ازين طبايع نيز مىآميختى ، و واجب آمدى كه اثر عقل اندر طبايع پيدا شدى ، و البته اثر عقل اندر طبايع پيدا و يافته نيست . پس دانستيم كه عقل را آميزش نيست با چيزى كه آن مركب است ، و جسد از مركبات است . پس عقل را آميزش نيست با جسد و دور است از آميختن با مركبات ، و مجرد است بذات خويش .\r\n\r\n","description":"","footnote":"","page_name":" 217 ","page_number":241},
  {"content":"\r\n\r\n\r\nصف هفتاد و چهارم سخن اندر آنك عالم را دانش نيست\r\nگروهى از طبايعيان چنان گفتند كه ستارگان و افلاك دانايان و گويندگانند ، و حجت آوردند بر آن آنچ گفتند كه جانوران و سخن‌گويان را عالم همى بيرون آرد . و روا نباشد كه بيرون آوردهء عالم را فضيلتى باشد كه مر عالم را كه بيرون آوردهء اوست آن نباشد . و ما پيدا كنيم مر خردمندان را كه عالم را و آنچ اندروست از ستارگان و افلاك و طبايع حيات نيست و نه دانش .\r\nو گوئيم كه دانايان مردم را عالم كهين گفتند ، و مردم رنج و راحت را شناسنده است از زير پاى خويش تا بتارك سر . و چون عالم مردم مهين است ازين قياس آسمان سر عالم باشد و زمين پاى او . و گرد است مردم از آسمان دور است پايش به زمين نزديك است . و بر زمين قرار دارد و مرو را همىگرداند چنانك خواهد از حالى بحالى بحالى . و همىبينند كه مر زمين را كه او انباز آسمانست اندر برون آوردن زايشهاى حس و زندگى نيست . مر زمين را را چنانك حس نيست نطق نيست و نداند كه به دو چه همىكنند و نه از گردانيدن و شكستن دردى و آسانى همىيابد ، و چون زمين را كه ما به دو پيوسته بوديم بىخبر يافتيم از آنچ همىكند و ز آنچ به دو همىكنند حكم كرديم بر آب كه انباز اوست و بر هوا كه انباز آبست و بر آتش كه انباز باد است بنادانى و هر چهار را نادان يافتيم ، و اين چهارگانه كارپذيران بودند و انبازان بودند با فلك و ستارگان اندر پديد آوردن نبات و حيوان . و چون اين انبازان بىجان و نادان بودند دانستيم كه آسمان و ستارگان كه دست ما\r\n\r\n","description":"","footnote":"","page_name":" 218 ","page_number":242},
  {"content":"\r\n\r\nبديشان نمىرسد ، همچنين بىجان و نادان كه اين ديگران انبازان ايشان‌اند .\r\n\r\nصف هفتاد و پنجم سخن اندر خطاب نفس با عقل\r\nحكما را اندرين معنى سخن است بدانچ بازجستند تا بدانند كه نخست عقل فائده‌هاى خويش فرو ريخت بر نفس ، يا نخست نفس طلب كرد فائده را از عقل . و گفتند اگر گوئيم كه نخست عقل فائدهء خويش فرو ريخت بر نفس ، طلب كردن نفس مران را مر عقل را مسرف خوانده باشيم ، و خداى تعالى همىگويد كه مسرفان را دوست ندارم ، بدين آيت  « وَ لا تُسْرِفُوا إِنَّهُ لا يُحِبُّ الْمُسْرِفِينَ »  . گفت : مدهيد جز به حد كه خداى دوست ندارد مر دهندگان بىحد را . و گر گوئيم نخست نفس طلب كرد از عقل مر فائدهء خويش را و تا نخواست از عقل چيز نيافت مر عقل را به بخيلى منسوب كرده باشيم ، و خداى تعالى همىگويد : هر كه بخيلى كند با خويشتن كند ، يعنى كه چون كار نكند مزد نيابد و چون چيز ندهد چيز ندهندش ، قوله  « وَ مَنْ يَبْخَلْ فَإِنَّما يَبْخَلُ عَنْ نَفْسِهِ »  و ما گوئيم كه آن خطاب كه عقل را با نفس است زمان لازم نيايد . از بهر آنك علت زمان حركت است از فعل نفس پديد آمده است ، و نفس و عقل برتر از زمانند . و چون ثابت شد كه اين دو اصل عظيم از زمان برترند پيشى و پسى از ميان ايشان برخاست . و چون اين قاعده شد گوئيم كه عقل را با نفس دو خطاب است : يكى ازو علوى و ديگر سفلى . و خطاب علوى و سفلى از عقل مر نفس را تأييد اوست از بهر پديد آوردن صورتهاى طبيعى\r\n\r\n","description":"","footnote":"","page_name":" 219 ","page_number":243},
  {"content":"\r\n\r\nبحكمت ، و آن خطاب پديد آيد در عالم جسمانى بر صورتهاى طبيعى .\r\nو بداند خردمند كه اگر نه تأثير عقل بودى اندر نفس هيچ صورت براستى تركيب نپذيرفتى . و دليل بر درستىء اين قول آنست كه هر نفسى به كار كردن جاكول است . و لكن از كار دانستن عاجز است . و نفس را كار كردن غريزيست . و معنى غريزى آن باشد كه آن را نبايد كسب كردن ، بلك آن خود اندر آفرينش باشد چنين كه حركت و نيروى را نبايد همى كسب كردن هيچ كس را كه آن خود حاصل است اندر هر نفسى . و چون آثار حكمت اندر صورت نبات و حيوان بديديم بدانستيم كه آن حكمت از خطاب عقل است با نفس . و نخست از خطاب عقل كه با نفس كرد هيولى و صورت موجود شد . و آن خطاب مر طبيعت را كه آن فعل نفس است اين كاندر عالم خويش هر چيزى را بسزاى او صورت و قوت همىدهد نصيب آمد تا بدان نصيب طبيعت از عالم خويش اندرآويخت ، همچنانك نفس از عقل اندر آويخته است ، و گر عقل او را با نفس كلى خطاب جسمانى نبودى ممكن نبودى كه نفسهاى جزئى اندرين عالم از عقل عقلانى نصيب گرفتى و راه يافتى سوى فائدهاى عقلانى . چون اندر عالم فائدهء نفس جزئى از عاقلان و حكيمان بديديم دانستيم كه اين ترتيب اندر عالم نفس كلى نهاد از آن خطاب كه عقل كلى با او كرد اندر معنى عالم جسمانى ، و مر عقل را با نفس خطابى ديگرست هم جسمانى ، و بدان خطاب عقل مر نفس را آگاه كند از حقيرى چيزهاى طبيعى و باز نمايدش از حقيرى او بدانچ اندروست از اختلاف و ضدى تا بداند كه آن فائدها كه او همىيابد از جهت عالم روحانى شريفتر است از آنچ وى اندران آويخته است از چيزهاى جسمانى طبيعى مختلف تا بدان آگاه\r\n\r\n","description":"","footnote":"","page_name":" 220 ","page_number":244},
  {"content":"\r\n\r\nكردن از عقل مر نفس را نصيبى از نفس اندرين عالم آيد و رغبت كند نفسهاى جزئى اندر عالم علوى و خوار و حقيرتر شود به چشم ايشان اين عالم و آنچ اندروست ، و نفس كلى و جزئيات او بدين خطاب از بند طبيعت رسته شوند و راحت و نعمت جاويدى يابند . اما آن خطاب كه عقل با نفس كرد از جهت روحانى آغاز آن شوق دائم است كه عقل بر نفس افاضت كرد - اعنى برو ريخت تا هميشه آرزومند باشد به علت خويش و آهنگ همىكند هميشه سوى عقل بدان شوق ، و مر خويشتن را شادمانه بيند و فراموش كند اندر آويختن خويش را بطبيعت ، يا پندارد كه او تهى شد از پوشش طبيعت و همىالفنجد « 1 » بدان شوق مر افاضتهاى عقلى را بر اندازهء محيط شدن خويش ، و چون آن افاضتها بپذيرد و بعالم طبيعى نگرد اثر آن پذيرفتن اندر نفسهاى جزئى كار كند تا بدان آرزومند شوند نفسهاى نيكان و متابعان امامان سوى عالم علوى ، و دست بازدارند اندر آويختن بدين عالم ، و مر عقل را با نفس خطابى ديگر هست هم روحانى ، و آن فرو ريختن عقل است مر عجز را بر نفس تا بدين هر دو فائده مر نفس را ميان شوق و عجز اندر آورده است تا همىالفنجد فائدها از عقل بدان افاضت شوقى كه عقل برو كرده است ، و بازايستد از كسب جهت آن افاضت عجز ، از بهر آنك فزون از آن نتواند پذيرفتن كه مقدار اوست . و گر افاضت از عقل بر نفس شوق بودى بىافاضت عجزى ذات نفس باطل شدى اندر طلب كردن آنچ او را طاقت نبود . پس چون نفس محيط شود بهر چه خواهد بداند كه آن علت او به روى عجز باريده است و خرسند شود و بياسايد از طلب و بدان عاجزىء او اندر عالم جسمانى پيدا آيد كم شدن\r\n\r\n\r\n","description":"","footnote":"\r\n( 1 ) الفنجد : اندوزد .\r\n","page_name":" 221 ","page_number":245},
  {"content":"\r\n\r\nدانايان و رغبت ناكردن نفسهاى جزئى اندر علم ، و همچنين اگر افاضت از عقل بر نفس از عجز بودى بىافاضت شوقى نفس ناقص بماندى و فائده نگرفتى ، چون ندانستى كه شوق از علت او بر او باريده است . پس گوئيم كه عقل بر نفس شوق و عجز را فرو ريخت از بهر آنك بر ذات خويش اندر توحيد نفى و اثبات را لازم كرده بود . و نفى چون عجز است . و اثبات چون شوق ، از بهر آنك عقل چون خواست كه اثبات كند مبدع حق را بازداشت مرو را نفى از صورت كردن مر مبدع حق را بچگونگى و اشارت كردن به دو ، و چون خواست كه نفى كند مر مبدع حق را بتعطيل بازداشت مرو را اثبات از تعطيل و انكار .\r\nو همچنين بر نفس حركت و سكون پديد آمد ، حركت چون شوق و سكون چون عجز . و پديد آمد از حركت و سكون هيولى و صورت ، هيولى چون شوق و صورت چون عجز ، از بهر آنك هيولى هميشه آرزومند است بپذيرفتن فائدهء نفس از راه صورت پس يكديگر ، و صورت عاجز است از پذيرفتن صورتى ديگر با خويشتن ، چنانك هيولى با صورت جسمى صورتى ديگر همىنتواند پذيرفتن . - اينست خطاب عقل با نفس .\r\n\r\nصف هفتاد و ششم سخن اندر چگونگىء پيوستن فائدهء عقل بنفس\r\nگوئيم همچنانك صورت بر دو نوع است يكى جسمانى كثيف و يكى روحانى لطيف ، فائدهاى طبيعى از افلاك و كواكب بزايشهاى عالم پيوسته است كه قرارگاه آن مركز زمين است . و فائدها به حركت دائم پيوسته است ،\r\n\r\n","description":"","footnote":"","page_name":" 222 ","page_number":246},
  {"content":"\r\n\r\nتا صورتهاى طبيعى شخصى بدان پديد آمده است . و فائدهاى عقل بنفس به سكون دائميت كه نفس از عقل همىپذيرد تا پديد آيد بدان صورتهاى روحانى دائم . و آن فائده كز عقل به سكون دائم پذيرفت بيشتر از آن فائدها بود كه مر آن را آميخته پذيرفت بچيزهاى طبيعى كه آن را زوال و پراگندن است . و آن فائدها كه آميخته بود بچيزهاى طبيعى نفس را بر بقاء آن ايمنى نبود ، از بهر آنك مران را حركت بود و چيز متحرك پايدار نباشد ، و زين سبب افتاد اختلاف بسيار اندر راههاى خردمندان كه علم‌ها بيرون آوردند بنفسى كه آن بطبيعت پيوسته بود و با او آميخته . و مر نفس را قوت اندر بيرون آوردن علم بر مقدار سكون او باشد با عقل و بر مقدار شدن او از چيزهاى طبيعى ، و هر نفسى كه دانش پاكيزه‌تر پذيرد و از آلايش طبيعت مر عقل او را ثبات بيش باشد و زوال كمتر پذيرد . و هر نفسى كه سكون از عقل كمتر پذيرد و بچيزهاى طبيعى متحرك پيوسته باشد فائدهء او باثبات كمتر باشد و زوال زودتر پذيرد . و هر نفسى كه به سكون عقلى تمام پذيرد فائدهاى عقلى را بپذيرد ، پذيرفتنى بىزوال . و ايشان مؤيدان باشند از بندگان ايزد سبحانه . و حكماء گفته‌اند كه ميل كردن بچيزهاى طبيعى دور شدن است مرو را از فائده‌هاى عقلى . و ميل كردن نفس بطبيعت سبب بدبختى است مرو را و بازآوردن عقوبت جاويدى . و ميل كردن نفس بعقل دور شدن است مرو را از نقصان طبيعت و نزديك بودن به علت خويش كه آن عالم ابداع است ، و ميل كردن نفس بعقل سبب تمامىء نفس باشد و حاصل شدن راحت ابدى و سرور عقل و ثواب الهى مر او را . ايزد تعالى ما را رغبت دهاد اندر طلب كردن مر عالم عقلى را و پرهيز دهاد ما را از طبيعت هلاك‌كننده و آلايشهاى پليد او .\r\n\r\n","description":"","footnote":"","page_name":" 223 ","page_number":247},
  {"content":"\r\n\r\n\r\nصف هفتاد و هفتم سخن اندر راحت و رنج نفس مجرد\r\nرنج و راحت نفس را امروز كه بطبيعت پيوسته است بسبب موافقت او رسد كه بيفتد مرو را با چيزى يا بسبب مخالفتى كه مرو را باشد با چيزىء چنانك نفس را با عقل موافقت است و با جهل مخالفت دارد . لاجرم از دانستن شادمانه شود و براحت برسد و از نادانستن غمگين شود و رنجه گردد . و بجملگىء راحتها مر نفس مردم را اندرين عالم از دانش است و همه رنجها مرو را از نادانى است ، از بهر آنك چون بيمار شود رنجه شود اگر بداند كه رهايش او از ان بيمارى اندر چيست ، و آن چيز چگونه بدست آيد ، همان ساعت براحت رسد ، و آن رنجش براحت بدل شود ، و گر نداند كه چه بايد كردن اندر آن رنج بماند ، و هر حالى كه آن نه بر راستى باشد نفس اندرين عالم از آن رنجه شود ، چون از سرمايى كز حد بيرون باشد و چون از گرماى سخت و چون از آوازهاى بىنظام كز حد اعتدال بيرون باشد ، چون آواز رعد و جز آن ، و چون ديدن صورتهاى زشت كه مر نفس را كه آن ناپسند است اندر حال ظاهر ، از بهر آنك او را از بهر نيكوتر صورتى آفريده‌اند و آن صورت بعالم روحانيست . و راحتهاى نفس اندرين عالم از ديدن صورتهاى نيكوست و از شنودن آوازهاى راست و بنظم و خوردن چيزهاى معتدل و بودن اندر هواهاى كه نه سرد است و نه گرم . پس مر نفس را خوشى اندر عالم روحانى بدان بهره باشد كه اندرين عالم به دو رسيده باشد از كلمهء بارى سبحانه ، تا چون بدان وقت كز طبيعت جدا شود و بدان اصل خويش بازرسد موافق باشد\r\n\r\n","description":"","footnote":"","page_name":" 224 ","page_number":248},
  {"content":"\r\n\r\nمر آن اصل را ، و براحت رسد بسبب موافقت خويش با آنچ به دو بازگردد ، و گر اندرين عالم بعلم و عمل مر جاى خويش را عمارت نكرده باشد ، اندر آن چيزها كه او را فرموده باشند اندرين عالم ، و آن فرمان را خوار داشته باشد اصل او مرو را مخالف باشد ، بدانچ اصل او كه نفس كل است مطيع است مر مبدع حق را ، و چون اين نفس جزئى از مطيع كلى رنجه شود به حكم مخالفت كه او دارد ، رنجه شدنى كه هيچ گوينده صفت آن رنج نتواند گفتن ، وز آن اندر عذاب جاويدى رسد ، و گر با اصل خويش موافق باشد بطاعت مبدع حق اندر ثواب ابدى رسد ، و السلام .\r\n\r\nصف هفتاد و هشتم سخن اندر فرق ميان معرفت و علم\r\nمعرفت شناخت باشد ، و علم دانش باشد . معرفت اندر مردم و حيوان سرشته باشد و كسب‌كردنى نيست ، و علم سرشتنى نيست بل كسب‌كردنى است .\r\nجان مردم كه لطيف است شناختنى است نه دانستنى ، از بهر آنك اندر هر نفسى سرشته است دانستن ، كه اندرين كالبد چيزى است كه او را جان خوانند ، و كالبد بدان چيز زنده است ، و لكن چگونگى و چه چيزى و كجايى و چرايى او را نداند ، پس او را معرفت خوانند . و تن دانستنى است ، و ببايد آموختن دانستن او را تا بدانى كه علت تن غذاست و كثيف است . اعنى از جزءهاى بسيار تركيب يافته است ، و اندر چهار طبع است : يكى صفرا كه گرم و خشك است برابر آتش از عالم ، و ديگر خون كه گرم و تر است برابر هوا از عالم\r\n\r\n","description":"","footnote":"","page_name":" 225 ","page_number":249},
  {"content":"\r\n\r\nو سديگر بلغم است كه سرد و تر است برابر آب از عالم ، و چهارم سود است كه سرد و خشك است برابر خاك از عالم . و بدان كه كالبد مردم فرزند اين عالم است كه اندرو چهار طبع است ، چنانك اندرين عالم چهار امهات است .\r\nو حكايت كنند از ارسطاطاليس « 1 » حكيم كه شاگردى از او پرسيد از فرق\r\n\r\n\r\n","description":"","footnote":"\r\n( 1 ) ارستوت  aristote  ( كه تازيان در تعريب ارسطو ، ارسطوطاليس ، ارسططاليس ، رسطاليس گفته‌اند ) فيلسوف بزرگ و خاتم حكماء يونان باستان است .\r\nارسطو بسال 384 پيش از ميلاد مسيح در استاگيرا  stagire  از بلاد ساحلى كشور « مكدونيا » زاد . - اين بندرگاه در آن روزگار مستعمرهء يونانى بود .\r\nپدر ارسطو نيكو ماخوس (  nicomachus  ) پزشك مخصوص و دوست آمن‌تاس (  amyntas  ) پادشاه مكدونيا بود .\r\nارسطو از كودكى در دربار راه داشت ، با « فيليپ » پسر آن پادشاه همسال و هم درس بود ، و مايه‌اى از علم و ادب آموخت .\r\nارسطو ، پس از گذشته شدن پدرش ، به تحصيل علم طب كوشيد ، و كتابى درين فن - بنام صحت و مرض - تأليف كرد . لكن چون همت خود را بلندتر از آن ديد كه طبابت را پيشه كند ، از هفده سالگى به شهر « آتن » كه دار الحكمهء يونان و مركز حيات عقليهء جهان بود رفت ، و مدت بيست سال تا پايان روزگار افلاطون در آكادمى او باستفاده گذرانيد .\r\nاستاد كه آثار نجات و ذكاء در جبين ارسطو ميديد وى را عقل آكادمى ميخواند .\r\nافلاطون بسال 347 درگذشت ، اسپوسىپوس پسر برادرش برياست آكادمى منتخب گشت ، ارسطو كه بنبوغ و شايستگى خود عقيده داشت آزرده شد و از آتن براى ديدار « هرمياس » امير « آسرتائوس » بآسياى صغير رفت .\r\nهرمياس كه از شاگردان افلاطون و دوستان ارسطو بود مقدمش را گرامى داشت ، دختر برادر خود را به او بزنى داد .\r\nهرمياس بدست يكى از مزدوران عمال و مرزداران ايران كشته شد ، ارسطو شهر آسرتائوس را ترك گفته بجزيرهء « لسپوس » رفت و در « متلين » قصبهء آن جزيره رحل اقامت افكند . در آنجا نامهء « فيليپ دوم » پادشاه مكدونيا بحكيم رسيد كه وى را براى تعليم و تربيت پسر سيزده سالهء خود اسكندر خوانده بود . ارسطو دعوت دوست تاج‌دارش را پذيرفته به شهر « پل‌لا » دار الملك آن كشور رفت . اسكندر پنج سال با رغبتى\r\n","page_name":" 226 ","page_number":250},
  {"content":"\r\n\r\nميان معرفت و علم ، وى پاسخ داد كه بفلان شهر بودى ؟ گفت بودم . گفت چه ديدى اندرين راه ؟ گفت ديه‌ها ديدم و آبهاى روان و پاره‌يى بيابان و رودى بود بر راه تا بدان شهر رسيدم ، و آن شهر آبادان ديدم ، صفت چنين و چنين . حكيم مرو را گفت اين همه كه گفتى علم است و از دانسته گفتى ، آن وقت پرسيد از آن شهر و آن سو نيز زمين و شهرهاست ؟ شاگرد گفت هست . گفت چگونه است ؟ صفت آن بگوى . شاگرد گفت : ندانم كه چگونه است ، و لكن دانم كه هست . حكيم گفت اين كه گفتى از معرفت گفتى ، و اين را معرفت گويند كه هستش بدانى و چگونگىاش ندانى .\r\nپس گوئيم كه عالم علوى روحانى شناختنى است و دانستنى نيست .\r\nو عالم جسمانى دانستنى است ، و آفريدگار عالم از حصار شناختن و دانستن\r\n\r\n\r\n","description":"","footnote":"\r\nتمام ادبيات و رياضيات و اخلاق و سياست از ارسطو فرا گرفت .\r\nچون فيليپ دوم كشته شد و اسكندر بتاج و تخت رسيد و لشكر بسوى آسيا كشيد ، ارسطو بسال 335 بآتن بازگشت و مدرسهء خود را در گردشگاهى بيرون شهر نزديك هيكل « آپولون ليقينى » گشود و بدين مناسبت مدرس او را ليسه (  lycee  ) خواندند .\r\nارسطو سيزده سال در ليسه بافاضه و تحرير كتب و رسائل خود گذرانيد . و درين مدت با اسكندر روابط حسنه داشت . پسر فيليپ چنان مفتون استاد خود بود كه سرگرمى بگشودن كشورهاى پهناور شرق او را از تبادل نظريات علمى با ارسطو بازنميداشت ، اموال بسيار و نمونهء حيوانات نادرهء ممالك آسيا را برايش ميفرستاد .\r\nچون اسكندر بسال 323 در بابل درگذشت ، حكومت بلاد يونان بدست دشمنان مكدونيا افتاد ، ارسطو نتوانست در آتن بماند ، به شهر كال‌سيس (  chalacis  ) در جزيرهء او به (  eubee  ) رفت و پس از چند ماه در آنجا گذشته شد .\r\nارسطو سيد المفكرين و اشهر فلاسفهء يونان و مهذب علوم عقليه و واضع علم منطق و مؤسس مذهب فلسفهء مشائين است . گفته‌اند ارسطو 400 رساله در موضوعات مختلفه نگاشته است ، سه ربع مؤلفاتش از ميان رفته و آنچه در دست است شامل شرح كاملى از آراء و حكم در مسائل مختلفهء فلسفه است .\r\n","page_name":" 227 ","page_number":251},
  {"content":"\r\n\r\nبيرون است ، تعالى اللّه عن ذلك علوا كبيرا .\r\n\r\nصف هفتاد و نهم سخن اندر آنك هست نيست شود\r\nببايد شناختن كه هستها نه از هست بجود بارى سبحانه بود ، و آن جودى تمام بود كه آفريدگار بدان رادى كرد بر هستها تا هر چيزى نصيب خويش از آفرينش بيافت ، چنانك خداى تعالى همىگويد ، از جواب موسى عليه السلام كه مر فرعون را لعنه اللّه داد ، قوله تعالى :  « قالَ رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  . گفت : اى فرعون خداى ما آنست كه مر هر چيزى را آفرينش او بداد ، پس راه راست بنمود . و چون قاعده دانسته باشى بدانى كه از نيست شدن هستها بخل بارى سبحانه ظاهر شود ، همچنانك بجود او تعالى جده هست شدن هستها بود از نيست . و نقصان اندر جود مبدع حق روا نيست ، و خردمند داند كه چون به هست شدن نيست بارى سبحانه نام رادى لازم آمد ، و اين صفتى ستوده بود ، به نيست شدن هستها مرو را سبحانه نام بخيلى لازم آيد كه آن صفتى نكوهيده است . و خداى را تعالى نامهاى نيكوست و نامهاى زشت نيست ، چنانك گفت ، قوله تعالى :  « قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا فَلَهُ الْأَسْماءُ الْحُسْنى »  . گفت : بگو اى محمد كه بخوانيد اللّه را يا بخوانيد رحمان را هر كدام خوانيد ، مرو راست نامهاى نيكو . پس اين آيت همى دليل كند كه خداى را نام زشت نيست . و بخل از نامهاى زشت است ، وز نيست كردن هست نام زشت بحاصل آيد . پس درست شد كه نيست شدن هست روا نيست ، چنانك\r\n\r\n","description":"","footnote":"","page_name":" 228 ","page_number":252},
  {"content":"\r\n\r\nهست شدن هست رواست . و گرما گوئيم كه هستها نيست شود و نيست خود علت پيدا شدن هستها بود ، پس گفته باشيم علت شود مر پيدا شدن نيست را ، آن وقت چنان باشد كه گوئيم معلول علت باشد مر پيدا شدن علت خويش را ، و اين نه ممكن است بلكه نارواست . پس هست نيست نشود ، چنانك نيست هست شد . و نيز اندر هست شدن هستها از نيست . پيدا شدن عقل و نفس است ، و وجود طبايع و مطبوعات است ، و زايش عالم از معادن و نبات و حيوان و مردم و ثواب و عقاب و بهشت و دوزخ و شناسندگان توحيد مبدع حق كه بزرگتر است از همه فضيلتها ، و انواع حكمت و عجائب تدبير را كاندر آن است كه نهايت نيست ، و اندر نيست شدن هستيها باطل شدن نفس و عقل است و نايافته شدن طبايع و مطبوعات و زايش آن ، و نيستىء شناسندگان توحيد و ثواب و عقاب .\r\nو ايزد تعالى دور است از باطل كردن حكمتهاى خويش ، و روا نباشد از جود و جلال او . پس هست نيست نشود چنانك نيست هست شد . و نيز مر نيست را كرانه نيست و بىنهايت است آنچ پيش از هست شدن هستها بود . و چون گوئيم هستها نيست شود و مر هستها را نهايت است از بهر آنك يك كنارهء هست از آن جاى است كز نيستى به هست آمده است ، و ديگر كناره‌اش اين باشد كز هستى به نيستى شود . پس ازين قياس گفته باشيم كه چيزها را نهايت علت شود مر پيدا شدن چيز بىنهايت را و بىكرانه ، اعنى كه متناهى علت باشد چيز نامتناهى را و نامتناهى علت است مر متناهى را ، پس اين محال باشد . و درست شد كه روا نباشد نيست شدن هستها . - و اين برهانى روشن است مر خردمند را ، و اللّه أعلم و أحكم .\r\n\r\n","description":"","footnote":"","page_name":" 229 ","page_number":253},
  {"content":"\r\n\r\n\r\nصف هشتادم سخن اندر آنك چرا همه نفسهاى حيوان اندر نعمت عالم علوى رغبت نكنند و بدان نرسند ؟\r\nنفسهاى جزئى اندرين عالم آرزومندند بدان نعمتها كه آراسته شده است ايشان را اندر آن عالم . و آرزو كردن نفس مردم مر آن نعمتها را بدانست كه اين نفسهاى مردمى نزديك شده است بنفس كلى كه نعمتهاى آخرتى همه ازوست ، و مر نفس جزئى را درجتى نمانده است كه آن را بجويد تا از راه آن بدان نعمت رسد . چنانك مر نبات را مانده است درجت حسى و مر ستور را مانده است درجت سخن گفتن . و دليل بر درستىء اين قول آنست كه كودك خرد چون حس بيابد حريص شود بر كشيدن غذا بخويشتن ، و هر چه بيابد بدهن اندر نهد ، از بهر آنك از راه حس مرو را با غذا نزديكى افتاده است و اندر ميان حس كه حيوانست و نبات كه غذاء است درجتى نمانده كه كودك را اندران حاجت است تا از راه آن درجت حس را بخويشتن كشد . همچنين چون ميان نفس جزئى مردم و ميان نفس كلى كه خداوند نعمتهاى باقيست درجتى نمانده است مگر درجت آموختن و طاعت داشتن ، جز نفس مردم آرزومند نيست بدان نعمت ، و دگر حيوان و نبات را همى درجات ببايد گذاشتن تا بدين درجت رسند . و چون نبات و حيوان از نعيم آن جهان دور است ، نعيم اين جهانى را ايزد تعالى اندر طبايع به حد قوت نهاده است تا بروزگار بفعل همىآيد و بهر نوعى از حيوان از آنچ ايشان را شايسته است همىرسد ، تا بوقت رسيدن قوتهاى عالم سفلى همه بجملگى از راه نفس مردم بعالم علوى و يافتن ايشان مر آن نعمتها را كه\r\n\r\n","description":"","footnote":"","page_name":" 230 ","page_number":254},
  {"content":"\r\n\r\nآنجاست ، ذلك تقدير العزيز الحكيم .\r\n\r\nصف هشتاد و يكم سخن اندر چگونگى رفتن اثر نفس كلى اندر پذيرندگان\r\nاثر بر دو گونه است : يكى ازو عام است و ديگر خاص . آنچه عام است ازو آنست كه گسترده است و زو باريده بر جملگى عالم بر چيزهاى كه اندرو است از نفس ناميه و حسيه و ناطقه و بويها و رنگها اندر شگوفها و مزها دادن اندر ميوه‌ها و جز آن ، و اين همه يك قوت است كز نفس كلى و ز عالم جسمانى برو بارنده است هموار . و لكن بسبب تفاوت صورتها و قوتها چيزها ببرترى و فروترى كه نتوانستند مر آن اثر را بر يك حال فرا پذيرفتن آنچ از نفس كلى برو باريد متفاوت نه آمد ، و چون هر چيزى از آن قوت بر اندازهء لطافت و شكل و صورت و جايگاه و روزگار خويش نصيبى پذيرفت هر يكى نامى ديگر يافت ، چون سخن و حس و رستن و رنگها و بويها و مزها . و اما آن قوت كز نفس كلى پذيرفتن آن خاص است آنست كه پيوسته شد به كسانى كه آهنگ كردند بدان ، و مر آن را بهره‌يى به اختيار خويش طلب كردند و بپذيرفتند ، و آن پيمبران عليهم السلام بودند ، و گروهى را آن قوت خاص از نفس كلى اندر يافت بفضل و منت او بريشان برگردانيد از درجات ايشان ، از درجات اهل عالم ، و آن پيمبران بودند عليهم السلام .\r\n\r\n","description":"","footnote":"","page_name":" 231 ","page_number":255},
  {"content":"\r\n\r\n\r\nصف هشتاد و دوم سخن اندر آنك بر رسيدن از چرائى عالم محالست\r\nبازجستن از چيز نخستين به هستى باشد ، و پس از آن از مادت گويند و آن چه چيزى باشد ، و پس از آن بر رسيدن از چگونگى باشد . و چون باز درست آمد آن وقت جستن از چرايى باشد كه آن را لميت گويند . و چون چگونگى درست نشده باشد از چرائى او بر رسيدن محال باشد . و مثال اين چنانست كه كسى واقف شده باشد از چگونگىء بودش نبات از طبايع بيارىء جنبشهاى افلاك و كواكب آن وقت روا باشد كه چرايى كون نبات بجويد . و اتفاق است ميان حكماء كه هيچ كس واقف نشد بر چگونگىء بودش عالم از آفريدگار . و گفتند كه پديد آمدن از آفريدگار به امر بود و نتوانستند چگونگى پديد آمدن عالم را از امر به هيچ روى دانستن ، و برين قول بايستادند بضرورت . پس چون رايهاى حكيمان متفق شد بر آنك اندر رسيدن بچگونگىء بودش عالم محال است طلب كردن چرايى كون عالم محال‌تر است ، از جهت پوشيده بودن چگونگىء آن . و گر كسى گويد چرا عالم نشايد دانستن چگونگى آن چنان گفته باشد كه من ندانم كه قرآن چگونه است و لكن دانم كز بهر چيست ، و اين محال سخنى است ، و مثل اين حال چون نردبانى است به چهار پايه كه نخست پايه ازو هليت است اعنى هستى ، و ديگر پايه ازو مائيت است اعنى چه چيزى ، و سديگر پايه ازو كيفيت است اعنى چگونگى ، و چهارم پايه از و لميت است اعنى چرايى . و چون مردم تختى خواهد كردن از پايهء نخستين بايدش گرفتن . وز هستىء چيز\r\n\r\n","description":"","footnote":"","page_name":" 232 ","page_number":256},
  {"content":"\r\n\r\nهليت آن بجويى ، وز چه چيزى مائيت آن جويى ، و از چگونگى كيفيت آن جويى ، و از چرايى لميت آن جويى . و صورت اين نردبان حكمت بكردم . هليت مائيت كيفيت لميت تا مسترشد را بدان هدايت افزايد . پس اگر كسى گويد كه من از خداى عالم بر رسم بىآنك چگونگى او بر رسيده باشم و دانسته چنان گفته باشد كه من بچهارم پايهء نردبان بر شوم بىآنك از سوم پايهء نردبان بگذرم . و اين جستنى نايافتنى باشد . و نيز آن قوت واجوينده كه برانگيزد مردم را تا بر رسد . و چرايى آفرينش عالم ازين عالم پديد آمده است ، و چيزى كه از چيزى پديد آيد جزئى باشد ازو ، و چگونه توان واقف شدن بر چرايى چيزى به بهرى از آن چيز ؟ و چنان بايستى كه اين قوت واجوينده بيرون از عالم بودى تا به دو بر عالم واقف شايستى شدن كه جزء بيرون نشود از كل خويش ، و چون نفس جوينده جزء عالم است بدانچ ازو پديد آمده است محال است ازو كه بازجويد از چرايى عالم .\r\nاين قول حكماء و رئيسان دانايان پيشين است ، و حكماء ديانت گفتند كه چرايى چيزها ببايد شناختن چه از دين و چه از دنيا كه تمامىء مردم اندرين است ، و چون اندر آفرينش آثار حكمت همىبينيم دانيم كه آفرينش عالم حق است از آفريدگار ، و حق وى حقيقت است ، چنانك رسول مصطفى صل اللّه عليه و آله گفت « لكل حق حقيقة » گفت : هر حقى را حقيقتى است . و حق چون آفتاب است و حقيقت چون روشنايى است ، و حق چون چشم است و حقيقت چون بينايى . و حق و حقيقت چنانست كه بصر و بصيرت . و خداى تعالى همىگويد ، قوله تعالى :   « وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ ما خَلَقْناهُما إِلَّا بِالْحَقِّ وَ لكِنَّ أَكْثَرَهُمْ لا يَعْلَمُونَ »   . گفت : نيافريديم آسمانها و زمين را و آنچ اندرين\r\n\r\n","description":"","footnote":"","page_name":" 233 ","page_number":257},
  {"content":"\r\n\r\nدو ميان است ببازى . و نيافريديمشان مگر به حق و لكن بيشتر ازيشان ندانند .\r\nهمى دليل كند كه آن كسان كه بدانند كه آسمان و زمين را ايزد تعالى از بهر چه آفريد رسول باشد ، و آن كس كه بجاى او ايستاده باشد اندر هر زمانى يك تن از عالم . پس درست شد كه دانستن چرايى عالم واجب است و ممكن است از روى دين و قول خداى تعالى و خبر رسول مصطفى عليه السلام .\r\nوز آن روى كه سخن منطقيان است ، درست كرديم كه بر رسيدن از چرايى عالم محال است تا راه جوى را اندر عالم دين ميدان فراخ باشد ، و اللّه أعلم و أحكم .\r\n\r\nصف هشتاد و سوم سخن اندر آنك صورت عالم پيش از پديد آمدن اندر نفس كلى بود\r\nآن كسان كه گفتند « صورت عالم پيش از آنكه آشكارا شد نزديك مبدع بود » ايشان خالق از مخلوق نشناختند ، و مبدع را از مبدع بازندانستند . و ما گوئيم ، بجود خداوند زمانه ، كه اين صورتها كز طبيعت برين جسدها پديد آمده است همه اندر لوح محفوظ كه آن نفس كل است نقش است . و هيچ چيز اندر عالم صورتى نپذيرفته است از جزئيات و كليات كه اصل آن اندر نفس موجود و معلوم نبوده است .\r\nو دليل بر درستىء اين دعوى آنست كه مردم صناعتى تواند كردن كه داند و چيزى كه ندانسته است نتوان كردن ، صورتى كه نديده است حكايت آن نتواند كردن . و هر صنعتى كه صانعى از نفسهاى جزئى بكند از نخست\r\n\r\n","description":"","footnote":"","page_name":" 234 ","page_number":258},
  {"content":"\r\n\r\nمران صنعت را بر جاى خويش نقش كرده باشد پيش از آنك بيرون آردش بر هيولى . پس چون اندر جزئيات چنين يافتيم كه مر صنعت را نفس ناطق نخست اندر ذات خويش نقش كند بمعاونت استادى كه آن استاد از كسى ديگر يارى بخواهد ، دانستيم كه اين صنعت كلى كه عالم است از نخست نفس كلى كه نفوس مردم جزئيات اويند بمعاونت عقل كلى كه او از يارى كسى بيزار است اندر ذات خويش نقش كرد ، آن وقت مران نقش را بر هيولاى نخستين بيرون آورد ، چنين كه امروز آشكار است ، و بدين صنعت كه ما ياد كرديم نفس كل است كه او بندهء خاضع است خداى را تعالى ، و ايزد سبحانه از مانند بودن بآفريدگان لطيف و كثيف خويش دور است .\r\n\r\nصف هشتاد و چهارم سخن اندر پادشاهى قوت روحانى بر قوت طبيعى\r\nمرد هشيار چون اندر قوت روحانىء خويش نگرد كه آن را تمييز خوانند و آن يابد مرو را محيط شده بر همه قوتهاى طبيعى و بنهد هر يكى را از آن قوتها بجايگاه خويش ، و قوت تمييز فرق كند ميان چيزها بحقيقت و حكم كند بر طبيعتها ، از بهر آنك قوتهاى طبيعى اندر چگونگيها توانند رسيدن . چنانك چشم را قوت طبيعت است اندر رنگ و شكل و جنبش و آرام رسد اندر آنچ ازين قوت بيننده است ، و اين همه چگونگى است ، و همچنين مر گوش را قوت طبيعت است كه اندر چگونگى شنيدنيها رسد ، و قوت چشندگى كه او را ذائقه خوانند اندر رسد بچگونگىء مزها از شيرين و تلخ و ترش و جز آن ،\r\n\r\n","description":"","footnote":"","page_name":" 235 ","page_number":259},
  {"content":"\r\n\r\nو قوت تمييز اندر چرايى چيزها رسد كه مردم به قوت مميزه داند كه شكر چرا شيرين است و حنظل چرا تلخ است . و دانستن چرايى برترست از دانستن چگونگى چنانك پيش ازين شرح آن گفتيم ( ؟ ) اندر كتاب . پس آن قوت او بر چرايى چيزها پادشاه باشد . پس درست شد كه اين قوت روحانى پادشاه است بر قوت طبيعى . و نيز قوت روحانى تمييزى پادشاه است بر قوت طبيعى ، بانديشه بدل كند مر آن چيزها را كزين قوتهاى طبيعت است . چنانك گرم را سرد انديشد و سرد را گرم و خشك را تر انديشد و تر را خشك و سپيد را سياه و شيرين را تلخ . و اين همه مخالفان را بانديشه كه مرو را اندر آن پادشاهى است بدل كند ، و قوت طبيعى مر چيزى را از آنچ باشد بدل نتواند كردن مگر همچنان تواندش يافتن كه هست ، اگر سرد است سرد يابدش و گر خشك است خشك يابدش . و چون رنگها و بويها و مزها و جز آن اندر قوتهاى طبيعت است ، و قوت مميزه بر طبيعت پادشاه است ، خوار آيد نزديك او اين قوتها و بدل تواندش كردن سوى ذات خويش بفكرت ، و گر قوت مميزه بر قوتهاى طبيعى پادشاه نبودى عاجز بودى از انديشه كردن بر مخالفت قوتهاى طبيعى .\r\nپس درست شد كه قوت روحانى پادشاه است بر قوتهاى طبيعى .\r\n\r\nمعارضه\r\nاگر كسى گويد كه قوت مميزه نتواند كه مر تلخ را شيرين و ترش را شور يا زشت را نيكو بيند .\r\n\r\nجواب\r\nاو را گوئيم قوت مميزه چيز را بر مخالفت او چنان بدل كند بحقيقت كه انگور\r\n\r\n","description":"","footnote":"","page_name":" 236 ","page_number":260},
  {"content":"\r\n\r\nناپخته را چنان بدان ترشى و سختى و سبزى همىيابد و همى بدل كند او را كه اين انگورى شيرين سياه و نرم و خوش است ، به حكم آنك چنان خواهد بودن ، يا مر سركهء ترش رونده را گويد اين چيزى شيرين بوده است اندر خوشهء آويخته از درختى كز اين صفتها امروز چنين‌اند و هيچ چيز نيابد ، يا مر صورت كودكى خرد را كه تمييز كند گويد اين صورتى خوب خواهد شدن . و قوت طبيعى اندران كودك است صورت زشت همىيابد ، و نيز قوت تمييز كه روحانى است خدمت خويش فرمايد مر قوتهاى طبيعى را مر هر يكى را بر مقدار او ، چنانك مر چشم را ديدن فرمايد و مر گوش را شنيدن فرمايد و مر بينى را بوئيدن فرمايد و كام را چشيدن و دست را بسودن ، و اين هر پنج قوت بر مثال بندگان فرمانبرداران هر چه يابند از چيزها هر يكى براستى پيش قوت مميزه برد و عرضه كند و قوت مميزه چنانك خواهد مر آن سخن را عبارت كند ، اگر خواهد مر تلخ را شيرين گويد و سپيد را سياه كند و ديگر چيزها را كه اين قوتها سوى او برده باشند چنانك مراد او باشد بگويد ، و قوتهاى طبيعى خدمت نتواند فرمودن مر قوت روحانى را . پس اگر قوت طبيعى را نزديك قوت روحانى خطرى بودى همچنان ايشان مرو را خدمت خويش فرمودندى . - و چون اين خدمت فرماى مر قوت روحانى را يافتيم و خدمتكار مر قوت طبيعى را يافتيم دانستيم كه مر قوت روحانى را پادشاهى است بر قوت طبيعى ، و السلام .\r\n\r\n","description":"","footnote":"","page_name":" 237 ","page_number":261},
  {"content":"\r\n\r\n\r\nصف هشتاد و پنجم سخن اندر آنك هيچ آفريده بآفريننده نماند\r\nاگر هيچ چيز از آفريده بآفريننده مانستى واجب آمدى كه آن چيز نه از چيزى توانستى كردن ، چنانك ايزد تعالى ، و چيزى كه مرو را به چيزى ديگر ماننده نباشد فرو ماند از كردن فعلى مانند فعل آن چيز كه ازو برتر است ، اى مانند به دو . و دليل بر درستىء اين قول آنست كه نفس ستور را مانندى نيست بنفس مردم ، از آنچ نفس مردم سخن گوى است ، و نفس ستور سخن گوى نيست . لاجرم مرد صناعتها كند گوناگون كه ستور از آن فرو مانده است . و هيچ روى از رويهاى نتواند همىكرد صنعت گشتن و نه بر آن محيط شدن ، بدان سبب كه نفس مردم را بنفس ستور ماننده نيست . پس اگر هيچ آفريده بآفريدگار حق ماننده بودى نتوانستى نه از چيزى چيزى كردن و پديد آوردن . و چون هيچ چيز نمىيابيم از لطيف و كثيف كه او نه از چيزى چيزى توانست پديد آوردن ، و نيز هيچ كس واقف نتوانست شدن بر چگونگىء پديد آوردن چيزى نه از چيز ، دانستيم كه هيچ چيز از لطيف و كثيف ماننده نيست بمبدع حق به هيچ روى از رويها ، تعالى اللّه الملك الحق المبين .\r\n\r\nصف هشتاد و ششم سخن اندر تأييد پيوستن بمؤيدان\r\nتأييد بنفس مردم پيوسته نشود مگر به عمل و علم . و هرگاه كه مردم عمل شريعت نكند و علم راه از راه عمل اندر نپذيرد بازماند از پذيرفتن تأييد و از\r\n\r\n","description":"","footnote":"","page_name":" 238 ","page_number":262},
  {"content":"\r\n\r\nرسيدن بدرجه مؤيدان . مردم به عمل بيرون آيد از حد قوت به حد فعل ، بر مثال بيرون آمدن چيزهاى طبيعى از حد قوت به حد فعل به دو چيز كه آن هر دو ماننده‌اند به عمل و علم . چنانك سيبى كه بر درخت خويش از حد قوت بفعل بيرون خواهد آمدن مادت بايدش پذيرفتن از طبايع از راه درخت خويش .\r\nو هر روز بپذيرفتن آن مادت شكل او و رنگ او همىگردد ، و آن پذيرفتن مادت مرو را از طبايع بميانجى درخت ماننده است بعلمى كه مردم كند از شريعت بميانجى خداوندان شريعت . و چون آن سيب از عمل همىپذيرد و زان بازنايستد ، چون عمل به آخر رسيد مران سيب را بوى خوش و رنگ نيكو و مزهء شيرين يابد كه آن بوى و رنگ و مزه مرو را ماننده است بعلمى كه مردم آن را بيابد بميانجى آن عمل كه كند . پس آن سيب بدين دو حال كه يكى مانندهء عمل است و ديگر مانندهء علم است از حد قوت به حد فعل رسد ، اگر اندر ميانه كه آن سيب از طبايع مادت همىپذيرد كه آن مرو را عمل است از پذيرفتن مادت بسببى از اسباب بازمانده تباه شود و از درخت خويش بيوفتد و برنگ و بوى و مزه نرسد كه آن مرو را بمنزلت علم است . پس همچنين كسى كه او از عمل شريعت بازايستد بعلم آن نرسد ، از تأييد دور ماند . و دليلى گوئيم ديگر بر حال پيوستن تأييد را بمؤيدان ، و گوئيم كه روشنايى چشم نكند جز اندر چشم درست كه آن از عيب و درد و بيمارى پاك باشد ، همچنين تأييد كه او مانند روشنايى چشم است نه پيوندد جز به كسى كه عمل او و علم پاكيزه باشد و نفس او شسته باشد به آب عمل و علم از آلايشهاى طبيعى . - و اين بيانى شافى است مر خردمندان را ، و السلام .\r\n\r\n","description":"","footnote":"","page_name":" 239 ","page_number":263},
  {"content":"\r\n\r\n\r\nصف هشتاد و هفتم سخن اندر آنك شهادت لا إله الا اللّه كليد بهشت است « 1 »\r\nآگاه باشيد اى برادران كه ايزد تعالى مر همه آفريدگان را بكلمهء خويش آفريد . و كلمت مبدع حق از يافتن پنهان است و اندر صفتى از صفتها نيايد ، از بهر آنك وى آفرينش محض است و آن چيز كردن چيز باشد نه از چيز .\r\nو اين فضيلت اندر چيزى از چيزها نه يابند تا مر خلق را كلمت مبدع حق حاصل شدى كه آن بهشت است بحقيقت ، و چهار حرف كلمهء شهادت بجملگى كليد بهشت است و آن دليل است بر چهار اصل روحانى و جسمانى ، كه پايدارى دو عالم علوى و سفلى بديشان است . پس گوئيم كه نخست عقل كليد است مر همه هستهاى روحانى و جسمانى را ، از بهر آنك عقل با كلمهء مبدع يك چيز است و همه هستها را هستى از كلمهء مبدع حق است ، و نفس كل كليد است مر همه چيزهاى تركيبى را به مقدار بهر خويش از كلمت ، از بهر آنك چيزها را كه مرو را نظم و تأليف است زير و هم نشايد آوردن مگر به صورت كردن مر آن را اندر نفس لطيف . پس پيدا آمد كه نخست چيزهاى تركيبى و تأليفى اندر نفس كلى بوده است پيش از پديد آمدن ، و نفس كلى بگشايد مر همه چيزهاى تركيبى را تا پديد آمد بگشايش او ، پس او كليد مركبات است . و سخن كه پيغامبران عليهم السلام بر آن پادشاه بودند كليد همه سياستهاست . نبينى كه مردم كه سخن گفتن عام مرو را بود پاسبان و سالار همه جانوران گشت\r\n\r\n\r\n","description":"","footnote":"\r\n( 1 ) ناصر خسرو در « وجه دين » از كلمهء اخلاص بحث كرده است ، بگفتار يازدهم آن كتاب مراجعه كنيد .\r\n","page_name":" 240 ","page_number":264},
  {"content":"\r\n\r\nو پيغامبران عليهم السلام كه سخن گفتن خاص كه آن كلام الهى بود مر ايشان را بود پاسبان و سالار خلق گشتند . پس درست شد كه سخن كليد سياستهاست و سخن پيامبران كليد است مر همه الفاظ منطقى را كه بدان عبارت كردند فضيلتهاى عقلانى و نفسانى را ، و بدان خبر دادند از صورت هر دو عالم و از بودنهاى فلكى و بناطق گشاده شد در نگاه داشت خلق از راه شريعت كه به قوت كلمه مبدع مر آن را بنهاد ، و وصى كليد بود مر همه معنيهاى پوشيده را كه به دو گشاده و آراسته شده بود از علم لطيف اندر مثلهاى كثيف ، و تركيب نفس بعقل از راه تأويل اساس پديد آمد . پس اساس كليد بود مر حقيقتهاى تركيب نفس را ، و تأليف ناطق را ، از بهر آنك حاصل آن تركيب نفس كلى مر جسم مردم را تمام شدن نفس سخن گوى بود ، و تمامىء نفس سخن گوى اندر تأويل بود ، و خداوند تأويل اساس بود ، و حاصل آن تأويل ناطق مر شريعت و كتاب را معنيها آن بود تا بنفسهاى جزئى رسد ، و آن معنيها از راه تأويل اساس همىرسد بنفسهاى جزئى . پس درست شد كه اساس كليد بود مر حقيقت تركيبى و تأليفى را .\r\nو گوئيم كه « لا » از شهادت چون دندانهء كليد بهشت است و دندانهء فكر و تميز است ، و فكر انديشه باشد و تميز جدا كردن چيز باشد از چيز . و « لا » دو حرف است نيمهء حرف « اللّه » كه آن دندانه عقل است مر كليد بهشت را از بهر آنك « اللّه » چهار حرف است . و « لا » كلمه نفى است و « اللّه » كلمهء اثبات است دليل است مر نفس مميزه را ، و بدونيم كرد مران عالم را كز عقل بناطق پيوسته باشد و جدا كرد مر نيمهء ظاهر را از نيمه باطن و تنزيل را از تأويل جدا كرد و قوت مفكره حاجتمند شد بنفى كردن تشبيه از توحيد ناطق ، و عقل بدونيم نكرد\r\n\r\n","description":"","footnote":"","page_name":" 241 ","page_number":265},
  {"content":"\r\n\r\nمر آن را كه مبدع حق اندرو بنهاد ، بلك مر آن را بغايت تمامى بيرون داد به چهار حرف « اللّه » ، و چهار تمامى شمار است ، از بهر آنك شمار از چهار مرتبت نگذرد چون آحاد و عشرات و ماءين و الوف ، و عقل اثبات كرد صانع حق را چون مقر بمبدعى او راست كه كلمهء « اللّه » از اثبات است و « إله » دندانهء نطق است ، از بهر آنك ناطق اندر عالم خلاف عقل است ، بدانچ گفتار ناطق به ظاهر موافق عقل نيست . و كلمهء « إله » بيك حرف از كلمهء « اللّه » كمتر است . و آن « لام » است .\r\nو معنيش آنست كه نطق نيافت مر آن تمامى را كه عقل يافت ، و نطق خداوند سه مرتبت است چون رسالت و وصايت و امامت ، و « الا » دندانهء نفس است و كلمه استثناست - اعنى دوتاى كردن سخن - و دليل است بر آنك نفس سابق است ، اعنى پيش دست است اندر باب پيدا كردن هستهاى جسمانى و روحانى . و اين چهار كلمه رهنماىاند بر چهار اصل كه چون مر آن را بهم فراز آرى همه درهاى كلمهء ايزد گشاده شود . و نيز كليد مر در بسته را بذات خويش نگشايد مگر بگشايندهء فهيم ، كه هيچ كس جاكول نتواند شدن بمرتبت چهار اصل كه ايشان كليد و كلمت مبدع حق‌اند مگر بميانجى حدى چون امام يا حجت يا داعى ، و بر كليد دندانه‌يى نباشد كه به دو در كشاده شود تا همه دندانها بهم نباشد ، همچنين اگر دليل منكر شود بيك مرتبت ازين چهار مرتبت چون اصلين و اساسين ممكن نباشد كه جوينده را چيزى كشاد ، شود از كار دين . و هر چند جهد كند بكشادن در جز رنج مرو را چيزى بحاصل نيايد ، همچنانك چون از كليد دندانه‌يى كم باشد جهد كشاينده سود ندارد ، و كر بىدندانه بسيار بجنباند بناى كليدان از جاى ببرد و مراد او بر نيايد . پس ازين معنى گفتند كه لا إله الا اللّه كليد بهشت است . - و اين بيانى شافى و برهانى روشن است مر مؤمن\r\n\r\n","description":"","footnote":"","page_name":" 242 ","page_number":266},
  {"content":"\r\n\r\nمخلص را ، و السلام .\r\n\r\nصف هشتاد و هشتم سخن اندر پاداش نيكى و بدى\r\nگوئيم برحمت خداوند حق كو بر ما فرو باريده است كه پاداش معين است مر جزاى كارى كه كسى بكند ، اگر نيك نيك و گر بد بد . و چون امروز اندرين عالم پاداش آنچ مردم بكند از نيك و بد همى به دو برسد ، دليل همىباشد بر آنك مر وعده را همىماند رسيدن پاداش بهر كسى ، چنانك خداى تعالى همىگويد ، قوله تعالى :  « قُلْ لَكُمْ مِيعادُ يَوْمٍ لا تَسْتَأْخِرُونَ عَنْهُ ساعَةً وَ لا تَسْتَقْدِمُونَ »  . همىگويد : مر شما را وعده است به روزى كه شما را از آن ز پس‌تر نتوانيد شدن و نه پيشتر . و چون اين حال بدانستيم كه پاداش نيك و بد مر وعدهء خداى را مانده است گوئيم كه بازماندن كارى كردنى از وقتى با وقتى ديگر جز بعلتى نباشد ، و علت بازماندن كاركردنى جز نقصان لازم نيايد ، از بهر آنك بازماندن و نقصان هر دو شكل يكديگرند . و روا نباشد كه علت بازپس ماندن كاركردنى تمامى باشد كه آن متناقض باشد . و چون حال معلوم گشت بدانستيم كه اين پاداش از خداى نخواهد بودن مر خلق را كه اندرو نقصان روا باشد .\r\nو آن پاداش نه از عقل باشد كه او را غايت كمال باشد ، و چون پاداش جز مر نفس مردم را نبود دانستيم كه آن جز از نفس كلى نيست كه همى پاداش خواهد دادن ، و چون مر نفس مردم را از آغاز پيدا شدن اندرين عالم ناقص يافتيم و او آثار نفس كلى بود دانستيم كه اين نقصان اندر اصل مردم بوده است كه آن\r\n\r\n","description":"","footnote":"","page_name":" 243 ","page_number":267},
  {"content":"\r\n\r\nنفس كلى است تا اندر آثار او كه نفوس جزئيست چنين نقصان رونده گشت ، و چون نقصان اندر نفس كلى ازين روى ظاهر گشت ، گواه آمد ازين حال بر آن قول كه گفتيم اندرين فصل كه بازماندن كارى كردنى را علت نقصانى باشد . پس آن نقصان اندر نفس كلى است كه پاداش از و بخلق بوقت تمام شدن آن نقصان رسد و تمامىء او اندر بحاصل شدن خداوند قيامت است عليه افضل التحية و السلام ، و چون علت تأخير پاداش بازگفتيم و خداوند پاداش را دانستيم گوئيم كه پاداش مر نيكوكاران را بر سه گونه باشد ، بر اندازهء كار او باشد راستا راست نه كم و نه بيش ، چنانك خداى ميگويد ، قوله تعالى :  « هَلْ جَزاءُ الْإِحْسانِ إِلَّا الْإِحْسانُ »  . همىگويد بر سبيل سؤال :\r\nكه مكافات نيكويى نيست جز نيكويى ، و نمىگويد كه زيادتى دهم بر نيكويى ، و اين از خداى تعالى عدل است ، و يا بيش از آن باشد كه نيكوكار سزاوار آن باشد ، چنانك خداى تعالى همىگويد ، قوله :  « مَنْ جاءَ بِالْحَسَنَةِ فَلَهُ عَشْرُ أَمْثالِها ، »  همىگويد : هر كه بيارد نيكو يكى مرو راست ده چندان . و ديگر جاى گفت ، قوله :  « وَ لَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ »  . همىگويد : ما جزا دهيم مزد نيكوكارى كه ايشان كرده باشند . و جزا دادن كارها بر حكم نيكوكارى كه مكافات راستا راست است بلك آن فضل از خداى تعالى باشد .\r\nو سديگر پاداش آن باشد كه آن نه بر قياس نيكويى باشد كه همى چنان مر او را بدهند يا از ان بيشتر ، بلك مر آن مكافات را بر آن كردار قياسى باشد ، چنانك خداى تعالى مىگويد : قوله تعالى :  « فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ »  . همىگويد آن گروه را ببهشت اندر آرند و روزى دهندشان اندرو بىشمار ، و اين از خداى تعالى بر خلق منت باشد و مر بدكرداران را هم\r\n\r\n","description":"","footnote":"","page_name":" 244 ","page_number":268},
  {"content":"\r\n\r\nبدين مرتبها پاداش وعده كرد ، گروهى را ببدى وعده كرد راستا راست چنانك گفت ، قوله تعالى :  « وَ جَزاءُ سَيِّئَةٍ سَيِّئَةٌ مِثْلُها »  . گفت : مكافات بدى بدى است همچنان ، مر گروهى را گفت ، قوله تعالى :  « فَلَنُذِيقَنَّ الَّذِينَ كَفَرُوا عَذاباً شَدِيداً وَ لَنَجْزِيَنَّهُمْ أَسْوَأَ الَّذِي كانُوا يَعْمَلُونَ »  . گفت : بچشانيم كافران را عذابى سخت و جزا دهيمشان ببدتر كارى كه ايشان كرده باشند . و گروهى را گفت ، قوله :  « أُولئِكَ الَّذِينَ لَعَنَهُمُ اللَّهُ وَ مَنْ يَلْعَنِ اللَّهُ فَلَنْ تَجِدَ لَهُ نَصِيراً »  . گفت : آن گروه آنند كه خداى مر ايشان را لعنت كرده ، و هر كه خداى مرو را لعنت كند تو مرو را يارىگرى نيابى . و دليل برين مراتب ميان عالم و متعلم بتوانى يافت كه متعلم از عالم چيزى بپرسد ، عالم مرو را جواب دهد ، و اين جزاء راستا راست است ، و چون بر جواب اين سؤال چيزى ديگر بگويد كه او را بدان رهنمون باشد بر چيزى ديگر ، و آن از عالم فضل باشد بر متعلم كه او را طاقت پرسيدن آن نباشد ، آن منت باشد از عالم بر متعلم ، چنانك خداى تعالى گفت اندر قصهء سليمان عليه السلام كه او امام زمانه بود مرو را گفت ، قوله :  « هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ »  . گفت : اين عطاعى ماست ، و بدان مر تأييد را خواست كه به امام پيوسته باشد ، پس گفت منت نه اگر بازدار بىشمارى ، و آنكه او پادشاه شود بر منت نهادن و آن گرفتن علم امام باشد ، از بهر آنك اين دو كناره است مر علم را ، يك كناره‌اش آنست كه ناپرسيده بگويد و ناخواسته بدهد ، و ديگر كناره‌اش آنست كه اگر بپرسد بگويد و گر بخواهد بدهد و بازدارد از آن كس كه سزاوار آن نباشد و ميانهء اين دو طرف آنست كه چون پرسند بگويد ، و اين مراتب جز مر امام حق را نباشد . و پيوستن تأييد پيامبران عليهم السلام از خداى تعالى منت است ، از\r\n\r\n","description":"","footnote":"","page_name":" 245 ","page_number":269},
  {"content":"\r\n\r\nبهر آنك هيچ كس را طاقت طلب كردن پيامبرى نباشد ، چه آن مراتب را بجهد نتوان يافتن ، و آن منت خداى باشد ، چنانك ايزد تعالى همى حكايت كند از گروهى از پيامبران كه در بنى اسرائيل بودند ، قوله :  « قالَتْ لَهُمْ رُسُلُهُمْ إِنْ نَحْنُ إِلَّا بَشَرٌ مِثْلُكُمْ وَ لكِنَّ اللَّهَ يَمُنُّ عَلى مَنْ يَشاءُ مِنْ عِبادِهِ »  . گفت : مر بنى اسرائيل را پيامبران ايشان گفتند ما هستيم مگر مردى همچون شما و لكن خداى منت نهد بر هر كه خواهد از بندگان خويش . اينست مرتبتهاى پاداش كه ياد كرده آمد ، نيك را نيك و بد را بد . ايزد تعالى ما را نيكى دهاد تا سزاوار مكافات نيكى شويم .\r\n\r\nصف هشتاد و نهم سخن اندر فرق ميان ازل و ازليت و ازلى\r\nببايد دانستن كه ازلى مر چيزى را گويند كه او را آغاز نباشد و ابدى مر چيزى را گويند كه او را انجام نباشد . و چون گويى ازل و ازليت و ازلى مثال آن نزديك گردانيدن است ، و همچنان گويى كه آتش و آتشى و آتشين .\r\nآتش آنست كه او از عالم كنارهء زبرين گرفته است و صفت او گرم و خشك است از طبايع ، و آتشى آنست كه آتش بدان معنى از ديگر چيزها جداست بران روى كه آن معنى جز آتش را نيست ، و مر آن را از آتش جدا يابند و آن معنى را فضل خوانند اندر حدود منطق ، و آن مثال بر مثال وحدت است كه آن جز مر واحد را نيست مرو را از واحد جدا نيابند ، واحد بوحدت از آتش و آتشين جداست ، و آتشين چيزى را گويند كه او را از آتش كرده\r\n\r\n","description":"","footnote":"","page_name":" 246 ","page_number":270},
  {"content":"\r\n\r\nباشند ، و آن صورتى باشد از آتش محض كرده ، چنان كه صورتى كنند از چوب و مرو را چوبين گويند . اكنون چون مثال نموديم از محسوسات اندر معنىء ازل و ازليت و ازلى گوئيم كه ازل ابداع است محض كه از مبدع حق پديد آمد بىهيچ علتى و مرو را آغاز نبود ، از بهر آنك آغاز چيز علت او باشد ، و چون ابداع علت همه علتها بود خود او آغاز بود ، مر آغاز را آغاز لازم نيايد ، و مر او را امر خوانند و كلمت خوانند ، و اين نام مرو را لازم آمد از بهر بىآغازى او . ازليت مران بهره را بايد دانستن كه عقل اول از كلمت بارى بود ، آن بهر بهر بزرگ است و هويت عقل بدان بهره اشارت پذيرفت و زانچ فرود ازو پديد آمد از بهر جدا شد . پس آن بهرهء ازليت است . اما ازلى خود عقل است كه ازل بىميانجى به دو پيوسته است ، و هيچ چيز ديگر را اين خاصگى نبود و نخواهد بودن بامر بارى كه مر عقل راست .\r\n\r\nصف نودم سخن اندر اثبات قيامت\r\nخردمند كه اندر تدبير طبيعت بنگردى بيندى بيرون آوردن اشخاص را كه ايشان نه جزءاند از عالم چون معادن و نبات و حيوان از امهات از پيوستن نفس بامهات بداند كه آنچ ازين زايشها همى پديد آيد نه به قوت عالم است و از ذات اوست ، از بهر آنك نيابد اندر امهات كه ايشان اصلهاى عالم‌اند چون آتش و باد و آب و خاك آن چيزها كه اندر زايشها يابد كه شاخهاى عالم‌اند چون گوشت و استخوان و رگ و پى و جز آن . پس بداند كه اين چيزها\r\n\r\n","description":"","footnote":"","page_name":" 247 ","page_number":271},
  {"content":"\r\n\r\nبيارىء چيزى ديگر بحاصل آيد اندرين زايشها كه آن اندر اصلها نبود و معلوم او شد كه نفس كلى قادرتر از هيولى و صورت است و از بيرون آوردن طبيعت كه آن علت گرمى و خشكى و ترى است ، از بهر آنك مر طبايع چهارگانه را اندر هيولى و صورت يابد نهاده ، و همه جمله يك جسم گشته ، پس هيولى و صورت بفراز آوردن اين طبيعت اندر خويشتن سزاوارتر از آن نيست كه گويد طبايع چهارگانه مر هيولى و صورت فراز آورد و بخويشتن كشيد ، و چون اين شش چيز يكى سزاوارتر از ديگرى نيست بجمله كردن اين پنج چيز ناچاره قاهرى بايد كه ايشان همه فراز آورده و مقهور او باشند ، و آن فرازآورنده و قاهر نفس كل است كه ايزد تعالى اين قدرت به دو بخشيده است . - و اين حجتى است از حجتهاى ايزد تعالى كه لازم آيد بر خردمندان از اقرار دادن بيگانگىء ايزد بىهمتا ، از بهر آنك چون از اصلى نشد بفرعى پديد آمد و اندر فرع چيزى يابند كه اندر اصل او مران را نيابند ، بدانند كه آن چيز را اندران فرع آن كس پديد آورده بود . پس گوئيم كه تمامى آشكارا شدن كلمت بارى سبحانه به خداوند قيامت بايد و هر چيزى را پيش از هست شدن و يافتن هست برويى از رويها ، و لكن مر عقل اول را پيش از ابداع كه او نيستى است يافتن نيست . و همچنين بدين منزلت پيدا شود منزلت پيامبران عليهم السلام و شرف ايشان ، از بهر آنك ايشان به هستى آوردند مر سخنان كردندهء شايسته را كه آن بميان سخن‌گويان شناخته بود بكردند و سخن مردمان از آن حكمتها خالى بود . پس ايشان عليهم السلام فراز آوردند مر آن سخن را بتوفيق نفس كلى و الهام نفس ، مريشان را محيط شد آن سخنان كه ايشان عليهم السلام تأليف كردند بر همه سخنان ديگر كز نفس كلى\r\n\r\n","description":"","footnote":"","page_name":" 248 ","page_number":272},
  {"content":"\r\n\r\nاندران سخنان اثر نبود همچنان محيط شدنى كه مردم محيط شود بر عالم بيارىء نفس كلى كه مر عالم را از نفس آن يارى نبود ، و پيامبران عليهم السلام بدان سخنان از دو عالم - عالم روحانى و عالم جسمانى - حكايت كردند و هر دو عالم بر درستىء آن گواهى داد ، و پديد آوردند وحشتها وحدها مر خلق را اندر حكمها كه پيش از آن اندر ميان خلق آن نبود . پس گوئيم كه چون از پيامبران عليهم السلام خبرها پيدا آمد از عدل و راستى و حكمهاى دنيائى وز چيزهاى عالم علوى كه آن پيش از پيامبران عليهم السلام اندر ميان خلق موجود نبود ، دانستيم كه آن چيزها مر پيامبران را عليهم السلام آفرينندهء خلق آموخت ، چنانك خداى تعالى گفت ، قوله :  « وَ عَلَّمَكَ ما لَمْ تَكُنْ تَعْلَمُ وَ كانَ فَضْلُ اللَّهِ عَلَيْكَ عَظِيماً »  . گفت : بياموخت ترا آنچ ندانستى و فضل خداى بر تو بزرگ بود . پس چون درست شد كه آنچ اندر ميان خلق نبود از پيامبران عليهم السلام كه ايشان هم مردمان بودند بيارىء آفريدگار خلق پديد آمد ، درست شد هستىء قيامت آنك پيامبران عليهم السلام خلق را دعوت به دو كردند و آن آن روز بزرگ است كه اندرو بر انگيخته شود نفسهاى لطيف و صورتهاى باطن آشكارا شود بآشكارا شدن خداوند قيامت على ذكره السلام ، از بهر آنك پيامبران كه پيش از خداوند قيامت بيامدند شريعتها نهادند و پديد آوردند چيزى كه بدان برانگيخته شد نفسهاى جزئى از مركبى نادانى و پيش ازيشان نبود مر نفسها را آن انگيزش ، چون كار بغايت رسيد بدان ثواب بزرگ كه خداى تعالى وعده كرده بود و صورتهاى لطيف توانا شوند بر پذيرفتن فائده‌هاى عقلى بىتكاليف ، و لكن امروز مردم غافل است از آنچ مرو را اندر پيش است از بزرگىء آن روز و بلندىء درجت آن حد ، چنانك خداى تعالى همىگويد ،\r\n\r\n","description":"","footnote":"","page_name":" 249 ","page_number":273},
  {"content":"\r\n\r\nقوله تعالى :  « وَ ما أَرْسَلْناكَ إِلَّا كَافَّةً لِلنَّاسِ بَشِيراً وَ نَذِيراً وَ لكِنَّ أَكْثَرَ النَّاسِ لا يَعْلَمُونَ »  . همىگويد : و نفرستادم ترا اى محمد جز همه مردمان را مژده دهنده و بيم‌كننده و لكن بيشتر مردمان ندانند . و اگر بنگرد مردم اندر حالها كه برو رفته شد از اول بودش او تا به آخر تا بيقين شود كه او همىبرانگيخته خواهد شدن چنانك او از آن خبر ندارد امروز ، چنانك خداى تعالى همىگويد ، قوله تعالى :   « وَ نُنْشِئَكُمْ فِي ما لا تَعْلَمُونَ وَ لَقَدْ عَلِمْتُمُ النَّشْأَةَ الْأُولى فَلَوْ لا تَذَكَّرُونَ »   همىگويد : شما را بيافريديم اندر آنچ شما ندانيد و دانستيد آفرينش نخستين را چرا ياد نكنيد . يعنى كه شما را چنان از حالى بحالى بردند كه خبر نداشتيد ، و مردم از آغاز پديد آمدن تا به آخر كار خويش همىگردد از حالى بحالى شريفتر تا بغايت خويش رسد ، از بهر آنك مردم از اول بودش خويش نطفه بود اندر پشت پدر خويش و قوت ناميه يعنى زيادت شونده بپذيرفت از بر آن حال . و لكن آن قوت موهوم بود مر كسى ديگر را كه همه دانست كه از نطفه چه همىخواهد شدن اندر حال ديگر كه اندر آن رحم مادر افتد از آن حال كه هست ، و چون اندر رحم مادر زيادت پذيرفت و اندامهاش راست شد مر پذيرفتن زندگانىء طبيعى را تا بدان شايسته شود مر پذيرفتن حس را بىآنك اندر شكم مادر از حس خبر بود يا ممكن بود مرو را واجب شدن بر چگونگىء پيوستن حس به دو ، و هر چند كه او را از حس خبر نبود پذيرفتن حس و رسيدن قوت حسى موهوم بود نزديك آن كس كه محيط بود بر حال او اندر حالى ديگر و وقتى ديگر ، و چون از شكم مادر بيرون آمد و به شكم اين فلك رسيد حس به دو پيوست همچنانك آن دانا توهم كرده بود و آن كودك كار بست مر حواس خويش را اندر يافتن چيزهاى محسوس و گفتن مران يافتها را به زبان\r\n\r\n","description":"","footnote":"","page_name":" 250 ","page_number":274},
  {"content":"\r\n\r\nبا آن كسى كه اندر رسيده بود حواس او بدان از ديدنيها و شنودنيها و بوييدنيها و چشيدنيها و بسودنيها ، و بدين چيزها كه اندر يافت يارى يافت اندر يافتن و واقف شدن بر چيزهاى حقيقى ، و بوهم از اين عالم طبيعى بعالم علوى رسيد ، پس چون ازين عالم نفس او بدان عالم روحانى رسيد پيوسته شد پادشاهى دائم و ثواب الهى ابدى و توانا گردد بر پذيرفتن فائدهاى آن عالم و غذا پذيرد از نعيم ابدى و راحت جاودانى ، جز كه ديدن او بحقيقت مر عالم روحانى را امروز كه نفس او بجسد پيوسته است نه ممكن است و لكن قبول او مران فائدها را و ديدن او مران عالم روحانى را بوقت جدا شدن روح او از جسدش موهوم است ، و گمان برده است نزديك آنك برو محيط است محيط بودن آن خردمند بران كودك خرد و دانستن او كه چون كودك از شكم بيرون آيد حس پذيرد بىآنك كودك را از آن خبر بود ، چون آن حال همچنان آمد كه آن خردمند انديشيده بود و آن كودك بيافت دانستيم كه آن حال همچنان خواهد بودن كه خداوندان شريعت گفتند و نفس مردم مر عالم روحانى را پس از جدا شدن او از جسد بخواهد ديدن ناگاه و نفس مردم از حال زندگانى طبيعى بزندگانى ابدى رسد بىهيچ زمان ، بر مثال كسى كه از خواب به بيدارى رسد بىهيچ درنگى ، و فرقى عظيم است ميان خواب و بيدارى چنانك فرق عظيم است ميان زندگانى طبيعى و ميان زندگانى روحانى ، و گر تقصير كرده باشد اندر كارهاى آن جهانى خويشتن را پشيمانى يابد ، چنانك خداى تعالى گفت ، قوله تعالى :  « وَ أَسَرُّوا النَّدامَةَ لَمَّا رَأَوُا الْعَذابَ وَ جَعَلْنَا الْأَغْلالَ فِي أَعْناقِ الَّذِينَ كَفَرُوا هَلْ يُجْزَوْنَ إِلَّا ما كانُوا يَعْمَلُونَ »  . گفت : و پنهان دارند مر پشيمانى را چون ديدند مر عذاب را ، و كرديم غلها اندر كردن آن كسان كه كافر\r\n\r\n","description":"","footnote":"","page_name":" 251 ","page_number":275},
  {"content":"\r\n\r\nشدند و جزا نيابند جز بدان كه كرده باشند . و دليل بر آنك مردم ازين عالم طبيعى بدان عالم نفسانى شود آنست كه مردم را بينى كه چيزى نداند پس مرو را از جهت تعليم دانستن آن چيز نادانسته گشاده شود تا پندارى كز حالى بحالى ديگر شد ، پس بچه شرف باشد آن وقت كه تأييد از خداوند قيامت به دو پيوسته شود ، آنك همه پيامبران عليهم السلام خلق را دعوت به دو كردند . خلق را آن روز به دو گروه بينى : گروهى آن باشد كه به دو بگرويدند و او را حق دانستند و بآشكارا شدن اميدوار بودند و ايشان آن روز كلمت بپذيرند بميانجى او عليه أفضل السلام و أكمل التحية و اندر نعيم جاودان مخلد گردند ، و گروهى آن باشند كه آن روز اندر شك بودند و غافل بودند از فرمان خداى ، ايشان بدان نور سوخته شوند و اندر عقوبت جاويدان مانند ، چنانك خداى تعالى گفت ، قوله :     « وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ وَ وُجُوهٌ يَوْمَئِذٍ باسِرَةٌ تَظُنُّ أَنْ يُفْعَلَ بِها فاقِرَةٌ »     گفت : رويهايى آن روز تازه باشد و سوى پروردگار خويش نگرنده باشد و رويهايى آن روز ترش گشته باشد تا گمان برى پشتشان همىبشكند ، ايزد ما را از آن گروه كناد كه آگاهى دارند آشكارا شدن خداوند قيامت عليه افضل السلام و التحية ، وز آن گروه مكناد كه غافل باشيم از آنچ بر ما وجب است بر حد خويش ، آمين يا رب العالمين .\r\n\r\n","description":"","footnote":"","page_name":" 252 ","page_number":276},
  {"content":"\r\n\r\n\r\nصف نود و يكم سخن اندر پيوستن تأييد بمؤيد\r\nگوئيم كه پيوستن تأييد بمؤيد از عالم علوى شريفتر است از پيوستن قوتهاى ستارگان آسمان بزايشهاى طبيعى ، و لكن نزديك گردانيدن و هم را اين دو حال يك بديگر نزديك‌اند و مردم همىيابد مر قوتها را اندر زايشهاى عالم كز افلاك و انجم بديشان پيوسته است ، وهمى داند مردم كه مر نبات را و حيوان را و بيشتر مردم را از چگونگىء پيوستن آن قوتها خبر نيست ، وهمى يابد هر شخصى از زايشها از آثار قوتها و حركتهاى كواكب به قدر آن اثر كاندروست از لطافت و كثافت تا هر يكى از آن پديدار كند از صورت خويش آنچ اندرو موجود است از قوتها و خاصيتهاى طبيعى ، پس همچنين تأييد اندر يافت از عالم روحانى مر گوهرهاى روحانى را كه پيوسته شد بشخصهاى مردم همچنانك نيافتيم چيزى از زايشهاى عالم سفلى كه او را قوتى بود كه بدان قوت مرين عالم را خدمت توانست فرمودن و منفعتها كه صانع اندرو تقدير كرده است مر آن را توانست آوردن جز اين شخص مردم كه او مر طبايع را هر يكى جدا جدا كار بست ، چون آتش را در پختن چيزهاى خام و شناختن رنگها و گداختن گوهرها و جز آن ، و چون مر باد را كار بست كه بر آبهاى عظيم بگذشت و كشتيهاء گران را اندر دريا به دو راند و برو آسياها ساخت و جز آن ، و چون مر خاك را كزو چندين بناهاى عجيب ساخت و گوهرهاى پرفائده ازو بيرون آوردند همه منافع و عجائب عالم بآشكارا شدن مردم آشكارا شد . همچنين نيافتيم از هيچ شخصى از شخصهاى مردم كسى كه او را ممكن بود خدمت\r\n\r\n","description":"","footnote":"","page_name":" 253 ","page_number":277},
  {"content":"\r\n\r\nفرمودن و كار بستن مر عالم روحانى را و بيرون آوردن منفعتها را كه صانع اندرو تقدير كرده است . مگر پيمبران را عليهم السلام كه ايشان بسخن منطقى كه بياوردند هر چيزى را ازين عالم بجايگاه خويش بنهادند و پديد آوردند سياستهاى عجب و حكمتها كه اندر آنست كمال عالم روحانى و پيدا كردن آن منفعتها ازيشان عليهم السلام بود و بس ، و آغاز پيوستن تأييد به مؤيدان زبان باشد كه او توانا باشد بر بيرون آوردن چيزهاى پوشيده نه از راه حواس ، چنانك بحس دليل كند بر چيزهاى پوشيده بلك مؤيد بتأييد آنگه رسد كه نفس او محسوسات را فراموش كند و از حس جدا ماند بوقت بيرون آوردن آنچ به دو پيوسته شود از عالم علوى . و رغبت كند اندر معقولات ، آن معقولات كه آن اندر آويخته نباشد بچيزهاى هيولانى چنانك معروفست ميان علماء دينى كه چون رسول مصطفى صلى اللّه عليه و آله برو وحى آمدى گونهء روى او بگشتى و بحالى شدى ميان خفتگى و بيدارى و عرق از اندامهاى او بگشادى و به هيچ چيز ننگريستى تا باز به هوش آمدى ، آن وقت آنچ بوحى به دو رسيده بدى به زبان عبارت كردى . پس آن ازو عليه السلام دليل بود بدانچ گفت از محسوسات بر معقولات دليل گرفت . و فرق ميان دانايان مؤيد و داناى نامؤيد آنست كه داناى نامؤيد اندر مانده است بنگاه داشتن علمها و حكمتهاى خويش بدليل گرفتن از محسوسات ، داناى مؤيد را آن حاجت نيست اندر ذات خويش بيرون آوردن حكمتهاء معقول بر آنچ از برتر از آن دليل گيرد تا از محسوس بر معقول يارى خواهد ، و لكن باشد كه اندر نفس مؤيد چيزى روحانى پديد آيد از بهر بيان كردن حكمتى يا مانند كردن چيزى را كه مؤيد چاره نيابد از عبارت آن به چيزى محسوس كه اگر آن عبارت نه از\r\n\r\n","description":"","footnote":"","page_name":" 254 ","page_number":278},
  {"content":"\r\n\r\nطريق محسوسات كند مردمان زمانه ندانند و صورت بندد اندر نفسهاى ايشان آنچ مران مؤيد را صورت بسته است مگر آن وقت كه مر آن را ماننده كند بمحسوسى و تا ايشان آن چيز را بخلاف آن نبينند مؤيد مر ايشان را خبر دهد عيان خويش نهانند و خبر او بپذيرند ، و گر پيوستن تأييد بمؤيد از جهت حواس بودى خبرهاى ايشان را فضيلت نبودى كه بر عيان خلق گذشتى . پس پيوستن تأييد بمؤيدان از جهت حواس است و آن منطق محض است كه پيامبران عليهم السلام بدان مقهور كردند خلق را و مردمان بدان منطق محض را ازيشان عليهم السلام نتوانستند پذيرفتن مگر بسخن تأليفى كه ايشان مران را بحروف بگزارند و نيز پيوستن تأييد بمؤيد نگاه كردن ايشان باشد اندر شخصهاى عالم از نبات و حيوان و مردم كزان نگاه كردن مؤيد بگشايد از علم غيب چيزهاى كه آفرينش آن چيز از بهر علم بودست كو ناموز و جاكول شود بدان نگرستن از سرهاى بسيار ، و نيز باشد كه مؤيد سخنى بشنود از كسى كه آن كس خود معنى آن نداند و مؤيد را بگشايد از آن سخن چيزى عجيب وزان در او گشاده شود اصلى كه واجب شود بر خلق كار بستن آن اندر دوران مؤيد ، ورين گونه باشد شناختن چگونگىء پيوستن تأييد بمؤيد اندر عالم\r\n\r\nصف نود و دوم سخن اندر فرق ميان قرآن و ميان خبر رسول\r\nاز جويندگان علم حقيقت گروهى كه فرق نتوانند كردن ميان سخن خداى و سخن رسول عليه السلام ، گويند هم آيات قرآن و هم اخبار از ياران رسول\r\n\r\n","description":"","footnote":"","page_name":" 255 ","page_number":279},
  {"content":"\r\n\r\nعليه السلام بما رسيد . و ما هر دو سخن را همى بزرگ بايد داشتن و فرمانبردارى بايد كردن . پس چه علت بود كه رسول صلى اللّه عليه و آله يك سخن را ايدون « 1 » گفت كه اين خداى همىگويد ، و يك سخن را گفت كه اين من همىگويم ، و ما خوانيم كه فرق ميان سخن خداى كه قرآن است و ميان خبر رسول بازنماييم « 2 » و پيدا كنيم ، كه حال چنان بود كه مصطفى صلى اللّه عليه و آله گفت و گفتار او راست بود ببركت خداوند حق و دستور او .\r\nگوئيم كه چون صلاح عالم اندر آن سخن يافتيم كه رسول مصطفى صلى اللّه عليه و آله بگزارد و ما را گفت كه اين گفتار خداى است ما را درست شد كه او عليه السلام راست گفت ، از بهر آنك اگر آن سخن آفريدگار عالم نبودى كار عالم بدان راست نشدى ، و بسخن هيچ خلق احوال عالم نظام نگيرد مگر بسخن خداوند خلق ، و چون ازين روى معلوم شد كه قرآن سخن خداى است گوئيم كه فرق ميان قرآن و ميان خبر رسول آنست كه گفتار خداى را كه آفرينش عالم و آفرينش مردم است چنانك خداى تعالى گويد ، قوله :  « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ »  . همىگويد : سرانجام بنمائيمشان نشانهاى ما اندر كارهاى عالم و اندر نفسهاى ايشان تا پيدا شود مر ايشان را كه آن حق است . و مر خبر رسول عليه السلام گواه آيت قرآنست چنانك رسول مصطفى صلى اللّه عليه و آله فرمود « سيكذب على ما كذب على الانبياء من قبلى فما جاءكم منى ما يخالف كتاب اللّه لم اقدر ، و كيف أخالف كتاب اللّه و به اهتديت » . گفت : سرانجام بر من دروغ گويند همچنانك دروغ گفتند بر پيمبران كه پيش از من بودند ، پس آنچه بيايد بشما از خبر من كه\r\n\r\n\r\n","description":"","footnote":"\r\n( 1 ) ايدون : اينجا\r\n( 2 ) بصفحهء 217 زاد المسافر چاپ برلن مراجعه كنيد\r\n","page_name":" 256 ","page_number":280},
  {"content":"\r\n\r\nمر كتاب خداى را مخالف باشد آن نه من گفته‌ام ، و چگونه مخالف شوم مر قول خداى را آفرينش عالم و تركيب جسد مردم چنان گواهى ميدهد كه خداى تعالى گويد ، قوله :    « وَ السَّماءَ بَنَيْناها بِأَيْدٍ وَ إِنَّا لَمُوسِعُونَ وَ الْأَرْضَ فَرَشْناها فَنِعْمَ الْماهِدُونَ . وَ مِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ »    . همىگويد : ما آسمان را بر آورديم بنيروها و ما توانائيم و زمين را بگسترديم و ما نيك جاسازندگانيم و از هر چيزى ما بيافريديم دو جفت مگر ايشان ياد كنند .\r\nو اندر حد تأويل آسمان ناطق را مىخواهد كه او برتر از همه خلق است بمرتبت چنانك آسمان برتر از همه جسمهاست ، و بدانچ همىگويد بنا كرديمش بنيروها بدان نيروها عقل و نفس را خواهد و حدود روحانى را كه پيامبرى به قوت ايشان رسد بمردم ، و بدانچ گفت ما توانگرانيم اشارت بعقل و نفس كرد كه تأييد و تركيب ازيشان است ، و اين هر دو مايهء پادشاهى است ، بدانچ گفت كه زمين را بگسترانيديم بدان مر اساس را خواست كه او مر فائدهاى عقلى را كه از راه ناطق بر عالم جسمانى بارد بمنزلت زمين است مر فائده‌هاى آسمان را كه بر طبايع بارد ، بدانچ گفت ما نيك جاسازندگانيم آن خواست كه همچنانك زمين قرارگاه است مر جسمها را اساس قرارگاه است مر نفسها را ، پس سخت بزرگ نعمتى بود بپاىكردن اساس كه به دو نفسها از شبهت مثل و رمز رسته شدند و قرار يافتند از افتادن گهى بدين مثل و گهى بر آن رمز اندر ظاهر شريعت كه مر يكديگر را مخالف است ، پس گفت از هر چيزى دو جفت آفريدم يعنى كه پيامبرى از آن چيزهاست كه او با وصايت جفت است ، مگر ايشان ياد كنند و بدانند كه چون همه چيزها جفت است پيمبرى نيز جفت است و تنزيل با تأويل جفت است بر ظاهر بىمعنى نه ايستند . پس مرين قول را آفرينش عالم گواهى\r\n\r\n","description":"","footnote":"","page_name":" 257 ","page_number":281},
  {"content":"\r\n\r\nميدهد كه آسمان برگرفته است ببلندتر مكانى و فائده‌هاى او بر مردم دور است و ممكن نيست رسيدن دست مردم به دو . همچنانك منزلت رسول بلند است و كسى را رسيدن بدانچ او گويد به مثل و رمز تواند يافتن مر آن را ، و زمين زير آسمان قرار گرفته است و همىپذيرد مر قوتهاى آسمان را و مر آن قوتها را به صورت همى بيرون آرد از گونه گونه غذاها تا خلق بدان بجسم فائده گيرند ، همچنانك اساسى مران مثلها را كه رسول گزارد پذيرفته است . و معنيهاى آنچ امروز آورده است تا نفسهاى خلق بدان غذا يابند ، و هر كه بر ظاهر محض بايستد همچنانست كه خاك بخورد باميد آنك بدان زندگانى يابد ، همچنان از ظاهر زندگانى ابدى حاصل نيايد وز آفرينش مرين را گواه است كه عقل مثل است بر آسمان و نفس مثل است بر زمين و كسى را باندر يافتن نفس دست رسى نيست مگر بميانجى زمين كه او جسم است ، و بميانجى جسم از نفس چندين فائدهء عجيب پديد همىآيد از صناعتها گوناگون و پذيرفتن فائدهاى عقلى كه بدان نفس عمر جاويدى يابد . و نيك جايگاهى ساخته است صانع حكيم مر نفس را ، اين جسم جفت گردانيده است ايشان را با يكديگر ، و قول رسول كه مرو را اين آيت گواهى دهد آنست كه وى عليه السلام گفت مر امير المؤمنين على را عليه السلام : « أنا و انت ، يا على ، ابوا هذه الامة لعن اللّه من عق والديه » « 1 » گفت : من و تو يا على پدر و مادر اين امتيم ، دور كناد خداى آن را كه بيازارد پدر و مادر خويش را . و اين همان سخن است كه خداى گفت آسمان را بنا كرديم بنيروها و زمين را بگسترديم ، از بهر آنك مر پدر را از فرزند محل آسمان باشد و مادر را محل زمين باشد ، ازيرا كه از پدر اندر فرزند جز آن كه آبى نبود\r\n\r\n\r\n","description":"","footnote":"\r\n( 1 ) بصفحهء 243 كتاب « وجه دين » مراجعه كنيد .\r\n","page_name":" 258 ","page_number":282},
  {"content":"\r\n\r\nكه بابتداء مر آن آب برحم مادر آيد ، چنانك آسمان جز آن نيست كه آب فرو فرستد و مادر فرزند آن آب را نگه دارد و تعهد كند و صورت پيدا آيد و مرو را به صورت راست زنده بيرون آرد جمله شده ، همچنانك زمين مران قوت را كه اندر آنست نگه دارد و از خويشتن مرو را مدد كند و صورتى گرداندش با رنگ و بوى و مزه و شكل و جمله شده بيرون آردش . همچنين اندر زمين مؤمن از ناطق جز آن نيست كه مرو را بكلمهء شهادت خواند و مر آن را به گردن او اندر كرد و گفت رستگارىء تو اندرين است و مرو را بوصىء خود سپرد ، مثل سپردن پدر مر آن آب را بمادر ، تا وصى معنىء آن بمؤمن رساند ، اگر ازو طاعت يابد بيرون آردش از حد ديوى به حد فرشتگى و بزندگىء جاويدى رساندش و از هلاك ايمن كندش ، همچنانك مادر آن آب نطفه را بنگاه داشت خويش از تباه شدن نگاه داشت و بزندگانى و بحس رسانيدش ، پس ناطق مر نفس مؤمن را بمنزلت آسمان است مر نبات را و بمنزلت پدر است مر فرزند را ، و اساس مر نفس مؤمن را بمنزلت زمين است مر نبات را و بمنزلت مادر است مر فرزند را . - پس مر اين خبر را ياد كرديم از آيات كه پيش ازين اندرين صفت مر آن را تفسير و تأويل گفتيم ، گواه است مر آن آيت را آفرينش عالم و تركيب جسد مردم است گواه و نيز گوئيم كه نفس قدسى چون به كسى پيوسته شود آن كس پيامبر گردد ، و نفس قدسى مر پيمبر را هم بدان منزلت است كه نفس ناطق مر مردم راست . نبينى كه خداوند نفس قدسى مر خداوند نفس ناطقه را مسخر خويش كند ، همچنانك خداوندان نفس حسى را كه جانوران‌اند مسخر كرده‌اند ، چنانك خداى تعالى همىگويد ، قوله :  « وَ رَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا »  . گفت : بر گرفتيم گروهى را از بر\r\n\r\n","description":"","footnote":"","page_name":" 259 ","page_number":283},
  {"content":"\r\n\r\nگروهى تا مر گروهى را مسخر كرد .\r\nپس گوئيم كه غايت نفس ناطقه آنست كه تا سخنى بگويد معنى دار بلفظى مهذب بىحشو يا مسجع چون خطبه‌هاى عرب يا مقفى و موزون چنانك شعر است كه بترازوى عقل سنجيده است و هر بيتى را به آخر او سخنى مانند آنك به آخر آن ديگر بيت آورده است ، و هر يكى را معنى ديگرست و ديگر خداوندان نفس ناطقه از گفتن همچنان عاجزند ، مر آن كس را همه مسخر او همچنان مقفى و موزون نيست بلك وقت سخن خويش را بغايت رساند و بنهايت آن قوت است كه چيزى بگويد ، و بدان وقت كه آن خواهد گفتن نخواهد كه سخن كسى بشنود كه خاطر او از آن فرو ماند ، پس بدان شرف كه سخن منظوم راست بر سخن منثور خداوندان سخن منظوم همى جدايى جويد از گويندگان سخن منثور ، و با فرود از خويشتن اندر يك زمان قرار نيابد ، و آن كس همه سخن خويش شعر معنىدار نتواند گفتن ، از بهر آنك شعر مر نفس ناطقه را بمنزلت بار است مر درخت ميوه‌دار را و هر چه از درخت ميوه بيرون آيد همه ميوهء شيرين خوشبوى نيك رنگ نباشد ، بل بر درخت مر يكى بار را صد برگ باشد كه شكل مانند بار دارد و لكن بمزه و بوى چون بار نباشد . پس گوئيم كه چون نفس قدسى ببنده‌يى از بندگان خداى پيوسته شود آن بنده بدان نفس مر سخن روحانيان را بتواند پذيرفتن بىآواز و بىحروف و كلمات ، و بدان وقت كه سخن روحانيان به دو خواهد پيوستن وى از همه محسوسات بريده شود و حواس او از كار بماند ، بسبب مخالفت كه معقول را با محسوس هست ، تا بدان نفس شريف مران اشارت روحانى را بيابد ، آن وقت آن اشارت را از بهر عاجزىء خلق از پذيرفتن\r\n\r\n","description":"","footnote":"","page_name":" 260 ","page_number":284},
  {"content":"\r\n\r\nآن بحروف آواز مركب كند و بر محسوسات مثل گرداند و بخلق برساند ، و همه سخن آن مؤيد بنفس قدسى پيوندد و زان روى نباشد ، از بهر آنك هر چيزى را غايتى هست و آن غايت و نهايت نفس قدسى است كه كلام روحانيان را بيابد ، و هيچ چيز اندر عالم جسمانى كه او گردنده است هميشه نهايت خويش نتواند بودن . پس سخن خداى تعالى از نفس پيمبر عليه السلام بمنزلت شعر است از نفس ناطقه به مثل ، و خبر از نفس ناطق عليه السلام بمنزلت ديگر سخنهاست از نفس ناطقه به مثل ، و سخن خداى تعالى از نفس رسول عليه السلام بمنزلت بار است از درخت بارور كه برگ به شكل ميوه باشد و لكن ببوى و مزهء او نباشد . و همچنين خبر رسول و آن بمعنى باشد كه سخن خداى است ، و اگر نفسهاى خلق بر نگاه داشت خبر آن رغبت نكند كه بر نگاه داشت سخن خداى از نفس قدسى بمنزلت سخن معنى دار است گزارده بحروف و كلمات از نفس ناطقه ، و خبر رسول از نفس قدسى بمنزلت آواز مردم است از نفس ناطقه ، و اندر سخن آواز است و لكن اندر آواز سخن نيست . پس گوئيم كه خداوندان تأييد چون اساس و امام و باب و حجت مر سخن خداى را به حق برگرفتند و بشناخت اندر آن فرمانها برفتند بر حقيقت نه بر ظاهر الفاظ ، هم بر آن مثال كه خداوندان نفس ناطقه مر سخن را چون بشنوند و بر اندازهء آن معنى برگيرند كه اندر آن سخن باشد وز پس مراد گوينده روند و نگرند كه آن گوينده مر آن سخن را بآواز نرم گفت يا بآواز بلند ، از بهر آنك شنوندگان خداوندان نفس ناطقه بودند ، و آن خداوندان نفس حسى از جانوران كه مر ايشان را آواز وى نطق است مر زبان مردم و آگهى نداد بمعنىء آنچ مردم گويد نرسيد ، چنانك اگر كسى بانكى بر ستورى زند بسخنى كه چنين كن يا\r\n\r\n","description":"","footnote":"","page_name":" 261 ","page_number":285},
  {"content":"\r\n\r\nمكن آن ستور از آن آواز بترسد و متحير شود و بازايستد از آنچ اندران باشد از حركات خويش ، و همچنين گر كسى آهوى را آواز دهد كه بيا يا برو آهو مران گفتار را بآواز بر گيرد نه بنطق ، از بهر آنك آهو خداوند نطق نيست . پس اين ايستادن از آن سخن منطقى محض كه رسول عليه السلام مر آن را بآواز و نطق بگزارد بدان منزلت برگرفتند كه ايشان خود اندران بودند از سخن گفتن جسمانيان بر جسمها ، و لكن ترسنده شدند از آواز ناطق دور خويش بىآنك بمعنىء آن سخنان كه او گفت برسيدند بر مثال ترسيدن ستور و وحش از آواز مردم . و بازايستادن مردم نادان از آنچ ناطق دور مريشان را از آن بازداشت ، نه بدان سبب كه بدانسته‌اند كه چنان ببايد كردن بحقيقت ، بلك بدان سبب است كه نفس ناطق دور را بر نفس امت آن فضيلت است كه نفس مردم را بر نفس ستور است ، و همچنان چون ستورى طعامى از ان مردم بخورد اگر مردم بانگ بر زند ستور از آن طعام دور شود بدان زيادت قوت كه مر نفس ناطقه را بر نفس حسى است نه بدانك ستور بداند كه او آن آواز از بهر آن زد كه آن مرو را نبايد خوردن ، چه آن خروش مردم است ، و مر نفس ناطقه را قوت است . پس هم برين مثال نفوس نادان بازايستادند از آنچ مر ايشان را از آن بازداشتند . و ظاهرا امر و نهى خداى بر مثال آواز است از سخن و باطن امر و نهى خداى بر مثال معنى است از سخن . پس مردم بحقيقت آنست كه فرمان خداى را به بصيرت پذيرد . و پس رو هر آوازى نباشد و بنگرد قول خداى را كه بدان معنى همىگويد ، قوله :\r\n « أُولئِكَ كَالْأَنْعامِ بَلْ هُمْ أَضَلُّ »  . همىگويد : ايشان چون ستورانند بلك راه‌گم‌كرده‌تراند ، اين است فرق ميان آيت و خبر به نزديك گردانيدن علم بوهم\r\n\r\n","description":"","footnote":"","page_name":" 262 ","page_number":286},
  {"content":"\r\n\r\nمستجيب .\r\n\r\nصف نود و سوم سخن اندر آنك چيزها بدان دانسته شود\r\nگوئيم بجود خداوند حق كه عالم جسمانى دانستنى است و عالم روحانى شناختنى . و مر عالم جسمانى را شش جانب او گرد گرفته است ، تا او كه هفتم است بگواهى آن شش جانب دانستنى شده است ، چون زير و زبر و راست و چپ و پس و پيش . همچنين گوئيم كه مر هر دانستنى را از معقولات كه آن را بحس نتوان يافتن بشش چيز بتوان شناختن تا آن چيز معقول كه اين هفتم آن شش است بگواهى آن شش چيز دانسته شود ، پس از آنك شناخته بود . وزان شش چيز يكى خبر است ، و ديگر مثال است و آن ماننده است ، و سه ديگر خلق است و آن ناماننده باشد ، و چهارم ترتيب است و آن سپس يكديگر كردن باشد ، و پنجم فصل است و آن جدا كردن باشد ، و ششم برهان است و آن حجت باشد ، و هفتم تمام است و آن واقف بودن داننده است بر دانستنى . و مثال اين چنان باشد كه گوينده گويد آفريدگار اين چيز باشد ازو كه پيش دست شود بىحقيقتى آن وقت مثال بنمايد درگرى « 1 » كه در همىكند . و گويند اين عالم را بنگر كه آفريدگار مرو را از حال به حال همىگرداند . همچنانك اين درگر مرين در را كوتاه‌تر و درازتر و گران‌تر مىكند آن وقت خلف آرد ، گويد نچنان سبك است كه او را اندرين در كه كرد هيچ صنعتى نيست تا گويد عالم نچنين سبكى است كه اثر صانع بلك چون در است\r\n\r\n\r\n","description":"","footnote":"\r\n( 1 ) درگر : بخار ، درودگر .\r\n","page_name":" 263 ","page_number":287},
  {"content":"\r\n\r\nبر آثار صانع ، آن وقت ترتيب آرد ، گويد چنانك اين عالم صنعت از صانع همىپذيرد و بفرمان او همى كار كند بر مثال پذيرفتن در آثار صنعت از درگر مردم را كه مصنوع است فرمانبردار بايد بود و از صانع خويش علم ببايد پذيرفتن بر مثال پذيرفتن در درگرى را از درگر . و ما را كار بايد كردن بعلم چنانك آفريدگار ما كار كرد بدانش تا اندر حد بزرگى مانند شويم مر صانع خويش را ، آن وقت فصل آرد ، و آن جدا كردن خبر ممكن باشد از خبر ناممكن ، پس گويد كه اين خبر كه من گفتم ممكن است و آن را شايد بود گويند ، و ناشايد بود ناممكن باشد ، و گويند عالم بذات خويش بشكلهاى مخالف است از افلاك چون گنبدها و از كواكب چون گويها و از آب رونده و ز خاك ايستاده و از باد پرنده و جز آن . پس اگر مرين عالم را آفريدگار نبودى كه اين خلافها بخواست او بوده شده است ممكن نبودى كه چندين خلاف اندر عالم بوده شدى از ذات يك چيز كه عالم است ، و از كوه بىصنعت سيم پاره‌يى بيرون آيد بىشكل ، و لكن ممكن نباشد كه انگشترى كرده بيرون آيد به شكل و صورتش ، اين فصل باشد از بهر آنك ممكن است كه مر عالم را آفريدگار است و ممكن نيست كه نيست ، آن وقت برهان گويد و آن حجت باشد كه گويد حال مردم از اول بودش تا به آخر بودش هيچ بر مراد او نباشد ، از بهر آنك از شكم مادر بيرون آورد بوقتى بىخواست او بدان دليل كه چون بيرون آوردندش بخروشيد ، و آن خروش از كودك نشان ناكامىء او بود بآمدن اندرين عالم ، و چون بزرگ شد خواست كه همچنان جوان بماند نتوانست همچنان ماندن ، و چون پير گشت خواهد كه درين عالم بماند و نتواند ماندن ، و چون آمدن و شدن مردم بمراد او نبود ناچاره بمراد آفريدگار او بود ، از بهر آنك چاره\r\n\r\n","description":"","footnote":"","page_name":" 264 ","page_number":288},
  {"content":"\r\n\r\nنيست كه او يا خود آفريدگار خويش است يا ديگرى آفريدگار اوست . پس اين برهان باشد بر حقيقت كردن خبر كه اول گفت آفريدگار آن وقت مرداننده را بدين شش چيز كه شرح آن گفته شد آفريدگار دانسته شود ، و آن هفتم اين شش است و آن را تمام گويند . الحمد اللّه رب العالمين .\r\n\r\nصف نود و چهارم سخن اندر فرق ميان معجز پيامبران و ميان سحر\r\nگوئيم كه فرق ميان معجز پيامبران و ميان سحر بيش از آن است كه تفاوت ميان ياقوت سرخ و ميان سفال ، هر چند پيدا كردن سوى نادان هر دو كاريست كه ديگر مردمان از آن عاجز آيند . اما معنىء معجز رفتن قوت آفريدگار است از راه پيمبر اندر چيزهاى طبيعى ، كه چون قوت الهى بر نفس پيامبر گذرد و بر او بر چيزهاى طبيعى عيشى كند بر مراد پيامبران آن وقت اندران چيز طبيعى اثر كند ، چنانك معروف است كه رسول مصطفى صلى اللّه عليه و آله مر درخت خرما را سوى خويش خواند ، آن درخت همچنانك اندر زمين برفت تا پيش او عليه السلام . و باز بفرمان او بازگشت از پيش او . و خردمند را ازين شگفتى نبايد داشتن ، از بهر آنك تا جملهء قوت آفرينش اندر يك جسم جمع نشود آن كس پيمبر نشود . و مثال اين حال اندر مطبوعات پيداست ، چنانك اگر صد سال مهر بر چوبى همىتابد آن چوب سوخته نشود به قوت آفتاب و لكن چون آفتاب اندر بلور گذرد تا از آبينهء ژوف رويى « 1 » ( ؟ ) بازافتد در وقت آن چوب كه\r\n\r\n\r\n","description":"","footnote":"\r\n( 1 ) ژوف : تر .\r\n","page_name":" 265 ","page_number":289},
  {"content":"\r\n\r\nبرابر آن باشد آتش گيرد ، و چون در اجسام مؤلف چيزى يافتيم كه فروغ مهر بميانجى او چنين فعل كه هرگز از ذات او بىآن ميانجى آن فعل نيامده بود پديد آورد ، روا باشد كه آفريدگار عالم بميانجى آن نفس شريف كه او را مر صلاح اين صنعت عظيم خويش پديد آورده بود چيزى كرد كه بى آن ميانجى نكرده بود همچنين نيز اندر طلسمات يافته است مثال اين كه مردم بميانجى صورتى كه بكند بر مثال گزنده‌يى يا خزنده‌يى از پشه و مور و كژدم و جز آن بوقتى معلوم همى ضرر و رنج آن گزنده از اهل آن زمين باز تواند داشتن ، كه آن كس بىآن ميانجى هرگز رنج آن جانور از نفس خويش باز نتواند داشتن ، بدانچ ايزد سبحانه مر رسول را عليه السلام پديد آورد تا بميانجى او صانع اندر عالم خلق عالم پديد آورد ازو جلت قدرته رحمتى عظيم بود بر خلق . و نگوئيم كه قدرت صانع حكيم عاجز بود از نگاه داشت خلق از فساد ، و لكن گوئيم كه چون صلاح اندر خلق برسول خويش پديد آورد دانيم كه حكمت اندرين بود ، پس چه شگفت بايد دانستن اگر بميانجى نفس شريف پيمبر آفريدگار عالم از بهر صلاح خلق چيزى پديد آورد كه پيش از آن بىميانجىء او آن چيز پديد نياورده بود .\r\nو اما فرق ميان معجز و سحر و ساحر آنست كه آنچ پيامبر كند هيچ كس آن نتواند كردن ، از بهر آنك اندر هيچ نفسى آن خاصيت نيست از روح القدس كه اندر نفس پيامبر باشد ، و هيچ كس بجهد و آموختن مر آن معجز را نتواند پذيرفتن ، و نه پيغامبر معجز مر كسى را تواند آموختن بر مثال صنعتى كه مردم كند اندر آهنگرى و درگرى و جز آن ، كه ممكن نيست كه هيچ جانور كه اندرو نفس ناطقه نيست آن صنعت از مردم بياموزد يا مردم بتواند كه مر\r\n\r\n","description":"","footnote":"","page_name":" 266 ","page_number":290},
  {"content":"\r\n\r\nخرس را يا بوزينه را درگرى بياموزد ، بسبب دور ماندن خرس از نفس ناطقه .\r\nپس همچنين هر كسى كه اندرو از روح القدس بهره نباشد معجز از پيغامبر نتواند آموختن ، همچنانك آفتاب اندر سنگ تابد از عكس سنگ آتش پديد نتواند آوردن . و سحر ساحر آنست كه چون آن سحر كسى ديگر بداند كردن و كسى كه رنج برد اندر ساحرى ازو نتواند آموختن و ساحر بتواند كه آن سبك دستى و ساختن خاصيت چيزها مر كسى ديگر را بياموزد ، از بهر آنك ميان نفس ساحر و ميان نفسهاى ديگر مجانست است ، و اندر سحر ساحر چيزى نيست ديگر كه اندر مردمان ديگر نيست ، و نيز كه ساحر آن ساحرى بياموخته است از ديگرى ، و هر چيزى كه مردمى آن بياموزد ناچاره مردمى ازو بتواند آموختن . و پيامبرى كه مردمى نتوان گرفتن كسى از پيامبر پيامبرى نتواند آموختن كه آن ايزدى است ، و نيز معجز پيامبران بر هر چه او خواهد رونده باشد ، از بهر آنك قوت آفريدگار همه چيزها ازو همى به عكس بازآيد ، پس هر چه خواهد بتواند كردن اندر هر چه خواهد و فعل مشعبذ « 1 » جز اندر چيزهاى كه طبع آن ساخته باشد نرود ، بر اختيار كسى ديگر مشعبذى نتواند كردن ، بلك چيزهاى كند كه آن را ساخت است و بر آن گستاخ گشته .\r\nپس فعل مشعبذ محدود و متناهى است و معجز پيغامبران نامحدود و نامتناهى است . و فرقى عظيم اندرين دو ميان ، و السلام .\r\n\r\n\r\n","description":"","footnote":"\r\n( 1 ) شعبده‌بازى : كه بسحر و فن كنند .\r\n","page_name":" 267 ","page_number":291},
  {"content":"\r\n\r\n\r\nصف نود و پنجم سخن اندر گزيدن خداى بنده‌يى را به پيامبرى\r\nخزانهاى شرف و حكمت كز كلمهء بارى سبحانه بر عقل او گشاده شده است بىاندازه است ، و لكن آنچ عقل اول از آن شرف كه يافت بر نفس كلى بباريد بىنهايت نيست ، بل عقل بر نفس افاضتى كرد از جود بارى بدان قدر كه نفس بدان توانا گشت و راست نهادن عالم طبيعى تا بدان بيرون آورد مرين شخصهاى كونده « 1 » و تباه شونده را ، و بازداشت از نفس مر آن حكمت را كه بدان پيوسته شود عالم طبيعى بعالم روحانى ، و آن آن حكمت است كه مر آن را نفس خداوند قيامت عليه افضل السلام بريزد ، چنانك خداى تعالى ميگويد ، قوله :  « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ »  . همىگويد :\r\nنيست هيچ چيز جز آنك نزديك ماست خزينهاى آن و فرو نفرستيمش مگر باندازهء دانسته . و فرو فرستادن مثل است بر فائده دادن حدى برتر حدى فروتر را . يعنى كه آنچ نزديك عقل است بىكناره است و آنچ او بنفس داده است به اندازه است . و نفس كلى آرزومند است بدانچ ازو بازداشته است از نصيب حكمت و شرف و بدان اندر هر دو عالم بقا يافته است ، و نفس مر آن شرف را كه عقل اول به دو پيوسته است و برو تابنده است و بر معلول خويش كه آن طبيعت است ، تا از طبيعت كه آن فعل كل است آن شرف اندر نفسهاى جزئى مردم اثر همىكند بر اندازهء روشنى و تيرگىء نفسها ، و هر نفسى كه آن روشن‌تر است و مزاج طبايع اندر جسد او براستى نزديك‌تر است از آن شرف\r\n\r\n\r\n","description":"","footnote":"\r\n( 1 ) كونده : چيزى كه از گياه باشد شبكه دار و كاه بدان كشند ، بطيخ خام .\r\n","page_name":" 268 ","page_number":292},
  {"content":"\r\n\r\nو حكمت نصيب بيشتر يابد ، و هر نفسى كه آن تيره ترست و مزاج طبايع اندر جسد او ناراست و مخالف است از آن شرف بازماند ، و چون نفسى قرار گيرد اندر جسدى راست مزاج دور از تيرگى و اختلاف طبيعت پذيرا شود مر آثار نفس كلى را كه بر طبيعت برو باريده است پذيرفتن اصلى جوهرى ، و او رسول از نفس كلى شود از ميان ديگر نفسها سوى آن نفسها كز پذيرفتن آن آثار پس ماندند ، و رسالت نام آن پذيرفتن است كه نفس پيامبر پذيرفت از آثار نفس كلى و رسول گشت از پذيرفتن سوى ديگر مردمان به دو سبب : يكى از آن آنست كه آن كسان كز پذيرفتن آثار نفس كلى بازماند بسبب تيرگىء نفسهاى ايشان ، هم از جنس او رسول‌اند و همبازيست ميان رسول و ميان ايشان بدين صورت مردمى و جدايى است ميانشان بسبب پذيرفتن آثار و انبازى و جدايى كه ميان توانگر و درويش است ، كه درويش انباز است با فوائد نفس كلى و مثل توانگر اندر حاصل توانگرى با توانگر بدان روى كه توانگرى توانگر بدرويشىء درويش همى پديد آيد ، و قيمت كرد هم درويش و هم توانگر همى پديد آرند ، شرف توانگرىء ايشان هر دو از توانگرى انباز باشد ، و خواست توانگر از درويش ، بدانچ توانگر را چيزيست كه درويش را آن نيست . پس رسول بحكمت و شرف كز نفس كلى پذيرفته است توانگر است و خلق بدان حكمت و شرف درويشانند ، چنانك خداى تعالى مىگويد ، قوله تعالى :  « يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ . »  همىگويد : اى مردمان شما درويشانيد سوى خداى و خداى توانگر و ستوده است . پس واجب گشت بر رسول از آن توانگرى كه يافت حق همبازان و همشكاران خويش بيرون كردن ، و خداى تعالى بستود مران گروه\r\n\r\n","description":"","footnote":"","page_name":" 269 ","page_number":293},
  {"content":"\r\n\r\nرا كه ايشان اندر مال خويش نصيب كردند خواهندگان را و بازماندگان را ، چنانك گفت قوله :   « وَ الَّذِينَ فِي أَمْوالِهِمْ حَقٌّ مَعْلُومٌ لِلسَّائِلِ وَ الْمَحْرُومِ »   و بدين كسان مر پيامبران را خواست اندر زمان خويش و اساسان را خواست اندر عصر خويش و امامان را خواست اندر زمان او كه اين علم خويش مران كسان را كزان شرف و فضل كه زندگىء ابدى و نعمت هميشه اندروست بازماندند نصيب كردند .\r\nو ديگر سبب پيامبر و پيامبران آن بود كه آن نفسها كز پذيرفتن فوائد نفس كلى بنفس خويش بازماندند بىميانجى عاجز نبودند از پذيرفتن آن فوائد بوقت شنودن از رسول . پس بدين سبب او رسول گشت از نفس كلى بامر بارى تا بشنواند مر خلق را از آنچ ايشان را بدل طاقت پذيرفتن آن نبود ، تا عدل خداى تعالى بخلق برسد ، و آن قوت كه خلق را است اندر شنودن ضايع نشود ، و چون صانع حكيم دانست كه ايشان طاقت نداشتند كه مران افاضت روحانى را بدلهاى خويش پذيرفتندى بريشان خشم گرفت ببازداشتن پيغام جسدانى از ايشان كه آن تكليف بود و گفت  « لا يُكَلِّفُ اللَّهُ نَفْساً إِلَّا ما آتاها »  .\r\nگفت : نفرمايد خداى نفسى را مگر آنچ او را طاقت آن داده است .\r\nو نيز گوئيم كه خداى تعالى بگزيد از ميان بندگان خويش رسولى را و مرو را بسوى ديگران فرستاد به پيغام ، از بهر آنك از نخست مر عقل غريزى را بديشان فرستاده بود كه بدان عقل پيغام جسمانى بتوانستند پذيرفتن . و نيز از بهر آن بود فرستادن رسول بخلق كه آن چيزى كه اندر گمان مردمان آيد سوى بعضى از مردمان درست نشود مگر آنگه كه آن گمانى را محسوس بينند و بيابند . و چون اندر دورى رسولى بيايد و مردمان را بترساند به چيزى كه\r\n\r\n","description":"","footnote":"","page_name":" 270 ","page_number":294},
  {"content":"\r\n\r\nاندر گمانهاى ايشان آينده باشد آن ترسانيدن كمان ايشان بيقين شود . و مثال اين چنان باشد كه اندر كمانهاى ما ثابت است كه چون آتش به هيزم فرا دارى هيزم را بسوزد . و گر كسى بيايد و ما را گويد « ديدم كه آتش به هيزم در اوفتاد و نسوخت هيزم را » مر گمان را بدان گفتار استوارى افزايد . و دليل بر واجب گشتن فرستادن رسول از خداى بخلق اين عالم طبيعى ثابت كنيم و گوئيم كه پيدا شدن زايشهاى عالم از معادن و نبات و حيوان از جهت حركتهاى كواكب و افلاك است ببودش هر نوعى از انواع زايشها سبب آنست هر بودش آن نوع را كه بفضل پيش اوست تا برسد زايش عالم بمردم كه بودش او از بهر خويش است نه از بهر چيزى ديگر ، چنانك گوئيم كه بودش نبات سبب بودش ستور بود كه اگر نبات نبودى ستور نبودى . و دليل بر درستىء اين قول آنست كه اگر نبات از ستور بازگيرى ستور بميرد و بودش ستور سبب بودش ددگان « 1 » گوشتخوار بود چه اگر ستور گياه‌خوار نبودى ددهء گوشت‌خوار نبودى . و دليل بر درستىء اين قول آنست كه اگر گوشت‌خوار را از گياه‌خوار بازدارى بميرد ، و بودش جانور سبب بود مر بودش مردم را و اگر جانور نبودى مردم نبودى . و دليل بر درستىء اين قول آنست كه اگر جانور از عالم برگيرى مردم بر گرفته شود و مردم سبب نبود مر بودن چيزى ديگر را ، بلك بودش مردم خود از بهر ذات مردم بود ، و مردم از همه چيز كه بودش ايشان پيش ازو بود شريفتر بود . پس مرو را نگاه داشت واجب آمد بيك تن هم از مردم . پس شرف آن نگاهبان مردم برتر آمد از شرف همه مردم . و نيز مردم را دو حركت است : يكى حركت عقل است كه بدان مر ذات خويش را نگاه دارد از آفتها و تدبير جسم و روح\r\n\r\n\r\n","description":"","footnote":"\r\n( 1 ) دد : حيوان درنده .\r\n","page_name":" 271 ","page_number":295},
  {"content":"\r\n\r\nخويش بدان حركت كند ، و ديگر حركت آنست كه اندر افعال مر آن را كار بندد بر نيك و بد . و آن حركت كه مردم را عقليست مر آن را گاه‌گاه كار بندد .\r\nو هميشه از مردم حركت عقلى نيايد مگر بوقت كشيدن منفعتى يا بدفع كردن مضرتى ، و اين حركتهاى فرومايه از خوردن و رفتن و گفتن سخنهاى نابكار و جز آن هر وقتى باشد . و هميشه پس ازين حكم همى واجب آيد كه حركات ستارگان و افلاك و آنچ از بهر پديد آوردن اين شخصهاى تيرهء فرومايه باشد هميشه موجود باشد ، و آن حركت كز بهر پديد آمدن شخص باشد كه اندرو نگاه داشت ديگر شخصها باشد كه گاه‌گاه باشد . و چون حركات ستارگان و افلاك و آن حركت كه به دو سياست خلق و صلاح عالم بحاصل آيد متفق شوند شخصى معتدل پديد آيد ، كه آن شخص هم حركت بودش پذيرد و هم حركت سياست خلق ، و او رسول شود سوى ديگر مردمان كه شخصهاى ايشان جز حركت بودش نپذيرفته‌اند . - اينست سبب گزيدن صانع مر يك مردم را برسالت سوى ديگر مردمان .\r\nو نيز گوئيم كه ما فرو مانده‌ايم از اندر يافتن چيزى كه از آفرينش ما غرض آفريدگار ما آنست ، پس واجب آيد بر صانع حكيم فرستادن كسى از ما بسوى ما فروماندگان تا آگاهى دهد از آنچ رضاى او از ما در آنست و آنچ پيداست چون آفتاب فائدهاى شريعى اندر خلق از پاكيزه داشتن مر نفس خويش را از فعل ستوران و از داشتن مر آفريدگار خويش را به نماز و از مواسات « 1 » كردن با درويشان بزكات و جز آن . و گر صانع حكيم ما را بمراد ما دست بازداشتى هر كسى راهى ديگر گرفتى و هميشه كسى اندر\r\n\r\n\r\n","description":"","footnote":"\r\n( 1 ) مواساة : يارى كردن بمال و به تن با كسى .\r\n","page_name":" 272 ","page_number":296},
  {"content":"\r\n\r\nگمان افتادى از طريقت خويش كه مگر حق جز آن است كه او دارد .\r\nو چون رسول خداى بيايد اندر دورى و خلق را از سوى حق خواند و خلق زير يك فرمان جمله شوند و شك از ميان خلق برخيزد و صلاح و آرام ميان خلق پيدا آيد . - بدين سبب بود كه ايزد تعالى يك تن را از خلق به پيغامبرى اختيار كرد .\r\nپس گوئيم كه راستى و روشنى و پاكيزگى اندر شخص رسول خداى به نهايت و غايت باشد و اندر شخصهاى راست گوى دارندگان مرو را و پذيرندگان مر فرمان خداى را زبان او به مقدار باشد ، و به مثل شخص رسول كمال راستيها و صلاح و زهد و پارسائى باشد . و همه شخصهاى مؤمنان از خلق جزء باشند مر آن كل را . و دليل بر راستىء آفرينش رسول و پاكيزگى و پارسايى و شرف و صلاح نفس اوست كه دانا و نادان بر سخن و فرمان آرميده‌اند ، و نشان راستى و صلاح آنست كه مردم بگويد و به دو فراز آيد . پس از آمدن نفسهاى خلق بر سخن پيامبر گواهى همىدهد بر اعتدال او و بر صلاح نفس او عليه السلام ، و نيست هيچ كس اندر عالم و نبوده است كسى كه خلق بر سخن آن كس قرار گرفته است چنين كه بر سخن پيامبران قرار گرفته‌اند . و ببايد دانستن خردمند را كه قرار خلق بر سخن پيمبران عليهم السلام بدان اوفتاد كه بودش عالم امر خداى بود كه مر آن را كلمه گفتند . و كلمه سخنى باشد و چون علت عالم از يارى سبحانه سخن بود عالم اندر آنچ بزاد بر مردم قرار گرفت كه او زنده ايست سخن گوى ، و غايت و نهايت عالم او بود ، و غايت و نهايت كار معلول آن باشد كه به علت خويش ماننده شود برويى از رويها ، و چون عالم بذات خويش چون علت خويش نتوانست شدن بسخن گفتن زايشها پديد آورد ، پس\r\n\r\n","description":"","footnote":"","page_name":" 273 ","page_number":297},
  {"content":"\r\n\r\nيكديگرند تا برسانند مر زايش خويش بمردم سخن گوى مانند عقل كه كلمه به دو پيوسته بود . پس هر كه از مردم بدان اول پديد آمده پيوسته شود كه كلمهء بارى با اوست رسول باشد گزيده از صانع حكيم تا بترساند مردم را بدانچ روح الامين اندر دل او افكنده باشد به زبان قوم خويش ، و بماند آن سخن بميان مردمان روزگار دراز ، و آن سخن سبب باشد مر راستىء كارهاى ايشان را و صلاح ايشان را ، همچنانك آن سخن نخستين از بارى سبحانه سبب بود مر راست شدن اين عالم را ، و اگر گزيدن از خلق برسولى مگر يكى را ازيشان سوى خلق نيست بلك سوى خداى است ، چنانك همىگويد ، قوله تعالى :  « وَ رَبُّكَ يَخْلُقُ ما يَشاءُ وَ يَخْتارُ ، ما كانَ لَهُمُ الْخِيَرَةُ ، سُبْحانَ اللَّهِ وَ تَعالى عَمَّا يُشْرِكُونَ »  گفت : و پروردگار تو بيافريند آنچه خواهد و بگزيند ، يعنى از بندگان مر رسالت و وصايت و امامت را ، و نيست گزيدن مريشان را ، يعنى كه ايشان واقف نيستند بر روحانيان و پيوستن ايشان بخلق ، پاك است خداى و بلند است از آنك بگزيند مر آن را كه ايشان مرو را انباز گيرند اندر امامت ، ايزد تعالى ما را دور داراد از پس رفتن و انباز گرفتن با كسى كه خداى تعالى او را بگزيده است .\r\n\r\nصف نود و ششم سخن اندر آنك چرا دو رسول اندر يك زمان روا نبود\r\nكسى كه گويد چرا اندر عالم دو رسول نبود چنان باشد كه گويد چرا در آسمان دو آفتاب چشمه نبود ، و گر آن كس انديشه كند بداند كه گر اين\r\n\r\n","description":"","footnote":"","page_name":" 274 ","page_number":298},
  {"content":"\r\n\r\nمهر درخشان نيستى ميان دو قطب جنوبى و شمالى يك جاى از زمين همه بسوختى از گرما و ديگر جا از سرما همه سنگ گشتى ، و چون يك مهر است و همىگردد از شمال بجنوب و از جنوب بشمال جايى از زمين بوقتى نبات همى بيرون آرد و جايى همىآسايد مر بيرون آوردن نبات را بوقتى ديگر . و اندرين حكمتى عظيم است . پس اگر گوئيم دو پيمبر ياد و امام بودى ، هر دو موافق بودندى اندر دعوت و شريعت يا مخالف بودندى ايشان را با يكديگر جنگ افتادى و ناچاره يكى از ايشان مبطل بودى . و چون درست شد كه يكى ازيشان مبطل بودى درست شد كه پيامبر زيشان خود يكى بيش نبودى همچنين كه امروز است ، پس اگر موافق يكديگر بودندى اندر دعوت بىهيچ خلاف پس خود همچنين بودى كه امروز است كه همه مسلمانان مر كافران را بمحمد مصطفى عليه السلام ميخوانند بىهيچ خلافى و كسى به پيامبرى هيچ دعوى نمىكند چون با او موافق‌اند .\r\n- و اين بيانى سخت روشن است . و نيز از طريق آفرينش گوئيم كه قوتهاى همه ستارگان و حركتهاى ايشان از حركتهاى كه از نگاه داشت عالم حاصل شود جمله بايد شدن تا يك تن از حركات و قوتها بدان جاى رسد كه خلق را سياست تواند كردن ، و گر آن قوتها از كسى بحاصل نشود كه خلق را سياست كند به دو قسمت شود و نگاه به آن اندر هر دو ناتمام ، همچنانك همىدانيم كه قوتهاى همه طبايع و افلاك و انجم جمله شده است تا اثر زايشهاى عالم آمده است و گر جزين كه پديد آمده است عالم خواهد كه چيزى پديد آرد آن وقت كزين قوتها جدا كند ازين زايشها نقصان شود ، و آن زايش كه نو پديد آيد تمام نيايد . - پس يكى تمام بحكمت نزديكتر از آن باشد كه دو باشد هر دو ناقص .\r\nپس گوئيم كه پديد آوردن يك شريعت تمام حكمتى عظيم بود از صانع حكيم\r\n\r\n","description":"","footnote":"","page_name":" 275 ","page_number":299},
  {"content":"\r\n\r\nتا همه خلق روى بدان آوردند ، بر مثال همه اندام مردم كه سالارى يك دل همى تمام نگاه داشته باشد ، و اگر اندرين مردم دو دل بودى هر دو ناقص بودى ، بدان دليل كه اين قوت كه بدين دل پيوسته است به دو دل پيوستى و چنين كه يكى تمام است به دو قسمت شدى ناچاره هر دو ناقص بودى ، و بناقص بودن دل شكست اندر جسد راه يافتى ، از بهر اين بود كه خداى تعالى گفت ، قوله :\r\n « ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ »  . گفت : خداى نكرد مردى را دو دل از اندرون او ، همچنين روا نباشد كه اندر زمانه دو صاحب شريعت باشد ، يا اندر يك زمانه دو امام باشد ، كه شريعت بدان مهمل و با خلل بود . همچنين كه امروز چندين اختلاف هلاك‌كننده اندر دين افتاده است بسبب رفتن مردمان از پس امامان ناحق بهواى خويش .\r\n\r\nصف نود و هفتم سخن اندر آنك چون نفس از جسد جدا شود توانا شود\r\nگوئيم بتوفيق خداى تعالى كه نفس اندر مردم بسه مرتبت است : ناميه و حسيه و ناطقه ، همچنانك زايش عالم بسه مرتبت است : معادن و نبات و حيوان .\r\nو نفس ناميه عاجز است اندر تخم از رستن و از كار بستن قوت ، و نفس عاجزى عاجز نيست از كار بستن قوت خويش بيافتن مر محسوسات را ، و چون قوت نفس انسانى اندر نطفه باشد بر مثال تخمى باشد كه اندرو درختى باشد با همه آلتهاى درخت و عاجز باشد از پذيرفتن زيادت ، و چون اندر رحم ماده اوفتد توانايى يابد و قوت كار بستن خويش بپذيرفتن زيادت بر مثال تخم كه اندر خاك\r\n\r\n","description":"","footnote":"","page_name":" 276 ","page_number":300},
  {"content":"\r\n\r\nاوفتد و آب و هوا و آتش مرو را يارى دهند ، و اندر آن حال كه اندر رحم ماده باشد آن نطفه مرو را اندر حال خويش اختيار نباشد بل كه مجبور باشد ، بر مثال تخم كه اندر خاك آب و هوا و آتش بيابد نتواند كه نرويد ، پس نطفه كاندر پشت مرد فعلى نبود او را - نه بجبر و نه به اختيار - و چون اندر رحم اوفتاد كار كن گشت بجبر كه از آن نتوانست بازايستاد ، و تا بدان وقت كه حس به دو نپيوست با شناختن به دو نيك و دانستن دوست از دشمن او مجبور بود ، و چون حس بيافت مختار گشت اندر فعلهاى خويش و خواست بگفت و خواست خاموش بود ، خواست برفت و خواست بنشست ، و از درجهء جبر بدرجهء اختيار افتاد ، و خداوند علم حقيقت مر مختار را ناتمام و ضعيف شناختند ، و خود همچنين است ، از بهر آنك مختار آن باشد كه خواهد بكند كارى و خواهد نكند ، و خواستن او مر چيزى را و از ناخواستن او همان چيز را از ضعيفى و عاجزى و ناتمامى او باشد ، چه اگر تمام بودى چيزى كردى كه او را از آن باز نبايستى گشتن\r\nپس گوئيم كه مردم اندر جبر يافتن حس و نطق مختار است . و مختار شريفتر از مجبور است ، و لكن توانا نيست ، كه اگر توانا بودى مختار نبودى بلك از اختيار بىنياز بودى . و چون مردم كه از درجهء نفس ناميه بدرجهء حسى آمد از جبر به اختيار رسيد لازم آيد از حكم قياس كه چون از درجهء حس بدرجهء عقل رسد قادر مطلق گردد ، و اين آن وقت باشد كه اندر كار بستن نفس ناطقه و پرورش او بر حق و كار بستن عمل و شناختن علم تقصيرى نيوفتد تا از درجهء اختيار بدرجهء قدرت رسد . - و اين برهانى روشن است و راهى ستوده كه نموده شد خردمند را .\r\n\r\n","description":"","footnote":"","page_name":" 277 ","page_number":301},
  {"content":"\r\n\r\n\r\nصف نود و هشتم سخن اندر آنك از پس توبه گناه نماند\r\nگوئيم كه مر بدى را اندر آفرينش اصل نيست - چندى پيش ازين اندر كتاب دلايل آن نموديم - و نيكى را اصل است ، چنانك روشنايى را ، كه او مانند خير است ، چشمهء مهر اصل است كه نور از و بر عالم فرو باريده است ، و تاريكى را كه او مانند شر است چشمهء پيدا نيست كه تاريكى از وهمى اندر چيزى اثر كند .\r\n\r\nمعارضه\r\nاگر كسى گويد كه زمين چشمهء تاريك است بدانچ تاريكى از سايه او موجود است و آن شب است كه كل ظلمت در اوست .\r\n\r\nجواب\r\nمرو را گوئيم كه زمين را تاريكى نه ذاتيست چنانك مر چشمهء مهر را روشنائى ذاتيست ، و گر مر زمين را تاريكى صفتى ذاتى بودى تاريكى از و اندر اجرام آسمان اثر كردى ، همچنانك نور اجرام كه آن مر اجرام را صفتى ذاتيست همى اندر زمين اثر كند بروشن كردن مرو را و لكن تاريك است تا رسيدن نور مهر بر جملگى شخص زمين بيك دفعه هموار . و چو معلوم كرديم كه مر بدى را اصل نيست اندر آفرينش گوئيم كه مر نفس بدى را نيكى و خير اصلى است بر مثال اندامها مر جسم را و بدى و شر مرو را بر مثال ريش « 1 » و جراحت است ، و آبله و گر مر جسم را و اندامها را از آفرينش اصل و مادت\r\n\r\n\r\n","description":"","footnote":"\r\n( 1 ) ريش : زخم .\r\n","page_name":" 278 ","page_number":302},
  {"content":"\r\n\r\nاست و ريش و جراحت را اصل نيست كه باقى شود بلك علت است كه دارو مرو را برد ، و توبه براستى مر گناه را مانند مر هم نرم است مر جراحت را ، و همچنانك چون مرهم بجراحت بر نهى قوت كواكب مر ان جراحت را بميانجى آن مرهم مادت فرستد و ريش را بميانجى دارو بسوزد اندرين عالم تا جسم از آن پاكيزه شود ، همچنان توبهء نصوح « 1 » بر نفس گناه كار مرهم گردد و نور كلمه اندران عالم مر گناه او را بميانجى توبه بسوزد و نفس را پاكيزه كند ، چنانك خداى تعالى مىگويد ، قوله :  « وَ يَمْحُ اللَّهُ الْباطِلَ وَ يُحِقُّ الْحَقَّ بِكَلِماتِهِ إِنَّهُ عَلِيمٌ بِذاتِ الصُّدُورِ »  . همىگويد : خداى پاك كند مر باطل را و اثبات كند حق را بسخنان خويش كه او دانا است بدانچ در دلهاست ، و نيكى مثال اندام است اندر جسد كه به پرورش قوت گيرد و منافع بمردم پيوسته شود ، پديد آمدن بدى از نفس بسبب بازماندن اوست از نيكى بر مثال تاريكى بر زمين كه نارسيدن نگرش مهر است بدان جايگاه ، و چون نور بر آن جايگاه افتد از تاريكى هيچ اثر نماند و كس نداند كه كجا رفت ، همچنين اندر نطفهء مردم كه برحم افتد مر اندامهاى اندرونى و بيرونى را اصل است و لكن مر جراحت و گرو دنبل را اندر نطفه اصل نيست ، اما اگر خوردنى و پوشيدنى كه بقاء جسم بدان است نه موافق بدان سبب ريشها و علتها پديد آيد بر جسم مردم و لكن اندامى ديگر نرويد ، و آن علت بىاصل بدار و بشود ، و چنان شود آن علت كه خود نبود ، همچنين بتوبه نفس از گناه پاك شود چنانك برابر شود با بىگناه ، چنانك رسول مصطفى صلى اللّه عليه و آله فرمود « التائب من الذنب كمن لا ذنب له » ، گفت باز گردنده از گناه چون آن كس است كه او را هيچ\r\n\r\n\r\n","description":"","footnote":"\r\n( 1 ) توبة نصوح : اى صادقانه .\r\n","page_name":" 279 ","page_number":303},
  {"content":"\r\n\r\nگناه نيست .\r\n\r\nصف نود و نهم سخن اندر بر گرفتن شريعت به زمان خداوند قيامت\r\nسخن اندر پرورش نفس و معالجت مرو را برابر بايد با پرورش جسد و معالجت مرو را ، از بهر آنك جسد كالبد است مر نفس را و كالبد ماننده باشد مر جسد را كه اندرو باشد . پس گوئيم كه چون جسد مردم از راستى بشود و طبايع اندر و ميل كند از اعتدال درستى و قوت ازو بشود تا بر طبيب حكيم واجب شود بازداشتن مر بيمار را از آنچ مرو را آرزو شود و تكليف كردن مرو را از خوردن داروهاى تلخ و ناخوش آنچ او مرو را نخواهد تا بدين دو بتندرستى باز رساند ، پس فرمان آن طبيب و بازداشتن او مر ان بيمار را از آنچ او خواهد بر مثال غلى باشد بر دست او و قيدى باشد بر پاى او اندر وقت بيمارى ، و چون درست گشت و به حال خويش بازآمد طبيب آن غل و بند ازو برگيرد . و دست او بدانچ مرو را آرزو شود از طعام و شراب گشاده كند و خوردن داروى ناخوش مرو را عفو كند ، پس همچنين است حال نفسها كه بدين جسدها پيوسته‌اند كه چون اندر زمانى مر عالم خويش را نفسها فراموش كنند بر عالم طبيعت عاشق شوند و به دو ميل كنند پرستش ازيشان مر مبدع حق را فرو ماند و مرو را بآفريدگان برابر كنند اندر صفات چنانك امروز همىكنند بيشتر ازين امت كه خداوند را تعالى صفت مخلوقات همىدهند و همىپندارند كه ايشان موحدان‌اند از عاشقى كه برين عالم شده‌اند ، و مردم چون چيزى را را دوست دارد آن چيز به چشم سخت نيكو نمايد ، پس صفت كردن امت نادان\r\n\r\n","description":"","footnote":"","page_name":" 280 ","page_number":304},
  {"content":"\r\n\r\nمر ايزد را تعالى بصفت خلق از قادر و عالم و حق و جز آن گواهى همىدهد بر فتنه شدن ايشان برين عالم كه اين همه صفت زايشهاى اوست ، تا واجب شد بر فرستادن طبيب سوى نفسهاى خلق از پيامبران حق عليهم السلام ، تا بازدارند مر ايشان را از بعضى از چيزهاى كه آن را جوينده‌اند و مباح گشتن ايشان را از طاعت آنچه مر آن را دشوار دارند . و اندر هر زمانى رسولى مر ايشان را رياضت همىكند تا نفسها را بدان رياضت پاك شدن باشد از بيمارىء نادانى و ميل او سوى عالم طبيعى ، و چون زمانى كه اندر او آفات تشبيه و تعطيل بر نفوس اوفتاده است بگذرد و نفسها بتوحيد و تقديس ايزد تعالى رسد اين بندها و غلها از ديو برگيرد و زيشان عبادات بانديشهء پاك و خاطر روشن پسنده كنند ، وز جسد بر آن انديشه اشارت و مثال بخواهند ، چنانك خداى تعالى همىگويد اندر فضل مصطفى صل اللّه عليه و آله كه اين غلها از خلق برگيرد مر آن شريعتهاى گذشته را همى اغلال و اصر « 1 » خواند ، قوله :  « وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ »  . گفت : رسول عليه السلام فرو نهد غلها كه بريشان بود ، و آن فرو گرفتن بند و غل از امت او صل اللّه عليه و آله پيدا آمد بر آنچ توحيد اندر طريق حق بغايت رسد اندر برج شهادت كه اندرو مجموع نفى و اثبات است ، و آن تشبيه و تعطيل باشد ، و چون توحيد ازين دو آلايش پاك بود شهادت باخلاص آنست ، و هر كه حق را از خاندان نبوت نپذيرفت بدين دو دريا غرق شد ، و هر كه اندر كشتىء نوح دور خويش آمد ازين هر دو غرقه شدن رسته گشت . و چون كار به زمان خداوند قيامت على ذكره السلام رسد و تشبيه و تعطيل كه بسبب سخن اندر شهادت آمده است برخيزد ، و چون كار بر انديشه\r\n\r\n\r\n","description":"","footnote":"\r\n( 1 ) اصر : گرانى ( بار گران ) .\r\n","page_name":" 281 ","page_number":305},
  {"content":"\r\n\r\nافتد باقى بندها و غلها از امت برگيرد و خلق را نگه دارد بسياست ربانى و قوت نفس قدسى . و چون مر شريعت را به دو حال يافتيم از محكم و متشابه ، و محكم آن بود كه عالم را بىآن صلاح نيست ، و متشابه آن بود كه اگر آن نباشد روا باشد كه ظاهر عالم را فسادى نيوفتد ، خواستيم كه بدين جاى ميان محكم و متشابه شريعت فرق كنيم و پيدا كنيم كه كدام بر گرفته شود از خلق بدان زمان كه نفوس خلق عالم مر علم توحيد را باخلاص پذيرا شوند ، و بگوئيم كه آنچ برگيرند از شريعت چرا برگيرد . پس گوئيم كه شريعت بعضى عقلى است و بعضى وضعى . عقلى چون حرام كردن كشتن مردم باشد و ستدن مال مردمان بناحق و بستن نكاح ميان مردمان و زنان كه بستها بدان درست است و چون فروختن چيزها از زمين و جامه و جز آن . و اين چيزهاى است كه عالم را بىاين نظام و راستى نيست ، و گر آن چيزها بر گرفته شود نظام و راستى از عالم برگرفته شود ، و اين چيزها اندر زير امر و نهى است ، اعنى كن و مكن ، و وضعى چون آبدست و نماز و زكات و حج و جز آن ، كه اين چيزهايست نهاده از بهر آن چيزها كه پوشيده است در زير آن و حج مسلمين به خانه خداى به مكه است همچنانك حج جهودان به بيت المقدس « 1 » است ، و هر يكى ازين دو خانه آنست مر گروهى را كه مر آن خانه را مانندى نيست ، و همچنين آتشخانها مر مغان را حج است ، و سبب اين خانها كه پرستشگاه خلق گشت آن بود كه پيامبران دانستند كه امت پس از ايشان بفريب ديوان فريفته شوند و از پس ايشان روند تا هر پيمبرى مر خانه‌يى را خدا نام كرد ، و خلق را بفرمود راهى بدان كردن ، تا بدان مر ايشان را دليل باشد بر آنك امام حق يكى\r\n\r\n\r\n","description":"","footnote":"\r\n( 1 ) نام شهرى كه مسجد اقصى در آن است « اورشليم » است .\r\n","page_name":" 282 ","page_number":306},
  {"content":"\r\n\r\nاست و نشايد هر كسى را امام خواندن ، مگر آن يك تن كه رسول بيان كند ، همچنانك روى اندر پرستش خداى سوى هر خانه نشايد كردن ، مگر بدان يك خانه كه رسول مر آن را خانهء خداى خواند ، تا خلق ، بدانند كه امام از خاندان رسول باشد و او خانهء علم خداى باشد ، و چون خلق عالم چنان شوند كه پادشاهى ديوان ازيشان برخيزد و امام زمانه حاجتمند نشود بنهان بودن از دشمنان و خلق مرو را گردن نهند و زير فرمان او آيند ، آن وقت واجب شود خانهء جسمى برگرفتن كه آن مثل است بر امام ، و همچنين روزه بر مسلمانان و جهودان و ترسايان و آتش‌پرستان و زمرهء مغان « 1 » نشانست بر پوشيده داشتن حق از نادان و خاموشى از آن علم كه سوى مردمان اندران زمان مر آن را روائى نيست ، تا مؤمنان بدان سبب بر دست دشمنان هلاك نشوند ، خداى تعالى همىگويد برمز اندرين معنى ، قوله تعالى :  « يا أَيُّهَا النَّبِيُّ قُلْ لِأَزْواجِكَ وَ بَناتِكَ وَ نِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ ذلِكَ أَدْنى أَنْ يُعْرَفْنَ فَلا يُؤْذَيْنَ »  . گفت : اى پيمبر بگوى مر زنان خويش را يعنى مر نقيبان دين را اندر وقت خويش و دخترانت را يعنى لاحقان امان را و زنان مؤمنان را يعنى مر داعيان را تا چادرهاشان بخويشتن نزديك كنند ، يعنى كه پوشيده باشند از دشمنان كه آن نزديكتر است بدانك بشناسندشان ، يعنى تا آن ظاهريان ندانند پس رنجه ندارندشان ، و چون مر حق را پيدا آيد پيدا آمدن خداوند قيامت و مؤمنان بتوانند كه حق را آشكارا كنند و از دشمنان نترسند بدين سبب برخاستن اين موضع باشد كه او مثل است بر خاموش بودن . همچنان تن شستن از جنابت فريضه است و زان وضعهاست و مثل است بر دور داشتن و پاك كردن مر خويشتن را و وقت پرداختن از آنك بگويى از علم حقيقت كه بدان زايش نفسانى بحاصل آيد از دعوى\r\n\r\n\r\n","description":"","footnote":"\r\n( 1 ) جمع مغ\r\n","page_name":" 283 ","page_number":307},
  {"content":"\r\n\r\nكردن آن مرتبت مر خويشتن را بازبستن مر آن را با امامان حق هفتگانه بفروريختن آب بر هفت اندام خويش ، يعنى كه علم حقيقت كه آب پاك است بر آن مثل است مر امامان حق راست تا بر مثال مدعيان حق نباشد كه امت دعوى كردند و گمان بردند كه مر امام حق را اندران نصيب نيست . و چون قائم حق آشكارا شود و وقت آيد آن دور به دو شكسته شود جز بفرمان او كسى دعوت نكند ، روا باشد كه اين نشانى كه برو مثل است برخيزد . فاما آبدست و نماز و زكات هر چند كه از وضعيات است ماننده است بعقليات ، از بهر آنك اندر آبدست پاكيزگى است مر تن از پليديها و اندرو پاكيزگى و پارسايى مر نفس راست . و اندر زكات دست گرفتن درماندگان است و پيدا كردن سخاوت . و شايد بود كه اين وضعيات برگرفته نشود و شايد بود كه بعضى ازو برگرفته شود ، اما هيچ كس را طاقت بر گرفتن اين نهادها نيست و نباشد مگر خداوند ثواب و عقاب را ، و هر كه پيش از پديد آمدن او عليه أفضل السلام اندرين چيزها تقصير كند اندر لعنت و خشم او گرفتار شود . اگر كسى پرسد كه اين برگرفتنيها را قائم عليه أفضل السلام بيكبار برگيرد يا باوقات يگان‌يگان مر آن را از امت همىافكند ؟ او را گوئيم كه مرين چيزها را قائم عليه أفضل السلام بنفس خويش از خلق برنگيرد ، و لكن امت چون هنگام بيابد بافتادن آن ازيشان شناسا شوند ، تا بوقت پيدا شدن او عليه أفضل السلام آنچ برگرفتنى باشد برگرفته شده باشد ، و چون هنگام پديد آمدن آن شريف شريفان باشد بندهاى شريعت گشاده گردد ، و خلق مهمل شوند ، و خون ريختن ميان خلق فاش گردد ، و عدل و رحمت از ميان خلق بيرون شود ، و شر و خيانت آشكارا شود ، و دانايان و مؤمنان بيچاره و درمانده شوند ، و نادانان و منافقان\r\n\r\n","description":"","footnote":"","page_name":" 284 ","page_number":308},
  {"content":"\r\n\r\nبر ايشان غلبه گيرند ، و دانايان از دانش بنام بسنده كنند ، آن وقت حق بر اثر آن حال آشكارا شود و فرمان اندر عالم يكى شود ، چنانك خداى تعالى همىگويد ، قوله :  « يَوْمَ لا تَمْلِكُ نَفْسٌ لِنَفْسٍ شَيْئاً وَ الْأَمْرُ يَوْمَئِذٍ لِلَّهِ »  . همىگويد :\r\nروزى باشد كه هيچ نفسى را بر هيچ نفسى پادشاهى نباشد ، و فرمان آن روز خداى را باشد . و دعوت به باطن محض باشد ، و هر كس كز علم حقيقت خبر ندارد و نتواند مر آن را پذيرفتن و نتواند مر آن را دفع كردن ، و به دو جهان ببلا آويخته شوند و فساد از عالم بپديد آمدن او عليه أفضل السلام برخيزد ، از بهر آنك نفس كلى آمدن او بعقل كلى پيوسته شود ، و امروز شريعت بجهل برگرفته‌اند ، فردا بعدل و حق برگيرند . و خود چنين واجب آيد ، از بهر آنك مردم ميانجى است ميان ديوى و فريشتگى ، و امروز جهان ديوان دارند و فردا فرشتگان را بايد داشتن .\r\n\r\nصف سدم سخن اندر عقل كل كه او مبدع « 1 » است نه مبدع\r\nمبدع حق آنست كه چيز را نه از چيز او پديد آورد ، و همه مبدعات ازين صنع عاجز آمدند ، و بدين سبب لازم آمد دانستن كه صانع عالم جسمانى نه مبدع حق است بلك روحانى است . از آنك مر روحانى را اندر جسمانى متصرف يافتيم به بسيار رويها ، چنانك همىبينيم كه روح مردم مر جسم او را كار همىفرمايد بگونه گونه علمها ، و چون روح از جسد جدا شود جسد\r\n\r\n\r\n","description":"","footnote":"\r\n( 1 ) مبدع بفتح دال : پديدآورنده .\r\n","page_name":" 285 ","page_number":309},
  {"content":"\r\n\r\nبيكار ماند ، و چون مرين عالم را جسم و نادان و بيكار يافتيم دانستيم كه كاربند او روحانى است كلى عظيم و دانا ، و نيز مبدع آن باشد كه او چيزى نه از چيزى ديگر باشد ، و مخلوق چيزى باشد از چيزى ، پس مبدع حق آنست كه او را از جهت اويى نام نيست و از جهت ما كه پديد پديدآورندگانيم نام او مبدع حق است ، اعنى پديدآورندهء چيز نه از چيز . مبدع كه او عقل است چيزى پديد آورده نه از چيزى . و او محيط است بر جملگى هر چه او را هستى است ، و مخلوق اول نفس كل است كه او نخستين چيزيست پديد آمده از چيزى ، اعنى كه پديد آمدن او بميانجى عقل است از امر بارى سبحانه .\r\n\r\nمعارضه\r\nاگر كسى گويد چون همىگويي كه عقل آنست كه محيط است بر هر چه او را هستى است ، پس چه ماند از خدايى كه تو بعقل اثبات نكردى ، پس بدعوىء تو خود عقل خداى است .\r\n\r\nجواب\r\nمرو را گوئيم كه نزديك خاص و عام معروف است كه بودش عالم را بآنچ اندر اوست سبب « كن » بود از بارى تعالى ، و چاره نيست مرين دو حرف را از فرازآرنده‌يى آرنده‌يى كه او مر آن را فراز بياوردى ، اين كلمت ازين دو حرف حاصل نشدى ، و چون اين كلمت نبودى جهان نبودى ، و فرازآرندهء دو چيز لازم آيد كه جز آن دو چيز باشد و پوشيده‌تر و نايافته‌تر از ايشان باشد .\r\nو چون بودش بدين حرف نظام يافت فرازآرندهء اين دو حرف برتر باشد از باشانيدن ، از بهر آنك باشانندهء عالم « كن » بود ، اعنى بباش . پس نخست بر ما\r\n\r\n","description":"","footnote":"","page_name":" 286 ","page_number":310},
  {"content":"\r\n\r\nواجب شد دانستن كمترين دو حرف را كه آن دو اصل است مر دو جهان فرازآرنده هست و جزين دو حرف هست ، و نيز لازم آيد كه فرازآرندهء بهم در خور آن چيز باشد ، كه اگر او را با ايشان درخورى نبودى ايشان بميانجى او فراز نيامدندى . پس درست شد كه فرازآرندهء اين دو حرف دو اصل‌اند مر دو جهان را ، بارى سبحانه نيست ، چه او جل جلاله اندر خور بودن ، بآفريدگان خويش و مرو را نام نيست و صفت نيست و شمرده نيست ، و بىنام و بىصفت ناشمرده نيست ، چه اين همه كه ياد كرده شد آفريدگان اويند . پس گوئيم هر دو چيزى كه فراهم آيد فراهم آمدنشان سوم ايشان باشد تا آن دو چيز به دو يك چيز شوند و نام پذيرند و صورت ، بر مثال برخاستن شهوت از نفس مردم كه آن فرازآرنده است مرد را با زن از روى طبيعت و نكاح را از روى شريعت ، و آنست بهانه‌يى از بر آمدن فرزند بحقيقت ، و مر فرزند را به پدر و مادر بازخوانند ، و بدان برخاستن شهوت باز نخوانند ، از بهر آنك آن سبب نخستين است و مر آن را يافتن نيست كند به قوت ذهن و پاكىء عقل ، و ما مر آتش را گرم و خشك يابيم و گرمى كه اندر آتش است اگر با ترى يار شود هوا گردد چنانك چون با خشكى يار شود « 1 » و خشكى كه اندر آتش است اگر با سردى يار شود خاك شود ، چنانك اگر با گرمى يار شود آتش گردد ، همچنين حال ديگر اركان هم بر اين جمله است ، و چون همى روا باشد گرمى را كه اندر آتش است با خشكى يار است با ضد ترى كه خشكى است يار شدن خشكى را كند كه اندر آتش با گرمى يار است با ضد گرمى كه سرديست يار شدن دليل همىكند كه آن علت كه ميان ايشان موافقت همىافكند هست و موافق ايشانست برويى نامعلوم ، از بهر آنك نه سرد است آن علت و نه گرم ، نه ترست و نه خشك ، كه اگر آن علت بيكى ازين\r\n\r\n\r\n","description":"","footnote":"\r\n( 1 ) آتش گردد .\r\n","page_name":" 287 ","page_number":311},
  {"content":"\r\n\r\nصفات بودى مر ديگرى را مخالف بودى ، و چون يكى را مخالف بودى ، نتوانستى ميان ايشان موافقت افكندن كه مخالفان بودند . و مران علت را كه گفتيم نام نيست و صفت نيست ، و ليكن چون ديديم فراز آمدن آن مخالفان بيك جاى و هر يكى را از ايشان باز با مخالفت يار خويش فراز آمده است و دانستيم كه روا باشد برخاستن مخالف ظاهر است از ميان ايشان بموافقت هر يكى از ايشان با ديگرى ، درست شد خرد را كه هر دويى را از آن سومى هست كه او نگاهبان ايشانست اندران صورت كه هر يكى را هست از طبايع ، و چون همه چيز را اندر عالم جفت يافتيم و مر هر جفتى را از ميانجى چاره نيست كه مريشان را بهم فراز آرد ، همچنانك آن ميانجى جمع كرده است ميان گرم و خشك تا صورت آتش ايشان بحاصل آمده است . و ديگر طبايع همچنان و آن ميانجى واجب آيد كه نه گرم است و نه سرد است ، نه تر است و نه خشك است ، لازم آيد كه آنچ ميان جوهر و عرض جفتى داده است ، نه جوهر است نه عرض ، و چون چيزى بيرون نيست از آنك يا جوهر است يا عرض معلوم كرديم كه آن جفت كنندهء جوهر با عرض نه جوهر است و نه عرض ، درست شد كه او چيزى نيست ، و چون آن علت جفت كنندهء مر شىء را رد كرد نشايد كه بيرون باشد از نه چيزى يا نه از نه چيزى ، پس آن غايت كه گفتيم از دو بيرون نيست :\r\nيا نه چيز است يا نه نه چيز است ، پس ظاهر كرديم خردمند را كه آن نه نه چيز است و آنك نه چيز است نه خداى است ، برتر از آنست كه مرو را ماننده باشد ، پس آن علت جفت‌كننده مانند خداى نيست كه نه نه چيز است . پس گويم آن نيست كه اثبات كرديم ، آنست كه خداى تعالى علت دو عالم را از و هست كرد كه او از نيست بود ، او معلول نخستين است كه عقل است ، و ايزد تعالى برتر است\r\n\r\n","description":"","footnote":"","page_name":" 288 ","page_number":312},
  {"content":"\r\n\r\nاز علت و معلول . پس گوئيم كه عقل او به علت خويش معلول است و به روى معلولى با ديگر آفريدگان از چيز ديگر ماننده است ، و لكن بدانچ علت او معلول نيست از ديگر معلولات يگانه است ، و ميان هر معلولى و ميان علت او جدا يكى است ، بدانچ علت او معلول علتى ديگر است . و نيز عقل كه دارا به علت است هر مردى را از عقل نصيب است و بىنيازند به او بدانستن ، هر چند كه دانش جزئى بدانش كلى نرسد ، زيرا كه دو تن باشند كه يكى از ايشان هزار درم دارد و ديگر يك درم دارد اندران روى كه هر دو تن را ملك است انباران باشند پس آفريدگان بعقل ماننده‌اند ، و آنچ مرو را ماننده‌اند و آنچ مرو را ماننده باشد او نه خداى باشد ، پس عقل نه خداى است ، و همچنين عقل زنده است هرگز نميرد و همه زندگان هستند و فرود از و تا مردم پديد كه بزندگانى با او انبازند هر چند كه زندگانى او جاويدى است و ديگر چيزهاى زندگانى به دو يافته‌اند ، و حكم اندر زندگىء جاويدى و زندگانى فانى همان است كه مثال آن اندر انبازى ميان دو خداوند ملك كه ياد كرديم . پس همه زندگان مانند عقل‌اند ، و آنچ مرو را مانند باشد نه خداى باشد . پس عقل نه خداى است .\r\n\r\nمعارضه\r\nاگر كسى گويد كه چون همىگويي كه زندگى از عقل است پس ازين شريفتر مرتبت چگونه باشد ، و صفت خداى همين است كه خلق را جان او داده است .\r\n\r\nجواب\r\nمرو را گوئيم اين صفت خداى نيست بر حقيقت كه اين صفت مطيع‌تر بنده‌يى است از بندگان خداى و آن عقل است . ببايد دانستن كه اثر آن مؤثر اندر چيزى بر اندازهء آن مرتبت باشد كه اندران مؤثر موجود باشد ، و جز از\r\n\r\n","description":"","footnote":"","page_name":" 289 ","page_number":313},
  {"content":"\r\n\r\nآن نيايد از هر چيزى كه باشد اندرو . چنانك اندر ميان عرب مثل است كه گويند « كل اناء يترشح بما فيه » . گويد : از هر آب جامى آن پالايد كه اندروست . و چون مر عقل را زندگىء جاويد صفت ذاتى بود زندگانى ازو بدان پيدا آمدند ، و گر زندگان از و پيدا نيامدندى او زندهء جاويد نبودى . پس اين حال از و همى دليل كند كه او مجبور است از كردار خويش ، و اين خاصيت نتواند كه از و زندگانى و توانايى و دانش و زانچ فرود ازوست فرو بارنده نباشد ، و هر چه او مجبور باشد نه قاهرى باشد ، و آنچ برتر از و قاهرى باشد او نه خداى باشد . نيز عقل آنست كه او مر ذات خويش بداند بذات ، و جز مر ذات خويش را نيز بداند . و او بدين صفت مخصوص است ، و هيچ چيز را اين صفت نيست . پس عقل اندر حصار اين صفت است ، و آنچ او اندر حصار صفتى باشد ، چاره نيست مرو را از بحصار اندر كننده‌يى و آنچ مرو را ديگرى بحصار اندر كرده باشد او نه خداى باشد ، پس عقل نه خداى باشد ، تعالى اللّه عما يقول الظالمون علوا كبيرا .\r\nسپاس مر خداى را كه از بهترين آفريدهء خويش اندر آفرينش بهره‌مند كرد بدانچ عقل را اندر آفرينش ما نهاد و بر زبان شريفتر سخن گوى با ما مخاطبه كرد ، محمد خاتم النبيين ، و ما را براهنمايان حق بازبرد از گروه شياطين .\r\nتمام كرديم مر اين كتاب را و آراستيم مرين خوان شريف را به صد گونه طعام و شراب گوارنده پاكيزه حلال باد اندرين شبانگاه روز آدينه حقيقت و و شب شنبهء حق آنچ ازين خوان بخورند روز دارند ببصيرت و دور باد دست حرام خواران و مىگساران و بىپاكان و ناپاكان ازين صفهاى خورشهاى جان‌افزاى برحمت ايزد داد از داد فرماى بخشايندهء مهربان نيكوكار و الصلاة على نبيه محمد و آله الطيبين الطاهرين .\r\n\r\n","description":"","footnote":"","page_name":" 290 ","page_number":314},
  {"content":"\r\n . \r\n","description":"","footnote":"","page_name":" 291 ","page_number":315},
  {"content":"\r\n . \r\n","description":"","footnote":"","page_name":" 292 ","page_number":316},
  {"content":"\r\n . \r\n","description":"","footnote":"","page_name":" 293 ","page_number":317},
  {"content":"\r\n . \r\n","description":"","footnote":"","page_name":" 294 ","page_number":318},
  {"content":"\r\n . \r\n","description":"","footnote":"","page_name":" 295 ","page_number":319},
  {"content":"\r\n . \r\n\r\n","description":"","footnote":"","page_name":" 296 ","page_number":320}
  ]