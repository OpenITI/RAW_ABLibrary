[
  {"content":"\r\nبسم الله الرحمن الرحيم\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nنهج البلاغة\r\nامير المؤمنين على عليه السلام\r\nسيد شريف رضى\r\nترجمهء عبد المحمد آيتى\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنياد نهج البلاغه\r\nدفتر نشر فرهنگ اسلامى\r\nنهج البلاغه\r\nمجموعهء خطبه ها ، نامه ها و كلمات قصار امام على ( ع )\r\nگرد آورنده : سيد شريف رضى\r\nمترجم : عبد المحمد آيتى\r\nويراستاران : محمد على مجد فقيهى ، دكتر محمد حسن تبرائيان ، حكيمه دسترنجى\r\nهمكار فنى : دفتر ويرايش\r\nچاپ دوم : 1377 [ اول در دفتر نشر فرهنگ اسلامى 
  ]\r\nتعداد : 3 هزار نسخه\r\nليتوگرافى ، چاپ و صحافى : چاپخانهء دفتر نشر فرهنگ اسلامى\r\nفروشگاه مركزى : خيابان فردوسى ، روبروى فروشگاه شهر و روستا . تلفن : 3112100\r\nفروشگاه شماره يك : ميدان انقلاب ، بازارچه كتاب . تلفن : 6469685\r\nفروشگاه شماره دو : ميدان نياوران ( شهيد باهنر ) ، جنب مهمانسراى وزارت امور خارجه ، تلفن : 2292272\r\nفروشگاه شماره سه : قم ، خيابان ارم ، سه راه موزه . تلفن : 738150\r\nدايره پخش . تلفن و فاكس : 6450307\r\nشابك : 1 - 598 - 430 - 964\r\nISBN 964 - 430 - 598 - 1\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\n\r\nمقدمهء بنياد نهج البلاغه\r\nنهج البلاغه از ديرباز به زبان هاى مختلف ترجمه شده است ، و زبان و ادبيات فارسى اين افتخار را داشته كه اولين ترجمان كلمات نورانى امير بيان امير مؤمنان على عليه السلام باشد .\r\nفرهنگ دوستان اين سرزمين به سبب عشقى كه به ولايت مولاى متقيان داشتند ، كلمات پربار زندگى ساز آن حضرت را در فرهنگ پارسى وارد ساخته و در مراكز علمى و حوزه هاى علميه مورد تحقيق و تفسير قرار مىدادند .\r\nترجمه نقشى دو رويه دارد : يك روى آن ، درك محتوا و برگردان صحيح متن است و روى ديگى ، الفاظ و مفاهيم متغيرى است كه مردم هر عصر آنها را مىآفرينند و با آن حرف دل خود را منتقل مىكنند . و در اين بين ، هنر مترجم شناخت اين روست ، محتوا كه حقيقتى تغيير ناپذير است بايد در قالب الفاظ جديد و مفاهيمى به تناسب نياز روز در آيد لذا ضرورت ايجاب مىكند كه متون اصيل چون نهج البلاغه در هر زمان بر اساس اين تحول برگردان شود تا مورد استفادهء بهينه قرار گيرد .\r\nاكنون از نهج البلاغه نزديك به بيست ترجمهء فارسى در دست است كه در طول قرنها پديد آمده است . اين ترجمه ها همه بر اساس متن ولى با دريافت ها و نگارش هاى گوناگون تدوين شده است . هر مترجم به پشتوانهء دانش و تكيه بر قلم و عشق سرشارى كه به صاحب ولايت كبرى داشته اثر خود را عرضه كرده است و در\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\nزمان خود توانسته بخشى از عاشقان ولايت را با اين كلمات نورانى آشنا سازد ، ولى هيچگاه نتوانسته اند در هر زمان و در برابر هر نسلى پاسخگو باشند ، بنابراين مسؤوليت ترجمهء متونى چون قرآن و نهج البلاغه همواره موجود است و شايسته است كه مترجمان در هر برهه از زمان به اين نياز پاسخ مثبت دهند . امروزه نسل جوان بويژه دانشجويان و فرهيختگان ، يا زبان امروز سخن مىگويند و مىشنوند ، متون دينى نيز بايد با همين زبان مطرح گردد ، يعنى محتوا و برداشت از متن با همهء دقتهاى لازمى كه به كار مىرود بايد در قالبى امروزين و آشناى نسل معاصر ريخته شود . اصطلاحات و الفاظ كهن كه در زمان حاضر كمتر مورد استفاده قرار مىگيرد و يا در طول زمان مفاد ديگرى پيدا كرده ، نمىتواند پيام رسان متن و برگردان اصيل محتوا باشد ، بويژه در حركت پرشتاب الفاظ و اصطلاحات جديد كه احياناً متون معاصر را هم با ابهام مواجه مىسازد .\r\nبنياد نهج البلاغه با احترام و ارادت به همهء مترجمان مخلص و موفق نهج البلاغه از اولين آنها كه صائن الدين على بن محمد بن افضل الدين محمد تركهء ( درگذشتهء 834 ق ) ، مترجم بخشى از نهج البلاغه ، و ملا فتح الله كاشانى صاحب تنبيه الغافلين ( درگذشتهء 988 ق ) تا معاصران - امير بيان و پيشواى پرهيزكاران را هنوز هم در پرده استتار مىبيند و نكته هاى ناگفته و درهاى ناسفتهء آن را مىجويد . لذا جمعى از دوستان متعهد و فرزانه را براى تحقق اين مهم گرد آورد تا با ترجمه ، ويرايش و بررسى و تطبيق ترجمه با اصل ، نوشتارى كه حتى المقدور شميم عطر كلام امام را در بر داشته باشد فراهم آيد .\r\nدر آغاز ، نويسنده و مترجم دانشمند جناب آقاى عبد المحمد آيتى بر اساس طرح بنياد ترجمه را انجام داد و سپس فاضل گرانمايه آقاى محمد على مجد فقيهى و جناب آقاى دكتر محمد حسن تبرّائيان ويرايش محتوايى كرده و آنگاه خانم حكيمهء دسترنجى از نظر ادبى و نوشتارى ويراستارى نموده كه از همهء آنان سپاسگذارى و تشكر مىگردد . اميد است اين ترجمه گامى در آشنايى بيشتر نسل امروز با كتاب پر ارج نهج البلاغه و فرهنگ والاى علوى باشد .\r\nانه قريب مجيب\r\nسيد جمال الدين دين پرور\r\n17 / 6 / 75\r\n","description":"","footnote":"","page_name":" تعريف الكتاب 5 ","page_number":5},
  {"content":"\r\n\r\nمقدمهء مترجم\r\nفاطمهء بنت اسد از خانهء كعبه بيرون آمد و كودك نوزاد خود را روى دست داشت .\r\nعلى در خانهء كعبه زاده شده بود . مادر او را « حيدره » ناميد و ابو طالب ، « على » را پسنديد .\r\n\r\nسمّيته بعلىّ كي يدوم له\r\nعزّ العلوّ و خير العزّ أدومه\r\n\r\nاين روز ، روز سيزدهم رجب بود . بيست و پنج يا بيست و سه يا هجده سال پيش از هجرت و به قولى سى سال پس از حادثهء عام الفيل . على ( ع ) شش ساله بود كه قريش دچار سختى معيشت شد . رسول اللَّه ( صلى اللَّه عليه و آله ) تا از رنج عيالمندى ابو طالب بكاهد ، به عمّ خود ، عباس ، پيشنهاد كرد كه بعضى از فرزندان ابو طالب را نگهدارى كنند و خود ، على ( ع ) را برگزيد و عباس ، جعفر را . از اين زمان على ( ع ) در حجر تربيت پيامبر ( ص ) قرار گرفت . اين سالها همواره در خاطرهء او مىدرخشيد : « شما از منزلت من در نزد رسول اللَّه ( ص ) آگاهيد ، هم از جهت خويشاوندى و هم از آن جهت كه حرمت خاصى براى من مىشناخت . من خردسال بودم كه مرا در كنار خود مىنشاند و به سينهء خود مىچسبانيد و در بستر خود مىخوابانيد و تن من به تن او مىساييد و بوى خوش خود را به مشام من مىرسانيد . گاه چيزى را مىجويد و در دهان من مىنهاد . او هرگز نه دروغى از من شنيد و نه در رفتارم خطايى ديد . . . من همواره چون بچه شترى كه در پى مادر رود ، در پى او مىرفتم و او هر روز يكى از\r\n","description":"","footnote":"","page_name":" 1 ","page_number":6},
  {"content":"\r\nصفات پسنديده اش را براى من بيان مىكرد و مرا مىفرمود ، كه به آن اقتدا كنم . هر سال در غار حراء زمانى چند خلوت مىكرد و من او را مىديدم و كسى جز من نمىديد . روزگارى ، جز خانه اى كه رسول اللَّه ( ص ) و خديجه و من در آن مىزيستيم ، اسلام در خانهء ديگرى نبود .\r\nنور وحى و رسالت را به چشم خود مىديدم و بوى نبوت را استشمام مىكردم . هنگامى كه وحى نازل مىشد من صداى نالهء شيطان را مىشنيدم . مىپرسيدم : يا رسول اللَّه ، اين صداى چيست مىفرمود : صداى شيطان است . از اين كه او را بپرستند ، نوميد شده است . تو هم مىشنوى ، هر چه را من مىشنوم و مىبينى ، آنچه را من مىبينم ، جز اين كه تو پيامبر نيستى ولى تو وزير منى و تو به راه خير مىروى » ( خ 234 ) در همين سالها ، على ( ع ) يك بار ديگر امتحان فداكارى خود را داد و آن روزى بود كه پيامبر ( ص ) مأمور شده بود كه خويشاوندان و نزديكان خود را هشدار دهد و اسلام را بر آنان عرضه دارد . پس همه را به ميهمانيى دعوت كرد و چون همگان به صدق گفتار و اخلاص كردار و امانتدارى او اعتراف كردند ، خواست كه دين يكتا پرستىاش را بپذيرند ، هيچكس پاسخى نگفت . تنها على ( ع ) بود كه سكوت مجلس را شكست و گفت ، كه در هر حال يار و همراه اوست در اين مجلس رسول خدا ( ص ) او را يار و وزير خود خواند .\r\nعلى ( ع ) هنوز ، در عنفوان جوانى بود كه آن عمل قهرمانانه و حيرتانگيز از او سر زد : حادثهء ليلة المبيت ، شبى كه مشركان اهريمن خوى ، تيغ جانشكار به كف از در و ديوار به خانهء پيامبر ( ص ) ريختند . پنداشته بودند آنكه در بستر خوابيده ، رسول اللَّه ( ص ) است در حالى كه ، او كسى جز على ( ع ) نبود . على ( ع ) در يك لحظه خود را در ميان شمشيرهاى آهخته محصور ديد . اين جانبازى و فداكارى او را خداى تعالى ستوده است : و من الناس من يشرى نفسه ابتغاء مرضاة اللَّه و اللَّه رؤف بالعباد . و از مردم ، كسى است كه براى خشنودى خدا جان خويش فدا مىكند و خدا به اين بندگان ، مهربان است .\r\nعلى ( ع ) به مدينه آمد و ، از آن زمان ، غزوات آغاز شد . او در همهء غزوات به جز يكى شركت داشت و همواره پيشاپيش لشكر اسلام بر خصم مىتاخت . در غزوهء بدر و خندق و خيبر و احد ، رشادتها نمود و جمعى از ابطال عرب را به خاك هلاكت افكند . على ( ع ) از آن روزها چنين ياد مىكند : « براى يارى دين قيام كردم در زمانى كه\r\n","description":"","footnote":"","page_name":" 2 ","page_number":7},
  {"content":"\r\nهمه در كار سستى مىنمودند . در آن هنگام كه هر كس سر در لاك خود فرو برده بود ، من بودم كه سر برافراشتم و در آن هنگام كه زبان همه بسته بود ، من بودم كه به هدايت نور خداى ، راه خويش پى گرفتم . ادعايم از همه كمتر بود و حال آنكه بر همگان سبقت گرفته بودم . . . به چابكى پيش تاختم و به تنهايى از همه گرو بردم » ( خ 37 ) .\r\n« ما با رسول اللَّه ( ص ) بوديم ، پدران و فرزندان و برادران و عموهاى خود را مىكشتيم و اين جز بر ايمان و تسليم ما نمىافزود ، كه بر راه راست بوديم و بر سوزش آلام شكيبايى مىورزيديم و در جهاد با دشمن به جد در ايستاده بوديم . تا مردى از ما و مردى از دشمنانمان مردانه پنجه در مىافكندند تا كدام يك ديگرى را شرنگ مرگ چشاند . گاه ما بوديم كه جام مرگ از دست دشمن مىگرفتيم و گاه دشمن بود كه از دست ما جام مرگ مىگرفت . چون خداوند صداقت ما را در پيكار ديد ، دشمن ما را خوار و زبون ساخت و ما را پيروزى داد تا اسلام استقرار يافت » . ( خ 55 ) ده سالى كه اوج مجاهدت على ( ع ) بود ، چه زود به پايان آمد و سالهاى تيرهء اندوه فرا رسيد ، رسول اللَّه ( ص ) به رفيق اعلى پيوست . على ( ع ) اندوه خود را در اين عبارات جانسوز مىگسارد : « پدر و مادرم فدايت باد يا رسول اللَّه ، با مرگ تو رشته هايى گسسته شد كه با مرگ ديگران گسسته نشده بود ، رشتهء نبوّت و اخبار غيبى آسمانى . حادثهء خاصّى بود مرگ تو . به گونه اى كه آنان كه به مصيبت مرگ تو دچار شدند ، ديگر مصيبتها را از ياد بردند . . . اگر ما را به شكيبايى فرمان نداده بودى و از گريستن و زارى منع نكرده بودى ، آن قدر مىگريستيم تا سرشكمان را به پايان رسانيم . درد جدايى تو در رفتن درنگ مىكند و رنج اندوه دورى از تو چون يار سوگند خورده اى همواره با ماست . در سوك تو هر چه بيقرارى كنيم ، با هم اندك است ولى مرگ چيزى است كه كسى را ياراى راندن و دفع كردن آن نيست .\r\nپدر و مادرم به فدايت ما را نزد پروردگارت ياد كن و ما را در ياد خود دار » ( خ 226 ) .\r\nحادثهء غمانگيز ديگرى كه پس از وفات پيامبر ( ص ) بر زندگى على سايهء اندوه گسترد ، آن هم در آن سالهاى سياه كه از حق بزرگش محرومش كرده بودند ، وفات همسر عزيزش ، بانوى همهء زنان جهان ، فاطمه ( س ) بود . امانتى را كه در همان آغاز هجرت به او سپرده بودند ، اكنون با سينه اى شرحه شرحه از فراق ، باز پس مىداد : « سلام بر تو باد ، اى پيامبر خدا ، سلام من و دخترت كه اكنون در كنار تو فرود آمده و چه زود به تو پيوست . اى رسول خدا ، بر مرگ دخت برگزيدهء تو شكيبايى من\r\n","description":"","footnote":"","page_name":" 3 ","page_number":8},
  {"content":"\r\nاندك است و طاقت و توانم از دست رفته است . ولى مرا كه اندوه عظيم فرقت شما را ديده‌ام و رنج مصيبت مرگ شما را چشيده‌ام جاى شكيبايى است . من تو را به دست خود در قبر خواباندم و هنگامى كه سر بر سينهء من داشتى جان به جان آفرين تسليم نمودى . . . آن وديعت بازگردانيده شد و آن امانت به صاحبش رسيد ، اما اندوه مرا پايانى نيست .\r\nهر شب خواب به چشمم نرود تا آن گاه كه خدا براى من سرايى را كه تو در آن جاى گرفته اى ، اختيار كند . به زودى دخترت تو را خبر دهد كه چگونه امتت گرد آمدند و بر او ستم كردند . همهء سرگذشت را از او بپرس و خبر حال ما را از او بخواه . اينها در زمانى بود كه از مرگ تو ديرى نگذشته بود و تو از يادها نرفته بودى . » ( خ 193 ) .\r\nاز اين پس ، سالهاى خانه نشينى على ( ع ) آغاز شد : « ميان خود و خلافت پرده اى آويختم و از آن چشم پوشيدم و به ديگر سو گشتم و رخ برتافتم . در انديشه شدم كه با دست شكسته بتازم يا بر آن فضاى ظلمانى شكيبايى ورزم ، فضايى كه بزرگسالان در آن سالخورده شوند و خردسالان به پيرى رسند و مؤمن ، همچنان ، رنج كشد تا به لقاى پروردگارش نايل آيد . ديدم كه شكيبايى در آن حالت خردمندانه تر است ، و من طريق شكيبايى گزيدم ، در حالى كه ، همانند كسى بودم كه خاشاك به چشمش رفته يا استخوان در گلويش مانده باشد . مىديدم كه ميراث من به غارت مىرود . » ( خ 3 ) .\r\nعلى ( ع ) نمىخواست به سخن كسانى كه او را به قيام دعوت مىكردند ، گوش فرا دهد و دولت جوان و نوپاى اسلامى را كه در هر حال ، به آرامش داخلى نياز داشت ، گرفتار پراكندگى سازد ، بويژه آنكه ، آشوب اهل رده كم كم رخ مىنمود تا كيان دولت را متزلزل گرداند . از اين رو ، هنگامى كه عباس و ابو سفيان خواستند به خلافت با او بيعت كنند و به قيامش وادارند ، نپذيرفت و گفت : « اگر بگويم ، گويند كه آزمند فرمانروايى هستم و اگر لب بربندم و خاموشى گزينم ، گويند كه از مرگ مىترسد .\r\nدوريد از حقيقت . آيا پس از آن همه جانبازيها در عرصهء پيكار ، از مرگ مىترسم به خدا سوگند ، دلبستگى پسر ابو طالب به مرگ بيشتر از دلبستگى كودك است به پستان مادر ، ولى اسرارى در دل نهفته دارم كه اگر آشكار كنم لرزه بر اندامتان افتد » ( خ 5 ) .\r\nاواخر سال 35 بود كه پس از عثمان ، با او بيعت كردند . در اين سالها اگر رسما عهده دار امر خلافت نبود و مىگفت : « به خدا سوگند از آن زمان كه رسول اللَّه ( ص ) رخت به سراى ديگر برده تا به امروز مرا از حقم باز داشته‌اند و ديگرى را برترى بر من داده‌اند و برگزيده‌اند . » ( خ 6 ) ، همچنان خلفا با او در مهام امور اعم از فقهى يا\r\n","description":"","footnote":"","page_name":" 4 ","page_number":9},
  {"content":"\r\nسياسى مشورت مىكردند و او در كارهايى كه به صلاح امت اسلامى بود ، از معاضدت و يارى و رهنمود دريغ نمىداشت . اما ، خلافت عثمان را واقعا ، فاجعه آميز مىدانست : « خويشاوندان پدرىاش با او همدست شدند و مال خدا را چنان با شوق و ميل فراوان خوردند كه اشتران گياه بهارى را ، تا سرانجام آنچه تابيده بود باز شد و كردارش ، قتلش را در پى داشت . . . ناگاه ديدم كه انبوه مردم روى به من نهاده‌اند .\r\nانبوه ، چون يالهاى كفتاران گرد مرا از هر طرف گرفتند چنان كه نزديك بود كه استخوانهاى بازو و پهلويم را زير پاى فرو كوبند . رداى من از دو سو بر دريد و چون رمهء گوسفندان مرا در بر گرفتند » ( خ 3 ) .\r\nعلى ( ع ) آن مردمان را مىشناخت و مىدانست كه برخى از سران به زودى بيعت را خواهند شكست .\r\nعلى ( ع ) روزهاى سخت جمل و صفين و نهروان را به عيان مىديد : « بدانيد سوگند به كسى كه دانه را شكافته و جانداران را آفريده اگر انبوه آن جماعت نمىبودند يا گرد آمدن ياران حجت را بر من تمام نمىكرد و خدا از عالمان پيمان نگرفته بود كه در برابر شكمبارگى ستمكاران و گرسنگى ستمكشان خاموشى نگزينند ، افسارش را به گردنش مىافكندم و رهايش مىكردم ، در پايان ، با آن همان مىكردم كه در آغاز كرده بودم و مىديديد كه دنياى شما براى من از عطسهء ماده بزى هم كمارجتر است » ( خ 3 ) .\r\nعلى ( ع ) آمده بود كه جامعهء مسلمانان را اصلاح كند و رنگ و زنگ بدعت را بشويد و داد مظلومان بدهد و ظالمان را بر جاى خود بنشاند . خاندان اموى كه جز رياست و مال و مكنت نمىخواست ، به خلاف او برخاست : « آيا مرا فرمان مىدهيد كه پيروزى را طلب كنم ، به ستم كردن بر كسى كه زمامدار او شده‌ام به خدا سوگند ، چنين نكنم ، تا شب و روز از پى هم مىآيند و در آسمان ستاره اى در پى ستاره اى ديگر طلوع مىكند . اگر اين مال از آن من بود ، بازهم آن را به تساوى ميانشان تقسيم مىكردم . پس چگونه چنين نكنم در حالى كه مال از آن خداوند است . » ( خ 126 ) .\r\nعلى ( ع ) برنامهء حكومت خود را از همان آغاز براى آنان چه مختصر و پرمعنى بيان نمود : « بيعت شما با من كارى نبود كه به تصادف يا بدون انديشه صورت پذيرفته باشد . كار من با شما يكى نيست . من شما را براى كارهاى خدايى مىخواهم\r\n","description":"","footnote":"","page_name":" 5 ","page_number":10},
  {"content":"\r\nو شما مرا براى منافع خود مىخواهيد . اى مردم ، مرا يارى كنيد . هرچند ، خلاف ميلتان باشد سوگند به خدا كه حق ستمديده را از ستمگر مىستانم و مهار در بينى ستمگر كرده چون شتر مىكشانم تا او را به آبشخور حق برم اگر چه رفتن به آن را ناخوش دارد . » ( خ 136 ) .\r\nعثمان ، در ايام خلافت خود ، زمينهايى را به اين و آن داده بود . امام آن زمينها را بستد و به مسلمانان باز گردانيد : « به خدا سوگند ، اگر چيزى را كه عثمان بخشيده است ، نزد كسى بيابم ، آن را به صاحبش باز مىگردانم ، هر چند مهر زنان كرده باشند يا بهاى كنيزان . » ( خ 15 ) على ( ع ) با چنين تقوايى چگونه مىتوانست زمام كار را به دست طلحة بن عبيد اللَّه يا زبير بن العوّام بسپارد يا معاويه را بر حكومت شام ابقا نمايد . از اين رو ، وقتى كه برخى به اصطلاح مصلحت انديشان از او خواستند كه از تعقيب طلحه و زبير واپس كشد ، فرمود : « به خدا سوگند كه من همانند آن كفتار نيستم كه با آواز كوبيدن سنگ و چوب ، در كنامش به خوابش كنند تا بر در كنام رسند و صيادانش به فريب به دام اندازند . به پايمردى يارانى كه روى به حق دارند ، روى برتافتگان از حق را فرو كوبم ، و به يارى آنان كه گوش به فرمان من نهاده‌اند ، شورشگرانى را كه همواره در حق ، ترديد مىورزيده‌اند ، مىزنم و اين شيوهء من است تا مرگم فرا رسد . » ( خ 6 ) .\r\nشريح ، قاضى او ، خانه اى خريده بهايش را پرداخته و قباله اش را گرفته است و شاهدان نيز بدان گواهى داده‌اند : « اى شريح ، زودا كه كسى بر سر تو آيد كه در قباله ات ننگرد و تو را از شاهدانت نپرسد ، تا از آنجا براندت و بىهيچ مال و خواسته اى به گورت سپارد . پس اى شريح ، بنگر مبادا كه اين خانه را از دارايى خود نخريده باشى ، يا نقدى كه بر شمرده اى از حلال به دستت نيامده باشد . اگر چنين باشد هم در دنيا زيان كرده اى و هم در آخرت . » ( نامهء 3 ) .\r\nعلى ( ع ) مىگفت : « به خدا سوگند ، اگر شب را تا بامداد بر بسترى از خار بيدار بمانم يا بسته در زنجيرم بر روى زمين بكشانند ، مرا دوست داشتنىتر از آن است كه در روز شمار به ديدار خدا و پيامبرش روم ، در حالى كه به يكى از بندگانش ستمى كرده يا پشيزى از مال مردم را به غصب گرفته باشم . عقيل را در نهايت بينوايى ديدم .\r\nاز من خواست كه يك صاع از گندم شما مردم را به او ببخشم در حالى كه ، فرزندانش را از شدت فقر آشفته موى و گردآلود با چهره اى نيلين مىديدم . چند بار نزد من آمد\r\n","description":"","footnote":"","page_name":" 6 ","page_number":11},
  {"content":"\r\nو خواهش خود مكرر كرد و من ، همچنان ، به او گوش مىدادم و او پنداشت كه دينم را به او مىفروشم و شيوهء خويش وا مىگذارم و از پى هواى او مىروم . پس ، پاره آهنى را در آتش گداختم و تا عبرت گيرد ، به تنش نزديك كردم . عقيل همانند بيمارى ناله سر داد و بيم آن بود كه از حرارتش بسوزد . گفتم : اى عقيل ، مادرت در عزايت بگريد . آيا از حرارت آهنى كه انسانى به بازيچه گداخته است مىنالى و مرا به آتشى كه خداوند جبّار به خشم خود افروخته است ، مىكشانى » ( خ 215 ) .\r\nوقتى على ( ع ) را با برادر خود چنين رفتارى باشد ، چگونه مىتواند دست طلحه و زبير و معاويه و خاندان مروان را در كارها گشاده دارد ، پس طلحه و زبير عايشه را بر مىانگيزند و براى آشوب ، رهسپار بصره مىشوند و معاويه نيز عزل خود را نمىپذيرد و جنگهاى جمل و صفين را بر على تحميل مىكنند . سراسر سالهاى معدود خلافت او ، از بيعت تا شهادت ، همهء نزاع بر سر اين است كه على مىگويد عدالت و آنها چيزى كه نمىخواهند عدالت است . على ( ع ) اين عدالت را در همهء ابعاد ، گسترش مىدهد تا ستوران را در بر مىگيرد . به كسى كه او را براى گرفتن زكات و صدقات فرستاده است ، چنين سفارش مىكند : « چون امين تو ستوران زكات را گرفت ، از او بخواه كه در راه ميان مادر و كره اش جدايى نيفكند و آن قدر آن را ندوشد كه كره اش را زيان رسد و با سوار شدن بر آنها خسته نكند و ميان آن شتر كه بر آن سوار مىشود يا مىدوشد و ديگر شترها به عدالت رفتار كند . چنان كند كه شتر خسته بياسايد و با شترى كه پايش مجروح شده و رفتن نتواند مدارا كند ، و آنها را بر سر آبگيرها برد و آب دهد و از راه هايى براند كه به علفزارها نزديك باشد نه از راه‌هاى خشك و عارى از گياه ، ساعتها مهلت دهد تا آب خورند يا علف بچرند . » ( نامهء 25 ) .\r\nطلحه و زبير ، سركردگان فتنهء جمل ، خود از كسانى بودند كه براى بيعت با على ( ع ) مىشتافتند ، بدين اميد واهى ، كه على ( ع ) كامشان را از بيت المال با دادن منصب و مقام شيرين خواهد كرد : « همانند ماده شترى كه به كرهء خود گرايد به من روى نهاديد و در حالى كه پياپى مىگفتيد : بيعت ، بيعت . من دستم را مىبستم و شما آن را مىگشوديد من دستم را واپس مىبردم و شما مىگرفتيد و آن را به سوى خود مىكشيديد . بار خدايا طلحه و زبير پيوند خود را بريدند و بيعت مرا گسستند و مردم را بر ضد من تحريك كردند . » ( خ 137 ) .\r\nمخالفانش توطئه آغاز كردند و او را به كارى ، كه نكرده بود ، متهم ساختند و اين\r\n","description":"","footnote":"","page_name":" 7 ","page_number":12},
  {"content":"\r\nاتهام واهى را چون حقيقتى انگاشتند و روزگار معدود خلافت او را تا پايان ، تيره و تباه ساختند . گفتند : على ، قاتل عثمان است و حال آنكه معاويه و طلحه و زبير كه مىتوانستند به يارى عثمان بشتابند و اقدامى نكرده بودند ، خود از عوامل قتل عثمان بودند .\r\n« بيرون شدند ( يعنى طلحه و زبير ) و حرم رسول اللَّه ( ص ) را با خود به هر سو كشاندند ، آن گونه كه كنيزى را براى فروختن به هر سو مىكشانند . ولى آن دو او را به بصره بردند ولى ، آن دو ، زنان خود را در خانه نشانيدند و پرده نشين رسول اللَّه ( ص ) را به خود و ديگران نشان دادند و همراه سپاهى به راه انداختند ، سپاهى كه در آن ميان حتى يك تن نبود كه به فرمانبردارى من گردن ننهاده و به دلخواه و بدون اكراه با من بيعت نكرده باشد . آنان بر عامل من و نگهبانان بيت المال مسلمين و ديگر مردم بصره تاخت آوردند . بعضى را در حبس يا اسارت كشتند و برخى را به غدر و نيرنگ از پاى در آوردند . به خدا قسم ، اگر حتى يك تن از مسلمانان را به عمد و بىهيچ جرمى كشته بودند ، كشتن همهء آن لشكر براى من روا بود ، زيرا همهء آن لشكر در كشتن آن مرد حاضر بوده‌اند و كشتن او را منكر نشمرده‌اند و به زبان و دست ياريش نكرده‌اند و حال آنكه آنان از مسلمانان به شمارهء سپاهى كه به شهر داخل كرده بودند ، كشتار كرده بودند . » ( خ 171 ) .\r\nپس از آن حكميت شوم ، در لشكر على ( ع ) اختلاف افتاد . گروهى راه ، ديگرگون كردند و از سر تعصب و جهل ، حجت خدا را كافر شمردند و از او خواستند كه توبه كند . گروهى نيز تن به كار نمىدادند و هر بار كه آنها را به لشكرگاه نخيله مىخواند ، جز معدودى ، حاضر نمىشدند . معاويه دو داغ جگرسوز بر دل او نهاد : يكى كشتن محمد بن ابى بكر ، فرمانرواى مصر از جانب او و يكى كشتن مالك اشتر .\r\n« نمىخواهم محمد را نكوهش كنم . محمد محبوب من بود و فرزند خواندهء من . » ( خ 67 ) و چون ، خبر كشته شدن مالك را شنيد ، با تأسف چنين گفت : « مالك ، مالك چه بود اگر كوه مىبود كوهى بىهمتا و سر فراز بود . اگر صخره اى بود ، صخره اى بود سخت كه سم هيچ ستورى بر آن نمىسود و هيچ پرنده اى به اوجش نتوانست پريد . » ( كلمات ، 435 ) .\r\nغم بزرگتر على ( ع ) ، كسانى بودند كه خود را در سلك ياران او در آورده بودند ولى به فرمان او گوش نمىدادند : « در نهان و آشكار دعوتتان كردم ، پاسخم نداديد .\r\n","description":"","footnote":"","page_name":" 8 ","page_number":13},
  {"content":"\r\nاندرزتان دادم ، نپذيرفتيد . حاضرانى هستيد چون غايبان . سخنان حكمت بر شما خواندم ، از آن رميديد . به اندرزهاى نيكو ، پندتان دادم ، به اطراف پراكنده شديد . به جهاد ستمپيشگان شما را فراخواندم ، هنوز سخن به پايان نياورده بودم كه هركس از سويى گريخت . به جايگاه خود باز مىگرديد و خود را فريب خورده مىپنداريد . . . فرمانده شما از خدا اطاعت مىكند و شما نافرمانيش مىنماييد ، ولى ، فرمانده آنان خدا را نافرمانى مىكند و ايشان سر به اطاعتش دارند . دلم مىخواست معاويه با من معامله اى مىكرد . چونان كه صرّافان دينار را به درهم . ده تن از شما را از من مىگرفت و يك تن از مردان خود را به من مىداد .\r\nاين قوم بر شما غلبه خواهند كرد ، نه از آن جهت كه بر حقتر از شمايند ، بلكه از آن جهت كه در يارى فرمانرواى خود ، با آنكه بر باطل است ، شتاب مىورزند و شما در اجراى فرمان من ، با آنكه بر حقم ، درنگ مىكنيد . مردم از ستم فرمانروايان خود بيمناكند و من از ستم رعيت خود مىترسم . » ( خ 96 ) اينان كه على را مىآزردند ، با او سابقهء خويشاوندى نداشتند ولى ، نمىدانم اين كدام پسر عمّ اوست كه در بحرانىترين اوضاع و در زمانى كه على ( ع ) به مرد و مال نيازمند است ، اموال را بر مىگيرد و پى كار خود مىرود : « تو را در امانت شريك خود كردم و يار و همراه خود شمردم . هيچيك از افراد خاندان من در غمخوارى و يارى و امانتدارى ، در نزد من ، همانند تو نبود . چون ديدى كه روزگار بر پسر عمّت چهره دژم كرده و دشمن ، آهنگ جنگ نموده و امانت مردم تباهى گرفته و اين امت به تبهكارى دلير شده و پراكنده گرديده ، تو نيز با پسر عمّت دگرگون شدى و همراه آنان كه از او رخ برتافته بودند ، رخ برتافتى و چون ديگران او را فروگذاشتى و با خيانتكاران ، خيانت ورزيدى . نه پسر عمّت را يارى كردى و نه امانت او را ادا نمودى . . . هر چه ميسّرت بود از اموالى كه براى بيوه زنان و يتيمان نهاده بودند ، برگرفتى و آنسان كه گرگ تيز چنگ ، بز مجروح را مىربايد ، اموال را به حجاز بردى ، با دلى آسوده بىآنكه خود را در اين اختلاس گناهكار پندارى . . . اى كسى كه نزد من از خردمندان مىبودى ، چگونه آشاميدن و خوردن بر تو گواراست و حال آنكه آنچه مىخورى و مىآشامى از حرام است . . . » ( نامهء 41 ) .\r\nسرانجام ، سالهاى محنت ، آنسان كه خود در انتظارش بود ، به سر آمد . سحرگاه روزى كه تيغ زهرآگين ابن ملجم بر فرقش آمد ، خوابى ديد و چه خوابى شگرف :\r\n","description":"","footnote":"","page_name":" 9 ","page_number":14},
  {"content":"\r\n« نشسته بودم ، به خواب رفتم ، رسول اللَّه ( ص ) بر من گذر كرد . گفتم : يا رسول اللَّه از دست امت تو چه ناراستيها و كينه توزيها ديده‌ام . گفت : نفرينشان كن . گفتم : خداوند به جاى آنها بهتر از ايشان را به من دهد و به جاى من بدترين كسان را بر ايشان گمارد . » ( خ 69 ) و چنان شد كه او خواسته بود . « گفتم يا رسول اللَّه ، تو در روز احد كه جماعتى از مسلمانان به شهادت رسيده بودند و من شهيد نشده بودم و اين امر بر من دشوار مىآمد ، نگفتى بشارت باد كه شهادت در پى تو است گفت : چنين است كه مىگويى و در آن روز چگونه صبر خواهى كرد گفتم : يا رسول اللَّه آنجا جاى صبر نيست بلكه جاى شادمانى و سپاسگزارى است . ( خ 155 ) بدين ترتيب ، غمنامهء على ( ع ) به پايان آمد .\r\nنهج البلاغه نامى است كه مصنّف آن ابو الحسن محمد بن الحسين معروف به الشريف الرضىّ به اثر گرانبهاى خود داده است . از آنجا كه وى از احفاد امام موسى الكاظم ( ع ) بوده است « الموسوى » را نيز به القاب او افزوده‌اند .\r\nوى به سال 359 هجرى در بغداد زاده شد . هر چند ، بغداد در آن روزگار از لحاظ سياسى وضعى آشفته داشت و غالبا محل نزاع ديلميان شيعى مذهب و تركان سنى مذهب بود و دستگاه خلافت نيز متزلزل و دستخوش قدرت اين گروه يا آن گروه بود ، ولى باز هم ، از مراكز مهم علوم اسلامى به شمار مىآمد . علما و نويسندگان و شعرا و ادبا از اكناف عالم اسلامى به آنجا روى مىنهادند و بسا در آنجا رحل اقامت مىافكندند . در مجالس خلفا و ملوك و رؤساء ، همواره بازار مناظرات و مباحثات علمى ، گرم بود . كتابخانه‌ها سرشار از كتاب بود و حلقه‌هاى درس ، رونق فراوان داشت . پادشاهان آل بويه خود از علم و ادب بهره مند بودند و چه بسا ، در اين مناظرات و مباحثات شركت مىجستند ، بخصوص آن دسته از عالمان را كه گرايش به تشيع داشتند ، مىنواختند و به خود نزديك مىكردند و مصاحبتشان را مغتنم مىشمردند . يكى از اين علما و ادبا ابو احمد حسين بن موسى بن محمد بن ابراهيم بن موسى بن جعفر ( ع ) بود . ابو احمد در نزد پادشاهان آل بويه ، معزّز و محترم بود ، كه بهاء الدوله او را « الطاهر الاوحد » لقب داد . خلفاى بنى عباس ، هم به ديدهء احترام در او مىنگريستند . اگر چه ، به سبب سوء ظنى ، چندى هم مغضوب عضد الدوله واقع شد و در يكى از قلعه‌هاى فارس او و برادرش را به زندان كرد . ابو احمد نقابت\r\n","description":"","footnote":"","page_name":" 10 ","page_number":15},
  {"content":"\r\nطالبيين را بر عهده داشت و امر قضا و حج و نظر در مظالم به او واگذار شده بود .\r\nهمچنين ، گاه از سوى خلفا به دربار آل بويه يا حمدانيان ، به سفارت فرستاده مىشد .\r\nسرانجام ، وى در سال 400 هجرى جهان را بدرود گفت . ابو العلاء معرّى ، در رثاى او ، قصيده اى بلند پرداخت و در آن قصيده از فرزندان او ياد كرده است :\r\n\r\nابقيت فينا كوكبين سنا هما\r\nفى الصبح و الظلماء ليس بخاف . . .\r\nرزقا العلاء فاهل نجد كلَّما\r\nنطقا الفصاحة مثل اهل دياف\r\nساوى الرّضى و المرتضى و تقاسما\r\nخطط العلا بتناصف و تصاف\r\n\r\n( سقط الزند ) ابو احمد را دو پسر بود : على ، ملقب به الشريف المرتضى و محمد ، ملقب به الشريف الرضىّ . مرتضى در سال 355 متولد شد و رضى در سال 359 . هنوز ، خردسال بودند كه مادرشان آن دو را به شيخ مفيد ، محمد بن محمد بن النعمان ، سپرد تا تربيت كند و علم آموزد . در اين مقدمه ، به مناسبت كتاب نهج البلاغه به شرح زندگى و آثار رضى مىپردازيم .\r\nابو الحسن محمد بن الحسين ، الشريف الرضى ، از اجلَّهء شاعران و اديبان عرب بوده است . ثعالبى در يتيمة الدهر ( ج 3 131 ) گويد كه رضى در بغداد زاده شد و اندكى از ده سالگى وى گذشته بود كه شعر گفتن آغاز نهاد . امروز ( در زمان ثعالبى ) در بيان بدايع شعرى مقامى ارجمند و و الا دارد . وى ، برترين شاعران طالبيين است و با آنكه كسانى چون جمانى و ابن طباطبا و ابن الناصر از ميان علويان برخاسته‌اند و همه از بزرگان شاعران عصر خويش بوده‌اند ولى رضى بر همه فايق آمده است . پس اگر بگوييم كه او برترين شاعران قريش است ، سخنى به گزاف نگفته‌ايم . پدرش ، ابو احمد در سال 380 امر نقابت طالبيين را به او سپرد و او در قصيده اى به مطلع\r\n\r\nانظر الى الايام كيف تعود\r\nو الى المعالى الغرّ كيف تزيد\r\n\r\n( ديوان ، 1 310 ) پدر را بستود و او را سپاس گفت .\r\nشريف رضى معاصر سه تن از خلفاى عباسى بود : المطيع لله ( 363 - 334 ) و الطائع لله ( 381 - 363 ) و القادر بالله ( 422 - 381 ) . در عهد المطيع ، رضى دوران كودكى را مىگذرانيد ، ولى ، زمان خلافت الطائع و القادر ، دورهء شهرت و عزت او بود . در ديوان شريف رضى ، قصايدى در مدايح يا مراثى خلفا و\r\n","description":"","footnote":"","page_name":" 11 ","page_number":16},
  {"content":"\r\nوزرا آمده است ولى او مردى منيع الطبع و توانگر بود و مدح را به خاطر گرفتن صلات و جوايز نمىسرود . چنان كه حنا الفاخورى ( تاريخ ادبيات زبان عربى ، ص 491 ) اديب معاصر عرب گويد : مدايح او وسيله اى بود براى رسيدن به اغراض سياسى و همراهى با جريان احوال . همچنين ، نزديك شدنش به وزرا و ملوك براى منافع مادى نبود بلكه مىخواست در مشكلات سياسى به عنوان زعيمى صاحب اهميت شركت داشته باشد و حتى روزى بر تخت خلافت فرا رود . در اين راه به موفقيتهايى نايل آمد ، چنان كه توانست ميان حجاز و عراق و ايران و عراق و شام و عراق مناسباتى برقرار كند . رضى ، در يكى از مدايح خود ، القادر بالله را در روزى كه بار عام داده بود و بيشتر حاضران ، حجاج خراسان بودند ، چنين مىستايد :\r\n\r\nو برزت فى برد النبي و للهدى\r\nنور على اسرار وجه مشرق . . .\r\n\r\nو در پايان قصيده گويد :\r\n\r\nعطفا امير المؤمنين فانّنا\r\nفى دوحة العلياء و لا نتفرق\r\nما بيننا يوم الفخار تفاوت\r\nابدا كلانا فى المعالى معرق\r\nالا الخلافة ميّزتك فاننى\r\nانا عاطل منها و انت مطوق\r\n\r\n( ديوان ، ص 42 ) شريف رضى در روز ششم محرم سال 406 ديده از جهان فرو بست . او را در خانه اش ، در محلهء كرخ بغداد - كه ساكنان آن همه از شيعيان بودند - به خاك سپردند .\r\nبا دفن او همهء آمال و آرزوهاى گسترده اش به خاك رفت . هنگام تجهيز و حمل جنازه اش برادرش علم الهدى ، سيد مرتضى ، به مشهد امام موسى الكاظم پناه برد زيرا تاب ديدن جنازهء او را نداشت .\r\nرضى در علوم قرآنى ، تعمقى شگرف داشت و در كلام و لغت و نحو متبحر بود .\r\nوى ، مكانى را به نام « دار العلم » ترتيب داده بود و جمعى از طالبان علم در آنجا درس مىخواندند و او ما يحتاج آنها را از دارايى خود مىپرداخت .\r\nاز آثار اوست : مجازات الآثار النبويه و ديگر حقايق التأويل و متشابه التنزيل و ديگر\r\n","description":"","footnote":"","page_name":" 12 ","page_number":17},
  {"content":"\r\nتلخيص البيان فى مجازات القرآن و كتاب خصائص الائمه و رسائل ، آنچه بين او و ابو اسحاق ابراهيم بن هلال صابى گذشته است و ديوان اشعار كه به همت عده اى از اديبان گردآورى شده و به سال 1307 ق در بيروت به چاپ رسيده است .\r\nادباى معاصر عرب ، رضى را در شعر همطراز بحترى و متنبى شمرده‌اند و شعر او را به چند دسته تقسيم كرده‌اند : حجازيّات شيعيات ، رثائيات و فخريات . حجازيّات چهل قصيده است بيشتر غزلگونه . پيشينيان مىگفتند كه روح پژوهندهء اديب صفا نمىيابد مگر آنكه هاشميات كميت و خمريات ابو نواس و زهديات ابو العتاهيه و تشبيهات ابن المعتز و مدايح بحترى و حجازيات شريف رضى را از بر كرده باشد .\r\nانگيزهء او در سرودن شيعيات ، بيان زندگى علويان يا طالبيان محروم از حق و قدرت است . رثائيات ، مراثى اوست براى بزرگان زمان يا دوستان و خويشاوندان و نيز مراثى شهداى كربلا . رضى در فخريات خود از عزت و شرف كهن ياد كرده و بدان بسى باليده است .\r\nهنگامى كه ابو اسحاق ابراهيم بن هلال صابى دوست اديب و نويسندهء سخن پرداز او در گذشت ، رضى در قصيده اى طولانى به مطلع\r\n\r\nاعلمت من حملوا على الاعواد\r\nارايت كيف خبا ضياء النادى\r\n\r\nاو را مرثيه گفت و در بيت ديگر گويد :\r\n\r\nما كنت اعلم قبل حطَّك فى الثرى\r\nان الثرى يعلو على الاوتاد\r\n\r\nگويند كه بعضى او را گفتند كه صابى مسلمان نبود ، چگونه او را چنين مرثيتى گفتى رضى گفت : من علم و ادب او را ستوده‌ام نه كيش او را .\r\nاثر مهم شريف رضى كتاب نهج البلاغه است . از مقدمه اى كه خود بر كتاب نوشته ، چنين بر مىآيد كه در عنفوان جوانى كتابى در خصائص ائمّهء اطهار نوشت ، چون از نوشتن اوصاف خاصّ امير المؤمنين ( ع ) فراغت يافت ، در پايان كتاب ، فصلى متضمّن سخنان كوتاه آن حضرت افزود . جمعى از ياران آنچه را كه در آن فصل آمده بود ، پسنديدند و از عبارات بديع و معانى تابناك آن در شگفت شدند و از مؤلف خواستند كه كتابى كه برگزيدهء سخنان على را در برداشته باشد آغاز كند . زيرا « امير المؤمنين سرچشمه و آبشخور فصاحت و منشأ و مولد بلاغت است . اسرار فصاحت و بلاغت در كلام او آشكار شده و قواعدش از كلام او اقتباس گرديده . . . هر گوينده يا سخنورى به دو اقتدا كند و هر واعظ بليغى در سخن خود از او يارى جويد .\r\n","description":"","footnote":"","page_name":" 13 ","page_number":18},
  {"content":"\r\nگوى سبقت از همگان در ربود و آنان هر چه كوشيدند به او نرسيدند . على ( ع ) پيش افتاده بود و آنان واپس مانده بودند . زيرا در كلام على جلوه اى است از علم الهى و بويى است از سخن رسول اللَّه صلى اللَّه عليه و آله » . ( از مقدمه ) .\r\nرضى خواهش آنان را پذيرفت و ديد كه سخنان على ( ع ) بر گرد سه محور است : خطبه‌ها و فرمانها و نامه‌هاى بلند و رساله‌ها و حكمتها و موعظه‌ها . رضى به تجسّس پرداخت و از اين سه بخش هر چه يافت در دفترهايى نگاشت و در پايان هر بخش برگى چند كاغذ نانوشته قرار داد تا آنچه در آينده به دست مىآورد ، در آنها بنويسد . سيد رضى ، در گزينش سخنان امام ، از آنجا كه خود از شاعران و اديبان بنام عرب است ، بيشتر به فصاحت و بلاغت و شيوايى سخن توجه كرده است نه مثلا ، جنبه‌هاى تاريخى و امثال آن . مثلا ، اگر خطبه يا كلامى به دست او رسيده ، همهء آن را نقل نكرده است ، بلكه آن قسمتهايى را نقل كرده كه از حيث شيوايى از ديگر قسمتها برتر بوده است . عنوانهاى خطبه‌ها يا سخنان يا نامه‌ها هميشه چنين است : من خطبة ، من كلام يا من كتاب له عليه السلام . يعنى بخشى از خطبه يا سخن يا نامه اى از آن حضرت عليه السّلام . از اين رو ، گاهى خطبه اى از دو سه سطر تجاوز نمىكند .\r\nمعلوم است كه امير المؤمنين مطالب مفصلى آن هم در اوج شيوايى بيان فرموده ولى آن راوى كه سخن امام را شنيده و نقل كرده ، نتوانسته است همهء آن بدايع الفاظ و معانى را عينا به خاطر بسپارد و نقل كند . رضى ، از روايت او ، آن بخش را انتخاب كرده كه بيشتر با شيوهء بيان على ( ع ) سازگار افتاده است . گاه نيز از يك خطبه يا يك كلام يا نامه عباراتى را حذف كرده است ، كه با معيارهاى او هماهنگ نبوده است .\r\nرضى مىگويد « پس از فراهمآمدن كتاب بر آن شدم كه نامش را نهج البلاغه بگذارم ، زيرا درهاى بلاغت را به روى كسى كه بخواهد در آن بنگرد مىگشايد و طالبان آن را بدان فرا مىخواند . هم دانشمندان را بدان نياز است و هم دانشپژوهان را . هم مطلوب بلغاست و هم منظور زاهدان . در اثناى آن سخنان شيوا و شگفتانگيزى در توحيد و عدل و منزه ساختن ذات بارى تعالى از مشابهت به آفريدگانش آمده است ، عباراتى كه تشنه كامان را سيراب مىكند و بيماران را شفا مىبخشد و هر شبهه را از دل مىزدايد » ( مقدمه ) .\r\nرضى كتاب نهج البلاغه را در ماه رجب سال 400 هجرى به پايان آورد .\r\nو اين هم يكى از ده‌ها ترجمهء كتاب ارجمند نهج البلاغه است ، به خامهء اين بنده .\r\nديدم كه چشمهء فياضى است ، دريغم آمد كه از آن جرعه اى برنگيرم و بهشت پرگلى\r\n","description":"","footnote":"","page_name":" 14 ","page_number":19},
  {"content":"\r\nاست حيف است كه از شميم گلى دماغ جان عطرآگين نسازم . درياى پهناورى است كه بر روى آن صدها شراع گشوده بود ، من نيز زورق خود را بر امواج آن سپردم و اكنون كه كار به پايان آمده از بخت بلند خود در شگفتم كه اين هماى بلند پرواز چگونه بر سر من خاك نشين سايه افكند .\r\n\r\nهرگز انديشه نكردم كه تو با من باشى\r\nچون به دست آمدى اى لقمهء از حوصله بيش\r\n\r\nذلك فضل اللَّه يؤتيه من يشاء . يقين دارم كه رنج من به آستان والاى ولىّ خدا ، على مرتضى مقبول مىافتد كه هرگز هيچ سائلى از درگاه او ، نوميد و تهى دست باز نگرديده است . چون در ركوع انگشترى به سائل داد ، خدايش بستود انّما وليكم اللَّه و رسوله و الذين آمنوا الذين يقيمون الصلاة و يؤتون الزكاة و هم راكعون » .\r\nاز سالهاى دور همواره در انديشه بوده‌ام كه بدين سراپردهء اسرار راهى بگشايم و سرى بكشم و چه نيكبخت بودم كه نامحرمم نينگاشتند و دست رد به سينه‌ام نزدند .\r\nو پيوسته ، در اين آرزو كه ياران را نيز از اين سفر ارمغانى برم كه از چنين بوستانى تهى دست رفتن سوى دوستان را كريمان نپسندند . نخست طبع آزمايى را چند خطبه و نامه ترجمه كردم و با عنوان « آشنايى با نهج البلاغه » در ماهنامهء آموزش و پرورش به چاپ رساندم ، در اين انديشه كه خواننده چه گويد . مدحم گويد و دلخوشم دارد يا قدحم كند و بيازارد . سپاس خدا را كه از احسنت خويش بهره‌ام دادند و به استظهار نظر محبت آنان ، دلير شدم . هر بار كه حال دل مساعد مىافتاد ، دستى مىگشودم و ورقى چند بر اوراق مىافزودم . تا آن گاه كه « بنياد محترم نهج البلاغه » از من خواست كه كار را به پايان برم . پس به جد در ايستادم و سنگ صابرى بر دل نهادم و اين ترجمه را پديد آوردم .\r\nاين تأخير خالى از فايدتى نبود ، زيرا چند تن از استادان هر كدام به سليقهء خود ترجمهء خود را انتشار دادند . خواندم و از حاصل رنج آن بزرگان بىنصيب نماندم .\r\nو السلام\r\nعبد المحمد آيتى\r\nهفدهم اسفند سال هزار و سيصد و هفتاد و سه هجرى شمسى\r\nبرابر با ششم شوّال سال هزار و چهار صد و پانزده هجرى قمرى\r\n","description":"","footnote":"","page_name":" 15 ","page_number":20},
  {"content":"\r\n","description":"","footnote":"","page_name":" 16 ","page_number":21},
  {"content":"\r\nنهج البلاغه\r\n","description":"","footnote":"","page_name":" 17 ","page_number":22},
  {"content":"\r\n","description":"","footnote":"","page_name":" 18 ","page_number":23},
  {"content":"\r\n\r\nمقدّمهء سيد شريف رضى\r\nبه نام خداى بخشاينده مهربان پس از ستايش خداوندى كه ستايش خود را بهاى نعمتهايش ساخت و پناهگاه از بلاهايش گردانيد و وسيلهء رفتن به بهشت و سبب افزونى احسانش قرار داد . و درود بر پيامبرش ، پيامبر رحمت و پيشواى پيشوايان و چراغ فروزان امت كه برگزيده كرامت و سلاله مجد و شرافت ديرين و درخت افتخارات اصيل است ، درختى كه شاخه‌هاى بلندش پر بر و بارند . و درود بر خاندان او كه چراغهاى افروزندهء تاريكىهايند و نگهدارندهء امتها و نشانه‌هاى روشن دين و معيار و ميزان فضيلتهايند - درود خدا بر همهء آنان باد - درودى شايان فضايلشان و پاداش كردارهاى نيكشان و درخور پاكيزگى اصل و فرعشان تا سپيدهء بامدادى بر مىدمد و اختران طلوع مىكنند و غروب مىنمايند . پس از آن چنين گويم كه : در عنفوان جوانى و زمان طراوت و تازگى نهال زندگانى ، به تأليف كتابى پرداختم در خصوصيّات اخلاق و صفات امامان عليهم السلام ، مشتمل بر محاسن اخبار و جواهر گفتار ايشان . سبب تأليف كتاب و هدفى را كه از آن داشتم ، در آغاز كتاب آوردم و مقدمهء سخن خود قرار دادم . چون از نوشتن اوصاف خاصّ و فضايل امير المؤمنين على ( ع ) بپرداختم ، حوادث دور زمان و پيشامدهاى روزگار مرا از نوشتن باقى كتاب مانع آمد . پس آنچه را كه تا آن زمان مهيا كرده بودم ، در ابواب و فصولى جاى دادم . در پايان كتاب ، فصلى بود متضمن سخنان شيوا و كوتاه آن حضرت ( ع ) در مواعظ و حكم و امثال و آداب و اين غير از خطبه‌هاى بلند و\r\n","description":"","footnote":"","page_name":" 19 ","page_number":24},
  {"content":"\r\n","description":"","footnote":"","page_name":" 20 ","page_number":25},
  {"content":"\r\nنامه‌هاى مبسوط او بود . جمعى از ياران و برادران ، آنچه را كه در آن فصل آمده بود ، پسنديدند و نيكو شمردند ، در حالى كه ، از آن همه الفاظ بديع و معانى بلند و تابناك در شگفت شده بودند ، از من خواستند كه تأليف كتابى را بياغازم كه گزيده اى از سخنان او را در برداشته باشد ، از همهء انواع سخن او ، اعمّ از خطبه‌ها و نامه‌ها و مواعظ و آداب ، زيرا ، يقين داشتند كه چنين مجموعه اى ، همهء اسرار بلاغت و شگفتيهاى فصاحت كلمات گوهر آساى عرب را در بر خواهد داشت و از سخنان روشنگرى كه دنيا و آخرت را به كار آيد ، مشحون خواهد بود . آنچه در هيچ كلام يا كتابى فراهم نيامده است زيرا ، امير المؤمنين سرچشمه و آبشخور فصاحت و منشأ و مولد بلاغت است و راز اين دو ، در كلام او آشكار گرديده و قواعدش را از كلام او اقتباس كرده‌اند . هر گوينده يا سخنورى به دو اقتدا كند و هر واعظ بليغى در سخن خود از او يارى جويد . على ( ع ) گوى سبقت از همگان در ربوده و آنان هر چند كوشيده‌اند به او نرسيده‌اند . على ( ع ) پيش افتاده بود و آنان واپس مانده بودند . زيرا ، در كلام على ( ع ) جلوه اى است از كلام الهى و بويى است از سخن رسول اللَّه ( ص ) . من خواهش آنها را اجابت كردم ، كه اين كار بياغازم و مىدانستم كه كار من چه فوايد بزرگى را در بر دارد ، هم در دنيا سبب بلندى نام و آوازهء من مىشود و هم ذخيره اى است براى آخرتم . و هم بدين آهنگ ، كه عظمت قدر امير المؤمنين را در اين فضيلت ، كه او راست ، به ديگران بنمايم كه آن حضرت افزون بر همهء فضايل و مناقب كه دارد ، در فصاحت و بلاغت هم گوى سبقت از همهء پيشينيان ربوده است . از كلام فصيح و بليغ گذشتگان اندكى به ما رسيده است ولى امير المؤمنين دريايى است بىكرانه كه هيچ سخنورى را ياراى برابرى با او نيست و مجموعه اى است از فضايل كه كسى را ياراى همسرى با او نباشد . مىخواهم بر خود ببالم و فرا نمايم كه نسب من هم به آن حضرت منتهى مىشود . و بدين شعر فرزدق تمثل جويم :\r\n\r\nاولئك آبائى فجئنى بمثلهم\r\nاذا جمعتنا يا جرير المجامع\r\n\r\n« پدران من اگر توانى همانندشان بياور ، اى جرير ، آن گاه كه انجمنها ما را با هم به يكجاى گرد آورد . »\r\n","description":"","footnote":"","page_name":" 21 ","page_number":26},
  {"content":"\r\n","description":"","footnote":"","page_name":" 22 ","page_number":27},
  {"content":"\r\nديدم سخنان على ( ع ) بر سه محور است : نخست خطبه‌ها و فرمانها ، ديگر ، نامه‌ها و رساله‌ها و سه ديگر ، حكمتها و موعظه‌ها . به توفيق خداوندى به گزينش خطبه‌هاى اعجابانگيز و سپس ، نامه‌هاى دلپذير و سپس ، حكم و آداب نيكوى او پرداختم و براى هر يك بابى گشودم و ميان هر باب ورقه‌هاى نانوشته قرار دادم ، تا اگر مطلبى كه اكنون به دست نيامده و در آينده به دست آيد ، در آنها بنويسم\r\nو اگر كلامى از آن حضرت به دست آمد كه در ضمن گفتگو با كسى بر زبان آورده يا پاسخ پرسشى بوده يا به غرض ديگرى خارج از آن مقاصدى كه ياد كردم ، بيان شده است ، براى آنها هم جايى قرار دادم . يعنى آن را در جايى كه بيشتر با آن متناسب بود و بهتر سازگارش يافتم ، نوشتم . در ميان آنچه از كلام على ( ع ) برگزيده‌ام ، گاه فصلهايى است ناهماهنگ و در آنها سخنانى دلپذير آمده كه در آن سلك ، انتظام نمىيابد . سبب اين است كه من نكته‌ها و سخنان دلاويز را آورده‌ام و قصدم پيوستگى و انتظام آنها نبوده است . از شگفتيهاى شخصيت على ( ع ) كه در آن نه همتايى دارد و نه شريكى يكى اين است ، كه چون زبان به سخن زهد و موعظه و تذكير و منع از قبايح مىگشايد كسى كه سخن او بشنود هرگز نپندارد كه آنها از آن مردى است همانند على ( ع ) ، با منزلتى رفيع و فرمانى نافذ و حكومتى گسترده كه گردنها در ربقهء طاعت اوست . بلكه ترديد نكند كه آنها گفتار زاهد مردى است از دنيا بريده كه كارى جز عبادت ندارد و در كنج سرايى يا دامنهء كوهى در گوشه اى خزيده كه صدايى جز صداى نفس خويش نشنود و جز خود انسانى به چشم نبيند . يقين نتواند كرد ، كه اين سخنان زهد آميز از آن دلير مردى است رزم آور كه شمشير آخته است و سرها مىافكند و پهلوانان را به خاك هلاك مىاندازد و در حالى كه ، از تيغش خون دل دليران مىچكد ، از ميدان نبرد بازمىگردد و او با اين احوال ، زاهد زاهدان است و برگزيدهء ابدال و اولياى خدا . اينهاست شمه اى از فضايل شگفت انگيز او و ويژگيهاى او كه اضداد را در خود گرد آورده و پراكنده‌ها را پيوند داده است . بسيار مىشود كه با برادران در فضايل على ( ع ) گفتگو مىكنم و آنها را به شگفتى وا مىدارم . الحق جاى آن دارد كه در شگفت شوند و به انديشه فرو روند .\r\n","description":"","footnote":"","page_name":" 23 ","page_number":28},
  {"content":"\r\n","description":"","footnote":"","page_name":" 24 ","page_number":29},
  {"content":"\r\nديده مىشود كه در اثناى اين گزينش ، لفظى مردد و معنايى مكرر آمده است . در چنين مواردى ، عذر ما اين است كه سخنان امام ( ع ) به چند گونه روايت شده و ميان روايات هم اختلاف زيادى هست . چه بسا ، اتفاق افتاده كه سخنى از او در روايتى آمده باشد و ما آن را بدان گونه كه يافته‌ايم نقل كرده‌ايم ، سپس ، روايت ديگر به دست آمده كه آن سخن را به گونهء ديگرى بيان كرده است ، يا چيزى بر آن افزوده و يا لفظ بهترى در عبارت به كار برده است . حال چنان اقتضا مىكند كه آن صورت هم ذكر شود تا بر گزينش نخستين ، تأكيدى ديگر باشد و هم قصد ما در نوشتن بهترين و شيواترين صورت كلام امام برآورده گردد . و نيز ممكن است كه مطلبى در جايى نوشته شده ولى پس از چندى در جاى ديگر باز هم آن را تكرار كرده باشم ، ولى اين كار به سبب سهو و فراموشى بوده نه از روى قصد و عمد . من ، با اين همه ، ادعا نمىكنم كه بر همهء سخنان امام ( ع ) احاطه يافته‌ام و هيچ چيز فوت نشده باشد . بعيد هم نمىدانم كه آنچه به دست من نرسيده بسى بيشتر از آن باشد كه به دست من رسيده است و آنچه به تصرف من در آمده كمتر از آن باشد كه بدان دست نيافته‌ام . اما بر من لازم بود كه تا آنجا كه توان داشتم ، بكوشم و خداى سبحان است كه راه بر من مىگشايد و مرا راه مىنمايد .\r\nان شاء اللَّه . پس از فراهم آمدن كتاب بر آن شدم كه آن را نهج البلاغه بنامم ، زيرا ، درهاى بلاغت را به روى كسى كه بخواهد در آن نظر كند ، مىگشايد و طالبان آن را بدان فرا مىخواند . هم دانشمند را بدان نياز است و هم دانشپژوه را ، هم مطلوب اهل بلاغت است و هم منظور اهل زهد و پارسايى . در اثناى آن بسى سخنان شيوا و شگفت انگيز كه در توحيد و عدل و منزه ساختن بارى تعالى از شباهت به آفريدگان آمده است . در سلك عباراتى كه تشنه كامان را سيراب كند و بيماران را شفا بخشد و هر شك و شبهه اى را از دل بزدايد . از خداوند سبحان توفيق مىخواهم و مىخواهم كه مرا از هر بد نگه دارد و پايدارى دهد و يارى نمايد و به او پناه مىبرم از خطاى در انديشه پيش از خطاى در گفتار و از لغزش در سخن ، پيش از لغزش در قدم . هو حسبى و نعم الوكيل .\r\n","description":"","footnote":"","page_name":" 25 ","page_number":30},
  {"content":"\r\n","description":"","footnote":"","page_name":" 26 ","page_number":31},
  {"content":"\r\n\r\nباب گزيده اى از خطبه‌هاى مولاى ما امير المؤمنين عليه السّلام و فرمانهاى او\r\nو در آن گزيدهء سخنان او آمده است كه همچون خطبه هاست و در مجالس خاص يا در جنگهاى مشهور و يا حوادثى كه پيش آمده\r\n","description":"","footnote":"","page_name":" 27 ","page_number":32},
  {"content":"\r\n","description":"","footnote":"","page_name":" 28 ","page_number":33},
  {"content":"\r\n\r\n1 خطبه اى از آن حضرت ( ع ) در اين خطبه ، سخن از آغاز آفرينش آسمان و زمين و آفرينش آدم ( ع ) است .\r\nحمد باد خداوندى را كه سخنوران در ثنايش فرو مانن و شمارندگان از شمارش نعمتهايش عاجز آيند و كوشندگان هر چه كوشند ، حق نعمتش را آنسان كه شايستهء اوست ، ادا كردن نتوانند . خداوندى ، كه انديشه‌هاى دور پرواز او را درك نكنند و زيركان تيزهوش ، به عمق جلال و جبروت او نرسند . خداوندى كه فراخناى صفاتش را نه حدّى است و نه نهايتى و وصف جلال و جمال او را سخنى درخور نتوان يافت ، كه در زمان نگنجد و مدت نپذيرد . آفريدگان را به قدرت خويش بيافريد و بادهاى باران زاى را بپراكند تا بشارت باران رحمت او دهند و به صخره‌هاى كوهساران ، زمينش را از لرزش بازداشت . اساس دين ، شناخت خداوند است و كمال شناخت او ، تصديق به وجود اوست و كمال تصديق به وجود او ، يكتا و يگانه دانستن اوست و كمال اعتقاد به يكتايى و يگانگى او ، پرستش اوست . دور از هر شايبه و آميزه اى و ، پرستش او زمانى از هر شايبه و آميزه اى پاك باشد كه از ذات او ، نفى هر صفت شود زيرا هر صفتى گواه بر اين است كه غير از موصوف خود است و هر موصوفى ، گواه بر اين است كه غير از صفت خود است .\r\n","description":"","footnote":"","page_name":" 29 ","page_number":34},
  {"content":"\r\n","description":"","footnote":"","page_name":" 30 ","page_number":35},
  {"content":"\r\nهركس خداوند سبحان را به صفتى زايد بر ذات وصف كند ، او را به چيزى مقرون ساخته و هر كه او را به چيزى مقرون دارد ، دو چيزش پنداشته و هر كه دو چيزش پندارد ، چنان است كه به اجزايش تقسيم كرده و هر كه به اجزايش تقسيم كند ، او را ندانسته و نشناخته است . و آنكه به سوى او اشارت كند محدودش پنداشته و هر كه محدودش پندارد ، او را بر شمرده است و هر كه گويد كه خدا در چيست ، خدا را درون چيزى قرار داده و هر كه گويد كه خدا بر روى چيزى جاى دارد ، ديگر جايها را از وجود او تهى كرده است . خداوند همواره بوده است و از عيب حدوث ، منزه است . موجود است ، نه آنسان كه از عدم به وجود آمده باشد ، با هر چيزى هست ، ولى نه به گونه اى كه همنشين و نزديك او باشد ، غير از هر چيزى است ، ولى نه بدان سان كه از او دور باشد . كنندهء كارهاست ولى نه با حركات و ابزارها . به آفريدگان خود بينا بود ، حتى آن زمان ، كه هنوز جامهء هستى بر تن نداشتند . تنها و يكتاست زيرا هرگز او را يار و همدمى نبوده كه فقدانش موجب تشويش گردد . موجودات را چنان كه بايد بيافريد و آفرينش را چنان كه بايد آغاز نهاد . بىآنكه نيازش به انديشه اى باشد يا به تجربه اى كه از آن سود برده باشد يا به حركتى كه در او پديد آمده باشد و نه دل مشغولى كه موجب تشويش شود . آفرينش هر چيزى را در زمان معينش به انجام رسانيد و ميان طبايع گوناگون ، سازش پديد آورد و هر چيزى را غريزه و سرشتى خاص عطا كرد . و هر غريزه و سرشتى را خاص كسى قرار داد ، پيش از آنكه بر او جامهء آفرينش پوشد ، به آن آگاه بود و بر آغاز و انجام آن احاطه داشت و نفس هر سرشت و پيچ و خم هر كارى را مىدانست . آن گاه ، خداوند سبحان فضاهاى شكافته را پديد آورد و به هر سوى راهى گشود و هواى فرازين را بيافريد و در آن آبى متلاطم و متراكم با موجهاى دمان جارى ساخت و آن را بر پشت بادى سختوزندهء توفانزاى نهاد . و فرمان داد ، كه بار خويش بر پشت استوار دارد و نگذارد كه فرو ريزد ، و در همان جاى كه مقرر داشته بماند . هوا در زير آن باد گشوده شد و آب بر فراز آن جريان يافت . [ و تا آن آب در تموج آيد 
  ] ، باد ديگرى بيافريد و اين باد ، سترون بود كه تنها كارش ، جنبانيدن آب بود . آن باد همواره در وزيدن بود وزيدنى تند ، از جايگاهى دور و ناشناخته . و فرمانش داد كه بر آن آب موّاج ،\r\n","description":"","footnote":"","page_name":" 31 ","page_number":36},
  {"content":"\r\n","description":"","footnote":"","page_name":" 32 ","page_number":37},
  {"content":"\r\nوزيدن گيرد و امواج آن دريا برانگيزد و آنسان كه مشك را مىجنبانند ، آب را به جنبش واداشت . باد به گونه اى بر آن مىوزيد ، كه در جايى تهى از هر مانع بوزد . باد آب را پيوسته زير و رو كرد و همهء اجزاى آن در حركت آورد تا كف بر سر برآورد ، آنسان كه از شير ، كره حاصل شود . آن گاه خداى تعالى آن كفها به فضاى گشاده ، فرا برد و از آن هفت آسمان را بيافريد .\r\nدر زير آسمانها موجى پديد آورد تا آنها را از فرو ريختن باز دارد . و بر فراز آنها سقفى بلند برآورد بىهيچ ستونى كه بر پايشان نگه دارد يا ميخى كه اجزايشان به هم پيوسته گرداند . سپس به ستارگان بياراست و اختران تابناك پديد آورد و چراغهاى تابناك مهر و ماه را بر افروخت ، هر يك در فلكى دور زننده و سپهرى گردنده چونان لوحى متحرك . سپس ، ميان آسمانهاى بلند را بگشاد و آنها را از گونه گون فرشتگان پر نمود . برخى از آن فرشتگان ، پيوسته در سجودند ، بىآنكه ركوعى كرده باشند ، برخى همواره در ركوعند و هرگز قد نمىافرازند . صف در صف ، در جاى خود قرار گرفته‌اند و هيچ يك را ياراى آن نيست كه از جاى خود به ديگر جاى رود . خدا را مىستايند و از ستودن ملول نمىگردند . هرگز چشمانشان به خواب نرود و خردهاشان دستخوش سهو و خطا نشود و اندامهايشان سستى نگيرد و غفلت فراموشى بر آنان چيره نگردد . گروهى از فرشتگان امينان وحى خداوندى هستند و سخن او را به رسولانش مىرسانند و آنچه مقدر كرده و مقرر داشته ، به زمين مىآورند و باز مىگردند . گروهى نگهبانان بندگان او هستند و گروهى دربانان بهشت اويند . شمارى از ايشان پايهايشان بر روى زمين فرودين است و گردنهايشان به آسمان فرازين كشيده شده و اعضاى پيكرشان از اقطار زمين بيرون رفته و دوشهايشان آن چنان نيرومند است كه توان آن دارند كه پايه‌هاى عرش را بر دوش كشند . از هيبت عظمت خداوندى ياراى آن ندارند كه چشم فرا كنند ، بلكه ، همواره ، سر فروهشته دارند و بالها گرد كرده و خود را در آنها پيچيده‌اند . ميان ايشان و ديگران ، حجابهاى عزّت و عظمت فرو افتاده و پرده‌هاى قدرت كشيده شده است . هرگز پروردگارشان را در عالم خيال و توهم تصوير نمىكنند و به صفات مخلوقات متصفش نمىسازند و در مكانها محدودش نمىدانند و براى او همتايى نمىشناسند و به او اشارت نمىنمايند .\r\n","description":"","footnote":"","page_name":" 33 ","page_number":38},
  {"content":"\r\n","description":"","footnote":"","page_name":" 34 ","page_number":39},
  {"content":"\r\n\r\nهم از اين خطبه [ در صفت آفرينش آدم ( عليه السلام ) 
  ]\r\nآن گاه خداى سبحان ، از زمين درشتناك و از زمين هموار و نرم و از آنجا كه زمين شيرين بود و از آنجا كه شوره زار بود ، خاكى بر گرفت و به آب بشست تا يكدست و خالص گرديد . پس نمناكش ساخت تا چسبنده شد و از آن پيكرى ساخت داراى اندامها و اعضا و مفاصل . و خشكش نمود تا خود را بگرفت چونان سفالينه . و تا مدتى معين و زمانى مشخص سختش گردانيد . آن گاه از روح خود در آن بدميد . آن پيكر گلين كه جان يافته بود ، از جاى برخاست كه انسانى شده بود با ذهنى كه در كارها به جولانش در آورد و با انديشه اى كه به آن در كارها تصرف كند و عضوهايى كه چون ابزارهايى به كارشان گيرد و نيروى شناختى كه ميان حق و باطل فرق نهد و طعمها و بويها و رنگها و چيزها را دريابد . معجونى سرشته از رنگهاى گونه گون . برخى همانند يكديگر و برخى مخالف و ضد يكديگر . چون گرمى و سردى ، ترى و خشكى [ و اندوه و شادمانى 
  ] . خداى سبحان از فرشتگان امانتى را كه به آنها سپرده بود ، طلب داشت و عهد و وصيتى را كه با آنها نهاده بود ، خواستار شد كه به سجود در برابر او اعتراف كنند و تا اكرامش كنند در برابرش خاشع گردند . پس ، خداى سبحان گفت كه در برابر آدم سجده كنيد . همه سجده كردند مگر ابليس كه از سجده كردن سر بر تافت . گرفتار تكبر و غرور شده بود و شقاوت بر او چيره شده بود . بر خود بباليد كه خود از آتش آفريده شده بود و آدم را كه از مشتى گل سفالين آفريده شده بود ، خوار و حقير شمرد . خداوند ابليس را مهلت ارزانى داشت تا به خشم خود كيفرش دهد و تا آزمايش و بلاى او به غايت رساند و آن وعده كه به او داده بود ، به سر برد . پس او را گفت كه تو تا روز رستاخيز از مهلت داده شدگانى . آن گاه خداوند سبحان آدم را در بهشت جاى داد ، سرايى كه زندگى در آن خوش و آرام بود و جايگاهى همه ايمنى . و از ابليس و دشمنىاش برحذر داشت . ولى دشمن كه آدم را در آن سراى خوش و امن ، همنشين نيكان ديد ، بر او رشك برد . آدم يقين خويش بداد و شك بستد و اراده استوارش به سستى گراييد و شادمانى از دل او رخت بر بست و وحشت جاى آن بگرفت و آن گردن فرازى و غرور به پشيمانى و حسرت بدل شد . ولى خداوند در توبه به روى او بگشاد و كلمهء رحمت خويش به\r\n","description":"","footnote":"","page_name":" 35 ","page_number":40},
  {"content":"\r\n","description":"","footnote":"","page_name":" 36 ","page_number":41},
  {"content":"\r\nاو بياموخت و وعده داد كه بار دگر او را به بهشت خود بازگرداند . ليكن نخست او را به اين جهان بلا و محنت و جايگاه زادن و پروردن فرو فرستاد . خداوند سبحان از ميان فرزندان آدم ، پيامبرانى برگزيد و از آنان پيمان گرفت كه هر چه را كه به آنها وحى مىشود ، به مردم برسانند و در امر رسالت او امانت نگه دارند ، به هنگامى كه بيشتر مردم ، پيمانى را كه با خدا بسته بودند ، شكسته بودند و حق پرستش او ادا نكرده بودند و براى او در عبادت شريكانى قرار داده بودند و شيطانها از شناخت خداوند ، منحرفشان كرده بودند و پيوندشان را از پرستش خداوندى بريده بودند . پس پيامبران را به ميانشان بفرستاد . پيامبران از پى يكديگر بيامدند تا از مردم بخواهند كه آن عهد را كه خلقتشان بر آن سرشته شده ، به جاى آرند و نعمت او را كه از ياد برده‌اند ، فرا ياد آورند و از آنان حجّت گيرند كه رسالت حق به آنان رسيده است و خردهاشان را كه در پردهء غفلت ، مستور گشته ، برانگيزند . و نشانه‌هاى قدرتش را كه بر سقف بلند آسمان آشكار است به آنها بنمايانند و هم آنچه را كه بر روى زمين است و آنچه را كه سبب حياتشان يا موجب مرگشان مىشود به آنان بشناسانند و از سختيها و مرارتهايى كه پيرشان مىكند يا حوادثى كه بر سرشان مىتازد ، آگاهشان سازند . خداوند بندگان خود را از رسالت پيامبران ، بىنصيب نساخت بلكه همواره بر آنان ، كتاب فرو فرستاد و برهان و دليل راستى و درستى آيين خويش را بر ايشان آشكار ساخت و راه راست و روشن را خود در پيش پايشان بگشود . پيامبران را اندك بودن ياران ، در كار سست نكرد و فراوانى تكذيب كنندگان و دروغ انگاران ، از عزم جزم خود باز نداشت .\r\nبراى برخى كه پيشين بودند ، نام پيامبرانى را كه زان سپس خواهند آمد ، گفته بود و برخى را كه پسين بودند ، به پيامبران پيشين شناسانده بود . قرنها بدين منوال گذشت و روزگاران سپرى شد . پدران به ديار نيستى رفتند و فرزندان جاى ايشان بگرفتند و خداوند سبحان ، محمد رسول اللَّه ( صلى اللَّه عليه و آله ) را فرستاد تا وعده خود برآورد و دور نبوّت به پايان برد . در حالى كه از پيامبران برايش پيمان گرفته شده بود . نشانه‌هاى پيامبرىاش آشكار شد و روز ولادتش با كرامتى عظيم همراه بود . در اين هنگام مردم روى زمين به كيش و آيين پراكنده بودند\r\n","description":"","footnote":"","page_name":" 37 ","page_number":42},
  {"content":"\r\n","description":"","footnote":"","page_name":" 38 ","page_number":43},
  {"content":"\r\nو هر كس را باور و عقيدت و آيين و رسمى ديگر بود : پاره اى خدا را به آفريدگانش تشبيه مىكردند . پاره اى او را به نامهايى منحرف مىخواندند و جماعتى مىگفتند كه اين جهان هستى ، آفريدهء ديگرى است . خداوند به رسالت محمد ( صلى اللَّه عليه و آله ) آنان را از گمراهى برهانيد و ننگ جهالت از آنان بزدود . خداوند سبحان ، مرتبت قرب و لقاى خود را به محمد ( صلى اللَّه عليه و آله ) عطا كرد و براى او آن را پسنديد كه در نزد خود داشت . پس عزيزش داشت و از اين جهان فرودين كه قرين بلا و محنت است ، روى گردانش نمود و كريمانه جانش بگرفت . - درود خدا بر او و خاندانش باد - . محمد ( صلى اللَّه عليه و آله ) نيز در ميان امّت خود چيزهايى به وديعت نهاد كه ديگر پيامبران در ميان امّت خود به وديعت نهاده بودند زيرا هيچ پيامبرى امّت خويش را بعد از خود سرگردان رها نكرده است ، بىآنكه راهى روشن پيش پايشان گشوده باشد يا نشانه اى صريح و آشكار براى هدايتشان قرار داده باشد . محمد ( صلى اللَّه عليه و آله ) نيز كتابى را كه از سوى پروردگارتان بر او نازل شده بود ، در ميان شما نهاد ، كتابى كه احكام حلال و حرامش در آن بيان شده بود و واجب و مستحب و ناسخ و منسوخش روشن شده بود . معلوم داشته كه چه كارهايى مباح است و چه كارهايى واجب يا حرام . خاص و عام چيست و در آن اندرزها و مثالهاست . مطلق و مقيد و محكم و متشابه آن را آشكار ساخته . هر مجملى را تفسير كرده و گره هر مشكلى را گشوده است . و نيز چيزهايى است كه براى دانستنش پيمان گرفته شده و چيزهايى است كه به نادانستنش رخصت داده شده . احكامى است كه در كتاب خدا به وجوب آن حكم شده و در سنت ، آن حكم نسخ گشته و احكامى است كه در سنت ، به وجوب آن تاكيد شده ولى در كتاب به تركش رخصت داده شده و نيز اعمالى است كه چون زمانش فراز آيد ، واجب و چون زمانش سپرى گردد ، وجوبش زايل شود . و در باب امورى كه ارتكاب آن گناه كبيره است و خدا به كيفر آن ، وعيد آتش دوزخ داده و امورى كه ارتكاب آن گناه صغيره است و مستوجب غفران و آمرزش اوست و امورى كه اندك آن هم پذيرفته آيد و هر كس مخير است كه بيش از آن هم به جاى آورد .\r\n","description":"","footnote":"","page_name":" 39 ","page_number":44},
  {"content":"\r\n","description":"","footnote":"","page_name":" 40 ","page_number":45},
  {"content":"\r\n\r\nو از اين خطبه [ در ذكر حج 
  ]\r\nخداوند ، حج خانهء خود را بر شما واجب گردانيد و خانهء خود را قبله گاه مردم ساخت . مردم با شوق تمام ، آنسان كه ستوران به آبشخور روى نهند و كبوتران به آشيانه پناه برند ، بدان در آيند . خداى سبحان حج را مقرر فرمود تا مردم در برابر عظمت او فروتنى نشان دهند و به عزت و جبروت او اعتراف كنند . و از ميان بندگان خود كسانى را برگزيد تا صلاى دعوت او شنيدند و اجابت كردند و سخن حق تصديق نمودند و در آنجا پاى نهادند كه پيامبرانش نهاده بودند و به آن فرشتگان همانند شدند كه گرد عرشش طواف مىكنند و در اين سودا كه سرمايه شان عبادت اوست ، سود فراوان حاصل كردند و تا به ميعاد آمرزش او دست يابند بر يكديگر پيشى جستند . خداوند ، سبحانه و تعالى ، حج را نشانه و علامت اسلام قرار داد و كعبه را پناهگاه پناهندگان و حج را فريضتى واجب ساخت و حقش را واجب گردانيد و حج را بر شما مقرر فرمود و گفت : « براى خدا حج آن خانه بر كسانى كه قدرت رفتن به آن داشته باشند ، واجب است و هر كه راه كفر پيش گيرد بداند كه خدا از جهانيان بىنياز است » ( 1 )  .\r\n\r\n2 خطبه اى از آن حضرت ( ع ) پس از بازگشتش از صفين\r\nاو را سپاس مىگويم و خواستار فزونى نعمت او هستم و بر آستان عزتش سر تسليم نهاده‌ام و خواهم كه مرا از گناه در امان نگه دارد . از او يارى مىجويم كه نيازمند آنم كه نيازم برآورد . هر كس را كه او راه بنمايد ، گمراه نگردد و هر كس را كه با او دشمنى ورزد ، كس زينهار ندهد ، هركس را كه تعهد كند ، بىچيز نشود كه تعهدش از هر چه به سنجش آيد ، افزون است و از هر چه اندوختنى است برتر . و شهادت مىدهم كه خداوندى جز اللَّه ، خداى يكتا نيست . يگانه است و بىهيچ شريكى .\r\n","description":"","footnote":" ( 1 ) . سورهء 3 ، آيهء 91 . ","page_name":" 41 ","page_number":46},
  {"content":"\r\n","description":"","footnote":"","page_name":" 42 ","page_number":47},
  {"content":"\r\nشهادت مىدهم ، شهادتى كه خلوصش از بوتهء آزمايش نيكو برآمده باشد و اعتقاد به آن با صفاى نيت همراه بود . بدان چنگ در مىزنم ، همواره تا آن گاه كه ما را زنده مىدارد و مىاندوزيم آن را براى روزهاى هولناكى كه در پيش داريم . چنين شهادتى نشان عزم جزم ما در ايمان است و سرلوحهء نيكوكارى و خشنودى خداوند است و ، سبب دورساختن شيطان . و شهادت مىدهم كه محمد ( صلى اللَّه عليه و آله ) بندهء او و پيامبر اوست كه او را فرستاد با آيينى چون آفتاب تابنده ، پرآوازه و دانشى برتر و كتابى نوشته شده و فروغى تابان و پرتوى درخشان و فرمانى قاطع تا حق از باطل بازشناساند ، و زنگ شبهت از دلها بزدايد . محمد ( صلى اللَّه عليه و آله ) براى اثبات پيامبرى خويش حجتها آورد و مردمان را با آيات كتاب خود بيم داد و با ذكر عقوبتها و كيفرها كه بر امتهاى پيشين رفته بود ، بترسانيد . مردمان در فتنه هايى گرفتار بودند ، كه در آن رشتهء دين گسسته بود و پايهء يقين شكست برداشته و مىلرزيد . هركس به چيزى كه خود اصل مىپنداشت چنگ زده بود . كارها پراكنده و درهم ، راه بيرون شدن از آن فتنه‌ها باريك ، طريق هدايت مسدود و كورى و بىخبرى آنسان شايع و همه گير كه هدايت را آوازه اى نبود . خدا را گناه مىكردند و شيطان را يار و ياور بودند . ايمان خوار و ذليل بود ، ستونهايش از هم گسيخته و نشانه هايش دگرگون و راههايش ويران و جاده هايش محو و ناپديد . همگان در راه شيطان گام مىزدند و از آبشخور او مىنوشيدند . به يارى اين قوم بود كه شيطان پرچم پيروزى برافراشت و فتنه‌ها برانگيخت و آنان را در زير پاهاى خود فرو كوفت و پى سپر سمهاى خود نمود . آنان ، در آن حال ، حيرت زده و نادان و فريب خورده بودند و بهترين خانه‌ها ( 1 )  را بدترين همسايه . شبها خواب به چشمانشان نمىرفت و سرمهء ديدگانشان سرشك خونين بود . آنجا سرزمينى بود كه بر دانايش چون ستوران لگام مىزدند و نادانش را بر اورنگ عزت مىنشاندند .\r\n\r\nو از اين خطبه [ در وصف آل محمد ( ص ) 
  ]\r\nآل محمد امينان اسرار خداوندند و پناهگاه اوامر او و معدن علم او و مرجع حكمت او و خزانهء كتابهاى او و قله‌هاى رفيع دين او . قامت خميدهء دين به پايمردى آنان راستى گرفت ، و لرزش اندامهايش به نيروى ايشان آرامش يافت .\r\n","description":"","footnote":" ( 1 ) . مراد خانهء كعبه است . ","page_name":" 43 ","page_number":48},
  {"content":"\r\n","description":"","footnote":"","page_name":" 44 ","page_number":49},
  {"content":"\r\n\r\nو از اين خطبه [ در بارهء منافقان 
  ]\r\nگناه مىكارند و كشتهء خويش به آب غرور آب مىدهند و هلاكت مىدروند . در اين امّت هيچ كس را با آل محمد ( صلى اللَّه عليه و آله ) مقايسه نتوان كرد . كسانى را كه مرهون نعمتهاى ايشاناند با ايشان برابر نتوان داشت ، كه آل محمد اساس ديناند و ستون يقين كه افراط كاران به آنان راه اعتدال گيرند و واپس ماندگان به مدد ايشان به كاروان دين پيوندند . ويژگيهاى امامت در آنهاست و بس . و وراثت نبوّت منحصر در ايشان . اكنون حق به كسى بازگشته كه شايسته آن است و به جايى باز آمده كه از آنجا رخت بر بسته بود .\r\n\r\n3 خطبه اى از آن حضرت ( ع ) معروف به خطبهء شقشقيه\r\nآگاه باشيد . به خدا سوگند كه « فلان » خلافت را چون جامه اى بر تن كرد و نيك مىدانست كه پايگاه من نسبت به آن چونان محور است به آسياب . سيلها از من فرو مىريزد و پرنده را ياراى پرواز به قله رفيع من نيست . پس ميان خود و خلافت پرده اى آويختم و از آن چشم پوشيدم و به ديگر سو گشتم و رخ برتافتم . در انديشه شدم كه با دست شكسته بتازم يا بر آن فضاى ظلمانى شكيبايى ورزم ، فضايى كه بزرگسالان در آن سالخورده شوند و خردسالان به پيرى رسند و مؤمن ، همچنان رنج كشد تا به لقاى پروردگارش نايل آيد . ديدم ، كه شكيبايى در آن حالت خردمندانه تر است و من طريق شكيبايى گزيدم ، در حالى كه ، همانند كسى بودم كه خاشاك به چشمش رفته ، و استخوان در گلويش مانده باشد . مىديدم ، كه ميراث من به غارت مىرود . تا آن « نخستين » به سراى ديگر شتافت و مسند خلافت را به ديگرى واگذاشت .\r\n\r\nشتان ما يومى على كورها\r\nو يوم حيان اخى جابر ( 1 )  »\r\n\r\nچه فرق بزرگى است ميان زندگى من بر پشت اين شتر و زندگى حيان برادر جابر » .\r\n","description":"","footnote":" ( 1 ) . اين بيت از ابو بصير ميمون بن قيس معروف به اعشى است . ","page_name":" 45 ","page_number":50},
  {"content":"\r\n","description":"","footnote":"","page_name":" 46 ","page_number":51},
  {"content":"\r\nاى شگفتا . در آن روزها كه زمام كار به دست گرفته بود همواره مىخواست كه مردم معافش دارند ولى در سراشيب عمر ، عقد آن عروس را بعد از خود به ديگرى بست . بنگريد كه چسان دو پستانش را ، آن دو ، ميان خود تقسيم كردند و شيرش را دوشيدند . پس خلافت را به عرصه اى خشن و درشتناك افكند ، عرصه اى كه درشتىاش پاى را مجروح مىكرد و ناهموارىاش رونده را به رنج مىافكند . لغزيدن و به سر در آمدن و پوزش خواستن فراوان شد . صاحب آن مقام ، چونان مردى بود سوار بر اشترى سركش كه هرگاه مهارش را مىكشيد ، بينىاش مجروح مىشد و اگر مهارش را سست مىكرد ، سوار خود را هلاك مىساخت . به خدا سوگند ، كه در آن روزها مردم ، هم گرفتار خطا بودند و هم سركشى . هم دستخوش بىثباتى بودند و هم اعراض از حق . و من بر اين زمان دراز در گرداب محنت ، شكيبايى مىورزيدم تا او نيز به جهان ديگر شتافت و امر خلافت را در ميان جماعتى قرار داد كه مرا هم يكى از آن قبيل مىپنداشت . بار خدايا ، در اين شورا از تو مدد مىجويم . چسان در منزلت و مرتبت من نسبت به خليفه نخستين ترديد روا داشتند ، كه اينك با چنين مردمى همسنگ و همطرازم شمارند . هرگاه چون پرندگان روى در نشيب مىنهادند يا بال زده فرا مىپريدند ، من راه مخالفت نمىپيمودم و با آنان همراهى مىنمودم . پس ، يكى از ايشان كينهء ديرينه اى را كه با من داشت فراياد آورد و آن ديگر نيز از من روى بتافت كه به داماد خود گرايش يافت . و كارهاى ديگر كردند كه من از گفتنشان كراهت دارم . آن گاه « سومى » برخاست ، در حالى كه از پرخوارگى باد به پهلوها افكنده بود و چونان ستورى كه همّى جز خوردن در اصطبل نداشت . خويشاوندان پدريش با او همدست شدند و مال خدا را چنان با شوق و ميل فراوان خوردند كه اشتران ، گياه بهارى را . تا سرانجام ، آنچه را تابيده بود باز شد و كردارش قتلش را در پى داشت . و شكمبارگيش به سر در آوردش . بناگاه ، ديدم كه انبوه مردم روى به من نهاده‌اند ، انبوه چون يالهاى كفتاران . گرد مرا از هر طرف گرفتند ، چنان كه نزديك بود استخوانهاى بازو و پهلويم را زير پاى فرو كوبند و رداى من از دو سو بر دريد . چون رمهء گوسفندان مرا در بر گرفتند . اما ، هنگامى كه ، زمام كار را به دست گرفتم جماعتى از ايشان عهد خود شكستند و گروهى از دين بيرون شدند و قومى همدست ستمكاران گرديدند . گويى ، سخن خداى سبحان را نشنيده بودند كه مىگويد : « سراى آخرت از آن كسانى است كه در زمين نه\r\n","description":"","footnote":"","page_name":" 47 ","page_number":52},
  {"content":"\r\n","description":"","footnote":"","page_name":" 48 ","page_number":53},
  {"content":"\r\nبرترى مىجويند و نه فساد مىكنند و سرانجام نيكو از آن پرهيزگاران است » ( 1 )  . آرى ، به خدا سوگند كه شنيده بودند و دريافته بودند ، ولى دنيا در نظرشان آراسته جلوه مىكرد و زر و زيورهاى آن فريبشان داده بود . بدانيد . سوگند به كسى كه دانه را شكافته و جانداران را آفريده ، كه اگر انبوه آن جماعت نمىبود ، يا گرد آمدن ياران حجت را بر من تمام نمىكرد و خدا از عالمان پيمان نگرفته بود كه در برابر شكمبارگى ستمكاران و گرسنگى ستمكشان خاموشى نگزينند ، افسارش را بر گردنش مىافكندم و رهايش مىكردم و در پايان با آن همان مىكردم كه در آغاز كرده بودم . و مىديديد كه دنياى شما در نزد من از عطسه ماده بزى هم كم ارجتر است . چون سخنش به اينجا رسيد ، مردى از مردم » سواد « عراق برخاست و نامه اى به او داد .\r\nعلى ( ع ) در آن نامه نگريست . چون از خواندن فراغت يافت ، ابن عباس گفت : يا امير المؤمنين چه شود اگر گفتار خود را از آنجا كه رسيده بودى پى مىگرفتى . فرمود : هيهات ابن عباس ، اشتر خشمگين را آن پارهء گوشت از دهان جوشيدن گرفت و سپس ، به جاى خود بازگشت . ( 2 )  ابن عباس گويد ، كه هرگز بر سخنى دريغى چنين نخورده بودم كه بر اين سخن كه امير المؤمنين نتوانست در سخن خود به آنجا رسد كه آهنگ آن كرده بود . معنى سخن امام كه مىفرمايد : « كراكب الصعبة إن اشنق لها خرم و ان اسلس لها تقحّم » اين است ، كه اگر سوار ، مهار شتر را بكشد و اشتر سر بر تابد بينىاش پاره شود و اگر با وجود سركشى مهارش را سست كند ، سرپيچى كند و سوارش نتواند كه در ضبطش آورد . مىگويند : « اشنق الناقة » زمانى كه سرش را كه در مهار است بكشد و بالا گيرد . « شنقها » نيز به همين معنى است و ابن سكيت صاحب اصلاح المنطق چنين گويد . و گفت « اشنق لها » و نگفت : « اشنقها » تا در برابر جمله « اسلس لها » قرار گيرد گويى ، امام ( عليه السلام ) مىفرمايد : اگر سر را بالا نگه دارد او را به همان حال وامىگذارد . و در حديث آمده است كه رسول ( صلى اللَّه عليه و آله ) سوار بر ناقهء خود براى مردم سخن مىگفت و مهار ناقه را باز\r\n","description":"","footnote":" ( 1 ) . سورهء 28 ، آيهء 83 .  ( 2 ) . به عبارت ديگر آتشى بود كه زبانه كشيد ، سپس ، فروكش كرد . ","page_name":" 49 ","page_number":54},
  {"content":"\r\n","description":"","footnote":"","page_name":" 50 ","page_number":55},
  {"content":"\r\nكشيده بود ( شنق لها ) و ناقه نشخوار مىكرد . [ از اين حديث معلوم مىشود كه شنق و اشنق به يك معنى است 
  ] . و شعر عدى بن زيد عبادى هم كه مىگويد :\r\n\r\nساءها ما بنا تبيّن في الأيدي\r\nو إشناقها إلى الأعناق\r\n\r\nاست كه اشنق به معنى شنق است .\r\nمعنى بيت ( از فيض ) : شترهاى سركشى كه زمامشان در دست ما نبوده رام نيستند ، بد شترهايى هستند .\r\n\r\n4 خطبه اى از آن حضرت ( ع )\r\nدر تاريكى ، راه خود را به هدايت ما يافتيد و بر قلهء عزّت و سرورى فرا رفتيد و از شب سياه گمراهى به سپيده دم هدايت رسيديد . كر باد ، گوشى كه بانگ بلند حق را نشنود ، كه آنكه بانگ بلند را نشنود ، آواز نرم چگونه او را بياگاهاند . هر چه استوارتر باد ، آن دل كه پيوسته از خوف خدا لرزان است . من همواره در انتظار غدر و مكر شما مىبودم و در چهرهء شما نشانه‌هاى فريب خوردگان را مىديدم . شما در پس پردهء دين جاى كرده بوديد و پرده دين بود كه شما را از من مستور مىداشت ، ولى صدق نيت من پرده از چهرهء شما برافكند و قيافهء واقعى شما را به من بنمود . براى هدايت شما بر روى جادهء حق ايستادم ، در حالى كه ، بيراهه‌هاى ضلالت در هر سو كشيده شده بود و شما سرگردان و گم گشته به هر راهى گام مىنهاديد . تشنه بوديد و ، هر چه زمين را مىكنديد به نم آبى نمىرسيديد . امروز اين زبان بسته را گويا كرده‌ام ، باشد كه حقايق را به شما بگويد . در پرتگاه غفلت سرنگون شود ، انديشهء كسى كه به خلاف من ره مىسپرد ، كه من از آن روز كه حق را ديده‌ام ، در آن ترديد نكرده‌ام . اگر موسى ( ع ) مىترسيد ، بر جان خود نمىترسيد ، بلكه از چيرگى نادانان و گمراهان مىترسيد . امروز از ما و شما يكى بر راه حق ايستاده و يكى بر باطل . آنكه به يافتن آب اطمينان دارد ، هرگز ، از تشنگى هلاك نمىشود .\r\n","description":"","footnote":"","page_name":" 51 ","page_number":56},
  {"content":"\r\n","description":"","footnote":"","page_name":" 52 ","page_number":57},
  {"content":"\r\n\r\n5 سخنى از آن حضرت ( ع ) هنگامى كه رسول خدا ( ص ) رحلت كرده بود و ، عباس و ابو سفيان بن حرب از او خواستند كه به خلافت با او بيعت كنند .\r\nاى مردم ، بر دريد امواج فتنه‌ها را به كشتيهاى نجات و ، به راه تفاخر به نژاد و تبار مرويد و ديهيم مباهات به مال و جاه را از سر فرو نهيد . رستگار و پيروز است كسى كه او را ياورانى است و به نيروى آنان قيام مىكند و يا تسليم مىشود و خود را آسوده مىسازد . آبى است بدبو و گنده و ، لقمه اى است گلوگير كسى كه مىبلعدش . آن كس كه ثمرهء بستان خود را پيش از رسيدنش بچيند ، همانند كشاورزى است كه در زمين ديگرى مىكارد . اگر بگويم ، گويند كه آزمند فرمانروايى هستم و گر لب بربندم و خاموشى گزينم ، گويند ، كه از مرگ مىترسد . چه دورند از حقيقت . آيا پس از آن همه جانبازى در عرصهء پيكار ، از مرگ مىترسم به خدا سوگند ، دلبستگى پسر ابو طالب به مرگ از دلبستگى كودك به پستان مادر بيشتر است . ولى اسرارى در دل نهفته دارم ، كه اگر آشكار كنم ، لرزه بر اندامتان افتد ، چونان كه طناب فرو شده در چاه مىلرزد .\r\n\r\n6 سخنى از آن حضرت ( ع ) آن گاه كه به او گفتند ، از تعقيب طلحه و زبير باز ايستد و بسيج نبرد با ايشان نكند .\r\nبه خدا سوگند ، كه من همانند آن كفتار نيستم ، كه با آواز كوبيدن سنگ و چوب در كنامش ، به خوابش كنند ، تا بر در كنام رسند و صيادانش ، بفريب ، به دام اندازند . ( 1 )  بلكه به پايمردى يارانى كه روى به حق دارند ، روى برتافتگان از حق را فرو مىكوبم .\r\n","description":"","footnote":" ( 1 ) . گويند كه چون خواهند كفتار را شكار كنند ، جماعتى با ساز و ضرب بر در لانه اش مىآيند و به آواز مىخوانند كه كفتار در خانه نيست . اين آواز ، كفتار را مىفريبد و خواب مىكند و صيادان آن را مىگيرند . ","page_name":" 53 ","page_number":58},
  {"content":"\r\n","description":"","footnote":"","page_name":" 54 ","page_number":59},
  {"content":"\r\nو به مدد كسانى كه گوش به فرمان من نهاده‌اند ، شورشگرانى را كه همواره در حق من ترديد مىورزيده‌اند ، مىزنم . و اين شيوهء من است ، تا مرگم فرا رسد . سوگند به خدا ، كه از آن زمان كه رسول اللَّه ( صلى اللَّه عليه و آله ) رخت به سراى ديگر برده است تا به امروز ، مرا از حقم بازداشته‌اند و ديگرى را بر من برترى داده‌اند و برگزيده‌اند .\r\n\r\n7 خطبه اى از آن حضرت ( ع )\r\nشيطان را ملاك كار خود قرار دادند و شيطان نيز آنان را شريك خود ساخت . پس ، در سينه هايشان ، تخم گذاشت و جوجه برآورد و بر روى دامنشان جنبيدن گرفت و به راه افتاد ، از راه چشمانشان مىنگريست و از زبانشان سخن مىگفت ، به راه خطايشان افكند و هر نكوهيدگى و زشتى را در ديده شان بياراست و در اعمالشان شريك شد ، و سخن باطل خود بر زبان ايشان نهاد .\r\n\r\n8 سخنى از آن حضرت ( ع ) مقصودش زبير است ، در حالى كه ، مقتضى چنين سخنى بود .\r\nمىگويد كه با دستش بيعت كرده و با دلش بيعت نكرده . دست بيعت فراپيش آورد و مدعى شد كه در دل چيز ديگرى نهان داشته . اگر در ادعاى خود بر حق است ، بايد دليل بياورد و گرنه ، به جمع ياران من كه از آنان دورى گزيده است بازگردد .\r\n\r\n9 سخنى از آن حضرت ( ع )\r\nهمانند تندر خورشيدند و چون آذرخش شعله افكندند . با اين همه ، ترسيدند و در كار بماندند . ما چون تندر نمىخروشيم ، مگر آن گاه ، كه خصم را فرو كوبيم و سيل روان نمىكنيم مگر آن گاه كه بباريم .\r\n","description":"","footnote":"","page_name":" 55 ","page_number":60},
  {"content":"\r\n","description":"","footnote":"","page_name":" 56 ","page_number":61},
  {"content":"\r\n\r\n10 خطبه اى از آن حضرت ( ع )\r\nآگاه باشيد كه شيطان حزب خود را گرد آورده و سواران و پيادگانش را بسيج كرده است . همان بصيرت ديرين هنوز هم با من است . چنان نيستم كه چهرهء حقيقت را نبينم و حقيقت نيز بر من پوشيده نبوده است . به خدا سوگند ، بر ايشان گودالى پر آب كنم ، كه چون در آن افتند بيرونشدن نتوانند و چون بيرون آيند ، هرگز ، هوس نكنند كه بار ديگر در آن افتند .\r\n\r\n11 سخنى از آن حضرت ( ع ) به پسرش ، محمد بن حنفيّه ، هنگامى كه در جنگ جمل رايت را به دست او داد .\r\nاگر كوهها متزلزل شوند ، تو پايدار بمان . دندانها را به هم بفشر و سرت را به عاريت به خداوند بسپار و پايها ، چونان ميخ در زمين استوار كن و تا دورترين كرانه‌هاى ميدان نبرد را زير نظر گير و صحنه‌هاى وحشت خيز را ناديده بگير و بدان كه پيروزى وعدهء خداوند سبحان است .\r\n\r\n12 سخنى از آن حضرت ( ع ) چون خداوند در جنگ جمل پيروزش گردانيد ، يكى از ياران گفتش : اى كاش برادرم ، فلان ، مىبود\r\nو مىديد كه چسان خداوند تو را بر دشمنانت پيروز ساخته است . على ( ع ) از او پرسيد : آيا برادرت هوادار ما بود گفت : آرى . على ( ع ) گفت : پس همراه ما بوده است . ما در اين سپاه خود مردمى را ديديم كه هنوز در صلب مردان و زهدان زنان هستند . روزگار آنها را چون خونى كه بناگاه از بينى گشاده گردد ، بيرون آورد و دين به آنها نيرو گيرد .\r\n","description":"","footnote":"","page_name":" 57 ","page_number":62},
  {"content":"\r\n","description":"","footnote":"","page_name":" 58 ","page_number":63},
  {"content":"\r\n\r\n13 سخنى از آن حضرت ( ع ) در نكوهش بصره و مردمش\r\nشما سپاهيان آن زن ( 1 )  بوديد و پيروان آن ستور ( 2 )  . كه چون بانگ كرد اجابتش كرديد و چون كشته شد روى به گريز نهاديد . خلق و خويتان همه فرومايگى است . پيمانهايتان گسستنى است و دينتان دورويى است و آبتان شور است . آن كس كه در ميان شما زيست كند گرفتار كيفر گناه خويش است . و آنكه از ميان شما رخت بربندد ، به رحمت پروردگارش رسيده است . گويى مسجد شما را مىبينم ، كه چون سينهء كشتى است بر روى دريا ، زيرا شهرتان در گرداب عذابى كه خداوند از فرازش و فرودش فرستاده ، گرفتار است و همهء ساكنان آن غرق شده‌اند . « در روايتى چنين آمده است » : سوگند به خدا شهرتان در آب غرق مىشود ، چنان كه گويى مسجدتان را مىبينم كه همانند سينهء كشتى سر از آب بيرون دارد . يا همانند شتر مرغى بر زمين خفته . و در روايتى ) : چون سينهء پرنده اى بر لجّهء دريا .\r\n\r\n14 سخنى از آن حضرت ( ع ) در همين معنى\r\nسرزمينتان به آب نزديك است و از آسمان دور . مردمى سبك عقل هستيد و بردباريتان سفيهانه . آماج هر تير بلاييد و طعمهء هر خورنده و شكار هر كس كه بر شما تاخت آورد .\r\n","description":"","footnote":" ( 1 ) . مراد ، عايشه است .  ( 2 ) . مراد ، جمل يا شترى است كه عايشه بر آن سوار بود . ","page_name":" 59 ","page_number":64},
  {"content":"\r\n","description":"","footnote":"","page_name":" 60 ","page_number":65},
  {"content":"\r\n\r\n15 سخنى از آن حضرت ( ع ) در بارهء زمينهايى كه عثمان در زمان خلافت خود به اين و آن داده بود و امام ( ع ) آنها را به مسلمانان بازگردانيد .\r\nبه خدا سوگند ، اگر چيزى را كه عثمان بخشيده ، نزد كسى بيابم ، آن را به صاحبش باز مىگردانم ، هر چند ، آن را كابين زنان كرده باشند يا بهاى كنيزكان . كه در دادگرى گشايش است و آنكه از دادگرى به تنگ آيد از ستمى كه بر او مىرود ، بيشتر به تنگ آيد .\r\n\r\n16 خطبه اى از آن حضرت ( ع ) هنگامى كه در مدينه با او بيعت كردند .\r\nآنچه مىگويم بر عهدهء من است و من خود ضامن آن هستم . آن كس كه حوادث عبرتآموز روزگار را به چشم ببيند و از آن پند پذيرد ، پرهيزگاريش او را از آلوده شدن به كارهاى شبهه ناك باز مىدارد . بدانيد كه بار ديگر همانند روزگارى كه خداوند ، پيامبرتان را مبعوث داشت ، در معرض آزمايش واقع شده‌ايد . سوگند به كسى كه محمد را به حق فرستاده است ، در غربال آزمايش ، به هم درآميخته و غربال مىشويد تا صالح از فاسد جدا گردد . يا همانند دانه هايى كه در ديگ مىريزند ، تا چون به جوش آيد ، زير و زبر شوند . پس ، پستترين شما بالاترين شما شود و بالاترينتان ، پستترينتان . واپس ماندگانتان پيش افتند و پيشى گرفتگانتان واپس رانده شوند . به خدا سوگند ، كه هيچ سخنى را پنهان نداشته‌ام و دروغ نگفته‌ام كه من از چنين مقامى و چنين روزى آگاه شده بودم . بدانيد كه خطاكاريها همانند توسنان چموش و سركشاند كه خطاكاران را بر آنها سوار كرده‌اند . آن اسبان لجام گسيخته به ناگاه مىتازند و سواران خود را به آتش دوزخ سرنگون مىكنند . و بدانيد ، كه پرهيزگاريها همانند اسبان رام و نجيباند كه پرهيزگاران را بر آنها سوار كرده و افسارها به دست سواران داده‌اند و آن اسبان ،\r\n","description":"","footnote":"","page_name":" 61 ","page_number":66},
  {"content":"\r\n","description":"","footnote":"","page_name":" 62 ","page_number":67},
  {"content":"\r\nسواران خود را به بهشت داخل مىكنند . حقى است و باطلى . گروهى هواداران حقاند و گروهى پيروان باطل . اگر پيروان باطل سرورى يابند چه شگفت كه از روزگاران ديرين شيوه چنين بوده است و اگر شمار هواداران حق اندك است ، بسا ، روزگارى رسد كه افزون گردد ، ولى ، كم اتفاق اوفتد كه آنچه پشت كرده ، بار ديگر روى بنمايد . من مىگويم : قسمت آخر اين سخن به پايه اى از زيبايى رسيده كه هيچ كلامى بدان پايه نتواند رسيد . آنكه در آن بنگرد تا محاسن آن بشناسد ، بيش از آنكه بر فراست خود ببالد شگفت زده خواهد شد . با توصيفى كه از آن كرديم ، در آن فصاحتى است ، افزون كه نه هيچ زبانى را ياراى بيان آن است و نه هيچ انسانى را توان گام نهادن در آن عرصه . اين ادعاى مرا درنيابد و نشناسد ، مگر كسى كه در اين صناعت حظَّى و افرش باشد و در اين مضمار خود ، تاخت و تازى كرده باشد . و جز خردمندان آن را درنيابند . و هم از اين خطبه همواره دل مشغول دارد آنكه بهشت و دوزخ را در برابر خود بيند . مردمى هستند كوشنده و سخت كوشنده ، اينان رهايى يافتند . مردمى هستند طالب حق ، ولى آهسته كارند . اينان را نيز اميد رهايى هست و مردمى هستند ، كه در كارها قصور مىورزند و تقصير مىكنند ، اينان در آتش دوزخ سرنگون گردند . اگر به دست راست روى نهى به گمراهى افتاده اى و اگر به دست چپگرايى ، باز هم ، به گمراهى افتاده اى . پس راه ميانه را در پيش گير كه رهايى در همان است . قرآن كتاب باقى مانده و نشانه‌هاى نبوت بر آن قرار گرفته و مسير حركت سنت است و سرانجام نيكو بدان بازگردد . هركس كه ادعا كند ، هلاك شود و هر كه دروغ بندد به مقصود نرسد و هركه با حق ستيزد ، خود تباه شود . نادان را در نادانى همين بس ، كه مقدار خويش نمىشناسد . ستونى كه بر بنيان تقوا و استوار گردد هرگز فرو نريزد و كشته اى كه به آب تقوا سيراب گردد ، تشنه نماند . در خانه‌هاى خود آرام گيريد و با يكديگر طريق آشتى سپاريد . از گناهان خود توبه كنيد . هيچ ستاينده اى جز پروردگارش را نستايد و هيچ ملامت كننده اى نبايد جز خود را ملامت نمايد .\r\n","description":"","footnote":"","page_name":" 63 ","page_number":68},
  {"content":"\r\n","description":"","footnote":"","page_name":" 64 ","page_number":69},
  {"content":"\r\n\r\n17 سخنى از آن حضرت ( ع ) در وصف كسانى كه داورى ميان مردم را به عهده مىگيرند و شايان آن نيستند\r\nدشمنترين مردم در نزد خدا ، دو كس باشند . يكى آنكه خداوند او را به حال خود رها كرده ، پس ، از راه راست منحرف گشته است ، به سخنان بدعتآميز دلبسته و مردم را به ضلالت فرا مىخواند . فريبى است براى كسى كه به دو فريفته شود . از راه هدايتى كه پيشينيانش به پيش پاى گشانده‌اند ، رخ بر مىتابد و كسانى را كه در ايام حياتش يا پس از مرگش به او اقتدا مىكنند ، گمراه مىسازد . بار خطاهاى ديگران بر دوش كشد و در گرو خطاى خود باشد . ديگرى ، كسى است كه كوله بار نادانى بر پشت گرفته و در ميان جماعت نادانان امت در تكاپوست . در ظلمت فتنه و فساد جولان دهد و ، همانند كوران ، راه اصلاح و آشتى را نمىبيند . جمعى كه به ظاهر آدمىاند ، او را دانشمند خوانند و حال آنكه در او دانشى نيست . آغاز كرده و گرد آورده ، چيزى را كه اندكش از بسيارش بهتر است . خويشتن را از آبى گنده سيراب كرده و بسا چيزهاى بىفايدت كه در گنجينهء خاطر خود نهان دارد . در ميان مردم به قضاوت نشست و بر عهده گرفت كه آنچه را كه ديگران در شناختش درمانده‌اند برايشان آشكار سازد . اگر با مشكل و مبهمى روياروى گردد ، براى گشودن آن سخنانى بيهوده از رأى خويش مهيا كند ، كه آن را كلامى قاطع پندارد و بر قامت آن جامه اى مىبافد ، در سستى ، چونان تار عنكبوت . نداند رأيى كه داده صواب است يا خطا . اگر صواب باشد ، بيمناك است كه مبادا خطا باشد . و اگر خطا باشد ، اميد مىدارد كه آنچه گفته صواب باشد . نادانى است ، در عين نادانى ، دستخوش خبط و خطا ، و با اين حال ، بر اشترى سوار است كه آن هم پيش پاى خود نبيند . هرگز در علمى حكم قطعى نراند . روايات را بر باد مىدهد آنسان كه گياه خشك را بر باد دهند . به خدا سوگند ، توانايى آن ندارد كه در بارهء آنچه بر او وارد مىشود حكمى صادر كند . شايسته مسندى كه بر آن نشسته است نباشد . و نمىپندارد كه ديگران را در چيزى كه خود بدان جاهل است دانشى باشد و نمىبيند كه آن سوى آنچه او بدان دست يافته ديگرى را رأى و نظرى بود . اگر مطلبى بر او پوشيده ماند كتمانش كند ، زيرا به جهل خود آگاه است .\r\n","description":"","footnote":"","page_name":" 65 ","page_number":70},
  {"content":"\r\n","description":"","footnote":"","page_name":" 66 ","page_number":71},
  {"content":"\r\nخونهاى به ناحق ريخته ، از جور او فرياد مىآورند . ميراثهاى بناحق تقسيم شده از ظلم او مىنالند . به خداوند شكوه مىكنم از مردمى كه در جهل زيستند و در ضلالت مردند . در نظر آنان هيچ متاعى كاسدتر از كتاب خدا نيست اگر آن چنان كه شايسته است تلاوت شود . و هيچ متاعى رواجتر و گرانبهاتر از آن نيست اگر تحريف شده باشد و از معنى واقعى خود گرديده باشد . هيچ چيز را زشتتر از كار نيك نمىدانند و هيچ چيز را نيكوتر از زشتكارى نمىشمارند .\r\n\r\n18 سخنى از آن حضرت ( ع ) در نكوهش اختلاف علما در فتوا\r\nدر حكمى از احكام ، به نزد يكى از ايشان مسئله اى مىآيد ، به رأى خود حكمى مىدهد . سپس ، آن مسئله را عينا نزد ديگرى مىبرند ، به خلاف رأى پيشين رأيى مىدهد . سپس قاضيان آن مسئله را به نزد امامى كه آنها را به شغل قضا برگماشته مىبرند و او آراء همهء ايشان را صواب مىشمارد . خدايشان يكى است و پيامبرشان يكى است و كتابشان يكى . آيا خداى سبحان آنان را به اختلاف فرمان داده و اكنون از او فرمان مىبرند يا آنان را از اختلاف نهى كرده و اكنون عصيان مىورزند آيا خداوند دينى ناقص فرستاده و از آنها براى كامل كردنش يارى خواسته يا در آوردن دين ، با خدا شريك بوده‌اند و اكنون بر آنهاست كه رأى دهند و بر خداست كه به رأيشان راضى شود يا خداى سبحان ، دينى كامل فرستاده ولى پيامبر ( صلى اللَّه عليه و آله ) در ابلاغ آن قصور ورزيده و حال آنكه مىگويد : « ما در اين كتاب چيزى را فرو نگذاشته‌ايم ، ( 1 )  » . يا : « در آن بيان هر چيزى است » ( 2 )  و نيز بعضى از قرآن بعض ديگر را تصديق مىكند و در آن هيچ اختلافى نيست ، كه ، « اگر نه از سوى خدا آمده بود در آن اختلاف بسيار مىيافتند » ( 3 )  . قرآن ظاهرش زيباست و باطنش ژرف است . عجايبش انتها نپذيرد و غرايبش پايان نگيرد . و تاريكى جز بدان از ميان نرود .\r\n","description":"","footnote":" ( 1 ) . سورهء 6 ، آيهء 38 .  ( 2 ) . سورهء 16 ، آيهء 89 .  ( 3 ) . سورهء 4 ، آيهء 82 . ","page_name":" 67 ","page_number":72},
  {"content":"\r\n","description":"","footnote":"","page_name":" 68 ","page_number":73},
  {"content":"\r\n\r\n19 سخنى از آن حضرت ( ع ) اين سخن خطاب به اشعث بن قيس است .\r\nامام در كوفه بر منبر سخن مىگفت . در سخن او عبارتى بود كه اشعث بر آن اعتراض كرد و گفت : يا امير المؤمنين اين كه گفتى به زيان توست نه به سود تو . امام تيز در او نگريست و گفت : تو چه دانى ، كه چه چيز به سود من است و چه چيز به زيان من . لعنت خدا بر تو باد و لعنت لعنتكنندگان . اى كه خود و پدرت همواره دروغى چند به هم مىبافته‌ايد . اى منافق فرزند كافر . به خدا سوگند ، كه يك بار در زمان كافريت به اسارت افتاده اى و يك بار در زمان مسلمانيت ، و در هر بار نه توانگريت تو را از بند اسارت رهانيد و نه جاه و منزلتت . مردى كه شمشيرهاى كين را بر قوم خود رهنمون شود و مرگ را بر سر آنان راند ، سزاوار است ، كه خويشاوندانش دشمن دارند و بيگانگان از شر او ايمن ننشينند . من مىگويم : « عبارت مردى كه شمشير كين را بر قوم خود رهنمون شود » اشارت است به ماجراى اشعث با خالد بن وليد در يمامه . اشعث قوم خود را بفريفت و بر آنها مكر كرد و خالد از آنان كشتار بسيار كرد . از آن پس ، قوم اشعث او را « عرف النّار » مىناميدند و اين نام را به كسى دهند كه بر آنها غدر كرده باشد .\r\n\r\n20 خطبه اى از آن حضرت ( ع )\r\nهر آينه ، اگر مىديديد آنچه را كه مردگانتان پس از مرگ ديده‌اند ، بيتابى مىنموديد و وحشت بر شما چيره مىشد . [ و آنچه را ناشنيده مىگرفتيد ، مىشنيديد 
  ] و سر به فرمان خدا مىآورديد . ولى آنچه مردگانتان پس از مرگ ديده‌اند ، اكنون از چشم شما پنهان است و به زودى پرده‌هاى بالا خواهد رفت . آن حقايق را به شما نيز نشان دادند ، ولى ديدن نخواستيد و به گوش شما رسانيدند ، ولى شنيدن\r\n","description":"","footnote":"","page_name":" 69 ","page_number":74},
  {"content":"\r\n","description":"","footnote":"","page_name":" 70 ","page_number":75},
  {"content":"\r\nنخواستيد . شما را راه نمودند ، ولى ره يافتن نخواستيد . براستى مىگويم كه عبرتها و اندرزها بر شما آشكار بود و از آنچه مىبايد دورى جوييد شما را منع كردند و پس از ملائكه ، كه رسولان آسماناند ، جز انسان فرمان خداوند را ابلاغ ننمايد .\r\n\r\n21 خطبه اى از آن حضرت ( ع )\r\nآخرين منزل ، روياروى شماست و مرگ پشت سرتان . و با آواز خود شما را به پيش مىراند . سبكبار شويد تا برسيد . زيرا آنان كه از پيش رفته‌اند چشم به راه شما واپس ماندگاناند . من مىگويم : اين كلام بعد از كلام خدا و كلام رسول اللَّه ( ص ) با كلام هركس كه سنجيده شود افزون آيد و بر او پيشى گيرد . عبارت : « سبكبار شويد تا برسيد » عبارتى است با كلمات اندك و معانى بسيار . كلام ژرف و سرشار از حكمت . ما در كتاب « الخصائص » به عظمت قدر و شرف و جوهر آن توجه داده‌ايم .\r\n\r\n22 خطبه اى از آن حضرت ( ع )\r\nآگاه باشيد ، كه شيطان حزب خود را بر انگيخته و سپاه خويش بسيج كرده ، تابار ديگر ، ستم در جاى خود مستقر گردد و باطل به جايگاه خود بازگردد . به خدا سوگند ، هر چه كوشيدند منكرى از من نديدند ولى ميان من و خود به انصاف داورى نكردند . از من حقى را مىطلبند كه خود آن را واگذاشته‌اند و خونى را مىخواهند كه خود ريخته‌اند ( 1 )  اگر مىگويند كه من در ريختن آن خون شريكشان بوده‌ام ، مگر نه اين است كه آنها را در آن نصيبى بوده است و اگر آنان خود بتنهايى آن خون ريخته‌اند ، پس جز آنها كسى گناهكار نخواهد بود و به كيفر آن دچارند . هر دليل كه بياورند ، به زيان خود آنهاست . از مادرى شير مىخواهند كه پستانش خشكيده است و مىخواهند بدعتى را زنده كنند كه\r\n","description":"","footnote":" ( 1 ) . مراد ، خون عثمان است . ","page_name":" 71 ","page_number":76},
  {"content":"\r\n","description":"","footnote":"","page_name":" 72 ","page_number":77},
  {"content":"\r\nديگر مرده است . چه نوميد است اين دعوت كننده كيست آنكه فرا مىخواند و به چه چيز بايد پاسخ داد به هر چه خداوند ميان من و ايشان داورى كند ، بدان خشنودم ، كه او به كردارهاى ايشان آگاه است . اگر سر بر تابند شمشير تيز حوالتشان كنم ، كه شمشير درمان باطل است و ياريگر حق . شگفت در اين است كه مرا به آوردگاه مىخوانند و مىخواهند كه در نبرد پاى بفشرم . مادرانشان در سوگشان بگريند . هيچگاه كسى نتوانسته مرا از تهديد به جنگ بترساند يا از ضرب شمشير به وحشت افكند . زيرا من در ايمان به خدا به مرز يقين رسيده‌ام و هرگز در دين خود شبهه نياورم .\r\n\r\n23 خطبه اى از آن حضرت ( ع )\r\nاما بعد . تقدير الهى همانند قطره‌هاى باران ، براى هركس كه مقدر شده خواه اندك و خواه بسيار ، از آسمان به زمين مىآيد . پس اگر كسى مال و منال برادر خود را بيش از خود يابد ، نبايد كه بر او رشك برد . زيرا مسلمان تا زمانى كه آلودهء فرومايگى نشده - به گونه اى كه چون از آن ياد شود اظهار حقارت و خشوع كند و زبان طاعنان سفله در حق او دراز گردد - همانند قمار كنندهء تيز چنگى است كه چشم به راه نخستين پيروزى خود در تيرهاى قمار است ، كه براى او مالى در پى دارد و باختهاى او را نيز جبران نمايد . به همين گونه ، مسلمان از خيانت بيزار از خداى تعالى خواستار يكى از اين دو خوبى است : يكى آنكه دعوت حق را اجابت كند و به نزد او رود ، كه هر چه در نزد خداوند است ، خير اوست . ديگر آنكه ، در اين جهان روزيش عطا كرده و صاحب زن و فرزند و مال و منال بود . و در عين حال ، دين و حيثيت و شرف او هم در امان مانده است . مال و فرزندان كشتهء اين جهاناند و عمل صالح كشتهء آخرت است و بسا باشد كه خداوند اين هر دو نعمت را نصيب مردمانى كند . پس بترسيد از خدا ، بترسيد از آن چيزها كه خدا شما را از آنها بيم داده است . و بترسيد ، ولى نه از آن گونه كه عذرخواه\r\n","description":"","footnote":"","page_name":" 73 ","page_number":78},
  {"content":"\r\n","description":"","footnote":"","page_name":" 74 ","page_number":79},
  {"content":"\r\nگناهانتان باشد . كارهاى نيك به جاى آوريد ولى نه به قصد خودنمايى كه مردم ببينند يا از ديگرى بشنوند . زيرا هركس عملى را نه براى خدا انجام دهد خدا سزاى عملش را به كسى حوالت كند كه به خاطر او عمل كرده است . از خدا مىطلبم مقام و مرتبت شهيدان را و زيستن با نيكبختان را و مرافقت با پيامبران را . اى مردم ، آدمى هر چند توانگر بود ، از عشيرهء خويش و دفاع آنان از او ، به دست و زبان ، بىنياز نباشد . زيرا عشيرهء هركس ، بزرگترين محافظان او هستند كه از پشت سر حمايتش مىكنند و بيش از ديگر مردم ، اوضاع پراكنده او را به سامان مىآورند و چون حادثه اى بر او فرود آيد از ديگران به دو مهربانترند و نام نيكى كه خدا براى آدمى در ميان مردم مىگذارد از مالى كه ديگران براى او به ميراث مىگذارند بهتر است .\r\n\r\nاز اين خطبه\r\nبدانيد كه هيچيك از شما نبايد از خويشاوندى ، كه گرفتار فقر و بينوايى است روى يارى برتابد . بايد كه ياريش دهد ، به مالى كه اگر انفاقش نكند ، بر داراييش نيفزايد و اگر انفاقش كند ، سبب نقصان در مال او نگردد . هر كس كه دست يارى از عشيرهء خود فرو بندد ، يك دست از يارى آنان كاسته شده ، ولى او از يارى دستهاى بسيارى خود را محروم داشته . هركس كه با اطرافيان خود بمدارا رفتار كند همواره دوستى و مودت آنان را نصيب خود ساخته است . من مىگويم : در متن خطبه « غفيرة » به معنى كثير است و به جاى « الجمع الكثير » مىگويند « الجم الغفير » يا « الجماء الغفير » . در روايتى هم به جاى « غفيرة » ، « عفوة » آمده است . و « عفوة » چيز نيكو را گويند . « اكلت عفوة الطعام » يعنى طعام نيكو را خوردم . « هركس دست يارى از عشيرهء خود . . . » بدين معنى است كه كسى كه يارى خود را از عشيره اش دريغ مىدارد يارى يك تن را از آنان دريغ داشته و اگر به يارى آنان نيازش افتد و بخواهد كه ياريش كنند ، به ياريش برنخيزند پس ، از مساعدت دستهاى بسيار محروم ماند . و گروه زيادى را از يارى خود باز داشته است .\r\n","description":"","footnote":"","page_name":" 75 ","page_number":80},
  {"content":"\r\n","description":"","footnote":"","page_name":" 76 ","page_number":81},
  {"content":"\r\n\r\n24 خطبه اى از آن حضرت ( ع )\r\nبه جان خودم سوگند ، در نبرد با كسى كه مخالفت حق كند و طريق گمراهى سپرد ، نه مداهنه مىكنم و نه سستى . اى بندگان خدا ، از خداى بترسيد و از خشم خدا ، در پناه رحمت خدا بگريزيد . و آن راه روشنى را كه در پيش پاى شما گشاده است بسپريد و به آنچه شما را بدان مكلف ساخته ، قيام كنيد كه على ضامن پيروزى شماست در آن جهان ، هر چند ، در اين جهان پيروزى حاصل نكنيد .\r\n\r\n25 خطبه اى از آن حضرت ( ع ) پياپى به امير المؤمنين خبر مىرسيد ، كه اصحاب معاويه بر بلاد مستولى شده اند\r\nعبيد الله بن عباس و سعيد بن نمران كه كارگزاران او در يمن بودند ، نيز بيامدند . بسر بن ابى ارطاة بر آنان چيره شده بود . على ( ع ) در حالى كه از درنگ اصحاب خود در امر جهاد ، و مخالفت ورزيدنشان با رأى و نظر خود ملول شده بود ، بر منبر شد و چنين فرمود : براى من جز كوفه قلمروى باقى نمانده است . تنها بست و گشاد كارهاى كوفه است كه با من است . اى كوفه اگر جز تو جاى ديگرى براى من نمانده ، و تو نيز دستخوش گردبادهاى توفنده اى ، خدا چهره ات را زشت گرداناد .\r\n\r\nلعمر ابيك الخير يا عمرو انّنى\r\nعلى و ضر من ذا لاناء قليل\r\n\r\n« اى عمرو سوگند به جان پدر نيكويت كه براى من در اين كاسه جز ته مانده اى از چربى نمانده است . »\r\n\r\nپس آن حضرت ( ع ) فرمود :\r\nخبر يافتم كه بسر بر يمن غلبه يافته ، به خدا سوگند ، پندارم كه اين قوم به زودى بر شما چيره شوند . زيرا آنها با آنكه بر باطلاند ، دست در دست هم دارند و شما با آنكه بر حق هستيد ، پراكنده‌ايد . شما امامتان را ، كه حق با اوست ، نافرمانى مىكنيد و آنان\r\n","description":"","footnote":"","page_name":" 77 ","page_number":82},
  {"content":"\r\n","description":"","footnote":"","page_name":" 78 ","page_number":83},
  {"content":"\r\nپيشواى خود را با آنكه بر باطل است فرمانبردارند . آنان با بيعتى كه با پيشواى خود كرده‌اند ، امانت نگه مىدارند و شما خيانت مىورزيد . آنان در شهرهاى خود اهل صلاح و درستى هستند و شما اهل فساد و نادرستى . به گونه اى كه اگر قدحى چوبين را به يكى از شما سپارم ، ترسم كه حلقه‌ها و تسمه آن را بدزدد . بار خدايا ، من از اينان ملول گشته‌ام و اينان از من ملول گشته‌اند . من از ايشان دلتنگ و خسته شده‌ام و ايشان از من دلتنگ و خسته شده‌اند . بهتر از ايشان را به من ارزانى دار و بدتر از مرا بر ايشان برگمار . بار خدايا ، دلهايشان آب كن ، آنسان كه نمك در آب . به خدا سوگند ، دوست دارم به جاى انبوه شما ، تنها هزار سوار از بنى فراس بن غنم در فرمان داشتم\r\n\r\nهنالك لو دعوت اتاك منهم\r\nفوارس مثل ارمية الحميم\r\n\r\n« اگر آنان را فراخوانى ، به يكباره ، سوارانى چون ابرهاى تابستانى مىتازند و به سوى تو مىآيند » .\r\n\r\nو از منبر فرود آمد\r\nمن مىگويم « ارميه » جمع رمى است ، يعنى ابرها . و « حميم » به معنى فصل تابستان است . شاعر ، « ابر تابستانى » گفته ، زيرا ابر تابستان چون آب ندارد تند سير است ولى ابرى كه در آن آب باشد كند سير . چنين ابرهايى ويژهء فصل زمستان باشد . شاعر ، سواران را به هنگام فرياد خواهى در تاخت ، به ابرهاى تابستانى تشبيه كرده كه گويد : هنالك لو دعوت اتاك منهم . . .\r\n\r\n26 خطبه اى از آن حضرت ( ع )\r\nخداوند ، محمد ( صلى اللَّه عليه و آله ) را مبعوث داشت كه بيمدهندهء جهانيان باشد و امين وحى او . و شما اى جماعت عربها ، پيش از آن ، بدترين آيين را داشتيد و در بدترين جايها به سر مىبرديد و در زمينهاى سنگلاخ و ناهموار مىزيستيد و با مارهاى سخت و كرّ همخانه بوديد . آبى تيره و ناگوار مىنوشيديد و طعامى درشت\r\n","description":"","footnote":"","page_name":" 79 ","page_number":84},
  {"content":"\r\n","description":"","footnote":"","page_name":" 80 ","page_number":85},
  {"content":"\r\nو خشن مىخورديد و خون يكديگر مىريختيد و از خويش و پيوند بريده بوديد . بتان در ميان شما برپا بودند و خود غرقهء گناه بوديد .\r\n\r\nو هم از اين خطبه\r\nبه هر جاى نگريستم ، براى خود ياورى جز اهل بيتم نيافتم و نخواستم كه آنها به كام مرگ روند . ديده فرو بستم ، با آنكه خاشاك در ديده داشتم و شرنگ نامرادى نوشيدم ، با آنكه استخوان در گلويم شكسته بود و غم گلويم را فشرده بود و من شكيبايى مىورزيدم . و به چيزى تلختر از حنظل ، كه به كامم ريخته بودند ، صبر كردم .\r\n\r\nو هم از اين خطبه\r\nتا بهايى نگرفت بيعت نكرد ( 1 )  آنكه فروخت سودى نكرد و آنكه خريد خوار و ذليل شد . جنگ را آماده شويد و ساز و برگ نبرد مهيا داريد كه آتش كارزار افروخته شده و شعلهء آن بالا گرفته است . پايدارى ورزيد كه پايدارى بيش از هر سلاح ديگر پيروزى را ميسر گرداند .\r\n\r\n27 خطبه اى از آن حضرت ( ع )\r\nاما بعد . جهاد درى است از درهاى بهشت كه خداوند بر روى بندگان خاص خود گشوده است . جهاد جامهء پرهيزگارى و جوشن استوار خدايى و سپر ستبر اوست . هر كه آن را ناخوش دارد و از آن رخ برتابد ، خداوند جامهء خوارى و زبونى بر او پوشاند و محنت و بلايش در ميان گيرد و دلش را در پرده دارد و به كيفر آنكه از جهاد تن زده است از حق دور افتد و كارش به مذلت كشد و از عدالت بىبهره ماند . شب و روز ، در نهان و آشكارا ، شما را به نبرد با اين قوم فرا خواندم و گفتم كه پيش از آنكه سپاه بر سرتان كشند ، بر آنها بتازيد . به خدا سوگند ، به هيچ قومى در\r\n","description":"","footnote":" ( 1 ) . مراد ، عمرو بن عاص است كه با معاويه به شرط حكومت مصر بيعت كرد . ","page_name":" 81 ","page_number":86},
  {"content":"\r\n","description":"","footnote":"","page_name":" 82 ","page_number":87},
  {"content":"\r\nخانه هايشان تاخت نياوردند . مگر آنكه زبون خصم گشتند . شما نيز آن قدر از كارزار سر بر تافتيد و كار را به گردن يكديگر انداختيد و يكديگر را نصرت نداديد ، تا هرچه داشتيد به باد يغما رفت و سرزمينتان جولانگاه دشمنانتان گرديد . و اكنون ، اين مرد غامدى ( 1 )  است ، كه با سپاه خود به شهر انبار ( 2 )  در آمده است و حسّان بن حسّان البكرى را كشته است و مرزدارانتان را رانده است و كار را به آنجا رسانيده‌اند كه شنيده‌ام كه يكى از آنها بر زن مسلمانى داخل شده و ديگرى ، بر زنى از اهل ذمّه و ، خلخال و دستبند و گردنبند و گوشواره اش را ربوده است . و آن زن جز آنكه انّا لله . . . گويد و از او ترحم جويد چاره اى نداشته است . آنها پيروزمندانه ، با غنايم ، بىآنكه زخمى بردارند ، يا قطره اى از خونشان ريخته شود ، بازگشته‌اند . اگر مرد مسلمانى پس از اين رسوايى از اندوه بميرد ، نه تنها نبايد ملامتش كرد بلكه مرگ را سزاوارتر است . اى شگفتا ، به خدا سوگند ، كه همدست بودن اين قوم با يكديگر با آنكه بر باطلاند - و جدايى شما از يكديگر - با آنكه بر حقيد - دل را مىميراند و اندوه را بر آدمى چيره مىسازد . وقتى مىنگرم كه شما را آماج تاخت و تاز خود قرار مىدهند و از جاى نمىجنبيد ، بر شما مىتازند و شما براى پيكار دست فرا نمىكنيد ، مىگويم ، كه اى قباحت و ذلت نصيبتان باد خدا را معصيت مىكنند و شما بدان خشنوديد . چون در گرماى تابستان به كارزارتان فراخوانم ، مىگوييد كه در اين گرماى سخت چه جاى نبرد است ، مهلتمان ده تا گرما فروكش كند و ، چون در سرماى زمستان به كارزارتان فراخوانم ، مىگوييد كه در اين سورت سرما ، چه جاى نبرد است مهلتمان ده تا سورت سرما بشكند . اين همه كه از سرما و گرما مىگريزيد به خدا قسم از شمشير گريزانتريد . اى به صورت مردان عارى از مردانگى ، با عقل كودكان و خرد زنان به حجله آرميده ، كاش نه شما را ديده بودم و نه مىشناختمتان . اين آشنايى براى من ، به خدا سوگند ، جز پشيمانى و اندوه هيچ ثمره اى نداشت . مرگ بر شما باد ، كه دلم را مالامال خون گردانيديد و سينه‌ام را از خشم آكنده ساختيد و جام زندگيم را از شرنگ\r\n","description":"","footnote":" ( 1 ) . مراد ، سفيان بن عوف است از بنى غامد كه به دستور معاويه بر قلمرو على ( ع ) مىتاخت .  ( 2 ) . انبار نام شهرى است در مشرق فرات . ","page_name":" 83 ","page_number":88},
  {"content":"\r\n","description":"","footnote":"","page_name":" 84 ","page_number":89},
  {"content":"\r\nغم لبريز كرديد و با نافرمانيهاى خود انديشه‌ام را تباه ساختيد . تا آنجا كه قريش گفتند : پسر ابو طالب مردى دلير است ولى از آيين لشكركشى و فنون نبرد آگاه نيست خدا پدرشان را بيامرزد آيا در ميان رزمآوران ، رزمديده تر از من مىشناسند ، يا كسى را كه پيش از من قدم به ميدان جنگ نهاده باشد وقتى كه من به آوردگاه مىرفتم ، هنوز به بيست سالگى نرسيده بودم و حال آنكه ، اكنون از شصت سالگى برگذشته‌ام . آرى ، كسى را كه از او فرمان نمىبرند چه رأى و انديشه اى تواند بود .\r\n\r\n28 خطبه اى از آن حضرت ( ع )\r\nاما بعد . دنيا روى در رفتن دارد و بانگ وداع برداشته و آخرت روى در آمدن دارد و بناگاه ، رخ مىنمايد . بدانيد ، كه امروز ، روز به تن و توش آوردن اسبان است و فردا روز مسابقه . هر كه پيش افتد ، بهشت جايزهء اوست و هر كه واپس ماند ، آتش جايگاه او . آيا كسى نيست ، كه پيش از آنكه مرگش در رسد ، از خطاى خود توبه كند آيا كسى نيست ، كه پيش از بدحالى و شوربختى ، براى خويش كارى كند بدانيد كه شما در اين روزهاى عمر غرق اميدها و آرزوهاييد و ، حال آنكه ، مرگ پشت سر شما كمين كرده است . هر كس در اين روزها ، پيش از رسيدن مرگش براى خود كارى كند ، كارش به دو سود رساند و مرگش زيان نرساند و هر كه ، در اين روزها ، قصور ورزد و براى خود كارى نكند ، كارش سود ندهد و مرگش زيان رساند . به هنگام امن و آسايش چنان به كار خدا پردازيد كه در روزگاران بيم و وحشت مىپردازيد . بدانيد كه من مانند بهشت چيزى را نديده‌ام كه جويندهء آن به غفلت خفته باشد و مانند دوزخ چيزى را نديده‌ام كه گريزنده از آن ، به جاى گريختن و رهانيدن خويش به خواب راحت فرو رفته باشد . بدانيد ، هركس كه از حق سود نجويد ، باطل به او زيان رساند و كسى كه به هدايت ، استقامت نپذيرد ، ضلالت به هلاكتش كشاند . بدانيد ، كه بايد بار سفر بنديد و شما را گفته‌اند كه ره توشه تان چيست و در كجاست . بر شما از دو چيز مىترسم ، كه مبادا به دام آنها افتيد . يكى در پى خواهش دل رفتن و\r\n","description":"","footnote":"","page_name":" 85 ","page_number":90},
  {"content":"\r\n","description":"","footnote":"","page_name":" 86 ","page_number":91},
  {"content":"\r\nديگر آرزوى دراز باطل در سر پختن . در اين جهان ، از همين جهان توشه برگيريد ، تا فردا در آن سراى خويشتن از عقوبت برهانيد . من مىگويم : اگر سخنى توان يافت كه مردم را به زهد و پرهيز در دنيا بكشد و آنان را به عمل براى آخرت وادارد همين سخن است و بس . اين سخن پيوند مردم را با آمال و آرزوهايشان مىبرد و در آنها چراغ موعظت و خوددارى از معاصى را مىافروزد . شگفتترين جمله‌هاى آن آن جاست كه آن حضرت ( ع ) مىگويد : الا و ان اليوم المضمار و غدا السباق و السبقة الجنة و الغاية النار . در اين عبارت با وجود فخامت در لفظ و عظمت قدر در معنى و صدق تمثيل و تشبيه حقيقى ، رازى شگرف نهفته است و معنيى لطيف . بويژه ، اين عبارت : « السبقة الجنة و الغاية النّار » . در اينجا ، ميان دو لفظ « السبقة و الغاية » هم در معنى اختلاف است و هم در لفظ . نگفت : « السبقة النار » و گفت : « السبقة الجنة » . زيرا مسابقت و پيشى گرفتن بر يكديگر براى امور محبوب و هدفهاى مطلوب است و اين محبوبيت و مطلوبيت ، صفت بهشت است و اين گونه معانى در دوزخ ، كه از آن به خدا پناه مىبريم وجود ندارد . و گفت : « الغاية النّار » . زيرا غايت گاه باشد براى كسى ، كه سيرش بدان منتهى مىشود ، مسرور كننده نباشد گاه مسرور كننده باشد ، در اين گونه مواقع ، « مصير » و « مآل » به كار مىبرند . خداى تعالى مىفرمايد : * ( « وَجَعَلُوا لِلَّه أَنْداداً لِيُضِلُّوا » ) * در اينجا نمىتوان گفت : « سبقكم ( به سكون باء ) الى النار » . در اين بينديش ، كه سخنى است با معنى عجيب و ژرف . بيشتر كلام على ( ع ) از اين قبيل است . در بعضى روايات آمده است : « السبقة الجنة » به ضم سين . سبقه ، در نزد ايشان چيزى است كه به برندهء مسابقه مىدهند . مانند مال يا چيزى ديگر . اين دو معنى به هم نزديكاند ، زيرا جايزه را به كسى نمىدهند كه مرتكب كار نكوهيده اى شده باشد بلكه به كسى مىدهند كه كار پسنديده اى كرده باشد .\r\n","description":"","footnote":"","page_name":" 87 ","page_number":92},
  {"content":"\r\n","description":"","footnote":"","page_name":" 88 ","page_number":93},
  {"content":"\r\n\r\n29 خطبه اى از آن حضرت ( ع )\r\nاى مردمى كه به تنها مجتمعيد و به آراء پراكنده . سخنتان - هنگامى كه لاف دليرى مىزنيد - صخره‌هاى سخت را نرم مىكند ، در حالى كه ، كردارتان دشمنانتان را در شما به طمع مىاندازد . چون در بزم نشينيد ، دعوى رزمآورى كنيد و چون جنگ چهره نمايد ، از آن مىگريزيد . دعوت آن كس ، كه شما را فراخواند ، روى پيروزى نبيند و آنكه براى راحت شما خويشتن را به تعب افكند ، هرگز به راحت و آرامش نرسد . مشتى اباطيل را بهانه مىكنيد تا در كار تعلل ورزيد . همانند وامدارى كه پيوسته اداى دين خويش به تأخير اندازد . ذليل سركوفته ، از خود دفع ستم نتواند كرد ، كه حق جز در سايهء كوشش فراچنگ نيايد . اگر خانهء شما را بستانند ، كدام خانه را از دشمن حمايت خواهيد كرد و بعد از من با كدام امام با دشمن پيكار مىكنيد به خدا سوگند ، فريب خورده كسى است كه شما او را به وعدهء دروغ بفريبيد . هر كه پندارد كه به نيروى شما پيروز مىشود ، همانند كسى است كه آن تير از تيرهاى قمار نصيب او شود كه سودش از همه كمتر است و هر كه شما را چون تير به سوى دشمن افكند ، تير شكسته بىپيكان را در كمان رانده . به خدا سوگند ، به جايى رسيده‌ام كه ديگر سخن شما باور نمىكنم و به يارى شما اميد نمىبندم و دشمن را به شما بيم نمىدهم . شما را چه مىشود داروى درد شما كدام است علاج شما چگونه است . دشمنان شما نيز مردمى همانند شمايند . آيا هرچه گفتيد ، همه از روى نادانى بود يا از سر غفلت و ناپرهيزگارى يا در چيزى كه حق شما نبود طمع ورزيده بوديد\r\n\r\n30 سخنى از آن حضرت ( ع )\r\nدر بارهء كشته شدن عثمان اگر به كشتن او فرمان مىدادم ، قاتل او مىبودم . و اگر ديگران را از كشتنش منع مىكردم چنان بود كه به ياريش برخاسته‌ام . اما كسى كه ياريش كرده نمىتواند\r\n","description":"","footnote":"","page_name":" 89 ","page_number":94},
  {"content":"\r\n","description":"","footnote":"","page_name":" 90 ","page_number":95},
  {"content":"\r\nبگويد كه « من بهتر از كسى هستم كه از ياريش دست بداشت » . و كسى كه او را خوار داشت و فروگذاشت ، نمىتواند بگويد « كسى كه او را يارى كرد بهتر از من بود » . من اكنون ، به گونه اى مجمل و مختصر ، سيرهء او را در حكومت براى شما بيان مىكنم : او به استبداد و خودكامگى فرمان مىراند و استبداد و خودكامگىاش سبب تباهى كارها شد . شما از او ناخشنود بوديد و در برافكندنش بيتابى مىكرديد ، اين بيتابى شما هم ناستوده بود . خداى تعالى را حكمى است كه واقع خواهد شد ، هم در حق آنكه استبداد مىورزيد و هم در حق آنكه بيتابى و ناشكيبايى مىنمود .\r\n\r\n31 سخنى از آن حضرت ( ع )\r\nهنگامى كه عبد الله بن عباس را ، پيش از شروع جنگ جمل ، نزد زبير فرستاد تا او را به اطاعت خويش بازگرداند . طلحه را ملاقات مكن . كه اگر به ديدارش روى او را چون گاوى خواهى يافت كه شاخها آخته است . او را عادت چنين است ، كه مرتكب كارهاى صعب شود و پندارد كه آسان است . پس از زبير ديدار كن كه نرمخوىتر است . او را بگوى كه دايىزاده ات مىگويد مرا در حجاز شناختى و در عراق به جاى نياوردى چه چيز تو را از آنچه بر تو آشكار شده بود رويگردان نمود من مىگويم : اين نخستين بارى است كه چنين جمله اى از او شنيده شده يعنى : فما عدا ممّا بدا .\r\n\r\n32 خطبه اى از آن حضرت ( ع )\r\nاى مردم ، ما ، در روزگارى كنيه توز و در زمانه اى ناسپاس به سر مىبريم . نيكوكار ، بدكار شمرده مىشود و ستمكار هر دم بر ستمش مىافزايد . از آنچه آموخته‌ايم ، بهره نمىگيريم و از آنچه نمىدانيم نمىپرسيم . از حوادث باك نداريم تا آن گاه كه ما را در خود فرو گيرد . پس مردم چهار گروه‌اند : كسى است كه اگر در زمين فساد نمىكند ،\r\n","description":"","footnote":"","page_name":" 91 ","page_number":96},
  {"content":"\r\n","description":"","footnote":"","page_name":" 92 ","page_number":97},
  {"content":"\r\nسببش بيچارگى اوست و كندى شمشيرش و اندك بودن مال و خواسته اش . و كسى است ، كه شمشير از نيام بركشيده و شرّ خويش آشكار كرده و سواران و پيادگان خود برانگيخته و خود را مهياى فتنه گرى و فساد ساخته ، و تا به اندك متاع دنيا رسد ، دينش را تباه كرده ، سوارى چند خواهد كه سرداريشان را بر عهده گيرد و منبرى خواهد كه از آن فرا رود . چه بد معامله اى است كه خود را به دنيا بفروشى و اين سراى ناپايدار را به عوض آن نعمتها ، كه خدا در آن جهان مهيا كرده است بستانى و كسى است ، كه دنيا را طلب مىكند ، با اعمالى كه از آن آخرت است ولى آخرت را نمىطلبد با اعمالى كه از آن دنياست . چنين كسى خود را چون فرودستان جلوه مىدهد ، به هنگام راه رفتن گامهاى خرد برمىدارد ، و دامن جامه كوتاه مىكند و خويشتن به زيور صلاح و امانت مىآرايد و پرده پوشى خدا را وسيلهء معصيتها قرار مىدهد . و كسى است كه حقارت نفس و فقدان وسيلت موجب آن شده كه به طلب فرمانروايى برنخيزد ، بلكه به همان حال كه بوده است بماند . چنين كسى خود را به حليهء قناعت مىآرايد و جامهء اهل زهد و پرهيز مىپوشد و حال آنكه ، نه روزى را در زهد به شب آورده و نه شبى را با پرهيزگارى به روز رسانيده است . از اينان كه بگذريم ، مردمى هستند كه ياد قيامت چشمانشان را فرو بسته و ترس از روز محشر سرشكشان جارى ساخته است . اينان گاه گريزاناند و تنها ، گاه مقهورند و ترسان ، گاه خاموشاند و دهان بسته . خدا را به اخلاص مىخوانند و همواره گريان و دردمندند . در گمنامى زيسته‌اند تا خود را از آسيب حكام ستمكار در امان دارند . نامرادى و مذلت ايشان را در ميان گرفته ، گويى در درياى نمك غرقه‌اند . آوازى برنمىآورند و دلهايشان ريش است ، از اندرزهاى پياپى ملول شده‌اند و از قهر جاهلان به ستوه آمده‌اند . كشته شده‌اند تا شمارشان روى در نقصان نهاده . بايد كه دنيا در نظرتان بىمقدارتر باشد از ريزه‌هاى قرظ ( 1 )  و آن خرد و ريزها كه از مقراض ريزد . از آنان كه پيش از شما بوده‌اند پند گيريد ، پيش از آنكه خود عبرت آيندگان شويد . دنيا را نكوهيده انگاريد و تركش گوييد ، زيرا دنيا آن را كه مشتاقتر و شيفته تر از شما بود ، از خود رانده است .\r\n","description":"","footnote":" ( 1 ) . گونه اى درخت است كه برگ آن در دباغى به كار رود . ","page_name":" 93 ","page_number":98},
  {"content":"\r\n","description":"","footnote":"","page_name":" 94 ","page_number":99},
  {"content":"\r\n\r\n33 سخنى از آن حضرت ( ع )\r\nمن مىگويم : كسانى كه از علم بىبهره‌اند ، اين خطبه را به معاويه نسبت داده‌اند . و حال آنكه ، بىترديد كلام على ( ع ) است . زر را با خاك چه شباهت و آب شيرين را با آب شور چه نسبت . عمرو بن بحر جاحظ كه در اين باب راهنمايى حاذق است و ناقدى بينا ، در كتاب البيان و التبيين گفته است كه چه كسى آن را به معاويه نسبت داده و سپس مطالبى مىآورد كه خلاصه اش اين است : اين سخن به سخن على شباهت تام دارد و در بيان اصناف مردم به شيوه و روش او ماند . در هيچ حالى نديده‌ايم كه معاويه در كلام خود راه زاهدان سپرد و در طريق عابدان گام زند . 33 سخنى از آن حضرت ( ع ) هنگامى كه به نبرد مردم بصره مىرفت ، عبد الله بن عباس گويد كه در « ذوقار » بر امير المؤمنين ( ع ) در آمدم . كفشش را وصله مىزد . مرا گفت : اين كفش به چند مىارزد گفتم : هيچ . گفت : به خدا سوگند ، كه من اين كفش را از حكومت شما بيشتر دوست دارم ، مگر آنكه در اين حكومت حقى را برپاى دارم يا باطلى را برافكنم . سپس بيرون آمد و براى مردم سخن گفت و فرمود : خداوند سبحان ، محمد ( ص ) را به پيامبرى فرستاد و در ميان قوم عرب كسى نبود كه كتابى خوانده باشد يا دعوى پيامبرى كرده باشد . پس محمد ( ص ) آنان را براند و به جايى كه بايد بنشانيد و به عرصهء رستگاريشان رسانيد . پس احوالشان ، چونان نيزه هايشان استقامت پذيرفت و جاى پاى محكم كردند و صخره اى كه بر آن ايستاده بودند از لرزش باز ايستاد . به خدا سوگند ، كه من از افراد سپاه او بودم و بودم تا همهء دشمنان روى به واپس كردند و من نه ناتوانى نمودم و نه بيم به دل راه دادم . اكنون در اين راه هم كه مىروم همانند راهى است كه با رسول الله ( ص ) رفته بودم . امروز هم ، باطل را برمىدرم تا چهرهء حق از پهلوى آن آشكار شود . مرا با قريش چه كار به خدا سوگند آن زمانها كه كافر بودند ، با ايشان پيكار كردم ، اكنون نيز كه گمراه شده‌اند ، با ايشان پيكار مىكنم . و همان گونه ، كه در زمان\r\n","description":"","footnote":"","page_name":" 95 ","page_number":100},
  {"content":"\r\n","description":"","footnote":"","page_name":" 96 ","page_number":101},
  {"content":"\r\nرسول الله ( ص ) هم نبرد آنان بودم امروز نيز هم نبرد ايشانم ( 1 )  .\r\n\r\n34 خطبه اى از آن حضرت ( ع ) آن گاه كه لشكر به جنگ با شاميان بسيج مىكرد\r\nملول و دلتنگم از شما . از اين همه سرزنشهايتان به تنگ آمده‌ام . آيا به عوض زندگى آخرت به زندگى دنيا خشنود شده‌ايد آيا ذلَّت را جانشين عزّت خواسته‌ايد هنگامى كه شما را به جنگ دشمنتان فرا مىخوانم ، چشمهايتان در چشمخانه به دوران مىافتد ، گويى كه در لجّهء مرگ دست و پا مىزنيد و از وحشت آن هوش از سرتان پريده است . راه گفت و شنودتان با من بسته است و در پاسخ سخنانم ، حيرت زده و سرگردانيد . دلهايتان چون دلهاى جن زدگان است و عقل از سرتان پريده است . در اين روزهاى چون شب ظلمانى ، چگونه به شما اعتماد كنم كه هرگز آن ستونى نبوده‌ايد كه بر آن تكيه توان داد . و يارانى توانمند نيستيد كه به هنگام نياز ، نيازى برآوريد . همانند اشترانى هستيد كه چرانندهء آنها گم شده و چون از جانبى گرد آيند از جانب ديگر پراكنده شوند . به بقاى خداوند سوگند ، كه افروختن آتش جنگ را ، چه نامناسب مردمى هستيد . شما را مىفريبند و شما فريب دادن نتوانيد . دشمن ، زمينهايتان را يك يك مىگيرد و به خشم نمىآييد . چشم دشمن همواره در شما مىنگرد و شما به خواب غفلت و بىخبرى رفته‌ايد . به خدا سوگند ، آنان كه يكديگر را واگذاشتند و يارى نكردند مغلوب شدند . پندارم كه چون جنگ درگير شود و كشتار به غايت رسد ، چنان از گرد پسر ابو طالب پراكنده شويد كه ديگر بازگشتى برايتان نباشد ، بدانگونه كه سر بريده ديگر به بدن نچسبد .\r\n","description":"","footnote":" ( 1 ) . در بعضى از نسخه‌ها اين عبارت را افزون دارد : به خدا سوگند ، قريش با ما كينه توزى نكرد ، مگر بدان سبب كه خدا ما را بر آنها برگزيد و ما آنان را در زمرهء خود داخل كرديم . پس چنان شدند كه پيشينيان گفته‌اند : به جان خودم سوگند ، كه صبحگاهان نوشيدنت شير خالص بود ، و خوراكت كره بود و خرماى بىهسته ، اين مقام بلند را به تو بخشيدم و تو صاحب مقامى رفيع نبودى ، ما بوديم كه گرد تو را با اسبان و نيزه هايمان گرفتيم . ","page_name":" 97 ","page_number":102},
  {"content":"\r\n","description":"","footnote":"","page_name":" 98 ","page_number":103},
  {"content":"\r\nبه خدا سوگند ، كسى كه به دشمن امكان دهد كه گوشتش را تا استخوان بخورد و استخوانهايش را خرد كند و پوستش را بردرد ، چه ناتوان مردى است و چه كم دل و ترسوست تو اگر خواهى همانند چنين مردى باشى ، خود دانى ، ولى من به خدا سوگند ، پيش از آنكه به دشمن فرصتى چنين دهم ، با شمشير مشرفّى خود ، چنانش مىزنم كه استخوانهاى كاسهء سرش در هوا پراكنده و دستها و پاهايش جدا گردد . خدا ، زان پس ، هر چه خواهد همان كند . اى مردم ، مرا بر شما حقى است و شما را بر من حقى است . حقى كه شما به گردن من داريد ، اندرز دادن و نيكخواهى شماست و غنايم را بتمامى ، ميان شما تقسيم كردن و تعليم دادن شماست تا جاهل نمانيد و تأديب شماست تا بياموزيد . حقى كه من به گردن شما دارم ، بايد كه در بيعت وفادار باشيد و در روياروى و پشت سر نيكخواه من باشيد و چون فرا مىخوانمتان به من پاسخ دهيد و چون فرمان مىدهم فرمان بريد .\r\n\r\n35 خطبه اى از آن حضرت ( ع ) بعد از حكميّت\r\nحمد براى خداوند است ، در هر حال ، و در اين زمان ، كه روزگار اين فاجعهء دشوار و حادثهء بزرگ را پيش آورده است . و شهادت مىدهم كه معبودى جز الله نيست و هيچ خدايى غير از او و با او نباشد . و شهادت مىدهم كه محمد ( ص ) بندهء او و پيامبر اوست . اما بعد . بدانيد كه نافرمانى نيكخواه مهربان و داناى تجربت آموخته ، موجب حسرت است و پشيمانى در پى دارد . من در اين حكميت ، رأى و نظر خود را با شما در ميان نهادم و خلاصهء آنچه را كه در خزانهء رأى داشتم ، برايتان آشكار كردم « اى كاش از رأى قصير پيروى مىكردند » . ( 1 )  ولى شما به خلاف من برخاستيد ، چونان مخالفان\r\n","description":"","footnote":" ( 1 ) . ضرب المثلى است . قصير بن سعد لخمى سرور خود ، جذيمه را از پذيرفتن دعوت زباء دخت عمرو بن ظرب ، منع كرد ولى او نشنيد و برفت و به دست زباء كشته شد . ","page_name":" 99 ","page_number":104},
  {"content":"\r\n","description":"","footnote":"","page_name":" 100 ","page_number":105},
  {"content":"\r\nجفاپيشه و پيمان شكنان نافرمان . تا آنجا كه اندرز دهندهء نيكخواه در كار خود به ترديد افتاد و آتشزنه در افروختن آتش بخل ورزيد . ما و شما مصداق شعر آن شاعر هوازن هستيم ، كه مىگفت :\r\n\r\nامرتكم امري بمنعرج اللَّوى\r\nو لم تستبينوا النّصح إلَّا ضحى الغد »\r\n\r\nمن در منعرج اللَّوى رأى خود با شما در ميان نهادم ، ولى شما در چاشتگاه روز ديگر به فايدهء آن آگاه شديد . »\r\n\r\n36 خطبه اى از آن حضرت ( ع ) در بيمدادن نهروانيان\r\n( 1 )  من شما را مىترسانم ، از آن گاه كه كشته در كنار اين رود ، يا در پست و بلند اين بيابان به خاك افتاده باشيد ، بدون آنكه ، نزد پروردگار خود حجتى يا دليلى روشن داشته باشيد . اين دنياى ناپايدار به ورطهء هلاكتان افكند و قضاى الهى شما را به دام خود كشيد . بسا شما را از « حكميت » منع كردم و شما سر بر تافتيد و مخالفت ورزيديد ، چون كسانى كه عهد و بيعت شكسته باشند . تا بناچار رأى خود با خواست شما هماهنگ كردم . براستى ، مردمى سبك مغز و سفيه و نابردبار هستيد - اى بىريشه‌ها - من هيچگاه برايتان موجب شرّى نبوده‌ام و نخواسته‌ام به شما زيانى برسانم .\r\n","description":"","footnote":" ( 1 ) . مراد خوارج نهروان است . گروهى از ياران على ( ع ) كه پس از واقعهء حكميت ، كه خود خواسته بودند ، از بيعت او خارج شدند و در نهروان گرد آمدند . ","page_name":" 101 ","page_number":106},
  {"content":"\r\n","description":"","footnote":"","page_name":" 102 ","page_number":107},
  {"content":"\r\n\r\n37 سخنى از آن حضرت ( ع ) كه تواند خطبه اى باشد .\r\nبه يارى دين برخاستم ، در روزگارى كه همه در كار سستى مىنمودند . و در آن هنگام كه هركس سر در لاك خود فرو برده بود ، اين من بودم كه سر برافراشتم . [ و در آن هنگام ، كه زبان همگان بسته بود ، اين من بودم كه به سخن آمدم . 
  ] و در آن هنگام كه همه در راه مانده بودند ، اين من بودم كه به هدايت نور خدا راه خويش پى گرفتم . ادعايم از همه كمتر بود و حال آنكه ، بر همگان پيشى جسته بودم و زمام كارها به دست گرفته و پيش مىتاختم و بتنهايى ، از همه گرو مىبردم . همانند كوهى كه تندرها نجنبانندش و توفانها برنكنندش . هيچكس بر من عيبى نتوانست گرفت و در غيبت من سخنى نتوانست گفت . اكنون هر ذليل ستمديده اى در نزد من عزيز و ارجمند است تا حقّش را بگيرم و به او دهم و هر نيرومند سركش در نزد من ناتوان و حقير است كه حق ستمديدگان را از او بستانم . ما به قضاى خداوند راضى هستيم و تسليم فرمان او . پندارى كه من بر رسول الله ( ص ) دروغ مىبندم به خدا سوگند ، من نخستين كسى هستم كه پيامبرى او تصديق كرده‌ام ، چگونه نخستين كسى باشم كه بر او دروغ مىبندد به كار خود درنگريستم ، ديدم پيش از آنكه بيعت كنم مىبايست از فرمان رسول الله ( ص ) اطاعت كنم كه مرا به مدارا خوانده بود . آرى ، در آن هنگام عهد و پيمان ديگرى به گردن من بود .\r\n\r\n38 خطبه اى از آن حضرت ( ع )\r\nشبهه را از آن روى شبهه گفته‌اند كه به حق شباهت دارد ، هر چند ، باطل است . ولى دوستان خدا ، بدان گرفتار نشوند كه چراغ يقين در دست دارند و رهبرشان هدايت و رستگارى است . اما دشمنان خدا را ضلالت و گمراهى بدان فرا مىخواند و راهنمايشان كورى است . نه آن كس كه از مرگ بترسد از مرگ رهايى خواهد يافت و نه آن كس كه دوستدار زيستن جاويد است از عمر ابد بهره مند گردد .\r\n","description":"","footnote":"","page_name":" 103 ","page_number":108},
  {"content":"\r\n","description":"","footnote":"","page_name":" 104 ","page_number":109},
  {"content":"\r\n\r\n39 خطبه اى از آن حضرت ( ع )\r\nبه مردمى گرفتار آمده‌ام ، كه چون فرمان مىدهم اطاعت نمىكنند و چون فرا مىخوانم پاسخ نمىگويند . - اى بىريشه‌ها - چرا در يارى پروردگارتان درنگ مىكنيد آيا دينى نيست كه شما را با يكديگر متحد سازد آيا غيرت و حميّتى نيست كه شما را به خشم آورد در ميان شما ايستاده ، بانگ برداشته ، يارى مىطلبم ، ندايتان مىدهم ، مگر به فرياد رسيد . دريغا ، كه هيچ سخنى از من نمىشنويد و هيچ فرمانى را به كار نمىبنديد . سرانجام ، پايان ناگوار كارها پديدار خواهد شد . نپندارم كه به پايمردى شما از كس انتقامى توان گرفت يا به مقصودى توان رسيد . شما را به يارى برادرانتان فراخواندم ، ناليديد ، همانند اشترى كه از درد ناف بنالد و گرانى و سستى ورزيديد ، همانند اشترى پشت ريش كه بار بر او نهاده باشند . سپس ، خردك سپاهى مضطرب و ناتوان به نزد من روانه داشته‌ايد ، چنان با بىميلى قدم برمىدارند كه گويى به ديار مرگشان مىبرند » . ( 1 )  من مىگويم : « متذائب » در سخن امام ( ع ) به معنى مضطرب است . از « تذائبت الريح » يعنى وزش باد مضطرب شد و « ذئب » ( گرگ ) را ذئب گويند به سبب اضطرابى كه در رفتار دارد .\r\n\r\n40 سخنى از آن حضرت ( ع )\r\nوقتى شنيد كه خوارج مىگويند ، « لا حكم الا للَّه » فرمود : سخن حقّى است كه به آن باطلى خواسته شده . آرى ، حكم جز از آن خدا نيست ، ولى اينان مىگويند كه امارت و حكومت ويژه ، خداوند است و بس ، و حال آنكه ، مردم را امير و فرمانروايى بايد ، خواه نيكوكار و خواه بدكار ، كه مؤمن در سايهء حكومت او به كار خود پردازد و كافر از زندگى خود تمتّع گيرد . تا زمان هر يك به سر\r\n","description":"","footnote":" ( 1 ) . اشاره به اين آيه است : * ( يُجادِلُونَكَ فِي الْحَقِّ بَعْدَ ما تَبَيَّنَ كَأَنَّما يُساقُونَ إِلَى الْمَوْتِ وَهُمْ يَنْظُرُونَ ) * ( سورهء 8 ، آيهء 6 ) . ","page_name":" 105 ","page_number":110},
  {"content":"\r\n","description":"","footnote":"","page_name":" 106 ","page_number":111},
  {"content":"\r\nآيد و حق بيت المال مسلمانان گرد آورده شود و با دشمن پيكار كنند و راهها امن گردد و حق ضعيف را از قوى بستانند و نيكوكار بياسايد و از شر بدكار آسوده ماند . در روايت ديگر آمده است ، كه چون سخن ايشان در باب حكميت شنيد فرمود : حكم خدا را در بارهء شما انتظار مىكشم . در حكومتى كه نيكان بر سر كار باشند ، پرهيزگار به طاعت حق مشغول است و در حكومت امير ظالم ، بدكردار از زندگى تمتع مىجويد . تا زمان هر يك به پايان آيد و مرگش فرا رسد .\r\n\r\n41 خطبه اى از آن حضرت ( ع )\r\nوفا همزاد راستى است . هيچ سپرى نمىشناسم كه بهتر از وفا آدمى را از گزند در امان دارد . و آنكه بداند ، كه پس از مرگ به كجا باز مىگردد ، هرگز راه بيوفايى نپويد . ما در زمانى زندگى مىكنيم كه بيشتر مردمش بيوفايى و غدر را گونه اى كياست مىشمرند و نادانان نيز ، چنين مردمى را زيرك و كارگشا مىخوانند . اينان چه سودى مىبرند خدايشان نابود كناد ، مردم كار افتاده و زيركى هستند كه مىدانند در هر كارى چه حيلت سازند ، ولى امر و نهى خداوندى سد راه آنهاست . اينان با آنكه راه و رسم حيله گرى را مىدانند و بر انجام آن توانايند ، گرد آن نمىگردند . تنها كسانى كه از هيچ گناهى پروايشان نيست ، همواره منتظر فرصتاند تا در كار مردم حيلتى به كار برند .\r\n\r\n42 سخنى از آن حضرت ( ع )\r\nاى مردم ، آنچه بيش از هر چيز ديگر مىترسم كه بدان گرفتار آييد ، دو چيز است ، از هوا و هوس پيروى كردن و آرزوهاى دراز در دلپروردن . پيروى هوا و هوس از حق منحرف مىكند و آرزوهاى دراز ، آخرت را از ياد مىبرد . بدانيد كه دنيا پشت كرده و شتابان مىگذرد . و از آن جز ، ته مانده اى چون ته مانده آبى در ته ظرفى ، كه آب آن ريخته باشند ، باقى نمانده است . بدانيد ، كه آخرت\r\n","description":"","footnote":"","page_name":" 107 ","page_number":112},
  {"content":"\r\n","description":"","footnote":"","page_name":" 108 ","page_number":113},
  {"content":"\r\nروى آورده است و هر يك از آن دو را فرزندانى است . شما فرزندان آخرت باشيد نه فرزندان دنيا . زيرا هر فردى در روز قيامت به پدرش مىپيوندد . امروز روز عمل است نه حساب و فردا ، روز حساب است نه عمل . من مىگويم : « حذّاء » به معنى شتابنده است . بعضى نيز « جذّاء » به جيم خوانده‌اند ، يعنى ، طمع خير از آن بريده است .\r\n\r\n43 سخنى از آن حضرت ( ع )\r\nپس از آنكه ، جرير ابن عبد الله البجلى را به سفارت نزد معاويه فرستاد ، اصحابش اشارت كردند كه براى نبرد با مردم شام مهيا شود ، فرمود : اگر با مردم شام بسيج نبرد كنم ، در حالى كه جرير نزد آنهاست ، راه آشتى را به روى آنان بستن است ، و از راه خير - اگر آهنگ آن داشته باشند - باز داشتن . ولى من براى جرير زمانى معين كرده‌ام كه بيش از آن در شام نماند ، مگر آنكه ، فريبش دهند يا خود عصيان ورزد . نظر من تأنى و پرهيز از شتابكارى است ، شما نيز راه مدارا در پيش گيريد . البته ، اگر خود را مهياى نبرد هم داشته باشيد ، مخالفتى ندارم . من همهء جوانب اين كار را بر رسيده‌ام و برون و درون آن بازجسته‌ام . بيش از دو راه در پيش نداريم ، يا جنگ با اينان يا كافر شدن به آنچه محمد ( ص ) آورده است . آن مرد ( 1 )  بر امت حكومت كرد و بدعتهاى چندى نهاد كه سبب شد تا مردم چيزهايى بگويند و گفتند .\r\nو از او به خشم آمدند و تغييرش دادند .\r\n","description":"","footnote":" ( 1 ) . مراد ، عثمان است . ","page_name":" 109 ","page_number":114},
  {"content":"\r\n","description":"","footnote":"","page_name":" 110 ","page_number":115},
  {"content":"\r\n\r\n44 سخنى از آن حضرت ( ع )\r\nمصقلة ابن هبيرهء شيبانى ، اسيران بنى ناجيه را از عامل امير المؤمنين خريد و آزاد كرد و چون على ( ع ) بهاى آن مطالبه نمود ، مصقله نزد معاويه گريخت و على ( ع ) در بارهء آن فرمود : خداوند مصقله را از خير دور كناد . كردارش چون سروران آزاده بود و فرارش چون بردگان . ستاينده اش را ، هنوز سخن آغاز نكرده ، خاموش ساخت و هنوز زبان به وصف او نگشوده بود كه سرزنش نمود . اگر مانده بود و نمىرفت آنچه را كه برايش ميسر بود از او مىستدم و براى باقى ، تا مالى به دستش افتد ، مهلت مىدادم .\r\n\r\n45 خطبه اى از آن حضرت ( ع )\r\nخدا را سپاس ، در حالى كه نه از رحمت او نوميدم ، نه از نعمتش بىبهره‌ام و نه از آمرزش او مأيوسم و نه از پرستش او سر بر تافته‌ام . خداوندى ، كه رحمت او همواره برجاست و نعمتش را زوال نباشد و دنيا سرايى است ، كه ناپايدارى مقدر اوست . مردمش از آنجا رخت برخواهند بست . هم شيرين و گواراست و هم سبز و خرّم . خواستاران خود را زود مىيابد و مىربايد . هركه در او بنگرد ، دلش را مىفريبد . پس هر توشهء نيكو ، كه ميسّر است ، برگيريد و قدم به راه سفر نهيد . در دنيا بيش از آنچه شما را بسنده است مخواهيد و بيش از آنچه به شما داده است طلب مكنيد .\r\n","description":"","footnote":"","page_name":" 111 ","page_number":116},
  {"content":"\r\n","description":"","footnote":"","page_name":" 112 ","page_number":117},
  {"content":"\r\n\r\n46 سخنى از آن حضرت ( ع ) هنگامى كه به قصد شام سفر مىكرد\r\nبار خدايا ، به تو پناه مىبرم از سختى سفر و از اندوه بازگشت . و به تو پناه مىبرم ، از اين كه به هنگام بازگشت بينم كه به زن و فرزند يا داراييم آسيبى رسيده باشد . بار خدايا ، در اين سفر تو همراه من هستى و جانشين مرد مسافر در ميان خاندانش نيز ، تويى . كسى جز تو نتواند كه اين دو مهم را كفايت كند . زيرا آنكه جانشين مسافر است ، در خانه ، همسفر او نتواند بود و آنكه همسفر اوست ، چگونه جانشين او در خانه تواند شد . من مىگويم : ابتداى اين كلام از رسول الله ( ص ) روايت شده و امير المؤمنين با عباراتى در نهايت بلاغت آن را پى گرفته و به نيكوترين وجهى به پايان رسانيده است . سخن او از « لا يجمعها » است تا آخر .\r\n\r\n47 سخنى از آن حضرت ( ع ) در بارهء كوفه\r\nاى كوفه ، گويى مىبينمت كه چون چرم عكاظى ، از هر طرف كشيده شوى . و پامال حوادث گردى و به بلاها گرفتار آيى . نيك مىدانم ، كه هر جبار ستمگر كه قصد آزار تو كند ، خداوندش به بلايى مبتلا سازد يا به دست قاتلى بكشدش .\r\n","description":"","footnote":"","page_name":" 113 ","page_number":118},
  {"content":"\r\n","description":"","footnote":"","page_name":" 114 ","page_number":119},
  {"content":"\r\n\r\n48 خطبه اى از آن حضرت ( ع ) هنگامى كه عزم سفر شام داشت .\r\nحمد خدا را ، هر بار كه شب فرا رسد و سخت تاريك گردد و حمد خدا را ، هر بار كه ستاره اى بدرخشد و ناپديد شود و حمد خدايى را كه انعامش پايان نپذيرد و كس سپاس فضل و كرمش نتواند . اما بعد . من طلايهء سپاه خود را فرستاده‌ام و گفته‌ام كه از ساحل فرات دور نشوند ، تا فرمان من برسد . چنان ديدم ، كه از اين آب بگذرم و به نزد مردمى كه در ساحل دجله وطن گزيده‌اند بروم و به جنگ برانگيزانمشان تا با شما به سوى دشمنانتان در حركت آيند و آنان را از يارى كنندگان نيروى شما گردانم . من مىگويم : « ملطاط » جايى از كناره فرات است كه لشكر خود را به پاسدارى آن برگماشته بود . ساحل دريا را هم « ملطاط » گويند و در اصل ، به معنى زمين هموار است . و مراد از « نطفه » ، آب فرات است كه تعبيرى عجيب و غريب است .\r\n\r\n49 سخنى از آن حضرت ( ع )\r\nسپاس خدايى را كه هر نهانى را مىداند و هر موجودى بر وجود او راه نماينده است و چشم بينا ديدنش نتواند و كسى كه او را نبيند منكر وجودش نشود و كسى كه به وجود او اعتراف كرده به كنه ذات او نرسد . از همه برتر است و هيچكس ، برتر از او نيست . به همه نزديك است و هيچ چيز نزديكتر از او نيست . بلندى و برتريش او را از آفريدگانش دور نساخته و نزديكيش سبب آن نگرديده ، كه در مكان با آنها برابر باشد . خردها را به چگونگى صفات خويش آگاه نساخته و نيز از شناخت خود محروم نگردانيده است . اوست كه تمام نمودهاى عالم هستى ، حتى دل منكر ،\r\n","description":"","footnote":"","page_name":" 115 ","page_number":120},
  {"content":"\r\n","description":"","footnote":"","page_name":" 116 ","page_number":121},
  {"content":"\r\nنيز بر او گواهى مىدهد . فراتر است از آنچه اهل تشبيه و انكار در بارهء او مىگويند .\r\nبسيار فراتر .\r\n\r\n50 خطبه اى از آن حضرت ( ع )\r\nجز اين نيست ، كه آغاز پيدايش فتنه‌ها پيروى از هواهاى نفسانى است و نيز بدعتهايى كه گذاشته مىشود ، بدعتهايى بر خلاف كتاب خدا . آن گاه كسانى ، كسان ديگر را در امورى ، كه مخالف دين خداست ، يارى مىكنند . اگر باطل با حق نمىآميخت بر جويندگان حق پنهان نمىماند و اگر حق به باطل پوشيده نمىگشت ، زبان معاندان از طعن بريده مىشد . ولى همواره پاره اى از حق و پاره اى از باطل درهم مىآميزند . در چنين حالى ، شيطان بر دوستان خود مستولى مىشود . تنها كسانى رهايى مىيابند كه الطاف الهى شامل حالشان شده باشد .\r\n\r\n51 سخنى از آن حضرت ( ع ) هنگامى كه ياران معاويه در صفين بر آب فرات غلبه يافتند و آب را به روى اصحاب او بستند .\r\nاز شما مىخواهند كه بر سفرهء جنگ مهمانشان كنيد و شما را دو راه در پيش است ، يا تن به مذلَّت دادن و فرو افتادن از منزلتى كه در آن هستيد ، يا سيراب كردن شمشيرها از خون و سيرابكردن خود از آب . اگر مقهور شويد ، زندگيتان مرگ است و اگر پيروز شويد ، مرگتان زندگى است . بدانيد ، كه معاويه جماعتى از گمراهان را به\r\n","description":"","footnote":"","page_name":" 117 ","page_number":122},
  {"content":"\r\n","description":"","footnote":"","page_name":" 118 ","page_number":123},
  {"content":"\r\nميدان جنگ كشيد و حقيقت حال از آنان پوشيده داشت ، تا گلوهاى خود هدف تير بلا ساختند .\r\n\r\n52 خطبه اى از آن حضرت ( ع )\r\nگزيده اى از اين خطبه را پيش از اين آورديم . در اينجا ، روايت ديگرى از آن را مىآوريم . زيرا ميان دو روايت تفاوتهايى است .\r\nبدانيد ، كه دنيا پيوند بريده است و روى در رفتن دارد و بانگ وداع برداشته و خوشيهايش جامه دگر كرده‌اند . آرى ، دنيا پشت كرده و شتابان مىرود و ساكنان خود را به سوى فنا مىراند و همسايگان خود را به ديار مرگ مىكشاند . شهد آن به شرنگ بدل شده و زلال آن تيره گرديده . از آن بر جاى نمانده ، مگر ته مانده اى ، به قدر قطره اى چند در ته خردك مشكى يا به قدر جرعه اى كه روى ريگى را كه در ته قدحى افكنده باشند ، بپوشاند ، كه اگر تشنه اى آن را بمكد از او دفع عطش نكند . اى بندگان خدا ، آهنگ سفر كنيد ، از اين سرايى كه ساكنانش دستخوش زوالاند . مبادا ، كه در اين سراى فانى گرفتار خواهشهاى نفسانى شويد و نپنداريد ، كه زندگى شما در آنجا به دراز خواهد كشيد . به خدا سوگند ، اگر چون اشتران فرزند مرده ، ناله سر دهيد و چون ، آواز حزين كبوتران جفت گم كرده زارى كنيد ، و چون راهبان تارك دنيا فرياد برآوريد و مال و فرزند ، رها كرده به سوى خدا رويد تا شما را به خود نزديك سازد و درجت شما فرا برد ، يا گناهى را كه رسولان او در دفتر اعمال نوشته‌اند بزدايد ، هر آينه ، در برابر ثوابى كه براى شما اميد مىدارم يا در برابر عذابى كه شما را از آن بيم مىدهم ، بس ناچيز است و اندك .\r\n","description":"","footnote":"","page_name":" 119 ","page_number":124},
  {"content":"\r\n","description":"","footnote":"","page_name":" 120 ","page_number":125},
  {"content":"\r\nبه خدا قسم ، اگر از عشق به خداوند يا از ترس او دلهايتان گداخته شود و از شوق و بيم از چشمانتان خون روان گردد و ، تا دنيا باقى است ، در همين حال بمانيد ، اين اعمال و نهايت كوششى كه در طاعت او به كار مىبريد ، در برابر نعمتهايى بزرگ كه خدا به شما ارزانى داشته ، هيچ است و در برابر اين موهبت كه شما را به ايمان راه نموده است بىمقدار .\r\n\r\nو هم از اين خطبه [ در عيد اضحى و قربانى 
  ]\r\nشرط كامل بودن قربانى اين است كه گوشش را بنگرند تا سالم باشد ، نه بريده يا شكافته ، و در چشمش عيبى نباشد . پس اگر گوش و چشمش درست بود قربانى كامل است ، هر چند ، شاخ شكسته يا لنگ باشد و لنگ لنگان به سوى قربانگاه رود . رضى گويد : منسك در اينجا به معنى مذبح ( قربانگاه ) است .\r\n\r\n53 سخنى از آن حضرت ( ع ) در ذكر بيعت\r\nبر سر من هجوم آوردند ، آنسان ، كه اشتران تشنه به آبشخور روى نهند : اشترانى كه شترچران ، مهار از سر و زانوبند از پايشان گشوده باشد . به گونه اى ، كه پنداشتم مىخواهند مرا بكشند يا يكديگر را در برابر من از پاى در آورند . زير و روى كار را بر رسيدم [ به گونه اى كه خواب از چشمم بريد . 
  ] ديدم يا بايد با اين قوم بجنگم يا آنچه را محمد ( صلى اللَّه عليه و آله ) آورده انكار كنم . پس ، جنگ با آنان را از عذاب خدا آسانتر يافتم كه رنجهاى اين جهانى ، تحملپذيرتر از عذابهاى آن جهانى است .\r\n","description":"","footnote":"","page_name":" 121 ","page_number":126},
  {"content":"\r\n","description":"","footnote":"","page_name":" 122 ","page_number":127},
  {"content":"\r\n\r\n54 سخنى از آن حضرت ( ع ) ياران على ( ع ) مىگفتند ، كه چرا در نبرد صفين درنگ مىكند و به آنان اجازت جنگ نمىدهد . و او در پاسخ چنين گفت :\r\nاما اين كه مىگوييد كه اين درنگ به اين سبب است كه مرگ را ناخوش مىدارم ، به خدا سوگند ، باكى ندارم كه من به سراغ مرگ روم يا مرگ به سراغ من آيد . اما اين كه مىگوييد كه در پيكار با مردم شام دچار ترديد شده‌ام ، به خدا سوگند ، هيچگاه جنگ را حتى يك روز به تأخير نينداختم مگر به آن اميد كه گروهى از مخالفان به من پيوندند و به وسيلهء من هدايت شوند . و با چشمان كم سوى خود پرتوى از راه مرا بنگرند و به راه آيند . چنين حالى را دوستتر دارم از كشتن ايشان در عين ضلالت ، هرچند ، خود گناه خود به گردن گيرند .\r\n\r\n55 سخنى از آن حضرت ( ع )\r\nما با رسول الله ( صلى اللَّه عليه و آله ) بوديم . پدران و فرزندان و برادران و عموهاى خود را مىكشتيم و اين جز به ايمان و تسليم ما نمىافزود ، كه بر راه راست بوديم و بر سوزش آلام شكيبايى مىورزيديم و در جهاد با دشمن به جدّ در ايستاده بوديم . بسا مردى از ما و مردى از دشمنان ما ، مردانه ، پنجه در مىافكندند ، تا كداميك ديگرى را شرنگ مرگ چشاند . گاه ما بوديم كه جام مرگ از دست دشمن مىگرفتيم و گاه دشمن بود كه جام مرگ از دست ما مىگرفت . چون خداوند صداقت ما را در پيكار ديد ، دشمن ما را خوار و زبون ساخت و ما را پيروزى داد . تا اسلام استقرار يافت و از خوف دشمنان آرميد و در منزلگاههاى خود مأوا گزيد ، به جان خودم سوگند ، اگر شيوه و سيرت شما را پيش گرفته بوديم ، حتى ستونى از اين بنا برپا نمىشد و درخت اسلام را شاخهء ترى نمىروييد . به خدا سوگند ، آنچه زين پس مىدوشيد خون خواهد بود و نصيبى جز پشيمانى نخواهيد برد .\r\n","description":"","footnote":"","page_name":" 123 ","page_number":128},
  {"content":"\r\n","description":"","footnote":"","page_name":" 124 ","page_number":129},
  {"content":"\r\n\r\n56 سخنى از آن حضرت ( ع ) در خطاب به اصحاب خود\r\nبدانيد كه پس از من مردى پرخوار و شكمپرست بر شما چيره خواهد شد ، كه هر چه به چنگش افتد بخورد و هر چه نيابد طلب كند . بكشيدش . ولى هرگز نتوانيد . از شما مىخواهد كه مرا دشنام دهيد و ناسزا گوييد و از من بيزارى جوييد . اما دشنام و ناسزا بگوييد . زيرا براى من مايهء پاكى است و هم سبب رهايى شما از مرگ . اما بيزارى ، از من بيزارى مجوييد كه من بر فطرت اسلام زاده شده‌ام و به ايمان و هجرت بر ديگران سبقت گرفته‌ام .\r\n\r\n57 سخنى از آن حضرت در باب خوارج\r\nباد ريگ انگيز بر شما بوزد . آنسان ، كه باقى نگذارد كسى را كه راه فساد پويد . آيا پس از آنكه به خدا ايمان آورده‌ام و همراه رسول الله ( ص ) جهاد كرده‌ام ، به كفر خود اقرار كنم براستى ، اگر چنين كنم گمراه شده‌ام و هرگز از هدايت يافتگان نبوده‌ام . از اين راه باطل و پليد ، كه در آن گام نهاده‌ايد ، بازگرديد و روى واپس كنيد . بعد از من به خوارى خواهيد افتاد ، آن گونه كه سراپاى شما غرق در مذلَّت گردد ، شمشير برنده بر سرتان فرود آيد و بازيچهء ، دست خودكامگان ستمكار شويد . عبارت « لا بقى منكم آبر » در گفتهء امام به سه وجه روايت شده : يكى « آبر » به باء و راء ، به معنى كسى كه نخلها را اصلاح مىكند و ديگر « آثر » ، به ثاء ، به معنى روايت كنندهء حكايت و حديث و نزد من اين بهترين سه وجه است ، مثل اين كه مىگويد : بعد از شما كسى از شما كه داستان شما را حكايت كند باقى نماند . بعضى نيز « آبز » روايت كرده‌اند ، يعنى جهنده . البته ، « آبز » به معنى هلاكشونده هم هست .\r\n","description":"","footnote":"","page_name":" 125 ","page_number":130},
  {"content":"\r\n","description":"","footnote":"","page_name":" 126 ","page_number":131},
  {"content":"\r\n\r\n58 آن حضرت فرمود : هنگامى كه آهنگ جنگ با خوارج داشت به او گفتند كه ايشان از پل نهروان گذشته‌اند .\r\nقتلگاهشان اين سوى آب است . به خدا سوگند ، حتى ده تن از ايشان زنده نماند و حتى ، ده تن از شما كشته نشود . مراد از « نطفه » ، در كلام امام ، آب نهروان است و اين فصيحترين تعبير است از آب .\r\nهر چند ، هم بسيار باشد .\r\n\r\n59 و آن حضرت فرمود : هنگامى كه همهء خوارج كشته شدند و او را گفتند ، يا امير المؤمنين ، همه آن قوم طعمهء تيغ هلاكت گرديدند ، فرمود :\r\nبه خدا سوگند ، كه آنها نطفه هايى هستند در پشت مردان و زهدان زنان . هر زمان از ايشان كسى سر برآورد و سرش قطع شود تا كسى باقى نماند ، جز مشتى دزد و راهزن .\r\n\r\n60 و آن حضرت فرمود : در باب خوارج\r\nپس از من خوارج را مكشيد . زيرا كسى كه خواستار حق بوده و به طلب آن برخاسته و به خطا رفته ، همانند كسى نيست كه به طلب باطل برخيزد و به آن دست يابد . [ مراد معاويه است و اصحاب او 
  ]\r\n","description":"","footnote":"","page_name":" 127 ","page_number":132},
  {"content":"\r\n","description":"","footnote":"","page_name":" 128 ","page_number":133},
  {"content":"\r\n\r\n61 سخنى از آن حضرت ( ع ) هنگامى كه او را از ناگهان كشته شدن هشدار دادند\r\nاز سوى خداوند مرا سپرى است سخت و استوار ، كه چون روزگارم به سر آيد ، از هم بردرد و مرا تسليم مرگ كند . در آن هنگام ، اگر تيرى به سوى من اندازند خطا نرود و اگر زخمى به من رسد بهبود نيابد .\r\n\r\n62 خطبه اى از آن حضرت ( ع )\r\nبدانيد ، كه دنيا سرايى است كه كس از گزند آن در امان نماند ، مگر به اعمال نيكى كه هم در دنيا به جاى مىآورد . رهايى نيست براى كسى كه در انجام دادن اعمال ، همهء همتش دنيا باشد . اهل دنيا گرفتار دنيا شده‌اند تا امتحان خود را بدهند . آنچه از دنيا ، براى دنيا ، مىگيرند ، بايد كه واپس نهند و حساب آن پس دهند . و آنچه از دنيا براى توشهء آخرت مىگيرند ، چنان است ، كه آن را پيشاپيش فرستاده‌اند و در آن جهان از نعمت آن بهره يابند . دنيا در نزد خردمندان همانند سايهء زوال ظهر است ، كه هنوز گسترده نشده ، روى به كوتهى نهد و هنوز افزون نشده ، نقصان پذيرد .\r\n\r\n63 خطبه اى از آن حضرت ( ع )\r\nاز خداى بترسيد ، اى بندگان خداى . و پيش از آنكه مرگتان فرا رسد دست به اعمال صالح زنيد و با نعمت ناپايدار دنيا ، ثواب ابدى آخرت را به دست آوريد . بار سفر بربنديد ، كه اين سفر را به اصرار از شما خواهند . مهياى مرگ باشيد ، كه بر سرتان سايه افكنده است . از آن جماعت باشيد ، كه چون بر آنان بانگ زنند بيدار مىشوند و مىدانند ، كه دنيا جاى درنگ نيست . از اين رو ، دنيا را داده‌اند و آخرت را به عوض\r\n","description":"","footnote":"","page_name":" 129 ","page_number":134},
  {"content":"\r\n","description":"","footnote":"","page_name":" 130 ","page_number":135},
  {"content":"\r\nگرفته‌اند . خداوند سبحان شما را به عبث نيافريده و به هر حال خود رها نكرده است . ميان شما و نعمت بهشت و آتش دوزخ فاصله اى جز مرگ نيست ، مرگى كه بىترديد آمدنى است . و چه كوتاه است مدت عمر تو ، زيرا از گذشت لحظه اى ، مىكاهد و از رفتن ساعتى ، بنيادش درهم مىريزد . غايبى كه گذشت شب و روز به اصرار فرا مىخوانندش شتابان بازخواهد گشت . قاصدى كه با بشارت رستگارى يا تهديد شوربختى از راه مىرسد ، سزاوار است ، كه با نيكوترين توشه پذيرايش شوى . [ پس ، از اين جهان توشهء آخرت برداريد تا خود را از عقوبت روز جزا در امان نگه داريد . 
  ] بنده اى از پروردگار خود مىترسد ، كه خود به اصلاح حال خويش پردازد و پيش از مرگ توبه كند و بر خواهشهاى نفس خود پيروز گردد . زيرا اجل چهره فرو پوشيده و آرزوها فريبنده و شيطان مهيا و در كمين است تا گناهان را در چشم او بيارايد و به ارتكاب معاصى برانگيزاندش . شيطان آدمى را به توبه اميدوار سازد و او ، بدين وسوسه ، هر بار توبه را به تأخير اندازد ، تا بناگهان مرگ بر او هجوم آورد ، در حالى كه ، از خيال مرگ غافل است . اى حسرتا بر كسى كه دستخوش غفلت گردد و روز قيامت زندگى دنيوى او بر ضد او گواهى دهد و زيستن در اين جهان او را به شقاوت كشاند . از خداوند سبحان مىخواهم ، كه ما و شما را در زمرهء كسانى قرار دهد كه نعمت دنيا سرمستشان نمىسازد و هيچ هدفى آنان را از فرمانبردارى پروردگارشان باز نمىدارد و مرگ سبب پشيمانى و اندوهشان نمىشود .\r\n\r\n64 خطبه اى از آن حضرت ( ع )\r\nحمد و سپاس ، خداوندى را كه پيشى نجسته است صفتى يا حالى از او ، صفت يا حالى ديگر را . بدين معنى ، كه اول باشد پيشتر از آنكه آخر باشد و آشكار باشد پيشتر از آنكه نهان باشد . جز او ، هر چه نام وحدت دارد ، اندك و بىمقدار است و جز او هر عزيزى ذليل است و جز او هر نيرومندى ناتوان است و جز او هر مالكى بنده است و جز او هر دانايى ، نوآموزى است و جز او هر توانايى ، گاه تواناست و گاه\r\n","description":"","footnote":"","page_name":" 131 ","page_number":136},
  {"content":"\r\n","description":"","footnote":"","page_name":" 132 ","page_number":137},
  {"content":"\r\nناتوان ، و جز او هر شنوايى ، آوازهاى خفيف و لطيف را نشنود و فريادهاى درشت گوشش را كر كند و هر آواز ، كه از او دور باشد نتواند شنيد . جز او ، هر بينايى از ديدن رنگهاى پنهان و اجسام لطيف نابيناست . و جز او ، هر آشكارى در نهان نيست و جز او ، هر نهانى آشكار نباشد . آن چيزها كه آفريده نه براى آن است كه بر سلطه و قدرت خود بيفزايد و نه به جهت بيم از حوادث روزگار و نه به خاطر يارى جستن در دفع همتايى جنگجو يا شريكى توانگر يا ضدى برترى جوى ، بلكه موجودات همه و همه پروردگان او هستند و بندگانى بىمقدار . در اشياء حلول نكرده ، كه توان گفت در درون آنهاست و از آنها دور نيست ، كه توان گفت جدا از آنهاست . تدبير كارها و آفريدن موجوداتى ، كه در آغاز آفريده ، او را خسته و مانده نكرده است . و هرگز در آفرينش ناتوان نشده كه از آن باز ايستد . در آنچه قضا رانده و مقدر كرده ، شبهه اى در او راه نيافته ، بلكه همواره قضايى بوده است استوار و علمى محكم و فرمانى ثابت و برقرار . اوست اميد همگان در عين خشم و عقوبت و با وجود نعمتهايى كه ارزانى مىدارد همگان از او بيمناكاند .\r\n\r\n65 سخنى از آن حضرت ( ع ) در يكى از روزهاى جنگ صفين به اصحاب خود چنين فرمود :\r\nاى گروه مسلمانان ، ترس از خداى را شعار خود سازيد و جامهء آرامش و شكيبايى بر تن پوشيد . دندانها را بر هم بفشاريد . كه اين كار ، شمشيرها را در شكافتن سرتان كندتر سازد . جنگ افزارهاى خويش مهيا و كامل كنيد و شمشيرها را پيش از آنكه آخته داريد در نيامهايشان بيازماييد كه آسان بيرون آيند . از گوشهء چشم و خشمناك بنگريد . نيزه‌ها را از چپ و راست در حركت آريد و با لبه تيز شمشير بجنگيد و گامهايتان را با شمشيرهايتان هماهنگ ساخته به پيش رويد . كه خدا شما را مىنگرد و نگهبان شماست ، زيرا ، همراه پسر عم رسول الله ( ص ) پيكار مىكنيد . پى در پى ، حمله كنيد و از فرار شرم داريد ، زيرا عارف را ر ، سبب سرافكندگى فرزندان\r\n","description":"","footnote":"","page_name":" 133 ","page_number":138},
  {"content":"\r\n","description":"","footnote":"","page_name":" 134 ","page_number":139},
  {"content":"\r\nخواهد شد ، در اين جهان ، و آتش دوزخ را در آن جهان در پى دارد . از جانبازيهاى خود شادمان باشيد و سبك و آسان به سوى مرگ رويد . به آن سياهى انبوه ، يعنى ، سپاه شاميان بتازيد و بر آن سراپرده اى كه طنابهايش به اطراف كشيده شده ، حمله بريد و شمشيرهاى خود بر يال و كتفشان فرود آريد . كه شيطان در درون آن لانه كرده است . دستى پيش داشته كه بجهد و بتازد و پايى واپس نهاده ، كه به هنگام بگريزد . آهنگ او و يارانش كنيد ، تا پرتو حقيقت بر شما تجلى كند . « شما برتر هستيد و خدا با شماست و از پاداشهايتان نخواهد كاست . » ( 1 ) \r\n\r\n66 سخنى از آن حضرت ( ع ) در بارهء انصار پس از وفات رسول الله ( صلى اللَّه عليه و آله ) چون اخبار سقيفه به امير المؤمنين ( ع ) رسيد ، پرسيد : انصار چه گفتند گفتند : انصار گفته‌اند ، كه اميرى از ما و اميرى از شما .\r\nعلى ( ع ) فرمود : چرا حجت نياورديد كه رسول الله ( ص ) سفارش كرده كه به نيكوكارانشان نيكى شود و از گناهكارانشان عفو پرسيدند : در اين سخن چه حجتى است عليه آنها على ( ع ) گفت : اگر مىبايست فرمانروايى در ميان ايشان باشد ، پيامبر ( ص ) سفارش آنها را به ديگرى نمىنمود . آن گاه پرسيد : قريش چه گفتند گفتند : حجت آوردند كه آنها درخت رسول اللَّه ( ص ) هستند . على ( ع ) گفت : درخت را حجت آوردند و ميوه را تباه كردند .\r\n","description":"","footnote":" ( 1 ) . سورهء 47 ، آيهء 35 . ","page_name":" 135 ","page_number":140},
  {"content":"\r\n","description":"","footnote":"","page_name":" 136 ","page_number":141},
  {"content":"\r\n\r\n67 سخنى از آن حضرت ( ع ) هنگامى كه ، محمد بن ابى بكر را فرمانرواى مصر نمود و بر او شوريدند و مصر را از كفش به در آوردند و خودش را كشتند ، فرمود :\r\nمن مىخواستم امارت مصر را به هاشم بن عتبه دهم . اگر او را به مصر فرستاده بودم ، عرصه را براى آنها خالى نمىگذاشت و مجالشان نمىداد ، كه چنان فرصتى به دست آوردند . نمىخواهم محمد را نكوهش كنم . محمد محبوب من بود و فرزند خوانده‌ام .\r\n\r\n68 سخنى از آن حضرت ( ع ) در نكوهش اصحابش\r\nچند با شما مدارا كنم ، چونان كه با اشتران جوانى كه كوهانشان از درون ريش است و از برون سالم ، مدارا كنند . يا با كهنه جامه اى كه اگر از يك جاى پارگى آن را بدوزند ، از جاى ديگر پاره شود . هر بار كه طلايهء لشكر شام از دور پديدار گردد ، هر يك از شما به خانهء خود مىگريزيد و در را به روى خود مىبنديد . همانند سوسمارى ، كه از بيم ، در سوراخ خود پنهان مىشود ، شما نيز به سوراخ خود مىخزيد . يا مانند كفتار به لانه پنهان مىشويد . به خدا سوگند ، خوار و ذليل كسى است كه شما ياريش كرده باشيد . هر كه شما را چون تير به سوى خصم افكند ، تير سوفار شكسته و بىپيكان ، به سوى او افكنده است . به خدا سوگند ، كه به هنگام آرميدن در عرصهء آرامش خانه ، شمارتان بسيار است و در زير پرچم نبرد ، اندك . مىدانم داروى درد شما چيست و اين كژى را چگونه راست توان كرد . ولى نمىخواهم شما را اصلاح كنم ، در حالى كه خود را تباه كرده باشم . خداوند خوارتان سازد و بدبخت و بىبهره گرداند . آنسان كه باطل را مىشناسيد ، حق را نمىشناسيد و آنسان با باطل مبارزه نمىكنيد كه به نابود كردن حق كمر بسته‌ايد .\r\n","description":"","footnote":"","page_name":" 137 ","page_number":142},
  {"content":"\r\n","description":"","footnote":"","page_name":" 138 ","page_number":143},
  {"content":"\r\n\r\n69 آن حضرت فرمود : در سحرگاه روزى كه ضربتش زدند\r\nهمچنان كه نشسته بودم به خواب رفتم . رسول الله ( ص ) ، بر من گذر كرد . گفتم : يا رسول الله از امّت تو چه ناراستيها و كينه توزيها ديده‌ام . گفت : نفرينشان كن . گفتم : خداوند به جاى آنها به من بهتر از ايشان را دهد و به جاى من بدترين كسان را بر ايشان گمارد . من مىگويم : « اود » به معنى كژى است و « لدد » به معنى خصومت و كينه توزى و ، اين از فصيحترين عبارات است .\r\n\r\n70 سخنى از آن حضرت ( ع ) در نكوهش مردم عراق\r\nاما بعد ، اى مردم عراق ، شما همانند زنى آبستن هستيد كه چون مدت حملش به سر آيد ، بچهء خود مرده بيفكند و سرپرستش بميرد و بيوگيش مدت گيرد و ، آنكه به او از همه دور تر است ، ميراثش بخورد . به خدا سوگند ، كه من به اختيار خود به نزد شما نيامدم ، بلكه دست حوادث بود كه مرا بدين سوى سوق داد . به من خبر رسيده كه گفته‌ايد : على دروغ مىبندد . خدايتان بكشد به چه كسى دروغ مىبندم آيا به خدا دروغ مىبندم ، در حالى كه ، من نخستين كسى هستم كه به او ايمان آورده‌ام يا بر پيامبر او دروغ مىبندم ، در حالى كه ، من نخستين كسى هستم كه او را تصديق كرده‌ام به خدا سوگند ، كه نه چنين است بلكه آنچه مىگفتم معنى آن درنمىيافتيد زيرا شايستهء دريافت آن نبوديد . اى شگفتا ، شگفتا ، دانش و حكمت را برايگان پيمانه مىكنم ، اگر آن را ظرفى باشد . « شما پس از اندك زمانى از خبر آن آگاه خواهيد شد . » ( 1 ) \r\n","description":"","footnote":" ( 1 ) . سورهء 38 ، آيهء 88 ","page_name":" 139 ","page_number":144},
  {"content":"\r\n","description":"","footnote":"","page_name":" 140 ","page_number":145},
  {"content":"\r\n\r\n71 خطبه اى از آن حضرت ( ع ) در آن به مردم آموخته است كه چگونه بر پيامبر ( ص ) درود فرستند\r\nاى خداوند ، اى گسترانندهء زمينها و اى نگه دارندهء آسمانها و اى آنكه آفرينندهء دلهايى بر فطرت و جبلت آنها ، چه آن دل كه شقى بود و چه آن دل كه سعيد . شريفترين درودها و افزونترين بركات خود را بر بندهء خود و پيامبر خود محمد ( ص ) ارزانى دار . آنكه ، خاتم پيامبران پيشين است و گشايندهء درهاى فرو بسته و آشكاركنندهء حق به نيروى حق و برهان . اوست كه جوش و خروش هر باطلى را فرو نشانيد و حمله و هجوم گمراهيها را در هم شكست . بار سنگين رسالت را بر خود هموار ساخت و ، تا به مقصودش رساند ، دليرانه كوشيد و به انجام رسانيدن فرمانهاى تو قيام نمود و در جستن خشنودى تو درنگ نكرد و در هيچ اقدامى ترس و تأخير نشان نداد و در هيچ عزم و آهنگى سستى ننمود . آنچه به او وحى كرده بودى ، نيكو بگرفت و عهد و پيمان تو نگه داشت . اجراى فرمانهاى تو را همواره مهيا بود ، تا آن گاه كه براى خواهندگان پرتو ايمان ، چراغ دين خود برافروخت و راه گمشدگان در ظلمت شب را روشن ساخت و دلها به او هدايت يافتند ، پس از آنكه به لجّه فتنه‌ها و گناهان گرفتار آمده بودند . او علمهاى راه نماينده را بر افراشت و احكامى روشن و تابناك بياورد . بار خدايا ، محمد امين درستكار وحى توست ، گنجور علم توست و در روز جزا از سوى تو شاهد و گواه است . از سوى تو به رسالت مبعوث شده و فرستادهء توست بر آفريدگان تو . اى خداوند ، او را در سايهء رحمت خود جايى فراخ ده و از فضل خود به فزونى ، پاداش خيرش عطا كن . اى خداوند ، بنايى را كه او بر آورده از هر بنايى فراتر ساز و منزلت او در نزد خود گرامى دار و فروغ دين او در همه جا بگستران و به پاداش اين كه به رسالتش فرستاده اى شهادتش را پذيرفته دار و سخنش را پسنديده نماى كه گفتارش از كژى و ناراستى دور بود ، آنسان كه حق و باطل را از يكديگر جدا مىنمود . بار خدايا ، ما و او را در يك زندگى خوش و گوارا ، در كنار هم قرار ده ، در آنجا كه قرارگاه نعمت توست و آرزوى هر خواهنده اى است و هر لذت جويى خواستار آن است . زندگى ، با فراخى نعمت و راحت و نهايت آرامش و آسايش با تحفه‌هاى كريمانه و نيكو .\r\n","description":"","footnote":"","page_name":" 141 ","page_number":146},
  {"content":"\r\n","description":"","footnote":"","page_name":" 142 ","page_number":147},
  {"content":"\r\n\r\n72 سخنى از آن حضرت ( ع ) در بارهء مروان بن حكم در بصره ، مروان بن حكم در جنگ جمل اسير شد . امام حسن و امام حسين ( ع ) ، نزد امير المؤمنين شفاعتش كردند و على ( ع ) از بند اسارت آزادش نمود .\r\nپدر را گفتند : يا امير المؤمنين ، مروان با تو بيعت نمىكند على ( ع ) در پاسخ آن دو چنين فرمود : مگر بعد از كشته شدن عثمان با من بيعت نكرد مرا به بيعت او نيازى نيست . دست او در بيوفايى دست يهودى را ماند . اگر دست بيعت به من دهد ، غدر كند و در نهان بيعت خويش بشكند . بدانيد كه او در آينده به امارت خواهد رسيد ، ولى مدت امارتش به همان كوتاهى است كه سگى با زبان بينى خود را بليسد . او پدر چهار فرمانرواست . زودا ، كه امت اسلامى از او و فرزندانش روزى خونين را بينند .\r\n\r\n73 سخنى از آن حضرت ( ع ) چون ديگران آهنگ بيعت با عثمان نمودند .\r\nدانسته‌ايد كه من از ديگران به خلافت سزاوارترم . به خدا سوگند ، مادامى كه كار مسلمانان بسامان باشد و جز بر من بر ديگران ستمى نرود ، آن را واگذاشته ، مخالفت نمىورزم . پاداش چنين فضيلت و عملى را از خدا مىطلبم و زهد مىورزم در آنچه شما به خاطر زيور و زينتش با يكديگر رقابت مىكنيد .\r\n","description":"","footnote":"","page_name":" 143 ","page_number":148},
  {"content":"\r\n","description":"","footnote":"","page_name":" 144 ","page_number":149},
  {"content":"\r\n\r\n74 سخنى از آن حضرت ( ع ) وقتى كه شنيد بنى اميه او را به شركت در قتل عثمان متهم مىكنند\r\nآيا باز نداشت بنى اميه را از عيب نهادن بر من ، شناختشان از من آيا سابقهء من در دين ، نادانان را از تهمت نهادن بر من مانع نگرديد خداوند اندرزشان داده و ، اندرز خدا از سخن من رساتر است . من بر ضد كسانى كه از دايرهء دين پاى بيرون مىنهند احتجاج مىكنم . من خصم كسانى هستم كه در دل شك و ترديد مىپرورند . هر كار كه در آن شبهتى هست به كتاب خدا عرضه شود و خدا بندگان خود را به آنچه در دل نهان داشته‌اند كيفر مىدهد .\r\n\r\n75 خطبه اى از آن حضرت ( ع )\r\nرحمت خداوند بهرهء كسى باد ، كه سخنى حكمتآميز بشنود و آن را نيك دريابد . يا اگر به راه هدايتش خوانند بدان روى آورد . دست در دامن رهبرى زند تا رهايى يابد . امر خدا را پاس دارد ، از گناهكارى بترسد . عملى عارى از شائبهء ريا پيش فرستد و كارى نيكو كند و براى آخرت خود توشه فراهم آورد . از آنچه بر حذرش داشته‌اند بپرهيزد . هدفش حق باشد و به سوى آن رود و پاداش خويش گرد آورد . با هوا و هوس مبارزه كند و به آرزوهاى خود دلبستگى نيابد . بر مركب شكيبايى نشيند تا رهايى يابد . پرهيزگارى را ره توشهء سفر مرگ خود سازد . در شاهراه روشن دين قدم نهد و از آن منحرف نگردد . فرصتها را مغتنم شمارد و بر مرگ پيشى جويد و كردار نيك خويش ، زاد آخرت سازد .\r\n","description":"","footnote":"","page_name":" 145 ","page_number":150},
  {"content":"\r\n","description":"","footnote":"","page_name":" 146 ","page_number":151},
  {"content":"\r\n\r\n76 سخنى از آن حضرت ( ع )\r\nبنى اميه از ميراث محمد ( ص ) اندكى را به من مىدهند ، چونان اندك شيرى كه به بچهء شتر دهند . به خدا سوگند ، اگر زنده بمانم آنان را پراكنده سازم و به دور افكنم ، آنسان ، كه قصاب پاره اى از جگر يا شكنبهء خاكآلود را به دور مىافكند . من مىگويم : « ليفوّقوننى » ، يعنى مال را اندك اندك به من مىرسانند . و « فواق الناقة » يعنى آن را يك بار شيردادن . و « وذام » جمع « و ذمه » است . و آن پارهء جگر يا شكنبه اى است كه بر روى خاك افتاده و قصاب آن را به دور مىاندازد .\r\n\r\n77 از سخنان آن حضرت ( ع ) در دعا\r\nاى خداوند ، بيامرز آن گناهان مرا ، كه تو از من داناتر به آنها هستى . اگر بار ديگر مرتكب شدم تو نيز بار ديگر از من در گذر . اى خداوند ، اگر با خود وعده كرده‌ام كه در طاعت تو قصور نكنم و به وعدهء خويش وفا ننموده‌ام ، مرا ببخش . بار خدايا ، اگر به زبان به تو تقرب جسته‌ام و به دل خلاف آن كرده‌ام ، بر من مگير . اى خدا ، بيامرز براى من هر اشارت كنايه آميز را كه به گوشهء چشم كرده‌ام و هر سخن نابجا را كه از دهانم جسته است و نيز خواهشهاى دل و لغزشهاى زبانم را .\r\n\r\n78 سخنى از آن حضرت ( ع ) آن گاه ، كه آهنگ خوارج كرد ، يكى از اصحابش او را گفت : اى امير المؤمنين به شهادت علم نجوم ، اگر در اين ساعت حركت كنى مىترسم كه به مراد خويش نرسى\r\nعلى ( ع ) در پاسخ او فرمود : تو پندارى ساعتى را يافته اى ، كه اگر كسى در آن ساعت براى انجام مقصود\r\n","description":"","footnote":"","page_name":" 147 ","page_number":152},
  {"content":"\r\n","description":"","footnote":"","page_name":" 148 ","page_number":153},
  {"content":"\r\nخويش در حركت آيد ، از هر بد در امان است و از ساعتى بر حذر مىدارى كه هر كه در آن قصد كارى كند در چنبر زيانمندى افتد هركس كه سخنان تو را راست پندارد ، قرآن را دروغ انگاشته و براى رسيدن به هر چه پسند اوست و پرهيز از آنچه ناپسند اوست خود را از يارى خداوند بىنياز خواسته . از كسى كه به سخن تو عمل كند ، خواهى كه به جاى پروردگارش تو را حمد و سپاس گويد . زيرا تو ، به زعم خود ، او را به ساعتى كه به سود خويش دست مىيابد و از زيان در امان مىماند راه نموده اى . سپس روى به مردم كرد و گفت : اى مردم از علم نجوم بپرهيزيد ، مگر بدان مقدار كه شما را در خشكى و دريا راه بنمايد ، كه اين علم به كهانت منجر شود و منجم كاهن است و كاهن همانند جادوگر است و جادوگر كافر است و كافر در آتش جهنم . به نام خداى تعالى به راه افتيد .\r\n\r\n79 سخنى از آن حضرت ( ع ) پس از فراغت از جنگ جمل ، در نكوهش زنان ، فرمود :\r\nاى مردم ، بدانيد كه زنان را ايمان ناقص است و بهره منديهايشان ناقص است و عقلهايشان ناقص است . اما ناقص بودن ايمانشان از آن روست كه در ايام حيض از خواندن نماز و گرفتن روزه معذورند و ناقص بودن عقلهايشان ، بدان دليل است كه شهادت دو زن برابر شهادت يك مرد است و نقصان بهره منديشان در اين است كه ميراث زنان نصف ميراث مردان است . از زنان بد بپرهيزيد و از زنان خوب حذر كنيد و كار نيك را به خاطر اطاعت از آنان انجام مدهيد ، تا به كارهاى زشت طمع نكنند .\r\n","description":"","footnote":"","page_name":" 149 ","page_number":154},
  {"content":"\r\n","description":"","footnote":"","page_name":" 150 ","page_number":155},
  {"content":"\r\n\r\n80 سخنى از آن حضرت ( ع )\r\nاى مردم ، زهد در اين جهان كاستن از دامنهء آروزهاست و سپاسگزارى در برابر نعمتها و پارسايى از حرامهاست . پس اگر بدان دست نيافتيد ، بكوشيد تا حرام بر شكيبايى شما چيره نشود و در برابر نعمت ، سپاسگزارى را از ياد مبريد . خداوند با آوردن حجتهاى آشكار و هويدا و كتابهاى آسمانى و دليلهاى روشن جاى عذرى براى شما باقى نگذاشته است .\r\n\r\n81 سخنى از آن حضرت ( ع ) در نكوهش دنيا\r\nچه بگويم در بارهء سرايى ، كه آغازش رنج است و پايانش زوال و فنا حلالش را حساب است و حرامش را عقاب . هر كه در آن بىنياز شود در فتنه و بلا افتد و هر كه نيازمند بود غمگين شود . هر كه براى به چنگ آوردنش تلاش كند ، بدان دست نيابد و آنكه از تلاش باز ايستد ، دنيا خود به او روى نهد . هر كه به چشم عبرت در آن نگرد ، ديدهء بصيرتش روشن گردد و هر كه به ديدهء تمنا در آن بيند ، ديدگانش را كور گرداند . من مىگويم : اگر كسى در سخن آن حضرت ( ع ) كه مىگويد : « من أبصر بها بصّرته » ، تأمل كند دريابد ، كه در آن چه معنى شگفتانگيز و مقصود والايى است كه كس به نهايت آن نتواند رسيد و عمق آن در نتواند يافت . بويژه ، اگر اين جمله را با جمله « و من ابصر اليها اعمته » در كنار هم نهد ، فرق ميان « أبصر بها » و « ابصر اليها » را به روشنى دريابد و بداند كه در فصاحت و بلاغت تا چه پايه فرا رفته است .\r\n","description":"","footnote":"","page_name":" 151 ","page_number":156},
  {"content":"\r\n","description":"","footnote":"","page_name":" 152 ","page_number":157},
  {"content":"\r\n\r\n82 خطبه اى از آن حضرت ( ع ) آن را خطبهء غرّاء ناميده‌اند كه از خطبه‌هاى شگفتانگيز آن حضرت ( ع ) است .\r\nحمد خدايى را كه به قدرت خود برتر است و پيروز و ، به فضل و بخشايش خود بر همگان نزديك . بخشندهء هر فايدتى است و دفع كنندهء هر سختى و بلايى است . سپاس مىگويم او را ، به سبب بخششهاى عطوفتآميزش و نعمتهاى او كه همگان را از آن نصيب است . ايمان مىآورم به او ، كه مبدأ همهء چيزها و آغاز كنندهء آفرينش است و از او هدايت مىطلبم ، كه هم نزديك است و هم راه نماينده . از او يارى مىخواهم ، كه هم قاهر است و هم قادر و بر او توكل مىكنم ، كه هم كفايتكننده است و هم يارى دهنده و شهادت مىدهم ، كه محمد ( ص ) بنده و رسول اوست ، او را فرستاده است تا فرمانهايش را روان دارد و حجت را بر همه تمام كند و مردمان را از عذاب او بترساند ، پيش از آنكه روز رستاخيز فرا رسد . اى بندگان خدا ، شما را به ترس از خدا سفارش مىكنم . خداوندى كه برايتان مثلها آورده و مدت عمر هر يك از شما را معين كرده است . آنكه پيكرهاى شما به جامه‌ها بياراسته و اسباب معيشتتان فراهم ساخته و به كردارهايتان احاطه دارد و پاداش هر يك از شما را بر سر راه مهيا داشته . خداوندى كه نعمتهاى فراوان و عطاياى بىشمار خود را خاص شما گردانيد و به حجتهاى آشكارتان هشدار داد . يك يك شما را بر شمرد و براى هر يك مدت عمرى مقرر داشت . بدانيد ، كه شما را در اين جهان كه سراى آزمايش و عبرت است مىآزمايند و به حساب آنچه گفته‌ايد يا كرده‌ايد خواهند رسيد . دنيا آبشخورى تيره است و گل آلود . ظاهرش دلفريب است و باطنش هلاك كننده . فريبى است زودگذر و فروغى است غروبكنندهء و سايه اى است ناپايدار و زوال يابنده و تكيه گاهى است فرو ريزنده . فريبندگى كند تا انس گيرد به او ، كسى كه از آن گريزان است و دل بندد به او ، آنكه او را ناخوش دارد . آن گاه چموشى كند و لگد پراكند و دامهاى خود بگسترد و تيرهاى خود در كمان راند و آدمى را در كمند مرگ افكند و به خوابگاهى تنگ و بازگشتگاهى دهشتآورش كشد تا به عيان پاداش اعمال نيك و كيفر كردارهاى بد خويش بنگرد . و اين چنيناند كسانى\r\n","description":"","footnote":"","page_name":" 153 ","page_number":158},
  {"content":"\r\n","description":"","footnote":"","page_name":" 154 ","page_number":159},
  {"content":"\r\nكه پس از اين مىآيند و جانشين گذشتگان مىشوند ، زيرا مرگ از هلاك كردنشان باز نايستد و بازماندگان نيز از ارتكاب گناه دست باز ندارند و از كرده پشيمان نشوند ، بلكه از رفتار پيشينيان پيروى كنند و پى در پى مىگذرند و مىروند تا به سر منزل فنا رسند . چون رشتهء كارها از هم گسست و روزگاران سپرى شد و رستاخيز مردم فرا رسيد ، خداوند آنها را از درون گورها يا آشيانه‌هاى پرندگان يا كنام درندگان يا هر جاى ديگر كه مرگ بر زمينشان زده است ، بيرون آورد ، در حالى ، كه در انجام فرمانهاى خداوندى شتاباناند و بيدرنگ به سوى بازگشتگاه او به پيش مىروند و خاموش ، صف در صف ، در منظر الهى ايستاده . آن گاه بانگ منادى حق به گوششان رسد . جامهء خضوع و فروتنى و فرمانبردارى و ذلَّت و خوارى بر آنان پوشيده شود . در آن روز ، هيچ حيله اى به كار نيايد و آرزوها منقطع شود و دلها غمگين و از حركت ايستاده ، آوازها به خشوع آميخته و به پستى گراييده ، سر و روى غرق عرق ، وحشت بر آنها چيره . بانگ مهيب آن منادى كه تميز دهندهء حق از باطل است و آنان را فرا مىخواند كه براى گرفتن جزاى اعمال خويش - از ثواب يا عقاب - در حركت آيند ، لرزه بر اندامها اندازد . بندگانى هستند ، آفريده شده به قدرت قاهره او و پرورش يافته در تحت سيطرهء او نه به دلخواه خود . در چنگال مرگ گرفتار آمده در گورها جاى گرفته . پيكرهايشان پوسيده گرديده ، تنها و بىكس از گورها بيرونشان آورند تا پاداش عمل خود ببينند و آن وام ، كه به گردن دارند ، بگزارند و چون به حسابشان برسند ، نيكان و بدانشان از يكديگر جدا شوند . در اين جهان ، مهلتشان دادند تا راه رهايى خويش بيابند و از گمراهى به در آيند - همان گونه كه كسانى را كه خواستار خشنودى و آشتى آنان باشند مهلت دهند - و ظلمت شبهات از آنان زدوده‌اند . به حال خود رهايشان كرده‌اند تا خود را مهيا كنند - همانند اسبانى كه خواهند به ميدان مسابقت روند . - و بينديشند كه چسان حقيقت را بازجويند و اعمال نيك را بشناسند\r\nو در ايام زندگى و فرصتى كه حاصل كرده‌اند از نور معرفت پرتوى برگيرند . چه زيبا و شگفتانگيز است اين مثلهاى راست و درست و اين اندرزهاى شفابخش ، اگر به دلهاى پاك و گوشهاى شنوا و رأيهاى ثابت و خردهاى دورانديش راه يابند . پس از خداى بترسيد همانند كسى كه شنيد و خاشع شد و چون از روى نادانى گناهى كرد به گناه خويش اعتراف نمود و از سرانجام كار خود بيمناك گرديد و عمل\r\n","description":"","footnote":"","page_name":" 155 ","page_number":160},
  {"content":"\r\n","description":"","footnote":"","page_name":" 156 ","page_number":161},
  {"content":"\r\nكرد و از عقوبت پروردگار به هراس افتاد و به اطاعت شتافت و به مرحلهء يقين رسيد و كارهاى نيكو كرد . چون اندرزش دادند ، اندرزها را پذيرا آمد و چون بر حذرش داشتند ، حذر نمود و باز گرديد و توبه كرد و به خدا روى آورد و به دوستان خدا اقتدا كرد كه بر مثال ايشان رود . چون راه راست را به او نشان دادند او نيز بديد و بشناخت و چابك وار قدم در راه طلب نهاد . و تا در گناهان نيفتد ، از هر گناه بگريخت . اندوختهء سراى آخرت به دست آورد و باطن خويش پاكيزه ساخت و سراى آخرت بياراست ، براى روزى كه از اين جهان رخت برمىبندد و بدان راه پرخطر گام مىنهد و براى هنگام نيازمندى و جاى تنگدستى ، تا سبب پشتگرمى او شود ، زاد راه مهيا ساخت و براى آن سراى ، كه جاى اقامت ابدى اوست ، پيشاپيش بفرستاد . پس اى بندگان خداى ، از خداى بترسيد و آن كنيد كه شما را براى آن آفريده است و از او بيمناك باشيد بدان حد كه شما را از خود بيم داده است . تا شايستهء آن نعمت جاويد شويد ، كه براى شما مهيا كرده است تا وعده اى كه به بندگان خود داده برآورد ، كه وعدهء او همواره راست است ، و از بيم رستاخيز او دور باشيد . و از اين خطبه خداوند شما را گوش عطا كرد ، تا آنچه را كه درخور شنيدن و نگهداشتن است بشنويد و نگه داريد . و چشم داد تا ظلمت نابينايى را فروغ بينايى بخشد . و اندامهايى بخشيد كه خود اجزايى در بر دارند و هر يك از اندامها را در جاى مناسب خود قرار داد ، در تركيب خاص خود و بر دوام . و كالبدى در رسانيدن منافع خود همچنان بر پاى . و دلهايى كه روزى خود مىطلبند . همه در نعمتهاى او غرقه‌اند و رهين منت او هستند . و ارزانى داشت ، آنچه عافيت را عطا كند و بلا را مانع آيد . خداوند براى هر يك از شما زمانى معين كرده كه پايان آن بر شما پوشيده داشته . و برايتان از آثار گذشتگان عبرتها بر جاى نهاده ، چيزهايى كه از آنها بهره مىيافتند و نصيب خويش بر مىگرفتند . بسى مهلتشان داد تا بهرهء خويش برگرفتند و مرگ شتابان بر سرشان تاخت و ميان آنها و آرزوهايشان جدايى افكند در حالى كه ، در ايام تندرستى براى روز بازپسين توشه اى فراهم نكردند و در اوان جوانى در انديشهء\r\n","description":"","footnote":"","page_name":" 157 ","page_number":162},
  {"content":"\r\n","description":"","footnote":"","page_name":" 158 ","page_number":163},
  {"content":"\r\nروزگار پيرى و مرگ نبودند . آيا آنان ، كه در اوج رونق جوانى هستند ، جز پيرى و خميدگى چه انتظارى دارند يا كسى كه در عين تندرستى است چشم به راه چه تواند بود جز بيمارى و ناتوانى آيا آنان ، كه هنوز زنده و برجاىاند در انديشهء مرگ و نيستى نيستند زمان جدايى و دورى فرا رسيده است . از اضطراب ، لرزه بر تن افتاده ، دردها شدت گرفته و از بسيارى اندوه ، آب دهان در گلو گره شده و چشم در طلب فريادرسى به اطراف مىنگرد ، مگر ، از فرزندان يا خويشاوندان و عزيزان و همسران يكى دست فرا كند . آيا هيچيك از خويشاوندان را رسد كه دفع مرگ كنند آيا نوحه گران با فرياد و شيون خود گرهى از اين كار توانند گشود در حالى كه ، آدمى گروگان محلَّهء مردگان است و تنها در تنگناى گور خفته است . حشرات و گزندگان ، پوست تنش را بر دريده‌اند و آن پيكرى كه تا چندى پيش زنده و شاداب بود ، اكنون پوسيده شده و وزش بادها نشانش را برانداخته و دست حوادث روزگار خاك او بر باد داده . آرى ، بدنهاى تازه و لطيف ، دگرگون گشته و آن استخوانهاى نيرومند پوسيده شده و جانها در گرو بار گران گناهان گرفتار مانده‌اند . آن خبرهاى غيبى ، كه شنيده بودند ، به يقين ديده‌اند . از ايشان نمىخواهند كه بر اعمال نيك خود بيفزايند و راهى براى گذشتن از لغزشها و خطاهايشان نمىيابند . آيا شما ، زندگان ، پسران يا پدران آن قوم نيستيد يا برادران و خويشان ايشان ، كه از شيوه‌هاى آنان پيروى مىكنيد\r\nو بر مركب آنان سوار مىشويد و به راه آنان مىرويد . پس دلهاى مردم سخت گرديده و به نصيب و حصّهء خود نرسيده‌اند . غافل از هدايت و رستگارى راه مىپيماييد ولى ، نه در راهى كه بايد . گويى كه احكام دين جامه اى است كه براى قامت ديگران بريده شده و معنى رستگارى جز گرد آوردن متاع و خواستهء اين جهانى نيست . بدانيد ، كه بر صراط گذر خواهيد كرد و صراط ، گذرگاهى است لغزنده . از آن لغزشها ، وحشتها زايد و ، وحشت از پس وحشت پديد آيد . پس اى بندگان خدا از خدا بترسيد چونان خردمندى كه انديشهء معاد ، قلب او را تسخير كرده و بيم از عذاب ، پيكرش را رنجور داشته و شب زنده داريها آن خواب اندك را هم از او ربوده است و اميد رحمت پروردگار در گرماگرم روز تشنه اش داشته و پارساييش از شهوات دور داشته و ذكر خدا زبانش را به جنبش در آورده و ، تا از خشم او در امان ماند ، در پس سپر خوف از او پنهان گشته . از هر انديشه كه از راه روشن الهيش باز دارد ، دورى گزيده\r\n","description":"","footnote":"","page_name":" 159 ","page_number":164},
  {"content":"\r\n","description":"","footnote":"","page_name":" 160 ","page_number":165},
  {"content":"\r\nو تا به سر منزل مقصود رسد ، بهترين و راستترين راهها را برگزيده است و هيچ فريبى او را از راه حق منحرف نساخته و امور شبهه ناك از نظرش پنهان نمانده . پيروز است ، زيرا مژدهء بهشتش داده‌اند و نعمتهاى لا يزال خداوندى ، و خواب خوش در گور ، و ايمنى در روز رستاخيز . ستوده كسى است ، كه از گذرگاه دنياى زودگذر به نيكنامى گذرد و خوشبخت كسى است ، كه توشهء سراى آخرت پيش فرستد و از خوف خدا به اعمال نيكو شتابد و در آن روزها ، كه مهلتش داده‌اند ، از پاى ننشيند و در طلب خشنودى خداوند رغبت نشان دهد و در گريز از خشم او چالاكى ورزد . امروز كه در دنياست در انديشهء فرداى قيامت باشد و پيش از آنكه رخت از اين جهان بكشد ، احوال آخرتش را به عيان بنگرد . بهشت ، پاداش عمل نيكوكاران را كافى است و عذاب آتش ، كيفر بدكاران را بسنده است ، زيرا خداوند هم انتقام كشنده است و هم يارى دهنده و كتاب خدا هم حجت آورد و هم به داورى كشد . شما را به ترس از خدا سفارش مىكنم . خداوندى كه شما را چندان هشدار داده كه جايى براى بهانه جويى باقى نگذاشته و ، با نمودن راه روشن خود ، حجت بر همگان تمام كرده است و شما را از شيطان ، دشمنى كه در دلهايتان پنهان شده و در گوشهايشان زمزمه مىكند ، بيم داده . شيطان ياران خود را گمراه كند و هلاك نمايد و وعده دهد و آرزومند سازد و كارهاى گناه آلود را در چشمها بيارايد و گناهان بزرگ را بىمقدار و كمبها جلوه دهد ، تا اندك اندك ، دوستان خود را به دام كشد . و در بند خود به گروگان بربندد . آن گاه هر چه را كه به فريب آراسته ، انكار كند و آنچه را بىمقدار و كم بها وانموده ، بزرگ انگارد و از آنچه ايمنى داده بر حذر دارد .\r\n\r\nو هم از اين خطبه [ در صفت آفرينش آدمى 
  ]\r\nآيا شما را از آفرينش آدمى آگاه سازم خداوندش در ظلمت زهدانها و درون غلافها و پرده‌ها پديد آورد . نطفه اى بود جهنده و خونى لخته شده ، بىهيچ صورتى و ، جنينى و شيرخواره اى و از شير بازگرفته اى . سپس ، جوانى شد باليده و رسيده . خداوند او را دلى داده فراگيرنده و زبانى سخنگوى و [ ديده اى بينا 
  ] تا از سر اعتبار م كند و از ناشايستها بپرهيزد . چون قامتش اعتدال يافت و قد برافراشت ، مغرورانه ، سر بر تافت و گمراه و لاابالى شد . دلو آرزوها را از چاه ضلالت بر مىكشيد . همهء سعى و رنجش براى دنيا بود و به خاطر عيش و طرب خويش و بىتوجه به شريعت ، در پى هر چه دلخواه\r\n","description":"","footnote":"","page_name":" 161 ","page_number":166},
  {"content":"\r\n","description":"","footnote":"","page_name":" 162 ","page_number":167},
  {"content":"\r\nاوست . باور ندارد ، كه روزى مصيبتى بر او فرود آيد ، از اين رو ، از هيچ گناهى باك ندارد ، تا در عين غفلت و بىخبرى ، مفتون آمال و آرزوهاى خود بميرد . در حالى كه ، زندگى كوتاهش در لغزشها و خطاها سپرى شده و از هيچ پاداشى نصيبى نبرده كه هيچ فريضه اى را به جا نياورده . هنوز گرم سركشى بود و ، سرگرم شاد خوارى و لذّت جويى كه بلاى مرگ بر سرش تاختن آورد و در گرداب آلام و بيماريها ، حيران و سرگردان ، روزها را به شب مىآورد و شبها را بيدار و نالان ، به روز ست ، در حالى كه ، برادرى مشفق و پدرى مهربان و گروهى ، كه بر حال او تأسّف مىخوردند و در اضطراب بر سينه مىكوبيدند ، گرد او را گرفته بودند . او بيهوش افتاده و در حال سكرات است . غمگين و حسرت زده است ، به هنگام جان دادن ، به درد ، مىنالد و به هنگام رخت بر بستن از اين جهان ، رنج ديده است و درد كشيده . آن گاه پيكرش را در كفنها مىپيچند و او را ، كه رام و تسليم است ، از زمين بر مىگيرند و بر تخته پاره‌ها مىنهند و در حالى كه ، از شدت تعب ، چون اشتر از سفر بازگشتهء خسته است ، از رنج بيمارى گداخته و لاغر شده است . فرزندان و برادرانش او را بردارند و به سراى غربتش برند ، جايى كه كسى به ديدارش نرود . چون تشييع كنندگان و نوحه سرايان بازگردند ، او را در قبرش بنشانند و او از بيم سؤال و لغزش در امتحان ياراى سخن گفتنش نباشد . بزرگترين بلايى كه در اين مرحله است ، بلاى آن آب جوشان و دخول در دوزخ فروزان است و وحشت از فوران و شدت صداى آتش . عذاب كاهش نمىيابد تا اندكى بيارامد و آسايشى نيست ، كه رنج را بزدايد و توان و طاقتى نه ، كه مگر عذاب را بازدارد ، و مرگى نيست كه از رنج برهاندش و نه به قدر لحظه اى خواب ، كه اندكى غمش را تسكين دهد به انواع مرگها و عذابهاى پياپى همچنان مبتلاست . و ما به خدا پناه مىبريم . اى بندگان خدا ، كجايند كسانى كه عمر دراز كردند و از نعمتهاى پروردگار بهره مند گشتند كجايند آنان كه تعليمشان دادند و دريافتند كجايند آنان كه فرصتشان دادند و به لهو و بازيچه گراييدند . تندرستيشان دادند و نعمت سلامت از ياد بردند . مدتى دراز مهلتشان دادند به عطاياى نيكو بنواختندشان و ، آنها را از عذاب دردناك خدا ترسانيدند و به پاداشهاى بزرگ وعده دادند . حذر كنيد از گناهانى كه شما را به ورطه\r\n","description":"","footnote":"","page_name":" 163 ","page_number":168},
  {"content":"\r\n","description":"","footnote":"","page_name":" 164 ","page_number":169},
  {"content":"\r\nهلاكت مىاندازد و بترسيد از زشتيهايى ، كه سبب خشم خدا مىشود ، اى خداوندان چشمان بينا و گوشهاى شنوا و تنهاى درست و مال و متاع اين جهانى . آيا هيچ گريزگاهى ، راه نجاتى ، پناهگاهى ، راه فرارى يا بازگشتى هست پس كى باز خواهيد گشت و به كدام سو روى مىنهيد چه چيز شما را اين چنين فريفته است . بهرهء شما از زمين به قدر قامت شماست . در آنجا چهره بر خاك خواهيد نهاد . اكنون اى بندگان خدا ، تا ريسمان مرگ رهاست و گلويتان را نفشرده است و جان در بدن داريد ، فرصت غنيمت شماريد . اكنون ساعت ارشاد است و آسايش تنها و هنگام خدمت و تلاش و ، آنچه از روزهاى عمرتان برجاى مانده است ، زمان مهلت شماست تا خويشتن دگرگون كنيد . اكنون هنگام توبه است و زمان حاجت خواستن ، پيش از آنكه به تنگنا افتيد يا گرفتار وحشت شويد و جان از تن برود و آنكه اكنون چهره نهفته و در انتظار آن هستيد ، چهره نمايد و آن خداى پيروزمند مقتدر شما را فرو گيرد ، در انديشهء خويش باشيد . در خبر است كه چون آن حضرت اين خطبه ادا مىكرد ، مستمعان را تن مىلرزيد\r\nو چشمها مىگريست و دلها در اضطراب بود .\r\n\r\n83 سخنى از آن حضرت ( ع ) در بارهء عمرو بن عاص\r\nدر شگفتم از پسر نابغه ( 1 )  . به شاميان مىگويد كه من بسيار مزاح مىكنم و مردى شوخ طبعم و اهل لعب و بازيچه‌ام . اين سخنى است باطل و گناه آلود كه عمرو بر زبان آورده . بدانيد ، كه بدترين گفتار دروغ است و او مىگويد و دروغ مىگويد . وعده مىدهد و خلاف مىكند ، اگر چيزى از او خواهند ، خسّت مىورزد و اگر خود چيزى خواهد ، به اصرار و سوگند ، مىستاند و اگر پيمانى بندد در آن خيانت كند و حق خويشاوندى به جاى نياورد . چون جنگ فرا رسد ، به زبان ، بسى امر و نهى كند تا\r\n","description":"","footnote":" ( 1 ) . مراد از پسر نابغه ، عمرو بن العاص و نابغه نام مادر او بوده است . ","page_name":" 165 ","page_number":170},
  {"content":"\r\n","description":"","footnote":"","page_name":" 166 ","page_number":171},
  {"content":"\r\nخود را دلير جلوه دهد ، و اين تا زمانى است كه شمشيرها از نيام برنيامده و چون شمشيرها از نيام برآمد ، بزرگترين نيرنگ او اين است كه عورت خود بگشايد . به خدا سوگند ، ياد مرگ مرا از هر بازيچه و مزاحى باز مىدارد و از ياد بردن آخرت ، عمرو را نگذارد كه سخن حق بر زبان آورد . عمرو با معاويه بيعت نكرد ، مگر آن گاه كه معاويه شرط كرد كه در آتيه او را پاداشى دهد . آرى ، معاويه او را رشوتى اندك داد و عمرو در برابر آن از دين خويش دست كشيد .\r\n\r\n84 خطبه اى از آن حضرت ( ع )\r\nشهادت مىدهم كه هيچ خدايى جز الله نيست و يكتاست و شريكى ندارد . اول است و هيچ چيز پيش از او نبوده است و آخر است بىآنكه او را پايانى باشد . اوهام ، هيچيك از صفات او را درنيابند و دلها توصيف چگونگى او نتوانند . نه تجزيه پذير است و نه تبعيض را در او راه است . ديدگان و دلها بر او احاطه نيابند .\r\n\r\nو هم از اين خطبه\r\nاى بندگان خدا ، از عبرتهاى سودمند پند گيريد و از نشانه‌هاى روشن و آشكار عبرت پذيريد . از آنچه شما را ، با آن هشدارهاى بليغ منع كرده‌اند ، خود را نگه داريد . و از تذكَّرها و موعظه‌ها بهره مند شويد . گويى ، چنگالهاى مرگ در شما آويخته است و رشته‌هاى آرزوهايتان گسيخته است ، سختيهايتان در ميان گرفته و به آبشخورى ، كه پايان كار شماست ، روانه داشته است . و هركس را با او كسى است كه مىراندش و گواه اوست ، مىراندش به سوى محشر و شهادت مىدهد به اعمال او .\r\n","description":"","footnote":"","page_name":" 167 ","page_number":172},
  {"content":"\r\n","description":"","footnote":"","page_name":" 168 ","page_number":173},
  {"content":"\r\n\r\nو هم از اين خطبه [ در وصف بهشت 
  ]\r\nدرجاتى است يكى برتر از ديگرى و منازلى است متفاوت و متمايز ، نعمتش بريده نشود و ساكنش را ميل سفر به ديگر جاى نباشد . جاويدانان بهشتى پير نمىشوند و ساكنانش ، گرفتار فقر و بدبختى نگردند .\r\n\r\n85 خطبه اى از آن حضرت ( ع )\r\nبه اسرار آگاه است و از رازهاى درون باخبر . بر هر چيز احاطه دارد و بر هر چيز غلبه دارد و بر هر كار تواناست . بر هر يك از شماست ، كه براى خدا كارى كند ، در روزهايى كه فرصتى هست پيش از ناگهان فرا رسيدن اجلش و در زمان آسودگى ، پيش از گرفتار شدنش و به هنگامى كه نفس تواند كشيد ، پيش از بند آمدن نفسش . و بايد كه خويشتن مهيا دارد و جاى پاى استوار سازد و توشه اى برگيرد از آنجا ، كه سراى كوچيدن اوست براى سرايى ، كه جايگاه اقامت اوست . پس اى مردم ، از خدا بترسيد و آنسان كه شما را به حفظ كتاب خود فرمان داده در حفظ آن بكوشيد و حقوقى را كه در ميان شما به وديعت نهاده رعايت كنيد . زيرا خداوند سبحان ، شما را به عبث نيافريده و بىهدف وانگذاشته و در نادانى و نابينايى رها نساخته است . آنچه را بايد به انجام رسانيد معلوم كرده و به كردارتان آگاه است و مدت عمر شما معين كرده است . براى شما كتابى نازل كرده است كه بيان دارنده هر چيزى است . پيامبر خود را چندان در ميان شما زيستن داد تا دين خود را براى او و براى شما بدان گونه كه در كتاب خود نازل كرده و خود مىپسنديد ، به كمال رسانيد و ، بر زبان او هر كارى را كه خوش مىداشت يا ناخوش و آنچه را كه بايد كرد و نبايد كرد ، به شما ابلاغ نمود . جاى عذرى برايتان باقى نگذاشت و حجت خود بر شما تمام كرد و وعيد و تهديد خود بر شما عرضه داشت و شما را از عذاب سختى كه\r\n","description":"","footnote":"","page_name":" 169 ","page_number":174},
  {"content":"\r\n","description":"","footnote":"","page_name":" 170 ","page_number":175},
  {"content":"\r\nدر پيش روى شماست بترسانيد . پس باقى ماندهء عمر را دريابيد و نفسهاى خود را در اين روزهاى بازپسين به شكيبايى واداريد . زيرا زمان ، زمان اندكى است ، در برابر روزهايى كه در غفلت گذرانيده‌ايد و از موعظه اعراض كرده‌ايد . به نفسهاى خود رخصت مدهيد ، كه اين رخصتها ، شما را به راههاى ستمپيشگان مىبرند و با نفسهاى خود نرمش به خرج مدهيد ، كه اين نرمشها شما را به معصيت مىكشانند . اى بندگان خدا ، آن كسى كه نيكخواه ترين مردم است نسبت به خود فرمانبردارترين آنهاست از خداوند و آنكه به خود خيانت ورزد بيشتر از ديگران معصيت او كند و بيشتر از همه خود را فريب داده است .\r\nفريب خورده كسى است كه خود را بفريبد . بر كسى بايد رشك برد كه دينش سالم مانده باشد و خوشبخت كسى است كه از ديگران پند گيرد و شور بخت و شقى آن كه فريب هوا و غرور خود خورد . بدانيد كه رياكارى هر چند اندك بود شرك است و همنشينى با اهل هوا و هوس ايمان را به فراموشى سپارد و چنان مجلسى ، مجلس شيطان است . از دروغ حذر كنيد كه دروغ از ايمان دور است . راستگو بر آستانهء نجات و كرامت است و دروغگو بر پرتگاه سرنگونى و خوارى . حسد مورزيد كه حسد ايمان را مىخورد آنسان كه آتش ، هيزم را . با يكديگر دشمنى مكنيد كه دشمنى هر خير و بركتى را تباه مىكند . و خدا را از ياد مىبرد . پس به آرزوها كه موجب سبكى عقل و فراموشى ياد خداست ميدان مدهيد كه اين خود گونه اى فريب است و كسى كه چنان كند ، فريب خورده است .\r\n\r\n86 خطبه اى از آن حضرت ( ع )\r\nاى بندگان خدا ، محبوبترين بندگان خدا در نزد او بنده اى است ، كه خدايش در مبارزه با نفس يارى دهد . پس اندوه را جامه ، زيرين خود سازد و خوف را پوشش رويين . چراغ هدايت در دلش افروخته است و براى روز مرگ خود توشه اى مهيا\r\n","description":"","footnote":"","page_name":" 171 ","page_number":176},
  {"content":"\r\n","description":"","footnote":"","page_name":" 172 ","page_number":177},
  {"content":"\r\nكرده ، مرگى را كه ديگران دورش مىپندارند ، نزديكش انگاشته . تن به سختيها سپرده . نگريسته و نيكو نگريسته ، خدا را ياد كرده و فراوان ياد كرده . از آبى گوارا كه راه آبشخورش سهل و آسان بوده ، سيراب گشته و با همان جرعهء نخستين تشنگيش فرو نشسته است . راه هموار زير پاى كوفته را در پيش گرفته است . جامه‌هاى شهوت و هوس از تن به در كرده و از هر غمى [ و همّى 
  ] دل را بپرداخته جز غم دين . از زمره اى كه به كوردلى موصوف بوده‌اند خود را به يك سو كشيده و از مشاركت اهل هوا و هوس دورى جسته است . كليد درهاى هدايت گرديد و قفل درهاى هلاكت و ضلالت . راه خود را بشناخت و در آن قدم نهاد و نشانه‌هاى راه را بشناخت و از گردابهاى مهالك برست و به ساحل نجات رسيد . به استوارترين دستگيره‌ها و محكمترين ريسمانها چنگ زد . به مرحله اى از يقين رسيد كه چهرهء يقين را ، كه چون آفتاب تابان بود ، مشاهده كرد . خود را وقف برترين كارها ، يعنى فرمان خداوند ، ساخت تا هر وظيفه كه بر عهدهء اوست ، به انجام رساند و هر فرعى را به اصلش بازگرداند . چراغ تاريكيهاست و روشن كنندهء راه ظلمت زدگان است و كليد هر كار فروبسته اى است و دفع هر معضلى . راهنماى گمشدگان است در بيابانهاى پهناور نادانى . اگر سخن گويد ، مىفهماند و اگر خاموشى گزيند از آن روست كه خواهد از شر بدان در امان ماند . از روى اخلاص عبادت كند ، خدا نيز او را خاص خود گرداند . او يكى از معادن دين و كوههاى زمين است . خود را ملزم ساخته ، كه به عدالت رفتار كند و نخستين قدمش در اين راه ، دور ساختن هواهاى نفسانى است از خود . حق را مىشناسد و به كارش مىبندد و هيچ كار نيكى را رها نمىكند تا آهنگ آن كند و هر چيز را ، كه در آن فايدتى پندارد ، قصد آن نمايد . عنان اختيار خود به كتاب خدا سپرده ، پس كتاب خدا به منزلهء رهبر قافلهء اوست ، كه هر جا بار افكند ، او نيز بار افكند و هر جا منزل كند ، او نيز منزل كند . از ميان بندگان ، ديگرى است كه خود را دانشمند نامد و از دانش در او نشانى نيست . مشتى افكار جاهلانه از جاهلان و گمراهيهايى از گمراهان فرا گرفته ، بر سر راه مردم دامهاى فريب گسترده و سخنان باطل گويد و كتاب خدا را به رأى خود تفسير\r\n","description":"","footnote":"","page_name":" 173 ","page_number":178},
  {"content":"\r\n","description":"","footnote":"","page_name":" 174 ","page_number":179},
  {"content":"\r\nكند و حقيقت را به مقتضاى هواى خويش به اين سو و آن سو متمايل سازد . مردم را از خوف و خطر قيامت ايمن گرداند و گناهان بزرگ را خوار مايه جلوه دهد . مىگويد : چون امر شبهه ناكى پيش آيد ، توقف كنم ، ولى ، خود در آن مىافتد . مىگويد : از بدعتها كناره مىجويم و ، خود همواره با بدعتها دمساز است . صورتش صورت انسان است و دلش دل حيوان . درگاه هدايت را نمىشناسد ، كه بدان روى نهد ، آستان كورى و جهالت را نمىداند ، كه از آن رخ برتابد . مرده اى است در ميان زندگان . پس به كجا مىرويد و كى بازگردانده شويد . دليلها برپاست و نشانه‌ها آشكار است و علامتها را نصب كرده‌اند . اين گمراهى و حيرانى تا چند و حال آنكه ، خاندان پيامبرتان كه زمامداران حقاند و اعلام دين و زبان راستين ، در ميان شما هستند . آنان را حرمت داريد ، همان گونه ، كه قرآن را حرمت بايد داشت و چون تشنه كامان كه به آب مىرسند از سرچشمهء فيض ايشان سيراب شويد . اى مردم ، اين سخن از پيامبرتان ( صلى اللَّه عليه و آله ) فراگيريد ، كه فرمايد : به ظاهر مرده است از ما آنكه مىميرد ، ولى در حقيقت نمرده است و ، به ظاهر پوسيده شود از ما آنكه پوسيده شود و بواقع پوسيده نشده است . چيزى را كه نمىدانيد مگوييد . زيرا بيشترين حق ، آن چيزهايى است كه انكارش مىكنيد . و معذور داريد كسى را - يعنى مرا - كه شما را بر او حجت و دليلى نيست . آيا من در ميان شما به « ثقل اكبر » [ يعنى قرآن 
  ] عمل ننموده‌ام آيا « ثقل اصغر » [ يعنى عترت 
  ] را در ميان شما نگذاشتم رايت عدالت را در ميان شما برافراشتم و بر حدود حلال و حرام آگاهتان كردم\r\nو از عدالت خويش جامهء عافيت بر تنتان پوشاندم و معروف را با گفتار و كردارم ، در ميان شما ، گسترش دادم و اخلاق كريمه را با رفتار و منش خود به شما نشان دادم . و در چيزى كه بصيرت به ژرفاى آن نمىرسد و فكر و انديشه را بدان راه نيست ، رأى خود ابراز نداريد .\r\n","description":"","footnote":"","page_name":" 175 ","page_number":180},
  {"content":"\r\n","description":"","footnote":"","page_name":" 176 ","page_number":181},
  {"content":"\r\n\r\nو هم از اين خطبه\r\nپندارنده اى مىپندارد ، كه دنيا چون اشترى است زانو بسته ، كه رام بنى اميه است ، سود خود را به آنان مىدهد ، يا چشمه اى است زلال كه صافش را به كام آنان مىريزد . و هرگز تازيانه و شمشيرشان از سر اين امت برداشته نشود . اين پندارى دروغ است . انگشتى عسل است كه بر دهان آنها نهاده ، اندكى كامشان را شيرين سازد و سپس همه اش را تف مىكنند .\r\n\r\n87 خطبه اى از آن حضرت ( ع )\r\nاما بعد . خداوند سبحان ، جباران روزگار را در هم نشكست ، مگر آن گاه كه مهلتشان داد كه روزگارى در آسايش و شادخوارى بگذرانند . و استخوان شكسته هيچ ملتى را نبست مگر بعد از بلاها و سختيهايى كه به آنها رسيد . در آن دشواريها كه به آنها روى نهاده‌ايد و آن رنجها و بلاها كه از آنها پشت گردانيده‌ايد شما را پند و عبرت است . نه هر كه دلى در سينه دارد خردمند است و نه هر كه گوشى براى شنيدن دارد شنوا است و نه هر كه چشمى براى ديدن دارد بيناست . در شگفتم ، و چرا در شگفت نباشم از خطاهاى اين فرقه‌هاى گوناگون كه هر يك را هم در دين خود حجّت و دليلى ديگر است . از هيچ پيامبرى پيروى نمىكنند و به هيچ وصى پيامبرى اقتدا نمىنمايند و به غيب ايمان ندارند و از عيب نمىپرهيزند . اعمالشان شهبتآميز است و در طريق اميال و هواهاى نفسانى خود گام مىزنند . هر چه را كه خود پسندند نيكش دارند و هر چه را كه ناخوش دارند منكر شمارند . در مشكلات به افكار و انديشه‌هاى خود پناه مىبرند و در مبهمات به آراى خود تكيه دارند . هر يك از آنها گويى كه خود پيشواى خود است و چنان پندارد كه خود محكمترين دستگيره‌ها و استوارترين وسيله هاست .\r\n","description":"","footnote":"","page_name":" 177 ","page_number":182},
  {"content":"\r\n","description":"","footnote":"","page_name":" 178 ","page_number":183},
  {"content":"\r\n\r\n88 خطبه اى از آن حضرت ( ع )\r\nاو را هنگامى به رسالت فرستاد كه در جهان رسولانى نبودند . زمانى دراز بود كه مردم به خواب رفته بودند . فتنه‌ها سربرداشته و كارها نابسامان بود . آتش جنگها شعله مىكشيد ، روشنايى از جهان رخت بربسته و فريب و نادرستى آشكار گرديده بود . جهان به باغى مىمانست كه برگ درختانش به زردى گراييده بود و كس از آن اميد ثمره اى نداشت . آبش فروكش كرده بود . پرچمهاى هدايت كهنه و فرسوده گشته و رايات ضلالت پديدار شده بود . دنيا در آن روزگاران بر مردمش چهره دژم كرده بود و بر خواستاران خود ترشروى گشته بود . ميوه اش فتنه بود و طعامش مردار . در درون وحشت نهفته داشت و از برون شمشير ستم آخته . اى بندگان خدا ، عبرت بگيريد و به ياد آوريد كارهاى گناه آلود پدرانتان و برادرانتان را كه اكنون در گرو آنها هستند و به حساب آن گرفتارند . به جان خودم سوگند ، كه هنوز ميان شما و ايشان روزگار كهن نشده و سالها و قرنها نگذشته است و شما از آن زمانها كه در اصلاب پدرانتان بوده‌ايد دور نگشته‌ايد ، به خدا سوگند آنچه را كه پيامبر به گوشتان رسانيد من امروز به گوشتان مىرسانم و گوشهاى شما ضعيفتر از گوشهاى آنها نيست . همان ديده‌ها و دلها كه ديروز آنان را داده بودند ، امروز شما را داده‌اند . به خدا سوگند بعد از آنها چيزى را به شما ننموده‌اند كه آنها نمىدانستند و شما را به موهبتى برنگزيدند كه آنان را از آن محروم داشته باشند . بلاها بر سرتان تاختن آورد همانند ستورى كه مهارش آزاد باشد و تنگش سست . زندگى فريب خوردگان باعث فريبتان نشود ، زيرا زندگى آنان چونان سايه اى است بر زمين افتاده تا زمانى معين .\r\n","description":"","footnote":"","page_name":" 179 ","page_number":184},
  {"content":"\r\n","description":"","footnote":"","page_name":" 180 ","page_number":185},
  {"content":"\r\n\r\n89 خطبه اى از آن حضرت ( ع )\r\nسپاس و ستايش خداوندى را كه مىشناسندش بىآنكه ديده باشندش . خداوندى كه آفريننده است بىآنكه انديشه و فكرى به كار دارد . خداوندى كه پيوسته باقى و برقرار است و هميشه بوده است ، آن گاه كه نه از آسمان و برجهايش اثرى بود و نه از حجابهاى عظيم و ناگستردنىاش نشانى ، نه از شب تاريك و نه از درياى آرام و نه از كوه‌ها با دره‌هاى گشاده و نه از دره‌هاى دراز پيچاپيچ و نه از زمين گسترده و نه از موجودى صاحب اراده و توان بر روى آن . او آفرينندهء جهان است و وارث آن . چون جهان از ميان برود باقى خواهد بود . خداوند آفريدگان و روزىدهندهء آنان ، خداوند خورشيد و ماه ، كه به ميل و ارادهء او از پى هم رواناند . هر تازه اى را كهنه سازند و هر دورى را نزديك گردانند . روزى بندگان خود را ميانشان تقسيم نموده و آثار و اعمالشان را حساب كرده و شمار نفسهايشان را مىداند و از نگاههاى دزديده شان آگاه است و هر راز را ، كه در سينه نهفته‌اند ، مىداند . از آن هنگام ، كه در زهدان مادران و پشت پدران جاى داشته‌اند تا زمانى كه زندگانيشان به پايان آيد ، باخبر است . اوست خداوندى كه خشم و انتقامش بر دشمنانش سخت است ، در عين گستردگى رحمتش و ، رحمتش در حق دوستانش گسترده است ، در عين خشم و انتقامش . مقهور كننده است ، هر كه را كه خيال چيرگى بر او را در سر پزد و سرنگون كننده است ، هر كه را با او به منازعه برخيزد . خوار و زبون مىكند آن را كه دم مخالفت زند و مغلوب مىسازد كسى را كه با او دشمنى ورزد . هر كه را بر او توكل كند ، كفايت نمايد و هر كه را كه از او چيزى خواهد ، عطا كند و هر كه به دو وامى دهد ، ادايش كند و هر كه شكر و سپاس گويد ، جزايش دهد . اى بندگان خدا ، خود را بسنجيد ، پيش از آنكه شما را بسنجند و از خود حساب بكشيد ، پيش از آنكه از شما حساب كشند و نفس بر آوريد ، پيش از آنكه گلويتان را بفشارند . سر فرود آوريد ، پيش از آنكه به زور به سر فرود آوردن وادارندتان . هركس كه خود ، خويشتن را از زشتيها باز ندارد و اندرز ندهد براى او باز دارنده و اندرزدهنده اى نخواهد بود .\r\n","description":"","footnote":"","page_name":" 181 ","page_number":186},
  {"content":"\r\n","description":"","footnote":"","page_name":" 182 ","page_number":187},
  {"content":"\r\n\r\n90 خطبه اى از آن حضرت ( ع )\r\nاين خطبه به خطبهء اشباح معروف است . و از خطبه‌هاى جليل و گرانقدر اوست . كسى از او خواست كه خدا را برايش توصيف كند ، آنسان كه گويى او را به چشم مىبيند . امير المؤمنين از اين سخن خشمگين شد .\r\nمسعدة ابن صدقة از حضرت امام جعفر بن محمد ( ع ) روايت كند ، كه امير المؤمنين اين خطبه را بر منبر كوفه ادا كرد . سبب آن بود كه مردى نزد او آمد و گفت : يا امير المؤمنين ، پروردگار ما را براى ما وصف كن تا محبّت و معرفت ما به او افزون شود . على ( ع ) خشمگين شد و فرمان داد كه همه در نماز حاضر آيند . مردم آمدند ، چنان كه در مسجد ، ديگر جايى نبود . على ( ع ) همچنان خشمگين و برافروخته بر منبر شد . حمد خداى سبحان به جاى آورد و بر پيامبر ( ص ) درود فرستاد . سپس ، سخن آغاز كرد و فرمود : حمد سزاوار خداوندى است كه نابخشيدن ، بر داراييش نيفزايد و اگر بخشش كند ، بينوا نشود . زيرا هر بخشنده اى - جز خداى تعالى - اگر ببخشد از داراييش كاسته گردد و هركس ، جز او از بخشش دست باز دارد ، نكوهشش كنند . تنها اوست كه بر بندگان خود به اعطاى نعمتها و سودها و نصيبها منّت تواند نهاد . همه موجودات روزى خوار اويند ، روزى آنها را ضمانت كرده و قوتشان مقدّر فرموده . راه آنان را كه شوق و رغبت او دارند و خواستار چيزهايى هستند كه در نزد اوست ، گشاده و هموار ساخته است . كسى را كه زبان به سؤال مىگشايد ، افزونتر ندهد ، از آنكه مهر خاموشى بر لب نهاده است . اوست اول ، پس او را آغازى نبوده است ، كه پيش از آن چيزى تواند بود . اوست آخر ، پس او را پايانى نيست كه پس از آن چيزى تواند بود . ديدگان را اجازت ندهد ، كه او را بنگرند و دريابند . روزگار بر او نگذشته است كه با گذشت زمان دگرگون شود . در جايى مكان نگرفته است ، كه از آنجا به جاى ديگر رود . اگر ببخشد ، هر چه را كه از معادن كوهها بيرون مىآيد يا هر چه را كه از خندهء\r\n","description":"","footnote":"","page_name":" 183 ","page_number":188},
  {"content":"\r\n","description":"","footnote":"","page_name":" 184 ","page_number":189},
  {"content":"\r\nصدفهاى دريا حاصل مىشود ، از سيم و زرناب و مرواريدهاى غلطان و خوشه‌هاى مرجان ، در جود و بخشش او اثر نكند و از وسعت دارايى او نكاهد . ذخاير خزاين او به حدى است كه درخواستهاى بندگانش آن را به پايان نرساند . زيرا ، او بخشنده اى است كه درياى نعمتش به درخواست خواهندگان نقصان نيابد و اصرار شوخ چشمان ، او را بخيل نگرداند . اى مردى كه سخن پرسيدى ، به آنچه قرآن از صفات او براى تو بيان كرده و تو را بدان راه نموده است ، اقتدا كن و از چراغ هدايت آن روشنايى بگير . و هر چه را كه شيطان تو را به دانستن آن واداشته و در كتاب خدا آموختنش بر تو واجب نشده و در سنّت پيامبر و ائمه هدى از آن نشانى نيست ، علم آن را به خدا واگذار و از آموختن آنها بپرهيز . نهايت چيزى كه خداى تعالى بر تو مقرّر داشته ، همين است و بس . و بدان كه راسخان در علم كسانى هستند ، كه اقرارشان به ندانستن آنچه در پردهء غيب است ، آنها را بىنياز كرده است از كوشش براى گشودن درهاى بستهء عالم غيب ، تا بدانچه در پس پرده مستور است آگاه شوند . ايشان اعتراف مىكنند كه از دريافت آنچه در حيطهء دانششان نيست ، عاجزند و خداى تعالى اين اعتراف را ستوده است . و بدين سبب ، آنان را راسخان در علم ناميده‌اند ، كه تعمق در چيزى را كه خدا جستجوى كنه آن را تكليف نكرده است ، واگذاشته‌اند . تو نيز به همان قدر كه قرآن راهنماييت كرده اكتفا كن و عظمت خداى سبحان را به گنجاى خرد خويش مسنج كه از جملهء هلاكشوندگان گردى . اوست خداى توانايى كه اگر اوهام را هواى آن در سر افتد ، كه منتهاى قدرتش را دريابند ، يا انديشهء پاك از وسوسهء شيطانى ، بخواهد در غيب ملكوتش به او ره جويد ، يا دلها شيفتهء آن گردند ، كه به چگونگى صفاتش پىببرند ، يا آنجا كه عقول از درك صفات او بازمانند ، سوداى رسيدن به كنه ذاتش را در سر پرورند ، دست ردّ به سينهء آنها زند و بازپسشان گرداند . هر چند ، كه از روى اخلاص روى به سوى او نهاده باشند و از كوره راههاى صعب و ظلمانى عوالم غيب گذشته باشند . آنان ، بىآنكه از سعى و تلاش خود ثمرتى حاصل كنند ، بازگردند و اعتراف كنند ، كه پاى نهادن در\r\n","description":"","footnote":"","page_name":" 185 ","page_number":190},
  {"content":"\r\n","description":"","footnote":"","page_name":" 186 ","page_number":191},
  {"content":"\r\nاين راه كارى خطا بوده . كنه معرفت او ادراك نگردد و هيچ عاقل صاحب رأيى نتواند عظمت و بزرگيش را بسنجد . خداوندى كه موجودات را از هيچ بيافريد ، بدون هيچ نمونه اى كه همانند آن بسازد .\r\nو بدون هيچ اندازه اى كه از آفريدگارى پيش از خود تقليد كرده باشد . از ملكوت قدرت خود و از عجايبى كه آثار حكمتش از آنها حكايت دارند و از اين كه هر موجودى معترف است ، كه جز به نيروى او نتواند بر پا بود ، ما را به شناخت خود رهنمون گرديد . آثار صنع و نشانه‌هاى حكمتش در بدايعى ، كه مىآفريند ، آشكار است . پس هر چه آفريده برهان آفريدگارى و دليل خداوندى اوست و آن آفريده ، اگر هم خاموش باشد ، باز هم به تدبير او ناطق است و بر ابداع او دليل . شهادت مىدهم كه هر كه تو را به آفريدگانت تشبيه كند و چنان پندارد ، كه تو را اعضايى است جدا از يكديگر و مفصلهايى است به همپيوسته ، پوشيده به پوست و گوشت ، كه بيانگر تدبير تو در آفرينش پيكرهاست ، ضميرش بحقيقت ، تو را نشناخته و دلش به مرحله يقين نرسيده زيرا تو را هيچ همتايى نيست . و پندارى نشنيده است بيزارىجستن بتپرستان را از بتهايى كه مىپرستيده‌اند ، آن گاه كه مىگويند : « به خدا سوگند كه ما در گمراهيى آشكار بوديم ، آن گاه كه شما را با پروردگار عالميان برابر مىشمرديم . » ( 1 )  دروغ مىگويند ، آنان كه موجودى از موجودات عالم را با تو برابر دانند و تو را به بتانشان همانند سازند و به خيال خود بر تو جامهء آفريدگان پوشانند . دروغ مىگويند ، آنان كه از روى گمان تو را همانند اجسام داراى اجزاء دانند و براى تو پيكرى با گونه گون قوا تصور كنند . شهادت مىدهم ، كه هر كه تو را به گونه اى با مخلوقات برابر سازد ، همانند آنهايت پنداشته و هر كه تو را همانند چيزى پندارد ، به آنچه در آيات محكمات تو نازل گرديده و حجتهاى آشكار تو به آنها گواهى داده ، كافر شده است . شهادت مىدهم ، كه تو آن خداوندى هستى كه در عرصهء عقول نگنجى تا برايت كيفيتى پندارند و يا محدود به حدودى شمارند يا موصوف به تغيير از جايى به جايى دانند .\r\n","description":"","footnote":" ( 1 ) . سورهء 26 ، آيهء 97 و 98 ","page_name":" 187 ","page_number":192},
  {"content":"\r\n","description":"","footnote":"","page_name":" 188 ","page_number":193},
  {"content":"\r\n\r\nو هم از اين خطبه\r\nبراى هر چه آفريد اندازه و مقدارى معين كرد و آن را نيك استوار نمود و به لطف خويش منظم ساخت . و به سوى كمال وجودش متوجه نمود تا از حد خود تجاوز نكند . و در نيل به كمالش قصور نورزد يا اگر او را به كارى مأمور سازد دشوارش نپندارد . چگونه چنين باشد ، كه همهء اشياء به مشيت و ارادهء او به وجود آمده‌اند . خداوندى كه اصناف موجودات را بيافريد ، بىتأمل و انديشه اى كه به كار دارد و بىآنكه پيش از آفريدن آنها از طبيعت و غريزه اى كه در وجودش نهفته باشد يارى گيرد . و بدون تجربتى كه با گذشت زمان حاصل كرده باشد و بدون شريكى ، كه در ايجاد آن همهء شگفتيها ، ياريش نموده باشد . پس به امر او آفريده اش خلقت تمام يافت و به عبوديت او معترف شد و به دعوتش گردن نهاد . در برابر فرمان او هيچ موجودى نبود كه كندى و درنگ كند يا فرمانش را به تأخير اندازد . آن گاه هر كجى را كه در اشياء بود ، راست نمود و حدودشان را روشن و آشكار ساخت و به قدرت خود ميان اضداد ، التيام و هماهنگى پديد آورد و ميان ارواح ، كه از عالم نورند و اجسام ، كه از جهان ظلمانى هستند ، پيوند نهاد . موجودات را به جنسهايى مختلف در حد و اندازه و غريزه‌ها و هيئتهاى گونه گون قرار داد . مصنوعات و مخلوقاتى كه آفرينش آنها را بر قانون حكمت استوارى بخشيد و سرشت آنها را به همان گونه ، كه اراده كرده بود ، ابداع نمود و جامهء خلقت پوشانيد .\r\n\r\nهم از اين خطبه [ در وصف آسمان 
  ]\r\nميان اجرام آسمانى و راههاى گشادهء آسمانها ، بىآويزه اى ، نظمى برقرار ساخت و شكافهاى آنها را به هم آورد و ميان هر يك و جفتش پيوند نهاد . و صعوبت فرا رفتن به آسمانها و فرود آمدن از آنها را براى فرشتگانى كه فرود مىآيند يا اعمال آفريدگان را فرا مىبرند ، سهل و آسان نمود . آسمان را ، كه دود بود ، فراخواند ، آسمان مطيع و منقاد بود . هر جزء آن ديگر جزء را نگه داشت . و آن را كه يكپارچه و بسته بود از هم بگشود و شهابهاى درخشان را نگهبان آن شكافها فرمود و آن را به يد قدرت خود از\r\n","description":"","footnote":"","page_name":" 189 ","page_number":194},
  {"content":"\r\n","description":"","footnote":"","page_name":" 190 ","page_number":195},
  {"content":"\r\nلرزش و جنبش در فضا نگه داشت و مقرر فرمود كه تسليم امر او باشد . خورشيدش را آيت درخشان روز گردانيد كه در پرتو آن هر چيز را توان ديد . و ماه آيت ديگرى است ، كه نورش ظلمت شب را بزدايد و آنها را در مدار خود به گردش در آورد تا از گردش آنها شب و روز شناخته آيند و شمار سالها و حساب كارها معين گردد . سپس در فضاى آسمان فلك را معلق بداشت و به مرواريد ستارگان و چراغ تابناك اخترانش بياراست و راه شيطان را ، كه دزدانه گوش مىداد ، با شهابهاى ثاقب بربست . آن گاه ستارگان را فرمانبردار و مسخّر گردانيد . كه پاره اى ، همچنان ، برجاى ثابتاند و پاره اى در حركت . برخى در اوج و برخى در حضيض . بعضى سعد و بعضى نحس .\r\n\r\nو هم از اين خطبه [ در آفرينش ملايكه 
  ]\r\nآن گاه خداى تعالى براى زيستن در آسمانهايش و ، معمور ساختن آسمان برين ، خلقى بديع ، يعنى ملايكه را آفريد . و راههاى گشادهء آسمان را از آنان بينباشت . و فضاهاى گشادهء آسمان را به آنان پر نمود . آواز تسبيح آنان در فضاى قدس الهى و آن سوى حجابها و پرده سراهاى مجد و عظمت ، طنين افكند . و فراسوى اين آوازهايى كه گوش را كر مىكنند ، انوارى است كه ديده‌ها را طاقت نگريستن در آنها نيست ، پس خيره در جاى خود بماند كه پاى از حد خود فراتر نهادن نتواند . ملايكه را خداى سبحان به صورتها و اندازه‌هاى گونه گون بيافريد . بالهايى دارند و ، تسبيحگويان ، عظمت و عزّت او را مىستايند . آنان هيچيك از آفريدگان خداى تعالى را به خود نسبت نمىدهند و مدعى چيزى كه تنها خداى تعالى توان آفريدنش را دارد نخواهند بود . « بندگانى بزرگوارند كه در سخن بر او پيشى نگيرند و به فرمان او كار مىكنند . » ( 1 )  آنها را در درجت و منزلتى كه دارند ، امينان وحى خويش گردانيد و ودايع اوامر و\r\n","description":"","footnote":" ( 1 ) . سورهء 21 ، آيات 26 ، و 27 . ","page_name":" 191 ","page_number":196},
  {"content":"\r\n","description":"","footnote":"","page_name":" 192 ","page_number":197},
  {"content":"\r\nنواهى خود بر دوش آنها نهاد تا به پيامبرانش برسانند . ملايكه‌ها را از آلايش ترديدها و شبهه‌ها دور نگه داشت و از ايشان كسى نيست كه بخواهد بر خلاف رضاى او كارى كند . آنان را يارى نمود و دلهايشان به تواضع آشنا ساخت و خشوع و آرامش بخشيد . اداى حمد و سپاس خود بر آنان آسان گردانيد و برايشان نشانه‌هاى روشن برپاى داشت كه راه يكتاپرستى او بيابند و بار گناهان بر دوشهايشان سنگينى نكند و در پى هم آمدن شبها و روزها در آنان دگرگونى پديد نياورد . ايمان استوارشان را تيرهاى شك و ترديد هدف قرار ندهد و يقين محكمشان ، دستخوش ظن و گمان نشود . در ميانشان ، آتش حسد و كينه افروخته نگردد . آن حيرت و سرگشتگى كه رباينده و نابودكنندهء شناخت خداوند است ، از ايشان بدور است . عظمت و هيبت جلال الهى در درون سينه هايشان جاى گرفته . وسوسه‌ها را طمع آن نيست كه بر افكار و انديشه هايشان مسلَّط گردد . گروهى از ملايكه هستند ، كه در درون ابرهاى باران زاى و بر سر كوههاى بلند و در ميان تاريكيهايى ، كه مردمان راه خود در آنها گم مىكنند ، جاى گرفته‌اند . بعضى از ايشان پاهايشان زمين را سفته است و به فروترين طبقات آن رسيده و چون پرچمهاى سفيدى در درون هوا و فضاى خالى پيدايند . بادى خوشبو در زير قدمهايشان هست كه ، آنها را در همان جاى كه رسيده‌اند ، نگاه داشته است . عبادت و بندگى خدا از هر كار ديگرشان باز داشته و حقيقت ايمان سبب شناخت ميان آنها و خدايشان گرديده ، كه آنان را با خدايشان پيوند داده است . اين يقين و باور توجه آنان را از ديگران منصرف ساخته و از شدت شوق همهء توجهشان به خداست . هرچه خواهند از او خواهند و از ديگرى توقع هيچ چيز ندارند . حلاوت معرفت او را چشيده‌اند و از جام محبت او نوشيده‌اند و خوف خدا در اعماق دلشان ريشه دوانيده و در اثر عبادت بسيار ، پشتشان خميده شده است . شوق و رغبتشان به ذات احديت ، سبب نقصان در تضرع و زاريشان نشده و قرب منزلتشان ريسمان خشوع از گردنهاشان نگشوده . خودپسندى سبب آن نشده كه عبادات خود را بسيار شمارند و فراوانى خضوع و زارى به درگاه خداوندى ، موجب آن نگرديده كه حسنات خود را بزرگ به حساب آورند . در عبادت هر چه مجاهدت كرده‌اند ملول و مانده نشده‌اند و\r\n","description":"","footnote":"","page_name":" 193 ","page_number":198},
  {"content":"\r\n","description":"","footnote":"","page_name":" 194 ","page_number":199},
  {"content":"\r\nشوق و رغبتشان كاستى نيافته . آرى ، شوق و رغبتشان كاستى نيافته تا از اميد خود به پروردگارشان بكاهند . مناجاتها و راز و نيازها به درگاه خداوند زبانشان را خشك نساخته و هيچ كار ديگرى آنان را به خود مشغول نداشته تا فرياد خواهى و راز و نيازشان با خداوندشان به خاموشى گرايد . اطاعت پروردگار را صف كشيده‌اند و شانه به شانه داده‌اند و هرگز در انديشهء استراحت نبوده‌اند تا شانه از زير بار فرمان الهى خالى كنند يا در عبادت قصور ورزند يا بر عزم و سعى آنها گرد فراموشى و غفلت نشيند . فريب شهوات و اميال بر همتشان اثر نگذارد . دادار عرش ذخيرهء ايام فاقهء و مستمندى آنهاست . هنگامى كه ديگران روى به درگاه بندگان نهند ، شوق و رغبت ايشان به درگاه خداست . پرستش او را پايانى نمىشناسند و آنچه آنان را به طاعت و بندگى حق مشغول داشته ، اشتياق عبادت است كه در دلهايشان جاى كرده\r\nو سرچشمهء آنان اميد به رحمت و بخشايش اوست و ترس از عذاب اوست كه هيچگاه از آنان جدا نشود . آنچه سبب خوف آنها از خداست هيچگاه منقطع نگردد ، كه از كوشش در طاعت باز ايستند و آزمندى گرفتارشان نساخته تا سعى و كوشش براى امور دنيوى را بر جد و جهد در امر آخرت برگزينند . اعمال و عبادات خود را بزرگ نمىشمارند كه اگر بزرگ مىشمردند ، اميد به پاداش آن ، خوف خدا را از دلهايشان مىزدود . شيطان برايشان غلبه نيافته تا در بارهء خداوندشان اختلاف پديد آيد . و چون در ميانشان هيچگاه نزاعى درنگيرد ، كارشان به جدايى و تفرقه نكشد . حسد و كينه توزى بر آنها غلبه ندارد و شك و ترديدها در امر دين موجب آن نگرديده كه گروه گروه و فرقه فرقه گردند . و اختلاف همتها و مقصدها سبب تقسيم آنها به جماعات گوناگون نشده است . آنان اسير ايمان خويشاند . عدول از حق و سستى در عبادت آنها را از ايمانشان جدا نساخته . در طبقات آسمان حتى جايى به قدر پوستى نيست كه از ملايكه خالى باشد . در هر جا ملكى هست يا در حال سجده يا اگر در حال سجده نباشد در تلاش و كوشش عبادت پروردگار . بر اثر بسيارى اطاعت پروردگار ، بر علم و يقين خويش بيفزايند و عزّت پروردگار عظمت او را در دلهايشان افزون سازد .\r\n","description":"","footnote":"","page_name":" 195 ","page_number":200},
  {"content":"\r\n","description":"","footnote":"","page_name":" 196 ","page_number":201},
  {"content":"\r\n\r\nو هم از اين خطبه [ در وصف زمين و گستردنش بر آب 
  ]\r\nزمين را در ميان امواج پرخروش آب فرو برد . در گردابهاى درياهاى دمان ، كه امواج سهمناكشان بر روى هم مىغلطيدند و هر موج ، ديگرى را به پيش مىراند ، و در اين حال همانند اشتران مست جفت جوى بودند كه بانگ مىزنند ، و كف بر لب مىآورند . اما گستاخى درياى متلاطم در برابر سنگينى زمين خاضع شد و از هيجان و جنبش بيفتاد و ، چون زمين در آن قرار گرفت ، خوارى و ذلَّت نشان داد . و زمين بر روى آب غلطيد ، پس امواج دريا پس از خروش و هياهو بياراميد و چون مركبى ، كه لگام بر سرش زنند ، اسير و منقاد گرديد . زمين بر لجّهء دريا ساكن گشت و بگسترد و دريا را از غرور و نخوت و سركشى و دست اندازى بازداشت و از تلاطم و خروش مانع آمد . آب ، كه رام و فروتن شده بود ، فرو نشست و پس از آن همه سركشى و غلطيدن امواجش بر روى هم ، زمين را در برگرفت و آن گاه كه آب در اطراف زمين از هيجان و جوشش باز ايستاد ، خداوند سبحان كوههاى بلند را بر دوش زمين جاى داد و از كوهها چشمه‌ها بر آورد و در بيابانهاى پهناور و درّه‌هاى ژرف جارى ساخت . زمين را به كوههايى كه از صخره‌هاى عظيم و مرتفع فراهم آمده بود از لرزش نگه داشت . زمين از لرزش بايستاد ، زيرا كوهها چون ميخها تا اعماق آن و در رخنه‌هاى آن فرو رفته و بر پستيها و بلنديهايش جاى گرفته بود . آن گاه فضاى ميان زمين و آسمان را گشاده گردانيد و هوا را براى تنفس ساكنان زمين بيافريد . سپس ، زمينيان را با هر چه بدان رفع نياز كنند ، پديد آورد . و زمينهايى را ، كه به سبب ارتفاعشان آب چشمه‌ها و نهرها به آنها نمىرسيد ، خشك و بىحاصل رها ننمود و ابرهاى بارنده را بيافريد تا بباريدند و زمين مرده را زنده ساختند و در آن انواع رستنيها برويانيدند . پاره ابرهاى درخشان را ، كه از هم جدا افتاده بود ، به هم پيوست . پس ، ابرهاى سفيد و متراكم و پر آب را در حركت آورد و ابر ، مهياى باريدن گرديد . آذرخشها از درون ابرها درخشيدن گرفت و درخشش آن در دل ابرهاى متراكم بر دوام بود .\r\n","description":"","footnote":"","page_name":" 197 ","page_number":202},
  {"content":"\r\n","description":"","footnote":"","page_name":" 198 ","page_number":203},
  {"content":"\r\nابرها را از پى هم بفرستاد . ابرها ، كه از حمل باران سنگين شده بودند ، بر زمين دامن فرو هشتند و باد جنوب پياپى بر آنها وزيدن گرفت و از درونشان قطره‌هاى باران را بيرون كشيد چونان كه كسى پستانى را بدوشد . آن گاه كه ابرها ، مانند اشتران گردن و سينه بر زمين فرو هشتند و آب فراوانى را كه در درون داشتند بيرون ريختند ، از زمينهاى خشك ، نباتات و از كوهها ، گياهان تازه برويانيد . و زمين كه به مرغزاران خود زينت يافته بود شادمان شد و از جامه اى كه از گلها و شكوفه‌هاى نورسته و درخشنده بر تن پوشيده بود ، بر خود بباليد . خداوند ، آن روييدنيها را توشهء مردم و چارپايان گردانيد . و در هر سو راهها بگشود و در آن راهها براى روندگان نشانه‌ها برپا نمود . چون زمينش را بگسترد و فرمان خود روان ساخت . آدم ( ع ) را از ميان آفريدگان خود برگزيد و او نخستين آدميان بود . در بهشت خود جايش داد و عيش او مهنّا گردانيد و به او آموخت ، كه از چه كارهايى پرهيز كند و گفتش كه اگر چنان كارهايى از او سرزند مرتكب معصيت شده است و مقام و منزلتش به خطر افتاده . ولى آدم به كارى كه خداوند از آن نهيش كرده بود ، مبادرت ورزيد ، زيرا علم خدا از پيش بدان تعلق گرفته بود . هنگامى كه آدم توبه نمود خداوند او را به زمين فرستاد تا زمينش را به فرزندان خود آبادان سازد و از سوى خدا بر بندگانش حجّت و راهنمايى باشد . خداوند ، جان آدم بگرفت . ولى مردم را در امر شناخت خويش كه دليلها و حجتهاى اكيد همراه اوست و تا ميان مردم و شناخت خود فاصله اى نيفتد ، به حال خود رها ننمود ، بلكه به زبان پيامبرانش ، حجتها و دليلها فرستاد و از ايشان پيمان گرفت . پيامبران قرنى پس از قرنى بيامدند و ودايع رسالت او را به مردم رسانيدند . تا به وجود پيامبر ما محمد ( صلى اللَّه عليه و آله ) حجتش را تمام كرد و ديگر ، جاى عذرى براى كسى باقى نگذاشت و هر هشدار و بيم كه بود ، بر همگان بداد .\r\n","description":"","footnote":"","page_name":" 199 ","page_number":204},
  {"content":"\r\n","description":"","footnote":"","page_name":" 200 ","page_number":205},
  {"content":"\r\nخداى تعالى روزيها را مقدّر ساخت . بعضى را فراوان و بعضى را اندك .\r\nدر كار برخى گشايش داد و بر برخى تنگ گرفت . و تقسيم از روى عدالت بود . تا هر كه را كه بخواهد ، در سختى و آسانى بيازمايد و توانگر و مستمند را در شكرگزارى و شكيبايى امتحان كند . آن گاه آنان را ، كه فراخ روزى كرده بود ، به فقر مبتلا نمود و بر آنان كه تندرستى بخشيده بود ، آفات و بيماريها برگماشت و شادمانان را غصه‌هاى گلوگير داد و مدت عمر هر كس مقرر فرمود . برخى را عمر دراز داد و برخى را زندگى كوتاه . برخى را پيش داشت و برخى را واپس انداخت . موجبات مرگ را فراهم نمود . مرگ ، عمرها را به پايان رسانيد و رشته‌هاى زندگى را بگسست . خداوندى كه داناست به هر رازى كه رازدارانش در دل نهان داشته‌اند و به نجواى آنان كه آهسته در گوشهاى يكديگر سخن مىگويند و به هر گمان كه در خاطرى نهفته است و به هر تصميم كه از روى يقين گرفته شود و به هر نگاه دزديده و به هر چه در سويداى دلها پنهان است و به هر ناديده كه در پرده‌ها مستور است و به سخنانى كه گوشها دزديده مىشنوند و به سوراخهايى كه موران ضعيف به تابستانها و حشرات و گزندگان به زمستانها در آنها جاى گيرند و به فرياد و فغان زنان فرزند مرده و به صداى نرم پايها و به درون غلاف شكوفه‌ها كه ميوه در آنها نهان است و به كنام وحوش در درون غارهاى كوهستانها و دره‌ها و به جاى پنهانشدن پشه گان ميان ساقه‌ها و پوست درختان و به آنجا كه برگها از شاخه‌ها مىرويند و به جايهايى كه نطفه‌ها از صلبها در آنها مىريزند و به ابرهايى كه بالا گرفته‌اند و به آنجا كه به هم در پيوسته‌اند و به ريزش قطره‌هاى باران از ابرهاى متراكم و به هر خاك و خاشاك كه گردبادها به دامنهاى خود در زمين مىپراكنند و به آنچه بارانها با سيلهاى خود ، با خود ببرند و نابود كنند .\r\n","description":"","footnote":"","page_name":" 201 ","page_number":206},
  {"content":"\r\n","description":"","footnote":"","page_name":" 202 ","page_number":207},
  {"content":"\r\nخداوندى كه آگاه است از فرو رفتن ريشه‌هاى گياهان در تپه‌هاى ريگ و از آشيانه‌هاى پرندگان در قلل كوهها و از سراييدن مرغان آوازخوان در ظلمت لانه‌ها و از هر چه صدفها از مرواريدها در درون خود پديد آورده‌اند ، و آنچه امواج درياها در خود پرورده‌اند و از آنچه تاريكى شب بر آن پرده افكند يا آفتاب بر آن بتابد و از آنچه پياپى در پرده‌هاى ظلمت فرو رود و پرتوهاى نور بر آن بتابد و از جاى هر قدم و آواز پنهان هر حركت و از كلمه اى كه بر زبان آرند و از هر چه بدان لب بجنبانند و از قرارگاه هر جاندار و از سنگينى هر ذره و از همهمهء هر موجود جاندار و از هر ثمرتى كه بر درختى است و از هر برگى كه از درختى مىافتد و از آنجا كه آراميد نگاه نطفه است و مقر آن خون لخته يا آن گوشت پاره يا آن جنين نو پديد آمده . خداوند را از اين علم و آگاهى هيچ رنجى نرسد و در حفظ و نگاهدارى آنچه آفريده ، كس مانع او نگردد . در راندن كارها و تدبير كار آفريدگان ، ملالت و سستى بر او عارض نشود ، بلكه علم اوست كه در همه جا نافذ است و او بر شمار آنها احاطه دارد و عدالتش همه را در بر گرفته و با آنكه آن چنان كه شايان اوست او را درنيافته و نشناخته‌اند ، فضل او شامل همگان شود . اى خداوند ، تو شايستهء زيباترين توصيفهايى و در خور آنى كه فراوانت ستايند . اگر كسى آرزو در تو بندد ، بهترين كسى هستى كه آرزو در او توان بست و اگر به تو اميدوار شوند ، بهترين كسى هستى كه به او اميدوار توان بود . بار خدايا ، مرا نعمت خود چندان ارزانى داشته اى كه ديگرم نيازى به ستودن ديگرى نيست و جز بر تو ثنا نگويم . كسانى را نستايم ، كه مرا نوميد گردانند و گمان بود كه بر من در احسان نگشايند . بار خدايا ، تو زبان مرا از ستايش آدميان نگاه داشتى و از ثناى آفريدگان در امان نهادى . بار خدايا ، هركس سخنى در مدح كسى گويد از ممدوح خود جزايى يا عطايى چشم دارد و من كه تو را ثنا مىگويم ، اميدم آن است ، كه مرا به اندوخته‌هاى رحمت و گنجينه‌هاى آمرزشت راه بنمايى .\r\n","description":"","footnote":"","page_name":" 203 ","page_number":208},
  {"content":"\r\n","description":"","footnote":"","page_name":" 204 ","page_number":209},
  {"content":"\r\nاى خداوند ، اينجا كه من ايستاده‌ام جاى كسى است كه تو را به يكتايى مىستايد و اين يكتايى ويژهء تو است و بس .\r\nو جز تو كسى را شايستهء اين محامد و مدايح نمىشناسد و مرا به تو نيازى است كه جز به فضل و رحمت تو جبران آن نشود سختى آن را جز عطا و جود تو از ميان نبرد . در اين مكان كه ايستاده‌ايم خشنودى خود را به ما ارزانى دار و بينيازمان گردان از اين كه دست سؤال جز به درگاه تو دراز كنيم كه تو بر هر كارى توانايى .\r\n\r\n91 خطبه اى از آن حضرت ( ع ) پس از كشته شدن عثمان كه خواستند با او بيعت كنند .\r\nاز من دست بداريد و ديگرى جز مرا بطلبيد ، كه روى به كارى داريم كه چهره‌ها و رنگهاى گونه گون دارد . نه دلها را در برابر آن طاقت شكيبايى است و نه عقلها را تاب تحمل . سراسر آفاق را ابرى سياه فرو پوشيده و راههاى روشن ناشناخته مانده . بدانيد ، كه اگر دعوتتان را اجابت كنم با شما چنان رفتار خواهم كرد كه خود مىدانم . نه به سخن كسى كه در گوشم زمزمه مىكند گوش فرا خواهم داد و نه به سرزنش ملامتگران خواهم پرداخت . اگر مرا به حال خود رها كنيد ، من نيز چون يكى از شما خواهم بود . شايد بيشتر از شما ، به سخن آنكه كار خود به او وامىگذاريد ، گوش سپارم و بيشتر از شما از او فرمان ببرم . اگر براى شما وزير باشم بهتر از آن است كه امير باشم .\r\n\r\n92 خطبه اى از آن حضرت ( ع )\r\nاما بعد . اى مردم ، من چشمان فتنه را بركندم و جز من كسى را دل اين كار نبود . و اين در زمانى بود كه آشوب آن ، جهان را تيره و تار كرده بود و گزند آن همه را رسيده\r\n","description":"","footnote":"","page_name":" 205 ","page_number":210},
  {"content":"\r\n","description":"","footnote":"","page_name":" 206 ","page_number":211},
  {"content":"\r\nبود . اكنون ، پيش از آنكه مرا نيابيد ، هر چه خواهيد از من بپرسيد . سوگند به آنكه جان من در قبضهء قدرت اوست ، از هر واقعه اى كه از اين زمان تا روز قيامت اتفاق مىافتد ، اگر از من بپرسيد شما را پاسخ خواهم داد و نيز از آن گروه كه صد كس را هدايت كنند و صد كس را گمراه ، خبر مىدهم . و مىگويم كه دعوت كنندهء آنها كيست و پيشروشان كيست و رهبرشان كدام است . و مىگويم كه اشتران خود را به كجا مىخوابانند و در كجا بار مىگشايند و كدام يك از آنان كشته مىشود و كدام يك خود مىميرد . اگر من در ميان شما نباشم و دشواريها و حوادث ناگوار بر شما فرود آيد ، بسيارى از پرسندگان سر در جيب حيرت فرو كنند و بسيارى از پاسخدهندگان از پاسخ عاجز آيند . و اين به هنگامى است كه جنگها در ميان شما به دراز كشد و لهيب آن افروخته گردد و جهان بر شما تنگ شود ، روزهاى بلا و مصيبتتان به دراز كشد . تا آن گاه ، كه خدا آن گروه از نيكوكاران را ، كه در ميان شما باقى مانده‌اند ، پيروزى دهد . هنگامى كه فتنه‌ها روى در آمدن دارند ، حق و باطل به هم آميخته شود و ، چون بازگردند ، حقيقت آشكار شود . به هنگام روىآوردن ، ناشناخته‌اند و چون بازگردند ، شناخته آيند . فتنه‌ها چون بادها در گردشاند . به شهرى مىرسند و از شهرى مىگذرند . آگاه باشيد ، كه ترسناكترين فتنه‌ها ، فتنهء بنى اميه است كه مىترسم گرفتار آن گرديد . فتنهء بنى اميه فتنه اى است كور و تاريك . فرمانرواييش همه را در برگيرد ولى گزندش گروهى خاص را رسد . هركس آن فتنه را ببينند گزندش به او رسد و آنكه نبيندش از گزندش بر كنار ماند . به خدا سوگند پس از من بنى اميه را فرمانروايانى نابكار خواهيد يافت . چون ماده شترى پير و بدخو كه به هنگام دوشيدن به دهان گاز گيرد و دستها بر زمين كوبد و لگد اندازد و نگذارد كسى شيرش را بدوشد . بنى اميه در ميان شما همواره چنين باشند ، و در ميان شما باقى نگذارند ، مگر كسى كه به حالشان سودمند بود يا دست كم زيانى از او نزايد . بلا و فتنهء اين قوم در ميان شما بر دوام بود تا انتقام گرفتن شما از يكى از ايشان چونان انتقام گرفتن برده اى از صاحبش شود ، يا تابعى از متبوعش . فتنه و فساد بنى اميه را ، كه به سراغ شما مىآيد ، چهره اى است زشت و هول انگيز ، شيوهء كارش به شيوهء زمان جاهليت ماند . نه نور هدايتى در آن پديدار\r\n","description":"","footnote":"","page_name":" 207 ","page_number":212},
  {"content":"\r\n","description":"","footnote":"","page_name":" 208 ","page_number":213},
  {"content":"\r\nاست و نه نشانه اى از راه حق در آن ديده شود و ما اهل بيت از گناه آن فتنه‌ها بدوريم و نتوانيم از دعوت كنندگان باشيم . سرانجام ، خداوند آن فتنه‌ها را از شما دور گرداند ، چون دور كردن پوست از تن حيوان ، به دست كسى كه بنى اميه را به خوارى و مذلت افكند و بقهر از تخت فرمانروايى به زير كشد و شرنگ مرگ به جانشان ريزد و جز به زبان شمشير با آنان سخن نگويد و جز پلاس خوف بر آنان نپوشاند . در اين حال ، قريش دوست دارد كه دنيا را و ، هر چه در آن هست ، بدهد و يك بار مرا ببيند ، هر چند ، زمانى كوتاه بود ، تا آنچه را امروز برخى از آن را از ايشان مىطلبم و نمىدهند ، همه اش را يكباره به من تسليم كنند .\r\n\r\n93 خطبه اى از آن حضرت ( ع )\r\nبزرگ است خداوندى كه همتهاى و الا حقيقت ذاتش را درك نكند و به حدس زيركان درنيابد . اوّلى كه او را پايان نيست كه بدان منتهى شود و آخرى نيست تا زمانش منقضى گردد .\r\n\r\nهم از اين خطبه [ در وصف پيامبران 
  ]\r\nخداوند پيامبران را در بهترين وديعتگاهها به وديعت نهاد و در شريفترين قرارگاهها جاى داد . آنان را از صلبهايى كريم به رحمهايى پاكيزه منتقل فرمود . هرگاه يكى از ايشان از جهان رخت بربست ديگرى براى اقامهء دين خدا جاى او را گرفت . تا كرامت نبوت از سوى خداوند سبحان نصيب محمد ( صلى اللَّه عليه و آله ) گرديد . او را از نيكوترين خاندانها و عزيزترين دودمانها بيرون آورد ، از شجره اى كه پيامبرانش را از آن آشكار نموده بود و امينان وحى خود را از آن برگزيده بود . خاندان او ، بهترين خاندانهاست و اهل بيتش ، نيكوترين اهل بيتها . شجرهء او كه بهترين شجره هاست در حرم روييده و در بستان مجد و شرف باليده است . شاخه هايش بلند و ثمرتش دور از دسترس . اوست پيشواى پرهيزگاران و چشم بيناى هدايت يافتگان . اوست چراغ\r\n","description":"","footnote":"","page_name":" 209 ","page_number":214},
  {"content":"\r\n","description":"","footnote":"","page_name":" 210 ","page_number":215},
  {"content":"\r\nپرفروغ و شهاب درخشان و آتشزنهء فروزان . سيرتش ميانه روى است ، آيينش راهنماينده ، كلامش جدا كنندهء حق از باطل و داوريش قرين عدالت . او را در زمانى فرستاد كه پيامبرانى نبودند و مردم در گرو خطاها و لغزشها بودند و امّتها در نادانى و بيخبرى گرفتار . خداوند بر شما رحمت آورد ، نشانه‌هاى آشكار را ، در عمل ، پيشواى خود سازيد . راه ، گشاده و روشن است و شما را به سراى صلح و سلامت - يعنى بهشت - مىخوانند . اكنون در سرايى هستيد كه در آن براى كسب رضاى خداوندى آسودگى و فرصت داريد . نامه‌ها گشوده است و قلمها جارى است و تنها درست و زبانها آزادند . توبهء توبه كنندگان شنيده مىشود و اعمال پرستندگان پذيرفته مىآيد .\r\n\r\n94 از خطبه اى از آن حضرت ( ع )\r\nبه رسالتش فرستاد . در حالى كه مردم گمرهانى سرگشته بودند ، و صواب از خطا نشناخته ، راه فتنه مىپيمودند . هوا و هوس آنان را به سوى خود خوانده بود ، از راهشان برده بود و كبر و نخوت از طريق صوابشان منحرف ساخته . از وفور نادانى ، سبكسر و خوار شده بودند و در عين سرگشتگى و تزلزل در كارها به بلاى نادانى گرفتار . رسول الله ( صلى اللَّه عليه و آله ) نصيحت و نيكخواهى را به حد اعلا رسانيد و به راهشان آورد و به حكمت و موعظهء نيكو به راه خدا فراخواند .\r\n","description":"","footnote":"","page_name":" 211 ","page_number":216},
  {"content":"\r\n","description":"","footnote":"","page_name":" 212 ","page_number":217},
  {"content":"\r\n\r\n95 خطبه اى از آن حضرت ( ع )\r\nحمد خدايى را كه اول تاست و هيچ چيز پيش از او نبوده است و آخر است و هيچ چيز پس از او نخواهد بود و برتر است و هيچ چيز بالاتر از او نيست و نزديك است و هيچ چيز نزديكتر از او نباشد .\r\n\r\nو از اين خطبه [ در وصف رسول الله ( ص ) 
  ]\r\nقرارگاه او بهترين قرارگاهها است و خاستگاه او شريفترين خاستگاهها ، در معادن كرامت و مهدهاى پاكى و پاكدامنى . دلهاى نيكوكاران به دو گراييد و چشمها به سوى او گرديد . خداوند با بعثت او كينه‌ها را مدفون ساخت و آتش خصومتها را خاموش نمود . ميان ياران را به دو الفت داد و ميان خويشاوندان جدايى افكند . فرو دستان را عزيز كرد ، و عزيزان را فرودست ، و حقايق را گاه به سخن آشكار نمود و گاه به خاموشى .\r\n\r\n96 سخنى از آن حضرت ( ع )\r\nاگر خداوند ستمگر را روزى چند مهلت دهد ، هرگز بازخواستش را فرو نگذارد ، بلكه همواره بر گذرگاه در كمين اوست و گلويش را چنان بفشارد كه از فرودادن آب دهان هم عاجز آيد . آگاه باشيد ، سوگند به كسى كه جان من در قبضهء قدرت اوست ، كه اين قوم بر شما غلبه خواهند كرد ، نه از آن جهت كه از شما بر حقترند ، بلكه از آن روى كه در يارى فرمانرواى خود ، با آنكه بر باطل است ، شتاب مىورزند و شما در اجراى فرمان من ، با آنكه بر حقم ، درنگ مىكنيد . مردم از ستم فرمانروايان خود بيمناكاند و من از ستم رعيت خويش در هراسم . شما را به جهاد برانگيختم ، از جاى نجنبيديد ، خواستم سخن خود به گوش شما برسانم ، نشنيديد ، در نهان و آشكارا دعوتتان كردم ،\r\n","description":"","footnote":"","page_name":" 213 ","page_number":218},
  {"content":"\r\n","description":"","footnote":"","page_name":" 214 ","page_number":219},
  {"content":"\r\nپاسخم نداديد ، اندرزتان دادم نپذيرفتيد . حاضرانى هستيد به مثابهء غايبان و بندگانى هستيد چون خداوندان . سخنان حكمتآميز بر شما خواندم از آن رميديد . به اندرزهاى نيكو پندتان دادم هر يك از سويى پراكنده شديد . شما را به جهاد با تبهكاران فرا مىخوانم ، هنوز سخنم به پايان نرسيده ، مىبينم هركس كه به سويى رفته است ، آنسان كه قوم « سبا » پراكنده شدند . به جايگاههاى خود باز مىگرديد و يكديگر را به اندرزهاى خود مىفريبيد . هر بامداد شما را همانند چوب كجى راست مىكنم و شب هنگام خميده چون پشت كمان نزد من باز مىگرديد . راست كننده به ستوه آمده و ، كار بر آنچه راست مىكند دشوار گرديده . اى كسانى كه به تن حاضريد و به خرد غايب ، هر يك از شما را عقيدتى ديگر است . فرمانروايانتان گرفتار شمايند . فرمانرواى شما ، خدا را اطاعت مىكند و شما نافرمانيش مىنماييد و فرمانرواى آنان ( 1 )  خدا را نافرمانى مىكند و ايشان سر بر خط فرمانش دارند . دلم مىخواهد معاويه با من معاملتى كند چون صرافى كه به دينار و درهم . ده تن از شما را از من بستاند و يك تن از مردان خود را به من دهد . اى مردم كوفه ، به سه چيز كه در شما هست و دو چيز كه در شما نيست ، گرفتار شما شده‌ام . اما آن سه چيز : با آنكه گوش داريد ، كريد و با آنكه زبان داريد ، گنگيد و با آنكه چشم داريد ، كوريد . و اما آن دو : نه در رويارويى با دشمن ، آزادگانى صديق هستيد و نه به هنگام بلا يارانى درخور اعتماد . دستهايتان پر خاك باد ، همانند اشترانى هستيد بىساربان ، كه هرگاه از يك سو گرد آورده شوند ، از ديگر سو پراكنده گردند . سوگند به خدا ، گمان آن دارم كه چون جنگ سخت شود و آتش پيكار افروخته گردد ، از گرد پسر ابو طالب پراكنده شويد ، آنسان كه زن به هنگام زادن رانها از هم گشايد . در حالى كه ، من از جانب پروردگارم حجتى و گواهى دارم و به راه روشن پيامبرم گام مىزنم . راه من راهى روشن است . آن را گام به گام مىپيمايم و چشم از راه بر نمىگيرم تا به ورطهء باطل نيفتم . به خاندان پيامبرتان بنگريد و به آن سو رويد كه آنان مىروند و پاى به جاى پاى آنان نهيد ، كه هيچگاه شما را از طريق هدايت منحرف نكنند و به هلاكت نسپارند . اگر\r\n","description":"","footnote":" ( 1 ) . يعنى اصحاب معاويه ","page_name":" 215 ","page_number":220},
  {"content":"\r\n","description":"","footnote":"","page_name":" 216 ","page_number":221},
  {"content":"\r\nنشستند ، بنشينيد و اگر برخاستند ، برخيزيد . بر آنان پيشى مگيريد كه گمراه شويد و از آنان واپس نمانيد كه هلاك گرديد . من اصحاب محمد ( صلى اللَّه عليه و آله ) را ديده‌ام . در ميان شما نمىبينم كسى را كه همانند ايشان باشد . آنان روزها ژوليده موى و غبارآلود بودند و شبها يا در سجده بودند يا در قيام . گاه چهره بر زمين مىسودند و گاه پيشانى . چون سخن معادشان به گوش مىرسيد ، گويى پاى بر سر آتش دارند . ميان دو چشمانشان در اثر سجده‌هاى طولانى چون زانوان بز پينه بسته بود . چون خدا را ياد مىكردند ، سرشك ديدگانشان گريبانهايشان را تر مىكرد و از بيم عذاب و اميد ثواب بر خود مىلرزيدند ، آنسان كه درخت در روز بادناك مىلرزد .\r\n\r\n97 سخنى از آن حضرت ( ع )\r\nبه خدا سوگند ، بنى اميه ، همچنان بمانند تا هر چه را كه خدا حرام كرده است ، حلال شمارند و هر پيمانى را بگسلند و هيچ خانه و خيمه اى نماند ، جز آنكه ، ظلمشان در آن داخل گردد و تبهكاريشان در آن فرود آيد . رفتار زشتشان مردم را از مساكنشان گريزان سازد و دو گروه بگريند : گروهى براى دينشان و گروهى براى دنيايشان . و بمانند تا آن گاه كه يارى يكى از شما ، يكى از آنان را ، همچون يارى بنده اى باشد خداوندش را ، كه چون ببيندش ، اطاعتش كند و چون غايب گردد ، زبان به بد او گشايد و تا آن گاه كه آنان كه حسن ظنشان به خدا بيشتر است رنج و محنتشان بيشتر گردد . اگر خداوند شما را از شرشان سلامت داد به سوى او روى آوريد و اگر به بلايى گرفتار ساخت ، شكيبايى ورزيد كه سرانجام نيك از آن پرهيزگاران است .\r\n","description":"","footnote":"","page_name":" 217 ","page_number":222},
  {"content":"\r\n","description":"","footnote":"","page_name":" 218 ","page_number":223},
  {"content":"\r\n\r\n98 خطبه اى از آن حضرت ( ع )\r\nحمد مىگوييم او را ، بر آنچه بوده است و از او يارى مىجوييم در كار خود ، براى آنچه خواهد بود . و از او مىخواهيم كه دين ما را به سلامت دارد ، همان گونه كه از او سلامت تنهايمان را مىطلبيم . اى بندگان خدا ، شما را وصيت مىكنم كه اين دنيا را ترك گوييد ، كه دنيا شما را ترك خواهد گفت ، هر چند ، راضى به ترك او نباشيد و جسمتان را كهنه مىكند ، هرچند ، شما خواستار تازه بودن آن باشيد . مثل شما و دنيا مثل مسافرانى است كه به راهى مىروند و تا به خود آيند ، بينند كه آن را پيموده‌اند . يا آهنگ رسيدن به نشانه و هدفى كنند و تا ديده بر مىكنند ، بينند كه به آن رسيده‌اند . اى بسا رونده اى كه مىتازد و شتابان مىتازد تا به پايان راه رسد . به چه اميد مىبندد ، كسى كه زندگيش به مثابهء يك روز است و از آن در نمىگذرد . و همواره كسى در قفاى او افتاده و او را به شتاب مىراند و نگذارد كه درنگ كند . تا اين كه از اين جهانش بركند ، پس در عزّت و افتخار اين جهان با يكديگر رقابت مكنيد و به زيورها و خواسته‌هاى آن بر خود مباليد و از سختيها و رنجهايش فغان و زارى سر مدهيد ، زيرا عزت و افتخارش پايان پذير است و زيور و خواسته اش روى در زوال دارد و سختيها و رنجهايش بر دوام نباشد ، هر مدتى در آن به پايان رسد و هر زنده اى بميرد . اگر خردمنديد ، چرا در آثار پيشينيان و آنچه بر نياكانتان گذشته است نمىنگريد و عبرت نمىگيريد و باز نمىايستد آيا نمىبينيد كه رفتگان باز نمىگردند آيا نمىبينيد كه بر جاىماندگان را بقايى نيست آيا نمىبينيد كه مردم دنيا ، شب را به روز مىآورند و روز را به شب مىرسانند و هر يك در حالى ديگر هستند يكى مرده اى است كه بر او مىگريند ، يكى را در مرگ عزيزى تسليت مىگويند ، يكى بيمارى است بر زمين افتاده و گرفتار ، يكى به عيادت بيمارى مىرود يكى در حال جان دادن است و ، در همان حال ، مرگ در پى اوست ، و او خود در طلب دنياست ، در عالم غفلت و ، حال آنكه ، مرگ از او\r\n","description":"","footnote":"","page_name":" 219 ","page_number":224},
  {"content":"\r\n","description":"","footnote":"","page_name":" 220 ","page_number":225},
  {"content":"\r\nغافل نيست . آنسان كه گذشتگان گذشته‌اند ، بر جاىماندگان هم خواهند گذشت . هنگامى كه آهنگ كارى ناپسند مىكنيد ، به ياد داشته باشيد مرگ را كه ويرانگر خوشيهاست و تيره كنندهء شهوتهاست و قطعكنندهء رشتهء آرزوهاست . از خدايا يارى خواهيد تا بتوانيد حق واجب او را ادا كنيد و شكر نعمتها و احسانهاى بيحسابش را به جاى آوريد .\r\n\r\n99 خطبه اى از آن حضرت ( ع )\r\nحمد و سپاس خداوندى را ، كه فضل و احسانش را در ميان آفريدگان پراكنده است . و دست جود و سخا بر آنان گشاده . در هر كار كه كند سپاسگزارش هستيم و براى اداى حقوق او ، از او يارى مىجوييم . شهادت مىدهيم كه خدايى جز او نيست و محمد ( صلى اللَّه عليه و آله ) بندهء او و پيامبر اوست . او را به رسالت فرستاد تا به فرمان او باطل را درهم شكند و به ياد او زبان گشايد . محمد ( ص ) وظيفهء پيامبرى خويش ، در عين امانت ، ادا كرد و با رستگارى جهان را وداع گفت و پرچم حق را در ميان ما نهاد . هر كه از آن پيشى جويد از دين به در رود و هر كه از آن واپس ماند ، تباه شود و هر كه همراه او گام بردارد همراه رستگارى باشد . گيرنده و برندهء آن پرچم با انديشه و تأنّى سخن گويد و در انجام دادن كارها درنگ كند و چون برخيزد ، سريع ، به كار پردازد . در آن هنگام ، كه بر فرمان او گردن نهاده‌ايد و او را به انگشت به يكديگر نشان مىدهيد ، مرگش در رسد و شما پس از او تا آن گاه كه مشيت خدا باشد ، بمانيد . آن گاه خداوند كسى را كه پراكندگان را گرد آورد و به هم پيوندد ، بر شما آشكار سازد . پس در آنكه دست به كارى نمىزند ، طعن مزنيد و از آنكه از شما روى در پوشيده ، نوميد مشويد . اى بسا كه يك پاى در كار نبود و پاى ديگر بر جاى ثابت ماند و پس از چندى هر دو پاى درست شود و به كار افتد .\r\n","description":"","footnote":"","page_name":" 221 ","page_number":226},
  {"content":"\r\n","description":"","footnote":"","page_name":" 222 ","page_number":227},
  {"content":"\r\nبدانيد كه آل محمد ( ص ) همانند ستارگان آسماناند . چون ستاره اى غروب كند ، ستارهء ديگر بردمد . گويى خداوند نيكيهاى خود را در حق شما به كمال رسانيده است و آنچه را كه در آرزويش مىبوديد به شما نشان داده است .\r\n\r\n100 خطبه اى از آن حضرت ( ع ) مشتمل بر پيشگوييهايى\r\nاوست خداوندى كه اول است پيش از هر چيز كه اولش پندارند ، آخر است بعد از هر چيز كه آخرش انگارند . از آن رو ، كه اول است بايد كه او را آغازى نباشد و از آن رو كه آخر است بايد كه او را پايانى نبود . شهادت مىدهم ، كه هيچ معبودى جز الله نيست ، شهادتى كه در آن نهان و آشكار و دل و زبان هماهنگاند . اى مردم ، دشمنى با من شما را به گناه نكشاند و نافرمانى از من شما را به سرگشتگى دچار نسازد . چون چيزى از من شنويد به گوشهء چشم ، به انكار ، به يكديگر اشارت مكنيد . پس سوگند به آنكه دانه را شكافته و جانداران را آفريده ، كه آنچه به شما خواهم گفت ، سخنى است از پيامبر امّى ( صلى اللَّه عليه و آله ) آنكه اين سخن به شما مىرساند ، دروغ نگويد و آنكه اين سخن شنيده ، نادان نبوده است كه فهم سخن نكند . گويى مىبينم مردى را ، در گمراهى سرآمد همهء گمراهان ، كه در شام چون زاغ بانگ مىكند . پرچمهايش را در اطراف كوفه برافراشته . چون دهان گشايد ، چونان توسنى ، كه لجامش را مىكشند ، سركشى آغاز كند و در زمين جاى پاى محكم سازد ، ديو فتنه ، فرزندان خود را در زير دندان خرد بسايد و درياى دمان جنگ موجها برانگيزد ، روزها تيره و تار گردد و شبها با رنج و خستگى همراه . چون كشته اش بارور شود و ثمره اش برسد ، همانند اشتر مست از خشم ، پاره گوشت را از كنار دهان بيرون افكند و بسى چون صاعقه بسوزاند و براى لشكرهاى فتنه علم بربندد و به راهشان اندازد و آنان چونان شب تاريك و درياى متلاطم پيش آيند .\r\n","description":"","footnote":"","page_name":" 223 ","page_number":228},
  {"content":"\r\n","description":"","footnote":"","page_name":" 224 ","page_number":229},
  {"content":"\r\nاى بسا ، چنين توفانهايى كوفه را در هم كوبد و گرد بادها زير و زبرش سازد . پس از اندك زمانى جنگجويان ، شاخ در شاخ ، در هم آويزند ، آنكه بر پا تواند ايستاد درو شود و آنكه دروده شده ، زير پاها خرد و ناچيز گردد .\r\n\r\n101 خطبه اى از آن حضرت ( ع ) در همين باب\r\nروز رستاخيز ، روزى است كه خداوند در آن روز ، پيشينيان را و آنان را ، كه پس از آنها آمده‌اند ، گرد مىآورد ، تا به حسابشان برسد و پاداش اعمالشان را بدهد . مردم در آن روز خاضعانه بر پاى ايستاده‌اند و عرق از چهره هايشان به دهانهايشان روان است . لرزش زمين مىلرزاندشان . نيكو حالترين آنها ، كسى است كه براى خود جاى پايى بيابد و براى آسايش خود مكانى فراخ .\r\n\r\nو از اين خطبه\r\nفتنه هايى است چون ظلمت شب . كس را ياراى آن نيست كه در برابرشان برپاى خيزد . هيچيك از درفشهايش واپس نخواهد نشست . فتنه‌ها همانند اشترى مهار كرده و پالان بر پشت نهاده ، كه آنكه مهارش را مىكشد به شتابش وادارد و آنكه بر آن سوار شده تا حد توان مىدواندش ، به سوى شما مىآيند . آن فتنه جويان قومى هستند كه سختدلى و آزارشان بيش و رخت و جامه شان اندك است . گروهى با آنان در راه خدا جهاد مىكنند كه در چشم خودخواهان مشتى فرومايه‌اند . در روى زمين هيچ جا كسى آنان را نمىشناسد ولى در آسمان نزد همه شناخته‌اند . اى بصره ، در آن زمان واى بر تو ، از لشكرى كه نشانى است از انتقام خداوندى . چنان آيند كه نه غبارى برانگيزند و نه آوازى برآورند . ساكنانت به مرگ سرخ گرفتار آيند و گرسنگيشان به خاك هلاك افكند .\r\n","description":"","footnote":"","page_name":" 225 ","page_number":230},
  {"content":"\r\n","description":"","footnote":"","page_name":" 226 ","page_number":231},
  {"content":"\r\n\r\n102 خطبه اى از آن حضرت ( ع )\r\nبه اين دنيا به همان چشم بنگريد كه زاهدان و روى برتافتگان از آن ، در آن مىنگرند . زيرا ، به خدا سوگند ، پس از اندك زمانى ، كسانى را كه در آن جا خوش كرده‌اند ، بيرون مىراند و صاحبان نعمت و امنيت را به رنج و درد گرفتار مىسازد . هر چه از آن پشت كرده و رفته است ، باز نمىگردد و كس نمىداند كه آنچه در راه آمدن است چيست ، تا چشم به راه آمدنش باشد . شاديش به اندوه آميخته است و دليرى و چالاكى مردانش به ضعف و سستى مىگرايد . نفريبد شما را آن همه چيزهايى كه به اعجابتان وامىدارد ، زيرا ، زمان همراهى آنها با شما اندك است . رحمت خداوند بر كسى كه بينديشد و عبرت گيرد و چون عبرت گرفت ، ديدهء دلش گشوده شود . گويى ، هر چه در دنيا موجود است ، پس از اندك زمانى از ميان خواهد رفت و ، هر چه از آخرت است ، هرگز زوال نيابد . هر چه به شمار در آيد ، پايان يافتنى است و هر چه انتظارش را برند ، آمدنى است [ و هر چه آمدنى است زودا كه از راه برسد . 
  ]\r\n\r\nو هم از اين خطبه\r\nدانا كسى است كه پايگاه خود را بشناسند . نشان نادان بودن انسان همين بس ، كه پايگاه خود نشناسد . دشمنترين مردمان در نزد خدا ، بنده اى است كه خدا او را به خود واگذارد و او پاى از راه راست بيرون هشته ، بىهيچ راهنمايى ، راه مىپيمايد . اگر به مزرعهء دنيايش فراخوانند به كار پردازد و اگر به مزرعهء آخرتش فراخوانند ، اظهار ملالت و كاهلى كند ، چنان كه گويى ، كار مزرعهء دنيا بر او واجب است و كار آخرت ، كه هر بار به تأخيرش مىافكند ، وظيفهء او نيست .\r\n\r\nو هم از اين خطبه\r\nدر آن زمان كه در پيش است ، رهايى نيابد ، مگر آن مؤمنى كه گمنام زيسته باشد و شرّ او به كس نرسد . اگر در جمعى حاضر آيد ، نشناسندش و اگر از آنجا برود به\r\n","description":"","footnote":"","page_name":" 227 ","page_number":232},
  {"content":"\r\n","description":"","footnote":"","page_name":" 228 ","page_number":233},
  {"content":"\r\nجستجويش برنخيزند . چنين كسان ، چراغهاى هدايتاند و براى كسانى كه در تاريكى گرفتارند ، نشانه‌هاى روشن . اينان سخن يكى به ديگرى نبرند و عيوب نهان كسان آشكار نسازند . در آنها نشانى از سفاهت نيست . خداوند درهاى رحمتش را به روى آنان گشاده است و سختى عقوبت و سخط خويش از آنان برمىدارد . اى مردم ، به زودى زمانى بر شما خواهد آمد ، كه اسلام همانند ظرفى شود كه وارونه اش كرده‌اند تا هر چه در آن بوده ريخته باشد . اى مردم ، خدا شما را پناه داده ، كه بر شما ستم نشود ، ولى پناه نداده كه شما را نيازمايد . خداى جليل و بزرگ فرمايد : « هر آينه در اين نشانه هاست و گر چه ما خود آزماينده بوده‌ايم . » ( 1 )  اما گفتهء امام ( ع ) : « كلّ مؤمن نومة » گمنامى را اراده كرده كه شر و فسادى از او نزايد . « مساييح » جمع كلمهء « مسياح » است ، يعنى كسى كه سخنچينى كند و « مذاييع » جمع « مذياع » است و آن كسى است كه چون زشتى و ناشايست كسى در بشنود آن را فاش كند و بر همه بگويد . و « بذر » جمع « بذور » است و آن كسى است كه در او سفاهت بسيار است و سخنان بيهوده گويد .\r\n\r\n103 خطبه اى از آن حضرت ( ع ) گزيده اى از آن را كه با اين روايت متفاوت است پيش از اين آورديم .\r\nاما بعد . خداوند سبحان ، محمّد ( صلى اللَّه عليه و آله ) را به رسالت فرستاد . در حالى كه ، هيچيك از عربها نه كتابى خوانده بود و نه دعوى پيامبرى و وحى كرده بود . محمّد ( ص ) به پايمردى كسانى كه از او فرمان مىبردند ، با كسانى كه نافرمانيش مىكردند ، پيكار نمود و آنان را به جايى كه رستگاريشان در آن بود براند و كوشيد كه پيش از آنكه مرگشان در رسد از گمراهى برهند . و آنان را ، كه همانند اشتران خسته از سنگينى بار در زير بار عقايد باطل و فساد و گمراهى خويش درمانده شده بودند ،\r\n","description":"","footnote":" ( 1 ) . سورهء 23 ، آيهء 30 ","page_name":" 229 ","page_number":234},
  {"content":"\r\n","description":"","footnote":"","page_name":" 230 ","page_number":235},
  {"content":"\r\nيارى داد تا از جاى برخيزند و خويشتن را به سر منزل سعادت برسانند ، مگر هلاك شدگانى كه خيرى در آنان نبود . محمّد ( ص ) جاى رستگار شدنشان را به ايشان نمود و هر كس را در مكانى كه مىبايست بنشاند . تا اندكاندك ، آسيابهاى خاموششان به گردش افتاد و نيزه هايشان استقامت گرفت . به خدا سوگند ، كه من پيشرو لشكر اسلام بودم و لشكر كفر را مىراندم تا همگى از كيش ديرين خود بازگشتند و فرمانبردار شدند . من ، در همه اين احوال ، سستى به خرج ندادم و از مرگ نهراسيدم و به خيانت آلوده نشدم و در كارم ناتوانى پديد نيامد . به خدا سوگند ، باطل را مىگشايم تا حق را از درون آن بيرون كشم . گزيده اى از اين خطبه را پيش از اين آورده‌ايم و اين روايت را از حيث زيادت و نقصان با آن تفاوتهايى بود ، از اين رو بر خود لازم دانستيم كه بار ديگر آن را بياوريم .\r\n\r\n104 خطبه اى از آن حضرت ( ع )\r\nتا اين كه محمد ( صلى اللَّه عليه و آله ) را به رسالت فرستاد . گواه ، مژده دهنده و ، بيم دهنده . او در خردسالى بهترين مردمان بود و چون به سن كمال رسيد ، برگزيده ترين آنها . به سرشت ، پاكتر از همهء پاكان بود . باران نرم بخشش او بيش از هر بخشنده اى تشنگان را سيراب مىنمود . پس ، دنيا به كامتان شيرين نگرديد و خوردن شير پستانهايش برايتان ميسّر نشد ، مگر آن گاه كه آن را چون اشترى يافتيد ، گسسته مهار ، كه از لاغرى تنگش سست و لغزان بود . در نزد اقوامى ، حرامش به مثابهء درخت سدرى از خار پيراسته و حلالش دور از دسترس و ناياب . به خدا سوگند ، كه دنياى شما چونان سايه اى است تا زمانى معين بر زمين گسترده . عرصهء زمين خالى افتاده و بىصاحب و ، دست شما بر آن گشاده ، و دست پيشوايان واقعى را بر شما بسته‌اند ، زيرا شمشيرهاى شما بر آنان مسلط است و شمشيرهاى آنها از شما برداشته .\r\n","description":"","footnote":"","page_name":" 231 ","page_number":236},
  {"content":"\r\n","description":"","footnote":"","page_name":" 232 ","page_number":237},
  {"content":"\r\nبدانيد ، كه هر خونى را طلبكنندهء خونى است و هر حقى را جوينده اى . آنكه به خونخواهى ما بر مىخيزد ، در ميان شما چنان داورى كند كه گويى در حق خود داورى مىكند . او خدايى است كه هر كه را كه خواهد كه به دست آورد ، توان گريختنش نيست و هر كه بگريزد از او رهايى نيابد . اى بنى اميه ، به خدا سوگند مىخورم ، كه به زودى دنيا را خواهيد يافت كه در دست ديگرى است غير از شما و ، در سراى دشمنان شماست . بدانيد ، كه بيناترين چشمها ، چشمى است كه نظرش در خير باشد و شنواترين گوشها گوشى است كه پند نيوشد و بپذيرد . اى مردم از شعلهء چراغ آن اندرز دهنده اى كه خود به آنچه مىگويد عمل مىكند فروغ گيريد . و از آن چشمه اى آب برگيريد كه آبش صافى و گواراست نه تيره گون و گلآلود . اى بندگان خدا ، به نادانيهاى خود ميل و اعتماد مكنيد و در پى هواهاى نفس مرويد ، كه آنكه در چنين منزلى فرود آيد ، به كسى ماند كه بر كنارهء آب بردهء رودى فرود آمده كه هر لحظه بيم فرو ريختنش باشد . بار هلاكت خود را بر دوش گرفته از جايى به ديگر جاى مىبرد . زيرا هر بار رأيى ديگر مىدهد و مىخواهد چيزى را كه سازوار نيست ، سازوار سازد و آنچه به نزديك نمىآيد به نزديك آورد . خدا را ، شكايت به نزد كسى مبريد كه اندوه شما نزدايد و نيازتان بر نياورد . و آنچه را كه براى شما مبرم و محكم است با رأى فاسد خود نقص كرده بشكند . هر آينه ، آنچه بر عهدهء امام است ، اين است كه آنچه را كه خداوند به او فرمان داده به جا آورد : چون ، رساندن مواعظ و سعى در نيكخواهى و احياى سنت پيامبر و اقامهء حدود خدا بر كسانى كه سزاوار آن هستند و اداى حق هر كس از بيت المال . پس به تحصيل علم بشتابيد ، پيش از آنكه كشته اش خشك شود . و پيش از آنكه به خود پردازيد و از بر گرفتن ثمرهء علم از صاحبان حقيقيش محروم مانيد . خود مرتكب كارهاى ناپسند مشويد و ديگران را از ارتكاب آن باز داريد . زيرا شما مأمور شده‌ايد كه نخست خود از منكر بپرهيزيد و سپس ، ديگران را از ارتكاب آن نهى كنيد .\r\n","description":"","footnote":"","page_name":" 233 ","page_number":238},
  {"content":"\r\n","description":"","footnote":"","page_name":" 234 ","page_number":239},
  {"content":"\r\n\r\n105 خطبه اى از آن حضرت ( ع )\r\nحمد باد خداوندى را كه اسلام را آشكار ساخت و براى تشنگان آن راه ورود به آبشخورش را آسان گردانيد و اركانش را استوارى بخشيد تا كسى را ياراى چيرگى بر آن نباشد . و آن را امان قرار داد براى كسى كه چنگ در آن زند و نشان صلح و آرامش براى كسى كه بدان داخل شود ، اسلام برهان است ، براى كسى كه بدان سخن گويد و گواه است براى كسى كه بدان دادخواهى كند و روشنايى است براى كسى كه از آن روشنى طلبد و فهم است براى كسى كه در آن تعقل كند و خرد است براى كسى كه در آن تدبّر جويد و نشانه است براى كسى كه در پى نشانه باشد و بينايى است براى كسى كه عزيمت كارها كند و عبرت است براى كسى كه پند گيرد و رهايى است براى كسى كه تصديقش كند و اعتماد است براى كسى كه توكَّل كند و راحت است براى كسى كه كارش را به خدايش واگذارد و سپر است براى كسى كه شكيبايى ورزد . اسلام روشنترين راه هاست و واضحترين مذهبها است . مرتفع است نشانه‌هاى او ، تابناك است طريق او و تابان است چراغهاى او . سبقت در ميدان مسابقه اش ارجمند است و پايان مسابقه اش والاست . گرد آورندهء شهسواران است كه براى ربودن جايزه بر يكديگر پيشى گيرند . سواركارانش بس ارجمندند . تصديق آوردن ، راه روشن اوست و اعمال نيك و پسنديده علامت اوست . مرگ پايان مدت ، و دنيا جاى مسابقت و مكان دوانيدن اسبهاى آن قيامت است و بهشت جايزهء كسى است كه در مسابقت پيش افتد .\r\n\r\nهم از اين خطبه [ در ذكر پيامبر ( ص ) 
  ]\r\nتا آنكه شعله اى افروخت ، تا ديگران از آن پاره آتشى برگيرند و مشعلى نهاد تا سرگشتگان وادى حيرت را راه نمايد . او امين توست و مورد اعتماد توست و گواه توست در روز جزا . نعمتى است كه از سوى تو به جهانيان ارزانى شده و پيامبر و فرستادهء بر حق توست كه رحمت و بخشايش است . اى خداوند ، او را از عدل خود بهره و نصيبى ده و از فضل خويش ، فراوان ، پاداش نيكش عطا كن . بار خدايا ، بناى دين او را از آنچه ديگران فرا برده‌اند ، فراتر بر . بر خوان نعمت خود گراميش دار . و منزلتش را در نزد خود بيفزاى و او را وسيلت عطا كن و ، برترى و فضيلتش بخش . ما\r\n","description":"","footnote":"","page_name":" 235 ","page_number":240},
  {"content":"\r\n","description":"","footnote":"","page_name":" 236 ","page_number":241},
  {"content":"\r\nرا در گروه او محشور فرماى نه در گروه رسوايان و پشيمانان و نه در آن زمره كه از حق منحرف شده‌اند . يا آنان كه پيمان شكسته‌اند و نه گمراهان و گمراه كنندگان . اين سخن زين پيش گذشت و ما به سبب اختلاف دو روايت در اينجا تكرارش كرديم .\r\n\r\nو هم از اين خطبه [ در خطاب به اصحابش 
  ]\r\nبه كرم و لطف خداوندى به مقامى رسيديد كه حتى كنيزانتان را هم گرامى مىدارند و خواهند كه همسايگانتان را نيز بهره مند گردانند . در برابر شما سر فرود مىآورد ، آنكه شما را بر او برترى نيست ، و احسانى در حق او نكرده‌ايد . و از شما مىترسد كسى كه از سطوت و قدرت شما در امان است و شما را بر او فرمانى نيست . اكنون مىنگريد ، كه پيمانهاى خدا شكسته مىشود و خشمگين نمىگرديد در حالى كه ، شكستن پيمانهاى پدرانتان را برنمىتابيد و ننگ خود مىدانيد . احكام خدا را از شما مىپرسيدند و شما پاسخ مىداديد و در كشاكشها داورى مىنموديد ، ولى جاى خود را به ستمكاران واگذاشتيد و زمام كار خود به دست آنان سپرديد و كارهايى را كه خدا بر شما مقرر داشته بود به آنان تسليم كرديد ، در حالى كه ، آنان به شبهات باطل در دين عمل مىكنند و در پى خواهشهاى نفس خود مىروند . به خدا سوگند ، كه اگر هر يك از شما را در زير ستاره اى بپراكنند ، خدا شما را براى ديدن سرانجام شوم ايشان گرد خواهد آورد .\r\n\r\n106 سخنى از آن حضرت ( ع ) در يكى از روزهاى صفين\r\nگريختن و بازگشتن شما را از صفهايتان ديدم . اعراب باديه نشين شام و مشتى مردم فرومايه و گمنام به هزيمتتان دادند و ، حال آنكه ، شما پيشتازان عرب و تارك بلند شرف هستيد . شما مقدّم بر همگانيد ، آنسان ، كه بينى در جلو اعضاى بدن است و بلند مرتبه ترين آنهاييد ، چونان ، كوهان شتر كه بلندترين جاى اوست . ولى غم و\r\n","description":"","footnote":"","page_name":" 237 ","page_number":242},
  {"content":"\r\n","description":"","footnote":"","page_name":" 238 ","page_number":243},
  {"content":"\r\nاندوه از دل من رخت بر بست ، آن گاه كه ديدم ، سرانجام ، به هزيمتشان مىدهيد آنسان ، كه شما را به هزيمت داده بودند و آنان را از جاى بجنبانيديد ، آنسان كه شما را از جاى بجنبانيدند . گاه به ضرب نيزه‌هاى جان شكار و گاه با پرش تيرهاى پران آنها را از پاى در آورديد . آنان واپس مىنشستند و بر روى هم به سر در مىآمدند ، چونان اشتران تشنه كه از آبشخورشان مىرانند و از آن دور مىسازند .\r\n\r\n107 خطبه اى از آن حضرت ( ع ) در اين خطبه از وقوع پيشامدهاى بزرگ ياد مىكند .\r\nسپاس خداوندى را ، كه به سبب آفرينش خود بر آفريدگانش آشكار شده است و با دلايل روشن خود در دلهايشان نمودار گرديده است . موجودات را بىآنكه فكر و انديشه اى به كار دارد بيافريد . زيرا انديشه تنها سزاوار كسانى است ، كه داراى ضمير باشند و ، در ذات او ضميرى نيست . علم او درون پرده‌هاى غيب را بشكافته و بر عقيده‌هاى رازناك و مكنون احاطه دارد .\r\n\r\nهم از اين خطبه [ در وصف پيامبران ( ص ) 
  ]\r\nاو را از شجرهء نبوت برگزيد و از آنجا كه خاستگاه نور است . از خاندانى بلند پايه ، از ناف بطحاء ، از چراغهاى ظلمت شكن و از چشمه‌هاى حكمت .\r\n\r\nو هم از اين خطبه\r\nطبيبى است كه در ميان بيماران مىگردد ، تا دردشان را درمان كند . داروها و مرهمهاى خود را مهيا كرده است و ابزار جراحى خويش گداخته است . تا هر زمان كه نياز افتد آن را بر دلهاى نابينا و گوشهاى ناشنوا و زبانهاى ناگويا برنهد . با داروهاى خود در پى يافتن غفلت زدگان است يا سرگشتگان وادى ضلالت ، مردمى كه از انوار\r\n","description":"","footnote":"","page_name":" 239 ","page_number":244},
  {"content":"\r\n","description":"","footnote":"","page_name":" 240 ","page_number":245},
  {"content":"\r\nحكمت پرتوى نمىگيرند و از آتشزنهء دانش شراره اى نمىستانند . در اين حال ، همانند ستورانى هستند كه جز چريدن هدفى نشناسند يا همچون صخره‌هاى سخت كوهستان ، در قساوت به سر برند . براى كسانى كه ديدهء بصيرتشان گشوده است ، حقايق و اسرار آشكار گشته و راه حق براى آنان ، كه ندانند به كجا مىروند ، پديدار و روشن گرديده . قيامت ، پرده از رخ برگرفته و نشانه‌هاى آن براى هوشياران هويدا شده . چيست كه شما را كالبدهاى عارى از جان مىبينم كه در نمىيابيد و جانهاى بىكالبد كه در مىيابيد ولى به كار نمىبنديد . مردمى به ظاهر اهل عبادت ولى ، ناپرهيزكار . بازرگانى سود نابرده ، بيدارانى خواب گرفته ، به تن حاضر و به دل غايب . توان ديدنتان هست و چون كوران نمىبينيد . توان شنيدنتان هست و چون كران نمىشنويد . توان سخن گفتنتان هست و چون لالان ، هيچ ، نمىگوييد . ضلالت را مىنگرم كه چون درختى استوار ، قامت برافراشته و شاخه‌هاى خود را به اطراف پراكنده است . براى شما به پيمانهء خود مىپيمايد و شما را در زير مشتها فرو مىكوبد . پيشواى آن از ملت اسلام بيرون است و در گمراهى خويش پاى مىفشرد . آن روز كسانى كه از شما باقى بمانند ، مردمى حقيرند ، چون ته مانده‌هاى ديگ يا خرد و ريزهايى كه از بارها بر زمين ريزد . آنسان ، كه چرم را در دباغى فرو مالند و گندم درو شده را فرو كوبند ، شما را نيز فرو مالد و فرو كوبد . و مؤمنان را از ميان شما جدا كند ، آنسان ، كه پرنده اى دانه‌هاى فربه را از دانه‌هاى لاغر جدا مىكند . در اين راهها كارتان به كجا كشد و در اين تاريكيها تا چند حيران و سرگردان خواهيد بود و اين دروغها تا چند فريبتان دهد . شما را از كجا مىآورند و به كجا باز مىگردانند . هر زمانى را سرانجامى است و هر رفتنى را آمدنى . از مردان خدا ، كه در ميان شما هستند ، سخن بشنويد . دلهايتان را حاضر آوريد ، كه اگر شما را فراخواند ، بيدار شويد . پيشواى قافله بايد كه به اهل قافله دروغ نگويد و پراكندگان را گرد آورد و انديشهء خود به كار دارد . درون كار را براى شما بشكافت ، آن چنان كه مهره را شكافند يا پوست بركند آن را آن چنان كه ، براى گرفتن صمغ پوست درخت را بر كنند .\r\n","description":"","footnote":"","page_name":" 241 ","page_number":246},
  {"content":"\r\n","description":"","footnote":"","page_name":" 242 ","page_number":247},
  {"content":"\r\nدر اين هنگام [ هنگام سلطهء ضلالت 
  ] است كه باطل در جاى خود استقرار يابد و جهل بر اسبش سوار گردد و طغيانها و فتنه‌ها همه جا را فراگيرند و داعيان حق اندك شوند و روزگار ، همانند درنده اى ديوانه حمله كند و باطل ، همانند اشترى پس از خاموشى نعره برآورد و مردم براى بزهكارى همدست گردند و در كار دين از يكديگر دورى جويند و در دروغ با هم دوستى ورزند و در راست دشمنى كنند . چون چنين روزگارى فراز آيد ، فرزند ، خشم پدر را برانگيزد و از باران ، سوزش و گرمى زايد و فرومايگان سر بردارند و بزرگواران سر در لاك خود فرو برند . مردم اين روزگار ، چون گرگاناند و پادشاهانشان چون درندگان و ناتوانان طعمهء آنان و بينوايان ، مردگان . راستگويى سر فرو كرده و دروغ شايع شده . دوستيها به زبان باشد و دشمنيها به دل . جمعى به گناهكاران نسبت جويند و پاكدامنى سبب شگفتى گردد و پوستين اسلام به گونه اى وارونه پوشيده شود .\r\n\r\n108 خطبه اى از آن حضرت ( ع )\r\nهمه چيز در برابر او خاشع است و همه چيز به وجود او قائم است . بىنياز كنندهء هر بينوايى است و عزيز كنندهء هر ذليلى است و نيرودهندهء هر ناتوانى است و پناه دهندهء هر بىپناهى است . هر كه سخنى بر زبان آرد ، آواز او بشنود و هر كه خاموشى گزيند ، راز دل او بداند . هر كه زنده باشد ، روزيش با اوست و هر كه بميرد ، بازگشتش به اوست . چشمها تو را نديده‌اند كه از تو خبر باز دهند و تو موجود بوده اى پيش از همهء وصفكنندگانى كه آفريده اى . آفريدگان را به سبب ترس از تنهايى نيافريده اى و براى جلب منفعتى به كار و انداشته اى . كسى را كه طلب كنى بر تو پيشى نگيرد و هر كه را بگيرى از تو وانرهد . آنكه نافرمانى تو كند ، از قدرت تو نمىكاهد و آنكه فرمان تو برد ، بر ملك تو نمىافزايد . آنكه به قضاى تو خشنود نباشد ، نتواند كه فرمان تو لغو كند . و آنكه از فرمان تو روى گرداند از تو بىنياز نتواند بود . هر رازى در نزد تو آشكار است و هر نهانى در نزد تو پيدا .\r\n","description":"","footnote":"","page_name":" 243 ","page_number":248},
  {"content":"\r\n","description":"","footnote":"","page_name":" 244 ","page_number":249},
  {"content":"\r\nتو ابدى هستى و بىانتها ، پايان هر چيزى به توست . پس ، از تو گريختن نتوان . تويى ميعاد همگان . پس ، جز به تو از تو رهايى نيست . زمام هر جنبنده اى به دست توست و به سوى توست بازگشت هر آفريده . منزّهى تو . چه بزرگ است آنچه از آفرينش تو مىبينم و چه حقير است عظمت آن در برابر قدرت تو . چه شكوهمند است آنچه از ملكوت تو مىبينم . و چه ناچيز است آنچه مىبينم از سلطنت تو در برابر آنچه نمىبينم . نعمتهاى تو در دنيا چه فراوان است و در برابر نعمتهاى تو در آخرت ، چه اندك .\r\n\r\nهم از اين خطبه\r\nاز فرشتگانت ، برخى را در آسمانهايت جاى دادى و از زمين فرابردى . اينان داناترين آفريدگان تو به تو هستند و بيش از همه از تو بيمناكاند و از همه به تو نزديكترند . ملايكه در صلب هيچ پدرى و در رحم هيچ مادرى نبوده‌اند و از نطفه ناچيز و پست آفريده نشده‌اند و گشت زمان متفرقشان نساخته است . با وجود مكانتى كه در نزد تو دارند و منزلتى كه آنان را داده اى و با آنكه ، همهء عشق و آرزوشان منحصر در توست و طاعتشان به حدى است كه ذره‌اى از امر تو غفلت روا نمىدارند اگر آنچه را از عظمت تو ، كه نمىدانند ، به عيان ببينند ، اعمال خود را حقير خواهند شمرد و به تقصير عبادت معترف خواهند شد و خود را بسى ملامت كنند و بدانند ، كه تو را آنسان كه شايستهء پرستش توست ، نپرستيده‌اند و آنسان ، كه سزاوار فرمانبردارى توست ، فرمان نبرده‌اند . تو منزهى ، تو آفريدگارى ، تو معبودى . تا آفريدگانت را نيك بيازمايى ، سرايى آفريدى و در آن خوانى گستردى : از آشاميدنيها و خوردنيها و زنان و خادمان و قصرها و رودها و كشتزارها و ميوه‌ها . پس دعوت كننده اى فرستادى كه مردم را بدان دعوت كند ، ولى نه دعوت كننده را پاسخ دادند و نه به آنچه ترغيبشان كردى ، رغبتى نمودند و نه به آنچه تشويقشان كرده بودى ، اشتياقى نشان دادند . بلكه ، به مردارى روى آوردند و به خوردن آن خود را رسوا كردند و بر دوستى آن اتفاق نمودند . آرى ، هر كس به چيزى عشق بورزد ، عشق ديدگانش را كور و دلش را بيمار مىسازد . ديگر نه چشمش نيك مىبيند و نه گوشش\r\n","description":"","footnote":"","page_name":" 245 ","page_number":250},
  {"content":"\r\n","description":"","footnote":"","page_name":" 246 ","page_number":251},
  {"content":"\r\nنيك مىشنود . شهوات ، عقل او را تباه كنند و دنيا دلش را بميراند و جانش را شيفته خود سازد . چنين كسى بندهء دنياست و بندهء كسانى است كه چيزى از مال و جاه دنيا را در دست دارند . دنيا به هر جا كه مىگردد ، با او بگردد و به هر جاى كه روى آورد ، بدان سو روى آورد . به سخن هيچ منع كننده اى ، كه از سوى خدا آمده باشد ، گوش فرا ندهد و اندرز هيچ اندرزدهنده اى را نشنود . و حال آنكه مىبيند كه چسان ديگران بناگهان و بى خبر گرفتار مرگ شده‌اند . نه راه رهايى دارند و نه بازگشت . چگونه چيزى ، كه از آن بىخبر بودند ، بناگاه بر آنان فرود آمد و در حالى كه با آسودگى خاطر زندگى مىكردند ، مرگ گريبانشان را بگرفت و به سراى ديگر كه به آنها وعده داده شده بود در آمدند . آنچه بر سرشان آمده است در وصف نيايد . سكرات مرگ ، يك سو ، حسرت از دست نهادن فرصتها در سوى ديگر . دست و پايشان سست گردد و رنگشان دگرگون شود . مرگ در جسمشان پيشتر رود و زبانشان را از كار بيندازد . يكى در ميان زن و فرزند خود افتاده ، چشمش مىبيند و گوشش مىشنود و عقلش هنوز سالم است و فهم و ادراكش بر جاى . مىانديشد كه عمر خود در چه چيزهايى تباه كرده است و روزگارش در چه كارهايى سپرى گشته . به ياد اموالى مىافتد كه گرد كرده و براى به دست آوردنشان چشم خود مىبسته كه حلال از حرام باز نشناسد . و از جايهايى ، كه حليّت و حرمت برخى آشكار و برخى شبهه ناك بوده ، مال فراهم آورده . اكنون و بال گردن اوست . مىداند كه زمان جدايى فرا رسيده و پس از او مال و خواستهء او براى ميراث خواران مىماند و آنها از آن متنعم و بهره مند خواهند شد . آرى ، بار مظلمه بر دوش اوست و ميراث نصيب ديگران و او در گرو آن . اكنون ، هنگام مرگ ، از حقيقتى كه بر او آشكار شده دست ندامت بگزد و از آنچه در ايام حيات ، معشوق و محبوب او بوده بىميلى جويد و آرزو كند كه اى كاش كسى\r\n","description":"","footnote":"","page_name":" 247 ","page_number":252},
  {"content":"\r\n","description":"","footnote":"","page_name":" 248 ","page_number":253},
  {"content":"\r\nكه بر مال و جاه او رشك مىبرد ، صاحب اين مال و جاه شده بود . مرگ ، همچنان ، در پيكر او پيش مىرود ، تا آن گاه كه گوش او هم چون زبانش از كار بيفتد . باز هم ميان زن و فرزند خود افتاده است ، در حالى ، كه نه زبانش گوياست و نه گوشش شنوا . بر چهرهء آنان نظر مىبندد مىبيند كه زبانشان مىجنبد و او هيچ نمىشنود . مرگ بيشتر به او در مىآويزد ، چشمش را هم از او مىگيرد ، همان گونه كه زبان و گوشش را گرفته بود . سرانجام ، جان از پيكرش پرواز مىكند و او چون مردارى ميان زن و فرزند خود افتاده است .\r\nدر آن حال ، همه از او وحشت مىكنند . از كنار او دور مىگردند . نه مىتواند گريه كنندگان را همراهى كند و نه خوانندگان را پاسخ دهد . سپس ، از زمينش بردارند و به جايى از زمين برند و به گور سپارندش و با عملش واگذارندش و كس نخواهد كه بر او نظر كند . تا آن زمان ، كه مدت عمر دنيا كه مكتوب افتاده است به سر آيد و كار بدان مقدار كه مقرّر است در رسد و آفرينش را انجام به آغاز پيوندد . فرمان خداوند در پديد آوردن خلقى نو برسد . آسمان را در جنبش آورد و بشكافد و زمين را به لرزه در آورد و باژگونه نمايد و كوههايش را از جاى بركند و پراكنده سازد و از هيبت جلال او و از خوف سطوت او بر يكديگر كوبيده شوند ، و هر چه را در آنهاست بيرون افتد و آنها را ، پس از كهنه شدن ، نو كند و پس از پراكندن ، گرد آورد . سپس ، براى كارى كه مقرّر كرده ، آنها را از هم جدا سازد تا از اعمالى كه در نهان و پنهانى مرتكب شده‌اند ، بازخواست نمايد . ايشان را دو گروه كند ، گروهى را نعمت دهد و گروهى به عذاب گرفتار سازد . اما آنان را كه اهل طاعتاند ، در جوار خويش ، پاداش دهد و در سراى خود جاويدان گرداند . جايى كه فرود آمدگانش رخت به جاى ديگر نبرند و احوالشان دگرگون نشود و ترس به سراغشان نيايد و بيمار نگردند و با خطرى روياروى نشوند و رنج سفر تحمل ننمايند . اما ، معصيتكاران را در بدترين خانه‌ها فرود آورد ، دستهايشان باغل\r\n","description":"","footnote":"","page_name":" 249 ","page_number":254},
  {"content":"\r\n","description":"","footnote":"","page_name":" 250 ","page_number":255},
  {"content":"\r\nو زنجير به گردنهاشان بسته شود . آنسان ، كه پيشانيهايشان به قدمهايشان رسد . جامه اى از قطران و تكه‌هاى آتش سوزان بر آنها پوشند . گرفتار عذابى شوند ، عذابى سخت سوزان . در خانه اى محبوس گردند ، در آتشى غرّان با نفيرى وحشت آور . چون زبانه اش بالا گيرد و بانگى هولناك از آن برآيد ، گرفتار آن ، رخت به جايى نتواند برد و اسير آن را كس فديهء آزادى ندهد و بندهايش را كس نگشايد . زندانيان را مدتى نيست كه به پايان رسد و براى آن قوم زمانى نيست كه سر آيد .\r\n\r\nهم از اين خطبه [ در وصف پيامبران ( صلى اللَّه عليه و آله ) 
  ]\r\nدنيا را حقير انگاشت و خرد شمرد و بىمقدارش دانست و آسانش گرفت و دانست ، كه خداى تعالى دنيا را از او دور گردانيد ، چون بىمقدار و حقير بود و به ديگرى ارزانيش داشت . پس به جان و دل از دنيا اعراض نمود و خاطرهء آن را در وجود خود كشت و دوست داشت كه زيور و زينت دنيا در برابر چشمش نيايد تا مبادا از آن جامهء فاخرى گزيند يا به درنگ در آن اميد بندد . رسالت پروردگارش را به مردم رسانيد ، كه از آن پس ، آنان را بهانه اى نباشد و امّت خود را از روى نيكخواهى هشدار داد . و بشارت بهشت فرمود و به بهشت فرا خواند . ما شجرهء نبوتيم و جايگاه فرود آمدن رسالت و محل آمد و شد ملايكه و معادن علم و چشمه‌هاى حكمت . آنكه ما را يارى دهد و دوست بدارد ، سزاوار است كه منتظر رحمت خداوندى باشد و دشمن ما و آنكه كينهء ما را و آنكه كينهء ما را به دل دارد ، در انتظار قهر خداوند .\r\n","description":"","footnote":"","page_name":" 251 ","page_number":256},
  {"content":"\r\n","description":"","footnote":"","page_name":" 252 ","page_number":257},
  {"content":"\r\n\r\n109 خطبه اى از آن حضرت ( ع )\r\nبرترين چيزى كه توسّل جويندگان به خداى سبحان ، بدان توسّل مىجويند ، ايمان به او و به پيامبر اوست و جهاد است در راه او ، زيرا جهاد ركن اعلاى اسلام است . و كلمهء توحيد است ، كه در فطرت و جبلت هر انسانى است . و برپاىداشتن نماز است ، كه نشان ملت اسلام است و دادن زكات است ، كه فريضه اى است واجب و روزهء ماه رمضان است ، كه نگهدارندهء آدمى است از عذاب خداى و حج خانهء خداست و به جاى آوردن عمرهء آن است ، كه فقر را مىزدايند و گناه را مىشويند و صلهء رحم است ، كه موجب افزايش مال است و واپسافكنندهء اجل است و صدقهء نهان است ، كه خطاها را مىپوشاند و صدقهء آشكار است ، كه مرگ ناگهانى را باز دارد و انجام دادن كارهاى نيك است ، كه آدمى را از لغزيدن در خواريها نگه مىدارد . خدا را ياد كنيد و بدان شتابيد ، كه بهترين يادهاست و به رغبت بخواهيد آنچه را كه پرهيزگاران را وعده داده ، كه وعده اش راستترين وعده هاست . و از رهنمودهاى پيامبرتان پيروى كنيد ، كه نيكوترين رهنمودهاست و به سنّت او رفتار نماييد ، كه راهنماينده ترين سنّتهاست و قرآن را بياموزيد ، كه بهترين سخن است و آن را نيك بفهميد ، كه بهار دلهاست و به پرتو آن شفا جوييد ، كه شفاى سينه هاست و نيكو تلاوتش كنيد كه نافعترين گفتارهاست . عالمى كه نه به علم خود عمل كند ، جاهل سرگشته اى بيش نيست ، كه از خواب جهل ديده فرا نمىكند . بلكه حجّت بر او قويتر است و شايسته تر است كه حسرت خورد زيرا در نزد خدا سرزنش او افزونتر است .\r\n","description":"","footnote":"","page_name":" 253 ","page_number":258},
  {"content":"\r\n","description":"","footnote":"","page_name":" 254 ","page_number":259},
  {"content":"\r\n\r\n110 خطبه اى از آن حضرت ( ع )\r\nاما بعد . شما را از دنيا برحذر مىدارم كه در كام شيرين است و در چشم سبز و خرّم و ، پيچيده در خواهشهاى نفسانى . مردمان را با نعمت زوال يابندهء خود به دوستى فرا مىخواند و متاع اندكش را در چشم آنان زيبا جلوه مىدهد . در جامهء آرزوها خود را بنماياند و بفريب ، خويشتن را بيارايد . شادمانى و نعمتش بر دوام نماند و از درد و اندوهش امان نتوان يافت . بسيار فريبنده ، بسيار آزاردهنده ، رنگ به رنگشونده و زواليابنده ، پايان يافتنى و هلاك شونده ، شكمباره و مردمكش . هنگامى كه بدانجاى رسد كه همهء آرزوهاى دوستداران خود را برآورد و آنان را از خود خشنود ساز ، فراتر از آن نرفته‌اند كه خداى تعالى فرموده است : « چون بارانى است كه از آسمان ببارد و با آن گياهان گوناگون بفراوانى برويد . ناگاه خشك شود و باد به هر سو پراكنده اش سازد و خدا بر هر كارى تواناست . » ( 1 )  هيچكس از سرور و شادمانى آن بهره مند نشد جز آنكه ، شاديش را اشكى در پى بود . به كسى از خوشيهايش روى نياورد كه عاقبت از بديها و زيانهايش بر او پشت نكرد و بر كسى باران نرم آسايش نباريد كه پس از آن به رگبار بلايش گرفتار ننمود . اگر بامدادان به كسى روى يارى نشان دهد ، شامگاهان بر او چهره دژم كند . اگر از سويى ، شربت گوارا و شيرين به كام ريزد ، از ديگر سو ، شرنگ بلا و مصيبتش چشاند . اگر كسى را نعمتى دلخواه ارزانى دارد ، بيدرنگ ، به رنجى جانكاهش گرفتار سازد . هر كه در سايهء بالهاى امن و آسايش او روزى را به شب رساند ، بيقين شب را در زير بالهاى خوف و وحشت به روز آورد . دنيا خود بغايت ، فريبنده است و هر چه در اوست فريبى بيش نيست . ساكنانش ، سرانجام ، جام فنا را سر خواهند كشيد . در هيچ توشهء او خيرى نيست ، جز در توشهء پرهيزگارى . هر كه از توشهء دنيا بهره كمترى دارد از آنچه سبب ايمنى اوست بهرهء بيشترى يافته است و هر كه از دنيا بهرهء بيشترى دارد از آنچه موجب هلاكت اوست ،\r\n","description":"","footnote":" ( 1 ) . سورهء 18 ، آيهء 45 ","page_name":" 255 ","page_number":260},
  {"content":"\r\n","description":"","footnote":"","page_name":" 256 ","page_number":261},
  {"content":"\r\nسهم بيشترى برداشته . پس از اندك زمانى نيز زوال يابد . چه بسيار مردمى كه به دنيا اعتماد كردند و دنيا دردمندشان ساخت و چه بسيار كسانى كه به او اعتماد ورزيدند و بر زمينشان كوبيد . چه مردم پر هيبت و ابهتى را كه حقير ساخت و چه مردم خودپسندى را كه خوار نمود . سلطنت و رياستش دست به دست مىگردد و فضاى شادخواريهاى آن تيره و تار است . زلالش شور و ناگوار است و شيرينيش با تلخى سرشته است . طعام آن زهرى است كشنده . و آنچه در آن مايهء دلبستگى است ، چونان ريسمانهايى كهنه و بريده است . زنده اش در معرض مرگ است و تندرستش ، دستخوش بيمارى . ملك آن از دست ربودنى است . پيروزمندش ، شكست خورده است و توانگر آن نكبت زده است و ساكن آن غارت شده . آيا نه چنين است ، كه شما اكنون در سراهاى كسانى هستيد كه عمرشان از شما درازتر بود و آثارشان پايدارتر و آرزوهايشان بيشتر و شمارشان افزونتر و لشكرهايشان انبوه تر آنان دنيا را بندگى كردند و چه بندگى كردنى و آن را برگزيدند و چه برگزيدنى . سپس از دنيا رخت بربستند ، بىهيچ توشه اى كه به جايى رساندشان و بىهيچ مركبى كه از مراحل دشوار بگذراندشان . آيا هيچ خبرى شنيده‌ايد كه دنيا براى رهايى اسيرانش فديه اى داده باشد يا لحظه اى به ياريشان برخاسته باشد يا براى آنها مصاحبى نيك بوده باشد نه دنيا همانند كرمى ، كه درخت و دندان را مىخورد ، آنان را خورده و نابود كرده و حوادث كوبندهء آن بنيان زندگيشان را سست نموده است . با سختيهاى خود ذليلشان ساخت و بينى آنها بر خاك ماليد و لگدكوب سمّ ستورانشان نمود . همهء يارى و مددكاريش در حق آنها اين بود ، كه حوادث سخت روزگار را بر سرشان كشد . فراوان ديده‌ايد ، ناآشنايى نمودن و چهره دژم كردنش را به آنان كه در برابر او خضوع كردند يا او را برگزيدند يا به دو اعتماد كردند تا آن گاه كه او را براى هميشه گذاشتند و گذشتند . آيا جز گرسنگى به آنها توشه اى داد و جز به تنگنايى حقير به جايى گشاده فرود آورد يا در تاريكى فروغى بخشيد يا جز ندامت چيزى از پيشان فرستاد آيا اين است آنچه براى خود برگزيده‌ايد يا بدان اطمينان روا داشته‌ايد يا آزمند آن گشته‌ايد بدسرايى است براى كسى كه به دو بدگمان نباشد . يا از خطرش بيمى به دل راه ندهد .\r\nبدانيد ، هر چند خود مىدانيد ، كه دنيا را خواهيد گذاشت و از آن كوچ خواهيد كرد . از آنان ، كه بر خود مىباليدند و مىگفتند : چه كسى از ما زورمندتر است عبرت\r\n","description":"","footnote":"","page_name":" 257 ","page_number":262},
  {"content":"\r\n","description":"","footnote":"","page_name":" 258 ","page_number":263},
  {"content":"\r\nبگيريد . آنان را به گورهايشان بردند و نگذاشتند كه خود مركب خود را اختيار كنند . آنان را به گورهايشان بردند ، بىآنكه سوارانشان خوانند . و به گورها سپردند ، بىآنكه مهمانانشان شمارند . و در زمين برايشان قبرها تعبيه كردند و از خاك كفنها ساختند و از استخوانهاى پوسيده ، همسايگان گرفتند . همسايگانى كه به نداى همسايهء خود پاسخ ندهند و ستمى را از آنان رفع ننمايند و به زارى نوحه گران التفاتى نكنند . اگر باران ببارد شادمان نمىشوند و اگر قحط آيد نوميد نمىگردند . مجتمعاند و تنهايند ، همسايه‌اند و از هم دوراند ، نزديكاناند و به ديدار يكديگر نروند ، خويشاوندان يكديگرند و اظهار خويشاوندى نكنند . مردمى بردبارند ، كينه هايشان از ميان رفته است و بىخبراناند و خصومتهايشان مرده است . ديگر نه از آزارشان بيمى است و نه در ياريشان اميدى . به جاى زيستن بر روى زمين ، در دل زمين جاى گرفته‌اند و به جاى فراخى ، تنگى را برگزيده‌اند و به جاى زندگى در ميان خاندان به غربت گرفتار آمده‌اند . در عوض نور از تاريكى نصيب برده‌اند . برهنه پاى و برهنه تن ، درون خاك جاى گرفته‌اند ، آنسان كه از خاك بر آمده بودند . بار اعمال بر دوش از آنجا به زندگى جاويد و سراى باقى سفر كردند « چنان كه نخستين بار بيافريديم ، باز گردانيم . اين وعده اى است كه بر آوردنش بر عهدهء ماست . ( 1 )  »\r\n\r\n111 از خطبه اى از آن حضرت ( ع ) در آن از ملك الموت ياد كرده و گرفتن او جانها را\r\nآيا وقتى كه به خانه اى داخل مىشود ، از او آگاه مىشوى يا هنگامى كه جان يكى را مىستاند او را مىبينى چگونه جنين را در رحم مادر مىميراند ملك الموت از كدام عضو مادر به درون مىرود آيا روح به فرمان پروردگارش به او پاسخ مىدهد يا با كودك در درون شكم مادر جاى گرفته كسى كه از وصف مخلوقى چون خود عاجز است خداى خود را چگونه وصف تواند كرد\r\n","description":"","footnote":" ( 1 ) . سورهء 21 ، آيهء 104 . ","page_name":" 259 ","page_number":264},
  {"content":"\r\n","description":"","footnote":"","page_name":" 260 ","page_number":265},
  {"content":"\r\n\r\n112 خطبه اى از آن حضرت ( ع )\r\nشما را از دنيا برحذر مىدارم ، كه سرايى است ناپايدار ، نه جايى كه در آن بار توان گشود و دل در آن بست . به زيورهاى فريبنده خود را آراسته است و به آن آرايش فريبكارانه ديگران را مىفريبد . خداوند دنيا را خوار شمرد ، از اين رو ، حلالش را به حرام و خيرش را به شر و زندگيش را به مرگ و شيرينيش را به تلخى درآميخت . دنيا را به كام دوستانش گوارا نساخت و از اين كه به دشمنانش ارزانى دارد بخل نورزيد . خيرش اندك است و شرش مهيّاست . جمعش فناپذير است و ملكش نه بر دوام و آباديش را خرابى در پى است . چه خيرى است در سرايى كه چون بنايى شكسته فرو مىريزد يا چه فايده در عمرى كه چون توشه اى پايان يافتنى به سر مىرسد چه سودى در روزگارى ، كه سرانجام چون راهى كه پيموده مىشود ، پايان مىيابد . در پى چيزى رويد كه خداوند بر شما فريضه ساخته و از او بخواهيد تا شما را در اداى آنچه از شما خواسته توفيق دهد . دعوت مرگ را به گوشهاى خود برسانيد ، پيش از آنكه شما را دعوت كنند . پارسايان در اين دنيا ، اگر لبشان مىخندد ، دلشان مىگريد و اگر به ظاهر شادماناند به باطن ، سخت ، محزوناند . اگر به سبب بهره مندى و نيكويى حال مورد رشك و غبطه‌اند خود با نفس خود در خشم و ستيزند . ياد مرگ از دلهايتان رخت بر بسته و آرزوهاى دروغين شما را در برگرفته ، تا آنجا كه ، دنيا بيش از آخرت دلهايتان را تسخير كرده است . آرى ، دنياى زودگذر ، شما را از آخرت ، كه بىشك آمدنى است ، دور كرده است . هر آينه ، شما برادران دينى هستيد ، چيزى جز ناپاكى درون و زشتى باطن ميان شما جدايى نيفكنده است . از اين روست كه يكديگر را در امور يارى نمىكنيد و خير يكديگر را نمىخواهيد و به يكديگر چيزى نمىبخشيد و با هم دوستى نمىورزيد . چيست كه به اندك چيزى از دنيا ، كه به دست مىآوريد ، شادمان مىشويد و از آن همه ، كه از آخرت از دست مىدهيد ، اندوهگين نمىگرديد به اندك متاعى دنيايى ، كه از دستتان مىرود ، مضطرب\r\n","description":"","footnote":"","page_name":" 261 ","page_number":266},
  {"content":"\r\n","description":"","footnote":"","page_name":" 262 ","page_number":267},
  {"content":"\r\nمىشويد ، آنسان كه نشان آن بر چهره هايتان هويدا مىگردد و به سبب اندك مايه اى كه از كف مىنهيد ، صبر و قرار از دلتان رخت بر مىبندد . به گونه اى كه گويى دنيا جاى درنگ هميشگى شماست و نعمت دنيا برايتان ماندنى است . هيچ چيز شما را از گفتن عيب برادرتان ، كه از آن بيم دارد ، به هنگام ديدار او ، باز نمىدارد ، مگر آنكه بيم داريد كه او نيز عيب شما را رو در رويتان بر زبان آرد . در ترك آخرت و دوستى دنيا يكدله شده‌ايد . دين شما اقرار است به زبان نه به دل . در بىالتفاتى و آسودگى خاطر نسبت به اوامر خدا ، همانند كارگرى هستيد كه كار خود به پايان رسانده و خشنودى سرور خويش حاصل كرده است .\r\n\r\n113 خطبه اى از آن حضرت ( ع )\r\nستايش و سپاس خداوند را ، آنكه پيوند دهندهء ستايش است به نعمتها و پيوند دهندهء نعمتهاست به سپاس . او را به سبب نعمتهايش مىستاييم ، همان گونه كه به هنگام بلاهايش مىستاييم . از او يارى مىجوييم در هدايت اين مردم كاهل و سهل انگار در انجام اوامر و شتاب كننده در ارتكاب نواهى و امور نكوهيده و مكروه . از او آمرزش مىخواهيم ، براى گناهانى كه علم او بر آنها احاطه دارد و كتاب او آنها را بر شمرده است . علمى كه قاصر نيست و كتابى كه چيزى را فرو نگذارده . به او ايمان آورديم . ايمان كسى كه غيب را به عيان مىبيند و از وعده هايى كه داده شده آگاه است . ايمانى كه خلوص آن شرك را بزدايد و يقين آن شك را از ميان بردارد . و شهادت مىدهيم كه هيچ خدايى جز اللَّه نيست . يكتاست و بدون شريك و اين كه محمد ( صلى اللَّه عليه و آله ) بندهء او و رسول اوست . دو شهادت ، كه گفتار و كردار را فرا برند و كفهء ترازويى ، كه در آن مىگذارندشان ، سبك نمىشود . و كفهء ترازويى كه در آن نباشند ، سنگين نباشد . اى بندگان خدا ، شما را به تقوا سفارش مىكنم كه تقوا توشه و پناهگاه است . توشه اى است كه ما را به منزل مىرساند و پناهگاهى است ، رستگارى دهنده .\r\n","description":"","footnote":"","page_name":" 263 ","page_number":268},
  {"content":"\r\n","description":"","footnote":"","page_name":" 264 ","page_number":269},
  {"content":"\r\nبهترين دعوتكنندگان كه سخن خود به گوش همگان رسانيد ، مردم را به تقوا دعوت كرد . و آنكه سخن او دريافت ، بهترين درك كننده بود . پس دعوت كننده ، دعوت خويش به گوشها رسانيد و شنوندگان از آن دعوت رستگار شدند . اى بندگان خدا ، تقوا دوستان خدا را از ارتكاب حرامها نگه داشته و ترس از خدا را در دلهايشان نشانده است ، به گونه اى كه ، شبها بيدارشان مىدارد و وا مىداردشان كه روزهاى گرم را در تشنگى سپرى سازند . اينان راحت آن جهان را با رنج اين جهان به دست آورده‌اند و اگر در اين سراى تشنه‌اند ، در آن سراى سيراباند . مرگ را نزديك انگاشتند و به انجام دادن عمل نيكو مبادرت ورزيدند و آرزوها را دروغ شمردند و مرگ را از نظر دور نداشتند . دنيا سراى فنا و رنج و دگرگونيها و عبرتهاست . سراى فناست ، زيرا كه همواره كمان خود را به زه كرده ، تيرهايش خطا نمىرود و زخمش بهبود نمىيابد . زنده را به تير مرگ مىزند و تندرست را به تير بيمارى و ، آن را كه رهايى يافته ، به تير شور بختى و ناتوانى . خورنده اى است سيرىناپذير و نوشنده اى سيراب ناشدنى . سراى رنج است ، زيرا آدمى گرد مىآورد آنچه را كه نمىخورد و بنا مىكند آنچه را كه در آن سكنا نمىگزيند . سپس ، مىميرد و به سوى خدا مىرود . در حالى كه ، نه از آن مال ، پشيزى با خود مىبرد و نه از آن بنا ، خشتى . سراى دگرگونيهاست ، زيرا يكى را بينى كه روزگارى بر نعمت و مال او رشك مىبردند و امروز به بيچارگايش ترحم مىكنند و يكى را بينى كه روزگارى بر بيچارگيش ترحم مىكردند و امروز بر نعمت و مالش رشك مىبرند . آرى ، اين ترحم به سبب نعمتى است كه از دستش رفته و فقرى است كه گريبان او را گرفته . دنيا سراى عبرتهاست ، زيرا انسان را آرزويى است و آن آرزو را روياروى مىبيند ، بناگاه مرگ در مىرسد و آرزو را بر باد مىدهد . نه ديگر آرزو فراچنگ مىآيد و نه آرزومند از چنگ مرگ رهايى مىيابد . منزه است خدا ، چه فريبنده است شادمانى دنيا و چه عطش افزاست سيراب كردنش و چه گرم است سايهء آن . آن را كه مىآيد باز نتوان گردانيد و گذشته را باز نتوان آورد .\r\n","description":"","footnote":"","page_name":" 265 ","page_number":270},
  {"content":"\r\n","description":"","footnote":"","page_name":" 266 ","page_number":271},
  {"content":"\r\nمنزه است خدا . چه نزديك است زنده به مرده تا به او پيوندد و چه دور است مرده از زنده به سبب بريدن از او . از بد ، بدترى نيست ، مگر كيفر بد آن و از خوب ، خوبترى نيست ، مگر پاداش نيك آن . هر چه دنيايى است ، شنيدنش بزرگتر از ديدن اوست و هر چه آخرتى است ، ديدنش بزرگتر از شنيدن آن . شما را شنيدن از ديدن بسنده است و خبر دادن از آنچه در نهان است ، شما را بس . بدانيد ، كه كاستن از دنيا و افزودن به آخرت بهتر است از كاستن از آخرت و افزودن به دنيا . چه بسا آنچه كاسته شده سودمند افتد و آنچه افزون شده زيانآور . آنچه شما را بدان امر كرده‌اند ، وسيعتر و آسانتر از چيزهايى است كه شما را از آن نهى كرده اند\r\nو آنچه بر شما حلال شده ، بيشتر از چيزهايى است كه بر شما حرام گرديده . پس اندك را به خاطر بسيار فرو گذاريد و تنگ و دشوار را به خاطر وسيع و آسان رها كنيد . خداوند روزى شما را بر عهده گرفته و شما را به عمل فرمان داده . مبادا طلب چيزى كه براى شما بر عهده گرفته‌اند ، از چيزى كه بر شما فريضه كرده‌اند سزاوارتر جلوه كند . به خدا سوگند ، كه شك روى آورده و يقين به شك آلوده شده ، تا آنجا كه پنداريد ، كه تحصيل رزق تعهد شده ، بر شما واجب است و به جاى آوردن واجبات ، از شما ساقط . به عمل روى آوريد و از ناگهانى رسيدن مرگ بيمناك باشيد ، زيرا اميدى به بازگشتن عمر از دست رفته نيست و حال آنكه روزى از دست رفته باز خواهد گشت . هر چه از روزى شما كه امروز فوت شود ، اميد است كه فردا به زيادت باز آيد ولى عمرى كه ديروز از دست رفته ، امروز باز آمدنش را اميد نخواهد بود . پس اميد همراه چيزى است كه مىآيد و نوميدى همراه چيزى است كه گذشته است . « پس از خدا بترسيد آنسان كه شايان ترس از اوست و جز بر دين اسلام نميريد . » ( 1 ) \r\n","description":"","footnote":" ( 1 ) . سورهء 3 ، آيهء 102 ","page_name":" 267 ","page_number":272},
  {"content":"\r\n","description":"","footnote":"","page_name":" 268 ","page_number":273},
  {"content":"\r\n\r\n114 خطبه اى از آن حضرت ( ع ) در طلب باران\r\nبار خدايا ، كوههاى ما از خشكى شكافته و زمين ما تيره شده . ستورانمان تشنه‌اند و در آغلهاى خود سرگشته‌اند . همانند مادران فرزند مرده مىنالند . از آمد و شدهاى بيهوده به چراگاهها ملول شده‌اند و از اشتياق به آبشخورها به ستوه آمده‌اند . [ بار خدايا ، ترحم فرماى به نالهء گوسفندان و شوق ماده شتران به آبشخورها . 
  ] بار خدايا ، ترحم فرماى به سرگشتگى آنها ، آن گاه كه در راه مىروند و به ناله هايشان ، آن گاه كه به آغلهايشان در مىآيند . بار خدايا ، بيرون آمده‌ايم به سوى تو ، هنگامى كه خشكسالى چونان اشترى لاغر بر سر ما آمده . و ابرهاى بارانزاى نه بدان گونه‌اند كه مىنمايند . اى خداوند ، تويى اميد دردمندان و چاره ساز خواهندگان . در هنگامى كه مردمان نوميد شده‌اند و ابر ، باران خود را باز داشته و چرندگان هلاك شده‌اند تو را مىخوانيم . بار خدايا كه ما را به اعمالمان مؤاخذت نفرمايى و به گناهانمان مگيرى . رحمت خود را با ابرهاى بارنده ات و بهار پربارانت و روييدنيهاى شادى افزايت بر ما ارزانى دار . از تو بارانى درشت و تندبار مىخواهيم تا آنها را كه مرده‌اند زنده سازى و آنچه را كه از دست رفته است تدارك فرمايى . اى خداوند ، بارانى از تو مىخواهيم جانبخش و سيراب كننده كه همه را در بر گيرد و به همه جاى برسد . بارانى پاكيزه ، بركت دهنده ، گوارا و پر نعمت ، كه گياهش بسيار بود و شاخه هايش پربار و برگهايش تر و تازه كه بدان بندگان ناتوانت را تن و توش دهى و بلاد مرده ات را زنده گردانى . بار خدايا ، بارانى عطا كن تا زمينهاى بلند پر علف شوند و در زمينهاى پست آب روان گردد و پيرامون ما سبز و خرم شود و ميوه هايمان فراوان گردد و ستورانمان به راحت رسند و مردمان دور از ما نيز از آن تمتع برند و صحراها و مزارع آفتاب زده ، از آن بهره مند گردند .\r\n","description":"","footnote":"","page_name":" 269 ","page_number":274},
  {"content":"\r\n","description":"","footnote":"","page_name":" 270 ","page_number":275},
  {"content":"\r\nاز بركات واسعهء خود و از عطاياى سرشارت بر بندگان بيچاره ات و وحشيانى ، كه در صحراها رها شده‌اند ، بخشش فرماى . بر ما ببار بارانى كه زمين را سيراب كند ، پى در پى ببارد و فراوان ببارد ، به گونه اى كه قطره هايش بر هم آيد و دنباله اش بريده نشود . ابرى كه برقش باران در پى داشته باشد نه ابر بىباران كه افق را پوشد و نه ابر سفيد كم باران و همراه با بادهاى سرد ، تا قحطى زدگان با گياه فراوانش فراخ نعمت شوند . و به بركت آن رنجديدگان به راحت رسند . تو باران را وقتى مىفرستى كه مردمان نوميدند و رحمت خود بر همگان مىپراكنى . تويى ياور ما و درخور ستايش . تفسير الفاظ غريب در اين خطبه سخن آن حضرت ( ع ) كه مىفرمايد : « انصاحت جبالنا » ، يعنى ، كوهها از خشكى شكافته شدند . « انصاح الثوب » ، يعنى ، جامه پاره شد . « انصاح النّبت » و ( صاح و صوّح ) يعنى گياه خشك گرديد . « هامت دوابّنا » ، يعنى ، چارپايان تشنه شدند . « هيام » به معنى عطش است . « حدابير السنين » : حدابير جمع حدبار است و آن ناقه اى است كه به سبب راه رفتن بسيار لاغر شده باشد . قحط سال را به آن تشبيه كرده . ذو الرّمة گويد :\r\n\r\nحدابير ما تنفكّ الَّا مناخة\r\nعلى الخسف او نرمى بها بلدا قفرا .\r\n\r\nمعنى بيت : ماده شترانى لاغر و ناتوان ، همواره در خوابگاه خفته يا آنها را به بلادى خشك مىرانيم « لا قزع ربابها » : قزع ، قطعه‌هاى كوچك و پراكندهء ابر است « و لا شفان ذهابها » در اصل « ذات شفان . . . » بوده « شفان » ، باد سرد است و « ذهاب » بارانهاى نرم است « ذات » را به سبب آنكه شنونده بدان آگاه است حذف كرده‌اند .\r\n","description":"","footnote":"","page_name":" 271 ","page_number":276},
  {"content":"\r\n","description":"","footnote":"","page_name":" 272 ","page_number":277},
  {"content":"\r\n\r\n115 خطبه اى از آن حضرت ( ع )\r\nاو را فرستاد كه مردم را به راه حق دعوت كند و بر خلق گواه باشد . او رسالت پروردگارش به جاى آورد . نه در آن سستى كرد و نه كوتاهى . در راه خدا با دشمنان خدا جهاد كرد ، بىآنكه ناتوانى نشان دهد يا عذر و بهانه اى بياورد . پيشواى هر كسى است كه پرهيزگارى گزيند و ديدهء بيناى هر كسى است كه هدايت يابد .\r\n\r\nو از اين خطبه\r\nاگر مىدانستيد چيزى را كه من مىدانم و غيب آن بر شما پوشيده است ، سر به صحرا مىگذاشتيد و بر اعمال خود مىگريستيد ، و بر سر و سينهء خود مىزديد و اموالتان را رها مىكرديد و مىرفتيد ، بىآنكه ، نگهبانى يا كسى از سوى خود بر آن بگماريد و هر كس در انديشهء خويش مىبود و به ديگرى نمىپرداخت . ولى هر اندرز كه شما را داده بودند از ياد برديد و از هر چه شما را بر حذر داشته بودند ، خود را ايمن يافتيد . پس ، فكرتان سرگشته و كارتان پريشان گرديد . دوست دارم ، كه خدا ميان من و شما جدايى افكند و مرا به كسانى ملحق سازد كه از شما به من سزاوارترند . به خدا سوگند ، كه مردمى بودند با انديشه هايى خجسته و نيكو و بردبارى بسيار كه سخن حق مىگفتند و از ستمگرى گريزان بودند . در راه راست پيش مىرفتند و طريق روشن را بشتاب مىسپردند . پس به جهان جاويد و نعمت گواراى خداوندى دست يافتند . آگاه باشيد ، به خدا سوگند ، پسر قبيلهء ثقيف ( 1 )  بر شما چيره خواهد شد . مردى متكبر است كه دامنكشان مىرود و از حق رويگردان است . همه داراييتان را چون حيوانى كه سبزه را بچرد خواهد خورد و پيه تنتان را خواهد گداخت . بس كن اى ابو وذحه . من مىگويم : مراد از وذحه سرگين گردان است و اين اشارت است به آمدن حجاج . حجاج را با وذحه حكايتى است كه جاى ذكر آن در اينجا نيست .\r\n","description":"","footnote":" ( 1 ) . مراد ، حجاج بن يوسف ثقفى است . گويند حجاج سرگين گردانى را روى سجادهء خود ديد ، آن را چند بار براند و او بازگرديد . عاقبت با دست آن را گرفت ، دستش را گزيد و همين گزيدگى سبب مرگش شد . در سال 95 هجرى - ابو وذحه كنيهء جعل يا سرگينگردان است . ","page_name":" 273 ","page_number":278},
  {"content":"\r\n","description":"","footnote":"","page_name":" 274 ","page_number":279},
  {"content":"\r\n\r\n116 سخنى از آن حضرت ( ع )\r\nاز بذل مال ، در راه كسى كه خود آن را روزى شما كرده بود ، بخل ورزيديد و از به خطر افكندن جان خويش ، در راه كسى كه آفرينندهء جانهاست ، سر بر تافتيد . نام خدا را وسيله قرار مىدهيد تا در ميان بندگان خدا عزيز و مكرم شويد ، ولى ، خدا را در ميان بندگانش حرمت نمىداريد . عبرت بگيريد ، فرود آمدن در خانه‌هاى كسانى را كه پيش از شما در آن خانه‌ها منزل كرده بودند ، پند گيريد از جدا شدنتان از نزديكترين ياران و برادران خود .\r\n\r\n117 سخنى از آن حضرت ( ع )\r\nشما ياران حق و برادران دينى هستيد . در روز نبرد چون سپر نگهبان يكديگريد . شما رازداران منيد نه مردم ديگر . به نيروى شما كسانى را كه روى بر مىتابند مىزنم و از آنان كه روى مىآورند ، اميد طاعت دارم . پس مرا به نيكخواهى و اندرزهاى خود يارى دهيد . اندرزهايى عارى از هر نابكارى و در امان از هر ريب و ريا . به خدا سوگند ، من اولاى به مردم از خود مردم هستم .\r\n\r\n118 سخنى از آن حضرت ( ع ) على ( ع ) مردم را گرد آورده بود و به جهاد تحريض مىكرد . و آنان ، همچنان ، مهر سكوت بر لب ، پاسخى نمىدادند . به آنها فرمود :\r\nآيا لال شده‌ايد قومى گفتند : يا امير المؤمنين اگر شما به راه افتيد ما هم با شما حركت مىكنيم . على ( ع ) در خطاب به آن جماعت چنين گفت :\r\n","description":"","footnote":"","page_name":" 275 ","page_number":280},
  {"content":"\r\n","description":"","footnote":"","page_name":" 276 ","page_number":281},
  {"content":"\r\nچه مىشود شما را كه به حق راه نيافته‌ايد و به راه راست عدالت هدايت نشده‌ايد . آيا شايسته است كه در چنين هنگامى من به نبرد با دشمن بيرون آيم رسم اين است ، كه يكى از سلحشوران و جنگجويانتان كه من مىپسندم رهسپار نبرد گردد . شايسته نيست كه من لشكر و شهر و بيت المال و گردآورى خراج و داورى مسلمانان و نظر در حقوق شاكيان و طلبكاران را واگذارم و با فوجى از لشكر بيرون آيم و در پى فوجى ديگر شتابم و از اين سو به آن سو افتم ، چونان تيرى بىپيكان و بىسوفار در تركشى خالى . من به منزلهء محور اين آسيابم كه در جاى خود ثابت است و آسياب به گرد آن مىچرخد و ، اگر از جاى كنده شود ، گردش چرخ زبرين آشفته شود و سنگ زيرين از جاى بشود . خدا داند كه اين رأى ، رأيى بر خطاست . به خدا سوگند ، اگر اميد نمىداشتم كه روزى به هنگام رويارويى با دشمن به شهادت مىرسم - و اى كاش چنين شهادتى برايم مقدّر مىشد - مركب خويش پيش مىكشيدم و بر آن مىنشستم و از ميان شما مىرفتم و ، تا باد شمال و جنوب مىوزيد ، از شما ياد نمىكردم . [ فراوان طعن زنندگان ، عيبجويان ، روى گردانان از حق و حيله گرانيد چه سود كه در شمار افزون هستيد ، در حالى كه ، ميانهء دلهايتان اتفاق اندك است . شما را به راه روشن هدايت ، راه نمودم ، راهى كه روندگانش هلاك نشوند ، جز آنها كه خود خواستار هلاكت باشند . هر كه ايستادگى كند ، رهسپار بهشت است و هر كه بلغزد طعمهء آتش دوزخ . 
  ]\r\n\r\n119 سخنى از آن حضرت ( ع )\r\nبه خدا سوگند ، رساندن پيامها و وفاى به وعده‌ها و معنى كلمات را به من آموختند . ابواب حكمت ، نزد ما اهل بيت است و چراغ دين را ما افروخته‌ايم . بدانيد ، كه راههاى دين همه يك راه است ، راهى هموار و مستقيم . هر كه قدم در آن نهد به مقصد رسد و غنيمت برد و هر كه بدان راه نرود گمراه شود و پشيمانى برد . براى\r\n","description":"","footnote":"","page_name":" 277 ","page_number":282},
  {"content":"\r\n","description":"","footnote":"","page_name":" 278 ","page_number":283},
  {"content":"\r\nروزى كه همهء اندوخته‌ها براى آن روز است عمل كنيد . روزى كه رازهاى درون آشكار شود ، كسى را كه عقل حاضر خود سود ندهد ، عقلى كه غايب از اوست ، عاجزتر از آن است كه سودش دهد . از آتشى كه گرميش سخت است و ژرفايش بسيار و زيورش آهن [ و نوشيدنيش چرك وريم ، 
  ] بپرهيزيد . بدانيد ذكر خيرى كه خدا در دهان مردم اندازد از مالى كه به ميراث مىگذارد تا ديگران بخورند و زبان به سپاس نگشايند ، بسى بهتر است .\r\n\r\n120 سخنى از آن حضرت ( ع ) يكى از اصحابش برخاست و گفت : ما را از حكميت منع مىكردى و سپس خود حكمى برگماشتى\r\nندانيم كداميك از اين دو به صواب نزديكتر است ، على ( ع ) دست بر دست زد و فرمود : اين است جزاى كسى ، كه آنچه را كه بر آن پيمان بسته به كار نبندد . به خدا سوگند ، هنگامى كه شما را فرمان دادم به آنچه فرمان دادم ، شما را به كارى ناخوش آيند واداشتم ، ولى ، كارى بود كه خدا خير شما را در آن نهاده بود . اگر استقامت ورزيده بوديد ، شما را راه مىنمودم و اگر به راه كج مىرفتيد به راه راستتان مىآوردم و اگر سر بر مىتافتيد ، چارهء كار شما مىكردم . اين روشى درست و رأيى استوار بود . اما به كه و با چه كسى مىخواهم درد خود را به شما درمان كنم و حال آنكه شما عين درد من هستيد . همانند كسى كه بخواهد با نوك خارى ، خارى را از پاى بيرون كند و مىداند كه خار به خار متمايل است . بار خدايا ، پزشكان اين درد بيدرمان از علاج ملول شده‌اند و آنان كه مىخواهند با طنابها از چاه ژرف آب بكشند ، خسته و درمانده گشته‌اند . كجايند آن مردمى كه چون به اسلام دعوتشان كردند پذيرفتند و قرآن را مىخواندند و نيكو در مىيافتند و چون به جنگ بسيج مىشدند چنان با شوق تمام به حركت مىآمدند ، كه ماده شترى مشتاقانه به سوى فرزندش مىرود . شمشيرها را\r\n","description":"","footnote":"","page_name":" 279 ","page_number":284},
  {"content":"\r\n","description":"","footnote":"","page_name":" 280 ","page_number":285},
  {"content":"\r\nاز غلافها بر مىكشيدند و ، فوج فوج و ، صف صف به اطراف زمين مىتاختند . برخى هلاك مىشدند و برخى نجات مىيافتند . نه زنده ماندن زندگان را به يكديگر مژده مىدادند و نه مرگ كشتگان را تسليت . از بس از خوف خدا گريسته بودند ، ديدگانشان سفيدى گرفته بود . شكمهايشان از روزه داشتن ، لاغر شده و لبهايشان از دعا خشكيده و رنگشان از شب زنده دارى زرد شده و بر چهره هايشان گرد خشوع نشسته بود . اينان ، برادران من بودند كه رفتند . شايسته است كه تشنهء ديدارشان باشيم و از جداييشان دست حسرت به دندان بگزيم . شيطان راه خود را برايتان هموار نموده ، مىخواهد گره رشتهء ايمانتان بگلسد و به جاى اتحاد كارتان را به تفرقه كشد و فتنه و فساد برانگيزاند . از وسوسه‌ها و افسونهايش اعراض كنيد . اندرز كسى را ، كه آن را به شما هديه مىكند ، بپذيريد و آويزهء گوش جان سازيد .\r\n\r\n121 سخنى از آن حضرت ( ع )\r\nاين سخن خطاب به خوارج است ، هنگامى كه به لشكرگاهشان رفته بود و آنان ، همچنان ، در مورد حكميت خرده مىگرفتند . على ( ع ) از آنان پرسيد : آيا همهء شما با ما در صفين بوده‌ايد گفتند : برخى بوده‌اند و برخى نبوده‌اند . على ( ع ) گفت : اين دو دسته از هم جدا شوند تا با هر دسته جداگانه سخن گويم . پس مردم را ندا در داد و گفت : خاموش شويد و به سخن گوش فرا دهيد و دلهايتان را متوجه من سازيد و از هر كه شهادت خواستم بايد از روى علم و آگاهى شهادت دهد . آن گاه سخن آغاز كرد و سخن به دراز كشانيد و از جمله چنين گفت : آيا آن گاه كه از روى حيله گرى و فريب و مكر و نيرنگ قرآنها را برافراشتند ، شما\r\n","description":"","footnote":"","page_name":" 281 ","page_number":286},
  {"content":"\r\n","description":"","footnote":"","page_name":" 282 ","page_number":287},
  {"content":"\r\nنگفتيد ، كه اينان برادران و همكيشان ما هستند كه به كتاب خدا پناه برده‌اند و از ما مىخواهند كه خطاهاى گذشتهء آنها را ببخشاييم و مصلحت آن است كه از آنان بپذيريم و اندوه از دلشان بزداييم من به شما گفتم ، كه اين كارى است كه بيرونش ايمان است و درونش تجاوز و ستم . آغازش رحمت و مهربانى است و پايانش پشيمانى . شما در كار خود ثابت بمانيد و از همين راه ، كه تاكنون مىرفته‌ايد ، برويد . دندان به هم بفشاريد ، به ميدان جهاد بتازيد و به آن آواز التفات مكنيد كه اگر پاسخش گويند گمراه كند و اگر نگويند سبب حقارتش شود . [ ولى آن كار - كار حكميت - انجام پذيرفت و شما خود از كوشندگان آن بوديد . به خدا سوگند ، اگر من از آن سر برمىتافتم ، واجبى از من فوت نشده بود و خدا مرا به ترك آن بازخواست نمىفرمود . و اگر آن را مىپذيرفتم ، سزاوار بودم كه از من پيروى كنند ، زيرا كتاب خدا با من است و از آن زمان كه با آن بوده‌ام ، از آن جدا نشده‌ام . 
  ] هر آينه ما با رسول الله ( صلى اللَّه عليه و آله ) بوديم و جنگ ، هر آينه ، بين پدران و فرزندان و برادران و خويشاوندان دور مىزد . هر مصيبت و رنجى كه پيش مىآمد ، جز بر ايمان ما و پاى فشردن ما در راه حق و تسليم بودن به فرمان او نمىافزود و ، بر سوزش جراحات ، شكيبايى مىورزيديم . ولى اكنون با برادران مسلمان خود مىجنگيم زيرا تمايل به كفر و كژى در اسلامشان راه يافته ، گاه دستخوش شبهه مىشوند و گاه تسليم تأويل . اگر وسيله اى باشد ، كه خداوند به سبب آن پراكندگى ما را به اتحاد بدل كند و ما با آنچه باقى مىماند كنار آييم و به يكديگر نزديك شويم ، بدان وسيله رغبت كنيم و جز آن را فرو گذاريم .\r\n","description":"","footnote":"","page_name":" 283 ","page_number":288},
  {"content":"\r\n","description":"","footnote":"","page_name":" 284 ","page_number":289},
  {"content":"\r\n\r\n122 سخنى از آن حضرت ( ع ) به اصحاب خود در عرصهء پيكار فرمود :\r\nهر مرد جنگاورى از شما كه در عرصهء نبرد خود را دلير يابد و در يكى از برادرانش ترس و سستى بيند ، بايد كه به نيروى دلاورى خويش - كه خداوندش عطا كرده - دشمن را از او براند ، همان گونه ، كه از خود مىراند . و گرنه ، ممكن بود كه خواست خدا بر اين قرار مىگرفت كه او را هم همانند اين يك بددل گرداند . مرگ ، شتابان ، در طلب همگان است . نه اقامت گزيده و به جهاد روى ننهاده از چنگالش رسته ، نه آنكه از او مىگريزد ، عاجزش يافته . گراميترين مرگها ، مرگ در كارزار است . سوگند به كسى كه جان پسر ابو طالب در دست اوست ، كه تحمل هزار ضربت شمشير بر من آسانتر است از مردن در بستر [ كه در غير طاعت خدا باشد . 
  ]\r\n\r\n123 سخنى از آن حضرت ( ع )\r\nگويى مىبينمتان كه از جنگ مىگريزيد و هياهو مىكنيد . همانند سوسماران كه در كنار هم مىروند و از برخورد پوستهايشان به يكديگر آوازى چنين بر مىخيزد . نه در صدد گرفتن حقى هستيد و نه در خيال دفع ستمى . راهتان باز است . رهايى ، از آن كسى است كه خود را در كارهاى دشوار افكند و هلاكت نصيب كسى ، كه در كار درنگ نمايد .\r\n","description":"","footnote":"","page_name":" 285 ","page_number":290},
  {"content":"\r\n","description":"","footnote":"","page_name":" 286 ","page_number":291},
  {"content":"\r\n\r\n124 سخنى از آن حضرت ( ع ) در برانگيختن اصحابش به جهاد\r\nآن گروه از جنگاوران را ، كه زره بر تن دارند ، پيش داريد و آنان را كه زره بر تن ندارند ، در عقب بگماريد . دندانها را بر هم فشاريد ، كه اين كار ، شمشيرها را از كاسهء سر بيشتر دور كند . چون نيزه را به سوى شما گرفتند بيدرنگ ، بپيچيد كه اين كار ، شما را از آسيب سر نيزه‌ها در امان مىدارد . ديدگان را فرو خوابانيد ، كه اين كار بر شهامت شما مىافزايد و دل را آرامش مىبخشد . صداهايتان را پست كنيد ، كه اين كار ناتوانى و وحشت را بهتر مىراند . پرچمتان را به اين سو و آن سو متمايل مكنيد و گردش را خالى مگذاريد و آن را جز به دست دليران سپاه مدهيد . دليرانى كه همواره از آنچه بايد دفاع كنند ، دفاع مىكنند . آنان كه به هنگام نزول سختى و بلا پايدارى مىورزند و صبر مىكنند ، گرد پرچم را مىگيرند و از پس و پيش و راست و چپ حفاظتش مىكنند . نه از آن واپس مانند ، كه به دست دشمنش سپارند و نه از آن پيش افتند ، كه تنهايش گذارند . بر هر يك از شماست كه هماورد خود را از پاى در آورد و از برادر جنگجوى خود نيز حمايت كند و نبايد كه نبرد با هماورد خود را به برادر خود واگذارد تا هماورد او و هماورد برادرش همدست شده ، كار برادرش را بسازند . به خدا سوگند ، اگر از شمشير اين جهان بگريزيد از شمشير آن جهان گريختن نتوانيد . شما سروران و گردن فرازان عرب هستيد و نسبت به ديگران چون كوهان بلند شتر هستيد نسبت به ديگر اعضايش . فرار سبب خشم خداوند است و خوارى و ذلت آورد و مرد را براى هميشه ننگين سازد . آنكه از ميدان جنگ مىگريزد بر عمرش نيفزايد و فرار ، مانع مرگش نشود . كسى كه به سوى خداى مىرود همانند تشنه اى است كه به آب مىرسد . بهشت در سايهء نيزه هاست . امروز هر كس را هر چه در دل باشد آشكار شود . [ به خدا سوگند ، اشتياق من به پيكار با آنان از اشتياق آنان به خانه هايشان بيشتر است . 
  ]\r\n","description":"","footnote":"","page_name":" 287 ","page_number":292},
  {"content":"\r\n","description":"","footnote":"","page_name":" 288 ","page_number":293},
  {"content":"\r\nبار خدايا ، اگر حق را نمىپذيرند ، جمعشان را پراكنده ساز و ميانشان اختلاف انداز و آنان را به سبب خطاهايشان به هلاكت رسان . ايشان از باورهاى خود بازنگردند ، مگر آن گاه كه ، ضربتهاى پى در پى نيزه‌ها بدنهايشان را سوراخ كند ، چنان كه نسيم از آنها بگذرد و سرهايشان بشكافد و استخوانهايشان خرد گردد و دستها و پاهايشان به اطراف پراكنده شود و لشكرها دسته دسته از پى هم بر آنها بتازند و سوارانى كه از هر سوى روى آورده‌اند بر سرشان هجوم آورند و لشكرهاى گران به شهرهايشان روانه گردد و سراسر بلادشان در زير سمّ ستوران كوبيده شود و گرداگرد مراتع و چراگاههايشان را فرو گيرند . من مىگويم : « دعق » به معنى « دق » است ، يعنى كوبيدن . يعنى اسبها به سمهاى خود زمينشان را فرو كوبند و « نواحر » به معنى متقابل است : روبروى يكديگر . مىگويند ، « منازل بنى فلان تتناحر » يعنى ، مقابل يكديگر است .\r\n\r\n125 سخنى از آن حضرت ( ع ) در بارهء خوارج . هنگامى كه حكميت مردان را منكر شدند .\r\nاينك اصحابش را نكوهش مىكند .\r\nما مردان را حكم قرار نداديم ، بلكه قرآن را حكم قرار داديم . و اين قرآن خطى است نوشته شده ، كه در ميان دو جلد جاى دارد . به زبان سخن نمىگويد . نيازمند ترجمانى است و مردان ترجمانى كنند . هنگامى كه آن قوم ما را دعوت كردند كه قرآن را حكم قرار دهيم ، از آن گونه مردم نبوديم كه از كتاب خدا رويگردان شويم . كه خداى تعالى گفته است : « اگر در چيزى خصومت كرديد آن را به خدا و پيامبرش بازگردانيد . » ( 1 )  بازگردانيدن به خدا اين است ، كه بر طبق كتاب او داورى كنيم و بازگردانيدن به رسول خدا اين است ، كه سنّت او را بگيريم . پس ، اگر از روى حقيقت\r\n","description":"","footnote":" ( 1 ) . سورهء 4 ، آيهء 59 . ","page_name":" 289 ","page_number":294},
  {"content":"\r\n","description":"","footnote":"","page_name":" 290 ","page_number":295},
  {"content":"\r\nبه كتاب خدا داورى شود ، ما از ديگر مردم بدان سزاوارتريم ، و اگر به سنّت رسول خدا داورى شود ، ما از ايشان اولاتريم . اما اين كه مىگويند ، كه چرا در اين داورى مدت معين كردى از اين رو چنين كردم تا در اين مدت آنكه جاهل است حقيقت را دريابد و آنكه داناست در اعتقاد خود ثابت قدم شود و شايد خداوند ، در اين مدت دست بازداشتن از جنگ ، كار امّت را به صلاح آورد . و او مثل كسى نباشد كه گلويش را مىفشارند تا پيش از شناخت حق بدان شتاب ورزد و نخستين بار كه باطل چهره نمايد از پى آن رود . برترين مردم در نزد خدا كسى است ، كه حق ، هر چند با كاستى و رنج توأم باشد ، در نظر او محبوبتر از باطل باشد ، هر چند ، كه باطل براى او فوايد بسيار در پى داشته باشد . چنين حيرت زده به كجا مىبرندتان ، شما را از كجا آورده‌اند مهياى حركت به سوى قومى ( 1 )  شويد كه در شناخت حق حيراناند و آن را نتوانند ديد و گرفتار ستم شده‌اند و از آن رخ برنمىتابند . از كتاب خدا دورند و از راه راست منحرف گشته‌اند . اما شما دستگيرهء محكمى نيستيد كه در آن چنگ توان زد و نه يارانى در خور اعتماد ، كه به هنگام سختى از آنان يارى توان خواست . براى افروختن لهيب جنگ چه بد آتشزنه اى هستيد . اف بر شما ، از شما جز بدى و رنج نديده‌ام ، چه در آن روز كه شما را به آواز بلند خواندم يا در آن روز كه آهسته در گوشتان سخن گفتم . نه آن گاه ، كه آوازتان دادم ، مردمى آزاده و صادق بوديد و نه آن گاه ، كه با شما آهسته سخن گفتم ، درخور اعتماد .\r\n\r\n126 سخنى از آن حضرت ( ع ) هنگامى كه او را مورد عتاب قرار دادند كه چرا عطايا را به تساوى تقسيم مىكند .\r\n","description":"","footnote":" ( 1 ) . مراد ، اصحاب معاويه است . ","page_name":" 291 ","page_number":296},
  {"content":"\r\n","description":"","footnote":"","page_name":" 292 ","page_number":297},
  {"content":"\r\nآيا مرا فرمان مىدهيد كه پيروزى را طلب كنم ، به ستم كردن بر كسى كه زمامدار او شده‌ام به خدا سوگند ، چنين نكنم تا شب و روز از پى هم مىآيند و در آسمان ستاره اى از پس ستارهء ديگر طلوع مىكند . اگر اين مال از آن من مىبود ، باز هم آن را به تساوى به ميانشان تقسيم مىكردم . پس چگونه چنين نكنم ، در حالى كه ، مال از آن خداوند است . سپس ، فرمود : بخشيدن مال به كسى كه حق او نباشد ، خود گونه اى تبذير و اسراف است كه بخشنده را در اين جهان بر مىافرازد و در آن دنيا پست مىسازد . در ميان مردم مكرّمش مىدارد و در نزد خدا خوار مىگرداند . هركس دارايى خود را بى جا صرف كند و به نااهلش ببخشد ، خداوند از سپاسگزارى آنها محرومش گرداند . آنان به جاى او ، ديگرى را به دوستى خواهند گرفت و اگر روزى او را حادثه اى پيش آيد و به ياريشان نياز افتد ، آنها را بدترين ياران و سرزنش كننده ترين كسان خود خواهد يافت .\r\n\r\n127 سخنى از آن حضرت ( ع ) خطاب به خوارج\r\nاگر گمان آن داريد كه من خطا كرده‌ام و گمراه شده‌ام ، پس به چه سبب همهء امت محمد ( صلى اللَّه عليه و آله ) را به گمراهى من ، گمراه مىشمريد و آنان را به خطايى كه من كرده‌ام ، بازخواست مىنماييد و به گناهى كه من مرتكب شده‌ام به كفر نسبت مىدهيد شمشيرهاى خود را بر دوش نهاده ، بر سر بيگناه و گناهكار فرود مىآوريد و گناهكار و بيگناه را با هم در مىآميزيد . و خود مىدانيد ، كه رسول اللَّه ( صلى اللَّه عليه و آله ) كسى را كه مرتكب زناى محصنه شده بود ، سنگسار نمود . سپس ، بر او نماز كرد و ميراثش را به كسانش داد . قاتل را كشت و ميراثش را به كسانش داد . دست دزد را بريد و زناكار غير محصن را تازيانه زد ولى ، سهمى را كه از غنايم نصيبشان مىشد به آنان پرداخت و رخصت داد كه با زنان مسلمان ازدواج كنند . رسول الله\r\n","description":"","footnote":"","page_name":" 293 ","page_number":298},
  {"content":"\r\n","description":"","footnote":"","page_name":" 294 ","page_number":299},
  {"content":"\r\n( صلى اللَّه عليه و آله ) آنان را به سبب گناهى كه مرتكب شده بودند ، مواخذه كرد و حدّ خدا را بر ايشان جارى ساخت ولى از سهمى ، كه اسلام برايشان معين كرده بود منعشان ننمود و نامشان از ميان مسلمانان نزدود . شما بدترين مردم هستيد ، از كسانى كه شيطان به هر سو كه خواهد آنان را مىكشاند و گمراه و سرگردان مىسازد . به زودى دو گروه به سبب من هلاك شوند .\r\nيكى ، دوستى كه در دوستى من افراط كند و اين دوستى او را از راه حق دور سازد و ديگر ، دشمنى كه در دشمنى من افراط كند و دشمنى با من او را از راه حق دور سازد . بهترين مردم كسانى هستند كه راه ميانه را برگزيدند ، پس همراه آنان باشيد ، همراه جماعت بزرگتر . ( 1 )  زيرا دست خدا با جماعت است و از تفرقه حذر كنيد ، زيرا كسانى كه از جماعت كنارى مىگيرند طعمهء شيطاناند مانند گوسفندى كه از گله جدا مىافتد و گرگ او را بر مىدرد . آگاه باشيد ، هر كه مردم را به اين شعار ( 2 )  دعوت كند ، بكشيدش اگر چه زير اين عمامه باشد . آن دو حكم به داورى پرداختند تا آنچه را كه قرآن زنده داشته است زنده دارند و آنچه را ميرانيده است بميرانند . زنده داشتن قرآن ، گرد آمدن است بر آنچه حكم كرده و ميراندن قرآن ، جدا شدن از احكام آن است . اگر قرآن ما را به جانب ايشان كشاند ، از ايشان پيروى مىكنيم و اگر آنان را به جانب ما كشاند ، بايد كه از ما پيروى كنند . اى نابكاران ، من كار بدى نكرده‌ام و شما را در كارتان فريب نداده‌ام و به اشتباه نينداخته‌ام . بزرگان شما دو مرد را برگزيدند و ما از آن دو پيمان گرفتيم كه از قرآن تجاوز نكنند ، ولى ، آن دو گمراه شدند و حقيقت را ، با آنكه به چشم مىديدند ، رها كردند . ميلشان به ستم بود و به ستم گراييدند . ما پيش از آن كه رأى ناصواب خود را آشكار كنند و حكمى ظالمانه دهند از ايشان پيمان گرفته بوديم كه در حكميت حق و عدالت را رعايت كنند .\r\n","description":"","footnote":" ( 1 ) . كه با امام ( ع ) بودند و خوارج در اقليت بودند .  ( 2 ) . شعار جدايى از گروهى كه بر حق هستند . ","page_name":" 295 ","page_number":300},
  {"content":"\r\n","description":"","footnote":"","page_name":" 296 ","page_number":301},
  {"content":"\r\n\r\n128 سخنى از آن حضرت ( ع ) از حوادث شگرف بصره خبر مىدهد :\r\nاى احنف ، گويى كه مىبينمش كه در حركت آمده ، با لشكرى كه نه غبارى برمىانگيزد و نه بانگ و خروشى برمىآورد ، نه از دهنه‌هاى اسبانشان صدايى بر مىآيد و نه از اسبانشان شيهه اى . زمين را با پاهاى خود ، كه همانند پاهاى شتر مرغ است ، لگدكوب مىكنند . [ اين اشارت است به صاحب الزنج 
  ] سپس ، فرمود : واى بر محله‌هاى آبادتان و خانه‌هاى آراسته تان كه چون كركسان ، بالها دارند و چون فيلها خرطومها . ( 1 )  از آن لشكر كسانى هستند كه به سوگ كشتگانشان ننشينند و آن را ، كه از ميانه رفته است ، نجويند . من دنيا را به دور افكنده‌ام و آن را نيك سنجيده‌ام و به چشمى كه درخور آن است در او مىنگرم .\r\n\r\nهم از اين سخن [ در باره تركان اشارت دارد 
  ]\r\nگويى مىبينمشان ، قومى هستند با چهره هايى ، گرد و خشن ، چون سپرهاى در پوست گرفته . جامه هايشان حرير و ديباست . همهء اسبان راهوار را از آن خود كرده‌اند . بسيار كشتار كنند . آنسان كه مجروحان بر روى مقتولان روند و آنان كه مىگريزند ، كمتر از كسانى باشند كه به اسارت در مىآيند . [ يكى از اصحابش به او گفت : يا امير المؤمنين ، شما را علم غيب داده‌اند . امام ( ع ) خنديد و به آن مرد ، كه از قبيلهء كلب بود ، چنين فرمود : 
  ] اى مرد كلبى اين علم غيب نيست . بلكه چيزى است كه از صاحب علمى آموخته شده . علم غيب علم به زمان قيامت است و آنچه خدا در اين آيه برشمرده : « خداست كه علم زمان قيامت در نزد اوست » ( 2 )  .\r\n","description":"","footnote":" ( 1 ) . مراد از بالها ، سايبانهاى اطراف بام است و مراد از خرطومها ناودانهاست .  ( 2 ) . سورهء 31 ، آيهء 34 . ","page_name":" 297 ","page_number":302},
  {"content":"\r\n","description":"","footnote":"","page_name":" 298 ","page_number":303},
  {"content":"\r\nاوست كه مىداند ، كه در رحمهاى زنان چگونه فرزندى است . پسر است يا دختر ، زشت است يا زيبا ، سخاوتمند است يا بخيل ، بدبخت است يا نيكبخت ، هيزم آتش دوزخ است يا در بهشت ، همنشين پيامبران . اين است علم غيبى كه جز خدا آن را نداند . جز اينها ، علمى است كه به پيامبرش آموخته و او نيز به من آموخته است . و از خدا خواسته كه سينه‌ام آن را در خود حفظ كند و دلم در درون خود جاى دهد .\r\n\r\n129 خطبه اى از آن حضرت ( ع ) در بارهء پيمانه‌ها و ترازوها\r\nاى بندگان خدا ، شما و آرزوهايتان در اين دنيا ، همانند مهمانانى هستيد كه زمان درنگش معين شده يا همانند وامدارى هستيد كه مدت وامش سرآمده و اكنون طلبكاران به مطالبه آمده‌اند . زمان كوتاه است و اعمالتان را ثبت كرده‌اند . چه بسا ، كسانى در كارى مىكوشند و سرانجام ، تباهش مىكنند و چه بسا ، كسانى كه در كارى رنج مىبرند و سرانجام ، زيان مىبينند . شما در زمانى زندگى مىكنيد كه نيكى از آن رخت بر بسته و پيوسته دور تر مىرود و بدى بدان روى نهاده است و پيوسته پيشتر مىآيد . شيطان ، طمع در هلاكت مردم بسته و اكنون زمانى است كه اسباب كارش نيك مهيا شده و مكر و فريبش به همه جا راه يافته است و شكارش در چنگال اوست . به هر كجا كه خواهى چشم بگردان و مردم را بنگر ، آيا جز درويشى ، كه از درويشىاش رنج مىبرد يا توانگرى كه نعمت خدا را كفران مىكند يا بخيلى ، كه در اداى حق خدا بخل مىورزد تا بر ثروتش بيفزايد ، يا متمردى ، كه گوشش براى شنيدن اندرزها گران شده است ، چيز ديگرى خواهى ديد . اخيار و صالحان كجايند آزادگان و بخشندگان چه شده‌اند كجايند آنان كه در داد و ستد پارسايى مىكردند و راه و روشى پاكيزه داشتند . آيا نه چنين است ، كه همگى از اين جهان پست و زودگذر و آميخته به تيرگى و رنج رخت به جهان ديگر برده‌اند و شما به جاى آنها مانده‌ايد . در ميان گروهى\r\n","description":"","footnote":"","page_name":" 299 ","page_number":304},
  {"content":"\r\n","description":"","footnote":"","page_name":" 300 ","page_number":305},
  {"content":"\r\nفرومايگان ، كه لبها از به هم خوردن و بردن نامشان و نكوهش اعمالشان ننگ دارد . در اين حال بايد گفت : انا لله و انا اليه راجعون . فساد آشكار شده ، كسى نيست كه زشتكاريها را دگرگون سازد و كسى نيست كه بزهكاران را مهار كند . با چنين اعمالى مىخواهيد كه در جوار خداوندى در سراى قدس او به سر بريد يا از گراميترين دوستان او به شمار آييد . آرزويى محال است .\r\nخداوند را براى رفتن به بهشت نتوان فريفت و خشنودى او جز به اطاعت و بندگى حاصل نشود . خدا لعنت كند كسانى را كه امر به معروف مىكنند و خود به جاى نمىآورند يا نهى از منكر مىنمايند و خود به جاى مىآورند .\r\n\r\n130 سخنى از آن حضرت ( ع ) در خطاب به ابو ذر ، رحمه الله ، هنگامى كه عثمان او را به ربذه تبعيد كرد .\r\nاى ابو ذر ، تو براى خدا خشمگين شدى ، پس ، اميد در كسى بند كه براى او خشمگين شده اى . اينان به خاطر دنياشان از تو ترسيده‌اند و تو به خاطر دينت از آنان ترسيده اى . اينك ، آنچه را كه به خاطر آن از تو ترسيده‌اند به ايشان واگذار و آنچه را كه به سبب آن از ايشان ترسيده اى برگير و رو به گريز نه . اينان چقدر نيازمند چيزى هستند كه تو آنها را از آن منع مىكردى و تو چه بىنيازى از آنچه تو را از آن منع كرده‌اند . فردا خواهى دانست كه چه كسى سود برده و چه كسى فراوان رشك مىبرد . اگر درهاى آسمان و زمين را به روى بنده اى از بندگان خدا بربندند و آن بنده خدا ترس باشد ، خداوند برايش راهى خواهد گشود . پس ، جز حق تو را مونسى نباشد و چيزى جز باطل تو را به وحشت نيفكند . اگر دنيايشان را مىپذيرفتى ، تو را دوست مىگرفتند و اگر از دنيا چيزى بر مىگرفتى تو را در امان مىداشتند .\r\n","description":"","footnote":"","page_name":" 301 ","page_number":306},
  {"content":"\r\n","description":"","footnote":"","page_name":" 302 ","page_number":307},
  {"content":"\r\n\r\n131 سخنى از آن حضرت ( ع )\r\nاى مردم گونه گون با دلهاى پراكنده ، اى كسانى كه به تنها حاضريد و به خردها غايب . با مهربانى ، شما را به سوى حق سوق مىدهم و شما همانند بزغاله اى كه از غرش شير مىرمد از آن مىرميد . بعيد است كه به يارى شما عدالتى را ، كه چهره نهفته است ، آشكار سازم يا حقى را ، كه ديگران به كژيش كشانيده‌اند ، راست گردانم . بار خدايا ، تو مىدانى ، كه آن كارها كه از ما سر زد ، نه براى همچشمى بود و نه رقابت در قدرت و نه خواستيم از اين دنياى ناچيز چيزى افزون به چنگ آوريم . بلكه مىخواستيم نشانه‌هاى دين تو را كه دگرگون شده بود بازگردانيم و بلاد تو را اصلاح كنيم تا بندگان ستمديده ات در امان مانند و آن حدود كه مقرر داشته اى ، جارى گردد . بار خدايا ، من نخستين كسى هستم كه به سوى تو روى آوردم و دعوت را شنيدم و اجابت كردم و در نماز ، كسى جز رسول الله ( صلى اللَّه عليه و آله ) بر من پيشى نگرفته است . شما دانسته‌ايد ، كه سزاوار نيست كسى كه بر ناموسها و جانها و غنيمتها و احكام مسلمين ولايت دارد و پيشوايى مسلمانان بر عهدهء اوست ، مردى بخيل و تنگ چشم باشد ، تا در خوردن اموالشان حريص شود و نيز ، والى نبايد نادان باشد تا مردم را با نادانى خود گمراه سازد و نبايد كه ستمكار باشد تا وظيفهء روزى آنان را ببرد و نبايد از گردش ايام بترسد تا گروهى را همواره بر گروه ديگر برترى دهد ، و نه كسى ، كه در داورى رشوه مىستاند ، تا رشوه گيرنده حقوق مردم را از ميان برده و در بيان احكام و حدود الهى توقف نمايد . و نه كسى ، كه سنّت را فرو مىگذارد تا امّت را به هلاكت اندازد .\r\n","description":"","footnote":"","page_name":" 303 ","page_number":308},
  {"content":"\r\n","description":"","footnote":"","page_name":" 304 ","page_number":309},
  {"content":"\r\n\r\n132 خطبه اى از آن حضرت ( ع )\r\nسپاس مىگويم او را ، بر آنچه بستد و بر آنچه عطا كرد و بر هر احسان كه نمود و بر هر امتحان كه فرمود . از درون هر پنهان آگاه است و هر رازى در نزد او آشكار است به هر چه در دلهاست داناست و هر چه كه چشمان ، دزديده ، در آن نگرند مىداند . شهادت مىدهم كه خداوندى جز او نيست و محمد ( صلى اللَّه عليه و آله ) برگزيده و مبعوث از سوى اوست . شهادتى كه در آن نهان و آشكار و دل و زبان موافق باشند .\r\n\r\nو از اين خطبه\r\nبه خدا سوگند ، سخنى است به جد ، نه بازيچه ، سخنى است راست ، نه دروغ و ، آن سخن مرگ است ، كه چاووش آن بانگ دعوت خود به گوش همه رسانيد و ساربان خدا خوانش ( 1 )  مسافران را با شتاب فراخواند . پس به بسيارى مردمان فريفته نشوى ، كه خود به چشم خود ديدى آن را كه پيش از تو بود ، مالها اندوخت و از درويشى برحذر بود و با آرزوى دراز و دور انگاشتن مرگ ، از عاقبت امر ايمن زيست ، چگونه مرگ او را فرو گرفت و از وطنش بركند و بر تخته‌هاى تابوت نشاند و مردم تابوت او را از يكديگر مىگرفتند و بر دوشها مىنهادند و با سر انگشتان نگه مىداشتند . آيا آن كسانى را كه آرزوهاى دور و دراز در دل داشتند و بناهاى بلند و استوار برمىآوردند و مال فراوان گرد مىآوردند ، ديدى ، كه خانه هايشان گورهايشان شد و هر چه گرد آورده بودند تباه گرديد و اموالشان به ميراثخواران رسيد و زنانشان نصيب ديگران شد نه ياراى آنكه بر حسنات خويش بيفزايند و نه توان آنكه از گناهان پوزش خواهند . هركس تقوا را شعار قلب خود سازد ، در اعمال خير بر ديگران پيشى گيرد و كارش موجب رستگاريش گردد . خيرى را كه از پرهيزگارى حاصل مىكنيد غنيمت شماريد و براى رسيدن به بهشت كارى در خور آن كنيد . زيرا دنيا را نيافريده‌اند كه سراى جاويدان شما باشد ، بلكه گذرگاهى است و بايد از آن توشه برگيريد ، براى سرايى كه در آن قرار خواهيد گرفت . پس براى سفر بشتابيد و مركبان را حاضر آوريد كه زمان جدايى در رسيده است .\r\n","description":"","footnote":" ( 1 ) . حدا ، آوازى است كه ساربانان براى شتران خوانند تا بر سرعت خود در رفتن بيفزايند . ","page_name":" 305 ","page_number":310},
  {"content":"\r\n","description":"","footnote":"","page_name":" 306 ","page_number":311},
  {"content":"\r\n\r\n133 خطبه اى از آن حضرت ( ع )\r\nهم دنيا و هم آخرت مطيع و منقاد خداوندند و زمامشان به دست اوست . آسمانها و زمينها ، كليدهاى خود را تسليم او نموده‌اند . درختان سبز و خرم هر بامداد و شامگاه در برابر او خاضعاند و براى او از شاخه‌هاى خود آتشهاى تابناك ، از گلها و ميوه‌ها ، مىافروزند و به فرمان او و مشيت اوست كه ميوه‌هاى رسيده به بار مىآورند .\r\n\r\nاز اين خطبه\r\nو كتاب خدا در ميان شماست ، گويايى است كه زبانش از گفتن در نمىماند . سرايى است كه اركانش ويران نمىشود . پيروزمندى است كه يارانش به هزيمت نمىروند .\r\n\r\nو هم از اين خطبه\r\nاو را به هنگامى كه در ميان مردم پيامبرانى نبود به رسالت فرستاد . مردم هر يك در كار دين سخنى مىگفتند پس ، محمد ( صلى اللَّه عليه و آله ) را در پى رسولان بفرستاد و وحى را به دو پايان بخشيد . او در راه خدا با كسانى كه از خدا اعراض كرده بودند و نيز كسانى كه برايش شريك و همانند قرار داده بودند ، جهاد كرد .\r\n\r\nو هم از اين خطبه\r\nدنيا منتهاى ديدهء نابيناست ، كه نگاهش از آن درنمىگذرد و آنچه را ، كه در آن سوى آن است ، نمىبيند . آنكه اهل بصيرت است ، ديدگان گشوده و مىداند كه در آن سوى آن ، سراى آخرت است . اهل بصيرت از دنيا دل بر مىكند و آنكه ديدهء باطنش نابيناست ، از آن دل برنمىكند . بينا براى آخرت توشه برمىگيرد و نابينا براى زندگى دنيا .\r\n\r\nو هم از اين خطبه\r\nبدانيد كه هر كه را هر چه باشد ، روزى از آن سير مىشود و ملول مىگردد . تنها زندگى است كه از آن سير نمىشود ، زيرا در مرگ ، راحت و آسودگى نمىيابد . و آن سخن حكمت است كه زندگى دل مرده است و بينايى ديدهء نابينا و شنوايى گوش ناشنوا و سيراب كردن است تشنه را و در همهء آن بىنيازى است و سلامت . كتاب خداست ، كه به يارى آن حق را مىبينيد و مىگوييد و مىشنويد . برخى از\r\n","description":"","footnote":"","page_name":" 307 ","page_number":312},
  {"content":"\r\n","description":"","footnote":"","page_name":" 308 ","page_number":313},
  {"content":"\r\nآن ، برخى ديگر را تفسير مىكند و برخى از آن ، به برخى ديگر شهادت مىدهد . در دين خدا اختلاف ندارد و پيرو خود را از خدا منحرف نگرداند . شما در كينه ورى ميان خود مصالحه كرده‌ايد . دوستيهايتان همانند گياهى است كه در پارگين مىرويد ، با ظاهرى سبز و خرم و باطنى بدبو و رنجآور ، اگر با يكديگر راه صفا و دوستى مىسپريد ، انگيزهء آن دوستى ، آمال و آرزوهاست و اگر با يكديگر دشمنى مىورزيد به انگيزهء گرد آوردن مال و خواسته است . شما را آن ناپاك ، [ يعنى شيطان 
  ] سر گردان ساخته و ، فريبش ، گمراه كرده است . خداوند است كه از او براى شما و براى خود يارى توانم خواست .\r\n\r\n134 سخنى از آن حضرت ( ع ) عمر براى اين كه خود به نبرد روميان رود با او مشورت كرد و على ( ع ) فرمود :\r\nخداوند ، براى پيروان اين دين ، بر عهده گرفته است كه حوزهء دينشان را مستحكم گرداند و حريم اسلام را از تعرض خصم مصون دارد . آن خداوندى ، كه ياريشان كرد و هنوز شمارشان اندك بود و كس به ياريشان برنمىخاست و آنان را از دشمنانشان حفظ كرد و حال آنكه ، آنان را شمار اندك بو و توان دفاع از خود را نداشتند . اوست كه زنده است و نمىميرد . اگر تو خود به سوى دشمن روى و خود با دشمن روياروى شوى ، اگر مغلوب گردى ، مسلمانان را تا اقصا بلادشان پناهگاهى نمىماند و بعد از تو مرجعى ندارند كه به آن باز گردند . پس مردى سلحشور را به سوى ايشان بفرست و سپاهى گران همراه او كن كه هم جنگ آزموده باشند و هم نيكخواه اسلام . اگر خداوند پيروزش گرداند كه اين همان است كه تو خواسته اى و اگر كار را گونه اى ديگر افتاد ، در آن حال ، تو پناه مردم و مرجع مسلمانان خواهى بود .\r\n","description":"","footnote":"","page_name":" 309 ","page_number":314},
  {"content":"\r\n","description":"","footnote":"","page_name":" 310 ","page_number":315},
  {"content":"\r\n\r\n135 سخنى از آن حضرت ( ع ) روزى ميان او و عثمان مشاجره اى در گرفت . مغيرة بن اخنس ، كه در آنجا بود ، به عثمان گفت : من تو را در برابر او بسنده‌ام و امير المؤمنين مغيره را فرمود :\r\nاى فرزند آن ملعون ابتر و درخت بىريشه و شاخ ، تو مرا بسنده اى به خدا سوگند ، كسى كه تو ياورش باشى ، هرگز ، روى پيروزى نخواهد ديد و كسى كه تو بر پايش دارى ، هرگز ، بر پاى نخواهد ماند . از نزد ما بيرون شو . خداوند خير و صلاح را از تو دور گرداند . هر چه توانى بكوش ، خدا بر تو رحمت نياورد اگر بر من رحمت آورى .\r\n\r\n136 سخنى از آن حضرت ( ع )\r\nبيعت شما با من كارى نبود كه بتصادف يا بدون انديشه صورت پذيرفته باشد . و كار من با شما يكى نيست . من شما را براى كارهاى خدايى مىخواهم و شما مرا براى منافع خود مىخواهيد . اى مردم ، مرا يارى كنيد ، هر چند ، خلاف ميلتان باشد ، سوگند به خدا ، حق ستمديده را از ستمگر مىستانم و مهار در بينى ستمگر كرده ، چون شتر مىكشانم تا او را به آبشخور حق برم ، اگر چه ، رفتن به آنجا را ناخوش دارد .\r\n","description":"","footnote":"","page_name":" 311 ","page_number":316},
  {"content":"\r\n","description":"","footnote":"","page_name":" 312 ","page_number":317},
  {"content":"\r\n\r\n137 سخنى از آن حضرت ( ع ) در بارهء طلحه و زبير\r\nبه خدا سوگند ، كه از انتساب هيچ منكرى به من خوددارى ننمودند و ، در رفتار ميان من و خود رعايت انصاف نكردند . ايشان حقى را طلب مىكنند كه خود آن را واگذاشتند و خونى را مىخواهند كه خود آن را ريخته‌اند ( 1 )  . اگر من در آن كار با آنان شريك بوده‌ام آنان خود بىنصيب نبوده‌اند و اگر آنان خود و بى من چنان كرده‌اند ، پس آنهايند كه بايد بازخواست شوند و نخستين گامى كه در راه عدالت برمىدارند ، بايد به زيان خود حكم دهند . هر آينه ، بصيرت و بينايى من با من است . من امرى را بر كسى مشتبه نكرده‌ام و امرى هم بر من مشتبه نشده است . اينان گروه ستمكاراناند .\r\nدر ميان ايشان گل سياه فتنه است و زهر كژدم گزنده و كارشان به شبهه افكندن است ، شبهه اى ظلمانى . و حال آنكه ، حقيقت آشكار است و باطل خود درختى است از ريشه بركنده . زبانش بريده است و شرانگيزى نتواند . به خدا سوگند برايشان به دست خود آبگيرى كنم كه سيراب از آن بيرون نروند و از آن پس از هيچ آبگيرى آبى ننوشند .\r\n\r\nهم از اين سخن\r\nهمانند ماده شترى كه به كرهء خود مىگرايد ، به من روى نهاديد و ، در حالى كه ، پياپى مىگفتيد : بيعت ، بيعت . من دستم را مىبستم و شما آن را مىگشوديد . من دستم را واپس مىبردم و شما مىگرفتيد و آن را به سوى خود مىكشيديد . بار خدايا ، آن دو - طلحه و زبير - پيوند خود بريدند و بر من ستم كردند و بيعت من گسستند . و مردم را بر ضد من برانگيختند . بار خدايا ، هر گره كه بسته‌اند ، بگشاى و آنچه تابيده‌اند ، سست نماى و بدى و ناكامى را ، در هر چه آروزيش را دارند و در راه و روشى كه در پيش گرفته‌اند ، به آنان بنماى . پيش از آنكه جنگ را آغازند ، از آنان خواستم به بيعتى كه شكسته‌اند بازگردند ، و درنگ و تأنى نمايند ، ولى نعمتى را كه به ايشان ارزانى داشته بودم ، خوار شمردند و عافيت را پس زدند .\r\n","description":"","footnote":" ( 1 ) . مراد ، خون عثمان است ","page_name":" 313 ","page_number":318},
  {"content":"\r\n","description":"","footnote":"","page_name":" 314 ","page_number":319},
  {"content":"\r\n\r\n138 سخنى از آن حضرت ( ع ) در آن به حوادث بزرگ اشارت دارد\r\nهواهاى نفسانى را به متابعت هدايت الهى بازمىگرداند ( 1 )  ، در روزگارى كه هدايت الهى را به متابعت هواهاى نفسانى در آورده باشند . آراء و انديشه‌ها را تابع قرآن گرداند در روزگارى كه قرآن را تابع آراء و انديشه‌هاى خود ساخته باشند .\r\n\r\nو از اين خطبه\r\nتا آن گاه كه جنگى سخت در ميان شما درگير شود ، جنگى كه چونان درنده اى دندان نمايد - همانند حيوانى شيرده كه پستانهايش پر شير باشد و شيرش به دهانها شيرين آيد ولى در پايان به شرنگ بدل شود - آگاه باشيد كه فردا - و فردا خواهد آمد و ندانيد با خود چه خواهد آورد - فرمانروايى كه نه از اين قوم است ، كارگزاران را به سبب اعمال ناپسندشان باز خواست خواهد كرد و زمين براى او گنجينه هايش را ، چون پاره‌هاى جگرش ، بيرون افكند . و كليدهاى خود را تسليم او كند و او به شما نشان خواهد داد كه دادگرى در كشوردارى چگونه است . و كتاب خدا و سنت او را ، كه مرده است ، زنده كند .\r\n\r\nاز اين خطبه\r\nچنان است كه مىبينم كه مرغى شوم در شام بانگ مىكند و پرچمهايش را در اطراف كوفه به چپ و راست به جنبش مىآورد . و چون اشترى مست و چموش به آن ديار روى آورد و زمين را از سرهاى بريده فرش مىكند . بلعيدن را دهان گشاده دارد . و زمين در زير گامهاى سنگينش مىلرزد . به هر سو و هر جا جولان كند و حمله اش سخت و جانشكار است . به خدا سوگند ، كه شما را در اطراف زمين پراكنده سازد تا از شما همان قدر باقى ماند كه سياهى سرمه بر چشم . و همواره بر اين حال خواهيد بود تا عرب عقل خويش بازيابد و آيينهاى پيامبر ، را به\r\n","description":"","footnote":" ( 1 ) . يعنى حضرت امام زمان ( عج ) . ","page_name":" 315 ","page_number":320},
  {"content":"\r\n","description":"","footnote":"","page_name":" 316 ","page_number":321},
  {"content":"\r\nكار دارد و آثار او را پيش چشم داشته باشد و آن عهدى را كه هنوز زمانى بر آن نگذشته و متمم نبوّت است [ يعنى امامت 
  ] رعايت كند . بدانيد ، كه شيطان راههاى خود را پيش پاى شما مىگشايد ، كه از پى او رويد .\r\n\r\n139 سخنى از آن حضرت ( ع ) هنگام شورا\r\nهيچكس پيش از من براى قبول دعوت حق و صلهء رحم و احسان نشتافت . ( 1 )  پس سخن من بشنويد و هر چه مىگويم ، نيك ، در خاطر نگه داريد . پس از اين روز ، خواهيد ديد كه شمشيرها از غلاف كشيده شود و پيمانها شكسته آيد تا آنجا كه بعضى از شما سركردهء گمراهان شويد و برخى ديگر از پيروان اهل جهالت .\r\n\r\n140 سخنى از آن حضرت ( ع ) در نهى از غيبت مردم\r\nشايسته است ، آنان كه مرتكب گناه نشده‌اند و از معصيت در امان مانده‌اند ، به گناهكاران و عاصيان رحمت آورند . و همواره به درگاه خداوندى سپاس گزارند تا سپاس خداوندى ، آنان را از عيبجويى گناهكاران باز دارد . پس چگونه است حال غيبتكننده اى كه زبان به غيبت برادر خود مىگشايد و او را به سبب گرفتار شدنش در چنگ گناه سرزنش مىكند . آيا به ياد ندارد كه خداوند گناهان او را مستور داشته ،\r\n","description":"","footnote":" ( 1 ) . قبول اسلام از رسول ( ص ) نوعى صلهء رحم بود در حالى كه ديگران قطع رحم كرده بودند . ","page_name":" 317 ","page_number":322},
  {"content":"\r\n","description":"","footnote":"","page_name":" 318 ","page_number":323},
  {"content":"\r\nآن هم گناهانى ، كه از گناهان كسى كه زبان به غيبتش گشاده ، بسى بزرگتر بوده است . و چگونه او را به گناهى نكوهش مىكند كه خود نيز همانند آن را مرتكب مىشود . و اگر آن گناه را ، عينا ، مرتكب نشده ، خداوند را در مواردى كه از آن گناه عظيمتر بوده است ، نافرمانى كرده است . به خدا سوگند ، اگر گناه بزرگى مرتكب نشده ولى نافرمانى كوچكى از او سر زده است ، جرأت او در عيبجويى و غيبت مردمان گناهى بزرگتر است . اى بندهء خدا ، به عيبجويى گناهكار مشتاب ، شايد خداوند او را آمرزيده باشد و از خردك گناهى هم كه كرده اى ، ايمن منشين ، بسا كه تو را بدان عذاب كنند . هر كس از شما كه به عيب ديگرى آگاه است ، بايد از عيبجويى باز ايستد . زيرا مىداند كه خود را نيز چنان عيبى هست . بايد به سبب عيبى كه ديگران بدان مبتلا هستند و او از آن در امان مانده است ، خدا را شكر گويد و اين شكرگزارى او را از نكوهش ديگران به خود مشغول دارد .\r\n\r\n141 سخنى از آن حضرت ( ع )\r\nاى مردم ، آنكه بداند كه برادرش در دين ثابت قدم و استوار است و به راه راست مىرود ، نبايد به بدگوييهاى مردم در حق او گوش فرا دهد ، كه تيرانداز گاه تيرهايش به خطا رود . و حال آنكه ، سخن بىاثر نماند ولى ، باطل آن روى در تباهى دارد و خدا شنوا و گواه است . بدانيد ، كه ميان حق و باطل تنها چهار انگشت فاصله است . از او پرسيدند كه اين به چه معنى است انگشتانش را كنار هم نهاد و ميان گوش و چشم قرار داد و گفت : باطل اين است كه بگويى شنيدم ، و حق اين است كه بگويى ديدم .\r\n","description":"","footnote":"","page_name":" 319 ","page_number":324},
  {"content":"\r\n","description":"","footnote":"","page_name":" 320 ","page_number":325},
  {"content":"\r\n\r\n142 سخنى از آن حضرت ( ع )\r\nكسى كه نه بجا و نه به حق ، به كسى كه سزاوار احسان نيست ، احسان كند ، جز ستايش مشتى فرومايه و ثناى جماعت اشرار و نادانان بهره اى نخواهد برد . آن هم تا زمانى كه ، احسانش در حق ايشان بر دوام باشد . براستى چه دستى بخشنده دارد ولى از انفاق در راه خدا بخل مىورزد . كسى كه خدا به او مال و خواسته اى ارزانى داشته ، بايد كه به خويشاوندان برساند و مهمانيهاى نيكو دهد و اسيران و گرفتاران را از بند برهاند و به فقيران و وامداران چيزى عطا كند . و تا ثوابى حاصل كند ، خود شكيبايى ورزد و حقوقى را كه به گردن دارد ، ادا نمايد و با سختيها بسازد . دستيافتن به اين خصلتها ، در دنيا سبب شرف و بزرگى و درك فضايل آخرت شود . [ اگر خدا بخواهد . 
  ]\r\n\r\n143 خطبه اى از آن حضرت ( ع ) در طلب باران\r\nبدانيد ، زمينى كه شما را بر پشت خود حمل مىكند و آسمانى كه بر سرتان سايه گسترده است ، فرمانبردار پروردگار شما هستند و اگر بركات خود را بر شما ارزانى مىدارند ، بدان سبب نيست كه بر شما دل مىسوزانند يا مىخواهند به شما تقرب جويند يا از شما اميد خيرى دارند ، بلكه ، خداوند آن دو را فرمان داده كه به شما سود رسانند و آن دو هم اطاعت كرده‌اند . خداوند ، زمين و آسمان را براى مصالح شما بر پاى داشته و آن دو نيز برپاى ايستاده‌اند .\r\n","description":"","footnote":"","page_name":" 321 ","page_number":326},
  {"content":"\r\n","description":"","footnote":"","page_name":" 322 ","page_number":327},
  {"content":"\r\nايزد تعالى بندگانش را كه مرتكب اعمال ناشايست شوند ، به كاسته شدن ميوه هاشان و نگه داشتن بركات از ايشان و فرو بستن خزاين خيرات به روى آنان مىآزمايد . تا توبه كنندگان توبه كنند و گناهكاران از گناه كردن باز ايستند و پندگيرندگان پند گيرند . و آن كه ارادهء گناه كرده و منزجر گردد . خداوند ، آمرزش خواستن را سبب فراوانى روزى و رحمت بر آفريدگان قرار داده ، كه فرمايد : « از پروردگارتان آمرزش بخواهيد كه او آمرزنده است . تا از آسمان برايتان پى در پى باران فرستد . و شما به اموال و فرزندان مدد كند . » ( 1 )  پس ، خداوند رحمت كند كسى را كه به توبه روى آورد و از خطاهاى خود بخشش طلبد و بر مرگ خود پيشى گيرد و تدارك امر آخرت كند . اى خداوند ، ما به سوى تو بيرون آمده‌ايم ، از درون خيمه‌ها و خانه هايى كه ناله و فرياد ستوران و كودكانمان از آن بلند است . در حالى كه ، رحمت تو را مىطلبيم و اميد به فضل نعمت تو بسته‌ايم و از عذاب و خشم تو بيمناكيم . بار خدايا ، ما را به باران خود سيراب نما و نوميدمان باز مگردان و به قحط هلاك منماى و به آنچه سفيهان كرده‌اند مؤاخذت مكن . اى بخشاينده ترين بخشايندگان . اى خداوند ، ما به سوى تو بيرون آمده‌ايم ، تا آنچه را كه بر تو پوشيده نيست به تو شكايت كنيم . زيرا تنگناهاى دشوارمان به بيچارگى كشانده ، خشكساليهاى مشقتبار ما را به درگاه تو رانده . و خواسته‌هاى دست نايافتنى به رنجمان افكنده و فتنه‌هاى ناهنجار ، گريبانگيرمان شده است . بار خدايا ، از تو مىخواهيم كه ما را ، از درگاه خود ، نوميد بازنگردانى و اندوهگين واپس نفرستى و ما را به گناهانمان مورد خطاب قرار ندهى و برابر اعمالمان كيفر ندهى . بار خدايا ، بر ما باران و بركت و روزى و رحمت خود بگستران . بر ما بارانى ببار سودمند ، سيراب كننده ، رويانندهء گياهان ، كه بروياند هر چه را كه نابود شده ، و زنده گرداند ، هر چه را كه مرده است . بارانى بر ما ببار ، كه تشنگى را بر طرف گرداند كه و ميوه‌ها را افزون سازد و زمينهاى پست را سيراب كند و بر دره‌ها سيلاب افكند و درختان را برگ روياند و نرخها را بشكند كه تو به هر كارى كه بخواهى توانايى .\r\n","description":"","footnote":" ( 1 ) . سورهء 71 ، آيات 10 و 11 و 12 . ","page_name":" 323 ","page_number":328},
  {"content":"\r\n","description":"","footnote":"","page_name":" 324 ","page_number":329},
  {"content":"\r\n\r\n144 خطبه اى از آن حضرت ( ع )\r\nخداوند ، رسولان خود را فرستاد و وحى خويش ويژهء آنان ساخت . و آنها را بر آفريدگان خود حجت گردانيد تا از آن پس ، آفريدگان را حجتى نباشد و عذرى نماند . بندگان خود را به زبان راستگوى پيامبران به راه حق فراخواند . بدانيد ، كه خداوند از حال درون مردمان پرده برگرفت و آن را آشكار ساخت . نه آنكه ، بر رازى ، كه در درون مىپرورند و اسرارى كه در دل پنهان كرده‌اند ، آگاه نبود ، بلكه مىخواست بيازمايدشان كه كداميك در عمل بهتر از ديگران است ، تا پاداش نيك جزاى نيكان شود و كيفر بد سزاى بدكاران . كجايند كسانى كه پنداشتند كه راسخان در علم آنهايند ، نه ما اهل بيت بر ما دروغ مىبندند و ستم روا مىدارند . خداوند ما را فرا برده و آنان را فروهشته . به ما عطا كرده و آنان را محروم داشته ، ما را به درون برده و آنها را از در رانده است . راه هدايت به پايمردى ما طلب شود و كورى و گمراهى به ما از ميان برود . هر آينه ، پيشوايان از قريش هستند . نهال پيشوايى را در خاندان هاشم كشته‌اند . پيشوايى غير ايشان را سزاوار نيست و ولايت و امامت را كسى جز ايشان شايسته نباشد . از اين خطبه ( 1 )  دنياى ناپايدار و گذرا را برگزيدند و آخرت را واپس داشتند . زلال صافى را رها كردند و آب گنديدهء ناگوارا را آشاميدند . گويى بزهكارشان را مىنگرم كه به زشتكارى الفت يافته و انس گرفته و با آن موافق گشته است . تا آن گاه ، كه موى سرش در گناه سفيد شده و همهء رفتار و كردارش رنگ گناه گرفته است . سپس كف بر دهان آورده ، در اين حال ، همانند درياى مواجى است كه از غرق كردن هيچكس و هيچ چيز باك ندارد . يا همانند شعله اى سركش است كه در گياهان خشك در گرفته و هر چه را يابد مىسوزاند و نابود مىكند .\r\n","description":"","footnote":" ( 1 ) . در توبيخ و مذمّت بنى اميه و پيروانشان . ","page_name":" 325 ","page_number":330},
  {"content":"\r\n","description":"","footnote":"","page_name":" 326 ","page_number":331},
  {"content":"\r\nكجايند خردهايى كه از چراغهاى هدايت روشنى مىجستند و كجايند ديدگانى كه به نشانه‌هاى پرهيزگارى مىنگريستند و كجايند دلهايى كه فقط به خدا تعلق داشتند و به اطاعت و بندگى او پيمان بسته بودند بر سر متاع بىارزش دنيا ازدحام كردند و براى اندك حرامى با يكديگر به نزاع برخاستند . نشان بهشت و دوزخ برايشان افراخته و نمايان است . ولى از بهشت روى گردانيده ، با اعمالشان روى به دوزخ مىنهند . پروردگارشان ايشان را فراخواند ، برميدند و ، روى واپس كردند ، شيطان آنها را فراخواند ، دعوتش را اجابت كرده ، روى به سوى او نمودند .\r\n\r\n145 خطبه اى از آن حضرت ( ع )\r\nاى مردم ، شما در اين دنيا ، به مثابهء آماج هستيد و مرگها تيرهاى خود را به سوى شما مىافكنند . هر جرعه اى كه مىنوشيد آب در گلويتان مىجهد . و هر لقمه اى ، كه مىبلعيد ، گلوگيرتان مىشود . از هيچ نعمتى بهره نمىيابيد ، مگر آنكه ، نعمتى ديگر را از دست مىدهيد . هيچيك از شما يك روز عمر نمىيابد ، مگر آنكه ، يك روز ديگر از عمرش كاسته مىشود و چيزى بر روزيش افزون نمىگردد ، مگر هنگامى كه آنچه در روز پيش داشته ، از ميان برود . براى او اثرى پديد نمىآيد مگر آنكه ، اثر ديگرش نابود گردد . هر نوى را زمانى حاصل كند كه نو ديگر را كهنه كرده باشد . هيچ نهالى براى او نرويد تا نهال روييده اى از آن او بر زمين نيفتد . ريشه‌ها ، پدران و مادران ، رفتند و ما ، فرزندان ، شاخه‌ها هستيم و شاخه‌ها را پس از رفتن ريشه‌ها چه بقاست\r\n\r\nو از اين خطبه\r\nبدعتى را پديد نياوردند ، جز آنكه ، سنّتى را ترك نمودند . پس از بدعتها حذر كنيد و در راه روشن قدم نهيد . از كارها آنچه ديرينه تر است ، برتر است ( 1 )  و آنچه نو پديد آمده ، بدتر . ( 2 ) \r\n","description":"","footnote":" ( 1 ) . يعنى در زمان رسول الله ( ص ) بوده .  ( 2 ) . مراد ، بدعتهاست . ","page_name":" 327 ","page_number":332},
  {"content":"\r\n","description":"","footnote":"","page_name":" 328 ","page_number":333},
  {"content":"\r\n\r\n146 سخنى از آن حضرت ( ع ) به عمر بن الخطاب گفت هنگامى ، كه با او مشورت كرد ، كه خود به جنگ ايرانيان برود .\r\nاين كارى بود كه نه پيروزى در آن به انبوهى لشكر بود و نه شكست در آن به اندكبودن آن . آن دين خدا بود كه خدايش پيروز گردانيد و لشكر او بود كه مهيّاى نبردش كرد و ياريش داد . تا به آنجا رسيد كه بايد برسد و پرتوش بر آنجا تافت كه بايد بتابد . خداوند ما را وعدهء پيروزى داده و خدا وعدهء خويش برمىآورد و لشكر خود را يارى مىدهد . جايگاه فرمانده سپاه ، همانند رشته اى است كه مهره‌ها را در آن كشند ، و او آنها را در كنار هم جاى داده . اگر آن رشته بگسلد ، مهره‌ها پراكنده شوند و هر يك به سويى روند ، آنسان ، كه گرد آوردنشان هرگز ميسر نگردد . عربها امروز اگر چه به شمار اندك هستند ولى با وجود اسلام بسيارند . و به سبب اتحادشان پيروزمند . تو محور اين آسياب باش و ساكن بر جاى . به نيروى عرب آسياب را به چرخش در آور و آتش جنگ را به ايشان برفروز ، نه به خود . زيرا اگر از اين سرزمين به روى ، عربها از اطراف و اكناف پيمان بشكنند و كار به جايى كشد كه نگه دارى آنچه پشت سر نهاده اى ، از آنچه روياروى آن هستى ، دشوارتر گردد . ايرانيان فردا تو را ببينند و گويند اين است ريشهء عرب ، اگر آن را قطع كنيد ، از جنگ آسوده شويد . و همين سبب مىشود كه حرص و طمعشان در نابود كردن تو افزون گردد . اما آنچه از آمدن اين قوم به جنگ مسلمانان گفتى ، خداوند سبحان ، از آمدن آنها به جنگ مسلمانان ناخشنودتر از توست و او تواناتر است تا آنچه را سبب ناخشنودى او مىشود ، دگرگون سازد . اما در باب شمار بسيارشان ، ما درگذشته هرگز به پشتگرمى انبوهى سپاه نمىجنگيديم ، به اميد يارى و مددكارى خداوند بود كه مىجنگيديم .\r\n","description":"","footnote":"","page_name":" 329 ","page_number":334},
  {"content":"\r\n","description":"","footnote":"","page_name":" 330 ","page_number":335},
  {"content":"\r\n\r\n147 خطبه اى از آن حضرت ( ع )\r\nخداوند محمد ( صلى اللَّه عليه و آله ) را ، به حق ، به پيامبرى مبعوث داشت ، تا بندگانش را از پرستش بتان برهاند و به پرستش او وادارد . و از فرمانبردارى شيطان منع كند و به فرمان او آورد . با قرآنى كه معانى آن را روشن ساخت و بنيانش را استوار داشت ، تا مردم پروردگارشان را كه نمىشناختند ، بشناسند و پس از آنكه انكارش مىكردند ، به او اقرار آورند و پس از آنكه باورش نداشتند ، وجودش را معترف شوند . پس ، خداوند سبحان در كتاب خود بىآنكه او را ببينند ، خود را به بندگانش آشكار ساخت ، به آنچه از قدرت خود به آنان نشان داد و از قهر خود ايشان را ترسانيد . كه چگونه قومى را به عقاب خود نابود كرده و چسان كشت هستى جماعتى را به داس انتقام درو كرده است . هر آينه ، بعد از من بر شما روزگارى خواهد آمد كه در آن هيچ چيز پنهانتر از حق نباشد و هيچ چيز آشكاراتر از باطل نبود و دروغ بستن به خدا و پيامبرش از هر چه رايجتر باشد . در نزد مردم آن زمان ، كالايى كاسدتر از قرآن نيست ، اگر آن را چنان كه بايد بخوانند و باز كالايى پرسودتر از قرآن نخواهد بود ، اگر معنيش را تحريف كنند . در سراسر بلاد ، چيزى ناشناخته تر از كار نيك و شناخته تر از زشتكارى نباشد . حاملان قرآن ، قرآن را واگذارند . و حافظان قرآن ، قرآن را فراموش كنند . پس قرآن و اهل قرآن رانده شدگان باشند و از جمع مردم به دور . قرآن و اهل قرآن هر دو در يك راه روان باشند و كس آن دو را احترام و نگه داشت ننمايد . در اين روزگار ، قرآن و اهل قرآن در ميان مردماند و در ميان مردم نيستند با مردماند و با مردم نيند . زيرا گمراهى و هدايت را با هم سازگارى نباشد ، هر چند در كنار هم آيند . آن قوم بر آن نهاده‌اند كه از قرآن جدايى جويند و از اهل قرآن خود را به يك سو كشند ، گويى ، كه آنها پيشواى قرآناند ، نه قرآن پيشواى آنها . در نزد ايشان ، از قرآن جز نامى باقى نماند و از آن\r\n","description":"","footnote":"","page_name":" 331 ","page_number":336},
  {"content":"\r\n","description":"","footnote":"","page_name":" 332 ","page_number":337},
  {"content":"\r\nنشناسند ، مگر ، خطش را و نوشته هايش را . پيش از آنكه چنين زمانى رسد ، صالحان را تا چه حد شكنجه كنند و سخن راستشان را دروغ بستن به خدا فرانمايند و نيكيهايشان را به بدى پاداش دهند . كسانى كه پيش از شما بودند به سبب آرزوهاى درازى كه در سر مىپروردند و باور نداشتن مرگى كه از آن گريزى نبود ، هلاك شدند تا آنكه وعدهء خداوند ، يعنى مرگ ، گريبانشان بگرفت . مرگى كه با آمدنش عذرها پذيرفته نيايد و توبه‌ها برداشته شود . و خشم خدا و عذاب سخت او همراه آن در رسد . اى مردم ، آنكه از خداوند خواستار نصيحت باشد ، توفيق يابد و هر كه سخن خدا را رهنماى خود قرار دهد ، به راستترين راهها راهنمايى شود . زيرا ، آنكه به خدا پناه گيرد ، ايمن است و آنكه با خدا دشمنى ورزد ، همواره ترسان . شايسته نيست ، كسى كه به عظمت خداوند آگاه است ، خود را بزرگ شمرد ، زيرا رفعت مقام كسانى كه به عظمت او آگاه‌اند در اين است كه در برابر او فروتنى كنند . و سلامت كسانى كه مىدانند كه قدرت او تا چه پايه است اين است كه تسليم او باشند . پس از حق مگريزيد آنسان كه تندرست از جرب گرفته مىگريزد و شفا يافته از بيمار . بدانيد ، كه شما رستگارى را نخواهيد شناخت ، مگر آن گاه كه بدانيد آنان كه طالب رستگارى نيستند ، چه كسانند و هرگز به پيمان قرآن وفا نمىكنيد ، مگر آن گاه كه بدانيد چه كسانى پيمان قرآن را مىشكنند . و به قرآن تمسك نخواهيد جست تا آن گاه كه واگذارندگان قرآن را بشناسيد . پس همهء اينها را از اهل آن بجوييد ، زيرا ايشان زنده كنندهء دانشاند و نابود كنندهء نادانى . آنان كه حكم كردنشان شما را از علمشان خبر مىدهد و خاموشيشان از سخن گفتنشان و ظاهرشان از باطنشان نه با دين مخالفت مىكنند و نه در آن اختلاف . دين در ميان ايشان شاهدى است صادق و خاموشى است گويا .\r\n","description":"","footnote":"","page_name":" 333 ","page_number":338},
  {"content":"\r\n","description":"","footnote":"","page_name":" 334 ","page_number":339},
  {"content":"\r\n\r\n148 سخنى از آن حضرت ( ع )\r\nدر بارهء مردم بصره هر يك از آن دو ( 1 )  فرمانروايى را براى خود اميد مىدارد ، نه براى دوستش ، و آن را به جانب خود مىگرداند . اين دو ميان خود و خدا راهى نگشوده‌اند و پيوندى برقرار نكرده‌اند . هر يك كينهء آن ديگر را در دل مىپروراند و به زودى نقاب از چهره هايشان برخواهند گرفت . به خدا سوگند ، اگر به آنچه مىخواهند دست يابند ، هر يك جان آن ديگر را بگيرد و تباه و نابودش سازد . ستمپيشگان برخاسته‌اند ، كجايند آنهايى كه تنها براى پاداش خداوندى مجاهدت مىكنند كه راههاى رستگارى پيش پايشان گشاده است و پيش از اين به آنان خبر داده‌اند . براى هر گمراه شدن ، سببى و بهانه اى است و هر پيمان شكنى را شبهه اى است . به خدا سوگند ، كه من آن كسى نيستم كه بانگ بر سر و سينه زدن عزاداران و آواز خبردهندگان از مرگ را بشنود و سپس بر سر گريندگان حاضر آيد و ، در آنها ننگريسته ، بگذرد .\r\n\r\n149 سخنى از آن حضرت ( ع ) پيش از وفاتش\r\nاى مردم . هر كس چيزى را كه از آن مىگريزد ، به هنگام فرار خواهد ديد . مدت عمر هر كس چونان مىدانى است كه در آن ميدان به سوى مرگش مىرانند . فرار از مرگ ، گرفتار آمدن است به چنگ آن . چه روزگاران كه براى دانستن راز اجل كنجكاويها نمودم ، ولى مشيت خداى تعالى آن بود كه هر بار پوشيده ترش دارد هيهات ، دانشى است در خزانهء اسرار .\r\n","description":"","footnote":" ( 1 ) . طلحه و زبير . ","page_name":" 335 ","page_number":340},
  {"content":"\r\n","description":"","footnote":"","page_name":" 336 ","page_number":341},
  {"content":"\r\nاما وصيت من به شما ، هيچگونه شرك به خدا مياوريد و سنّت و شريعت محمد ( صلى اللَّه عليه و آله ) را ضايع مگذاريد و اين دو ستون را همواره بر پاى داريد و اين دو چراغ را همواره افروخته نگه داريد . تا زمانى كه دست در دست يكديگر داريد و پراكنده نشده‌ايد ، كسى شما را نكوهش نخواهد كرد . هر كس از شما بايد به قدر طاقتش بكوشد و بر نادانان آسان گيرد . پروردگارى است بخشاينده و دينى است استوار و درست و ، پيشوايى است دانا . من ديروز يار و مصاحب شما بودم و امروز عبرت شما هستم و فردا در ميان شما نخواهم بود . خدا مرا و شما را بيامرزد . اگر در اين لغزشگاه [ دنيا 
  ] جاى پاى استوار باشد و زنده بمانم ، كه مطلوب شماست و اگر پاى بلغزد و مرگ در رسد ، نه عجب ، در سايهء شاخه‌هاى درختان و در معرض بادهاى وزنده و در سايهء ابرها ، ابرهايى كه خود در فضا پراكنده مىشدند و از ميان مىرفتند و سايه شان نيز از روى زمين ناپديد مىگشت ، به سر برديم . روزهايى همسايهء شما بودم ، تنم در جوار شما بود . به زودى از من جسدى خواهد ماند ، بيجان . پس از آن همه تلاش و جنبش ، ساكن و بىحركت و پس از آن همه سخنورى ، ساكت و خاموش . آرام خفتن من ، از حركت بازماندن ديدگانم و ، دستها و پاها و سر و گردنم ، براى آنان كه پند مىپذيرند ، از هر بيان بليغ و سخن شنيدنى ، اندرزدهنده تر است . وداع كردن من با شما ، همانند وداع كردن كسى است كه منتظر ديدار ديگرى است . فردا به ياد روزهايى زندگى من مىافتيد و رازهاى درون من برايتان آشكار خواهد شد . آن گاه كه من از ميان شما بروم و ديگرى جاى مرا بگيرد ، مرا خواهيد شناخت .\r\n\r\n150 خطبه اى از آن حضرت ( ع ) به حوادث بزرگ اشارت دارد\r\nگاه به راست رفتند و گاه به چپ ، ولى ، راهشان راه ضلالت بود و دورى از طريق\r\n","description":"","footnote":"","page_name":" 337 ","page_number":342},
  {"content":"\r\n","description":"","footnote":"","page_name":" 338 ","page_number":343},
  {"content":"\r\nهدايت . پس ، آنچه را كه آمدنى است و انتظارش مىرود به شتاب مطلبيد و هر چه را ، كه فردا خواهد آورد ، آمدنش را دير مشماريد . بسا كسى كه چيزى را به شتاب مىطلبد و ، چون به آن رسد ، آرزو كند كه اى كاش هرگز نرسيده بود . چقدر امروز به سپيدهء فردا نزديك است . اى مردم ، زمان فراز آمدن چيزهايى است كه شما را وعده داده‌اند . و نزديك است كه فتنه اى را ، كه نمىدانيد چيست ، ديدار نمايد . بدانيد ، كه از ما هر كه آن را دريابد با چراغ روشنى كه در دست دارد ، آن تاريكيها را طى كند و پاى به جاى پاى صالحان نهد ، تا بندهايى را كه بر گردنهاست بگشايد و اسيران را آزاد كند و جمعيت باطل را پريشان سازد و پراكندگان اهل صلاح را گرد آورد و اين كارها پوشيده از مردم به انجام رساند . آنكه در پى يافتن نشان اوست ، هر چه به جستجويش كوشد ، از او نشانى نيابد . پس گروهى در كشاكش آن فتنه‌ها بصيرت خويش را چنان صيقل دهند كه آهنگر تيغهء شمشير را . ديدگانش به نور قرآن جلا گيرد و تفسير قرآن گوشهايشان را نوازش دهد و هر شامگاه و بامداد جامهاى حكمت نوشند .\r\n\r\nاز اين خطبه\r\nزمان - جاهليشان - به طول انجاميد تا خوارى و عقوبت را به كمال رسانند و مستوجب حوادث سخت روزگار گردند . تا نزديك شد كه مدت پايان گيرد و گروهى به تبهكاريها دل خوش كردند و آسودگى خويش در فتنه‌ها يافتند . و تا آتش فتنه را برافروزند ، شمشير بركشيدند و مؤمنان در پيكارشان شكيبايى و پايدارى ورزيدند و بر خدا هم منت نگذاردند و فدا كردن جان خويش در راه خدا را كارى بزرگ نپنداشتند . تا آن گاه ، كه قضاى الهى به پايان گرفتن ايام محنت موافق افتاد و از روى بصيرت شمشير زدند و به فرمان اندرزدهندهء خود ، به پروردگارشان تقرب جستند . در اين هنگام ، خدا جان پيامبر خود ( صلى اللَّه عليه و آله ) را بستد . قومى به عقب بازگشتند و در راههاى گوناگون ، كه به هلاكتشان مىانجاميد گام نهادند . بر آن آراء باطل ، كه در دلشان مىگذشت ، اعتماد كردند و از خويشاوند بريدند و از وسيله اى كه به دوستى آن مأمور شده بودند [ يعنى اهل بيت 
  ] دور گشتند و بنا را از بنيان محكمش برافكندند و در جاى ديگر ، نه شايان آن ، برآوردند . اينان معدن هر خطا بودند و به منزلهء دروازه هايى ، كه هر كه خواهان باطل و گمراهى مىبود ، از آنها داخل\r\n","description":"","footnote":"","page_name":" 339 ","page_number":344},
  {"content":"\r\n","description":"","footnote":"","page_name":" 340 ","page_number":345},
  {"content":"\r\nمىشد . در حيرت و سرگردانى راه مىسپردند و به شيوهء آل فرعون در بيهوشى و گمگشتگى و غفلت سر مىكردند . برخى از ايشان از آخرت بريدند و به دنيا گرويدند و پاره اى پيوند خويش از دين گسستند .\r\n\r\n151 خطبه اى از آن حضرت ( ع )\r\nو از او يارى مىجويم كه مرا در راندن و دور ساختن شيطان يارى دهد و نگذارد كه در دامهايش افتم و به فريبهايش گرفتار آيم و شهادت مىدهم كه محمد ( ص ) بندهء او و رسول او و پسنديده او و برگزيدهء اوست و كس در فضيلت همتاى او نيست و جاى او نتواند گرفت . جهان را ، پس از ظلمت گمراهى و نادانى فراگير و سختدليها ، به وجود او روشنى بخشيد . پيش از او مردم حرامها را حلال مىشمردند و دانايان و خردمندان را خوار مىداشتند . در زمانى مىزيستند كه پيامبرى نبود و بر كفر مىبردند . شما اى قوم عرب ، هدف تيرهاى بلايى هستيد كه نزديك است كه بر شما فرود آيد . از سر مستى نعمت بپرهيزيد و از خشم و سخط خداوند بترسيد . چون فتنه‌ها گرد انگيختند و كژراهه‌هاى آن اندك اندك آشكار شدند ، همچنان ، استوار در جاى خود بمانيد و چون چنين فتنه‌ها از بطن روزگار چهره نمايد و از نهانگاه خود ظاهر گردد و آسيابش به چرخش در آيد ، از جاى نشويد و پايدارى ورزيد . راههايى ، كه گذرگاه فتنه است ، راه هايى كور و ناپيدايند . فتنه از اين راهها فرا مىرسد و رسواييها به بار آورد . آغازش ، آغاز جوانى را ماند با سرعت و نشاط و ، آثارش چون زخم سنگ بر جاى ماند ، بهبود نايافتنى . ستمگران روزگار با يكديگر پيمان بسته‌اند كه ميراثبران فتنه باشند . پيشينيان پيشواى آنهايى هستند كه در پى آمده‌اند و آنان كه در پى آمده‌اند ، پيرو پيشينيان خويشاند . بر سر اين دنياى فرومايه با يكديگر رقابت و ستيز مىكنند و براى آن مردار گندهء بدبو به دشمنى بر مىخيزند ، به گونه اى كه ، پس از اندك زمانى آنكه تابع\r\n","description":"","footnote":"","page_name":" 341 ","page_number":346},
  {"content":"\r\n","description":"","footnote":"","page_name":" 342 ","page_number":347},
  {"content":"\r\nاست از متبوع خود بيزار شود و آنكه پيشواست از پيرو خود ببرد . با دلى انباشته از كينه يكدگر را ترك مىگويند و چون روياروى آيند يكديگر را لعنت كنند . آن گاه فتنهء ديگر آشكار شود ، لرزاننده و كوبنده و شتابنده . دلهايى كه آرامش يافته‌اند ، در كشاكش ترديد افتند و مردانى كه به راه سلامت گام نهاده‌اند ، دچار گمراهى گردند . دلها و رأيها به اختلاف گرايند و انديشهء درست و نادرست به هم مشتبه شوند . هر كس در صدد دفع آن برآيد ، فروكوبدش و آن را كه سعى خويش در نابود كردنش به كار برد ، نابود كند . چونان گورخرانى كه در گله‌اند و يكديگر را به دندان مىآزارند . ريسمان گره بسته ، گسيخته شود و چهرهء حقيقت پوشيده ماند . آب چشمه‌هاى حكمت فروكش كند و ستمكاران را زبان بگشايد و بدويان را با آهن لجام مركب خود ، بكوبد و با فشار ، سينه بر زمين زند . آن را كه تكروى كند در غبار خود تباه سازد و دليران و نيرومندان در راه آن به هلاكت رسند . از شرنگ تقدير ، جامى بر كف دارد و چونان دوشندگان ، كه شير دوشند ، او خون تازهء مردم را بريزد . در منار دين رخنه پديد كند و در يقين استوار مردم شكست اندازد . خردمندان و زيركان از آن بگريزند و پليدان و نابكاران به تدبير كارش پردازند . چون ابرى تاريك آذرخش مىافكند و مىغرّد . دامن بر كمر زده ، مهياى كارزار است . رشتهء خويشاوندى گسسته گردد . مردم از اسلام جدا شوند . آنكه از آن فتنه دورى گزيده ، بيمار آسيبهاى آن است و آنكه خواهد آسيبش را پشت سر نهد و برود ، رفتن نتواند .\r\n\r\nاز اين خطبه\r\nجمعى كشته شوند و خونشان به هدر رود و گروهى ترسان در پى يافتن پناهگاهى باشند . پيمانها بندند و فريبشان دهند . و به نام ايمان مغرورشان سازند . شما از نشانه‌هاى فتنه‌ها و بدعتها مباشيد . بر خود لازم شمريد كه از آنچه رشتهء جماعت به آن بسته شده و اساس اطاعت و بندگى بر آن نهاده شده ، دست برمداريد . چون به ديدار خدا مىرويد ، اگر ستمديده باشيد ، بهتر از آنكه ستمكار باشيد . از دامهاى شيطان حذر كنيد و از گودالهاى سهمناك دشمنى دورى گزينيد . لقمه‌هاى حرام را به شكمهاى خود داخل مكنيد . زيرا آنكه نافرمانى را بر شما حرام كرده [ و راه فرمانبردارى را برايتان هموار ساخته است 
  ] شما را مىبيند .\r\n","description":"","footnote":"","page_name":" 343 ","page_number":348},
  {"content":"\r\n","description":"","footnote":"","page_name":" 344 ","page_number":349},
  {"content":"\r\n\r\n152 خطبه اى از آن حضرت ( ع )\r\nستايش خداوندى را كه آفريدگانش بر وجود او راهنماينده‌اند و چون جامهء حدوث بر تن دارند ، كه پديد مىآيند و از ميان مىروند ، بر ازلى بودنش دلالت دارند . و شباهتشان به يكديگر نشان بىهمتايى اوست . حواس ما ، حقيقت ذات او نتواند شناخت و ، هيچ پرده اى مستورش نتواند داشت ، زيرا فرق است ميان آنكه صانع است و آنچه مصنوع است و ميان آنچه محدود كننده است و آنچه محدود شونده و ميان آنچه پرورنده است و آنچه پرورش مىيابد . خداوند ، يكى است ، ولى نه به تعبير عددى ، آفريننده است ولى نه با حركت يا تحمل رنج . شنواست ، بىآنكه ابزار شنواييش باشد . بيناست ، نه بدان گونه كه ديده از هم بگشايد . حاضر است نه اين كه با چيزى مماس باشد و جدا از هر چيزى است نه اين كه ميانشان مسافتى باشد . آشكار است نه به ديدن و نهان است نه سبب لطافت . از چيزها جداست زيرا هر چيزى مقهور او و به قدرت اوست . هر چيزى غير اوست ، كه همه در برابر او خاضعاند و به سوى او باز مىگردند . هر كس وصفش كند محدودش كرده و آنكه محدودش كند او را بر شمرده است و هر كه بر شماردش ازليّتش را باطل كرده است . هر كه بگويد كه خدا چگونه است ، خواسته كه وصفش كند و هر كه بگويد خدا در كجاست براى او مكانى قائل شده . عالم بود ، آن گاه كه معلومى نبود ، آفريننده بود ، آن گاه كه آفريده اى نبود . توانا بود ، آن گاه كه چيزى نبود كه تواناييش را با او سنجد .\r\n\r\nاز اين خطبه\r\nطلوعكننده اى طلوع كرد . درخشنده اى درخشيدن گرفت ، آشكار شونده اى آشكار شد و ، آنچه كج و منحرف شده بود ، راستى يافت . خداوند مردمى را به مردم ديگر بدل نمود و روزى را به روز ديگر . دگرگون شدن روزگار را انتظار مىكشيديم ، آنسان ، كه قحطى زده چشم به راه باران دارد .\r\n","description":"","footnote":"","page_name":" 345 ","page_number":350},
  {"content":"\r\n","description":"","footnote":"","page_name":" 346 ","page_number":351},
  {"content":"\r\nجز اين نيست ، كه امامان از سوى خدا ، كار آفريدگان او را به سامان آورند و از جانب او بر مردم سرورى يافته‌اند . به بهشت نرود مگر كسى كه آنها را شناخته باشد ، و آنها او را شناخته باشند . به دوزخ نرود مگر كسى كه آنها را انكار كرده باشد و آنان نيز او را انكار كرده باشند . خداى تعالى شما را به اسلام اختصاص داد و براى اسلام برگزيد . زيرا اسلام نشانى از سلامت است و مجموعهء كرامتها . خداوند تعالى راه و روش اسلام را برگزيد و حجتهاى آن را روشن گردانيد ، از علمى آشكار و حكمتى كه پنهان است . شگفتيهايش پايان نپذيرد و عجايبش از ميان نرود . در اوست بارانهاى نعمتزاى بهارى و چراغهايى كه پرتو آنها تاريكيها را روشن سازد . در خزانهء خوبيها جز به كليدهاى آن گشوده نگردد و تاريكيها جز به پرتو چراغهايش روشنى نگيرد . قرقگاههايش را حمايت كرده و در رعايت خويش گرفته . هر كه را خواستار شفا باشد ، شفا دهد و هر كه خواهد ، كه نيازش برآورد ، نيازمندش نگذارد .\r\n\r\nو هم از اين خطبه\r\nخدايش مهلت داد تا با جماعت غفلت زدگان در پى هواى خويش باشد و با گناهكاران شب را به روز رساند ، بىآنكه به قصد هدفى در راهى گام زند يا امامى او را به مقصد و مقصودى كشاند .\r\n\r\nو هم از اين خطبه\r\nتا كيفر نافرمانيهايشان را برايشان آشكار كرد و از پردهء غفلتها بيرونشان آورد ، در اين هنگام ، روى به چيزى نهادند كه به آن پشت كرده بودند - يعنى آخرت - و به چيزى كه به آنان پشت كرده بود ، روى نمودند . پس ، از آنچه در طلبش بودند ، سودى نبردند و از آنچه نياز خود بدان برآورده بودند ، فايدتى حاصل نكردند . من شما و خود را از چنين حالتى بر حذر مىدارم . هر كس بايد از عمل خود سود برد . اهل بصيرت كسى است كه بشنود و بينديشد و بنگرد و ببيند و از حوادث عبرت گيرد ، سپس به راهى روشن قدم نهد . از فرو غلطيدن در پرتگاهها و گم شدن در كوره راهها دورى گزيند . و با اعمالى چون به بيراهه رفتن و در سخن حق تحريف نمودن و از گفتن حقيقت ترسيدن ، گمراهان را بر زيان خويش يارى نكند .\r\n","description":"","footnote":"","page_name":" 347 ","page_number":352},
  {"content":"\r\n","description":"","footnote":"","page_name":" 348 ","page_number":353},
  {"content":"\r\nاى آنكه سخن مرا مىشنوى ، از مستيت به هوش آى و از خواب گران غفلت بيدار شو و از شتابكاريت بكاه و نيك بينديش در آنچه از زبان پيامبر ( صلى اللَّه عليه و آله ) به تو رسيده است . سخنانى كه از آنها گزيرى و گريزى نيست . از كسى كه با سخن پيامبر مخالفت مىورزد و به سخن ديگرى گرايش مىيابد ، دورى گزين و او را با هر چه خود را بدان خشنود مىسازد به حال خود واگذار . نازش و تفاخر را رها كن و كبر و نخوت را فرو نه و به ياد گورت باش كه آنجا گذرگاه تو خواهد بود . هر چه كرده اى ، همان گونه كيفر بينى و هر چه كشته اى همان مىدروى و هر چه امروز پيشاپيش فرستاده اى ، فردا فراروى تو نهند . جاى پاى استوار كن و براى آن روز توشه اى بيندوز . بترس ، بترس ، اى آنكه سخن مرا مىشنوى و بكوش ، بكوش اى انسان غافل . [ كسى تو را چون خداى آگاه خبر ندهد . 
  ] يكى از احكام خداوند در قرآن حكيم ، كه انجام دادن آن سبب ثواب و تركش موجب عقاب است و خشنودى و خشم خدا را در پى دارد ، اين است كه بنده را سود نكند كه خود را در عبادت به رنج افكند و در اعمالش خلوص نيت به خرج دهد ، آن گاه كه از دنيا بيرون رود خدايش را ملاقات كند ، در حالى كه ، يكى از اين گناهان به گردن او باشد و از آن توبه نكرده باشد و آنها چنيناند : در عبادتى كه خداوند براى او مقرر كرده كسى را شريك خدا قرار دهد ، يا خشم خود را فرو نشاند به كشتن ديگرى يا كار زشتى را كه ديگرى مرتكب شده بر زبان راند ، يا حاجت خود را با گذاشتن بدعتى در دين برآورده سازد يا با مردم دورويى كند يا دو زبانى . در اينها تعقل كن زيرا هر مثل نشاندهندهء همانند خود است . چهارپايان ، همهء همّشان شكمشان است و درندگان ، همهء همّشان تجاوز و حمله به ديگران است و زنان همهء همّشان آرايش اين جهان و فساد كردن در آن است . و مؤمنان مردمى فروتن هستند و مؤمنان مردمى مهربان هستند و مؤمنان از خداى ترسان هستند .\r\n","description":"","footnote":"","page_name":" 349 ","page_number":354},
  {"content":"\r\n","description":"","footnote":"","page_name":" 350 ","page_number":355},
  {"content":"\r\n\r\n153 خطبه اى از آن حضرت ( ع )\r\nخردمند با ديدهء دل پايان كار خويش را مىنگرد و فرود و فراز آن را مىشناسد . دعوتكننده اى - يعنى رسول خدا - دعوت كرد و زمامدارى زمام كار به دست گرفت . پس به آن دعوت كننده پاسخ دهيد و از آن زمامدار پيروى نماييد . به درياهاى فتنه‌ها فرو شدند و به جاى سنتها ، بدعتها را گرفتند . مؤمنان در گوشه‌ها خزيدند و گمراهان و دروغپردازان به سخن در آمدند . ما چون پيرهن كه به تن چسبيده است ، به نبوت نزديكيم . ما ياران نبوت و خازنان نبوت و درهاى ورود به نبوت هستيم . بايد كه از درها به خانه‌ها در آيند ، هر كس نه از دربه خانه در آيد ، دزدش خوانند .\r\n\r\nاز اين خطبه\r\nدر حق ايشان است آيات كريمهء ايمان . آنان گنجينه‌هاى خداى رحماناند . اگر زبان به سخن گشايند ، راست گويند و اگر خاموشى گزينند نه به آن معنى است كه ديگران بر آنان سبقت گرفته‌اند . پيشواى قوم بايد به قوم خود براستى سخن گويد ، به عقل خود رجوع كند . از فرزندان آخرت باشد ، زيرا از آن جهان آمده و به آنجا باز مىگردد . خردمندى كه به ديدهء دل مىنگرد و از روى بصيرت كار مىكند ، در آغاز ، بايد بداند كه آنچه مىكند به زيان اوست يا به سود او . اگر به سود او بود ، همچنانش پى گيرد و اگر به زيان او بود از انجام ، آن بازايستد . زيرا هر كس بدون علم دست به عملى زند ، چونان كسى است كه بيرون از راه گام مىزند ، كه هر چه پيشتر رود بيشتر از مقصود دور گردد . كسى كه بر مقتضاى علم عمل مىكند ، همانند كسى است كه در راهى روشن و آشكار راه مىسپرد . پس بر بيننده است كه بنگرد كه آيا پيش مىرود يا بازپس مىگردد . بدان ، كه هر ظاهرى را باطنى است همانند آن . آنچه ظاهرش پاكيزه باشد ، باطنش نيز پاكيزه است و آنچه ظاهرش ناپاك باشد باطنش نيز ناپاك است . پيامبر راستگوى ( صلى اللَّه عليه و آله ) فرمود : بسا خداوند بنده اى را دوست دارد ، ولى عملش را دوست ندارد . و گاه عملش را دوست دارد ، ولى كنندهء آن را دوست ندارد .\r\n","description":"","footnote":"","page_name":" 351 ","page_number":356},
  {"content":"\r\n","description":"","footnote":"","page_name":" 352 ","page_number":357},
  {"content":"\r\nو بدان كه هر عملى را درختى است كه آن عمل به مثابهء ميوهء آن است . و هيچ درختى از آب بىنياز نيست و آبها گونه گونند . هر آنچه آبياريش نيكو درختش نيكو و ميوه اش شيرين است و هر آنچه آبياريش بد درختش بد و ميوه اش تلخ است .\r\n\r\n154 خطبه اى از آن حضرت ( ع ) در آن آفرينش بديع خفاش را بيان مىكند .\r\nحمد خداوندى را كه هر توصيفى ، از رسيدن به كنه معرفتش بازماند و عظمت او عقل فضول را دست رد به سينه زند . پس ، رسيدن به نهايت ملكوت او را راهى پديد نيامد . اوست ، پادشاه راستين ، كه هستى او آشكار است ، آشكارتر از هر چه چشمها توانند ديد . عقلها را نرسد كه براى او حدى معين كنند ، تا او به چيزى تشبيه شده باشد و اوهام نتوانند در حيطهء توهّمش آرند تا همانندى براى او انگارند . آفريدگان را بيافريد ، بىآنكه مثالى و نمونه اى داشته باشد يا با كسى مشورتى كند ، يا از كس ياريى طلبد . آفريدگانش به فرمان او آفريده شدند و آفرينش به فرمانرواييش اعتراف كرد و امر او را اجابت كرد و اعتراضى ننمود . مطيع شد و سر بر نتافت . از لطايف صنع و عجايب خلقت او ، چيزى است كه در آفرينش حكيمانهء خفاشان مىبينيم ، كه روشنايى روز ، همه چيز را به جنبش و نشاط مىآورد ، ولى خفاشان را از جنبش و نشاط بازمىدارد . و تاريكى شب به جنبش و نشاطش مىآورد ، در حالى كه ، هر جاندارى را از جنبش و نشاط باز مىدارد . چسان چشمانش ناتوان است كه يارى آنش نيست كه از خورشيد تابان مدد جويد و در پرتو آن راه خود را بيابد و به آن جاها كه خواهد برسد . خداوند خفاشان را از رفتن به جايى ، كه نور خورشيد مىدرخشد ، بازمىدارد و در نهانخانهء ظلمت جاى مىدهد و از پرواز در تابش خورشيد ، بىنياز مىدارد . خفاش به هنگام روز ، پلكهايش را بر روى حدقه‌هاى چشمانش فرو مىخواباند و چون شب در رسد ، تاريكى آن را چونان چراغى براى يافتن روزى خويش به كار\r\n","description":"","footnote":"","page_name":" 353 ","page_number":358},
  {"content":"\r\n","description":"","footnote":"","page_name":" 354 ","page_number":359},
  {"content":"\r\nمىگيرد . تاريكى ديدگانش را از ديدن مانع نشود و او را از پرواز در اعماق ظلمت بازندارد . چون خورشيد نقاب از روى برگيرد و سپيدى روز آشكار شود و لانهء تنگ سوسماران را روشن نمايد ، بار ديگر ديدگان بر هم مىنهد و به هر چه در ظلمت شب گرد آورده ، اكتفا مىكند . منزّه است خداوندى ، كه شب را روز او گردانيد تا براى يافتن معاش در حركت آيد و روز را براى او زمان آرامش و سكون قرار داد . خداوند او را بالهايى داد ، آفريده از گوشت او كه به هنگام نياز با آنها پرواز كند . بالهايى همانند برگهء گوش كه در آن نه پر هست و نه استخوان ، ولى تو جاى رگها را در ميان آنها به آشكار مىبينى . خفاش را دو بال است نه چنان نازك و لطيف كه شكافته شوند و نه سخت و ضخيم كه سنگينى كنند . مىپرد و بچه اش چسبيده به اوست ، گويى به او پناه برده است . هنگامى كه مادر مىنشيند ، او نيز مىنشيند و هنگامى كه برمىخيزد ، او نيز برمىخيزد . از فرزند جدا نشود تا اعضايش محكم گردد و بالهايش توان پروازش را بيابند و بياموزد راههاى زيستنش را و مصالح زندگيش را . منزّه است آن خداوندى ، كه آفريدگار هر چيزى است ، بىهيچ نمونه اى كه پيشتر آفريده باشندش .\r\n\r\n155 سخنى از آن حضرت ( ع ) خطاب به مردم بصره و در آن از پيشآمدهاى سخت حكايت كند .\r\nدر آن هنگام - هنگام وقوع فتنه‌ها - هر كه تواند كه خويشتن را به اطاعت پروردگار وادارد ، چنان كند . اگر از من فرمان ببريد ، - اگر خدا خواهد - شما را به راه\r\n","description":"","footnote":"","page_name":" 355 ","page_number":360},
  {"content":"\r\n","description":"","footnote":"","page_name":" 356 ","page_number":361},
  {"content":"\r\nبهشت مىبرم ، هر چند راه سخت و با تلخكامى آميخته باشد . اما بر فلان زن ، انديشهء زنان غلبه يافت و كينه در سينهء او جوشيدن گرفت ، همچون بوتهء آهنگران كه در آن فلز گدازند - اگر او را فرا مىخواندند كه آنچه با من كرد با ديگرى كند ، نمىپذيرفت . به هر حال ، حرمتى كه در نخست داشت همچنان ، بر جاى است و حساب او با خداست .\r\n\r\nاز همين سخنان\r\nايمان راهى است روشن و واضح ، با چراغى پرتو افكن . به ايمان است كه به كارهاى نيكو راه توان برد و به كارهاى نيكوست كه ايمان را توان دانست . ايمان ، سبب آبادانى علم است و مردم به علم است كه از مرگ مىترسند و به مرگ ، زندگى دنيا به پايان مىرسد و به وسيلهء دنيا آخرت به دست آيد [ و به سبب قيامت ، بهشت براى نيكوكاران نزديك آورده شود و جهنم براى عصيانگران افروخته گردد 
  ] . جايى نيست كه مردم را از قيامت باز دارد . مردم در ميدان قيامت مىتازند تا به نهايتش رسند .\r\n\r\nهم از اين سخن\r\nاز قرارگاه گور بيرون آيند و به آنجا كه پايان مقصدشان است به راه افتند . هر سرايى را مردمى است كه آن سراى را به سراى ديگر بدل نكنند و خود از آنجا به جاى ديگر نروند . امر به معروف و نهى از منكر ، دو صفت از صفات پروردگار عزّ و جلّاند كه نه نزديك شدن اجل را سبب شوند و نه از رزق كاهند . بر شما باد به كتاب خدا كه ريسمان محكم است و نور آشكار و داروى شفابخش ، فرونشانندهء تشنگيهاست و ، هر كس را كه در آن چنگ زند ، نگه دارد و هر كه بدان درآويزد ، رهايى يابد . كژى نپذيرد تا نيازش به راست كردن باشد ، و از حق عدول نكند تا به راه حقش بازگردانند . هر چند ، كه بر زبانها تكرار شود يا در گوشها فرو شود كهنه نگردد . هر كه از آن سخن گويد ، راست گويد و هر كه بدان\r\n","description":"","footnote":"","page_name":" 357 ","page_number":362},
  {"content":"\r\n","description":"","footnote":"","page_name":" 358 ","page_number":363},
  {"content":"\r\nعمل كند ، پيش افتد . مردى برخاست و گفت : يا امير المؤمنين ما را از فتنه خبر ده . آيا در اين باب از رسول الله ( صلى اللَّه عليه و آله ) سخنى پرسيده اى فرمود : هنگامى كه اين آيه نازل شد : « آيا مردم پنداشته‌اند كه چون بگويند ايمان آورديم رها شوند و ديگر آزمايش نشوند » ( 1 )  دانستم ، كه تا رسول الله ( صلى اللَّه عليه و آله ) در ميان ماست ، فتنه اى بر ما فرود نيايد . پرسيدم : يا رسول الله ، اين فتنه اى كه خدا از آن خبر داده چيست گفت : يا على ، امّت من بعد از من گرفتار فتنه خواهد شد . گفتم : يا رسول الله ، آيا تو در روز احد كه جماعتى از مسلمانان به شهادت رسيده بودند ، و من شهيد نشده بودم و اين بر من دشوار مىآمد ، مرا نگفتى : بشارت باد تو را كه شهادت در پى توست پيامبر ( صلى اللَّه عليه و آله ) مرا گفت : چنين است كه گويى .\r\nدر آن هنگام چگونه صبر خواهى كرد گفتم : يا رسول الله ، آنجا جاى صبر نيست ، بلكه جاى شادمانى و سپاسگزارى است . گفت : يا على ، اين مردم فريفتهء داراييهاى خود شوند و از اين كه دين خدا را پذيرفته‌اند بر خداى منت نهند و رحمت او را تمنّا كنند و از خشم او خود را در امان پندارند . با شبهتهاى دروغ و هواهاى سهوآميز ، حرام خدا را حلال شمارند و شراب را نبيد نام نهند و حلال كنند و ربا را عنوان خريد و فروخت دهند . رشوه را هديه خوانند . گفتم : يا رسول الله ، در آن زمان مردم را در چه پايگاهى فرود آرم : از دين برگشتگان يا فريبخوردگان . فرمود ، آنها را در پايگاه فريب خوردگان بنشان .\r\n","description":"","footnote":" ( 1 ) . سورهء 28 ، آيهء 1 و 2 . ","page_name":" 359 ","page_number":364},
  {"content":"\r\n","description":"","footnote":"","page_name":" 360 ","page_number":365},
  {"content":"\r\n\r\n156 خطبه اى از آن حضرت ( ع )\r\nحمد خدايى را كه حمد را كليد ياد خود و سبب افزونى فضل خود و دليل شناخت نعمتها و عظمت خود گردانيد . اى بندگان خدا ، روزگار بر باقيماندگان چنان گذرد كه بر گذشتگان گذشته است . آنچه رفته ، باز نگردد و آنچه بر جاى مانده ، جاودانه نخواهد ماند . كردارش در پايان ، همان است كه در آغاز بود . حوادثش ، بر يكديگر پيشى گرفته ، در مىرسند و نشانه‌هاى آن همراه يكديگرند . گويى كه در قيامت حاضر آمده‌ايد و همانند ساربانى ، كه كره شتر تند رفتارش را مىراند ، شما را مىراند . هر كس كه غافل از خود ، خويشتن را به ديگرى مشغول دارد ، در تاريكيهاى حيرت زده بماند و در ورطه‌هاى هلاكت افتد و شيطانهاى درون او به طغيانش وادارند و كارهاى ناپسندش را در چشمش بيارايند . پس ، بهشت ، پايان راه پيشى گيرندگان است و آتش ، پايان راه تقصير كنندگان . بدانيد ، اين بندگان خدا ، كه پرهيزگارى سرايى است چون دژى استوار و بزهكارى ، سرايى است خوار مايه و نا استوار ، كه ساكنان خود را از بلا نگه نتواند داشت و هر كه بدان پناه برد از آسيب در امان نخواهد بود . بدانيد ، كه تقوا نيش زهرآگين خطاها را از آدمى دور مىكند و شما به نيروى يقين به آن هدف عالى توانيد رسيد . اى بندگان خدا ، خدا را در نظر آوريد ، در بارهء عزيزترين و محبوبترين كسان در نزد شما . خداى تعالى راه حق را برايتان آشكار نموده و روشن ساخته يا به شقاوتى جدا ناشدنى و درمان ناپذير افتيد يا به سعادتى جاودانه خواهيد رسيد . در اين جهان فانى ، براى آخرت ، كه جهان باقى است ، توشه برگيريد . شما را به توشهء آخرت راه نموده‌اند و هم فرمان كوچ داده‌اند و بر رفتن تعجيل كنند . و شما همانند كاروانى هستيد ، منتظر ، در راه ايستاده كه نمىداند كه چه وقت به حركت فرمانش دهند . براستى ، كسى را كه براى آخرت آفريده شده ، با دنيا چه كار و چه سود از مال و خواسته ، وقتى كه پس از اندكى مىربايندش و او در گرو بازخواست و حساب آن بماند .\r\n","description":"","footnote":"","page_name":" 361 ","page_number":366},
  {"content":"\r\n","description":"","footnote":"","page_name":" 362 ","page_number":367},
  {"content":"\r\nاى بندگان خدا ، آنچه خداوند ، از پاداشهاى نيكو ، وعده داده ، شايان ترك كردن و واگذاشتن نيست و آنچه از آن نهى كرده ، از بديها ، شايستهء رغبت نباشد . اى بندگان خدا ، بترسيد از روزى كه از اعمالتان بازجست كنند . در آن روز ، چنان لرزش و تشويشى بر شما چيره گردد كه كودكان از وحشت آن پير شوند . بدانيد ، اى بندگان خدا ، شما را از خود نگهبانانى و از اعضايتان جاسوسانى و حافظانى راستين است ، كه اعمالتان را مىنويسند و حتى شمارهء نفسهايتان را ضبط مىكنند . تاريكى شبهاى ظلمانى شما را از آنان فرو نپوشد ، يا اگر در پشت درهاى بسته پنهان گرديد از ديدهء آنها نهان نخواهيد ماند . فردا به امروز نزديك است و امروز هر چه با خود دارد مىبرد و فردا از پى آن مىآيد و به آن مىرسد . گويى هر يك از شما را مىبينم كه به سراى تنهايى و گورگاه خود رسيده‌ايد . و اى ، كه چه خانه اى تنها و چه منزلى وحشتزا و چه غربتى و چه جدايى از همگنان . گويى صيحهء قيامت به گوش مىرسد و ساعت رستاخيز فراز آمده است و شما از گورها بيرون آمده‌ايد تا به محكمهء عدل الهى حاضر آييد . ديگر آن گفتارهاى باطل به كارتان نيايد و ، بهانه‌ها زايل شده و حقايق آشكار گرديده و اعمالتان شما را به آنجا كه بايد ، برده است . پس ، از آنچه مايهء عبرت است ، موعظت پذيريد و از اين همه ، دگرگونى عبرت گيريد و از هشدارها سود ببريد .\r\n\r\n157 خطبه اى از آن حضرت ( ع )\r\nمحمد ( صلى اللَّه عليه و آله ) را هنگامى به رسالت فرستاد ، كه پيامبرى نبود و مردم سالها مىگذشت كه به خواب غفلت بودند و ستون ايمان شكسته شده بود . او به رسالت مبعوث شد و آنچه را كه در نزد آنان بود - يعنى كتابهاى آسمانى پيشين را - تصديق كرد و خود نورى آورد كه مقتداى همگان شد . و آن نور قرآن بود . از قرآن\r\n","description":"","footnote":"","page_name":" 363 ","page_number":368},
  {"content":"\r\n","description":"","footnote":"","page_name":" 364 ","page_number":369},
  {"content":"\r\nبخواهيد ، كه برايتان سخن گويد و قرآن هيچگاه سخن نگويد ولى من شما را از آن خبر مىدهم . بدانيد ، كه در قرآن است علم آينده و حديث گذشته و داروى درد شما و نظام زندگى شما .\r\n\r\nاز اين خطبه\r\nدر آن هنگام نه خيمه اى مىماند و نه خانه اى ، جز آنكه ستمكارانش پر از اندوه و كينه كنند . در آن زمان ، نه در آسمان كسى عذرتان را پذيرا آيد و نه در زمين كسى به ياريتان برخيزد . زيرا كسى را به فرمانروايى برگزيده‌ايد كه اهليّت آن را نداشته است و او را در جايى نشانده‌ايد كه جاى او نبوده است . زودا ، كه خدا از ستمكار انتقام كشد : خوردنى را به خوردنى و نوشيدنى را به نوشيدنى . با طعامى تلخ ، چون حنظل و آبى تلخ و زهرآگين ، چون « صبر » . لباسى در بر آنان كه جامهء زيرين آن وحشت باشد و جامهء رويينش شمشير ، زيرا ، آنان مركبهاى خطا و ستوران باركش گناهاناند . سوگند مىخورم و سوگند مىخورم ، كه بنى أميه ، پس از من ، خلافت را رها كنند چون خلط سينه اى كه به دور افكنند . و تا شب و روز از پى هم مىآيند نه هرگز مزهء آن بچشند و نه طعمش را دريابند .\r\n\r\n158 خطبه اى از آن حضرت ( ع )\r\nبرايتان همنشين و معاشرى نيكو بودم . تا يارايم بود ، كوشيدم كه از پشت سر نگهبانتان شوم و از بندهاى خوارى آزادتان كردم و از چنبر ستم رهانيدم و اين براى سپاسگزارى از آن اندك نيكى بود ، كه از شما ديدم و ، چشمپوشى از آن همه زشتى كه مرتكب شديد ، كه چشم ديد و تن تحمل نمود .\r\n","description":"","footnote":"","page_name":" 365 ","page_number":370},
  {"content":"\r\n","description":"","footnote":"","page_name":" 366 ","page_number":371},
  {"content":"\r\n\r\n159 خطبه اى از آن حضرت ( ع )\r\nفرمان او فرمانى است حتم و حكمتآميز و خشنودى او ، امان است و رحمت . بر مقتضاى علم حكم كند و از سر علم ببخشايد . اى خداوند ، سپاس باد تو را ، چه آن گاه كه مىستانى و چه آن گاه كه عطا مىفرمايى . يا آن گاه كه عافيت مىبخشى يا به بلا مبتلا مىسازى . ستايشى كه پسنديده ترين ستايشهاست و محبوبترين آنها و برترين آنهاست در نزد تو . ستايشى كه سراسر عالم وجود را پر كند و به آن پايه كه خواسته اى برسد . ستايشى كه از تو پوشيده نماند و در رسيدن به آستان جلال تو كوتاه نيايد . ستايشى كه شمار آن منقطع نگردد و افزون شدنش پايان نپذيرد . پس ، ما حقيقت عظمتت را ندانيم ، آنچه مىدانيم اين است ، كه تو زنده اى و برپايى ، نه خواب گران بر تو چيره شود نه خواب سبك . انديشه و دانشى را توان دست يافتن به تو نيست و هيچ چشمى تو را درنيابد . ديده‌ها را مىبينى و اعمال بندگانت را حساب مىكنى . سرها و پاهاى همگان در قبضهء قدرت توست . چه اندك است آنچه از آفرينشت مىبينم و از تواناييت در شگفت مىشويم و عظمت سلطنتت را بدان وصف مىكنيم ، در حالى كه ، آنچه از تو بر ما پوشيده مانده است و ديدگانمان را ياراى دركشان نيست و عقلهايمان را توان رسيدن به آنها نباشد و پرده‌هاى غيب ميان ما و آنها حايل شده ، بسى بزرگتر است . هر كه دل خالى دارد و انديشه اش را به كار گيرد تا بداند كه عرش خود را چگونه برپاى داشته اى و آفريدگانت را چسان آفريده اى و آسمانهايت را چگونه در هوا معلق داشته اى و زمينت را چگونه بر امواج آب گسترده اى ، در كار خويش بماند و نگاهش خيره بازگردد و عقلش مغلوب شود و شنواييش از كار بيفتد و انديشه اش مبهوت و حيرت زده ماند .\r\n\r\nاز اين خطبه\r\nبه گمان خود ادعا مىكند ، كه به خدا اميد بسته است . سوگند به خداى بزرگ ، كه دروغ مىگويد . چه مىشود او را كه اميدوارى در عملش پديدار نيست . زيرا هركس\r\n","description":"","footnote":"","page_name":" 367 ","page_number":372},
  {"content":"\r\n","description":"","footnote":"","page_name":" 368 ","page_number":373},
  {"content":"\r\nبه چيزى اميد بسته باشد ، اميدواريش در اعمالش نمودار است ، مگر اميد به خدا كه آميزه اى و غشّى در آن هست . و هر كسى از چيزى بترسد ، ترس او را باور توان داشت ، جز ترس از خدا كه تا در اعمال آشكار نشود باورش نتوان داشت . در كارهاى بزرگ به خدا اميد مىبندد و در كارهاى خرد به بندگان خداى . ولى آن خضوع و فروتنى كه در برابر بنده دارد ، در برابر خداى ندارد . چرا بايد در اداى حق ايزد جلّ شأنه قصور ورزد و حق بندهء او را بتمامى ادا نمايد آيا مىترسى كه اگر به خداى تعالى اميد بربندى اميدواريت رنگ دروغ گيرد يا خداوند تعالى را درخور اميد بستن نمىبينى همچنين ، اگر از بنده اى از بندگان خدا بيمناك باشد ، ترس خود بر او عرضه دارد ، در حالى كه ، با خدا چنين نكند . يعنى ترس از بندهء خدا به نقد است و ترس از خدا در عهدهء وعده و تعويق . چنين است كسى كه دنيا در نظرش بزرگ آيد و در دلش مقام و موقعيتى رفيع يابد ، سپس ، دنيا را بر خداى تعالى برگزيند ، و همواره به دنيا پردازد و بندهء آن گردد . سخن رسول الله ( صلى اللَّه عليه و آله ) در نكوهش و عيب كردن دنيا و بىاعتبارى و بديهاى بسيارش ، مقتداى تو كافى است . زيرا دنيا را از هر سو از رسول الله ( ص ) گرفتند و به ديگران سپردند ، و او از شير اين مادر ننوشيد . زيورها و زينتهايش را از او دور كردند . اگر خواهى ، جز رسول الله ( ص ) موساى كليم ( ع ) را نيز مقتداى ديگر خود قرار ده ، كه گفت : « پروردگارا من به آنچه برايم مىفرستى نيازمندم » ( 1 )  به خدا سوگند ، موسى از خدا جز لقمه نانى درخواست نكرد ، زيرا او از گياه زمين مىخورد و آن چنان لاغر و كمگوشت شده بود كه سبزى آن علف كه خورده بود ، از درون شكمش پيدا بود . اگر خواهى سومين نمونه را هم بياورم ، و آن داود ( ع ) است ، صاحب مزامير و خوانندهء اهل بهشت . با دست خود زنبيل مىبافت و به كسانى كه در مجلس او نشسته بودند ، مىگفت : كداميك از شما فروختن آن را بر عهده مىگيرد سپس از بهاى آن قرص جوينى مىخريد .\r\n","description":"","footnote":" ( 1 ) . سورهء 28 ، آيهء 24 . ","page_name":" 369 ","page_number":374},
  {"content":"\r\n","description":"","footnote":"","page_name":" 370 ","page_number":375},
  {"content":"\r\nو اگر خواهى مثلى از عيسى بن مريم ( ع ) بياورم . عيسى سنگ زير سر مىنهاد و جامهء خشن مىپوشيد [ و غذاى ناگوار مىخورد . 
  ] به هنگام گرسنگى نان خورشش گرسنگى بود و در شبها چراغش ماه بود و در زمستان سرپناهش خاور و باختر زمين بود و ميوه و ريحانش همان بود كه براى ستوران از زمين مىرويد . نه همسرى داشت كه فريفتهء او شود و نه فرزندى كه برايش اندوهگين گردد و نه مالى كه به خود مشغولش دارد و نه آزمنديى كه سبب خواريش گردد . مركبش پاهايش بود و خادمش دستهايش . به پيامبر خود ( صلى اللَّه عليه و آله ) ، آن نيكوترين و پاكيزه ترين مردم اقتدا كن كه او بهترين مقتداست براى هر كس كه به او تأسّى جويد و شايسته ترين انتساب ، انتساب به اوست . نيكوترين بندگان در نزد خدا ، بنده اى است كه به پيامبرش اقتدا كند و از پى او رود . رسول الله ( صلى اللَّه عليه و آله ) خوردنش اندك و به قدر ضرورت بود . به اين دنيا حتى به گوشهء چشمى ننگريست . پهلوهايش از همهء مردم لاغرتر بود و شكمش از همه خاليتر . دنيا بر او عرضه شد و او از پذيرفتنش ابا كرد و مىدانست كه خداى سبحان چه چيز را دشمن مىدارد تا او نيز آن را دشمن دارد يا چه چيز را حقير شمرده تا او نيز حقيرش شمارد و چه چيز را خرد و بىمقدار دانسته تا او نيز بىمقدارش داند . اگر چيزى را كه خدا و پيامبرش دشمن داشته‌اند ، دوست انگاريم يا چيزى را كه آن دو حقير شمرده‌اند ، بزرگ پنداريم ، براى سركشى از فرمان خدا و مخالفت با اوامر او ، همين ما را بس . رسول الله ( صلى اللَّه عليه و آله ) بر روى زمين غذا مىخورد و چون بندگان مىنشست و پارگى كفشش را ، خود ، به دست خود مىدوخت و جامه اش را ، خود ، به دست خود وصله مىزد . بر خر بىپالان سوار مىشد و بسا كسى را هم بر ترك خود مىنشاند .\r\nپرده اى بر در خانه اش آويخته بودند و بر آن نقش و نگارى چند ، به يكى از زنانش گفت : اى زن ، اين پرده را از جلو چشمم دور كن . زيرا ، هرگاه ، بدان مىنگرم به ياد دنيا و زيورها و زينتهايش مىافتم . رسول الله ( صلى اللَّه عليه و آله ) به دل از دنيا اعراض كرده بود و ياد دنيا را در وجود خود ميرانده بود و دوست داشت كه زينت دنيا را از برابر چشم خود دور كند تا مبادا چيزى از آن برگيرد . و دنيا را پايدار نمىدانست و در آن اميد درنگ نداشت .\r\n","description":"","footnote":"","page_name":" 371 ","page_number":376},
  {"content":"\r\n","description":"","footnote":"","page_name":" 372 ","page_number":377},
  {"content":"\r\nپس علاقه به دنيا را از خاطر دور ساخت و از دل براند و از نظر انداخت . زيرا كسى كه چيزى را ناخوش دارد نگريستن به آن را نيز ناخوش شمارد و نخواهد كه در نزدش از آن سخن گويند . در سيرت رسول الله ( صلى اللَّه عليه و آله ) نكته هايى است كه تو را به زشتيها و بديهاى دنيا رهنمون مىآيند ، زيرا او با خواص و نزديكان خود همواره گرسنه مىزيست ، و با مقام و منزلتى كه او را بود ، آرايشهاى دنيا از چشمش به دور مانده بود . بايد آن را كه ديدهء بصيرت است از روى خرد ببيند كه آيا خداى تعالى محمد ( صلى اللَّه عليه و آله ) را ، با چنين روش و سيرتى كه داشت ، گرامى داشته يا خوار و حقيرش كرده . اگر بگويد كه خوار و حقيرش كرده ، سوگند به خداى بزرگ كه دروغ مىگويد و بهتانى بزرگ مىزند و اگر بگويد ، گراميش داشته ، پس بداند كه خداوند ديگران را تحقير كرده كه دنيا را به آنان ارزانى داشته ، در حالى كه آن را از مقربترين مقربان خود دور ساخته است . پس هر كه ، بايد به پيامبرش تأسّى جويد و پاى بر جاى پاى او نهد و از هر جا كه او داخل شده داخل شود ، اگر نه از هلاكت ايمن نباشد . خداى تعالى محمد ( صلى اللَّه عليه و آله ) را نشانهء قيامت قرار داده و مژده دهندهء بهشت و ترسانندهء از عقوبت . سير ناشده از دنيا رخت بر بست و سالم از هر خطا و گناهى به عالم آخرت در آمد . سنگى بر روى سنگى ننهاد تا به راه خود رفت و دعوت پروردگارش را اجابت كرد . چقدر خدا را بر ما منت است كه نعمت وجود محمد صلى الله عليه و آله را به ما عطا نمود . پيشروى كه از پى او مىرويم و پيشوايى كه پاى بر جاى پاى او مىنهيم . به خدا سوگند ، كه اين جبّهء خود را چندان وصله زده‌ام كه ديگر از وصله زنندهء آن شرم مىدارم . يكى مرا گفت : آيا وقت آن نرسيده كه به دورش افكنى گفتم : از من دور شو كه « به هنگام صبح است كه مردم روندگان شب را مىستايند . »\r\n","description":"","footnote":"","page_name":" 373 ","page_number":378},
  {"content":"\r\n","description":"","footnote":"","page_name":" 374 ","page_number":379},
  {"content":"\r\n\r\n160 خطبه اى از آن حضرت ( ع )\r\nاو را به رسالت مبعوث داشت ، با نور روشنايى بخش و برهان آشكار و راه هويدا و كتاب راهنماينده . خاندانش ، بهترين خاندانهاست و درخت نسبش بهترين درختان ، كه شاخه هايش راست است و ميوه هايش در دسترس . زادگاهش مكه است و هجرتش به مدينهء طيبه . در مدينه نامش بلندى گرفت و آوازه اش بگسترد . او را با حجت و دليلى كافى و اندرزهايى شفابخش و دعوتى پيش گيرنده از هلاكت مردم ، بفرستاد . به وجود او ، راههاى ناشناخته را آشكار كرد . بدعتهايى را كه در آنها راه يافته بود ، فرو كوفت و احكامى را كه خدا بر بندگانش مقرر داشته بود ، بيان نمود . هركس ، جز اسلام ، دينى طلبد شوربختيش محقّق و ريسمان سعادتش بريده و به سر در آمدنش سخت خواهد بود و بازگشتش به اندوهى است طولانى و عذابى سخت . توكل مىكنم به خدا ، توكل كردن كسى كه به سوى او بازگشته است و راهى را مىجويد كه به بهشت منتهى مىشود و به رضا و خشنوديش مىرسد . اى بندگان خدا ، شما را به ترس از خدا و طاعت او سفارش مىكنم . زيرا تقوا و طاعت ، فردا سبب نجات است و نيز رهايى ابدى را در پى دارد . خداوند بيمناك ساخت و بغايت بيمناك ساخت و ترغيب نمود و ترغيب را افزون ساخت . براى شما دنيا را وصف كرد و جدايى و زوال و انتقال آن را . از هر چه در اين دنيا سبب اعجابتان مىشود ، اعراض كنيد ، زيرا اندك زمانى با شما خواهد بود . دنيا نزديكترين پايگاه به خشم خدا و دورترين جايگاه از خشنودى اوست . پس اى بندگان خدا ، چشم بپوشيد از اندوهها و گرفتاريهاى آن ، زيرا به مفارقت از او و دگرگونى حالاتش يقين كرده‌ايد . و از آن حذر كنيد ، آنسان ، كه آن مهربان خيرخواه و آن كوشندهء رنج بنده حذر مىكند . از سرنوشت و سرگذشت پيشينيان پند گيريد ، كه اكنون در خاك غنوده‌اند ، اندامهاشان فرو ريخته و چشمها و گوشهاشان زايل گرديده ، و شرف و عزتشان تباه\r\n","description":"","footnote":"","page_name":" 375 ","page_number":380},
  {"content":"\r\n","description":"","footnote":"","page_name":" 376 ","page_number":381},
  {"content":"\r\nگشته است و شادمانى و نعمتهاشان منقطع گشته . نزديكى و همدلى با فرزندان ، به از دست دادنشان بدل شده و همصحبتى و همنشينى با همسران ، به جدايى از آنها . توان بر خود باليدنشان نيست ، ديگر فرزندى نياورند ، به ديدار يكديگر نتوانند رفت ، همدمى و همسايگى نكنند . پس اى بندگان خدا بترسيد ، چون ترسيدن كسى كه بر نفس خود غلبه يافته و بر شهوات خود لگامزده و به ديدهء عقل مىنگرد ، كه حقيت روشن است و نشانه برپاست و راه آشكار است و راست .\r\n\r\n161 سخنى از آن حضرت ( ع ) به يكى از اصحابش كه از او پرسيد : چگونه قومتان شما را از اين مقام [ يعنى خلافت 
  ] باز داشتند ، در حالى كه ، از ديگران سزاوارتر بدان بوديد چنين پاسخ داد :\r\nاى برادر اسدى ( 1 )  بر مركبى سوار شده اى كه تنگش سست است و لغزان و ، زمام آن رها كرده اى كه به هر جاى كه خواهد برود . ولى تو را حق خويشاوندى ( 2 )  و پرسيدن است . مىخواهى از حقيقتى آگاه شوى ، پس بدان ، كه آن زورگويى و خودكامگى كه در امر خلافت با ما نمودند - در حالى كه ما به نسب برتر از آنها بوديم و با رسول الله ( ص ) پيوند استوارترى داشتيم - بدان سبب بود ، كه امر خلافت مقامى رغبت افزاست . گروهى سخت بدان آزمند شدند و گروهى سخاوت ورزيدند و از آن چشم پوشيدند . داورى با خداست و جاى داورى ، بازگشتنگاه قيامت است . « و دع عنك نهبا صيح فى حجراته ( 3 )  آن غنيمتها را كه گردش هياهو و جنجال است رها كن » و از ماجراى بزرگ پسر ابو سفيان ياد كن . روزگار مرا به خنده آورد ، پس از آنكه ، گريانم كرده بود . به خدا سوگند ، جاى شگفتى نيست كه بزرگى حادثه جايى براى شگفت زدگى باقى نگذارد و كژروى و ناراستى را افزون سازد . آن قوم خواستند كه\r\n","description":"","footnote":" ( 1 ) . مردى از قبيلهء بنى اسد .  ( 2 ) . زينب ، بنت جحش ، همسر رسول الله ( ص ) از بنى اسد بود .  ( 3 ) . مصراعى است از امرؤ القيس . ","page_name":" 377 ","page_number":382},
  {"content":"\r\n","description":"","footnote":"","page_name":" 378 ","page_number":383},
  {"content":"\r\nنور خدا را در چراغش خاموش سازند و آب را از سرچشمه اش كه چون فواره مىجوشيد قطع كنند . و آبى را كه ميان من و ايشان جارى بود ، به و با بياميزند - و فتنه برپا كنند - اگر اين آزمايش محنتافزاى از ميان ما برداشته شود ، آنان را به راهى مىبرم كه حقيقت محض باشد ولى اگر كار بر منوال ديگر باشد ، « نبايد كه جان تو به خاطر آنها دچار اندوه شود زيرا خدا به كارهايى كه مىكنند آگاه است . » ( 1 ) \r\n\r\n162 خطبه اى از آن حضرت ( ع )\r\nحمد باد خداوندى را كه آفريدگار بندگان است و گسترانندهء زمين است و روان كنندهء آبهاست به پستيها و رويانندهء گياهان است بر بلنديها . اوليتش را آغازى نيست و ازليّتش را پايانى نيست . اول است بىهيچ زوالى ، باقى است بىهيچ مدتى . پيشانيها در برابر او بر خاكاند و لبها به ذكر وحدانيت او در جنبش . به هنگام آفرينش ، هر چيزى را حدى معين ساخت تا خود از شباهت به آن دور ماند . اوهام و گمانها او را به حدود و حركات و اعضا و آلات نتوانند سنجيد . در باره اش نتوان گفت كه از چه زمانى بوده و تا چه زمانى خواهد بود . آشكار است و نتوان گفت كه از چه ، نهان است و نتوان گفت كه در چه . شبحى نيست كه پديد آيد و انحلال يابد .\r\nدر پرده اى نهان نيست كه در چيزى محاط شده باشد . نزديكيش به اشيا ، نه به چسبيدن به آنهاست و دوريش از اشيا ، نه به جدايى از آنهاست . نه نگريستن بندگانش بىآنكه پلك بر هم زنند ، از او پنهان است و نه باز گرديدن سخن بر زبانشان و نه نزديك شدنشان به تپهء خاكى و نه آن گاه كه به تپه اى نزديك مىشوند و نه آن گاه كه در شبى خاموش گام برمىدارند و نه در شبى كه ماه تابان بردمد و پس از آن خورشيد نورانى سر برزند و نه طلوع و غروب پى در پى آنها و نه گردش زمانهاى\r\n","description":"","footnote":" ( 1 ) . سورهء 35 ، آيهء 8 . ","page_name":" 379 ","page_number":384},
  {"content":"\r\n","description":"","footnote":"","page_name":" 380 ","page_number":385},
  {"content":"\r\nكوتاه و بلندش از آمدن شبى كه مىآيد و روزى كه مىرود . پيشى دارد بر هر نهايت و مدت و بر هر چه احصا شود يا در شمار آيد . متعالى است از هر نسبت كه توصيف كنندگانش به او دهند و او را به صفاتى چون دارندهء مقدار و نهايت و ستبرى موصوف دارند . يا بگويند كه در جايى مسكن گزيده يا در مكانى قرار يافته . حد و اندازه ، ويژهء آفريدگان است و از صفات ديگران است . اشيا ، را از مبادى و نمونه‌هاى ازلى نيافريده و بر نمونه‌هاى ابدى خلق نكرده بلكه هر چه را كه آفريد ، حدى خاص براى آن قرار دارد . و صورتشان بخشيد و صورتهايشان نيكو ساخت ، هيچ چيز را ياراى سرپيچى از فرمان او نيست و او از اطاعت آنها سودى نبرد . علم او به مردگان در گذشته چون علم او به زندگان برجاى مانده است . علم او بر آسمانهاى فرازين چون علم او به زمينهاى فرودين است .\r\n\r\nاز اين خطبه\r\nاى انسان آفريده شده در حد اعتدال . اى آنكه در تاريكيهاى رحمها و در پرده‌هاى تو بر تو نگهداريت كرده‌اند . آفرينشت از گل خالص آغاز شد و در قرارگاهى مطمئن جايت دادند . تا زمانى معلوم و تا مدتى كه بهرهء توست . در شكم مادر خود مىجنبيدى و به دعوت كس پاسخ نمىگفتى و آواز كسى شنيدن نتوانستى . سپس ، تو را از قرارگاهت بيرون راندند . به سرايى آمدى كه هرگز آن را نديده بودى و راه رسيدن به منافع آن را نمىشناختى . پس چه كسى تو را به كشيدن غذا از پستان مادر راه نمود و به تو آموخت كه نيازها و خواستهايت را از كجا طلب كنى هيهات آنكه ، در شناخت صفات كسى كه اندام و اعضا دارد ، ناتوان است ، از شناخت صفات آفريدگارش ناتوانتر است . و هر چه او را به صفات مخلوقاتش محدود كند ، از شناخت او دور تر گرديده است .\r\n","description":"","footnote":"","page_name":" 381 ","page_number":386},
  {"content":"\r\n","description":"","footnote":"","page_name":" 382 ","page_number":387},
  {"content":"\r\n\r\n163 سخنى از آن حضرت ( ع ) هنگامى كه مردم نزد او گرد آمدند و ، در آنچه از عثمان ناپسندشان افتاده بود ، به وى شكايت كردند و خواستند كه از سوى آنها با عثمان سخن گويد و بخواهد تا خشنودشان سازد ، نزد عثمان شد و چنين گفت :\r\nمردم پشت سر من هستند و مرا چون سفيرى از سوى خود به نزد تو فرستاده‌اند . به خدا سوگند ، ندانم كه تو را چه گويم من از چيزى آگاه نيستم كه تو خود آن را ندانى . و تو را به چيزى راه ننمايم كه آن را نشناسى . هر چه ما مىدانيم تو نيز مىدانى . ما ، در چيزى از تو پيشى نگرفته‌ايم كه اكنون تو را از آن خبر دهيم . و در جايى با يكديگر خلوت نكرده‌ايم كه تو را از ماجراى آن بياگاهانيم . تو ديده اى ، چنان كه ما ديده‌ايم و شنيده اى آنسان كه ما شنيده‌ايم . با رسول الله ( صلى الله عليه و آله ) صحبت داشته اى ، همان گونه ، كه ما صحبت داشته‌ايم . فرزند ابو قحافه و فرزند خطَّاب ، به كار حق و صواب سزاوارتر از تو نبودند . تو به خويشاوندى از آن دو ، به رسول الله ( صلى الله عليه و آله ) نزديكترى ( 1 )  تو به دامادى او مرتبتى يافته اى كه آن دو نيافته‌اند . ( 2 )  پس خداى را ، بر جان خود بترس . نابينا نيستى كه چشمانت بگشايند و نادان نيستى كه چيزى به تو آموزند . راه‌ها روشن است و نشانه‌هاى دين برپاى . بدان ، كه بهترين مردم در نزد خداوند ، پيشواى دادگرى است كه خود هدايت يافته و مردم را هدايت نمايد . سنت شناخته شده را برپاى دارد و بدعت ناشناخته را بميراند . سنتها روشن است و نشانه هايش برپاست و بدعتها آشكار است و نشانه هايش برپا . بدترين مردم در نزد خداوند پيشوايى ستمگر است كه خود گمراه است و سبب گمراهى ديگران شود . سنتى را ، كه مردم فرا گرفته‌اند ، بميراند و بدعتى\r\n","description":"","footnote":" ( 1 ) . نسب عثمان ، در چهار پدر به عبد مناف جد رسول خدا ( ص ) مىرسد و ابو بكر در شش پدر و عمر در هفت پدر ( فيض . ص 519 ) .  ( 2 ) . عثمان ، نخست شوى رقيه دختر پيامبر ( ص ) بود و پس از مرگ او دختر ديگر آن حضرت ، ام كلثوم را به زنى گرفت . ","page_name":" 383 ","page_number":388},
  {"content":"\r\n","description":"","footnote":"","page_name":" 384 ","page_number":389},
  {"content":"\r\nرا كه متروك افتاده زنده كند . من از رسول الله ( صلى الله عليه و آله ) شنيدم كه مىگفت : در روز قيامت پيشواى ستمگر را مىآورند ، هيچ ياورى ندارد و كس عذرخواه او نيست ، در جهنمش مىافكنند و او چون سنگ آسيابى كه مىچرخد در جهنم بچرخد . سپس ، در قعر جهنم به زنجيرش مىكشند . به خدا سوگندت مىدهم ، چنان مكن كه پيشواى مقتول اين امت گردى . زيرا گفته مىشد - از رسول الله ( ص ) - كه « در اين امّت پيشوايى كشته مىشود و در كشت و كشتار تا روز قيامت به روى امّت گشوده مىشود و كارها را بر آنان مشتبه مىكند . پس بذر فتنه‌ها پراكنده گردد و مردم حق از باطل نشناسند و در كشاكش آن فتنه‌ها با يكديگر بستيزند و آشوب كنند و كارشان به هرج و مرج كشد . » در اين سالهاى پيرى و سراشيب عمر براى مروان ( 1 )  چون مركبى مباش ، كه به هر سو كه خواهد ، تو را براند . عثمان گفت : با مردم سخن بگوى و بخواه كه مرا مهلت دهند . تا از عهدهء ستمى كه بر آنان رفته است برآيم . على ( ع ) گفت : آنچه در مدينه است نيازى به مهلت ندارد و آنچه در خارج مدينه است چندان مهلت بايد كه فرمان تو به آنجا رسد .\r\n\r\n164 خطبه اى از آن حضرت ( ع ) در آن به ذكر آفرينش شگفت طاوس مىپردازد\r\nخداوند تعالى موجودات را ابداع كرد ، موجوداتى شگفتانگيز . بعضى جاندار ، بعضى بيجان . برخى ساكن و برخى متحرك . پس بر آفرينش لطيف و دقيق و عظمت قدرت خود شواهدى آشكار اقامه كرد . آنسان ، كه عقلها به فرمانبرداريش اذعان نمودند و به وجودش معترف شدند و تسليم او گشتند و ، در گوشهاى ما ، دلايل يكتايى او آوازه افكند . و از نشانه‌هاى آفرينش گونه‌هاى مختلف پرندگان است .\r\nپرندگانى در شكافهاى زمين و رخنه‌هاى درهها و فراز كوهها ، جاى دارند . پرندگانى با بالهاى گونه گون و شكلها و هيئتهاى مختلف و متباين ، گرفتار در چنبر فرمانبردارى\r\n","description":"","footnote":" ( 1 ) . مروان بن حكم كه مستشار عثمان بود . ","page_name":" 385 ","page_number":390},
  {"content":"\r\n","description":"","footnote":"","page_name":" 386 ","page_number":391},
  {"content":"\r\nاو ، در اطراف گستردهء هوا و فضاى گشادهء جوّ بال زنان مىپرند . آنها روزگارى نبوده‌اند و خداوندشان از كتم عدم به عرصهء وجود آورد و اشكال و صورتهاى شگفتانگيز داد . اندامهايشان را با مفصلهاى محكم ، پوشيده در پوست و گوشت به هم پيوند داد . بعضى را كه جثه اى سنگين داشتند ، از بالا پريدن و بالزدن در فضا بازداشت . بالزدن اين گونه پرندگان را در نزديكى زمين قرار داد . به لطف قدرت و باريكى صنعت خويش هر دسته از آنها را رنگى داد . دسته اى از آنها يك رنگ دارند و رنگ ديگر با آن آميخته نيست . دسته ديگر سراسر تنشان يك رنگ است و طوقى از رنگ ديگر به آنها داده . از شگفتترين شگفتيها ، طاوس است كه او را نيكوترين تناسب بخشيد و به زيباترين رنگها بياراست . پرهايى كه نايچه هايى آنها را به هم پيوند داده و دمى كشيده كه چون با طاوس ماده روياروى گردد ، آن را چون چترى بگشايد و بر فراز سر خود سايبان سازد . در آن حال به بادبانهاى كشتيهاى « دارين » ( 1 )  ماند كه ملاحان گشوده باشند .\r\nطاوس بر زيبايى رنگهاى خود مىبالد و مغرور به جلوه گريهاى دمش ، مىخرامد . چون خروس با مادهء خود جمع مىآيد و چون نرينه‌هاى شهوتناك با ماده خود نزديكى مىكند و بارورش مىسازد . در اين باب از تو مىخواهم كه خود به چشم خود ببينى ، تا آنچه گفته‌ام ، باورت گردد و من مانند كسى باشم كه آنچه مىگويد به عيان ديده نه از ديگرى شنيده ، كه به قول او اعتماد نشايد كرد . اگر چنان باشد كه بعضى پندارند كه طاوس ماده از خوردن قطره اشكى كه از چشم طاوس نر مىتراود و در گوشه‌هاى چشمش مىماند ، بار مىگيرد و تخم مىنهد نه از راه جماع ، اين امر عجيبتر از بارور شدن ماده كلاغ نيست كه - پندارند - از چيزى كه كلاغ نر در دهان او مىگذارد ، بارور مىگردد . نايچه‌هاى پر او چونان ميله‌هاى سيمين است ، كه دايره هايى اعجابانگيز همانند خورشيد از آنها رسته است ، دايره هايى از زرناب و زبرجد . اگر برايشان همانندى در\r\n","description":"","footnote":" ( 1 ) . شهركى بر ساحل بحرين . ","page_name":" 387 ","page_number":392},
  {"content":"\r\n","description":"","footnote":"","page_name":" 388 ","page_number":393},
  {"content":"\r\nروى زمين بجويى ، چونان شكوفه هايى است از گلهاى بهارى كه دسته بربندند . اگر پرهاى رنگين او را به جامه‌هاى رنگين تشبيه كنى ، چون حله‌هاى منقّش است يا همانند بردهاى دلاويز يمانى است . اگر آنها را به پيرايه‌ها و زيورها همانند خواهى ، چون نگينهاى رنگارنگ است كه در انگشتريهاى سيمين گوهرنشان كار گذاشته باشند . چون متكبران ، خرامان راه مىرود و جلوه‌هاى زيباى دم و بالهايش را مىنگرد . از نگريستن به ازار و جامهء رنگارنگش به قهقهه مىخندد . اما چون پاهاى خود را مىبيند ، بانگى حزين بر مىآورد كه به گريه ماند و آوازى اندوهگين ، چون آواز دادخواهان ، كه آشكارا حكايت از غم فراوانش كند . زيرا پاهايش چون پاهاى خروسهاى خلاسى ( 1 )  است ، باريك . و از ساق نازك پايش سيخكى رسته است . در آنجا كه جاى يالهاى اوست دسته اى موى سبز و رنگين پديدار شده . برآمدگى گردنش ، چون گردن راست و كشيدهء ابريق است . زير گردنش تا شكمش سياه است ، سياهيى كه به سبزى زند چون رنگ وسمهء يمانى . يا چون حريرى تنك كه بر آينه اى صيقلى كشيده باشند . خود را در جامه اى سياه پيچيده كه از غايت شادابى و درخشندگى پندارى كه به رنگ سبزى دلپذير آميخته است . آنجا كه سوراخ گوش اوست ، گويى كه با نوك قلم به رنگ بابونهء سفيد خطى كشيده‌اند و آن خط سفيد ميان آن موهاى سياه درخششى زيبا دارد . كمتر رنگى است كه طاوس را از آن بهره اى نباشد ولى رنگ او به درخشندگى و روشنى و زيبايى و رونق بر ديگر رنگها برترى دارد . طاوس با پرهاى رنگين خود گلستانى را ماند با گلهايى به هر سو پراكنده ، ولى نه از آن گلها كه باران رويانيده ، يا آفتاب گرم تابستان پرورششان داده باشد . گاه پرهايش مىريزد و آن جامهء رنگارنگ را از تن بيرون مىكند و بازهم مىرويد و مىريزد ، همانند درختان كه برگهايشان مىريزند و باز مىرويند تا باز به هيئت\r\n","description":"","footnote":" ( 1 ) . خروس خلاسى ، گونه اى خروس كه نه سفيد است و نه سياه ، بلكه به رنگ خاكى است و گويند گونه اى خروس از فارسى و هندى زاده است كه پاهاى زشت دارد . ","page_name":" 389 ","page_number":394},
  {"content":"\r\n","description":"","footnote":"","page_name":" 390 ","page_number":395},
  {"content":"\r\nنخستين بازگردند . هر رنگ درست عين رنگ پيشين است و در همان جا باشد كه پيش از آن بوده است . چون مويى از پر طاوس را بر دست گيرى ، و نيك بنگرى ، نخست ، رنگى سرخ گلگون به تو مىنمايد و بينى كه سبز مىشود به رنگ زبرجد و گاه زرد همانند طلا . پس چگونه مىتوانند انديشه‌هاى ژرفنگر ، اين همه زيبايى را وصف نمايند . يا عاقلان صاحب قريحه به حقيقت آن برسند ، يا وصّافان سخنور ، اوصاف او در سلك عبارت كشند . اوهام از درك خردترين اعضايش عاجز آيد و زبانها در توصيف آن بماند . منزّه است خداوندى ، كه عقلها را خيره ساخته از وصف موجودى كه آشكارا در برابر چشمانشان جلوه گر است ، موجودى محدود و مخلوق و پديد آمده از اجزا و رنگها . آرى ، زبانها را از وصفش عاجز ساخته و از اداى وصف آن بازداشته . منزّه است خداوندى كه اعضاى بدن مورچه و پشه را به هم پيوند داده ، همان گونه ، كه اعضاى بدن نهنگها و ، فيلها را و بر خود لازم دانسته كه آنچه را در آن روح دميده است از هم نگسلد ، جز آنكه ، مرگ را موعد آن قرار داد و نيستى را پايان آن .\r\n\r\nاز اين خطبه\r\nاگر به چشم دل خود ، توصيفى را كه از بهشت براى تو مىشود بنگرى ، از آنچه در دنياست ، از خواهشها و لذتها و مناظر آراسته اش ، دل برخواهى كند و انديشه ات حيران ماند . چون در آواز به هم خوردن برگهاى درختانش بينديشى ، درختانى كه بر كناره‌هاى رودهايش روييده‌اند و ريشه در تپه‌هاى مشك فرو برده‌اند ، خوشه‌هاى مرواريدتر از شاخه‌هاى نازك و درشت آنها آويزان است . ميوه‌هاى گونه گون در غلاف گلها جاى گرفته‌اند و بىهيچ رنجى آنها را توان چيد و همان گونه كه چيننده را آرزوست در دسترسش قرار مىگيرند . براى بهشتيان در پيرامون قصرهايشان عسلهاى پالوده و شرابهاى صافى در گردش آرند . اينان مردمى بوده‌اند ، كه در اين دنياى فانى ، مشمول كرامت پروردگارشان بوده‌اند تا به سراى آخرت رسيدند و از رنج سفر\r\n","description":"","footnote":"","page_name":" 391 ","page_number":396},
  {"content":"\r\n","description":"","footnote":"","page_name":" 392 ","page_number":397},
  {"content":"\r\nبرآسودند . اى شنونده ، اگر براى رسيدن به آن مناظر زيبا دل مشغول دارى ، هر آينه به شوق وصال آن ، جان از تنت به پرواز آيد و براى رفتن و رسيدن چنان شتاب كنى كه از همين مجلس من رخت به كنار مردگان كشى . خداوند ما و شما را از روى رحمت و مهربانى خود از كسانى قرار دهد كه به دل مىكوشند تا به منازل نيكان رسند . تفسير بعضى از الفاظ غريب كه در اين خطبه آمده است : مىگويد : « يؤر بملاقحه » به معنى نكاح است « ارّ الرّجل المرأة يؤرّها » نكاح كرد مرد زن را . و سخن امام ( ع ) كه گويد : « كأنّه قلع دارىّ عنجه نوتيه » « القلع » بادبان كشتى است « دارىّ » منسوب است به دارين و آن شهرى است بر ساحل دريا كه از آن چيزهاى خوشبو آرند . و « عنجه » يعنى برگرداند آن را ، گويند « عنجت النّاقة » بر وزن « نصرت اعنجها عنجا » زمانى كه آن را برگردانى . و « النّوتىّ » ، يعنى ، ملاح و « صفّتى جفونه » مراد دو گوشهء پلك است و « صفتان » به معنى دو جانب است . و گفتهء امام ( ع ) : « و فلذ الزّبرجد » ، « الفلذ » جمع « فلذة » يعنى قطعه . و سخن او ( ع ) ، « كبائس » جمع كباسه به معنى خوشه است و عساليج يعنى شاخه‌ها مفرد « عساليج » ، « عسلوج » است .\r\n\r\n165 خطبه اى از آن حضرت ( ع )\r\nبايد كه خردسالتان به بزرگسالتان اقتدا كند و بايد كه بزرگسالتان بر خردسالتان مهربان باشد . همچون مردم درشتخوى عهد جاهليت مباشيد كه نه چيزى مىفهميدند و نه در بارهء خدا مىانديشيدند . مانند تخم پرنده اى در گودالى در ريگستان كه شكستن آن گناه است و اگر نشكنندش بسا از درون آن مارى زايد .\r\n\r\nاز اين خطبه\r\nنخست ميانشان الفت بود و اكنون جدا از يكديگرند و از اصل خود پراكنده شده‌اند . بعضى از آنان به شاخه اى چسبيده‌اند ، هر سو كه آن شاخه متمايل گردد ، متمايل گردند . تا آنكه خداى تعالى بار ديگرشان گرد آورد تا بنى اميه را به بدترين روزشان بنشانند ، همان گونه كه قطعات ابر در فصل خزان به هم مىپيوندند ، خدا\r\n","description":"","footnote":"","page_name":" 393 ","page_number":398},
  {"content":"\r\n","description":"","footnote":"","page_name":" 394 ","page_number":399},
  {"content":"\r\nميانشان الفت افكند ، تا همچون ابرها انبوه و متراكم شوند . سپس ، درها بگشايد و آنان از آنجا كه خاستگاه ايشان است در حركت آيند و سيلوار فرو ريزند . چونان سيلى كه دو باغ قوم سبا را ويران ساخت . ( 1 )  پس چيزى بر روى زمين برقرار نماند ، تپه‌ها را از جاى بركند و كوههاى استوار و زمينهاى مرتفع راه آن نتوانند بست . خداوند آنان را در درون درهها پراكنده مىسازد و آن گاه ، چون چشمه‌ها بر زمين جارى مىسازد . به نيروى آنان ، حق قومى را از قومى ديگر بستاند و قومى را در خانه‌هاى قومى ديگر جاى دهد . به خدا سوگند ، پس از آن قدرت و اعتلايى كه مىداشتند ، هر چه گرد آورده‌اند از دستشان برود ، مانند دنبه اى كه بر آتش نهند و ذوب شود . اى مردم ، اگر از يارى حق باز نمىنشستيد و در خوارساختن باطل سستى نمىورزيديد ، كسانى كه همپايهء شما نبودند ، در شما طمع نمىكردند . و مدّعيان نيرومندى ، بر شما سرورى نمىيافتند . ولى ، شما چون قوم بنى اسرائيل ، سرگردان شديد . به جان خودم سوگند ، كه پس از اين ، سرگردانى شما چند برابر افزون خواهد شد . زيرا حق را پس پشت افكنديد و از آنكه نزديكتر است به رسول خدا ( ص ) بريديد و به آنكه دور تر است ، پيوستيد . بدانيد ، كه اگر از كسى پيروى كنيد كه اينك شما را فرا مىخواند ، شما را به راه پيامبر ( ص ) خواهد برد و از آن پس ، از رنج بيراهه رفتن آسوده شويد و آن بار سخت و سنگين را از گردن بر زمين افكنيد .\r\n\r\n166 خطبه اى از آن حضرت ( ع ) در آغاز خلافتش فرمود\r\nخداى سبحان ، كتابى هدايت كننده نازل كرد و در آن نيكيها و بديها را بيان فرمود . پس به راه نيكى رويد تا هدايت شويد و از بدى اعراض كنيد تا به راه راست افتيد .\r\n","description":"","footnote":" ( 1 ) . اشاره به اين آيه است : اعراض كردند ما نيز سيل ويرانگر را بر آنها فرستاديم و دو بوستانشان را به دو بوستان بدل كرديم با ميوه‌هاى تلخ و شوره گز و اندكى سدر . ( سورهء 34 ، آيهء 16 ) . ","page_name":" 395 ","page_number":400},
  {"content":"\r\n","description":"","footnote":"","page_name":" 396 ","page_number":401},
  {"content":"\r\nبر شما باد به واجبات . آنها را براى خداى به جاى آريد تا شما را به بهشت برد . خداوند چيزهايى را ، كه ناشناخته نيست ، بر شما حرام كرده [ و چيزهايى را كه در آنها عيبى نيست بر شما حلال نموده . 
  ] حرمت مسلمان را از هر حرمتى برتر داشته .\r\nحقوق مسلمانان را به اخلاص و يكتاپرستى پيوند داده . پس مسلمان كسى است كه مسلمانان از دست و زبان او در امان باشند ، مگر پاى حق در ميان باشد كه گزند بر مسلمان جز در موردى كه واجب باشد روا نيست . سبقت گيريد به واقعه اى كه همگان را در برگيرد و يك يك شما را از آن چاره نيست ، يعنى مرگ . مردم پيش روى شمايند ، و به عيان مرگشان را مىبينيد و مرگ از قفايتان شما را مىخواند . سبكبار شويد تا برسيد . آنان كه پيشتر رفته‌اند ، در انتظار از پس آمدگانند . از خدا بترسيد ، در حق بندگانش و بلادش ، زيرا شما مسئول هستيد حتى در برابر زمينها و ستوران . خدا را فرمان بريد و سر از فرمان او برمتابيد . خير را هر جاى ، كه ديديد ، برگيريد و شر را هر جاى ، كه ديديد ، از آن اعراض كنيد .\r\n\r\n167 خطبه اى از آن حضرت ( ع ) پس از آنكه به خلافت با او بيعت كردند ، جمعى از صحابه او را گفتند ، چه شود اگر كسانى را كه بر عثمان شوريدند ، كيفر دهى على ( ع ) فرمود :\r\nاى برادران ، من از آنچه شما مىدانيد بىخبر نيستم . ولى مرا چه توانايى است ، در حالى كه شورشگران در نهايت توانايى هستند . آنان بر من چيره شده‌اند و ما را در برابر آنها قدرتى نيست . اينان جماعتى هستند كه بندگان شما به ياريشان برخاسته‌اند و اعراب باديه نشين هم به آنها پيوسته‌اند . و خود در ميان شما هستند و هر آزار كه خواهند بر شما روا دارند . آيا بر آنچه خواستار آن هستيد ، تواناييتان\r\n","description":"","footnote":"","page_name":" 397 ","page_number":402},
  {"content":"\r\n","description":"","footnote":"","page_name":" 398 ","page_number":403},
  {"content":"\r\nهست اين كار از گونهء كارهاى عصر جاهليت است و شورشگران نيز بىيار و مددكار نباشند . اگر اين كار كه مىگوييد [ يعنى خونخواهى عثمان 
  ] صورت پذيرد ، مردم را بر سه گروه خواهى يافت . گروهى را نظرى است ، چون نظر شما و گروهى را نظرى است ، بر خلاف نظر شما و گروه سوم ، نه اين سرى هستند و نه آن سرى . پس شكيبايى ورزيد تا مردم آرام گيرند و دلها بر جاى خود قرار گيرد و حقوق از دست رفته به آسانى گرفته شود . شتاب مكنيد و مرا آسوده گذاريد و منتظر فرمانى باشيد كه شما را مىدهم و مبادا كارى كنيد كه تزلزل نيروى مرا در پى داشته باشد يا نيروى مرا فرو اندازد و موجب سستى و خوارى ما گردد . و من تا آن گاه كه مدارا سودمند افتد ، اين مهم را به مدارا از ميان برخواهم داشت و چون چاره اى نيابم ، داغ كردن ، آخرين علاج است .\r\n\r\n168 خطبه اى از آن حضرت ( ع ) هنگام رهسپار شدن اصحاب جمل به بصره\r\nخداوند پيامبرى فرستاد ، راه نماينده ، با كتابى ناطق و آيينى برپا و پايدار . هلاك و تباه نشود ، جز آنكه خود هدايت نپذيرد و به صلاح نيايد . بدعتها و كارهايى كه به سنّتها همانندند و از سنّتها نيستند ، هلاكت و تباهى مردم را در پى دارند . مگر آنكه خدا بندگان خود را از تباهى نگه دارد . حكومت خدايى ، نگهبان كارهاى شماست . پس به رغبت تمام از آن فرمان بريد ، نه از بيم ملامت ديگران يا از روى اكراه . بايد كه چنين كنيد و گرنه ، به خدا سوگند ، خدا دولت اسلام را از ميان شما به درخواهد برد . و ديگر هرگزش بازنگرداند تا كارها به دست ديگران افتد . اينان دست اتحاد به هم داده‌اند و به خلاف من برخاسته‌اند ، زيرا از حكومت من ناخشنودند و من صبر مىكنم تا آن گاه كه بترسم كه صبر من اختلاف و افتراق شما را در پى داشته باشد .\r\n","description":"","footnote":"","page_name":" 399 ","page_number":404},
  {"content":"\r\n","description":"","footnote":"","page_name":" 400 ","page_number":405},
  {"content":"\r\nاگر اين انديشه را كه در سر دارند ، به پايان برند ، نظام كار مسلمانان از هم گسيخته گردد . اينان طالبان دنيا هستند ، زيرا بر كسى كه خداوند حكومت را بر عهدهء او نهاده است رشك مىبرند و مىخواهند كارها را بر مسير جاهليت گذشته اندازند . شما را بر ما حقى است و آن عمل كردن است به كتاب خداى تعالى و سيرت رسول الله ( صلى الله عليه و آله ) و قيام به اداى حق و برپاى داشتن سنت او .\r\n\r\n169 سخنى از آن حضرت ( ع )\r\nروى سخن با يكى از عربهاست ، هنگامى كه ، امام ( ع ) به بصره نزديك شد ، مردم بصره ، عربى را نزد او فرستادند تا حقيقت حالش را با اصحاب جمل معلوم دارد ، مگر شبهه از دلشان برود . على ( ع ) حقيقت كار خود را با آن مردم آن چنان بيان كرد كه آن مرد دريافت كه حق با اوست . پس ، على ( ع ) او را گفت : بيعت كن . آن مرد گفت كه من فرستادهء قومى هستم ، كارى نخواهم كرد تا نزد آنان بازگردم . على ( ع ) او را گفت : اگر كسانى كه تو را به اينجا فرستاده‌اند ، تو را به عنوان پيشرو بفرستند تا جايى را كه باران باريده پيدا كنى و برگردى و آنان را از گياه و آب خبر دهى اگر با تو مخالفت ورزيدند و به سرزمينهاى خشك و بىگياه روى نهادند ، تو چه خواهى كرد گفت : رهاشان مىكنم كه بروند و خود به آنجا مىروم كه گياه و آب يافته‌ام امام ( ع ) فرمود : پس دستت را پيش بياور . آن مرد گفت : به خدا سوگند هنگامى كه حجت بر من تمام شد ، نتوانستم از بيعت سرپيچى كنم . با او بيعت كردم . [ اين مرد را كليب جرمى مىگفتند . 
  ]\r\n","description":"","footnote":"","page_name":" 401 ","page_number":406},
  {"content":"\r\n","description":"","footnote":"","page_name":" 402 ","page_number":407},
  {"content":"\r\n\r\n170 سخنى از آن حضرت ( ع ) هنگامى كه عزم نبرد آن قوم را در صفين داشت .\r\nبار خدايا ، پروردگارا اين آسمان برافراشته و اين فضاى نگه داشته ، كه آن را جايگاه فرو شدن شب و روز قرار دادى و مكان سير خورشيد و ماه و مسير آمد و شد سيارات ساختى و ساكنانش جماعتى از ملايكه كه هيچگاه از پرستش تو ملول نمىشوند . و اى پروردگار اين زمين كه آن را قرارگاه مردم و جولانگاه خزندگان و ستوران و چيزهايى كه به شمار نمىآيند ، نمودى ، چه آنها كه ديده مىشوند و آنها كه ديده نمىشوند . اى پروردگار كوههاى استوار كه آنها را ميخهاى زمين قرار دادى تا از اضطرابش نگه دارد و تكيه گاه آفريدگانش گردانيدى ، اگر ما را بر دشمنان پيروز گردانيدى ، از جور و ستم دور دار و در راه حق استوار و پاى بر جا قرار ده و اگر دشمن را بر ما پيروزى دادى ، شهادت را نصيب ما كن و ما را از فتنه‌ها در امان دار . كجاست آن مدافع صاحب غيرت ، كه به هنگام نزول حوادث ، نگهبان مردم خويش باشد . ننگ پشت سر شماست و بهشت رويارويتان .\r\n\r\n171 خطبه اى از آن حضرت ( ع )\r\nستايش باد خداوندى را كه آسمانى ، آسمان ديگر را بر او پوشيده ندارد و زمينى زمين ديگر را .\r\n\r\nاز اين خطبه\r\nيكى به سخن آمد و به من گفت : اى پسر ابو طالب ، چقدر به خلافت آزمندى . گفتم : به خدا سوگند ، شما بدان آزمندتريد ، با آنكه از رسول الله ( صلى الله عليه و آله ) دورتريد . و من از شما به خلافت مخصوصترم و به او نزديكتر . من حقى را طلبيدم كه از آن من بود و شما ميان من و حق من حايل شديد و مرا از آن منع كرديد . چون آن مرد را در برابر جمع با برهانى كه آوردم اين چنين مغلوب نمودم ، مبهوت بماند و ندانست كه مرا چه پاسخ دهد .\r\n","description":"","footnote":"","page_name":" 403 ","page_number":408},
  {"content":"\r\n","description":"","footnote":"","page_name":" 404 ","page_number":409},
  {"content":"\r\nبار خدايا ، مىخواهم كه مرا در برابر قريش و آنان كه قريش را يارى مىكنند يارى فرمايى . آنان پيوند خويشاوندى مرا بريدند و منزلت مرا خرد شمردند و براى نبرد با من ، در امرى كه از آن من بود ، دست به دست هم دادند . سپس در جايى گفتند حق آن است ، كه آن را بستانى و در جاى ديگر گفتند كه آن را واگذارى .\r\n\r\nو هم از اين خطبه [ در ذكر اصحاب جمل 
  ]\r\nبيرون شدند و حرم رسول الله ( صلى الله عليه و آله ) را با خود به هر سو كشاندند ، آن گونه كه كنيزى را براى فروختن به هر سو مىكشانند . او را به بصره بردند ولى آن دو ، زنان خود را در خانه نشاندند و پرده نشين رسول الله ( صلى الله عليه و آله ) را به خود و ديگران نشان دادند و همراه سپاهى به راه انداختند . سپاهى كه در آن ميان حتى يك تن نبود كه به فرمانبردارى من گردن ننهاده باشد و به دلخواه و بدون اكراه با من بيعت ننموده باشد . بر عامل من و نگهبانان بيتالمال مسلمين و ديگر مردم بصره تاخت آوردند . بعضى را در حبس يا اسارت كشتند و بعضى را به غدر و نيرنگ از پاى در آوردند . به خدا قسم ، حتى اگر يك تن از مسلمانان را به عمد و بىهيچ جرمى كشته بودند ، كشتار همهء آن لشكر بر من روا بود . زيرا همهء آنان در كشتن آن مرد حاضر بوده‌اند و كشتن او را منكر نشمرده‌اند و به دست و زبان ياريش نكرده‌اند و حال آنكه ، از مسلمانان به شمارهء سپاهيانى كه به شهر داخل كرده بودند ، كشتار كرده‌اند .\r\n","description":"","footnote":"","page_name":" 405 ","page_number":410},
  {"content":"\r\n","description":"","footnote":"","page_name":" 406 ","page_number":411},
  {"content":"\r\n\r\n172 خطبه اى از آن حضرت ( ع )\r\nمحمد ( صلى الله عليه و آله ) امين وحى اوست و خاتم پيامبران اوست و بشارت دهندهء رحمت اوست و ترساننده از خشم و كيفر اوست . اى مردم سزاوارترين مردم به خلافت ، كسى است كه بر آن تواناتر از همگان باشد و داناتر از همه به اوامر خداى تعالى . هرگاه ، فتنه انگيزى فتنه اى آغازد از او خواهند كه به حق بازگردد ، اگر نپذيرد و سر برتابد ، كشتنش واجب آيد . به جان خودم سوگند ، كه اگر امامت جز با حضور همهء مردم صورت نبندد ، پس هرگز تحقق نخواهد يافت . ولى كسانى كه اهل آن هستند و آن را پذيرفته‌اند ، كسانى را كه هنگام تعيين امام حاضر نبوده‌اند به پذيرفتن آن وامىدارند . سپس روا نيست كسى كه حاضر بوده از بيعت خود باز گردد و آنكه غايب بوده ديگرى را اختيار كند .\r\nآگاه باشيد كه من با دو كس پيكار كنم . يكى كسى كه چيزى را ادعا كند كه حق او نباشد و ديگر كسى كه از اداى حقى كه به گردن اوست سر برتابد . اى بندگان خدا ، شما را به ترس از خدا سفارش مىكنم و آن بهترين چيزى است كه بندگان خدا بايد يكديگر را به آن سفارش كنند . بهترين كارها در نزد خدا آن است كه با پرهيزكارى انجام پذيرد . جنگ ميان شما و اهل قبله آغاز شده است و اين پرچم را حمل نتواند كرد ، مگر كسى كه بينا و شكيبا باشد و جاى حق را بشناسد . به هر چه به آن مأمور شده‌ايد ، عمل كنيد و از هر چه شما را نهى كرده‌اند ، دست بداريد . در كارى شتاب مكنيد ، مگر آن گاه ، كه به حقيقت آن آگاه گرديد . بسا شما كارى را ناخوش داريد و رأى ما در آن چيز ديگر باشد . بدانيد كه اين دنيايى كه همواره در آرزوى آن هستيد و بدان رغبت مىورزيد و سبب خشم و خشنودى شماست نه خانهء شماست و نه منزلى است كه براى آن آفريده شده‌ايد ، يا شما را بدان دعوت كرده باشند . بدانيد كه دنيايتان را بقايى نيست و در آن جاويدان نخواهيد زيست . اگر از سويى بفريبدتان از ديگر سو از شر خود برحذرتان مىدارد . پس در برابر برحذر داشتنش ، فريبندگيش را واگذاريد و در\r\n","description":"","footnote":"","page_name":" 407 ","page_number":412},
  {"content":"\r\n","description":"","footnote":"","page_name":" 408 ","page_number":413},
  {"content":"\r\nبرابر ترساندنش ، از طمع بستن به آن باز ايستيد . تا در دنيا هستيد ، به سوى سرايى كه شما را بدان فراخوانده‌اند ، بر يكديگر سبقت گيريد و دل از دنيا بركنيد . وقتى كه دنيا چيزى را از شما مىستاند چون كنيزان مويه مكنيد . به شكيبايى بر طاعت خداوند ، و به نگهدارى از كتابش ، كه شما را به پاسدارى از آن فرمان داده بود ، بخواهيد تا نعمت را بر شما تمام كند . بدانيد كه تباه شدن نعمت دنيا شما را زيان نرساند ، هرگاه ، اساس دين خويش استوار داريد و اگر دين را ضايع گذاريد آنچه از نعمت دنيا فرا چنگ آورده‌ايد سودتان نكند . خداوند دلهاى ما و شما را به حق رهنمون گرداند و شكيبايى را به دلهاى ما و شما اندازد .\r\n\r\n173 سخنى از آن حضرت ( ع ) در بارهء طلحة بن عبيد الله\r\nتاكنون كسى را ياراى آن نبوده كه مرا از جنگ بترساند ، يا از ضربت شمشير بيم دهد . پروردگارم مرا وعدهء يارى داده و من به وعدهء پروردگارم اطمينان دارم . به خدا سوگند ، طلحه چونان شمشيرى از نيام بركشيده در طلب خون عثمان شتاب نكرده ، جز آنكه ، مىترسد ديگران خون عثمان را از او بطلبند . زيرا او خود به كشتن عثمان مظنون است و در ميان خيل كشندگان عثمان هيچ كس آزمندتر از او بدين كار نبود . حال مىخواهد مردم را به غلط اندازد تا امر مشتبه شود و شك در دلها لانه سازد . به خدا سوگند ، در بارهء عثمان هيچيك از اين سه كار را انجام نداد . اگر فرزند عفّان ظالم مىبود - چنان كه او مىپنداشت - شايسته بود كه قاتلانش را يارى دهد و با يارى كنندگانش ستيزه كند . و اگر مظلوم مىبود ، سزاوار چنان بود ، كه در زمرهء كسانى باشد كه شورشگران را از او باز دارد و بيگناهيش را عذرى آورد . و اگر در ترديد بود كه او ظالم است يا مظلوم ، بهتر آن بود كه كنارى مىگرفت و به گوشه اى مىخزيد و مردم را با او به حال خود مىگذارد . طلحه هيچيك از اين سه كار را نكرد ، بلكه نغمه اى نو ساز كرده كه كس راه آن نمىشناسد و عذرهايى مىآورد كه همه نادرست است .\r\n","description":"","footnote":"","page_name":" 409 ","page_number":414},
  {"content":"\r\n","description":"","footnote":"","page_name":" 410 ","page_number":415},
  {"content":"\r\n\r\n174 خطبه اى از آن حضرت ( ع )\r\nاى غفلت زدگانى كه خدا از شما غافل نيست . اى كسانى كه فرمان خدا را ترك گفته‌ايد و حال آنكه شما را بازخواست خواهد كرد ، چيست كه مىبينمتان كه از خداى مىرميد و به ديگرى جز او مىگراييد . چونان چارپايانى هستيد كه چوپانشان به چراگاهى بيمارى خيز و آبشخورى دردانگيز رها كرده است . يا همانند آن گوسفندى هستيد كه فربه اش مىسازند تا كارد بر گلويش مالند و نداند كه با او چه مىكنند . اگر با او نيكى كنند پندارد كه همواره روزگارش چنين است و كار او سير شدن است و بس . به خدا قسم ، اگر بخواهم هر يك از شما را خبر دهم كه از كجا آمده و به كجا مىرود و همهء احوال او چگونه خواهد ، بود مىتوانم . ولى مىترسم در بارهء من عقيده اى پيدا كنيد كه به رسول الله ( صلى الله عليه و آله ) كافر گرديد . ولى آن رازها را با ياران خاص خود در ميان مىنهم كه آنان را بيمى از كفر نيست . سوگند به كسى كه محمد ( صلى الله عليه و آله ) را براستى به رسالت مبعوث داشته و او را از همهء آفريدگان برگزيده كه جز به راستى سخن نمىگويم كه رسول الله ( صلى الله عليه و آله ) مرا از همه چيز آگاه ساخته است و گفته است كه چه كسى ، چسان به هلاكت رسد و چه كسى ، چسان رهايى يابد و سرانجام كار چه خواهد بود . هر چه در خاطر من گذشت ، پاسخش را به گوش من فرو خواند و در آن باب با من سخن گفت . اى مردم ، به خدا سوگند ، كه من شما را به هيچ فرمانى ترغيب نمىكنم ، جز آنكه ، خود به انجام دادن آن بر شما پيشى مىگيرم و شما را از معصيتى نهى نمىكنم جز آنكه ، خود پيش از شما از انجام دادن آن باز مىايستم .\r\n\r\n175 خطبه اى از آن حضرت ( ع )\r\nاز سخن خداى سود بريد و از مواعظش پند گيريد . اندرز خدا را بپذيريد . خداوند\r\n","description":"","footnote":"","page_name":" 411 ","page_number":416},
  {"content":"\r\n","description":"","footnote":"","page_name":" 412 ","page_number":417},
  {"content":"\r\nبا دلايل واضح خود ، براى شما جاى عذرى باقى نگذاشته و حجت را بر شما تمام كرده است و برايتان بيان فرموده كه چه كارهايى را خوش دارد و چه كارهايى را ناخوش ، تا از آنچه خوش دارد ، پيروى كنيد و از آنچه ناخوش دارد ، اعراض نماييد . رسول الله ( صلى الله عليه و آله ) مىفرمود « كه بهشت در سختيها احاطه شده و آتش در خواهشهاى نفسانى . » بدانيد كه اطاعت خداوند با سختى و درشتى همراه است و معصيت او با لذت و خوشى . پس ، خداوند رحمت كناد كسى را كه از خواهشهاى نفس و لذتهاى خود دل بر كند و هواى نفس را سركوب نمايد . دشوارترين كارها ، دور داشتن نفس است و از هوا و هوسهايش ، زيرا نفس همواره خواهان معصيت و هوسرانى است . بدانيد ، اى بندگان خداى ، مؤمن شب را به روز و روز را به شب نمىآورد مگر آنكه به نفس خويش بدگمان است و پيوسته بر او عيب مىگيرد و از طاعت حق ، افزونتر از آنچه به جاى آورده ، از او مىطلبد . پس ، همانند كسانى باشيد كه پيش از شما بوده‌اند و آنان كه در برابر شما مردند و چون مسافران خيمه بركندند و رخت به جاى ديگر بردند و دنيا را چون كسى كه منازل را طى مىكند طى كردند . بدانيد كه اين قرآن اندرزدهنده اى است كه در اندرزش رنگ فريب نيست و راهنماينده اى است كه گمراه نمىكند و سخنگويى است كه دروغ نمىگويد . هر كس با قرآن همنشينى كند ، چون برخيزد ، چيزى بر او افزوده شده و چيزى از او كاسته گشته . به هدايتش افزوده شده و از كوردليش كاسته گشته . بدانيد ، آنكه با قرآن است ، نيازمند نباشد و كس را بدون قرآن بىنيازى حاصل نگردد . شفاى دردهاى خود را از قرآن بجوييد ، چون سختى پيش آيد از قرآن يارى خواهيد . قرآن شفادهندهء بزرگترين دردهاست ، يعنى درد كفر و نفاق و تباهى و گمراهى . به قرآن از خدا حاجت خواهيد و با عشق به قرآن روى به خدا آوريد و قرآن را وسيلهء خواهش از مردم قرار مدهيد . بندگان خدا ، براى روى آوردن به خدا ، قرآن را نيكوترين وسيله يافته‌اند . بدانيد كه قرآن شفيعى است كه شفاعتش پذيرفته آيد و گوينده اى است كه سخنش به تصديق\r\n","description":"","footnote":"","page_name":" 413 ","page_number":418},
  {"content":"\r\n","description":"","footnote":"","page_name":" 414 ","page_number":419},
  {"content":"\r\nمقرون باشد . هر كه را كه در روز قيامت قرآن شفاعت كند ، بپذيرندش و ، هر كه را در روز قيامت قرآن تقبيح كند ، سخنش به زيان او گردد . در روز محشر آواز دهنده اى آواز دهد كه « هر عمل كننده اى در دنيا ، در اين جهان گرفتار عاقبت عمل خويش است ، مگر عمل كنندگان به قرآن » پس از عمل كنندگان به قرآن باشيد و از پيروان قرآن و قرآن را دليل شناخت پروردگار خويش گيريد و اندرز دهندهء خود شماريد و هر انديشه كه بر خلاف قرآن در دل داريد ، صوابش مشمريد و هواهاى نفسانى خود را در برابر آن خيانتكار انگاريد . كارى كنيد ، كارى كنيد . كار به پايان بريد ، كار به پايان بريد . پايدارى ورزيد ، پايدارى ورزيد شكيبايى كنيد ، شكيبايى كنيد . پارسا باشيد ، پارسا باشيد . هر آينه شما را سرانجامى است . به سوى سرانجام خويش رويد تا بدان برسيد . شما را نشانه اى است ، به نشانهء خود راه جوييد . اسلام را هدفى است ، به هدف اسلام بگراييد . به سوى خدا رويد و حق او را در آنچه بر شما واجب ساخته و احكامى كه برايتان مقرر داشته است ، بگزاريد . من گواه شمايم و در روز قيامت از سوى شما حجت مىآورم . بدانيد ، كه هر چه زين پيش مقدر شده بود واقع شده ، و آنچه قضاى الهى بر آن تعلق گرفته بود ، اندك اندك ، پديدار گشته . من از وعدهء خدا و حجت او سخن مىگويم . خداى تعالى فرمايد : « آنان كه گفتند : پروردگار ما الله است و پايدارى ورزيدند ، فرشتگان بر آنها فرود مىآيند كه مترسيد و غمگين مباشيد ، شما را به بهشتى كه به شما وعده داده شده است بشارت است . » ( 1 )  شما گفته‌ايد كه پروردگار ما الله است . پس استقامت ورزيد بر كتاب او و به راه او ، راهى كه شما را بدان فرمان داده ، به استوارى گام نهيد و بر طريقهء شايستهء عبادت او پايدار مانيد . و از آن راه ، كه در پيش پاى شما گشاده است ، بيرون مرويد\r\n","description":"","footnote":" ( 1 ) . سورهء 41 ، آيهء 30 . ","page_name":" 415 ","page_number":420},
  {"content":"\r\n","description":"","footnote":"","page_name":" 416 ","page_number":421},
  {"content":"\r\nو در دين بدعت مگذاريد و با دين مخالفت منماييد .\r\nزيرا آنان كه از آن راه پاى بيرون نهند ، روز قيامت از آوردن حجت در نزد خدا مانده شوند . نيز شما را برحذر مىدارم از دگرگونى در خلق و خوى و از نفاق . همواره زبان را يكى كنيد . هركس بايد كه زبان خود نگه دارد . بسا شود كه زبان سركشى كند . به خدا سوگند ، نديده‌ام بنده اى را كه پرهيزگارى كند و پرهيزگاريش او را سودمند افتد ، مگر آنكه زبان خود نگه دارد . هر آينه زبان مؤمن در پس قلب اوست و قلب منافق در پس زبان او . زيرا ، مؤمن هنگامى كه آهنگ گفتن كند ، نخست در درون خود در آن بينديشد ، اگر نيك بود بر زبان آرد و اگر بد بود پنهانش دارد . منافق هر سخن كه بر زبانش آيد بگويد و نداند چه به سود اوست و چه بر زيان او . رسول الله ( صلى الله عليه و آله ) فرمود : « ايمان هيچ بنده اى استقامت نپذيرد مگر آن گاه كه دلش استقامت پذيرد و دلش استقامت نپذيرد ، مگر آن گاه كه زبانش استقامت پذيرد . » هر يك شما بتواند خداى تعالى را ديدار كند ، در حالى كه ، دستش از خون و مال مسلمانان پاك باشد و زبانش به عرض و آبروى كسى زيان نرسانيده باشد ، بايد چنان كند . بدانيد ، اى بندگان خدا ، كه مؤمن حلال مىشمارد ، در اين سال ، چيزى را كه در نخستين سال حلال مىشمرد و حرام مىداند ، در اين سال ، چيزى را كه در نخستين سال حرام مىدانست . بدعتهايى كه مردم در دين نهاده‌اند ، حرامى را بر شما حلال نمىكند ، بلكه ، حلال همان است كه خدا حلال كرده و حرام همان است كه خدا حرام كرده است . شما كارها را آزموده‌ايد و تدبير آنها كرده‌ايد ، از پيشينيان خود پند گرفته‌ايد ، براى شما مثلها زده شده و شما را به حقيقتى ، كه روشن و آشكار بود ، فرا خواندند . پس ، كراناند كه آن را نمىشنوند و كوراناند كه آن را نمىبينند . هر كس را كه خداوند از تجربه‌ها و آزمايشها سود نرساند از هيچ اندرزى سود نخواهد برد و هر روز بر ضلالت او بيفزايد ، تا آنجا كه ، معروف را منكر شناسد و منكر را معروف انگارد . مردم دو دسته‌اند : يكى آنكه از شريعت پيروى كند ، ديگر آنكه در دين بدعت\r\n","description":"","footnote":"","page_name":" 417 ","page_number":422},
  {"content":"\r\n","description":"","footnote":"","page_name":" 418 ","page_number":423},
  {"content":"\r\nآورد ، در حالى كه ، از سوى خداى سبحان او را نه از سنت برهانى است و نه از حجت پرتوى . خداى تعالى ، هيچكس را پندى نداده همانند اين قرآن . قرآن ريسمان محكم خداست و وسيله اى است از سوى او عارى از هر خطا ، بهار دلهاست و چشمهء دانش است و دلها را جز آن صيقلى نيست . با آنكه عمل كنندگان به اندرزها ، رفته‌اند و فراموشكاران يا كسانى كه خود را به فراموشى مىزنند ، برجاى مانده‌اند ، اگر خيرى ديديد آن را يارى دهيد و اگر شرّى ديديد از آن احتراز جوييد . زيرا ، رسول خدا ( صلى الله عليه و آله ) فرمود كه اى فرزند آدم ، خير را به جاى آور و شر را واگذار كه اگر چنين كنى خوشرفتار و ميانه رفتار باشى . [ بدانيد كه ظلم را سه گونه است : ظلمى كه هرگز آمرزيده نشود و ظلمى كه بازخواست گردد و ظلمى كه بخشوده است و بازخواست نشود . ظلمى كه هرگز آمرزيده نشود ، شرك به خداست . خداى تعالى گويد : « خدا نمىآمرزد كسى را كه به او شرك آورده باشد » ( 1 )  و ظلمى كه آمرزيده شود ، ظلم بنده است به خود به ارتكاب برخى كارهاى ناشايست و ظلمى كه بازخواست مىشود ، ظلم كردن بندگان خداست به يكديگر . 
  ] قصاص در آنجا سخت است و آن زخم زدن به كارد يا به تازيانه نيست ، چيزى است كه اينها در برابر آن خرد نمايند . زنهار ، از دورنگى در دين خدا ، زيرا همراه جماعت بودن ، در كار حقى كه آن را ناخوش مىداريد بهتر است از پراكندگى در امر باطلى كه آن را خوش مىداريد . زيرا خداى سبحان به هيچكس از گذشتگان و برجاى ماندگان ، كه جدايى گزيند ، خيرى عطا ننموده است . اى مردم ، خوشا كسى كه پرداختن به عيب خود او را از عيب ديگر مردم بازمىدارد و خوشا كسى كه در خانه اش بماند و روزى خود بخورد و به طاعت پروردگارش مشغول باشد و بر گناهان خود بگريد . چنين كسى ، هم به كار خود پرداخته و هم مردم از او آسوده‌اند .\r\n","description":"","footnote":" ( 1 ) . سورهء 4 ، آيهء 48 . ","page_name":" 419 ","page_number":424},
  {"content":"\r\n","description":"","footnote":"","page_name":" 420 ","page_number":425},
  {"content":"\r\n\r\n176 سخنى از آن حضرت ( ع ) در باب آن دو حكم\r\nرأى سرانتان بر آن قرار گرفت كه دو مرد را برگزينند . و ما از آن دو پيمان گرفتيم كه هرچه قرآن گويد همان كنند و از آن تجاوز ننمايند . زبانشان با قرآن باشد و دلشان پيرو قرآن . ولى آن دو گمراه شدند و با آنكه حق را به عيان مىديدند تركش گفتند و دلشان به ستم متمايل بود و كجروى شيوهء آنها . شرط كرده بوديم كه در داورى به عدالت گرايند و به حق عمل كنند و اين پيش از آن بود كه چنان رأى بد و ستمكارانه اى بدهند . اكنون كه آن دو پاى از جادهء حق بيرون نهاده‌اند و حكمى واژگونه داده‌اند تا به رأيشان وقعى ننهيم ، حجت به سود ما و در دست ماست .\r\n\r\n177 خطبه اى از آن حضرت ( ع )\r\nخداوند را هيچ كارى از كار ديگر باز ندارد . زمان دگرگونش نكند و مكان را گنجاى او نباشد . زبانها از وصفش ناتواناند . شمارهء قطره‌هاى آب و شمار ستارگان آسمان و ذرات خاك را كه باد به هوا برمىدارد ، مىداند . و رفتن مورى بر سنگى صاف و خوابگاه مورى در شبى تاريك بر او پوشيده نيست . افتادن برگهاى درختان و بسته شدن و باز شدن آهستهء پلكها را مىداند . شهادت مىدهم كه جز الله خدايى نيست . هيچ چيز همتاى او نيست و در او ترديد روا نبود ، نه دينش را توان پوشيده داشت و نه آفرينش را انكار توان كرد . شهادت مىدهم ، شهادت كسى كه نيتش صادق است و باطنش از هر شائبه مبرّاست و يقينش خالص است و كفّهء ترازوى عملش به نيكى سنگين است . شهادت\r\n","description":"","footnote":"","page_name":" 421 ","page_number":426},
  {"content":"\r\n","description":"","footnote":"","page_name":" 422 ","page_number":427},
  {"content":"\r\nمىدهم كه محمد ( صلى الله عليه و آله ) بندهء او و پيامبر اوست كه از ميان همهء آفريدگانش برگزيد و براى شرح حقايق دينش ، اختيار كرد و به گراميترين كراماتش مخصوص گردانيد و براى رسانيدن پيامهاى نيكو انتخاب نمود . به وجود او نشانه‌هاى هدايت آشكار شد و ظلمت كورى و گمراهى روشنى گرفت . اى مردم ، دنيا كسى را كه آرزوى او را در دل پرورد و خواستار او باشد مىفريبد و با كسى كه براى به دست آوردن آن با ديگران رقابت و همچشمى كند بخل نمىورزد .\r\nو مغلوب مىسازد كسى را كه بر او چيره گردد . به خدا سوگند ، قومى كه در فراخى نعمت و كاميابى بوده‌اند و نعمتشان روى به زوال نهاده ، زوال نعمت را سببى جز ارتكاب گناهان نبوده است ، زيرا خدا بر بندگانش ستم روا ندارد . اگر مردم هنگامى كه محنت و بلايى بر آنها فرود مىآيد و نعمتهايشان زوال مىيابد ، از روى صدق و صفاى نيت و شيفتگى دل به درگاه خداوندى زارى كنند ، خداوند نعمت رميده را به آنان بازمىگرداند و كارهاى تباهشان را به صلاح مىآورد . مىترسم از مهلت داده شدگانى باشيد كه غافلگير مىشوند . كارهايى صورت پذيرفت و شما به آنها مايل شديد كه در آن هنگام نزد من ناستوده بوديد . اگر راه و روشى كه در روزگاران گذشته داشته‌ايد به شما بازگردد ، اهل سعادت خواهيد بود . بر من جز كوشش نيست . اگر خواهم كه بگويم مىگويم . خدا آنچه را گذشته است ببخشايد .\r\n\r\n178 سخنى از آن حضرت ( ع )\r\nذعلب يمانى از او پرسيد « يا امير المؤمنين آيا پروردگارت را ديده اى » على ( ع ) فرمود : « آيا چيزى را كه نبينم ، مىپرستم » پرسيد كه چگونه او را مىبينى على ( ع ) فرمود :\r\n","description":"","footnote":"","page_name":" 423 ","page_number":428},
  {"content":"\r\n","description":"","footnote":"","page_name":" 424 ","page_number":429},
  {"content":"\r\nچشمها او را به عيان نتوانند ديد ، ولى ، دلها به ايمان حقيقى دركش كنند . به هر چيز نزديك است نه آنسان ، كه به آن چسبيده باشد . از هر چيز دور است ، نه آنسان ، كه از آن جدا باشد . گوياست نه به نيروى تفكر و انديشه . اراده كننده است ، بدون قصد و عزيمت . آفريننده است نه به وسيلهء اعضا . لطيف است و ناپيدا نيست ، بزرگ است و ستمكار نيست . بيناست ، نه به حواس . مهربان است ولى نتوان گفت نازك دل است . در برابر عظمتش چهره‌ها خوار و فروتناند و از مهابتش دلها مضطرب و نگران .\r\n\r\n179 خطبه اى از آن حضرت ( ع ) در نكوهش يارانش\r\nستايش مىكنم خداى را ، بر هر امرى كه مقرر ساخته و بر هر كارى كه مقدّر فرموده . و بر اين كه مرا مبتلاى شما نموده است . اى گروهى كه اگر فرمانتان دهم ، اطاعت نمىكنيد و اگر بخوانمتان پاسخ نمىدهيد و اگر مهلت يابيد سرگرم سخنان بيهوده مىشويد ، اگر به جنگتان كشند ، سستى مىكنيد و اگر مردم بر پيشواى خود گرد آيند ، آنان را سرزنش مىكنيد و طعنه مىزنيد و اگر در كشاكش دشوارى افتيد ، بازپس مىنشينيد . نه شما بىپدر از چيست كه در يارى كردن من درنگ مىكنيد و انتظار مىبريد و براى گرفتن حقتان جهاد نمىكنيد . مرگ و خوارى بر شما خواهد بود . به خدا سوگند ، اگر مرگ من فرا رسد - و فرا خواهد رسيد - ميان من و شما جدايى افكند . در حالى كه ، من از مصاحبت با شما بيزارم و با شما چنانم كه گويى ياورى ندارم . خدا را ، شما چگونه مردمى هستيد نه دين ، شما را گرد مىآورد و نه\r\n","description":"","footnote":"","page_name":" 425 ","page_number":430},
  {"content":"\r\n","description":"","footnote":"","page_name":" 426 ","page_number":431},
  {"content":"\r\nحميت و غيرت شما را بر مىانگيزد . آيا اين شگفت نيست كه معاويه مشتى بلاجوى بىسر و پا را فرا مىخواند ، بىآنكه هزينه يا عطايى به ايشان دهد ، از او پيروى مىكنند . و من شما را كه يادگار اسلام و باقىماندهء مؤمنان نخستين هستيد ، دعوت مىكنم و هزينه و عطا مىدهم و شما از گرد من پراكنده مىگرديد و با من مخالفت مىورزيد . هر چه مىگويم نمىپذيريد ، خواه چيزى باشد كه خشنودتان سازد يا به خشمتان آورد . كار شما ، در هر حال ، مخالفت با من و سرپيچى از من است . چيزى را كه بيش از هر چيز دوست دارم ، مرگ است كه به سراغم آيد . من كتاب خدا را به شما آموختم و باب حجت را بر رختان گشودم و آنچه نمىشناختيد به شما شناساندم و شربتى را كه از دهن مىافكنديد ، جرعه جرعه به كامتان ريختم . اى كاش كور بينا مىشد و به خواب رفته بيدار مىگرديد . چه نادان مردمى هستند ، اينان كه پيشوايشان معاويه است و آموزگارشان فرزند نابغه ( 1 ) \r\n\r\n180 سخنى از آن حضرت ( ع ) مردى از اصحاب خود را فرستاد تا بداند كه آيا جماعتى از سپاه كوفه كه مىخواستند به خوارج بپيوندند ولى از آن حضرت بيم داشتند ، اكنون چه مىكنند . چون آن مرد نزد او بازگشت ، پرسيد :\r\nآيا ايمن شده‌اند و مانده‌اند يا ترسيده‌اند و رفته‌اند پاسخ داد : يا امير المؤمنين رفته‌اند . آن گاه ، امام فرمود : از رحمت خدا دور باشند ، آنسان ، كه قوم ثمود دور گشتند . اگر سر نيزه‌ها به سوى ايشان گرفته شود و شمشيرها بر فرقشان فرود آيد ، از آنچه كرده‌اند پشيمان مىشوند . امروز خواست شيطان جدا كردن و پراكندن ايشان بود و چنان كرده است .\r\nفرداست كه از ايشان بيزارى جويد و از آنان كنارى گيرد . بس است ايشان را بيرون شدن از طريق هدايت و افتادن در ورطهء ضلالت و كورى و اعراض از حق و سركشى در وادى گمراهى .\r\n","description":"","footnote":" ( 1 ) . فرزند نابغه ، مراد ، عمرو بن العاص است . ","page_name":" 427 ","page_number":432},
  {"content":"\r\n","description":"","footnote":"","page_name":" 428 ","page_number":433},
  {"content":"\r\n\r\n181 خطبه اى از آن حضرت ( ع )\r\nاز نوف بكالى روايت شده است كه گفت : امير المؤمنين اين خطبه را براى ما در كوفه ادا فرمود . و او كه بر سنگى كه جعدة بن هبيره المخزومى براى او نصب كرده بود ، ايستاده بود . جبّه اى پشمين بر تن داشت و بند شمشيرش از ليف خرما بود و پاىافزارى از ليف خرما به پاى داشت و نشان سجده بر پيشانيش چون پينه‌هاى زانوى شتر پيدا بود . و چنين فرمود : ستايش خداى را كه بازگشت همهء آفريدگان و پايان كارها به اوست . او را ستايش مىكنم ، به سبب احسان فراوانش و برهان روشنش و فضل و عطاى روز افزونش . ستايشى كه حق او را به جاى آرد و سپاسش را ادا كند و ما را به ثواب او نزديك سازد و موجب فزونى بخشش او شود . از او يارى مىجوييم ، همانند يارى جستن كسى كه به فضلش اميد مىدارد و به عطايش آرزومند است و به دفاعش دل بسته و به فراوانى نعمتش معترف است و به كردار و گفتار ، فرمانبردار اوست . به او ايمان مىآوريم ، همانند ايمان كسى كه از روى يقين به او اميد بسته و از روى ايمان به او روى نهاده و خاشعانه در برابرش سر فرود آورده و از روى اخلاص به يكتاييش مىپرستد و بزرگش مىدارد و مىستايدش و از دل و جان به دو پناه مىجويد . زاده نشده تا در عز و بزرگى شريكى داشته باشد ، داراى فرزندى نيست تا چون بميرد ميراث او برد . نه وقتى بر او مقدم بوده است و نه زمانى . افزونى و كاستى را بر او راهى نيست . با نشانه‌هاى تدبير درست و قضاى نافذ و استوار خود بر خردها آشكار گرديد . از شواهد آفرينش او ، آفرينش آسمانهاست كه بىهيچ ستون و تكيه گاهى بر جاى و برپاىاند . و او آنها را فراخواند و آنها اجابت كردند ، در نهايت فرمانبردارى و انقياد ، بيدرنگ و بىهيچ تأخيرى . اگر آسمانها به ربوبيتش اقرار نكرده بودند ، و امر او را به اطاعت گردن نمىنهادند ، آنها را جايگاه عرش خود قرار نمىداد و نه جايگاه ملايكه اش و نه محل فرا رفتن سخن پاك و كردار شايستهء آفريدگان خود . ستارگان آسمان را علاماتى قرار داد كه مردم گمگشته هنگام سير در راههاى گشادهء زمين به آنها راه جويند و پردهء سياه شب تاريك ، مانع تابيدن نور آنها\r\n","description":"","footnote":"","page_name":" 429 ","page_number":434},
  {"content":"\r\n","description":"","footnote":"","page_name":" 430 ","page_number":435},
  {"content":"\r\nنگرديد و پوشش سياه شب ظلمانى نتوانست پرتو درخشان مهتاب را ، كه از آسمانها بر زمين مىآيد ، بازگرداند . منزّه است خداوندى كه بر او پوشيده نيست سياهى تيره و تاريك و نه شب آرميده در بقعه‌هاى پست زمين يا بر اوج كوههاى به هم نزديك و مجاور يكديگر ، و آواز تندر در آفاق آسمان و آنچه از درخشيدن برقها در درون ابرها متلاشى و نابود گردد ، و برگى كه بر زمين مىافتد و وزش بادهايى كه از انواء ( 1 )  مىجهند يا بارانهايى كه فرو مىريزند ، آن را از جاى مىجنبانند . خداوندى كه مىداند جايهاى فرو افتادن قطره‌هاى باران و قرارگاه آنها را و مىداند كه مور ضعيف از كجا دانه مىكشد و به لانه مىبرد . و مىداند كه روزى پشه از كجاست و زنان را چگونه فرزندى در شكم است . ستايش خداوندى را كه موجود بود ، پيش از موجود شدن كرسى يا عرش يا آسمان يا زمين يا پريان يا آدميان . وهم او را درنيابد و فهم اندازهء او نداند .\r\nهيچ خواهنده اى او را به خود مشغول ندارد و بخشش هيچ عطايى در او كاستى نياورد . به چشم ديده نمىشود و نتوان گفت كه در كجاست . به داشتن جفت موصوف نگردد . آفريدنش به مدد عضوى نيست و به حواس درك نگردد . با مردم سنجيده نشود . خداوندى كه با موسى سخن گفت ، سخن گفتنى و آيات بزرگ خود را به او نماياند ، بدون اعضا و ادوات و بدون آنكه به زبان سخن گويد يا از حنجره سود برد .\r\nاى آنكه در وصف پروردگارت خويشتن را به رنج افكنده اى ، اگر راست مىگويى ، جبرئيل و ميكاييل و افواج ملايكهء مقرب را ، كه در غرفه‌هاى قدس او هستند وصف نماى . ملايكه اى كه از هيبت ذات الهى لرزاناند و عقولشان از شناساندن بهترين آفرينندگان واله و حيران است .\r\n","description":"","footnote":" ( 1 ) . انواء جمع نوء است . هم به معنى باران است و هم به معنى غروب كردن منزلى است از منازل ماه و طلوع كردن منزلى ديگر ، مقابل آن . ","page_name":" 431 ","page_number":436},
  {"content":"\r\n","description":"","footnote":"","page_name":" 432 ","page_number":437},
  {"content":"\r\nكسانى به صفات درك مىشوند كه داراى شكل و هيئت و آلات و ابزار باشند يا كسى كه چون زمانش سر آيد فانى گردد . پس خداوندى جز او نيست . به نور او هر تاريكى روشنى گيرد و چون نور خويش دريغ دارد ، هر درخششى روى به تاريكى نهد . اى بندگان خدا ، شما را به ترس از خدا سفارش مىكنم . خداوندى كه بر شما جامه پوشيد و وجه معاش شما بفراوانى مهيا داشت . اگر كسى مىتوانست جاويد زيستن را راهى جويد يا دفع مرگ را وسيله اى انديشد ، كسى جز سليمان بن داود ( ع ) نبود . آنكه خداوند پادشاهى جن و انس با پيامبرى و منزلت و مقام رفيع را مسخر او ساخته بود . چون روزى خود بتمامى بخورد و پيمانهء عمرش لبريز گرديد ، كمانهاى فنا تيرهاى مرگ را به سوى او رها كردند ، آن سراها تهى شد و آن كاخها خالى افتاد و آن مرده ريگ نصيب قوم ديگر گرديد . هر آينه مايه‌هاى عبرت در قرنهاى پيشين ، فراوان است : كجايند عمالقه و فرزندان عمالقه كجايند فراعنه و فرزندان فراعنه صاحبان شهرهاى « رسّ » كجا رفتند آنان كه پيامبران را مىكشتند و چراغ سنتهاى پيامبران را خاموش مىكردند و سنّتهاى جباران را زنده مىساختند . كجايند آنان كه لشكرها روانه مىداشتند و هزاران تن را منهزم مىساختند ، آنها كه لشكرگاهها ساختند و شهرها پىافكندند\r\n\r\nاز اين خطبه\r\nدرع حكمت بر تن كرد و آن را با همهء آدابش فرا گرفت . بدان روى آورد و بشناختش و جز آن به چيزى نپرداخت . حكمت در نظر او گمشده اش بود كه به طلبش برخاسته بود و نيازش بود كه پيوسته از آن مىپرسيد . او غريب است هنگامى كه اسلام غريب شود . چونان اشترى كه از شدت خستگى دم خود به حركت آرد و گردن بر زمين نهد . او باقى بقاياى حجت اوست و خليفه اى است از خلفاى پيامبران .\r\n","description":"","footnote":"","page_name":" 433 ","page_number":438},
  {"content":"\r\n","description":"","footnote":"","page_name":" 434 ","page_number":439},
  {"content":"\r\nسپس ، چنين فرمود ( ع ) : اى مردم ، براى شما اندرزهايى آوردم كه پيامبران به امتهاى خود ارزانى دارند . سخنانى گفتم كه اوصياى پيامبران به جانشينان خود گويند . به تازيانه‌ام ادبتان كردم ، و به راه راست نيامديد ، به اندرزها هشدار دادم ، مجتمع نشديد . شما را به خدا ، آيا امامى جز مرا توقع داريد كه با شما راه پيمايد و راه بنمايد آگاه باشيد ، كه آنچه از دنيا روى آورده بود ، پشت كرد و آنچه پشت كرده بود روى آورد . بندگان نيك خدا ، عزم رحيل كردند . متاع اندك ناپايدار اين جهان را به نعمت فراوان و پايان ناپذير آخرت فروختند . برادران ما كه خونشان در صفين ريخته شد ، اگر امروز زنده نيستند ، زيان نكرده‌اند تا اندوهگين شوند و شرنگ تيره گون جفاى دشمن را بياشامند . به خدا سوگند با خدا ديدار كردند و خدا مزدهايشان را بتمامى بداد و پس از ترسان بودن به سراى امانشان در آورد . كجايند برادران من كه قدم در راه نهادند و همراه حق درگذشتند عمار بن ياسر كجاست ابن تيّهان كجاست ذو الشهادتين كجاست كجايند همانندان ايشان ، برادرانمان كه با هم مرگ پيمان بستند و سرهايشان به سوى بزهكاران فرستاده شد . سپس ، على ( ع ) دست در محاسن شريف و كريم خود زد و در گريه شد و بسيار گريست سپس ، فرمود : دريغا بر برادران من ، كه قرآن تلاوت كردند و آن را نيكو آموختند و در آنچه واجب بود ، انديشيدند و بر پايش داشتند و سنت را زنده ساختند و بدعت را ميرانيدند و چون به جهاد دعوت شدند ، اجابت كردند و به پيشواى خود اعتماد نمودند و از او پيروى كردند .\r\n\r\nسپس ، به آواز بلند ندا درد داد :\r\n« الجهاد الجهاد » ، اى بندگان خدا . بدانيد كه من امروز لشكر مىآرايم . هر كه خواهد كه با اين سپاه به سوى خدا در حركت آيد به لشكرگاه روى نهد .\r\n","description":"","footnote":"","page_name":" 435 ","page_number":440},
  {"content":"\r\n","description":"","footnote":"","page_name":" 436 ","page_number":441},
  {"content":"\r\nنوف گويد : براى حسين ( ع ) ده هزار سپاهى معين كرد و براى قيس بن سعد ، ده هزار و براى ابو ايوب انصارى ده هزار و ديگران را هم شمارى ديگر . مىخواست به صفين بازگردد . هنوز روز جمعه نيامده بود كه آن ملعون ، ابن ملجم لعنه الله او را ضربت زد . لشكرها بازگشتند و ما چون گوسفندانى بوديم بىچوپان كه گرگها از هر سو آنها را بربايند .\r\n\r\n182 از خطبه اى از آن حضرت ( ع )\r\nستايش خداوندى را كه شناخته است بىآنكه ديده شود . آفريدگار است بىآنكه او را رنجى رسد . موجودات را به قدرت خود بيافريد و به عزت و چيرگى خود هر مهتر گردنكش را بنده ساخت و بر همهء بزرگان به جود و بخشش خود سرورى يافت . اوست كه آفريدگان خود را در اين جهان جاى داد و پيامبران را بر جن و انس مبعوث فرمود ، تا پرده از چهرهء دنيا برگيرند و مردم را از بديها و سختيهايش بر حذر دارند ، و برايشان از دنيا مثلها آورند و ديدگانشان را به معايب آن بگشايند و بناگهان برايشان در آيند و سخنى عبرتآميز گويند ، از دگرگونيهاى آن چون تندرستيهاى آن و بيماريهاى آن و حلال آن و حرام آن و آنچه خدا براى فرمانبرداران مهيا كرده و آنچه براى بزهكاران از بهشت و دوزخ و بزرگوارى و خوارى . ستايش مىكنيم او را ستايشى كه به ساحت قدس او منتهى گردد آنسان كه از بندگانش خواسته كه ستايشش كنند .\r\nبراى هر چيز اندازه اى نهاد و هر اندازه را زمانى مقرر داشت و هر زمان را در كتابى نوشت .\r\n\r\nاز اين خطبه\r\nقرآن فرمان دهنده است و بازدارنده . خاموش است و گويا . حجت خداست بر آفريدگانش كه براى آن از ايشان پيمان گرفته است و همه را در گرو آن قرار داده . خداى تعالى نور هدايت خود را به قرآن تمام كرده و دين خود را به قرآن كامل نموده\r\n","description":"","footnote":"","page_name":" 437 ","page_number":442},
  {"content":"\r\n","description":"","footnote":"","page_name":" 438 ","page_number":443},
  {"content":"\r\nاست . جان پيامبر خود ( صلى الله عليه و آله ) را زمانى بستد كه از رسانيدن احكام هدايت آميزش فراغت يافته بود . پس خداى سبحان را چنان بزرگ داريد كه او خود خويشتن را بزرگ داشته است . زيرا كه چيزى را از دين خويش بر شما پوشيده نداشته است . هيچ چيز نيست كه او را خشنود سازد يا سبب كراهت او گردد ، مگر براى آن نشانى روشن و آيينى محكم آورد كه يا منعش كرده يا به سوى آن فراخوانده است . و سبب خشنودى و خشم او در آينده و گذشته يكى است . بدانيد كه او هر چيزى را كه بر پيشينيان ناپسند مىداشته از شما پسنديده ندارد و چيزى را كه از پيشينيان شما پسنديده مىداشته از شما ناپسند نداند . شما به راه روشن حق گام مىنهيد و همان سخنان كه مردان پيش از شما مىگفته‌اند بر زبان مىرانيد . خداوند هزينهء دنياى شما را بر عهده گرفته است و به سپاسگزارى واداشته و ذكر خود را فريضه زبانها كرده است . شما را به پرهيزگارى سفارش كرده و آن را منتهاى خشنودى خود قرار داده و همين است آنچه از بندگان خود خواسته . پس ، از خداوندى كه همواره در نظر او هستيد و زمام اختيارتان به دست اوست و در قبضهء قدرت اوست ، بترسيد . اگر در نهان كارى كنيد ، مىداندش و اگر به آشكارا كارى كنيد ، مىنويسدش و بر اين كار فرشتگانى گمارده است . نگهبانان و ارجمندان ، كه حقى را نانوشته نگذارند و چيزى را بى جا ثبت نكنند . بدانيد كه هر كه از خدا بترسد براى او راه بيرون شدنى از فتنه‌ها قرار مىدهد و چراغى در تاريكيها و او را در آنچه ميل و خواست اوست جاويدان دارد و در نزد خود در منزل كرامت فرود آورد ، در سرايى كه خاص خود ساخته ، سايه اش عرش است و روشناييش اشراق نور خشنودى اوست و زايران آن فرشتگان او و دوستانش پيامبرانش هستند . به سوى معاد بشتابيد ، بر مرگها پيشى گيريد ، زيرا ، بسا مردم كه رشتهء آرزوهايشان گسسته گردد و اجل دريابدشان و در توبه به رويشان بسته ماند . شما همانند كسانى هستيد كه پيش از شما از اين جهان رفته‌اند و از خدا مىخواهند كه آنان را به دنيا بازگرداند . شما مسافرانى هستيد در سفر ، از خانه اى كه خانهء شما نبوده است و اكنون بانگ رحيل سرداده‌اند كه گاه رفتن است .\r\n","description":"","footnote":"","page_name":" 439 ","page_number":444},
  {"content":"\r\n","description":"","footnote":"","page_name":" 440 ","page_number":445},
  {"content":"\r\nهمراه خود توشه اى برداريد . بدانيد كه اين پوست ظريف را طاقت آتش دوزخ نيست . پس بر خود ترحم كنيد . شما توان خود را در برابر مصايب و سختيهاى اين جهانى سنجيده‌ايد ، آيا نديده‌ايد كه اگر خارى بر تن يكى از شما رود يا بلغزد و بيفتد و خونين شود يا با ريگ تفته بسوزانندش چه حالى خواهد داشت پس چگونه است حال او ، آن گاه كه ميان دو طبقه از آتش جاى گرفته ، همخوابه اش سنگ است و همنشين او شيطان آيا مىدانيد كه چون مالك دوزخ بر آتش خشم گيرد ، برخى از آن برخى ديگر را فرو كوبد و خرد كند و چون بر آن بانگ زند از هيبت آن فرياد برآورد و ميان درهاى دوزخ برجهد اى پير سالخورده كه ضعف پيريت از پاى در آورده ، چگونه اى آن گاه كه طوقهاى آتش به استخوانهاى گردنت بچسبد و غلها و زنجيرها گوشت ساعدانت را خورده باشند الله . الله . اى جماعت بندگان ، شما كه اكنون در تندرستى پيش از بيمارى هستيد و در گشايش پيش از تنگى ، براى رهايى خود ، پيش از آنكه گردنها به گرو اعمال رود و رهايى ممكن نگردد بكوشيد . شب هنگام چشمان خود را بيدار داريد و شكمهاى خود را لاغر نماييد و قدمهاى خود به كار داريد و اموالتان را انفاق كنيد و از تنهايتان بگيريد و به جانهاى خود ببخشيد و در اين گرفتن و دادن بخل مورزيد . خداى سبحان فرمايد : « اگر خدا را يارى كنيد شما را يارى كند و پايداريتان خواهد بخشيد . » ( 1 )  و نيز گويد : « كيست كه خدا را قرض الحسنه دهد تا براى او دو چندانش كند و او را پاداشى نيكو باشد . »\r\n( 2 )  اگر خدا از شما يارى مىخواهد نه از روى خوارمايگى است و اگر از شما وام مىخواهد نه به سبب بينوايى است . از شما يارى خواسته در حالى كه ، لشكرهاى آسمان و زمين از آن اوست و اوست پيروزمند و حكيم و از شما وام مىخواهد و حال آنكه ، خزاين آسمانها و زمين از آن اوست و بىنياز و ستوده است خداوند . مىخواهد شما را بيازمايد تا كداميك از شما به عمل ، بهتر از ديگران هستيد . پس به كارهاى نيك دست يازيد تا با همسايگان خدا در خانهء خدا\r\n","description":"","footnote":" ( 1 ) . سورهء 47 ، آيهء 7 .  ( 2 ) . سورهء 2 ، آيهء 245 . ","page_name":" 441 ","page_number":446},
  {"content":"\r\n","description":"","footnote":"","page_name":" 442 ","page_number":447},
  {"content":"\r\nباشيد ، همانند كسانى كه خدا پيامبرانش را رفيقان آنان كرده و ملايكهء خود را به ديدارشان فرستاده و گوشهايشان را بدان گرامى داشته كه هرگز صداى آتش را نشنوند و تنهايشان را از رسيدن رنج و درد مصون داشته « اين بخشايشى است از جانب خدا كه به هر كه مىخواهد ارزانيش مىدارد ، كه خدا صاحب بخشايشى بزرگ است . » ( 1 )  مىگويم آنچه مىشنويد . از خداوند براى خود و شما يارى مىخواهم . او مرا بسنده است كه بهترين كارگزار است .\r\n\r\n183 سخنى از آن حضرت ( ع ) به برج بن مسهر طايى فرمود ، هنگامى كه برج به گونه اى كه امام بشنود گفت : « لا حكم الا للَّه »\r\nهيچ دارويى جز از آن خدا نيست . و برج از خوارج بود . خاموش شو ، اى مردى كه دندانهاى پيشين تو افتاده است . خدا چهره ات را زشت گرداند . به خدا سوگند ، حق آشكار شد و در آن وقت حقير و ناتوان و پوشيده آواز بودى . تا آن گاه كه باطل نعره زد ، آشكار شدى آنسان كه شاخ بز نر آشكار شود .\r\n\r\n184 خطبه اى از آن حضرت ( ع )\r\nگويند كه امير المؤمنين ( ع ) را مصاحبى بود به نام همام كه مردى عبادت پيشه بود . روزى گفتش كه اى امير المؤمنين ، پرهيزگاران را برايم وصف كن . آنسان كه گويى در آنها مىنگرم . على ( ع ) در پاسخش درنگ كرد ، سپس گفت : اى همّام از خدا بترس و نيكوكار باش كه خدا با كسانى است كه پرهيزگارى كنند و نيكوكارند .\r\n","description":"","footnote":" ( 1 ) . سورهء 67 ، آيهء 2 . ","page_name":" 443 ","page_number":448},
  {"content":"\r\n","description":"","footnote":"","page_name":" 444 ","page_number":449},
  {"content":"\r\nهمّام بدين سخن قانع نشد و على ( ع ) را سوگند داد . على ( ع ) حمد و ثناى خداى به جاى آورد و بر محمد ( ص ) و خاندانش درود فرستاد سپس فرمود : اما بعد ، خداوند ، سبحانه و تعالى ، موجودات را بيافريد ، و چون بيافريد از فرمانبرداريشان بىنياز بود و از نافرمانيشان در امان . زيرا نه نافرمانى نافرمايان او را زيانى رساند و نه فرمانبردارى فرمانبرداران سودى . آن گاه روزيهايشان را ميانشان تقسيم كرد و جاى هر يك را در اين جهان معين ساخت . پس پرهيزگاران را در اين جهان فضيلتهاست . گفتارشان به صواب مقرون است و راه و رسمشان بر اعتدال و رفتارشان با فروتنى آميخته . از هر چه خداوند بر آنها حرام كرده است ، چشم مىپوشند و گوش بر دانستن چيزى نهاده‌اند كه آنان را سودى رساند . آن چنان به بلا خو گرفته‌اند كه گويى در آسودگى هستند . اگر مدت عمرى نبود كه خداوند برايشان مقرر داشته ، به سبب شوقى كه به پاداش نيك و بيمى كه از عذاب روز بازپسين دارند ، چشم بر هم زدنى جانهايشان در بدنهايشان قرار نمىگرفت . تنها آفريدگار در نظرشان بزرگ است و جز او هر چه هست در ديدگانشان خرد مىنمايد . با بهشت چناناند كه گويى مىبينندش و غرق نعمتهايش هستند . و با دوزخ چنانند كه گويى مىبينندش و به عذاب آن گرفتارند . دلهايشان اندوهگين است و مردمان از آسيبشان در اماناند . بدنهاشان لاغر است و نيازهاشان اندك است و نفسهايشان به زيور عفت آراسته است . روزى چند در بلا پاى مىفشرند و از پى آن آسايشى ابدى دارند . اين معاملت ، كه پروردگارشان نيز برايشان آسانش ساخته است ، سود بسيار دهد . دنيا در طلب آنهاست و آنها از دنيا گريزاناند . به اسارتشان مىگيرد ولى جانهاى خويش به فديه دهند تا از اسارت برهند . اما شبها ، همچنان برپاى ايستاده‌اند تا جزء جزء كتاب خدا را بخوانند . مىخوانند و آرام و با تأنّى و تدبّر مىخوانند . به هنگام خواندنش خود را اندوهگين مىسازند و داروى درد خويش از آن مىجويند . چون به آيتى رسند كه در آن بشارتى باشد ، بدان ميل كنند و در آن طمع بندند و چنان كه گويى در برابر چشمانشان جاى دارد ، جانهاشان به شوق ديدار سر مىكشد و چون به آيتى رسند كه در آن وعيد عذاب باشد گوش دل بدان مىسپارند و پندارند كه اكنون بانگ جوش و خروش جهنم در\r\n","description":"","footnote":"","page_name":" 445 ","page_number":450},
  {"content":"\r\n","description":"","footnote":"","page_name":" 446 ","page_number":451},
  {"content":"\r\nگوششان پيچيده است . در برابر پروردگارشان ميان خم كرده‌اند و پيشانى و كف دست و زانو و نوك پاى بر زمين نهاده‌اند و از خداوند تعالى مىطلبند كه آزاديشان بخشد . اما در روزها ، عالماناند ، بردباراناند ، نيكوكاراناند ، پرهيزكاراناند . بيم خداوندشان چنان تراشيده كه تيرگران تير را بتراشند . چون بيننده اى در آنان نگرد ، پندارد كه بيمارند و حال آنكه ، بيمار نيستند و گويد بىشك در عقلشان خللى است .\r\nآرى ، كارى بزرگشان به خود مشغول داشته . از اعمال خويش چون اندك باشد ، ناخشنودند و چون بسيار باشد در نظرشان اندك نمايد ، كه اينان پيوسته خود را متهم مىدارند و از آنچه مىكنند بيمناكاند . چون يكيشان را به پاكى بستايند ، از آنچه در باره اش مىگويند بيمناك مىشود و مىگويد كه من خود به خويشتن آگاهترم و پروردگار من به من از من آگاهتر است . اى پروردگار من ، مرا به آنچه مىگويند مؤاخذت مكن ، مرا بهتر از آنچه مىپندارند بگردان و گناهان مرا كه از آن بىخبرند ، بيامرز . از نشانه‌هاى يكيشان اين است كه مىبينى كه در كار دين نيرومند است و در عين دورانديشى نرمخوى و ايمانش همراه با يقين است و به علم آزمند و علمش آميخته به حلم و توانگريش همراه با ميانه روى است و عبادتش پيوسته با خشوع . در عين بينوايى محتشم است و در عين سختى ، صابر . در طلب حلال است و در جستجوى هدايت شادمان . از آزمندى به دور است . در آن حال ، كه به كارهاى شايسته مىپردازد ، دلش بيمناك است . سپاسگويان روز را به شب مىآورد و ذكرگويان شب را به روز مىرساند . شب را در عين هراس مىگذراند و شادمانه ديده به ديدار صبح مىگشايد . هراسش از غفلتى است كه مبادا گريبانگيرش شود و شادمانيش از فضل و رحمتى است كه نصيبش گشته . اگر نفسش در طلب چيزى ناخوشايند سركشى كند ، پاى مىفشرد تا خواهشش را برنياورد . شادمانى دلش ، چيزى است كه پايدار است و پرهيزش ، از چيزى كه نمىپايد . دانش را به بردبارى آميخته است و گفتار را با كردار . او را بينى كه آرزويش كوتاه است و خطايش اندك . دلش خاشع است و نفسش قانع . خوردنش اندك است\r\n","description":"","footnote":"","page_name":" 447 ","page_number":452},
  {"content":"\r\n","description":"","footnote":"","page_name":" 448 ","page_number":453},
  {"content":"\r\nو كارهايش آسان و ، دينش محفوظ و ، اميالش مرده و خشمش ، فرو خورده .\r\nبه خيرش اميد است و از شرش ايمنى . اگر در جمع غافلان باشد ، نامش را در زمرهء ذاكران نويسند و اگر در ميان ذاكران باشد ، در شمار غافلانش نياورند .\r\nاگر بر او ستمى رود ، عفو كند و به آن كس ، كه محرومش داشته ، بخشش نمايد . و با هر كه از او ببرد ، پيوند كند . زشتگويى از او دور است . گفتارش نرم است . ناپسندى در او ناپيداست و نيكوكارى در او هويدا . همواره خيرش روى آورده و شرش پشت كرده باشد . در شدايدى كه ديگران را مىلرزاند ، او از جاى نمىشود و در مكاره شكيبايى را از دست نمىهلد و چون در امن و راحت باشد ، سپاس حق به جاى آورد . بر كسى كه دشمن دارد ستم روا ندارد و محبت ديگران به گناهش نكشاند . پيش از آنكه بر زيانش شهادت دهند ، او خود به حقيقت اعتراف مىكند . و چون به پاسدارى امرى وادارندش ، ضايعش نمىگذارد . آنچه را كه خواهند كه به خاطر بسپارد از ياد نمىبرد . ديگران را با القاب زشت نمىخواند .\r\nبه همسايه زيان نمىرساند . به هنگام مصايب شماتت روا نمىدارد . به باطل وارد نمىشود و از حق پاى بيرون نمىنهد . اگر خاموش باشد از خاموشى خويش غمگين نمىگردد . صدا به خنده بلند نمىكند . چون بر او ستمى رود صبر مىكند تا خدا انتقامش را بستاند . خود را به رنج مىافكند و مردم از او در راحتاند .\r\nبراى روز بازپسين ، خويشتن به مشقت مىاندازد و مردم را راحت مىرساند . از هر كه دورى گزيند به سبب پارسايى و پاكى است و به هر كه نزديك شود به سبب نرمخويى و رحمت است . نه دورى گزيدنش از روى تكبر است و نه نزديك شدنش از روى مكر و خدعه . گويد كه همّام از اين سخن بيهوش شد و در آن بيهوشى جان داد . امير المؤمنين گفت كه : بر جانش بيمناك بودم .\r\nسپس فرمود :\r\n","description":"","footnote":"","page_name":" 449 ","page_number":454},
  {"content":"\r\n","description":"","footnote":"","page_name":" 450 ","page_number":455},
  {"content":"\r\nآرى ، اندرزهاى رسا به هر كه اهلش باشد چنين كند .\r\nيكى گفت : يا امير المؤمنين تو خود چگونه اى گفت : واى بر تو ، مرگ هر كس را زمانى است كه از او در نگذرد و سببى است كه از آن بيرون نرود از اين گونه سخنان بازايست كه شيطان بر زبان تو دميده است .\r\n\r\n185 خطبه اى از آن حضرت ( ع ) در وصف منافقان\r\nمىستاييمش كه توفيق طاعت داده و از معصيت دور داشته . از او خواهيم تمام كردن احسانش را بر ما و چنگ زدن در ريسمان او را . و شهادت مىدهيم كه محمد ( صلى الله عليه و آله ) بنده و پيامبر اوست . براى خشنودى او در هر ورطه اى فرو شد و هر شرنگ گلوگير را سركشيد ، تا آنجا كه ، نزديكان او رنگ دگرگون كردند و دوران بر ضد او گرد آمدند . عربها تا بر او تازند مهارها از سرها برگرفتند و براى تاختن بر او بر شكم مركبها تازيانه زدند تا از دورترين اقامتگاههاى خود كينه توزى خود را در محل و مأواى او فرود آوردند . اى بندگان خدا ، شما را به ترس از خدا سفارش مىكنم و از منافقان بر حذر مىدارم . منافقان ، گمراهان و گمراه كنندگاناند . خود خطا كارند و ديگران را هم به خطا اندازند . هر بار رنگى به خود گيرند و هر روز سخنى ديگر گويند و شيوه اى ديگر انگيزند و تا شما را گمراه كنند به هر وسيله چنگ مىزنند و در هر جا به كمين مىنشينند . دلهايشان بيمار است ، بيماريى درمانناپذير ، ولى ظاهرشان آراسته و پاكيزه است . در خفا اين سو و آن سو روند و چون خزندگان درون جنگلها ، نرم و پوشيده راه مىسپرند . سخن گفتنشان به دارو ماند و به زبان ، شفاى ديگران خواهند ، ولى به عمل دردى درمان ناپذيرند . اگر ديگران در راحت باشند ، رشك برند كه به جد خواستار بلايند و رشتهء اميدها را مىبرند . در هر راهى ، كسانى را فداى خود كرده ، به خاك هلاك افكنده‌اند و ايشان را نزد هر دلى شفاعتگرى است . بر هر غمى سرشكها\r\n","description":"","footnote":"","page_name":" 451 ","page_number":456},
  {"content":"\r\n","description":"","footnote":"","page_name":" 452 ","page_number":457},
  {"content":"\r\nافشانده‌اند . مدح و ثنا به يكديگر وام دهند و منتظر پاداشش باشند . اگر چيزى را خواهند ، به اصرار خواهند و اگر مورد ملامت قرار گيرند ، پرده درى كنند و اگر داورى كنند به اسراف گرايند . براى هر حقى باطلى مهيا كرده‌اند و براى هر راستى ، كژى . و براى هر زنده اى ، كشنده اى و براى هر درى كليدى و براى هر شبى ، چراغى . نوميد نمايى را وسيلهء آزمندى خود سازند تا بازار خود گرم دارند و كالاى خود به بهاى بيشتر بفروشند . سخن باطل مىگويند و حق جلوه مىدهند تا ديگران را به اشتباه افكنند . اگر توصيف مىكنند ، تزوير مىكنند . طريق باطل را آماده و آسان جلوه دهند و گذرگاههاى تنگ آن را پرپيچ و خم سازند تا رونده در آن سرگشته بماند . گروه شيطاناند و زبانه‌هاى آتش . « آنان حزب شيطانند و بدانيد كه حزب شيطان زيانكاراناند . » ( 1 ) \r\n\r\n186 خطبه اى از آن حضرت ( ع )\r\nستايش خداوندى را كه آثار سلطنت و جلال و بزرگى خود را آشكار ساخت ، به گونه اى كه ديدگان را از شگفتيهاى قدرتش حيران ساخت و انديشه‌ها را از شناخت كنه صفتش بازداشت . و شهادت مىدهم كه خدايى جز خداى يكتا نيست . شهادتى كه از ايمان و يقين و اخلاص و فرمانبردارى مايه گيرد . و شهادت مىدهم كه محمد بندهء او و پيامبر اوست . او را به هنگامى فرستاد كه نشانه‌هاى رستگارى از ميان رفته بود و راههاى دين پوشيده بود . پس ، حق را هويدا ساخت و مردم را اندرز داد و به راه راست راه نمود و به ميانه روى فرمان داد . درود خدا بر او و خاندانش باد . اى بندگان خدا ، بدانيد كه خداوندتان بيهوده نيافريده و چون اشتران بىساربان رها ننموده ، مقدار نعمتى را كه ارزانيتان داشته مىداند و نيكيهايش را در حق شما شماره كرده است . پس ، پيروزى را از او بجوييد و روان شدن نعمتها را از او بخواهيد\r\n","description":"","footnote":" ( 1 ) . سورهء 58 ، آيهء 19 . ","page_name":" 453 ","page_number":458},
  {"content":"\r\n","description":"","footnote":"","page_name":" 454 ","page_number":459},
  {"content":"\r\nو هر چه خواهيد از او بطلبيد . عطا و بخشش او را درخواست كنيد . حجابى نيست كه شما را از او جدا سازد و درى نيست كه بر روى شما بسته ماند . او در همه جا هست ، در هر لحظه و زمان هست ، با آدميان و پريان هست . بخشش در خزانه اش رخنه پديد نياورد و هر چه عطا كند از داراييش نكاهد . خواهندگان هر چند خواهند مالش را به پايان نرسانند ، آنكه خواستار نيل عطاى اوست هرگز به پايان گنجينه اش نرسد . كسى او را از پرداختن به ديگرى مانع نيايد و آوازى او را از آواز ديگر مشغول نسازد . بخشيدن نعمتى از گرفتن نعمت ديگر منصرفش نكند .\r\nآنجا كه خشم گيرد از رحمت چشم نپوشد و آمرزش يكى از عقاب ديگرى بازش ندارد . پنهان بودنش ، پردهء آشكار شدنش نيست و آشكار بودنش او را از نهان بودنش جدا نكند . نزديك است و دور از دسترس . بالاست و با همه نزديك . آشكار است و پنهان است . پنهان است و آشكار است . همه را پاداش دهد و كس او را پاداش ندهد . آفريدگان را به چاره گرى نيافريد و از آنان به سبب رنج و ملال يارى نخواست . اى بندگان خدا ، شما را به ترس از خدا سفارش مىكنم ، كه ترس از خدا به مثابهء مهار شماست و نيز سبب برپايى شماست . به ريسمانهاى محكم تقوا درآويزيد و به حقايق آن چنگ بزنيد تا شما را به مواضع نهانى آسودگى برد . و به اوطان وسعت و فراخى سوق دهد و به حصارهاى استوار و منازل عزت بكشاند . در روزى كه از حيرت چشمها در چشمخانه‌ها بگردد و همه جا را تاريكى فراگيرد و شتران آبستن بىنگهبانى رها شوند . و در صور دميده شود و جانها از تنها بيرون آيند و زبانها لال گردد و كوههاى بلند و صخره‌هاى استوار خرد شده و بريزند آنسان ، كه از دور چون سرابهاى لرزان در نظر آيند و آباديها ، زمينى خشك و هموار شوند . در آن روز ، شفيعى نيست كه شفاعت كند و دوستى نيست كه به دفاع برخيزد و هيچ پوزشى سودمند نيفتد .\r\n","description":"","footnote":"","page_name":" 455 ","page_number":460},
  {"content":"\r\n","description":"","footnote":"","page_name":" 456 ","page_number":461},
  {"content":"\r\n\r\n187 خطبه اى از آن حضرت ( ع )\r\nاو را به رسالت فرستاد ، در زمانى كه ، هيچ نشانه اى برپا نبود و هيچ چراغى نمىتابيد و هيچ راه روشنى پيش پاى مردم نبود . اى بندگان خدا ، شما را به ترس از خدا سفارش مىكنم . از دنيا برحذر مىدارم ، كه دنيا سراى رخت بربستن است و جايگاه تيره شدن عيشهاست . ساكن آن همواره مهياى سفر است و آنكه در آن ، جاى گرم كرده ، آمادهء جدايى . دنيا اهل خود را پيوسته مىجنباند ، چونان سفينه اى كه در لجه‌هاى دريا دستخوش طوفان گردد . پاره اى غرقه شوند و بميرند و برخى بر روى امواج از مرگ برهند و باد ، با وزش خود آنان را اين سو و آن سو برد و گرفتار وحشت و هراس گرداند . از آن ميان ، آنكه هلاكشده ، بازش نتوان يافت و آنكه رهايى يافته ، باز هم رهسپار مرگ است . اى بندگان خدا ، اكنون دست به كارى زنيد ، كه زبانها باز است و تنها درست و اعضاى بدن در فرمان است و جاى بازگشت گشاده است و جولانگاه ، پهناور است .\r\nپيش از آنكه فرصت فوت شود و مرگ فرا رسد ، فرا رسيدن مرگ را مسلم داريد و آن را آمده انگاريد و انتظارش مبريد .\r\n\r\n188 خطبه اى از آن حضرت ( ع )\r\nاز اصحاب محمد ( صلى الله عليه و آله ) آنان كه حافظان دين و رازداران او هستند ، مىدانند ، كه هرگز از فرمان خدا و پيامبرش سر برنتافته‌ام . و پيامبرش را به جان و دل يارى كرده‌ام ، آنجا كه پهلوانان واپس مىنشستند و گامها از پيش تاختن در مىماندند . و اين شجاعتى بود كه خدا مرا به آن گرامى داشته بود . رسول الله ( صلى الله عليه و آله ) جان تسليم كرد و سرش بر سينهء من بود . جانش بر كف دست من جارى شد و من آن را بر چهرهء خود كشيدم ، غسل دادنش را عهده دار شدم و ملايكه ياران من بودند . سراى و بيرون سراى پر از ناله و زارى و ملايكه بود .\r\n","description":"","footnote":"","page_name":" 457 ","page_number":462},
  {"content":"\r\n","description":"","footnote":"","page_name":" 458 ","page_number":463},
  {"content":"\r\nدسته اى فرود مىآمدند و دسته اى فرامىرفتند ، لحظه اى بانگ و فريادشان از گوش من نمىبريد . بر وى درود مىفرستادند تا او را در مدفنش به خاك سپرديم . آرى ، در زندگى و مرگ چه كسى سزاوارتر از من به اوست . پس بشتابيد با دل بينا و نيتهاى خويش را در كارزار با دشمن صافى سازيد . سوگند به كسى كه جز او خدايى نيست ، كه من بر جادهء حق ره مىسپرم و آنان در لغزشگاه باطلاند . آنچه مىگويم ، مىشنويد . براى خود و شما از خدا آمرزش مىطلبم .\r\n\r\n189 خطبه اى از آن حضرت ( ع )\r\nبانگ و فرياد وحوش را در بيابانها و نافرمانى بندگان را در خلوتها و آمد و شد ماهيان را در درياهاى ژرف و تلاطم آب را در وزش توفانها مىداند . و شهادت مىدهم كه محمد ( صلى الله عليه و آله ) برگزيده و سفير وحى و پيامبر رحمت اوست . اما بعد . شما را به ترس از خداوندى ، كه آفرينشتان را آغاز كرد ، سفارش مىكنم .\r\nخداوندى كه بازگشت شما به اوست . برآمدن نيازهايتان با اوست . اوست منتهاى خواستها و آرزوهاى شما و به سوى اوست ، راه راست شما و او پناهگاه شماست به هنگام بيم و هراس . ترس از خدا ، داروى دلهاى شما و روشنايى باطن شما و درمان بيمارى اجساد شما و به صلاح آورندهء فساد سينه‌هاى شما و زدايندهء آلودگى نفوس شماست .\r\nاوست روشنايى چشمان نابينايتان و ايمنى دلهايتان از هر بيم و هراس و روشنى بخش سياهى تاريكى شما . اطاعت از خداى تعالى را به مثابهء جامهء زيرين خود سازيد نه جامهء رويين ، بلكه ، درون جان خود جاى دهيد . نه تنها جامهء زيرين كه درون قلب خود بريد . اطاعت از خدا بايد كه فرمانرواى شما باشد ، در كارهايى كه مىكنيد و آبشخور شما باشد كه به\r\n","description":"","footnote":"","page_name":" 459 ","page_number":464},
  {"content":"\r\n","description":"","footnote":"","page_name":" 460 ","page_number":465},
  {"content":"\r\nهنگام تشنگى به آنجا مىرويد و ميانجى شما باشد براى دست يافتن به خواسته هايتان و سپر روز وحشت شما و چراغهاى درون گور شما . و آرامش بخش شما در طول وحشتتان و فراخ سازندهء گورتان ، جايگاه اندوهبارتان . اطاعت از خدا ، بنده را از آنچه او را تلف مىكند و به هلاكت مىرساند ، نگه مىدارد و از مخافتگاهها كه بر سر راه اوست ، مىرهاند و از تابش آتش دوزخ در امان مىدارد . هر كه دست در دامن تقوا زند ، سختيهايى كه به او نزديك شده‌اند دور گردند و ناكاميها و مرارتها به كاميابيها و شيرينيها بدل گردد و امواج محن كه گرداگردش را گرفته‌اند ، فروكش كنند و دشواريها به آسانيها گرايند و باران كرامت پروردگار كه منقطع شده بود از نو باريدن گيرد و رحمت حق كه از او رميده بود به دو روى آورد و چشمه‌هاى نعمت كه خشكيده بود روان گردد و باران اندك بركت قطره‌هاى درشت شود و ببارد . پس بترسيد از خداوندى كه شما را به مواعظ خود بهره مند گردانيد و به وسيلهء پيامبرانش اندرز داد . و نعمت و احسان خويش بر شما ارزانى داشت . براى پرستش او خود را خوار داريد و حق طاعت او بگزاريد . و اين اسلام دين خداست ، كه آن را براى خود برگزيد و به نظر عنايت خويش در آن نگريست و پرورش داد . بهترين آفريدگان خود را براى تبليغ آن اختيار كرد . و ستونهاى آن را بر بنياد دوستى خود برپاى داشت و به عزت و غلبهء او ، دينهاى ديگر را خوار ساخت و با برافراشتن آن ملتهاى ديگر را فرو داشت . با گرامى داشت آن دشمنانش را پست نمود و با يارى كردن آن ، معارضانش را فرو گذاشت . پايه هايش را محكم ساخت تا اركان گمراهى فرو ريزد . تشنه كامان را از آبگيرهاى آن سيراب نمود و آبگيرها را براى بردارندگان آب پر ساخت . سپس ، آن را به گونه اى استوارى بخشيد كه دستگيره اش را گسستن نباشد و حلقه هايش را گشودن نبود و شالوده اش منهدم نگردد و ستونهايش فرو نيفتند و درختش از ريشه برنيايد و زمانش به پايان نرسد و قوانينش كهنه و محو و شاخه هايش بريده نگردد . و راههايش تنگ و گذار دشتهاى\r\n","description":"","footnote":"","page_name":" 461 ","page_number":466},
  {"content":"\r\n","description":"","footnote":"","page_name":" 462 ","page_number":467},
  {"content":"\r\nهموارش دشوار نشود و رنگ كدورت نگيرد و استقامتش كجى نپذيرد و چوب مستقيم آن خميده نگردد . راههاى گشاده اش به تنگنا بدل نشود و چراغهاى فروزانش خاموشى نگيرد . و شيرينيش به تلخى نگرايد . اسلام را ستونهايى است كه خدا پايه هايشان را بر بنيان حقيقت استوار ساخته . چشمه هايى است با جوشش فراوان و چراغهايى است با پرتوى تابان و نشانه هايى است كه مسافرانش بدان راه جويند و علامتهايى است براى گمگشتگان در راهها . و آبشخورى است كه هر كه بدان در آيد ، سيراب شود . خداوند نهايت خشنودى و بلندترين نقطهء ستونهاى اديان خود را در آن قرار داد . و عاليترين درجهء اطاعت از خود را در پيروى آن نهاد .\r\nدين اسلام در نزد خدا دينى است با اركانى استوار و بنيانى رفيع و برهانى روشن و چراغى تابان و قدرتى پيروزمند و نشانه هايى بلند ، كه كس را يارى خلاف آن نيست . پس بزرگش داريد و پيرويش كنيد و حقش را ادا نماييد و در موضع عز خود جايش دهيد . خداى سبحان ، محمد ( صلى الله عليه و آله ) را به حق به رسالت فرستاد در زمانى كه دنيا را سپرى شدن نزديك بود و آخرت روى آورده بود و جهان روشن و شادمان روى به تاريكى داشت و مردم دنيا به مشقت افتاده و جاى امن و راحتشان به خشونت گراييده ، دنيا را ويرانى نزديك شده ، مدت عمرش به سر رسيده و نشانه‌هاى نابوديش پديدار گشته و از مردمش بريده و حلقه‌هاى پيوندشان گسسته و عوامل در هم ريختنش ، بسيار و آثار رستگارى ، ناپيدا و عيبهايش آشكار و مدت دراز عمرش كوتاه شده بود . در اين هنگام ، خداوند ، رسالت خويش را به او ابلاغ كرد تا امتش را ارجمندى كرامت كند و مردم زمانش را به بهار زندگى رساند و يارانش را سربلند سازد و ياورانش را مشرّف گرداند . پس قرآن را بر او نازل كرد ، نورى كه چراغهايش خاموش نشود . چراغى كه فروزندگيش كاستى نيابد ، دريايى كه ژرفايش دانسته نگردد و راهى كه رونده اش را گمراه نكند و پرتوى كه روشناييش تاريكى نگيرد و فرقانى كه برهانش خاموشى\r\n","description":"","footnote":"","page_name":" 463 ","page_number":468},
  {"content":"\r\n","description":"","footnote":"","page_name":" 464 ","page_number":469},
  {"content":"\r\nنپذيرد و بنيانى كه اركانش ويران نگردد و شفايى كه در آن بيم بيمارى نباشد و پيروزيى كه يارانش منهزم نگردند و حقى كه ياورانش مغلوب و خوار نشوند . معدن ايمان است و عين ايمان ، چشمه‌هاى علم است و درياهاى آن ، باغهاى عدل است و آبگيرهاى آن ، سنگ بناى اسلام است و شالودهء آن ، واديهاى حق است و دشتهاى هموار آن . دريايى است كه بردارندگان آب خاليش نسازند چشمه هايى است ، كه هر چه از آب آن كشند ، پايان نپذيرد . آبشخورى است كه هر چه از آن آب برگيرند ، فروكش نكند . و منزلهايى است كه مسافران ، راه آن گم ننمايند و نشانه هايى است كه از چشم روندگان پوشيده نماند و پشته هايى است كه قصدكنندگان از آن درنگذرند . خداى تعالى ، آن را فرونشانندهء تشنگى عالمان گردانيد و بهار دلهاى جويندگان فهم حقايق و مقصد و مقصود صالحان و دارويى كه پس از آن دردى نيايد و نورى كه با آن ظلمت نبود و ريسمانى كه دستگيره‌هاى آن محكم است و پناهگاهى بلند و استوار و پيروزى براى هر كه بدان تولَّا جويد و امن و سلامت ، براى هر كه بدان داخل شود و هدايت براى هر كه بدان اقتدا كند و عذر خواه كسى كه بدان انتساب جويد و برهان براى كسى كه بدان سخن گويد و شاهد براى هر كه بدان مخاصمه نمايد و غلبه براى هر كه آن را حجت خود سازد و نگه دارندهء كسى كه به آن عمل كند و مركب براى كسى كه آن را به كار دارد و نشانه براى كسى كه نشانه جويد و سپر براى هر كه خود را در پناه آن آرد و دانش براى هر كه به خاطر سپارد و حديث براى هر كه روايت كند و حكم براى هر كه داورى نمايد .\r\n","description":"","footnote":"","page_name":" 465 ","page_number":470},
  {"content":"\r\n","description":"","footnote":"","page_name":" 466 ","page_number":471},
  {"content":"\r\n\r\n190 سخنى از آن حضرت ( ع ) به ياران خود سفارش مىكند .\r\nامر نماز را مراعات كنيد و به حفظ آن بكوشيد و بسيار به جاى آوريد و بدان به خداى تقرب جوييد كه نماز فريضه اى است بر مؤمنان كه حتما بايد در وقت خود آن را به جاى آرند . آيا به پاسخ دوزخيان گوش فرا نمىدهيد ، در آن هنگام ، كه از ايشان مىپرسند : « چه چيز شما را به جهنم كشاند گويند ما از نمازگزاران نبوديم . » ( 1 )  نماز گناهان را مىريزد ، آنسان كه برگ درختان مىريزد . و بند گناهان از گناهكاران مىگشايد آنسان ، كه بند از كسى بگشايند . رسول الله ( صلى الله عليه و آله ) نماز را به چشمهء آب گرم تشبيه كرده كه بر در سراى كسى باشد و او هر روز و هر شب پنج بار خود را در آن بشويد . پس ديگر چركى بر تن او باقى نمىماند . حق نماز را مردان مؤمنى شناخته‌اند كه آنان را زيور متاعهاى اين جهانى ، از نماز ، به كار ديگر مشغول نمىدارد و نه فرزندانشان و اموالشان كه نور ديدگان ايشاناند .\r\nخداى سبحان مىفرمايد : « مردانى كه هيچ تجارت و خريد و فروختى از ياد خدا و نمازگزاردن و دادن زكات بازشان ندارد . » ( 2 )  پيامبر ( صلى الله عليه و آله ) با آنكه مژدهء بهشتش داده بودند ، خود را براى نماز به رنج مىافكند . زيرا ، خداى سبحان گفته بود ، كه « كسان خود را به نماز فرمان ده و خود در آن كار پاى بيفشر . » ( 3 )  پيامبر كسان خود را به نماز فرمان مىداد و خود در آن تحمل رنج مىفرمود . همچنين ، زكات را با نماز سبب تقرب مسلمانان به خدا قرار داده است . هر كس زكات را به طيب خاطر و از روى خشنودى بدهد ، كفارهء گناهان او خواهد بود و نيز او را از آتش جهنم باز مىدارد و حفظ مىكند . پس كسى كه زكات مىدهد نبايد همواره خاطر بدان گمارد و بر اداى آن افسوس خورد . زيرا هر كس زكات بدهد ولى نه به طيب خاطر و خشنودى دل ، و از خدا اميد داشته باشد كه چيزى برتر از آنچه داده\r\n","description":"","footnote":" ( 1 ) . سورهء 74 آيهء 42 و 43 .  ( 2 ) . سورهء نور ، آيهء 37 .  ( 3 ) . سورهء 20 ، آيهء 132 . ","page_name":" 467 ","page_number":472},
  {"content":"\r\n","description":"","footnote":"","page_name":" 468 ","page_number":473},
  {"content":"\r\nپاداش گيرد ، چنين كسى كه به سنت پيامبر ( صلى الله عليه و آله ) جاهل است و در مزد زيان كرده است . عملش از دستش رفته و پشيمانى خواهد كشيد . همچنين است ، اداى امانت . كسى كه از امانت داران نباشد از رحمت حق نوميد است . زيرا امانت به آسمانهاى افراشته و زمين گسترانيده شده و كوههاى بلند و استوار ، كه از آنها بلندتر و پهناورتر و فراتر و بزرگتر نبود ، عرضه شد . بواقع ، آسمان و زمين و كوه با وجود بلندى و پهناورى و قوت و ارجمندى از رفتن به زير بار امانت امتناع كردند و از عقوبت پروردگار ترسيدند . آنها چيزى را دريافته بودند كه موجودى ناتوان مانند انسان در نيافته بود . « او ستم پيشه و نادان بود . » ( 1 )  بر خداى ، سبحانه و تعالى ، آنچه بندگان در شب و روزشان به جاى مىآورند پوشيده نيست . بر خردترين اعمالشان آگاه است و به علم بر آنها احاطه دارد .\r\nاندامهايتان گواهان او هستند و اعضاى بدنتان لشكرهاى او و ضمايرتان جاسوسان او و اعمال نهانيتان بر او آشكار است .\r\n\r\n191 سخنى از آن حضرت ( ع )\r\nبه خدا سوگند ، معاويه از من زيركتر نيست . او پيمانشكنى مىكند و گنه كارى . اگر پيمانشكنى را ناخوش نمىداشتم ، من زيركترين مردم مىبودم . ولى پيمانشكنان ، گنه كارند و گنه كاران ، نافرمان . هر پيمانشكنى را در روز قيامت پرچمى است كه بدان شناخته گردد . به خدا سوگند ، مكر و خدعه مرا غافلگير نكند و در سختيها ناتوان نشوم .\r\n","description":"","footnote":" ( 1 ) . سورهء 33 ، بخشى از آيهء 72 . ","page_name":" 469 ","page_number":474},
  {"content":"\r\n","description":"","footnote":"","page_name":" 470 ","page_number":475},
  {"content":"\r\n\r\n192 سخنى از آن حضرت ( ع )\r\nاى مردم ، در راه هدايت ، اگر رهروانش اندكاند ، وحشت مكنيد . زيرا مردم همه بر سفره اى نشسته‌اند ، كه اندكى سير كند و گرسنگى دراز در پى دارد . اى مردم ، خشنودى نمودن از كارى و ناخشنودى نمودن از كارى پاداش و كيفر را فراگير كند .\r\nماده شتر قوم ثمود را يك تن كشت ولى عذاب همه را در برگرفت ، زيرا همه از كشتن آن خشنود بودند . خداى تعالى فرمايد : « آن را كشتند و همه پشيمان شدند » ( 1 )  زمانى نگذشت كه زمينشان صدا كرد و فرو رفت ، چونان صداى گاو آهن تفته در زمين نرم . اى مردم ، هر كه در راه روشن و آشكار رود به آب رسد و هر كه از آن تخلَّف جويد در بيابان سرگردان بماند .\r\n\r\n193 سخنى از آن حضرت ( ع )\r\nاين سخن از آن حضرت روايت شده كه هنگام به خاك سپردن سيدهء زنان ، فاطمه ( عليهما السلام ) بر سر قبر رسول اللَّه ( ص ) ، چنان كه گويى با او راز مىگويد ، بيان داشته است . سلام بر تو ، اى پيامبر خدا . سلام من و دخترت كه اكنون در كنار تو فرود آمده و چه زود به تو پيوست . اى رسول خدا ، بر مرگ دخت برگزيدهء تو ، شكيبايى من اندك است و طاقت و توانم از دست رفته ولى مرا ، كه اندوه عظيم فرقت تو را ديده‌ام و رنج مصيبت تو را چشيده‌ام ، جاى شكيبايى است . من خود تو را به دست خود در قبر خواباندم و هنگامى كه سر بر سينهء من داشتى ، جان به جان آفرين تسليم نمودى .\r\n","description":"","footnote":" ( 1 ) . سورهء آيهء شعراء ، آيهء 157 . ","page_name":" 471 ","page_number":476},
  {"content":"\r\n","description":"","footnote":"","page_name":" 472 ","page_number":477},
  {"content":"\r\n« انا لله و انا اليه راجعون » . آن وديعت بازگردانده شد و آن امانت به صاحبش رسيد . و اندوه مرا پايانى نيست . همه شب خواب به چشمم نرود تا آن گاه كه خداوند براى من سرايى را كه تو در آن جاى گرفته اى ، اختيار كند . به زودى ، دخترت تو را خبر دهد كه چگونه امتت گرد آمدند و بر او ستم كردند . همهء سرگذشت را از او بپرس و خبر حال ما از او بخواه .\r\nاينها در زمانى بود كه از مرگ تو ديرى نگذشته بود و تو از يادها نرفته بودى . بدرود تو را و دخترت را . بدرود كسى كه وداع مىكند ، نه بدرود كسى كه رنجيده و ملول است . اگر از اينجا بازمىگردم نه از روى ملالت است و اگر درنگ مىكنم نه به سبب آن است كه به وعده اى كه خدا به صابران داده است بدگمان شده‌ام .\r\n\r\n194 سخنى از آن حضرت ( ع )\r\nاى مردم ، اين دنيا سرايى است كه گذرگاه شماست و آخرت ، سرايى است پايدار .\r\nپس از اين سراى كه گذرگاه شماست براى آن سراى كه قرارگاه شماست ، توشه برگيريد . پرده هايتان را نزد كسى كه اسرارتان را مىداند برمدريد . پيش از آنكه بدنهاتان را از دنيا بيرون برند ، دلهايتان را از دنيا بيرون كنيد . شما در دنيا در معرض آزمايش بوده‌ايد ، زيرا براى سرايى جز اين آفريده شده‌ايد . هنگامى كه كسى بميرد ، مردم مىگويند چه برجاى نهاده و ملايكه مىگويند ، چه پيش فرستاده . خدا بر پدرانتان رحمت آورد . بخشى را پيش فرستيد تا از آن سود بريد و همه را پس از خود مگذاريد تا وزو و بالتان گردد .\r\n","description":"","footnote":"","page_name":" 473 ","page_number":478},
  {"content":"\r\n","description":"","footnote":"","page_name":" 474 ","page_number":479},
  {"content":"\r\n\r\n195 سخنى از آن حضرت ( ع ) همواره در ميان اصحاب خود چنين ندا مىداد :\r\nمهيا شويد - خدايتان رحمت كناد - كه در ميان شما بانگ رحيل در داده‌اند .\r\nدرنگ خويش در دنيا كمتر سازيد و همراه توشه‌هاى نيكويى كه با خود برداشته‌ايد ، بازگرديد ، زيرا روياروى شما گردنه اى است كه از آن به سختى توان گذشت . منزلهايى است وحشتناك و هول انگيز ، كه بناچار بر آنها داخل خواهيد شد و در آنجا درنگ خواهيد كرد . بدانيد ، كه مرگ از نزديك به گوشه چشم در شما مىنگرد و چنان كه پندارى ، در چنگالهاى آن گرفتار آمده‌ايد ، ناخن در تنتان فرو برده است . كارهاى بس دشوار و رنجهاى كمر شكن آن شما را در برگرفته . پس پيوند خود با دنيا ببريد و به توشهء تقوا پشت خود قوى سازيد .\r\nبرخى از اين كلام پيش از اين آمده بود و آن روايتى ديگر بود غير از اين .\r\n\r\n196 سخنى از آن حضرت ( ع ) خطاب به طلحه و زبير ، پس از بيعت به خلافت .\r\nآن دو از اين كه امام ( ع ) در كارها با آنها مشورت نكرده و از ايشان يارى نخواسته ، اظهار ناخشنودى كرده بودند . شما دو تن به اندك ناخشنود شديد و كارهاى بسيارى را به تأخير انداختيد . چرا نمىگوييد كه شما را در چه چيزى حقى بوده و من آن را از شما دريغ داشته‌ام و در تصرف كدام نصيب و عطايى خود را بر شما ترجيح نهاده‌ام يا كدام حق و دعوايى بود كه يكى از مسلمانان نزد من آورد و من در اداى آن ناتوان بوده‌ام يا حكم آن نمىدانسته‌ام يا در آن خطا نموده‌ام به خدا سوگند ، نه به خلافت رغبتى داشتم و نه به حكومت نيازى . اين شما بوديد كه مرا به آن فراخوانديد و بر من تحميلش نموديد . هنگامى كه خلافت به من\r\n","description":"","footnote":"","page_name":" 475 ","page_number":480},
  {"content":"\r\n","description":"","footnote":"","page_name":" 476 ","page_number":481},
  {"content":"\r\nرسيد به كتاب خدا و آنچه براى ما در آن مقرر داشته و فرمانمان داده كه بر شيوهء آن عمل كنيم ، نظر كردم و از آن پيروى نمودم . و به سنتى كه پيامبر ( صلى الله عليه و آله ) نهاده است اقتدا كردم . بنا بر اين ، ديگر به رأى شما و جز شما نيازى نداشتم . براى من حكمى هم پيش نيامده كه آن را ندانم و از شما دو تن يا برادران مسلمانم مشورت خواهم . اگر چنين وضعى پيش آمده بود ، هرگز از مشورت با شما و ديگران روى نمىگردانيدم . اما در باب اين كه چرا در تقسيم ، مساوات مىكنم ، اين هم چيزى است كه من به رأى خود يا از روى هواى نفس در آن قضاوت نكرده‌ام . من و شما دو تن ديده‌ايم كه رسول الله ( صلى الله عليه و آله ) در اين باب چه حكمى آورده و چگونه عمل كرده است . پس در كارى كه خدا حكمش را مقرر داشته و امضا كرده بود ، نيازى به رأى و نظر شما نداشتم . به خدا سوگند ، شما دو تن را و جز شما را بر من حقى نيست كه زبان شكايت گشاييد . خداوند دلهاى ما را و شما را به حق متمايل سازد . و در دل ما و شما شكيبايى اندازد . [ سپس فرمود 
  ] : خدا بيامرزد كسى را كه حقى را ببيند و آن را يارى دهد و ستمى را ببيند و آن را دور سازد و صاحب حق را در گرفتن حقش يار باشد .\r\n\r\n197 سخنى از آن حضرت ( ع ) هنگامى كه شنيد گروهى از اصحابش در جنگ صفين ، شاميان را دشنام مىگويند چنين فرمود :\r\nدوست ندارم كه شما دشنامدهنده باشيد . ولى اگر به توصيف اعمال و بيان حالشان بپردازيد ، سخنتان به صواب نزديكتر و عذرتان پذيرفته تر است . به جاى آنكه دشنامشان دهيد ، بگوييد : بار خدايا خونهاى ما و آنها را از ريختن نگه دار و ميان ما و ايشان آشتى انداز و آنها را كه در اين گمراهى هستند راه بنماى . تا هر كه حق را نمىشناسد ، بشناسد و هر كه آزمند گمراهى و دشمنى است از آن باز ايستد .\r\n","description":"","footnote":"","page_name":" 477 ","page_number":482},
  {"content":"\r\n","description":"","footnote":"","page_name":" 478 ","page_number":483},
  {"content":"\r\n\r\n198 سخنى از آن حضرت ( ع ) در يكى از روزهاى جنگ صفين فرزندش حسن ( ع ) را ديد كه به جنگ مىشتابد و چنين فرمود :\r\nنگه داريد و مانع شويد اين پسر را از جنگ تا با مرگ خود پشت مرا نشكند .\r\nنمىخواهم كه اين دو [ يعنى حسن و حسين ( ع ) 
  ] به كام مرگ افتند و با مرگ آنها نسل رسول الله ( ص ) منقطع شود . سخن امام كه مىگويد : « املكوا عنى هذا الغلام » از برترين سخنان و فصيحترين آنهاست .\r\n\r\n199 سخنى از آن حضرت ( ع ) هنگامى كه يارانش در باب حكميت با او راه مخالفت پيش گرفتند ، فرمود :\r\nاى مردم ، كار من با شما به گونه اى بود كه به دلخواه من بود . تا زمانى كه جنگ ناتوانتان ساخت . به خدا سوگند ، چيزهايى را از شما گرفت ، ولى چيزهايى را هم برايتان باقى گذاشت و دشمنان شما را بيش از شما ناتوان ساخت . من ديروز فرمانده بودم ، امروز فرمانپذيرم . ديروز من نهى مىكردم امروز مرا نهى مىكنند . شما دوست داريد كه زنده بمانيد و من نمىتوانم شما را به كارى وادارم كه خود نمىخواهيد .\r\n","description":"","footnote":"","page_name":" 479 ","page_number":484},
  {"content":"\r\n","description":"","footnote":"","page_name":" 480 ","page_number":485},
  {"content":"\r\n\r\n200 سخنى از آن حضرت ( ع ) امام ( ع ) در بصره به عيادت علاء بن زياد حارثى رفت و علاء از اصحابش بود . چون فراخى خانه اش را ديد ، چنين فرمود :\r\nسرايى به اين فراخى در دنيا به چه كارت مىآيد و حال آنكه ، در آخرت نيازت بدان بيشتر است . البته اگر بخواهى ، با همين خانه به خانهء آخرت هم خواهى رسيد ، هرگاه در آن مهمانان را طعام دهى و خويشاوندان را بنوازى و حقوقى را كه به گردن توست ادا كنى . بدينسان ، به خانهء آخرت هم پرداخته اى . علاء گفت : يا امير المؤمنين از برادرم ، عاصم بن زياد به تو شكايت مىكنم .\r\nعلى ( ع ) پرسيد : او را چه مىشود علاء گفت : جامهء پشمين پوشيده و از دنيا بريده است . على ( ع ) گفت : او را نزد من بياوريد . چون بياوردندش ، فرمود : اى دشمن حقير خويش ، شيطان ناپاك خواهد كه تو را گمراه كند . آيا به زن و فرزندت ترحم نمىكنى پندارى كه خدا چيزهاى نيكو و پاكيزه را بر تو حلال كرده ولى نمىخواهد كه از آنها بهره مند گردى تو در نزد خدا از آنچه پندارى پستتر هستى . عاصم گفت : يا امير المؤمنين تو خود نيز جامهء خشن مىپوشى و غذاى ناگوار مىخورى على ( ع ) در پاسخ او فرمود : واى بر تو . مرا با تو چه نسبت خداوند بر پيشوايان دادگر مقرر فرموده كه خود را در معيشت با مردم تنگدست برابر دارند تا بينوايى را رنج بينوايى به هيجان نياورد و موجب هلاكتش گردد .\r\n\r\n201 سخنى از آن حضرت ( ع )\r\nكسى در باب حديثهاى مجعول و خبرهاى گوناگون كه در دست مردم است از او سؤال كرد و آن حضرت ( ع ) چنين فرمود :\r\n","description":"","footnote":"","page_name":" 481 ","page_number":486},
  {"content":"\r\n","description":"","footnote":"","page_name":" 482 ","page_number":487},
  {"content":"\r\nدر دست مردم ، حق است و باطل ، دروغ است و راست ، ناسخ است منسوخ ، همچنين ، عام است و خاص ، محكم است و متشابه و عارى از اشتباه و آميخته با آن . در زمان رسول خدا ( صلى الله عليه و آله ) آن قدر بر او دروغ بستند كه برخاست و براى مردم خطبه اى ادا كرد . و در آن گفت : هر كه بعمد بر من دروغ بندد جايگاه خود را به آتش برده است . حديث را چهار كس نقل مىكنند و پنجمى ندارند : يا منافق مردى است كه اظهار ايمان مىكند و خود را مسلمان مىنماياند ، ولى از ارتكاب هيچ گناهى و جرمى باك ندارد و بر رسول الله ( صلى الله عليه و آله ) بعمد دروغ مىبندد . اگر مردم مىدانستند كه منافق و دروغگوست ، سخنش را نمىپذيرفتند و تصديق نمىكردند ولى مىگويند يار رسول الله ( صلى الله عليه و آله ) است ، او را ديده و از او شنيده و ضبط كرده است . پس مردم گفتارش را مىپذيرند و خداوند در قرآن از منافقان خبر داده و بدان صفات كه دارند براى تو وصفشان كرده است . اينان بعد از پيامبر ( صلى الله عليه و آله ) ماندند و بر آستان پيشوايان ضلالت و داعيانى كه به باطل و بهتان مردم را به آتش فرا مىخواندند ، تقرب يافتند . حتى به حكومتشان هم گماشتند و بدين نام بر گردن مردم سوارشان كردند و در پناه نام آنها به جهانخوارى ، پرداختند . زيرا مردم غالبا با پادشاهان و دنياداران هستند ، مگر كسى كه خداوندش از اين خطر نگه داشته باشد . و اين يكى از آن چهار است . و ديگر ، مردى است كه از رسول خدا ( صلى الله عليه و آله ) خبرى شنيده ، اما درستش را به خاطر نسپرده و سر آن ندارد كه دروغ بگويد . او چيزى را كه آموخته ، اينك ، روايت مىكند و خود نيز به كارش مىبندد و همه جا مىگويد كه اين سخن را از رسول خدا ( صلى الله عليه و آله ) شنيده‌ام . اگر مسلمانان مىدانستند كه او اشتباه دريافته از او نمىپذيرفتند و خود نيز اگر مىدانست تركش مىگفت . سه ديگر مردى است كه از رسول خدا ( صلى الله عليه و آله ) چيزى شنيده كه بدان فرمان داده ، سپس ، از آن نهى كرده است ، بىآنكه ، او آگاه شده باشد . يا شنيده\r\n","description":"","footnote":"","page_name":" 483 ","page_number":488},
  {"content":"\r\n","description":"","footnote":"","page_name":" 484 ","page_number":489},
  {"content":"\r\nاست كه از كارى نهى كرده ، سپس ، به آن فرمان داده ، بىآنكه او خبردار شده باشد .\r\nبنا بر اين ، منسوخ را شنيده ولى ناسخ را نشنيده است . اين مرد اگر مىدانست آنچه مىگويد نسخ شده ، هرگز نمىگفت . و اگر مسلمانان هنگامى كه آن را از او شنيدند مىدانستند كه نسخ شده ، آن را ترك مىگفتند . چهارم ، مردى است كه هرگز به خدا و پيامبر او دروغ نمىبندد و به سبب ترسى كه از خدا دارد و نيز به خاطر بزرگداشت پيامبر او دروغ را دشمن است ، به اشتباه هم نيفتاده است ، بلكه هر سخنى را چنان كه از پيامبر ( صلى الله عليه و آله ) شنيده است به خاطر سپرده و اينك روايتش مىكند . نه بر آن مىافزايد و نه از آن مىكاهد . ناسخ را به خاطر سپرده و به كار مىبندد و منسوخ را به خاطر سپرده و از آن دورى مىجويد .\r\nخاص را از عام تميز مىدهد و متشابه را به جاى محكم نمىنشاند و هر چيز را به جاى خود مىنهد . گاه اتفاق مىافتاد كه سخن رسول الله ( صلى الله عليه و آله ) را دو جنبه بود جنبه اى روى در خاص داشت و جنبه اى روى در عام . چنين سخن را كسى كه از قصد خداوند سبحان و پيامبر او ( صلى الله عليه و آله ) آگاهى نداشت ، مىشنيد ، آن گاه بىآنكه به معنى آن معرفتى يافته و منظور گوينده را از بيان آن شناخته باشد ، به صورتى توجيه مىكرد . و چنان نبود كه همهء اصحاب رسول خدا ( ص ) از او چيزى پرسيده و فهم آن سخن را خواسته باشند . تا آنجا كه ، برخى آرزو مىكردند كه عربى باديه نشين يا غريبى بيايد و از او چيزى بپرسد تا آنها گوش بدان فرا دهند . حال آنكه ، هيچ مشكلى براى من پيش نمىآمد مگر آنكه از او مىپرسيدم و درست ، به خاطر مىسپردم . آرى ، اينهاست علل اختلاف مردم در روايتها .\r\n","description":"","footnote":"","page_name":" 485 ","page_number":490},
  {"content":"\r\n","description":"","footnote":"","page_name":" 486 ","page_number":491},
  {"content":"\r\n\r\n202 خطبه اى از آن حضرت ( ع )\r\nاز آثار عظمتش و بدايع آفرينش شگفتانگيزش ، اين است كه از آب درياى لبالب كه موجهايش بر يكديگر مىآمدند و هر موج ، موج ديگرى را مىراند ، جايى خشك و جامد پديد آورد و از آن طبقاتى ايجاد كرد و آن طبقات را كه بربسته بودند از هم بگشود و هفت آسمان ساخت و آسمانها به فرمان او خود را نگه داشتند و هر يك در آنجا كه بايدش برپاى استاد . زمين را استوار بيافريد ، در حالى كه ، آن را درياى عظيم سبزگون ، كه مسخر فرمان اوست ، بر پشت حمل مىكرد . در برابر فرمان او خوار و ذليل بود و از هيبتش سر به فرمان . آب روان از بيمش بر جاى بايستاد . پس صخره‌هاى زمين را آفريد و تپه‌هاى بلند و كوههاى عظيم را پديد آورد و در جاى خود استوار بداشت و مقرر داشت كه در جاى خود بمانند . كوهها را در هوا برافراشت و بن آنها در آب فرو برد و آنها را از زمينهاى هموار و پست بركشيد و آنها را در اقطار زمين و آن مكانها كه برقرار هستند ، فرو كرد . و قله‌ها را برافراشت و بلنديهايش را به اطراف كشانيد . و اين كوهها را ستونهاى زمين گردانيد و چون ميخها در زمين فرو كرد . و زمين كه جنبان بود آرامش يافت تا ساكنان خود را نلرزاند و بار خود نريزد و از جاى خود به ديگر جاى نشود . منزه است خداوندى كه زمين را پس از تموج آبهايش ثابت نگه داشت و پس از رطوبت اطرافش خشك گردانيد و آن را جايگاه آسايش آفريدگان ساخت و آن را برايشان چون فرشى بر روى درياى ژرف ساكن بگسترد . دريايى كه روان نيست و ايستاده است ، نه گردان . بادهاى سخت بر آن مىوزد و مىبردش و بازش مىگرداند .\r\nابرهاى پر باران بر آن ببارد و به جنبشش آورد . « در آن براى كسانى كه مىترسند پندى است . ( 1 )  »\r\n","description":"","footnote":" ( 1 ) . سورهء 79 ، آيهء 26 . ","page_name":" 487 ","page_number":492},
  {"content":"\r\n","description":"","footnote":"","page_name":" 488 ","page_number":493},
  {"content":"\r\n\r\n203 خطبه اى از آن حضرت ( ع )\r\nبار خدايا ، هر بنده اى از بندگانت كه سخن ما را كه از روى عدل است ، نه ستم و به مصلحت دين و دنياست ، نه به خلاف مصلحت ، بشنود و پس از شنيدن از آن سر برتابد و از ياريت بازايستد و در تقويت دين تو كاهلى كند ، - اى بزرگترين شاهدان - تو را عليه او به شهادت مىگيريم و نيز همهء موجوداتى را كه در زمين و آسمانت جاى داده اى به شهادت مىگيريم و تو از آن پس ما را از يارى او بىنياز فرماى و او را به گناهش بازخواست نماى .\r\n\r\n204 خطبه اى از آن حضرت ( ع )\r\nستايش خداوندى را كه برتر از آن است كه با آفريندگانش همانند باشد و فراتر از گفتار واصفان است . براى اصحاب بصيرت آشكار است ، به تدبيرهاى شگفتىآورش و از انديشهء توهم كنندگان پنهان است ، به جلال عزتش . عالم است بىآنكه علمى اندوخته باشد ، يا بر علمش افزون شود يا علم خود از علم ديگرى برگرفته باشد .\r\nآفرينندهء هر چيز است ، بدون انديشه و تأمّل . خداوندى كه تاريكيهايش پوشيده ندارد و از روشنها روشنى نستاند . نه شب او را فرا مىگيرد و نه روز بر او مىگذرد . نه ادراكش به ديدن است و نه علمش از طريق اخبار .\r\n\r\nاز اين خطبه [ در وصف پيامبر ( ص ) 
  ]\r\nاو را با فروغ اسلام به رسالت فرستاد و مقدّم بر همه كسش برگزيد . به او ، پراكندگيها را به هم پيوست و پيروزمندان را به نيروى او درهم شكست . سختيها را به او آسان ساخت و ناهمواريها را به او هموار گردانيد تا گمراهيها را از چپ و راست پراكنده ساخت .\r\n","description":"","footnote":"","page_name":" 489 ","page_number":494},
  {"content":"\r\n","description":"","footnote":"","page_name":" 490 ","page_number":495},
  {"content":"\r\n\r\n205 خطبه اى از آن حضرت ( ع )\r\nشهادت مىدهم كه خداوند عادل است و با آفريدگان خود عدالت مىورزد داورى است كه حق و باطل را از يكديگر جدا مىكند . شهادت مىدهم كه محمد بنده او و پيامبر اوست و سرور مهتر بندگان او . هرگاه كه خداوند بندگانش را دو گروه كرد ، او را در بهترين گروه قرار داد . در تبار او نه زناكاران را بهره اى بوده و نه بزهكاران را جايى . بدانيد ، كه خداوند براى نيكى يارانى قرار داد . و براى حق ستونهايى و براى طاعت ، نگه دارندگانى . شما را به هنگام هر طاعتى از سوى خداوند مددكارى است كه كلمات را بر زبانتان مىنهد و دلهايتان را مطمئن مىگرداند كه در آن اكتفا كننده را كفايت است و شفاجوينده را شفاست . بدانيد كه آن گروه از بندگان خدا كه نگهدارندگان علم او هستند ، آنچه را بايد نگه دارند ، نگه مىدارند و چشمه‌هاى آن را جارى مىسازند و به يارى ، با هم مىآميزند و به محبت با يكديگر ديدار مىنمايند و جام سرشار به يكديگر مىنوشانند و سيراب از هم جدا مىشوند . ترديد و بدگمانى در آنها راه نيابد و غيبت را در ميانشان راهى نيست . سرشت و خويشان چنين است و بر اين حال با هم دوستى مىورزند و با يكديگر مىآميزند . چونان بذرهاى برگزيده‌اند كه جداشان كنند و برگيرند و بر زمين بيفشانند . بذرى كه خالص بودنش آن را بر ديگر بذرها برترى بخشيده و آزمايشش از هر ناپاك پيراسته است . پس آدمى بايد كه اندرزهاى كريمانه را بپذيرد و پيش از آنكه حادثه در رسد از آن برحذر باشد و بنگرد به روزهاى كوتاه عمرش و درنگ اندكش در سرايى كه به زودى بايد كه واگذاردش و به سرايى ديگرش بدل كند . بايد براى آن سراى كه به آنجا رخت خواهد كشيد كارى كند . خوشا آنكه دلى دارد پيراسته از رذايل كه از هر كه هدايتش مىكند ، فرمان مىبرد و از هر كه تباهش سازد دورى مىجويد و به راهنمايى كسى كه ديدگانش را بينا ساخته به راه سلامت رسيده است و اطاعت از\r\n","description":"","footnote":"","page_name":" 491 ","page_number":496},
  {"content":"\r\n","description":"","footnote":"","page_name":" 492 ","page_number":497},
  {"content":"\r\nكسى را كه راه هدايتش نموده ، شعار خود ساخته و پيش از آنكه درهاى هدايت بسته گردد و وسيله هايش منقطع شود ، به سوى آن شتابد . در توبه ، به روى خود گشاده خواهد تا گناهانش را بزدايد . چنين كسى بر سر راه است و راه روشن هدايت پيش پاى اوست .\r\n\r\n206 خطبه اى از آن حضرت ( ع ) از دعاهاى آن حضرت كه فراوان مىخواند\r\nستايش باد خداوندى را كه شبم را به روز آورد و من نه مرده‌ام و نه بيمارم و نه رگهايم دچار اضطراب و آفتى است و نه به بدى كردارم مورد مؤاخذتم . نه بىفرزندم نه از دين برگشته‌ام و نه منكر پروردگارم هستم و نه از ايمانم نگرانم و نه عقلم آشفته است و نه به عذاب امتهاى پيشين معذّبم . شب را به روز مىآورم ، در حالى كه ، بنده اى بىاختيارم و بر خود ستم كرده‌ام . تو توانى بر من حجت آورى و من نتوانم در برابر تو عذرى آورم . نتوانم گرفت جز آنكه تو مرا عطا كنى و نتوانم خويش را از بد نگه دارم مگر آنكه ، تو مرا نگه دارى . بار خدايا ، پناه مىبرم به تو ، از اين كه در عين بىنيازيت نيازمند و تهى دست مانم يا در عين راهنماييت گمراه گردم يا در عين توانمنديت بر من ستمى رود . يا در عين آنكه همه كارها به دست توست ، خوار و بىارج گردم . بار خدايا ، جان مرا نخستين نعمت گرانبهايى قرار ده كه از نعمتهاى گرانبهاى من مىستانى و نخستين وديعه اى از ودايع خود كه از من بازپس مىگيرى . بار خدايا ، به تو پناه مىبريم از اين كه بخواهيم از سخن تو سر بر تابيم ، يا كيش تو را وانهيم و به كيش ديگر گراييم ، يا خواهشهاى نفسانى پيش از فرا رسيدن هدايتى كه از سوى تو آمده بر ما چيره گردد .\r\n","description":"","footnote":"","page_name":" 493 ","page_number":498},
  {"content":"\r\n","description":"","footnote":"","page_name":" 494 ","page_number":499},
  {"content":"\r\n\r\n207 خطبه اى از آن حضرت ( ع ) در صفين\r\nاما بعد ، خداوند براى من كه ولىّ امر و زمامدار شما هستم ، بر شما حقى مقرر داشته و همان گونه كه مرا بر شما حقى است ، شما را نيز بر من حقى است . هنگامى كه در بارهء حق گفتگو مىشود ، حق گسترده ترين چيزهاست و به هنگام انصاف خواهى از يكديگر حق دقيقترين و تنگ ميدانترين امور است . آنسان ، كه كسى را بر ديگرى حقى است آن ديگر را نيز بر او حقى خواهد بود . كسى كه بر همگان حق دارد و هيچكس را بر او حقى نيست ، خداى تعالى است ، نه هيچيك از بندگانش . زيرا اوست كه بر آفريدگان خود توانايى دارد و عدلش در هر چه قضايش بر آن جارى گردد ، نمايان است . و او حق خود را بر بندگان در آن قرار داد كه اطاعتش كنند و جزاى طاعتشان را دو چندان بر عهده گرفت .\r\nاين فضل و بخشايشى است از سوى او و بخشندگى بسيار است كه او را در خور است و بس . پس ، خداوند سبحان ، بعضى از حقوق خود را براى بعضى از مردم واجب فرمود . و هر حقى را برابر پاداش حقى ديگر قرار داد . بعضى از آن حقوق زمانى واجب مىآيند كه آن ديگر نيز حقى را كه بر گردن دارد ادا نمايد . بزرگترين حقى كه خداوند تعالى از آن حقوق واجب گردانيده ، حق والى است بر رعيت و حق رعيت است بر والى . اين فريضه اى است كه خدا اداى آن را بر هر يك از دو طرف مقرر داشته و آن را سبب الفت ميان ايشان و عزت و ارجمندى دين ايشان قرار داده است . پس رعيت صلاح نپذيرد مگر آنكه واليان صلاح پذيرند و واليان به صلاح نيايند ، مگر به راستى و درستى رعيت . زمانى كه رعيت حق خود را نسبت به والى بگزارد و والى نيز حق خود را نسبت به رعيت ادا نمايد ، حق در ميان آنها عزت\r\n","description":"","footnote":"","page_name":" 495 ","page_number":500},
  {"content":"\r\n","description":"","footnote":"","page_name":" 496 ","page_number":501},
  {"content":"\r\nيابد و پايه‌هاى دينشان استوارى گيرد و نشانه‌هاى عدالت برپا گردد و سنتهاى پيامبر ( ص ) در مسير خود افتد و اجرا گردد و در پى آن روزگار به صلاح آيد و اميد به بقاى دولت قوت گيرد و دشمنان مأيوس گردند . و اگر رعيت بر والى خود چيره گردد يا والى بر رعيت ستم روا دارد ، در اين هنگام ، ميان آنها اختلاف كلمه پديد آيد و نشانه‌هاى جور پديدار آيد و تباهكارى در دين بسيار شود و عمل به سنتها متروك ماند و به هوا و هوس كار كنند و احكام اجرا نگردد و دردها و بيماريهاى مردم افزون شود و كس از پايمال شدن حق بزرگ و رواج امور باطل بيمى به دل راه ندهد . در اين هنگام نيكان به خوارى افتند و بدان عزت يابند و بازخواستهاى خداوند از بندگان بسيار گردد . پس بر شماست كه در چنين زمانى به يكديگر اندرز دهيد و يكديگر را نيكو يارى دهيد . هيچ كس نمىتواند حق طاعت خداوند را آنسان ، كه سزاى اوست ، به جاى آورد ، هر چند ، هم كه در به دست آوردن خشنودى او آزمند بود و بسيار بكوشد . از حقوق واجب خداوند بر بندگان اين است كه يكديگر را به مقدار توان اندرز دهند و حق را در ميان خود برپاى دارند و در اين كار به يكديگر يارى رسانند . و كسى نيست كه در گزاردن حق از يارى خدا بىنياز باشد ، هر چند ، منزلت وى در حق بزرگتر بود يا فضيلتش در دين بيش از ديگران باشد . آدمى هر چند ، خرد و بىمقدار باشد و در ديده‌ها بىارج آيد ، مىتواند كه ديگران را بر حق يارى دهد يا از ديگران يارى خواهد . در اين هنگام ، مردى از اصحاب با گفتارى دراز به آن حضرت ( ع ) پاسخ داد و در سخن خود بر او درود فرستاد و گفت كه سخن او را شنيده و فرمانبردار اوست : على ( ع ) به او چنين فرمود : هر كس جلال خداوندى در چشم جانش بزرگ آيد و پايگاه او در دلش جليل ، بايد كه حق اين عظمت و جلال به جاى آرد و هر چه جز اوست در چشمش خرد و حقير آيد . در چنين حالى ، سزاوارترين كس ، كسى است كه نعمت خدا بر او بسيار باشد و احسانش در حق او نيكو . زيرا نعمت خدا بر كسى افزون نشود مگر آنكه حق\r\n","description":"","footnote":"","page_name":" 497 ","page_number":502},
  {"content":"\r\n","description":"","footnote":"","page_name":" 498 ","page_number":503},
  {"content":"\r\nخداوندى در دلش بزرگتر آيد . از سخيفترين حالات واليان در نزد مردم صالح اين است كه مردم پندارند كه آنان دوستدار فخر و مباهاتاند . و بناى كار خود بر كبر و غرور مىنهند . من ناخوش دارم كه در پندار شما چنين آيد كه من خواهان ثنا و ستايشم و سپاس خدا را كه چنين نيستم . اگر هم دوست مىداشتم كه بستايندم به سبب فروتنى در برابر پروردگارم آن را ترك مىكردم . زيرا تنها اوست كه سزاوار عظمت و كبرياست . بسيار افتد كه مردم پس از انجام كار مهمى كه كرده‌اند ، خواهند كه آنان را بستايند ، ولى مرا به سبب فرمانبرداريم از خدا و نيز رفتار نيكويى كه با شما داشته‌ام ، به نيكى مستاييد زيرا هنوز حقوقى است كه من ادايشان نكرده‌ام و فرايضى بر گردن من است كه بايد آنها را بگزارم . آنسان كه با جباران سخن مىگويند ، با من سخن مگوييد و از من پنهان مداريد آنچه را از مردم خشمگين به هنگام خشمشان پنهان مىدارند . نيز به چاپلوسى و تملق با من آميزش مكنيد .\r\nو مپنداريد كه گفتن حق بر من گران مىآيد . و نخواهم كه مرا بزرگ انگاريد ، زيرا هر كه شنيدن حق بر او گران آيد ، يا نتواند اندرز كسى را در باب عدالت بشنود ، عمل كردن به حق و عدالت بر او دشوارتر است . پس با من از گفتن حق يا رأى زدن به عدل باز نايستيد ، زيرا من در نظر خود بزرگتر از آن نيستم كه مرتكب خطا نشوم و در اعمال خود از خطا ايمن باشم . مگر آنكه ، خدا مرا در آنچه با نفس من رابطه دارد ، كفايت كند زيرا او تواناتر از من به من است . ما و شما بندگانى هستيم در قبضهء قدرت پروردگارى كه پرورش دهنده اى جز او نيست . او صاحب اختيار ماست در آنچه خود بدان اختيار نداريم . اوست كه ما را از آنچه در آن غوطه وريم ، بيرون مىكشد و به راهى كه صلاح ما در آن است ، مىبرد . او بود كه پس از گمراهى ما را هدايت كرد و پس از نابينايى ، بينايى بخشيد .\r\n","description":"","footnote":"","page_name":" 499 ","page_number":504},
  {"content":"\r\n","description":"","footnote":"","page_name":" 500 ","page_number":505},
  {"content":"\r\n\r\n208 سخنى از آن حضرت ( ع )\r\nبار خدايا از تو مىخواهم كه مرا در برابر قريش و يارانش يارى دهى كه پيوند خويشاوندى مرا بريده‌اند و كاسه مرا سرنگون كرده‌اند . گرد آمده‌اند تا با من ستيزه كنند و حقى را كه از آن من است و من از ديگران بدان سزاوارترم از من دريغ دارند . گفتند كه حق چيزى است كه مىتوانى آن را بگيرى و ديگران هم مىتوانند تو را از گرفتن آن بازدارند . پس ، يا غمگنانه شكيبا باش يا از اندوه و حسرت بمير . در آن حال ، نگريستم ، ديدم كه مرا ياورى و مدافعى و مددكارى جز اهل بيتم نيست ، دريغم آمد كه آنها را طعمهء مرگ سازم . پس در حالى كه ، خاشاك به ديده‌ام رفته بود ، چشمپوشى كردم و در حالى كه ، استخوان در گلويم شكسته بود ، آب دهن اندكاندك فرو بردم . صبر كردم و خشم خود فرو خوردم ، بر چيزى كه از حنظل تلختر بود و براى دل من از تيغ تيز دردآورتر . مؤلَّف گويد : اين سخن در ضمن خطبه‌هاى پيشين آمده بود ولى به سبب اختلاف روايت بار ديگر آن را نقل كرديم .\r\n\r\nو از اين سخن [ در ذكر كسانى كه براى جنگ با او به بصره رفته بودند . 
  ]\r\nبر كارگزاران من و خازنان بيت المال مسلمانان ، كه در دست من بود ، و بر مردم شهر كه همه در فرمان من و بر بيعت من مىبودند ، در آمدند و سبب تفرق و اختلاف آنان شدند و جمعيت هماهنگشان را به زيان من پراكنده ساختند .\r\nبر شيعيان من تاخت آوردند و گروهى را به حيلت كشتند و گروهى نيز شمشيرها كشيدند و دندانها به هم فشردند و پيكار كردند تا با ايمان صادق جان باختند و خدا را ديدار كردند .\r\n","description":"","footnote":"","page_name":" 501 ","page_number":506},
  {"content":"\r\n","description":"","footnote":"","page_name":" 502 ","page_number":507},
  {"content":"\r\n\r\n209 سخنى از آن حضرت ( ع ) در جنگ جمل بر كشتهء طلحه و عبد الرحمن بن عتاب بن اسيد گذشت و چنين فرمود :\r\nابو محمد ( 1 )  در اينجا غريب افتاده است . به خدا سوگند ، كه خوش نداشتم قريش ، كشته در زير نور ستارگان افتاده باشند . خونخواهى كردم از بنى عبد مناف ولى بزرگان بنى جمح از دست من گريختند . آنان براى كارى كه لايق آن نبودند گردن كشيدند ، ولى گردنهايشان شكسته شد و به مقصود نرسيدند .\r\n\r\n210 سخنى از آن حضرت ( ع )\r\nخردش را زنده گردانيد و نفسش را ميرانيد . تا پيكر ستبر او لاغر شد و دل سختش به لطافت گراييد . فروغى سخت روشن بر او تابيد و راهش را روشن ساخت و به راه راستش روان داشت . به هر در زد و درها او را به آستان سلامت و سراى اقامت راندند . و به آرامشى كه در بدنش پديد آمده بود ، پاهايش در قرارگاه ايمنى و آسايش استوار بماند . بدانچه دل خود را به كار واداشت و پروردگارش را خشنود ساخت .\r\n\r\n211 سخنى از آن حضرت ( ع ) در برانگيختن اصحابش به جنگ\r\nخداوند از شما مىخواهد كه سپاس او به جاى آوريد . و فرمانروايى خود را براى\r\n","description":"","footnote":" ( 1 ) . ابو محمد كنيهء طلحة بن عبيد الله است . ","page_name":" 503 ","page_number":508},
  {"content":"\r\n","description":"","footnote":"","page_name":" 504 ","page_number":509},
  {"content":"\r\nشما نهاده است . در ميدان پهناور مسابقت مهلتتان داده تا براى به دست آوردن جايزه به رقابت برخيزند . پس كمربندها را محكم كنيد و دامنها را بر كمر زنيد . زيرا به ميدان نبرد رفتن ، كار ديگر است و به بزم سور رفتن ، كارى ديگر . اى بسا خواب نوشين شب هنگام ، تصميمهاى روز را باطل سازد و چه بسا تاريكيها تصميمها را از يادها بزدايد .\r\n\r\n212 سخنى از آن حضرت ( ع ) پس از تلاوت الهيكم التكاثر حتى زرتم المقابر ( 1 )  فرمود :\r\nشگفتا ، چه مقصدى دور و چه ديداركنندگانى غافل و چه كارى بزرگ و رسوا كننده . جايگاه مردگان را از آنان تهى پنداشتند و آنان عجب اندرزدهندگانى هستند از جايى دور آنها را طلب نمودند ، آيا بر گورهاى پدرانشان مىبالند يا به فزونى مردگانشان بر يكديگر مىنازند .\r\nمىخواهند كه آن پيكرهاى بىجان و بىجنبش بازگردند ، حال آنكه ، آنها اگر مايهء عبرت باشند ، بهتر از آن است كه موجب مباهات . و اگر بر آستان ذلتشان نشانند خردمندانه تر از آن است كه بر سرير عزت فرابرند . هر آينه آنها را با چشمان كم سوى خود نگريستند و در بارهء آنها به ورطهء جهالت فرو افتادند . اگر از رواقهاى آن سراهاى ويران شده و آن زمينهاى خالى افتاده بپرسند ، خواهند گفت كه خداوندانشان گمگشته و بىنشان به زير زمين خفتند و شما نادانان نيز از پى آنها خواهيد رفت . اينك بر كله‌هاى آنان پاى مىنهيد و بر روى پيكرهاشان بذر مىافشانيد و آنچه را از متاع دنيوى بر جاى نهاده‌اند ، مىچريد و در خانه‌هاى ويرانشان جاى مىكنيد .\r\nروزهايى كه ميان شما و ايشان است ، بر حال شما مىگريند و مويه مىكنند . آنها پيش از شما به جايى كه رخت خواهيد كشيد ، رخت كشيده‌اند و زودتر از شما به\r\n","description":"","footnote":" ( 1 ) . به غفلت كشيد شما را نازش به بسيارى مال و فرزند تا به گورها رسيديد . ( سورهء 102 ، آيهء 1 و 2 ) ","page_name":" 505 ","page_number":510},
  {"content":"\r\n","description":"","footnote":"","page_name":" 506 ","page_number":511},
  {"content":"\r\nآبشخورتان رسيده‌اند . آنان را مقامهاى عزت و افتخار بود . هم پادشاه بودند و هم رعيت . در درون عالم برزخ راه پيمودند . مقهور زمين شدند . زمين گوشتهاشان را خورد و خونهاشان را آشاميد . آنان در شكاف گورهايشان چون جمادى مانده‌اند ، بىهيچ بالندگى و نموّى . آن چنان گمگشته كه پيدا نمىشوند . ديگر از صحنه‌هاى ترسناك نمىترسند و بر تباهى حال خود محزون نمىشوند و از زلزله‌ها نگرانى ندارند و گوشهايشان بانگ تندرها را نمىشنود . غايباناند و كس چشم به راهشان نيست و در حضرند و حضور ندارند . مجتمع بودند و متفرق شدند . به هم الفت گرفته بودند و اكنون پراكنده‌اند . از دورى و درازى راه جايگاهشان نيست كه اخبارشان از يادها رفته و خانه هايشان به خاموشى فرو شده ، بلكه از آن روست ، كه جامى نوشيده‌اند كه زبان گويايشان را گنگ كرده و گوشهاى شنوايشان را كر ساخته و حركاتشان را به سكون بدل نموده . توان گفت كه اكنون موجوداتى هستند چون بيهشان به خاك افتادهء به خواب رفته . همسايگاناند و ، به هم انس نگيرند ، دوستاناند و به ديدار هم نروند . رشته‌هاى آشناييشان كهنه و فرسوده شده و پيوندهاى برادريشان گسسته است . تنهايند ، هر چند ، در كنار هماند . در عين نزديكى و دوستى از هم دورند . نه شب را بامدادى مىشناسند و نه روز را ، شبى . اگر در شب يا روز به سفر مرگ رفته باشند همان برايشان جاودانه است . خطرها و سختيهاى سراى آخرتشان را سختتر از آنچه از آن مىترسيدند ، به چشم خود ديدند . از صحنه‌هاى آن چيزهايى ديدند ، بس بزرگتر از آنچه سنجيده بودند .\r\nآن دو عاقبت : عاقبت نيك يا عاقبت بد تا رسيدن به جايگاه بازگشتشان - بهشت و دوزخ - همچنان ، بر دوام است . در آن مدت ، هر چه هست ، بيم است يا اميد . اگر به سخن مىآمدند ، از توصيف آنچه به مشاهدت ديده‌اند ، عاجز مىبودند . با آنكه آثارشان ناپديد شده و اخبارشان منقطع گرديده باز هم چشمان عبرتپذير ، در آنها مىنگرند و گوشهاى عقل آوازشان را مىشنوند . سخن مىگويند ، ولى نه به زبان . به\r\n","description":"","footnote":"","page_name":" 507 ","page_number":512},
  {"content":"\r\n","description":"","footnote":"","page_name":" 508 ","page_number":513},
  {"content":"\r\nزبان حال مىگويند كه چهره‌هاى شاداب ما گرفته و زشت شده و پيكرهاى نرم ما بيجان گرديده . جامه هايى كهنه و فرسوده در برداريم و تنگى جاى به رنجمان افكنده و وحشت ، ميراثى است كه به ما رسيده . سراى خاموش گور بر سرمان ويران گرديده و زيباييهاى جسم ما را محو و نابود كرده زيبايى از چهره‌هاى ما گريخته و درنگمان در اين سراى وحشت به دراز كشيده . از محنتمان رهايى نبود و اين تنگنا ، كه در آن افتاده‌ايم ، گشادگى نيافت . اگر از روى عقل حالتشان را تصور كنى ، يا آنچه بر تو پوشيده است آشكار گردد ، بنگرى كه چسان گوشهايشان از آسيب خزندگان كر گشته و ديدگانشان از خاك پر شده و زبانهايشان در دهانهايشان پس از گشادگى و فصاحت چاك چاك گرديده و دلهاى بيدارشان در سينه هاشان سرد شده و هر يك از اندامهايشان را پوسيدگى تازه اى تباه كرده است و راه رسيدن آفات بر آنها آسان گشته . آرى ، اجسادشان دستخوش آفات شده و نه دستى كه از آنان دفاع كند و نه دلى كه برايشان زار بگريد . تو اندوه دلها و چشمهايى را كه خاشاك در آنها افتاده است مىبينى . ايشان را در هر يك از اين شوربختيها و سختيها حالتى است كه دگرگون نمىشود و ناهنجاريهايش از ميان نمىرود . زمين چه پيكرهاى عزيز و خوش آب و رنگ را بلعيده است . آنكه در دنيا متنعم به نعمتها بود و در نوشخوارى و لذت به سر مىبرد ، در ساعات اندوه ، به شادمانى مىگراييد و اگر مصيبتى فرود مىآمد ، او به آرامش پناه مىبرد ، زيرا نمىخواست كه زندگى خوش او و لهو و بازيچه اش را گرد غم بر سر نشيند . در همان هنگام كه شادمانه بر رخ دنيا مىخندد و دنيا نيز بر رخ او مىخندد و در سايهء ناز و نوش و بىخبرى غنوده ، بناگاه ، دست روزگار خار بلا بر دلش فرو كند ، توانش به سستى گرايد و چشمان مرگ از نزديك در او نگرد و به اندوهى ناشناخته و جانكاه دچار آيد و به رنجى پنهانى كه تا آن هنگام از آن خبر نداشت ، گرفتار شود . ضعف و فتور در او پديدار گردد . در اين حال هم ، به تندرستى خود مطمئن است .\r\n","description":"","footnote":"","page_name":" 509 ","page_number":514},
  {"content":"\r\n","description":"","footnote":"","page_name":" 510 ","page_number":515},
  {"content":"\r\nپس هراسان به آنچه پزشكان عادتا تجويز مىكنند ، روى نهد . چون علاج گرمى به سردى و سردى به گرمى ، ولى داروى سردى ، حرارت را تسكين ندهد و داروى گرمى ، جز سردى ثمره اى ندارد . آميزهء اين طبايع ، مزاج را به اعتدال نياورد ، بلكه بر دردها بيفزايد . تا پرستار ناتوان شود و دلدارى دهنده سرگشته ماند و خويشاوندان از وصف بيماريش عاجز آيند و در برابر كسانى كه از حال او مىپرسند ، هيچ نتوانند گفت . پس ميان خود به كشاكش پردازند كه چگونه حقيقت حالش را از او مخفى دارند . يكى گويد او همواره همين است و راه بهبود بسته است . ديگرى اميد مىدهد كه حالش نيكو شود و عافيت باز آيد . ديگرى بر فقدان او ديگران را تسليت گويد كه او نيز به گذشتگان تأسّى كرد . در همان حال كه او مهياى جدايى از دنيا و ترك دوستان است ، ناگاه ، غصه گلويش را بفشارد ، روزنه‌هاى ادراكش بسته شود و زبانش بخشكد . چه بسا پاسخها كه مىداند و زبانش را ياراى گفتن نيست . چه بسيار سخنان دل آزار كه مىشنود و خود را به كرى مىزند . بزرگترها بر سر او نوحه مىكنند و در وصف بزرگواريهايش چيزها مىگويند و خردسالى كه به او مهربانى كرده ، بر او مىگريد . مرگ را ورطه هايى است ، بسى سختتر از آنكه به وصف آيد يا عقلهاى مردم دنيا توان سنجيدن آن داشته باشد .\r\n\r\n213 سخنى از آن حضرت ( ع ) هنگام تلاوت آيه * ( رجال لا تلهيهم تجارة و لا بيع عن ذكر الله ) * ( 1 ) \r\nخداوند سبحان ، ياد خود را روشنى دلها ساخت كه به پرتو آن شنوا شوند ، هر چند ، زان پيش ناشنوا بوده‌اند ، و بينا گردند هر چند ، زان پيش نابينا بوده‌اند و آرامش يابند ، هر چند زان پيش ستيزه جو بوده‌اند . همواره در پاره اى از زمان و در روزگارى كه پيامبرى نبوده ، خداوند فراخ بخشايش و نعمت را ، بندگانى است ، با آنها از راه فكرتشان - به الهام - راز گويد و از طريق عقولشان به هدايت و راهنمايى سخن گويد و آنان به نور\r\n","description":"","footnote":" ( 1 ) . مردانى كه بازرگانى و خريد و فروخت از ياد خدا بازشان نمىدارد . ( سورهء 24 ، آيهء 37 ) ","page_name":" 511 ","page_number":516},
  {"content":"\r\n","description":"","footnote":"","page_name":" 512 ","page_number":517},
  {"content":"\r\nبيدارى كه در گوشها و چشمها و دلهايشان مىافكند چراغ هدايت را روشن مىدارند . ايام الله را به ياد مردم مىآورند و آنان را از عظمت و جلال خداوندى بيم مىدهند . اينان همانند راهنمايانى هستند در بيابانها كه هر كه از راه ميانه رود طريقه اش را بستايند و او را به رهايى مژده دهند و هر كه به راه راست يا چپ رود طريقه اش را نكوهش كنند و از هلاكتش بر حذر دارند و در اين حال ، چونان چراغهايى هستند كه تاريكيها را روشن مىسازند و راهنمايانى كه ديگران را از گرفتار شدن در شبهه‌ها باز مىدارند . مردمانى هستند كه ياد خدا را به جاى دنيا برگزيده‌اند و تجارت و خريد و فروخت ، آنان را از آن مانع نشود . سراسر عمر را با ياد خدا گذرانند و نهى و منع خداوند را در آنچه حرام كرده به گوش غافلان مىخوانند . مردم را به عدالت فرمان مىدهند و خود به عدالت كار مىكنند . مردم را از كارهاى زشت بازمىدارند و خود مرتكب آن نمىشوند . گويى دنيا را طى كرده‌اند و به آخرت رسيده‌اند و اكنون در جهان آخرتاند و آنچه را كه آن سوى دنياست به عيان ديده‌اند . گويى به حالات پوشيدهء اهل برزخ با وجود طولانى بودن اقامتشان در آنجا آگاه‌اند و مىدانند كه چه مدت است كه در آن عالم به سر مىبرند . قيامت وعده هايش را برايشان تحقق بخشيده و زنگ ترديد از دلشان زدوده است . و اكنون براى مردم دنيا پرده از آن بر مىگيرند ، چنان كه گويى آنچه مردم نمىبينند ، آنان مىبينند و آنچه نمىشنوند ، مىشنوند . اگر آنان را در عقل خود تصور كنى بينى كه در آن جايگاه پسنديده و مجلس شايسته دفترهاى اعمال خود را گشوده‌اند و براى محاسبهء نفس خود از هر كار دست كشيده‌اند ، هر خرد و بزرگ را كه به آن مأمور شده‌اند ، ولى در انجامش قصور ورزيده‌اند ، يا از آن نهى شده‌اند و مرتكب آن شده‌اند ، مىنگرند . در حالى كه ، بار گناهان بر پشتشان سنگينى مىكند و از تحمل آن ناتوان شده‌اند ، گريه گلويشان را مىفشارد و با مويه و ناله پاسخ يكديگر را مىدهند .\r\nبه درگاه پروردگار خود پشيمان و معترف به زارى آواز بر مىدارند . هم در آن حال ، نشانه‌هاى هدايت را بنگرى و چراغهاى ظلمت شكن را بينى . ملايكه گرداگردشان را گرفته‌اند . بر آنان آرامش و آسودگى نازل گشته ، درهاى آسمان برايشان گشوده شده و كرسيهاى كرامت در جايى كه خداوند بر آن آگاه است ، زده شده ، از سعى آنها خشنود است و مقامشان نزد او پسنديده است . به هنگام رازگويى با خداى\r\n","description":"","footnote":"","page_name":" 513 ","page_number":518},
  {"content":"\r\n","description":"","footnote":"","page_name":" 514 ","page_number":519},
  {"content":"\r\nتعالى نسيم دلنواز عفو و بخشش را استشمام مىكنند .\r\nفقيرانى هستند نيازمند فصل و كرم او ، اسيرانى به خاك مذلت نشسته ، در برابر جلال و عظمت او ، اندوه فراوان دلهايشان را و گريستن بسيار چشمانشان را خسته است . هر درى را كه به لطف خداوندى باز مىشود ، با دست نياز مىكوبند ، از كسى درخواست بخشش دارند كه عرصهء فراخ بخشايش او را تنگى نيست و هيچ خواهنده از آنجا نوميد باز نمىگردد . پس تو ، به حساب نفس خود برس كه كسان ديگر را جز تو كسى هست كه از آنها حساب بكشد .\r\n\r\n214 سخنى از آن حضرت ( ع ) هنگام تلاوت * ( يا ايها الانسان ما غرّك بربّك الكريم ) * ( 1 )  فرمود :\r\nآنكه از او چنين پرسشى شده ، دليلش نادرستترين دليلهاست و فريبخورده اى است كه عذرش در خور پذيرفتن نيست ، اصرار مىورزد كه درنگش در عالم جهالت به دراز كشد . اى انسان ، چه كسى تو را به گناهكارى دلير كرد و چه چيز تو را به پروردگارت مغرور نمود . و چه چيز تو را به هلاكت خويش دلبسته ساخت آيا دردت را درمانى نيست آيا از اين خواب گران ديده نمىگشايى چرا آنسان ، كه به ديگران مهر مىورزى به خود مهربان نيستى بسا كسى را در تابش آفتاب بينى و از سر ترحم بر او سايه افكنى يا بيمارى پيكرش را دردمند ساخته و بر او از سر دلسوزى بگريى .\r\nپس از چيست كه بر درد خويش شكيبا هستى و بر مصيبتهاى خود صبور و پايدارى از چيست كه بر جان خود ، كه در نزد تو عزيزترين جانهاست ، سرشكى نمىبارى چرا شبيخون كيفر خداوندى از خواب غفلتت برنمىانگيزد و حال آنكه ، نافرمانيهايت تو را به ورطهء قهر او افكنده است . پس به نيروى عزم و تصميم دردى را كه بر دل تو سستى آورده ، درمان كن و به بيدارى و هوشيارى خواب غفلت از ديدگان بزداى .\r\n","description":"","footnote":" ( 1 ) . اى آدمى چه چيز تو را به پروردگار كريمت مغرور كرده است . ( سورهء 82 ، آيهء 6 ) ","page_name":" 515 ","page_number":520},
  {"content":"\r\n","description":"","footnote":"","page_name":" 516 ","page_number":521},
  {"content":"\r\nخدا را اطاعت كن و به ياد او انس بگير . و در نظر آر ، آن حالت را كه تو از او روى گردانيده اى و او به تو روى آورده است . تو را به بخشايش خويش فرا مىخواند و فضل و نعمتش تو را در برگرفته و تو از او به ديگرى روى نهاده اى . بلند و برتر است آن خداى توانا كه كريم و بزرگوار است و تو اى بندهء بىمقدار ناتوان در نافرمانى او ، چه گستاخى و حال آنكه ، در پناه ستر و پوشش او غنوده اى و در فراخناى فضل و بخشايش او مىگردى . خداوند نه فضل و بخشايش خود را از تو دريغ داشت و نه پرده از گناهانت برگرفت . بلكه ، چشم بر هم زدنى ، از نعمتى كه بر تو ارزانى مىدارد و پرده اى كه بر گناهان تو مىكشد يا بلايى كه از تو مىگرداند بىبهره نبوده اى . پس ، چه گمان برى به او ، اگر فرمانش برى به خدا سوگند ، اگر اين حال ميان تو و ديگرى كه در قدرت و توان همسنگ تو مىبود ، پديد آمده بود ، تو خود نخستين كسى بودى كه خود را به سبب سوء اخلاق و زشتى رفتارت نكوهش مىكردى . به راستى ، دنيا تو را نفريفته ، تو خود فريفتهء آن شده اى . دنيا هر چيز را كه از آن عبرتى توان گرفت ، برايت آشكار ساخت و از فوايد عدالت آگاهت نمود . دنيا كه تو را به دردمند شدن تن و نقصان نيرو وعده مىدهد ، صادقتر و وفادارتر از آن است كه به تو دروغ گويد يا فريبت دهد . و بسا كه تو اندرز دهندگانش را متهم داشتى و راست گفتارانش را به دروغ نسبت دادى . اگر دنيا را در سرايهاى ويران و زمينهاى خالى شده از مردمان بشناسى ، بينى كه چه پندهاى نيكو و اندرزهاى رسايت مىدهد . پس آن را دوستى مهربان خواهى يافت كه هرگز نخواهد كه تو به تباهى افتى . دنيا چه خوش سرايى است ، ولى براى كسى كه بدان دل نبندد و چه دلپذير جايى است ، ولى براى كسى كه آن را وطن اصلى خويش نداند . فرداى قيامت نيكبختان دنيا كسانى هستند كه امروز از آن گريزاناند . آن گاه كه زمين بلرزد و قيامت با همهء هول و هراسش در رسد و به هر آيينى ، پيروان آن پيوندند و به هر معبودى ، پرستندگانش و به هر پيشوايى ، فرمانبرانش ، چشمى به فضا باز و گامى آهسته بر زمين نهاده نماند ، جز آنكه ، در دستگاه عدل الهى جزاى آن به حق داده شود .\r\n","description":"","footnote":"","page_name":" 517 ","page_number":522},
  {"content":"\r\n","description":"","footnote":"","page_name":" 518 ","page_number":523},
  {"content":"\r\nبسا حجتها كه در آن روز باطل گردد و رشتهء عذرها گسسته شود . از اعمال خود وسيلتى بجوى تا عذرت پايدار و حجتت ثابت بماند . از آنچه براى تو نمىماند توشه اى برگير كه براى تو بر جاى ماند . مهياى سفر خود باش . به برق رهايى خود نظر افكن كه از كجا مىزند و بر مركب جد و جهد خود بار برنه .\r\n\r\n215 سخنى از آن حضرت ( ع )\r\nبه خدا سوگند ، اگر شب را تا بامداد بر بسترى از خار سخت بيدار بمانم يا بسته به زنجيرم بر روى زمين بكشانند ، مرا دوست داشتنىتر از آن است كه در روز شمار به ديدار خدا و پيامبرش روم ، در حالى كه ، به يكى از بندگانش ستمى كرده يا پشيزى از مال مردم را به غصب گرفته باشم . چگونه بر كسى ستم روا دارم به خاطر نفسى كه پيوسته روى در فنا دارد و سالها و سالها زير خاك آرميدن خواهد به خدا سوگند عقيل ( 1 )  را در نهايت بينوايى ديدم ، از من خواست تا يك صاع ( 2 )  از گندم شما مردم را به او ببخشم ، در حالى كه ، فرزندانش را از شدت فقر آشفته موى و گردآلود با چهره اى نيلين مىديدم . چند بار نزد من آمد و خواهش خود مكرر كرد و من ، همچنان ، به او گوش مىدادم و او پنداشت كه دينم را به او مىفروشم و شيوهء خويش وامىگذارم و از پى هواى او مىروم . پس پاره آهنى را در آتش گداختم و تا مگر عبرت گيرد ، به تنش نزديك كردم . عقيل همانند بيمارى ناله سر داد و بيم آن بود كه از حرارتش بسوزد . گفتم : اى عقيل نوحه گران در عزايت بگريند ، آيا از حرارت آهنى كه انسانى به بازيچه گداخته است مىنالى و مرا از آتشى كه خداوند جبار به خشم خود افروخته بيمى نباشد تو از اين درد مىنالى و من از حرارت آتش ننالم .\r\n","description":"","footnote":" ( 1 ) . عقيل بن ابي طالب برادر امير المؤمنين ( ع ) .  ( 2 ) . پيمانه اى يا وزنى حدود سه كيلو گرم . ","page_name":" 519 ","page_number":524},
  {"content":"\r\n","description":"","footnote":"","page_name":" 520 ","page_number":525},
  {"content":"\r\nو شگفتتر از اين ، آن مردى است كه شب هنگام با ظرفى سربسته نزد من آمد و در آن معجونى بود كه همواره از آن بيزار بوده‌ام . گويى به زهر مارش عجين كرده بودند . گفتم : اين هديه است يا زكات يا صدقه اگر زكات يا صدقه است بر ما خاندان پيامبر حرام است . گفت : نه اين است و نه آن ، هديه اى است .\r\nگفتم : مادرت در عزايت بگريد ، آيا از راه دين خدا به فريب من آمده اى آيا در خردت نقصانى پديد آمده يا ديوانه شده اى يا سفيه گشته اى يا هذيان مىگويى . به خدا سوگند ، اگر همهء هفت اقليم عالم را و هر چه در زير آسمان است به من دهند تا نافرمانى خدا كنم ، آن قدر كه پوست جوى را از مورچه اى بربايم ، نپذيرم . و اين دنياى شما براى من از برگى ، كه ملخى مىخايد ، حقيرتر است . على را با نعمتى كه روى در زوال دارد و لذتى كه پايدار نمىماند چه كار از اين كه خردم به خواب بيخبرى رود يا به زشتى لغزشى مبتلا گردم ، به خدا پناه مىبرم و از او يارى مىجويم .\r\n\r\n216 دعايى از آن حضرت ( ع )\r\nبار خدايا ، به توانگرى ، آبرويم را حفظ كن و مكانتم را به بينوايى تباه منماى كه از روزيخواران تو روزى خواهم ، يا از مردم بدكردارت مهربانى جويم و يا به ستايش كسانى ، كه به من چيزى بخشيده‌اند ، مبتلا گردم و يا به نكوهش كسانى ، كه مرا محروم داشته‌اند ، فريفته شوم . سرانجام ، تويى كه مىتوانى ببخشى و مىتوانى نبخشى كه تو بر هر چيز توانايى .\r\n","description":"","footnote":"","page_name":" 521 ","page_number":526},
  {"content":"\r\n","description":"","footnote":"","page_name":" 522 ","page_number":527},
  {"content":"\r\n\r\n217 خطبه اى از آن حضرت ( ع )\r\nسرايى است كه بلاها از هر سو گردش را گرفته و به غدر و بيوفايى شهرت يافته . نه خود همواره بر يك حال باشد و نه ساكنانش در امان و سلامت به سر برند . حالاتش گونه گون است و هر روز نوبت به يكى دهد . در آنجا شادمانى نكوهيده است و امن و آسودگى نتوان يافت . مردم دنيا در دنيا چون هدفهايى هستند كه تيرها بر آنها مىبارند . دنيا تيرهايش را بر مردمش مىافكند و به مرگى كه بر سرشان مىفرستد ، نابودشان مىكند . بدانيد ، اى بندگان خدا ، شما و هر چه از اين دنيا از آن شماست ، به همان راه مىرويد كه پيشينيان شما رفته‌اند . كسانى كه عمرهايشان درازتر از عمرهاى شما و خانه هايشان آبادتر از خانه‌هاى شما و آثارشان ماندگارتر از آثار شما بود . آوازهايشان به خاموشى گراييد و باد بروتشان فرو نشست و پيكرهايشان فرسوده گرديد و سراهاشان خالى افتاد و آثارشان مندرس شد . كاخهاى بلند و بالشهايى را كه بر آن تكيه مىزدند به صخره‌هاى سخت و گورهاى به هم چسبيده و لحدهاى در زمين كنده ، بدل كردند . گورهايى كه آستانه اش بر ويرانى بنا گشته و بناهايش از خاك ساخته شده . مكانهايش به هم نزديك و ساكنانش دور . در محله اى كه مردمش ترسان و هراساناند . مردمى به ظاهر آسوده و به باطن دل مشغول . به خانه‌هاى خود انس نمىگيرند و چون همسايگان با يكديگر نمىپيوندند ، هر چند در كنار هماند و خانه هايشان به نزديك است . چگونه به ديدار يكديگر توانند رفت ، در حالى كه ، در آسياب فرسودگى خرد شده‌اند و سنگها و زمين پيكرشان را خورده است . اكنون ، چنان پنداريد كه شما نيز به همان جا رخت كشيده‌ايد كه آنان كشيده‌اند و گروگان آن خوابگاهيد و آن وديعتگاهتان در كنار گرفته است . چه خواهيد كرد ، اگر كارتان به پايان رسد و زمانتان سر آيد و قبرها دهان گشايد و مردگان بيرون آيند . « آنجا هر كس هر چه كرده است پاداشش را خواهد ديد و همه را به سوى خدا مولاى حقيقيشان باز مىگردانند و همهء آن بتان كه به باطل مىپرستيدند نابود مىشود . » ( 1 ) \r\n","description":"","footnote":" ( 1 ) . سورهء 10 ، آيهء 30 ","page_name":" 523 ","page_number":528},
  {"content":"\r\n","description":"","footnote":"","page_name":" 524 ","page_number":529},
  {"content":"\r\n\r\n218 دعايى از آن حضرت ( ع )\r\nبار خدايا ، تو به دوستانت از همهء دوستانشان مهربانترى و بر آنان كه به تو توكل كنند از هركس ديگر كارسازتر . درون پردهء رازشان را مىبينى و بر ضمايرشان آگاهى و اندازهء بصيرتشان را مىشناسى و اسرارشان بر تو آشكار است و دلهايشان در حسرت ديدار تو سوخته است . اگر غربت به وحشتشان افكند ياد تو انس و آرامش آنهاست و اگر باران مصايب بر سرشان ببارد به پناه جستن از تو روى آرند . زيرا مىدانند كه زمام همهء كارها به دست توست و هر چه شود به مشيت و قضاى توست . بار خدايا ، اگر زبانم از سؤال عاجز است يا ندانم چسان روى سؤال به درگاه تو آرم ، مرا به آنچه صلاح من در آن است ، راه بنماى و دلم را به جايى كه رستگارى من آن جاست ، متوجه ساز كه چنين رهنمودها از تو بعيد نيست و چنين كارسازيها از تو شگفت نباشد . بار خدايا ، با من به بخشايش خود رفتار كن و به عدالت خود رفتار مكن .\r\n\r\n219 سخنى از آن حضرت ( ع )\r\nخداوند ، سرزمينى را كه فلان از آنجا برخاسته ، بركت دهاد . كژيها را راست كرد و بيماريها را علاج نمود و سنت را برپاى داشت و فتنه را پشت سر افكند . پاكدامن و كم عيب از اين جهان برفت ، به نيكوييهاى آن دست يافت و از بديهايش پيشى جست تا بدان نيالايد . اطاعت خدا را به جاى آورد و آن چنان كه بايد ، از او ترسيد . بار سفر بست و خود برفت و مردم را در راههاى گوناگون رها كرد . كه گمراهان در آن ، راه نمىيابند و آنكه راه يافته بر سر يقين خويش نمىماند .\r\n","description":"","footnote":"","page_name":" 525 ","page_number":530},
  {"content":"\r\n","description":"","footnote":"","page_name":" 526 ","page_number":531},
  {"content":"\r\n\r\n220 سخنى از آن حضرت ( ع )\r\nدر وصف بيعت با او به خلافت . نظير اين سخن با الفاظى ديگر ، پيش از اين گذشت . دستم را گشوديد و من آن را بستم ، دستم را كشيديد و من آن را نگه داشتم سپس ، بر من هجوم آورديد آنسان ، كه اشتران تشنه در نوبت آب خوردن به آبگيرها هجوم آورند ، چندان كه بند كفش بريد و ردا از دوش افتاد و ناتوان در زير پاها ماليده شد .\r\nخوشحالى مردم در بيعت با من به حدى رسيد كه خردان ، شادمانه و پيران ، لنگان و لرزان و بيماران با درد و رنج فراوان و دوشيزگان ، بىنقاب به سوى من شتافتند .\r\n\r\n221 خطبه اى از آن حضرت ( ع )\r\nهر آينه ترس از خدا كليد رستگارى و درستكارى و اندوختهء روز بازپسين [ و آزادى از هر بندگى و رهايى از هر تباهى است . 
  ] هر كه را نيازى باشد ، نيازش بدان برآيد . هر كه گريزان است رهايى يابد . هر كه را خواسته اى است به خواسته‌هاى خود برسد . پس عمل كنيد كه عمل را به آسمان برند . توبه كنيد كه توبه سود دهد .\r\nو دعا كنيد كه دعا شنيده شود . اكنون زمان آرامش است و قلمها به نوشتن اعمال رواناند . به اعمال و طاعات بشتابيد . در برابر عمرى كه از جوانى به پيرى مىگرايد يا بيماريى كه از كارت بيندازد يا مرگى كه جان از تنت بربايد . مرگ ويرانگر لذتهاى شماست . تيره كنندهء خواهشهاى نفسانى شماست . دوركنندهء شما از هر مقصد و مقصود است . ديدار كننده اى است كه كس دوستش ندارد . هماوردى است كه هزيمت نشناسد . كينه جويى است كه كس طلب ديدارش نيست . ريسمانهايش شما را سخت فرو بسته است . شر و فسادش شما را در بر گرفته و پيكانهايش به سويتان روان است و صولت و قهرش بر شما سخت بزرگ و ستم و تجاوزش پى در پى . كم افتد كه ضربت شمشيرش خطا كند يا شمشيرش كند گردد . زودا كه ابرهاى تيره اش بر سرتان سايه افكند و بيماريهايش شدت گيرد و تاريكهاى شدايدش همگان را در\r\n","description":"","footnote":"","page_name":" 527 ","page_number":532},
  {"content":"\r\n","description":"","footnote":"","page_name":" 528 ","page_number":533},
  {"content":"\r\nخود فرو پوشد و زمان سكرات مرگ در رسد و دردهاى جان دادن هر دم رخ نمايد .\r\nظلمتهاى تو بر تو و ناگواريهايش پديدار گردد . اكنون ، چنان پنداريد كه مرگ ناگهان بر شما تاخته است . همرازانتان را خاموش كرده و مشاورانتان را پراكنده ساخته و آثارشان را محو نموده است . خانه هايتان را بىصاحب كرده و وارثانتان را برانگيخته تا مرده ريگتان را ميان خود تقسيم كنند . در آن ميان ، از خواص شما ، مهربانى است كه سودى نرساند و خويشاوند محزونى است كه دفع بلا نتواند يا شماتتگرى است كه بر حال زارتان زارى ننمايد . بر شما باد به جد و كوشش و آمادگى و مهيا شدن و ، از آنجا كه توشه توان برداشت ، توشه اى برگرفتن . دنيا نفريبدتان ، آنسان ، كه پيشينيانتان را فريفت ، امتهايى كه پيش از شما بودند و از ميان رفتند . آنان كه دنيا را دوشيدند و دستخوش فريب آن شدند . بسا شبها و روزها را كه فنا كردند و تازه‌هاى آن را كهنه نمودند . مساكنشان گورهايشان شد و اموالشان ميراث ديگران . چنان بىخردند كه نمىدانند چه كسى بر سر گورشان آمده يا چه كسى برايشان زارى مىكند يا چه كسى ندايشان مىدهد و پاسخ گفتن نتوانند . پس از دنيا حذر كنيد . دنيا مغرور كننده و فريبنده است . نيرنگ باز است . به دستى مىدهد و به دستى منع مىكند . به دستى بر تن شما جامه مىپوشد و به دستى جامه از تنتان به در مىكند . آسودگيش بر دوام نيست و رنجهايش را پايان نباشد و بلايش را آرامش نيست .\r\n\r\nاز اين خطبه [ در صفت زاهدان 
  ]\r\nقومى بودند به ظاهر از مردم دنيا و حال آنكه ، اهل دنيا نبودند . در دنيا چنان زيستند كه گويى نه از مردم دنيايند . كارهاشان از روى بصيرت بود و از آنچه مىترسيدند گريختند و بر هم پيشى گرفتند . با آنكه در دنيا بودند ، در ميان اهل آخرت مىگرديدند . مىبينند كه مردم دنيا مرگ اجسادشان را بزرگ مىپندارند و بر آن افسوس مىخورند و آنان مرگ دلهاى زنده شان را بزرگتر مىشمارند .\r\n","description":"","footnote":"","page_name":" 529 ","page_number":534},
  {"content":"\r\n","description":"","footnote":"","page_name":" 530 ","page_number":535},
  {"content":"\r\n\r\n222 خطبه اى از آن حضرت ( ع ) در ذوقار ادا فرمود . هنگامى كه به بصره مىرفت . آن را واقدى در كتاب الجمل آورده است .\r\nآنچه را كه بدان مامور شده بود ، بيان فرمود و پيامهاى پروردگارش را به مردم رسانيد . خداوند به وجود او گسيختگيها را به هم پيوست و شكافها را به هم آورد و ميان خويشاوندان پس از آنكه سينه هايشان از كينه انباشته بود و آتش دشمنى در دلهايشان زبانه مىكشيد ، دوستى افكند .\r\n\r\n223 سخنى از آن حضرت ( ع ) به عبد الله بن زمعه فرمود و او از شيعيانش بود . در ايام خلافتش نزد او آمد و مالى طلبيد و على ( ع ) در پاسخش چنين فرمود :\r\nاين مال نه از آن من است و نه از آن تو ، غنيمت جنگى همهء مسلمانان است اندوخته اى كه شمشيرهايشان اندوخته . اگر با ايشان در كارزار شركت كنى تو را نيز بهره اى است همانند ايشان و گرنه ، چيزى كه دست آنها چيده است طعمهء دهان ديگران نخواهد شد .\r\n\r\n224 سخنى از آن حضرت ( ع )\r\nزبان پاره اى است از انسان . اگر آدمى را ياراى سخن گفتن نباشد ، زبان او را سخنگو نكند . و سخن به زبان مهلت درنگ ندهد ، اگر آدمى به سخن گفتن توانا باشد .\r\n","description":"","footnote":"","page_name":" 531 ","page_number":536},
  {"content":"\r\n","description":"","footnote":"","page_name":" 532 ","page_number":537},
  {"content":"\r\nما اميران سخنيم ، سخن در ما ريشه دارد و شاخه هايش بر سر ما سايه افكنده . بدانيد ، خدايتان رحمت كناد ، شما در زمانى هستيد كه حقگويان در آن اندكاند و زبانها در گفتن راست ناتوان و جويندگان حق بىمقدارند . مردم اين زمان به نافرمانى از خدا كمر بسته‌اند [ و اهل سازش و مماشات در كارهاى خلافاند 
  ] . جوانانشان بدخويند و پيرانشان گنهكارند و عالمانشان منافقاند و قاريانشان سودجوى و چاپلوساند . خردان بزرگان را ارج نمىنهند و توانگران بينوايان را يارى نمىرسانند .\r\n\r\n225 سخنى از آن حضرت ( ع ) ذعلب يمانى از احمد بن قتيبه از عبد الله بن يزيد از مالك بن دحيه روايت مىكند كه گفت : ما نزد امير المؤمنين ( ع ) بوديم . در آنجا از اختلاف مردم سخن رفت و آن حضرت فرمود :\r\nسرشت و طينت مردم است كه آنها را از هم جدا مىكند . زيرا از قطعه زمينى به وجود آمده‌اند كه شور يا شيرين يا سخت يا نرم بوده است . پس بر حسب نزديك بودن زمينشان به يكديگر نزديكاند و بر حسب اختلاف زمينهاشان از يكديگر متفاوت . نيكو منظرى است كمخرد ، بلندبالايى است ، كوتاه همت ، نيكوكردارى است زشت روى ، كوتاه قامتى است دورانديش ، نيكو سرشتى است كه خود را به راه بد افكنده . سرگشته دل است و پراكنده ذهن ، گشاده زبان است و بينا درون .\r\n","description":"","footnote":"","page_name":" 533 ","page_number":538},
  {"content":"\r\n","description":"","footnote":"","page_name":" 534 ","page_number":539},
  {"content":"\r\n\r\n226 سخنى از آن حضرت ( ع )\r\nبه هنگام غسل دادن و كفن كردن رسول الله ( ص ) فرمود : پدر و مادرم به فدايت يا رسول الله . با مرگ تو رشته اى گسسته شد كه با مرگ ديگران گسسته نشده بود : رشتهء نبوّت و اخبار غيبى و آسمانى .\r\nحادثهء خاصى بود مرگ تو . به گونه اى كه آنان كه به مصيبت مرگ تو دچار شدند ديگر مصيبتها را از ياد بردند و همگان يكسان در مصيبت مرگ تو عزادار شدند . اگر ما را به شكيبايى فرمان نداده بودى و از گريستن و زارىكردن منع نكرده بودى ، آن قدر مىگريستيم تا سرشكمان را به پايان رسانيم . درد جدايى تو در رفتن درنگ مىكند و رنج و اندوه تو چون يار سوگند خورده اى همواره با ماست . در سوگ تو ، هر چه بيقرارى كنيم ، باز هم اندك است ، ولى مرگ چيزى است كه كس را ياراى راندن و توان دفع كردن آن نيست . پدر و مادرم به فدايت ، ما را نزد پروردگارت ياد كن و ما را در ياد خوددار .\r\n\r\n227 خطبه اى از آن حضرت ( ع )\r\nستايش خداوندى را كه به حواس درك نشود و هيچ مكان را گنجاى او نيست و هيچ چشمى نتواندش ديد و هيچ پرده اى نتواندش پوشيد . به حادث بودن آفريدگان خود بر قديم بودنش راه مىنمايد و به پديد آوردن آنها بر هستى خويش گواهى دهد . همانند بودن آفريدگانش به يكديگر ، دليل بر بىهمانندى اوست . خداوندى كه در هر وعده كه دهد صادق است و فراتر از آن است كه بر بندگان خود ستم روا دارد . با آفريدگان خود به عدالت رفتار مىكند و هر حكم كه مىدهد از روى عدالت است . حادث بودن اشياء بر ازليّت او گواه است و موسوم بودنشان به ناتوانى دليل بر توانايى او ، آنها به فنا محكوماند و اين نشانهء بر دوامبودن اوست . يكى است اما نه به عدد ، جاويدان است ولى نه به مدت .\r\n","description":"","footnote":"","page_name":" 535 ","page_number":540},
  {"content":"\r\n","description":"","footnote":"","page_name":" 536 ","page_number":541},
  {"content":"\r\nبرپاست ولى نه به نيروى تكيه گاه . ذهنها دريابندش ولى نه از راه حواس . آنچه ديده شود گواه وجود اوست ولى نه آنسان در آنها حاضر باشد و به چشم آيد . انديشه‌ها به او احاطه نكنند . بلكه جلوه اى نمود تا به وجودش معترف شوند و به تعقل دريابند كه ادراك كنه ذاتش ممنوع است و بدين ترتيب ، آنها را بر انديشه‌هاى باطلى كه مدعى احاطهء ذات او بودند ، حاكم و داور قرار داد . بزرگيش به گونه اى نيست كه داراى ابعاد باشد و اين ابعاد سبب بزرگى جسم او گردند و عظمتش به گونه اى نيست كه غايات به او خاتمه يابند و او را در حالى كه ، داراى جسد است ، بزرگ نشان دهند .\r\nبلكه ، شأن او و سلطنت او بزرگ است . و شهادت مىدهم كه محمد ( صلى الله عليه و آله ) بندهء او و رسول برگزيدهء او و امين پسنديدهء اوست . او را فرستاد با حجتهاى الزام كننده و پيروزمنديى آشكار و راهى روشن و رسالت خود را تبليغ كرد و به آن حق و باطل را از هم جدا نمود . و مردم را به راه راست هدايت نمود و خود راهنماى ايشان بود . پرچمهاى هدايت و چراغهاى روشن را برافراشت . و رشته‌هاى اسلام را استوارى بخشيد و دستگيره‌هاى آن محكم ساخت .\r\n\r\nاز اين خطبه [ در صفت آفرينش اصناف حيوانات 
  ]\r\nاگر در عظمت و بزرگى نعمت بارى تعالى مىانديشيدند ، به راه راست بازمىگشتند و از عذاب آتش مىترسيدند . ولى دلها بيمار است و ديده‌ها عيبناك . آيا به خردترين چيزى كه آفريده است ، نمىنگرند كه چسان آفرينش او را استوار داشته و تركيبش را محكم نموده برايش چشم و گوش پديد آورده و استخوان و پوست ترتيب داده است . به آن مورچه بنگريد ، با جثّه خرد و اندام نازكش ، آن چنان خرد كه نزديك است كه به گوشهء چشم ديده نشود و به نيروى انديشه ، آفرينشش به تصور درنيايد كه چگونه بر روى زمين مىرود و روزى خود به دست مىآورد و دانه به سوراخ مىكشد و در انبار خود مهيا مىدارد . در فصل گرما براى فصل سرماى خود دانه مىاندوزد ، و به هنگام در آمدن ، راه دوباره بازگشتن را به ياد دارد . خداوند روزيش را ضمانت كرده و آنچه موافق حال اوست به او عطا كرده است . دادار نعمت دهنده از او غافل نشده و\r\n","description":"","footnote":"","page_name":" 537 ","page_number":542},
  {"content":"\r\n","description":"","footnote":"","page_name":" 538 ","page_number":543},
  {"content":"\r\nايزد پاداش دهنده محرومش نساخته است . هر چند ، كه بر روى سنگى خشك و سخت كه بر آن هيچ نمىرويد جاى داشته باشد ، باز هم روزيش مىرسد . اگر در مجارى خوراك او در بالا و زير و درون تن و اضلاع شكمش و چشمى و گوشى كه بر سر او نهاده شده بنگرى ، از آفرينش او در شگفت خواهى شد . و در توصيف آن به رنج خواهى افتاد . پس بزرگ است ، خداوندى كه مورچه را بر روى دست و پاهايش برپاى داشت و بر ستونهاى بدنش قرار داد . در آفريدن آن هيچ آفريننده اى با او شريك نبود . و توانمندى ياريش ننموده است . اگر در عوالم انديشه ات به سير و گشت پردازى و به نهايت رسى ، به اين امر رهنمون شوى كه آفرينندهء مورچه همان آفرينندهء نخل خرماست . به سبب دقتها و ظرافتهايى كه هر چيزى را از چيز ديگرى جدا مىكند و پيچيدگى اختلاف هر موجود زنده با ديگرى : يكى درشت و كلان است و يكى نرم و لطيف ، يكى سنگين است و يكى سبك ، يكى نيرومند است و يكى ناتوان ، در آفرينش همه يكساناند . خلقت آسمان و هوا و بادها و آب يكى است . پس به خورشيد و ماه و درخت و آب و سنگ بنگر و آمد و شد اين شب و روز و روان گشتن اين درياها و بسيارى اين كوهها و بلندى اين قله‌ها و پراكندگى اين لغتها و زبانهاى گوناگون . واى بر كسانى كه آفريننده و مدبر آنها را انكار كنند و چنان پندارند كه گياهانى هستند كه هيچ برزگرى آنها را كشت نكرده است و اين اشكال گونه گون را صانعى نيست . آنان براى ادعاى خود حجتى نياوردند و در آنچه باور داشتند ، تحقيق و يقينى نداشتند . آيا هيچ بنايى بىسازنده اى تواند بود و هيچ جنايتى بىجنايتكارى صورت بندد و اگر خواهى در آفرينش ملخ بنگر . براى او دو چشم سرخ آفريد و حدقه‌هاى چشمش را چون دو ماه تابان بيفروخت . براى او گوشى پنهان بيافريد و دهانى به اعتدال و سامان و حسى نيرومند و دو دندان نيش ، كه هر چيز را بدان ببرد و دو دست داس مانند كه هر چيز را با آن بگيرد . كشاورزان به سبب كشته‌هاى خود از آن\r\n","description":"","footnote":"","page_name":" 539 ","page_number":544},
  {"content":"\r\n","description":"","footnote":"","page_name":" 540 ","page_number":545},
  {"content":"\r\nبيمناكاند و اگر همهء ياران خود را گرد آورند ، توانايى دفع آن ندارند . ملخها به خواست و ميل خود به كشتزار روى نهند و هر چه خواهند بجوند و بخورند . همهء اندام ملخ به قدر يك انگشت باريك نيست . بزرگ است ، خداوندى كه هر چه در آسمانها و زمين است ، چه از روى رغبت و چه از روى اضطرار در برابرش حاضرند و بر آستان او چهره و گونه بر خاك مىسايند . و از روى تسليم و ناتوانى فرمان او مىبرند و از بيم ، زمام فرمانبردارى خود به دست او مىدهند . پرندگان مسخر فرمان او هستند . به شمار پرهايشان و نفسهايشان آگاه است .\r\nدستها و پاهاى آنها را بر روى زمينهاى نمناك و خشك استوار ساخته . روزيشان را مقدّر فرموده و اجناس آنها را شماره كرده است . اين كلاغ است و آن عقاب است و آن ديگر كبوتر است يا شتر مرغ . هر پرنده اى را به نام خود خواند و عهده دار روزى آن گرديد . ابرهاى گران را بيافريد و بارانهاى بر دوام را از آنها ريزان ساخت و بهرهء هر جاى را از آن معين فرمود و زمينى را كه خشك شده بود آب داد و پس از خشكسال در آن گياه رويانيد .\r\n\r\n228 خطبه اى از آن حضرت ( ع ) در توحيد است و در اين خطبه از اصول علم چيزى گرد آورده كه در ديگر خطبه‌ها نيست .\r\nيكتايش ندانست آنكه ، برايش كيفيتى انگاشت و به حقيقتش نرسيد آنكه براى او همانندى پنداشت . آنكه به چيزى همانندش ساخت ، به دو نپرداخت و آنكه ، به او اشارت كرد و يا در تصورش آورد ، قصد او ننمود . هر چه كنه ذاتش شناخته آيد ، مصنوع است و هر چه قيامش به ديگرى بود ، معلول است . خداوند فاعل است ولى نه با ابزار ، تعيين كننده است ولى نه با جولان فكر و انديشه ، بىنياز است نه آنكه از\r\n","description":"","footnote":"","page_name":" 541 ","page_number":546},
  {"content":"\r\n","description":"","footnote":"","page_name":" 542 ","page_number":547},
  {"content":"\r\nكس سودى برده باشد . زمان همراه او نيست و ابزار و آلات به مددش برنيايند . هستى او بر زمانها پيشى دارد . وجودش بر عدم مقدّم است . ازليّتش را آغازى نيست . در آدميان قوهء ادراك نهاد و از اين معلوم گردد كه او را آلت ادراك نيست . برخى موجودات را ضد ديگرى قرار داد و از اين معلوم شود كه او را ضدّى نيست و مقارنتى كه ميان اشيا پديد آورد ، نشان اين است كه قرينى ندارد . روشنى را ضد تاريكى ساخت و ابهام را ضد وضوح و ترى را ضد خشكى و سرما را ضد گرما . و ميان ناسازگاران آشتى افكند و آنها را كه از هم جدا بودند مقارن يكديگر گردانيد و آنها را كه از هم دور بودند به يكديگر نزديك نمود . و نزديكها را از هم دور ساخت . هيچ حدى او را در برنگيرد و با هيچ عددى شمرده نشود . آلات اندازه گيرى ، همانندان خود را تحديد كنند و به نظاير خود اشارت نمايند . گفتن كه فلان شيء « از چه زمانى بود » مانع قديم بودن آن است و گفتن « به تحقيق » بود ، مانع ازليت او و گفتن « اگر نه » آن را از كمال دور سازد .\r\nبه آفريدگان است كه سازنده و آفريننده بر خردها آشكار گردد و به ديدن آنهاست كه ديدن ذات پروردگار ممتنع شود . نه توان گفت كه ساكن است و نه توان گفت كه متحرك است . و چگونه چنين باشد كه او خود پديدآورندهء حركت و سكون است . و چگونه چيزى كه خود پديد آورده ، به دو بازگردد يا آنچه خود پديد آورده در او پديد آيد . اگر چنين باشد در ذات خداوندى دگرگونى پديد آيد و حقيقت ذات او تجزيه پذيرد و ازليّت او ممتنع گردد . اگر او را پيش رويى باشد ، پشت سرى هم تواند بود ، پس ، در اين حال ، ناقص بود و نيازمند كمال باشد و نشانه‌هاى مخلوق بودن در او آشكار آيد و چون ديگر موجودات شود كه دليل بر وجود خدا هستند و حال آنكه ، موجودات دليل وجود او باشند . قدرت و سلطنت او مانع از آن است كه آنچه در آفريدگان او مؤثر افتد در او نيز مؤثر افتد . خدايى است كه نه دگرگون مىشود نه زوال مىيابد و نه رواست كه افول كند يا غايب شود . نزايد تا او خود از چيزى زاده شده باشد و زاده نشده است تا وجود او محدود شود . فراتر از اين است كه او را فرزندى\r\n","description":"","footnote":"","page_name":" 543 ","page_number":548},
  {"content":"\r\n","description":"","footnote":"","page_name":" 544 ","page_number":549},
  {"content":"\r\nباشد و پاكتر از اين است كه با زنان بياميزد . وهمها درنيابندش تا اندازه اش كنند و انديشه‌هاى زيركانه به او نرسند تا در تصورش آورند . حواس دركش نكند تا محسوس واقع شود . و دستها به او نرسند تا لمسش نمايند . حالتى بر او عارض نگردد كه دگرگون شود ، و در احوال دگرگونى نپذيرد . گردش شب و روز فرسوده اش نسازد و روشنايى و تاريكى در او تغييرى حاصل نكند . به داشتن اين جزء و آن جزء موصوف نگردد يا به داشتن اعضا و جوارح يا به عرضى از اعراض متصف نباشد و نتوان گفت بعضى از آن جزء بعضى ديگر است ، و غيريت را در آن راه نيست . نه حدى دارد و نه نهايتى . نه هستيش منقطع شود و نه آن را غايتى است و نتوان گفت كه در چيزهايى جاى مىگيرد كه بالايش مىبرند يا فرودش مىآورند يا چيزى او را حمل مىكند تا به سويى كجش كند يا راستش نگاه دارد . نه درون چيزهاست ، نه بيرون آنها . خبر مىدهد ولى نه به زبان يا زبانك ته گلو . مىشنود ولى نه از راه روزنهاى گوش و ابزار شنوايى درون گوش . سخن مىگويد ولى نه به حركت زبان . حفظ مىكند ولى نه با رنج به خاطر سپردن . اراده مىكند ولى نه آنكه در خاطره بگذراند . دوست مىدارد و خشنود مىشود ولى نه از روى نازك دلى ، دشمنى مىورزد و خشم مىگيرد ، بدون تحمل مشقت . هر چه را كه بخواهد كه ايجاد شود ، مىگويد : موجود شو و آن موجود مىشود . ولى نه به آوازى كه به گوش خورد و نه به بانگى كه شنيده‌ايد . كلام خداى سبحان ، فعلى است كه از او ايجاد شده و تمثل يافته و حال آنكه ، زان پيش موجود نبوده است كه اگر قديم مىبود خداى ديگر مىبود . نمىتوان گفت كه خدا در وجود آمد ، پس از آنكه نبود كه اگر چنين گويى ، صفات موجودات حادث بر او جارى گرديده و ميان موجودات حادث و او فرقى نباشد و او را بر آنها مزيتى نماند و آفريننده و آفريده برابر گردند و پديد آورنده و پديدار شده مساوى باشند . موجودات را بيافريد نه از روى نمونه اى كه از ديگرى بر جاى مانده باشد و براى آفريدن آنها از هيچيك از آفريدگانش يارى نجست . زمين را آفريد و آن را\r\n","description":"","footnote":"","page_name":" 545 ","page_number":550},
  {"content":"\r\n","description":"","footnote":"","page_name":" 546 ","page_number":551},
  {"content":"\r\nبر جاى نگه داشت بىآنكه خود را بدان مشغول دارد و آن را بدون قرار گرفتن در جايى استوار برپاى داشت و بدون پايه‌هاى برپاى ساخت و بدون ستونهايى برافراشت . و از هر كژى حفظ نمود و از افتادن و شكافته شدن بازداشت . ميخهايش را محكم كرد و كوهايش را چونان سدى در اطراف زمين قرار داد و چشمه هايش را جارى ساخت و نهرهايش را شكافت . آنچه ساخت سستى نپذيرفت و آنچه را نيرو داد ، ناتوان نگرديد .\r\nاوست كه به قدرت و عظمت خويش بر آفريدگان غالب است و اوست كه به نيروى علم و معرفت خود به چگونگى درون آنها داناست . به جلالت و عزت خود از هر چيز بلندتر است . هر چه را طلب كند طلبش ناتوانش نسازد . و هيچ چيز از فرمان او سر بر نتابد تا بر او غلبه يابد و شتابان از او نگريزند تا بر آنها پيشى گيرد . به توانگران نيازمند نيست تا روزيش دهند . همه چيز در برابر او خاضع است و در برابر عظمتش ذليل و خوار . كس را ميسر نيست كه از سلطنت او به نزد ديگرى بگريزد و خود را از سود و زيان او بىنياز نشان دهد . همتايى ندارد كه در برابر او دعوى همتايى كند و همانندى ندارد كه با او دم برابرى زند . هر چه را جامهء وجود بر تن باشد به عدم سپارد به گونه اى كه ، موجودش چون معدوم باشد . فناى جهان ، پس از آفرينش آن شگفتتر از پديد آوردن آن نيست . چگونه چنين باشد كه اگر همهء جانداران از پرندگان و ستوران چه آنها كه در اصطبلها و آغلهايند و چه آنها كه در چراگاهها ، از هر جنس و از هر سنخ و همهء مردم چه نادان و چه زيرك ، گرد آيند تا پشه اى را بيافرينند بر آن قادر نتوانند بود . حتى طريق آفريدن آن را هم نمىدانند . و عقلهاشان در شناخت آن حيران شود و سرگردان ماند و نيروهايشان عاجز آيد و به پايان رسد و زبون و خسته بازگردند . در حالى كه ، به شكست خود معترفاند و به عجز خود در آفرينش آن مقرّند و به ناتوانى خود در نيست كردن آن اذعان كنند . خداوند سبحان ، پس از فناى دنيا يگانه ماند و كس با او نباشد ، همان گونه كه در\r\n","description":"","footnote":"","page_name":" 547 ","page_number":552},
  {"content":"\r\n","description":"","footnote":"","page_name":" 548 ","page_number":553},
  {"content":"\r\nآغاز يگانه و تنها بود ، پس از فناى آن همچنين شود : نه وقتى ، نه مكانى ، نه هنگامى ، نه زمانى . در اين هنگام ، مهلتها و مدتها به سر آيد و سالها و ساعتها معدوم شود و هيچ چيز جز خداى قهار - آنكه بازگشت همه كارها به اوست - باقى نخواهد ماند . همان گونه ، كه موجودات را در آغاز آفرينششان قدرت و اختيارى نبود ، از فانى شدنشان هم نتوانستند سر بر تافت كه اگر مىتوانستند از نابودشدن سر برتابند ، همواره و جاويد مىبودند . چون به آفرينش پرداخت ، آفرينش هيچ چيز بر او دشوار نبود و خلقت آنچه ايجاد كرد ، مانده اش نساخت . آنها را نيافريد تا بر قدرت خود بيفزايد يا از زوال و نقصان بيمناك بود ، يا آنكه بخواهد در برابر همتايى فزونى طلب ، از آنها يارى جويد يا از آسيب دشمنى تا زنده احتراز كند و نه براى آنكه بر وسعت ملك خود بيفزايد يا در برابر شريكى معارض نيرو گرد آورد . نه از تنهاييش وحشت بود كه اينك با آفريدن موجودات با آنها انس گيرد . آنها را پس از ايجاد فنا سازد .\r\nنه براى آنكه از گرداندن كار و تدبير امر خود ملول شده باشد و نه آنكه فناى آنها سبب آسايش او مىشود و نه براى آنكه تحملشان بر او سنگين است و نه از آن رو ، كه مدتشان به دراز كشيده و او را ملول ساخته و واداشته تا فنايشان كند . بلكه خداى تعالى جهان را به لطف خود به سامان آورد و به امر خود از در هم ريختنش نگه داشت و به قدرت خود استواريش بخشيد و پس از فنا شدن بازش مىگرداند ، بىآنكه بدان نيازى داشته باشد يا به چيزى از آن بر آن يارى طلبد و نه براى آنكه از حالى به حالى گرايد ، مثلا از وحشت به آرامش يا از نادانى و كورى به علم و بينايى ، يا از فقر و نياز به بىنيازى و توانگرى يا از خوارى و پستى به عزّت و قدرت .\r\n","description":"","footnote":"","page_name":" 549 ","page_number":554},
  {"content":"\r\n","description":"","footnote":"","page_name":" 550 ","page_number":555},
  {"content":"\r\n\r\n229 خطبه اى از آن حضرت ( ع ) در آن اشارت است به پيشامدهاى ناگوار آينده\r\nبدانيد . پدر و مادرم فداى كسانى باد كه در آسمان مشهورند و در زمين مجهول . چشم به راه حوادث آينده باشيد . حوادثى ، چون پشت كردن كارهايتان و گسستن پيوندهايتان و روى كار آوردن خردسالان و كهترانتان . در آن هنگام ، زخم شمشير آسانتر است از به دست آوردن يك درهم از راه حلال . در آن هنگام آنكه چيزى مىستاند ، پاداشش از آنكه چيزى عطا مىكند ، بيشتر است . در آن هنگام ، مستيتان از شراب نيست كه از نعمت است و لذت جويى است .\r\nسوگند مىخوريد نه از روى ناچارى و ضرورت ، دروغ مىگوييد ، بىآنكه به تنگنا افتاده باشيد . در آن هنگام بلا شما را مىآزارد ، آنسان ، كه پالان كوهان شتر را مىآزارد . چه دراز است رنج و محنت شما و چه دور است آستان اميد شما . اى مردم ، زمام اين اشتران را ، كه بار گناهانتان را بر پشت دارند ، از دست رها كنيد و از گرد سلطان خود پراكنده مشويد تا چون كارى كنيد خود را نكوهش كنيد . خويشتن را در لهيب فتنه اى كه به شما روى آورده ميفكنيد و از راههاى فتنه باز گرديد و جاده را براى آن خالى گذاريد . به جان خودم سوگند ، كه در شعلهء آن مؤمن بسوزد و آنكه مسلمان نيست ، در امان ماند . [ مثل من در ميان شما چون چراغى است در تاريكى كه هر كه پاى به درون تاريكى نهد از آن نور گيرد . اى مردم ، بشنويد و به خاطر بسپاريد و گوش دل حاضر آريد تا نيك دريابيد . 
  ]\r\n","description":"","footnote":"","page_name":" 551 ","page_number":556},
  {"content":"\r\n","description":"","footnote":"","page_name":" 552 ","page_number":557},
  {"content":"\r\n\r\n230 خطبه اى از آن حضرت ( ع )\r\nاى مردم ، شما را به ترس از خدا سفارش مىكنم و به سپاس فراوان در برابر عطاهايش كه ارزانيتان داشته و نعمتهايش كه شما را عنايت فرموده و احسان او در حق شما . اى بسا نعمت كه شما را خاص آن گردانيد واى بسا رحمت كه از آن بهره مندتان نمود . گناهان خود را آشكار كرديد و او بر آنها پرده پوشيد . به مرز مؤاخذتش رسيديد و او شما را مهلت توبه داد . شما را وصيت مىكنم كه مرگ را فراوان ياد كنيد و اين همه ، از مرگ غافل مشويد . چگونه از چيزى غافل توانيد شد كه هيچگاه از شما غافل نگردد و چگونه در كسى طمع مىبنديد كه مهلتتان ندهد . كسانى كه مرگشان را به چشم خود ديده‌ايد ، شما را به اندرز بسنده‌اند . آنان را بر دوش به سوى گور خود بردند ، نه آنكه سواره بر اسبان . و به گورهاشان فرو بردند نه آنكه خود به خواست خود فرو روند . گويى هرگز آبادكنندهء اين جهان نبوده‌اند و گويى كه همواره سراى آخرت سراى ايشان بوده . از آنجا كه وطنشان بوده رميده‌اند . و به جايى كه از آن مىرميده‌اند ، وطن گزيده‌اند . همهء همشان دنيايى بود كه از آن جدا شده‌اند و آخرتى را كه سراى ديگرشان بود ، تباه نمودند . از زشتكاريها به نيكوكاريها بازگشتن نتوانند و نتوانند كه بر حسنات خود بيفزايند . به دنيا الفت گرفتند و دنيا فريبشان داد و به آن اطمينان كردند و بر زمينشان زد . خدا شما را بيامرزد ، بر يكديگر پيشى گيريد به سوى منازلى كه به آباد كردنشان مامور شده‌ايد ، به جايى كه خداوند شما را بدان ترغيب كرده و به آنجا فراخوانده است . نعمت خدا را بر خود تمام كنيد به صبر بر طاعتش و دورى از نافرمانيش كه فردا به امروز نزديك است . ساعتها در روزها چه به شتاب مىگذرند و روزها در ماهها و ماهها در سالها . و سالهاى عمر چه تند و پرتوان مىروند .\r\n","description":"","footnote":"","page_name":" 553 ","page_number":558},
  {"content":"\r\n","description":"","footnote":"","page_name":" 554 ","page_number":559},
  {"content":"\r\n\r\n231 سخنى از آن حضرت ( ع )\r\nگونه اى از ايمان است كه ثابت است و در درون دلها جايگزين و گونه اى است كه ميان دلها و سينه‌ها عاريت است تا آن روز معلوم [ يعنى مرگ 
  ] ، پس هرگاه خواستيد از كسى بيزارى جوييد ، تأمّل كنيد تا زمان مرگش فرا رسد . اينجاست مرز بيزارى جستن با مرز بيزارى نجستن . هجرت از ضلالت به هدايت همان گونه ، كه واجب بود باز هم واجب است .\r\nخداوند را به مردم روى زمين نيازى نيست ، چه آنان كه ايمان خويش پنهان دارند و چه آنان كه آشكار كنند . نام مهاجر بر كسى ننهند مگر آنكه حجت خداى بر روى زمين را بشناسد ، پس ، هر كه او را شناخت و به او اقرار آورد مهاجر است . و نام مستضعف بر كسى كه خبر حجت خدا به او برسد و به گوش خود بشنود و در دلش جاى گيرد ، صادق نباشد . حقيقت امر ما سخت است و بر مردم سخت آيد . كسى آن را نتواند برداشت مگر بندهء مؤمنى كه خدا قلبش را براى ايمان آزموده است و حديث ما را فرا نگيرد جز سينه‌هاى امين و خردهاى استوار . اى مردم از من بپرسيد پيش از آنكه مرا نيابيد [ كه ما به راههاى آسمان داناتريم از راههاى زمين 
  ] . و پيش از آنكه فتنه چونان اشترى گريخته از صاحب خود گام بردارد و مهار خود زير پاى درنوردد و خردمندان را سرگردان سازد .\r\n","description":"","footnote":"","page_name":" 555 ","page_number":560},
  {"content":"\r\n","description":"","footnote":"","page_name":" 556 ","page_number":561},
  {"content":"\r\n\r\n232 خطبه اى از آن حضرت ( ع )\r\nستايش مىكنم او را به شكرانهء نعمتش و از او يارى مىخواهم بر اداى حقوقش .\r\nپيروزمند است لشكرش ، بلند مرتبه است و بزرگ . و شهادت مىدهم كه محمد ( صلى الله عليه و آله ) بنده و پيامبر اوست . مردم را به فرمانبردارى او فراخواند و در جهاد براى پيروزى دينش ، دشمنانش را مقهور ساخت . همدست شدن كافران بر تكذيب رسالت او و سعيشان در خاموش كردن نور او از انجام دادن رسالتش باز نداشت . پس به ريسمان تقوا چنگ در زنيد ، كه پرهيزگارى را ريسمانى است با دستگيره‌هاى محكم و پناهگاهى است با بلندايى استوار و نفوذناپذير . به پيشباز مرگ و سختيهاى آن رويد و پيش از آنكه بر شما فرود آيد ، پذيراى آن گرديد و پيش از آنكه ، در رسد خود را مهياى آن سازيد . كه قيامت پايان كار است و آن را كه از خرد برخوردار است ، مرگ اندرزدهنده است و براى آنكه از خرد بهره اى ندارد مايه عبرت است . پيش از رسيدن به قيامت - خود مىدانيد كه تنگى گور است و شدت اندوه نوميدى و بلا و وحشت از منظرهء آن جهان ديگر و پى در پى رسيدن صحنه‌هاى هول انگيز و در هم شدن استخوانها به سبب شدت فشار - و كر شدن گوشها و تاريكى قبر و ترس از وعده عذاب و انباشته شدن گور و سنگ نهادن بر آن . الله ، الله ، اى بندگان خدا . دنيا شما را بر يك راه [ راه قيامت 
  ] مىگذراند و شما و قيامت به يك ريسمان بسته شده‌ايد . گويى كه قيامت نشانه‌هاى خود را آشكار ساخته و طلايه هايش نزديك شده و شما را بر راه خود نگه داشته . گويى هم اكنون زلزله هايش در رسيده و چون اشترى سينه بر زمين هشته . دنيا از اهل خود بريده است و آنان را از آغوش پرستارى خويش دور ساخته . و گويى سراسر آن روزى بود و گذشت يا ماهى بود و به پايان رسيد . تازه اش كهنه شد و فربه آن لاغر گرديد . در جايهايى تنگ و كارهايى درهم و بزرگ . آتشى كه سخت است عذابش و فروزان است ، شعله اش و بلند است ، لهيبش و خشمناك است ، خروشش و درخشان است ،\r\n","description":"","footnote":"","page_name":" 557 ","page_number":562},
  {"content":"\r\n","description":"","footnote":"","page_name":" 558 ","page_number":563},
  {"content":"\r\nزبانه اش و انتظار خاموشيش نمىرود . آتش گيره اش شعله ور است . تهديدهايش خوفانگيز است . قرارگاهش راه به جايى ندارد و اقطارش غرقه در ظلمت است .\r\nديگهايش در جوشش است و هر چه هست دشوارى است و مشقت . « و آنان را كه از پروردگارشان ترسيده‌اند گروه گروه به بهشت مىبرند . » ( 1 )  از عذاب ايمناند و از عتاب و سرزنش آزاد و از آتش دور . سرايشان مطمئن و از جايگاه و قرارگاه خود خشنود . اينان ، كسانى بوده‌اند كه اعمالشان در اين دنيا پسنديده بود و چشمانشان اشكبار . در دنيا شبشان ، چون روز بود و همه خشوع و استغفار و روزشان چون شب بود ، در تنهايى و بريدن از مردم . خداوند بهشت را جاى بازگشت آنان گردانيد و ثوابشان ارزانى داشت . آنان سزاوار بهشت و اهل آن بودند و آنها شايستهء ثواب خدا بودند ، در ملكى هميشگى و نعمتى برقرار . پس اى بندگان خدا ، پاس داريد چيزى را كه رستگاران شما ، بدان رستگار شدند و تبهكارانتان با ضايع گذاشتن آن ، زيانمند گشتند . با كردارهاى خود بر اجلهاى خود پيشى گيريد . شما در گرو اعمالى هستيد كه به سلف خريده‌ايد و پاداش اعمالى را مىگيريد كه از پيش فرستاده‌ايد . گويى آن حادثهء خوفناك بر شما وارد شده و راه بازگشتتان بسته گرديده و از لغزشهايتان رهايى نداريد . خداوند ما و شما را به طاعت خود و فرمانبردارى رسول خود وادارد . و به فضل و رحمتش گناهان ما و شما را عفو كند . پاى بر زمين محكم كنيد و بر بلاها شكيبا باشيد . مباد كه دستها و شمشيرهاتان را در راه خواهشهاى زبانهاى خود به كار بريد . بر كارى كه بدان مكلفتان نساخته مشتابيد كه هر كس از شما در بستر خود بميرد ، در حالى كه ، حق خداى خود و پيامبرش و خاندان پيامبرش را شناخته باشد ، شهيد مرده است و پاداش آن با خداست و ثواب كارهاى نيكى را كه در نيت داشته به او خواهد داد . نيت وى چون كشيدن شمشيرى است برّان . هر چيز را مدت و پايانى است .\r\n","description":"","footnote":" ( 1 ) . سورهء 39 ، آيهء 73 . ","page_name":" 559 ","page_number":564},
  {"content":"\r\n","description":"","footnote":"","page_name":" 560 ","page_number":565},
  {"content":"\r\n\r\n233 خطبه اى از آن حضرت ( ع )\r\nستايش خداوندى را كه ستايش او در آفريدگانش منتشر است و لشكرش پيروز است و متعالى است عظمتش . سپاس مىگوييم به سبب نعمتهاى دمادم او و بخششهاى بزرگ او . خداوندى كه بردباريش بسيار است و در مىگذرد و مىبخشايد .\r\nدر هر چه داورى كند به عدالت داورى كند و به آنچه گذشته است و مىگذرد ، آگاه است . پديدآورندهء موجودات است به علم خود و آفرينندهء آنهاست به حكمت خود .\r\nبىآنكه به كسى اقتدا كند يا از كسى بياموزد ، يا از نمونهء كار صانع حكيمى بهره مند گردد و بىآنكه مرتكب خطايى شود يا با جماعتى مشورت نمايد و شهادت مىدهم كه محمد بندهء او و پيامبر اوست . او را مبعوث داشت در حالى كه ، مردم در گرداب جهالت و گمراهى گرفتار بودند و بر امواج حيرت سرگشته . افسارشان به دست مرگ و تباهى بود ، به هر جا كه مىخواست مىبردشان و بر دلهاشان قفلهاى ضلالت زده بود . اى بندگان خدا ، شما را به ترس از خدا سفارش مىكنم كه تقوا حق خداست بر شما و حق شما را بر خدا سبب شود . از خداى يارى جوييد كه به تقوايتان يارى دهد و از تقوا مدد خواهيد كه حق پروردگارتان را بگزاريد . امروز ، تقوا براى شما سپر است و پناهگاه و فردا راهى است كه شما را به بهشت مىرساند . راه تقوا راهى روشن است كه هر كه در آن راه رود سود برد . و آنكه امانتدار تقوا است نگه دارندهء تقوا است . تقوا همواره خود را بر امتهاى گذشته و امتهاى برجاى مانده به سبب نيازى ، كه روز رستاخيز بدان دارند ، عرضه داشته ، زيرا فردا ، خداوند آنچه را پديدار كرده بازگرداند و آنچه را داده باز ستاند و از آنچه بخشيده بازخواست نمايد . چه اندكاند كسانى كه پذيراى تقوا گشته‌اند و آنسان ، كه شايستهء آن است بر خود هموار مىكنند . آرى ، شمار اينان اندك است و اينان همانهايند كه خدا در توصيفشان گفته است : « و اندكى از بندگان من سپاسگزارند . » ( 1 )  پس گوش به تقوى داريد و با كوشش تمام بدان روى نهيد ، ملازم آن شويد و آن را عوض و جانشين سازيد براى هر چه از دست داده‌ايد و در برابر مخالف اگر با تقوا موافق باشيد شما را كافى است .\r\n","description":"","footnote":" ( 1 ) . سورهء 34 ، آيهء 13 . ","page_name":" 561 ","page_number":566},
  {"content":"\r\n","description":"","footnote":"","page_name":" 562 ","page_number":567},
  {"content":"\r\nبه نيروى تقوا از خواب بيدار شويد و روزتان را با آن سپرى سازيد ، و شعار دل خود گردانيد . گناهانتان را با آب تقوا بشوييد و بيماريهايتان را درمان كنيد و با آن مرگ را به پيشباز رويد . از آنان كه تقوا را ضايع گذاشته‌اند عبرت گيريد و مبادا كه خود سبب عبرت كسانى شويد كه در فرمان تقوا هستند . هان ، در نگه داشت تقوا بكوشيد تا تقوا نيز شما را نگه دارد . از دنيا دورى گزينيد و شيفته و مشتاق آخرت باشيد . كسى را كه تقوا برافراشته ، پست مسازيد و آن را كه دنيا برافراشته ، بر مىفرازيد . چشم طمع به برق و باران دنيا مدوزيد و به سخن آن گوش مسپاريد . آنكه شما را به دنيا فرا مىخواند ، پاسخش مدهيد .\r\nاز پرتو دنيا روشنى مخواهيد و فريب نعمتهاى گرانبهايش را مخوريد كه برقش بىباران است ، سخنش دروغ است ، ثروتهايش دستخوش غارت است و نفايس آن ربوده شده . بدانيد ، كه دنيا چونان روسپى زنى است كه چهره مىنمايد و به زودى چهره مىپوشد . يا چون توسنى است سركش كه كس را ركاب ندهد . دروغگويى است خيانتكار ، منكرى است كافر نعمت . ستيزه جويى است ، چون اشترى كه به راه نمىآيد ، كج مىرود و از راه دور مىافتد . سرشتش بىثباتى و انتقال است از كسى به ديگر كس . قرارگاهش متزلزل و بيقرار است . عزّتش ذلَّت است و جدّ آن هزل است ، بلنديش پستى است . جايگاه ربودن است و غارت و هلاكت . مردمش همواره رفتن را برپاى ايستاده‌اند تا به سوى مرگ رانده شوند . اگر به يكى مىرسند از ديگرى جدا مىافتند . راههايش همه سرگردانى و گريزگاههايش ، بىسرانجامى است و خواسته هايش به نوميدى كشنده . پناهگاههايش پناه جويان را تسليم دشمن كند و منازلش ساكنانش را بيرون افكند و چاره انديشيها ، ملولشان كرده . هر كه هست يا رها شده اى است مجروح يا گوشتى پوست بركنده يا جسدى است بىسر يا خونى است ريخته شده . يكى از پشيمانى دست به دندان گزد ، يكى از تأسّف دست بر دست زند ، يكى سر در گريبان برده و به سبب اعمالش خود را سرزنش كند و مىخواهد از عزم خود بازگردد . ولى چاره از دست شده و مرگ ناگهانى در رسيده است و « لات حين مناص » و جاى گريز نيست . هيهات ، هيهات ، از دست شد هر چه از دست شد و رفت آنچه رفت و دنيا آن گونه ، كه دلخواهش بود ، سپرى گرديد . « نه آسمان بر آنها گريست و نه زمين و نه به آنها مهلت داده شد . » ( 1 ) \r\n","description":"","footnote":" ( 1 ) . سورهء 44 آيهء 29 . ","page_name":" 563 ","page_number":568},
  {"content":"\r\n","description":"","footnote":"","page_name":" 564 ","page_number":569},
  {"content":"\r\n\r\n234 خطبه اى از آن حضرت ( ع )\r\nبعضى اين خطبه را « قاصعه » ( 1 )  ناميده‌اند و آن در نكوهش ابليس ( لعنه الله ) است به سبب خودپسندى او و سجده نكردنش براى آدم ( ع ) . او نخستين كسى است كه عصبيت را آشكار ساخت و از حميّت پيروى نمود . اين خطبه مردم را از رفتن به راه ابليس برحذر مىدارد . ستايش خداوندى را كه كسوت عزّت و بزرگى پوشيد و آن دو را خاص خود گردانيد نه آفريدگانش و ، آن دو را بر ديگران ممنوع و حرام نمود . عزّت و بزرگى را تنها براى جلالت شأن خويش برگزيد و لعنت را نصيب كسى از بندگانش نمود كه در عزّت و بزرگى با او به منازعت برخاست . سپس ملايكهء مقرّب خود را بياموزد تا متواضعانشان را از متكبّرانشان تميز دهد . آن گاه خداى سبحان كه از راز درون دلها آگاه است و آنچه را در پرده نهان است مىداند ، گفت : « پروردگارت به فرشتگان گفت : من بشرى را از گل مىآفرينم چون تمامش كردم و در آن از روح خود دميدم همه سجده اش كنيد . همهء فرشتگان سجده كردند ، مگر ابليس . » ( 2 )  ابليس بر آدم رشك برد و به آفرينش خود بر او باليد و به اصل خود نازيدن گرفت . ابليس دشمن خدا و پيشواى متعصبان و پيشرو مستكبران و گردنكشان است . او بود كه عصبيت را پايه نهاد و با خداى تعالى بر سر كسوت عزّت و جبروت به نزاع پرداخت و خود چنان كسوتى پوشيد و جامهء خوارى و مذلَّت از تن به در نمود . آيا نمىبينيد كه خداوند چگونه او را به سبب تكبرش حقير ساخت و به سبب بلند پروازيش پست و بيقدر نمود و در دنيا مطرودش ساخت و در آخرت هم به عذاب آتش گرفتار خواهد نمود اگر خداى تعالى مىخواست كه آدم را از نورى بيافريند كه پرتوش ديده‌ها را خيره سازد و زيباييش بر خردها چيره شود و بوى خوشش دماغ جانها را معطر سازد ، مىتوانست . اگر چنين كرده بود ، گردن همگان در برابر او به خضوع خم\r\n","description":"","footnote":" ( 1 ) . قاصعه به معنى تحقير كننده و خواركننده است . در اين خطبه ابليس تحقير شده است .  ( 2 ) . سورهء 38 ، آيهء 71 - 74 . ","page_name":" 565 ","page_number":570},
  {"content":"\r\n","description":"","footnote":"","page_name":" 566 ","page_number":571},
  {"content":"\r\nمىگرديد و كار آزمايش بر ملايكه هم آسان مىشد . ولى خداى سبحان ، آفريدگان خود را به بعضى چيزهايى ، كه از اصل آن بىخبرند ، مىآزمايد ، تا فرمانبرداران از نافرمانان جدا شوند و آنان را از لوث خودكامگى و گردنكشى پاك دارد و تكبر و خودپسندى را از آنان دور گرداند . پس ، از آن معاملت كه خداوند با ابليس كرد عبرت گيريد . آن همه اعمال نيكويش را باطل گردانيد و آن همه سعى و كوشش او را بىثمر ساخت . ابليس شش هزار سال خدا را عبادت كرد ، حال از سالهاى دنيا بود يا سالهاى آخرت كس نداند ، ولى يك ساعت تكبر ورزيد . بعد از ابليس چه كسى ممكن است كه از اين گونه نافرمانيها در برابر ذات احديت در امان ماند هرگز خداوند انسانى را به بهشت نمىبرد كه مرتكب عملى شده باشد كه ملكى را به سبب آن از بهشت رانده است . حكم او بر اهل آسمانها و مردم روى زمين يكسان است . و ميان خدا و هيچيك از بندگانش مصالحه اى نيست كه چيزى را كه بر همه جهانيان حرام كرده بر آن بنده مباح نموده باشد . پس ، اى بندگان خدا بترسيد از اين كه دشمن خدا شيطان شما را به بيمارى خود [ تكبر و خودپسندى 
  ] دچار گرداند و به نداى خود شما را از جاى برانگيزد و سواران و پيادگان خود را به سر شما آورد . به جان خودم سوگند كه او تير تهديد در كمان رانده و كمانش را سخت كشيده است و از جايى نزديك بر شما تير مىبارد . و گفت : « اى پروردگار من چون مرا نوميد كردى . در روى زمين بديها را در نظرشان بيارايم و همگان را گمراه كنم . » ( 1 )  با اين سخن تير به تاريكى مىافكند ، تيرى كه هرگز به هدف نمىرسيد . ولى جماعتى از زادگان حميّت و قومى از متعصبان و سواركاران ميدان تكبر و جهالت سخنش را راست پنداشتند .\r\nتا آن گاه كه آن سركش و طاغى از ميان شما برپاى خاست و مطيع فرمان وى شد .\r\nشما در او طمع بستيد و در طمع خود پاى فشرديد تا آن وسوسه‌ها كه در دل داشتيد ، آشكار گرديد و استيلاى او بر شما نيرو گرفت و لشكرهاى خود بر سر شما كشيد ،\r\n","description":"","footnote":" ( 1 ) . سورهء 15 ، آيهء 39 . ","page_name":" 567 ","page_number":572},
  {"content":"\r\n","description":"","footnote":"","page_name":" 568 ","page_number":573},
  {"content":"\r\nو در مغاك خوارى و مذلتتان افكندند ، و در ورطهء هلاكتان سرنگون ساختند و با تنى مجروح پايمالتان نمودند . نيزه‌ها در چشمانتان ، نشاندند و گلوهايتان را بريدند و بينىهايتان را خرد كردند بدين قصد كه شما را بكشند و مهار در بينى كرده به سوى آتشى كه برايتان مهيا شده است بكشند . پس شيطان به سبب آسيب رساندنش به دين شما و آتش افروزيش در دنياى شما بزرگتر از كسانى است كه به نبردشان برخاسته‌ايد و براى پيكار به آنان آرايش لشكر داده‌ايد . پس همهء سعى خود را بر دفع او گماريد . به خدا سوگند كه او بر پدر شما فخر كرد و بر حسب و نسب شما عيب گرفت و سوارانش را بر سر شما آورد و پيادگانش را بر سر راهتان بداشت . چنان كه ، در هر جا شكارتان مىكند و سر انگشتانتان را مىبرد . به هيچ حيله خود را در امان نتوانيد داشت و به هيچ افسون دفع آن نتوانيد كرد . در لجّهء خوارى گرفتار مانده‌ايد ، در چنبر تنگى افتاده‌ايد و در عرصهء مرگ و فنا و جولانگاه بلا اسير شده‌ايد . آتش عصبيت و كينه‌هاى جاهلى را كه در اعماق دلتان كمين گرفته است ، خاموش سازيد كه اين حميّت براى مسلمانان از خطرهاى شيطان است و از خودكامگيها و تباهكاريها و وسوسه‌هاى اوست . بر آن مصمم شويد كه فروتنى را بر فرق خود جاى دهيد و تكبر و خودخواهى را زير پاى افكنيد و خودكامگى را از گردنهايتان فرو هليد .\r\nفروتنى را چون مرزدارانى ميان خود و دشمن بگماريد ، يعنى ميان خود و شيطان كه او را از هر ملت و قومى لشكرها و يارانى است . چه پياده و چه سواره . و مباشيد ، همانند آن كس كه بر برادر خود كبر ورزيد ( 1 )  بىآنكه ، خدا او را بر برادرش فضيلتى داده باشد . جز آنكه كبر و خودپسندى كه از حسد برخاسته بود ، بر او روى نهاد و حميّت در دل او آتش غضب افروخت و شيطان در بينى او باد غرور دميد . خداوند كيفر او را پشيمانى داد و گناه همهء آدمكشان را تا روز قيامت بر گردن او نهاد . بدانيد كه شما در ستمگرى سخت پيش رانديد و در زمين فساد كرديد كه هم بصراحت با خدا در افتاديد و هم در نبرد روياروى مؤمنان قرار گرفتيد . خدا را ، خدا را ،\r\n","description":"","footnote":" ( 1 ) . مراد ، قابيل پسر آدم است . ","page_name":" 569 ","page_number":574},
  {"content":"\r\n","description":"","footnote":"","page_name":" 570 ","page_number":575},
  {"content":"\r\nحذر كنيد از بزرگى فروختن به سبب حميّت و تفاخر كردن به روش اهل جاهليت .\r\nكه حميت زادگاه دشمنيهاست و جايگاه افسون دميدن شيطان . شيطان با افسونهاى خود امتهاى پيشين و مردمان روزگاران ديرين را فريب داد ، تا آن گاه كه در ظلمات جهالت او و مغاكهاى ضلالت او سرنگون گشتند . در حالى كه ، تسليم او بودند كه به هر جا كه خواهد براندشان و رام او ، كه به هر سو كه خواهد بكشاندشان و شتافتند به سوى چيزى كه دلها در پذيرفتنش همانند يكديگرند و بسا سالها كه در پى آن روان بوده‌اند ، در حالى كه ، سينه‌ها از تكبر به تنگى افتاده بوده است . هان . حذر كنيد ، حذر كنيد از اطاعت سروران و مهترانتان كه به حيثيت و شرف پدران خود نازيدند و رفعت جستند به نياكان خود بر ديگران . و چيزى را كه خود عيب مىشمردند به پروردگار خود نسب دادند و نعمتى را كه خدا ارزانيشان داشته بود ، انكار كردند و با قضا و قدر او به ستيزه برخاستند و با نعمتهاى او سر پيكار داشتند . اينها پايه‌ها و اساس عصبيتاند و اركان فتنه و شمشيرهاى نازش به شيوهء زمان جاهليت . پس ، از خدا بترسيد و با نعمتهايى كه شما را داده است مستيزيد و به فضيلتى كه به يكى از شما عنايت كرده است رشك مبريد و از مدعيان دروغين نسب پيروى مكنيد . اينان كسانى هستند كه شما آب صافى و گواراى خود را با آب گل آلود آنان نوشيديد و بيماريشان را با تندرستى خود در آميختيد و سخن باطلشان را بر سخن حق خود در افزوديد . اينان اساس بزهكارى هستند و ملازمان نافرمانى و معصيت خداوندند ، شيطان بار ضلالت خود بر پشت آنها نهاده كه خود لشكريان شيطاناند كه به نيرويشان بر مردم مىتازد و چون ترجمانى به زبانشان سخن مىگويد تا عقلهايتان را بدزدد و در چشمانتان داخل شود و بر گوشهايتان افسون دمد و شما را هدف تيرهاى خود سازد و به زير پاى خود بسپرد و شما را دستمايهء اغواى خود گرداند . پس عبرت گيريد از آنچه مستكبران پيش از شما را رسيد ، از عذاب و خشم خدا و سختگيريها و عقوبتهاى او . و پند گيريد از چهرهء بر خاك نهادهء آنها و از پهلوهاى بر خاك خفتهء آنها و به خدا پناه بريد از آنچه تكبر آورد ، آنسان ، كه از حوادث روزگار به او پناه مىبريد .\r\n","description":"","footnote":"","page_name":" 571 ","page_number":576},
  {"content":"\r\n","description":"","footnote":"","page_name":" 572 ","page_number":577},
  {"content":"\r\nاگر خداى تعالى بندگانش را رخصت كبر ورزيدن مىداد ، همانا به خواص پيامبران و دوستان خود رخصت مىداد . ولى خداى سبحان ، كبر ورزيدن را براى ايشان ناپسند شمرد و از تواضعشان خشنودى نمود . آنان چهره‌هاى خود را بر زمين هشتند و رويهاى خود به خاك بيالودند و در برابر مؤمنان فروتنى نمودند و خود مردمانى بودند به ناتوانى موصوف . خداوندشان به گرسنگى امتحان نمود و به سختيها مبتلا كرد و به وحشتها بيازمود و به جفاها و ناخوشيها بپالود . مبادا كه مال و فرزند را ترازوى خشم و خشنودى خداوند پنداريد ، در حالى كه ، ندانيد كه اگر توانگرى و قدرت عطا مىكند ، چيزى جز آزمايش شما نيست . خداى سبحان فرمايد : « آيا مىپندارند كه آن مال و فرزند كه ارزانيشان مىداريم . براى آن است كه مىكوشيم خيرى به آنها برسانيم نه ، كه آنان در نمىيابند . » ( 1 )  او بندگان خودپسند و سركش خود را به ارزش و اعتبارى كه بندگان زبون و ناتوان او در ديدهء آنها دارد مىآزمايد . چنان كه موسى بن عمران با برادرش هارون بر فرعون داخل شدند . آن دو جامهء پشمين بر تن داشتند و هر يك را عصايى در مشت بود . به فرعون گفتند كه اگر اسلام آورد عزّت و پادشاهيش باقى خواهد ماند . فرعون گفت : آيا از اين دو در شگفت نيستيد كه با من در باب بقاى عزّت و سلطنتم شرط مىكنند و خود چنان كه مىبينيد در عين بينوايى و خوارى هستند . چرا دستبندهاى زرين به دستهايشان آويخته نيست زيرا فرعون زر و زراندوزى را بزرگ مىداشت و جامهء پشمين پوشيدن را حقير مىشمرد .\r\nاگر خداى سبحان ، مىخواست كه هنگام مبعوث داشتن پيامبران خود گنجها و معادن زر را برايشان بگشايد و باغهاى بهشت گونه را به آنان دهد و پرندگان آسمان و وحوش زمين را به فرمان ايشان در آورد ، چنان مىكرد . ولى اگر چنان كرده بود ، آزمايشها را موردى نبود و پاداش روز جزا باطل مىشد و اخبار آسمان تباه\r\n","description":"","footnote":" ( 1 ) . سورهء 23 ، آيات 55 ، 56 . ","page_name":" 573 ","page_number":578},
  {"content":"\r\n","description":"","footnote":"","page_name":" 574 ","page_number":579},
  {"content":"\r\nمىگرديد . و اجر و مزد امتحان شدگان بر پذيرندگان دعوت تعلق نمىگرفت و مؤمنان مستحق ثواب نيكوكاران نمىشدند . نامهاى مؤمن و كافر ، معانى خود را از دست مىدادند . ولى خداى سبحان ، پيامبران خود را به اراده و تصميم ، نيرومندى داد و به ظاهر در چشم ديگران ناتوانشان نمود . با قناعتى كه دلها و ديدگان را از بىنيازى پرسازد و بينوايى و فقرى كه چشمها و گوشها را بيازارد . اگر پيامبران را نيرويى بود ، چنان كه ، كس را ياراى ستيز با آنان نبود و يا عزّت و جاهى بود كه مورد ستم واقع نمىشدند يا سلطنتى بود ، كه مردم به سويشان گردن مىكشيدند تا هيبت و شوكتشان را بنگرند و از هر سو بار سفر بسته آهنگ ايشان مىنمودند ، در اين حال مردم اندرزهايشان را آسانتر مىپذيرفتند و در برابر آنان كمتر سركشى مىكردند ، آن گاه به آنان ايمان مىآوردند و اين ايمان يا از وحشتى بود كه بر آنها چيره شده بود يا رغبتى بود كه به ايمانشان متمايل كرده بود . يعنى نيتهايشان خالص نبود و اعمال نيكشان ميان مؤمن حقيقى و ظاهرى منقسم شده بود . اما خداوند مىخواهد كه پيروى از رسولانش و تصديق به كتابهايش و خشوع در برابرش و فروتنى در برابر فرمانش و تسليم به طاعتش امورى باشند خاصّ او و از هر شايبه و آميزه اى پاك كه هر چه آزمايش بزرگتر باشد ثواب و جزاى آن بيشتر خواهد بود . آيا نمىبينيد كه خداوند سبحان پيشينيان را از زمان آدم ( ع ) تا كسانى كه پس از آنها آمده‌اند از اين عالم بيازمود ، به سنگهايى كه نه سود مىرسانيدند و نه زيان ، نه مىديدند و نه مىشنيدند ، و آن سنگها را بيت الحرام خود قرار داد و آن را براى مردم برپا ساخت در سختترين سنگلاخهاى زمين در ريگزارى كه در آنجا از هر جاى ديگر كمتر گياه مىرويد . در درّه اى از ديگر درّه‌ها تنگتر ، بين كوههاى سخت و ريگهاى نرم ، آنسان ، كه گذر كردن از آنها دشوار باشد و چشمه‌هاى كم آب و دهكده‌هاى دور از يكديگر كه در آنجا نه اشترى فربه مىشود و نه اسب و گاو و گوسفندى . آدم ( ع ) و فرزندان او را فرمان داد كه به آن خانه روى نهند و آنجا\r\n","description":"","footnote":"","page_name":" 575 ","page_number":580},
  {"content":"\r\n","description":"","footnote":"","page_name":" 576 ","page_number":581},
  {"content":"\r\nبازارگاهى شد براى كسانى كه در سفرها در پى سودند و بارگاهى براى افكندن بارها .\r\nمردم ، شتابان روى به بيت الحرام آوردند . از بيابانهاى بىآب و گياه و از عمق درّه‌هاى ژرف و جزيره‌هاى پراكنده و درياها . تا از روى خوارى شانه‌هاى خود را بجنبانند و گرد آن بگردند و آواز به تهليل ( 1 )  بردارند . موى پريشان و خاكآلود ، نه دوان و نه آهسته گام بردارند جامه‌ها از تن به در كنند و با رها كردن موى ، چهرهء نيكوى خود را زشت نمايند . اين است آزمايش بزرگ و امتحانى سخت و آزمونى آشكار . خداوند آن را سبب رحمت خود ساخت و وسيلهء رسيدن به بهشت خويش . اگر خداى مىخواست بيت الحرام خود را و پرستشگاههاى بزرگش را در ميان باغها و نهرها قرار مىداد و در جايى كه زمين نرم و هموار باشد ، در مكانى پر درخت و درختان سرشار از ميوه . در ميان خانه‌ها و عمارات بسيار و روستاهاى به هم پيوسته . در ميان گندمزارهاى قهوه اى رنگ و اراضى پرباران و باغستانهاى خرم و راههاى آباد . در اين حال ، پاداش اندك بود ، زيرا رنج سفر اندك بود . اگر بنيانى كه كعبه بر روى آن ساخته شده و سنگهايى كه ديوارهايش را برآورده ، زمرد سبز و ياقوت سرخ و نور و روشنى بود ، از دودليها و ترديدهايى كه در سينه‌ها جارى كرده مىكاست و سعى و كوشش شيطان را از دلها دور مىساخت و اضطراب و نگرانى را از قلب مردم مىزدود . ولى خداوند بندگانش را به گونه گونه سختى مىآزمايد و به انواع مجاهدتها به بندگى وامىدارد . و به كارهاى ناخوش آيند امتحان مىكند تا تكبر و خودپسندى را از دلهايشان بيرون كند و خوارى و فروتنى را جانشين آن سازد .\r\nاينهاست درهايى كه به عوالم فضل و احسان او گشوده مىشود و سببهايى مهيا براى آنكه بندگانش را بيامرزد و گناهانشان را ببخشايد . خدا را ، بترسيد از تبهكارى در اين جهان و كيفر ستمگرى در آن جهان ، و از سرانجام بد خودخواهى و خودپسندى كه دام بزرگ ابليس است . حيله و مكر او بر\r\n","description":"","footnote":" ( 1 ) . تهليل : لا إله الا الله گفتن ","page_name":" 577 ","page_number":582},
  {"content":"\r\n","description":"","footnote":"","page_name":" 578 ","page_number":583},
  {"content":"\r\nدلها چنگ مىافكند ، آنسان ، كه زهر كشنده . او در كار خود ناتوان نگردد و در كشتن ، شمشيرش خطا نكند و كس را از فريب خود مجال رهايى ندهد ، خواه عالمى باشد ، به سبب علمش يا بينوايى باشد ، در جامهء كهنه اش . خداوند بندگان مؤمن خود را از دامهاى شيطان نگه مىدارد ، به نمازها و زكاتها و مجاهدتها در گرفتن روزه در روزهايى كه واجب است . تا جسمشان آرامش يابد و در ديدگانشان خشوع آشكار شود و در نفسهاشان فروتنى پديد آيد . و آتش شهوت در دلهاشان فروكش كند و كبر و نخوت از آنان دور شود . زيرا در نماز است كه به تواضع چهره‌هاى نيكو به خاك مىآلايند و براى اظهار خردى ، اعضا و جوارح بر زمين مىسايند و شكمها در روزه دارى ، از روى خضوع ، به پشت مىچسبند . و در زكات است كه ثمرات زمين و غير آن به مستمندان و مسكينان داده مىشود . بنگريد ، كه در اين كارها چه فوايدى نهفته است ، از سركوبى كبر و غرور ، آن گاه كه تازه سر بر مىدارد و دفع خودپسندى آن گاه كه تازه مجال ظهور مىيابد . نگريستم و هيچيك از مردم جهان را نديدم كه در چيزى تعصب ورزد ، مگر آنكه تعصبش را علت و سببى بود ، كه يا فريب و اشتباه نادانان را در برداشت يا تراوشهاى ذهن مشتى مردم بيخرد را . و اينها شما نيستيد ، زيرا شما به چيزى تعصب مىورزيد كه سبب و علتش ناشناخته است . شيطان به سبب اصل و نژاد خود بر آدم تعصب ورزيد و گردنكشى كرد . بر آفرينش او طعن زد و گفت كه من از آتش آفريده شده‌ام و تو از گل . و توانگران و صاحب نعمتان ، تعصبشان به مال و ثروت خود بود . چون خود را در آن همه نعمت و آسايش ديدند گفتند : « ما را مال و فرزند بيش است و ما عذاب نمىشويم » ( 1 )  پس اگر بناگزير تعصبى بايد ، تعصبتان به خصال و الا و كارهاى پسنديده باشد ، كه بزرگواران و دلير مردان از خاندانهاى عرب و سروران و مهتران قبايل به آن خصال\r\n","description":"","footnote":" ( 1 ) . سورهء 34 ، آيهء 35 . ","page_name":" 579 ","page_number":584},
  {"content":"\r\n","description":"","footnote":"","page_name":" 580 ","page_number":585},
  {"content":"\r\nو صفات بر يكديگر برترى مىجستند . چون نيكخويى و خردمندى فراوان و توانايى در كارهاى بزرگ و رفتارهاى پسنديده . شما نيز اگر تعصب مىورزيد ، بايد كه در خصال پسنديده بود ، چون پناه دادن كسانى كه به شما پناه مىآورند و وفاى به عهد و پيمان و اطاعت از نيكان و نافرمانى در برابر متكبران و انتخاب فضايل و دورى از ستم و رذايل و پرهيز از قتل و عدالت با مردم و فرو خوردن خشم و اجتناب از فساد كردن در زمين . و بترسيد از عذابهايى كه در اثر رفتارهاى ناپسند و كردارهاى نكوهيده بر امتهاى پيش از شما رسيده است . پس به ياد آريد ، احوال نيك و بد آنان را و حذر كنيد از اين كه همانند آنان باشيد . چون در تفاوت حالاتشان انديشيديد ، روشى را برگزينيد كه به سبب آن مقامشان ارجمندى يافت و دشمنانشان از سرشان رانده شد و عافيت بر سرشان سايه گسترد و نعمت مطيع و منقادشان شد . و به بركت آن كرامت ، رشتهء اتحاد در ميانشان استوار گرديد و از تفرقه اجتناب كردند و الفت و مهربانى را شعار خود ساختند و يكديگر را بر آن تحريض نمودند و سفارش كردند ، و از هر كارى كه پشتشان را مىشكست و بنيان قدرتشان را سست مىنمود ، چون رخنه كردن كينه‌ها در دلها و افروخته شدن آتش عداوتها در سينه‌ها و از يكديگر روى گردانيدن و از يارى هم دست كشيدن ، دورى نمودند . پس در احوال مؤمنانى كه پيش از شما مىزيستند ، تأمّل كنيد . كه در هنگام آزمون و رنج چگونه بودند . آيا از همه آفريدگان بارشان سنگينتر و از همهء بندگان خدا به هنگام آزمايش كوشنده تر نبودند و زندگيشان از همهء مردم جهان تنگتر نبود فرعونان آنان را بردهء خود مىساختند و سخت شكنجه شان مىنمودند و شرنگ جانگزا ، جرعه جرعه ، به كامشان مىريختند و همواره با خوارى و هلاكت دست به گريبان بودند . و مقهور قهر و غلبهء آنان . براى سر بر تافتن از ستم چاره اى نمىدانستند و دفاع از خود را راهى نمىشناختند .\r\nتا آن گاه كه خداى سبحان ديد كه چگونه در راه محبت او ، بر آن همه آزار ، شكيبايى مىورزند و چسان از خوف او هر ناگوارى را تحمل مىكنند . پس از آن تنگناهاى بلا ، راهشان را بگشود و خواريشان را به عزّت\r\n","description":"","footnote":"","page_name":" 581 ","page_number":586},
  {"content":"\r\n","description":"","footnote":"","page_name":" 582 ","page_number":587},
  {"content":"\r\nبدل نمود و وحشتشان را به ايمنى ، پادشاهان و حاكمان شدند و پيشوايانى سرفراز . كرامت خداوندى در حق ايشان به جايى رسيد كه هرگز آرزوى آن را در دل نپرورده بودند . بنگر كه حال آنان چگونه بود ، آن گاه كه جماعتشان متفق بودند و آرايشان يكى بود و شمشيرهاشان آخته به يارى هم . و ديدهء بصيرتشان ژرفنگر و عزم و آهنگشان يگانه بود . آيا در آن روزگاران مهتران روى زمين و ملوك فرمانروا بر مردم جهان نبودند آن گاه به پايان كارشان بنگريد ، زمانى كه ميانشان تفرقه افتاد و الفتشان به پراكندگى كشيد و ميان آنها به دل و زبان خلاف و پراكندگى افتاد . با يكديگر به نزاع برخاستند و خداوند جامهء كرامت خود از تنشان به در كرد و نعمت سرشارش را از آنان بستد . داستانشان در ميان شما بماند تا مگر عبرت گيرندگان عبرت گيرند . از حال فرزندان اسماعيل و اسحاق و فرزندان اسرائيل [ درود بر آنان 
  ] پند گيريد حالاتشان چه به هم شبيه است و شباهتشان نزديك . در كار آنها بينديشيد و به پراكندگى و تفرقهء آنها در روزگارى كه كسراها و قيصرها سرورانشان بودند . آنها را از آباديهاى آفاق و درياى عراق و اراضى سبز و خرم مىراندند و به جايهايى كه « درمنه » مىرويد و بادهاى سخت مىوزد ، مىفرستادند و آنان گرفتار زندگى سخت و ناگوارى شدند . آنان را ، چون گروهى درويش و مسكين با چند اشتر پشت ريش و مشتى كرك رها كردند . از حيث مساكنشان ، خوارترين ملتها بودند و سرزمينشان بى آب و گياه ترين زمينها . نه به دعوتى پيوسته بودند ، كه بر آن تعصب ورزند و نه سايه سار محبتى داشتند ، كه در آنجا بيارامند و به عزّت و ارجمندى متكى شوند . احوالشان پريشان بود و آرايشان گونه گون . با آنكه به شمار بيش بودند ، در پراكندگى مىزيستند ، گرفتار بلاهاى سخت و نادانيهاى تو بر تو ، چون زنده به گور كردن دختران و پرستش بتان و بريدن از خويش و پيوند و رفتن در پى غارت و تاراج . سپس اين قوم را بنگريد ، آن گاه كه خداوند نعمتهاى خويش به آنان ارزانى داشت\r\n","description":"","footnote":"","page_name":" 583 ","page_number":588},
  {"content":"\r\n","description":"","footnote":"","page_name":" 584 ","page_number":589},
  {"content":"\r\nو برايشان پيامبرى فرستاد و آنان را فرمانبردار آيين او نمود و به دعوت او پراكندگيهاشان را به يگانگى بدل كرد . و نعمت ، بال كرامت بر سرشان بگسترد و جويبارهاى خود را به سويشان روان داشت . دين خدا آنان را در سودها و بركات خود درپيچيد . در نعمت اسلام غرقه شدند و در مرغزارهاى زندگى خوش به شادمانى بيارميدند . در سايهء سلطانى قاهر و غالب كارهاشان به سامان آمد و حالشان به گونه اى نيكو شد كه در كنف عزّت و پيروزمندى جاى گرفتند . كارها به آسانى مىراندند و بر اوج اقتدار جاى گرفتند و بر همهء جهانيان فرمانروا شدند . پادشاهانى شدند فرمانروا بر سراسر زمين . از هر كس كه بر آنها فرمان رانده بود ، فرمانروايى بستدند و كسانى را كه روزگارى بر آنان حكومت مىكردند به زير فرمان در آوردند .\r\nديگر نه كسى را انديشه آن بود كه نيزه اى بر آنان راند و نه سنگى به سوى ايشان افكند . بدانيد كه شما بند طاعت اسلام از دستها گشوديد و آن دژ خدايى را كه گرداگردتان را فرا گرفته بود با به كار بستن احكام جاهليت ، سوراخ كرديد . خداى سبحان بر جماعت اين امت منت نهاد ، آن گاه كه ميانشان عقد الفت بست .\r\nالفتى كه در سايهء آن قدم مىزدند و در پناه آن مىآرميدند . همراه با نعمتى كه هيچيك از آفريدگان بهاى آن ندانند ، زيرا بهايش از هر بهايى بيش است و ارجش از هر ارجمندى برتر . بدانيد كه شما بعد از هجرت بار ديگر شيوهء اعراب باديه نشين را پيش گرفتيد و پس از عقد مودت گروه گروه شديد . از اسلام تنها نام آن بر خود بستيد و از ايمان تنها به ظاهر آن بسنده كرديد . مىگوييد : آتش ، آرى و ننگ و عار ، نه . گويى مىخواهيد كه چهرهء اسلام را وارونه سازيد و پردهء حرمتش بردريد و پيمانى را كه خدا با شما بسته است بگسليد .\r\nهمان پيمان كه آن را در زمين پناهگاه خود ساخت و جاى امن و آسايش در ميان\r\n","description":"","footnote":"","page_name":" 585 ","page_number":590},
  {"content":"\r\n","description":"","footnote":"","page_name":" 586 ","page_number":591},
  {"content":"\r\nآفريدگان خود قرار داد . اگر از اسلام به غير اسلام پناه جوييد كافران به پيكار شما خواهند خاست . نه جبرئيل به ياريتان خواهد آمد و نه ميكائيل ، نه مهاجران و نه انصار . و ياورى جز ضربه‌هاى شمشير نخواهيد داشت تا آن گاه كه خدا در ميان شما حكم كند . هر آينه ، شما را نمونه‌هاى عبرتآميزى است ، از عذابهاى و سختيهاى كوبندهء الهى بر امتهاى پيشين و روزهاى نزول عذاب و حوادث سخت او .\r\nفرا رسيدن عذاب خدا را دير مىنگاريد ، بدين بهانه كه از مؤاخذه او بيخبريد يا خشم و غضب او را سهل مىشماريد و چنان پنداريد كه عذاب او به شما نخواهد رسيد . خداوند سبحان گذشتگان را كه پيش از شما بودند ، از رحمت خود دور نساخت ، مگر بدين سبب كه امر به معروف و نهى از منكر را ترك كردند . خداوند سفيهان را به خاطر ارتكاب معاصى و اهل خرد را به سبب واگذاشتن نهى از منكر لعنت نموده است . آگاه باشيد كه شما رشتهء اسلام را بريده‌ايد و حدود آن را اجرا نكرده‌ايد و احكامش را ميرانده‌ايد . بدانيد كه خدا مرا به جنگ با سركشان و پيمانشكنان و كسانى كه در زمين فساد مىكنند ، فرمان داده است و من با پيمان شكنان جنگيدم و با آنان كه حق را واگذاشتند ، جهاد كردم و بيرون شدگان از دين را خوار و زبون نمودم . اما شيطان ردهه ( 1 )  با بانگى كه بر او زدم ، كارش را تمام كردم . بانگى كه در اثر آن صداى قلبش را و لرزش سينه اش را شنيدم . بقيتى از باغيان و تجاوزگران باقى مانده‌اند ، اگر خدا مرا اجازت دهد باز بر آنها مىتازم و دولتشان را مىستانم ، جز اندك مردمى از ايشان كه در اطراف زمين پراكنده باشند .\r\n","description":"","footnote":" ( 1 ) . مراد از شيطان ردهه ، هر قوص بن زهير است كه ذو الثديه لقب داشت . ","page_name":" 587 ","page_number":592},
  {"content":"\r\n","description":"","footnote":"","page_name":" 588 ","page_number":593},
  {"content":"\r\nمن در خردى پشت عرب را به خاك رسانيدم و شاخهاى ربيعه و مضر را شكستم و شما از منزلت من در نزد رسول الله آگاه هستيد ، هم از جهت خويشاوندى و هم از جهت حرمت خاصى كه براى من مىشناخت . من خردسال بودم كه مرا در كنار خود مىنشاند و بر سينهء خود مىچسباند و در بستر خود مىخوابانيد و تن من به تن او مىساييد و بوى خوش خود را به مشام من مىرسانيد . گاه چيزى را مىجويد و در دهان من مىنهاد . او هرگز نه دروغى را از من شنيد و نه در رفتارم خطايى ديد . از آن زمان كه رسول الله ( صلى الله عليه و آله ) از شير باز گرفته شد ، خداوند ، بزرگترين ملك خود را شب و روز همنشين او ساخت تا او را به راه بزرگواريها و خصال و اخلاق نيكو برد . من همواره ، چون بچه شترى كه در پى مادر رود در پى او مىرفتم و او هر روز يكى از صفات پسنديده اش را بر من آشكار مىنمود و مرا مىفرمود كه بدان اقتدا كنم . هر سال در غار حراء ، زمانى چند خلوت مىگزيد . من او را مىديدم و جز من كسى نمىديد . روزگارى جز خانه اى كه رسول الله ( ص ) و خديجه و من در آن مىزيستيم ، اسلام را ديگر خانه اى نبود . نور وحى و رسالت را به چشم مىديدم و بوى نبوت را مىشنيدم . هنگامى كه وحى نازل مىشد صداى نالهء شيطان را مىشنيدم . مىپرسيدم يا رسول الله ، اين صداى چيست مىگفت كه صداى شيطان است ، از اين كه او را بپرستند ، نوميد شده است . تو هم مىشنوى ، هر چه من مىشنوم و مىبينى آنچه من مىبينم ، جز آنكه تو پيامبر نيستى ولى تو وزير منى ، تو به راه خير مىروى .\r\nمن با آن حضرت ( صلى الله عليه و آله ) بودم كه گروهى از بزرگان قريش بيامدند و گفتند : يا محمد تو ادعاى بزرگى كرده اى كه نه پدرانت چنان كرده بودند و نه يكى از خاندانت . ما از تو چيزى مىخواهيم كه اگر بپذيرى و به ما نشان بدهى ، دانيم كه تو پيامبر و فرستادهء او هستى و اگر نكنى دانيم كه جادوگر و دروغگويى . پيامبر ( صلى الله عليه و آله ) پرسيد : چه مىخواهيد ، گفتند : اين درخت را فراخوان تا از ريشه به در آيد و بيايد و پيش روى تو بايستد . پيامبر ( ص ) گفت : خدا بر هر كارى\r\n","description":"","footnote":"","page_name":" 589 ","page_number":594},
  {"content":"\r\n","description":"","footnote":"","page_name":" 590 ","page_number":595},
  {"content":"\r\nتواناست . آيا اگر خدا براى شما چنين كند ، ايمان مىآوريد و به حق شهادت مىدهيد گفتند : آرى ، گفت : اكنون هر چه خواسته‌ايد به شما نشان خواهم داد . ولى مىدانم كه به راه خير باز نمىگرديد . در ميان شما كسى است كه به چاه قليب افكنده شود ( 1 )  و كسى است كه گروهها را گرد آورد ( 2 )  . سپس گفت : اى درخت ، اگر به خدا و روز جزا ايمان دارى و مىدانى كه پيامبر خدا هستم ، به اذن خداى از ريشه به در آى و بيا و در برابر من بايست . سوگند به كسى كه او را به رسالت مبعوث داشته ، درخت از جاى برآمد و بيامد . آوازى سخت داشت و چون پرندگان بال زنان بيامد و در برابر رسول الله ( صلى الله عليه و آله ) بايستاد و شاخه‌هاى بالاى خود را بر رسول الله ( ص ) سايبان ساخت و يكى از شاخه هايش را بر شانهء من نهاد كه در طرف راست آن حضرت ( ص ) بودم . مردم به آن نگريستند و از روى بلندگرايى و گردنكشى گفتند : اكنون فرمانش ده كه نيمى از آن نزد تو آيد و آن نيم ديگر برجاى بماند . پيامبر ( ص ) فرمان داد . نيمى از درخت با رفتارى عجيب و آوازى بلندتر ، نزد او آمد . آن قدر كه نزديك بود به گرد او پيچيده شود . آنها از روى كبر و سركشى گفتند : حال بفرماى تا به نيم ديگر خود ملحق شود . پس پيامبر ( ص ) امر فرمود و درخت بازگشت . من گفتم : لا إله الا الله . من نخستين كسى هستم كه به تو ايمان آورده‌ام . اى رسول خدا و نخستين كسى هستم كه گواهى مىدهم كه به امر خداى تعالى براى تصديق نبوت تو و ارج نهادن بر سخن تو ، درخت چه كرد . همهء آن قوم گفتند كه اين مرد جادوگرى دروغگوست . شگفت جادوگرى و در\r\n","description":"","footnote":" ( 1 ) . قليب ، نام چاهى است در ناحيهء بدر . اشاره است به شكست مشركان در بدر و افكندن اجساد شمارى از آنان چون ابو جهل و شيبه و عتبه در آن .  ( 2 ) . اشاره است به جنگ احزاب يا خندق و ابو سفيان و گرد آوردن احزاب . ","page_name":" 591 ","page_number":596},
  {"content":"\r\n","description":"","footnote":"","page_name":" 592 ","page_number":597},
  {"content":"\r\nجادوگرى چه سبك دست . آنها گفتند : آيا جز همانند اين [ مقصودشان من بودم 
  ] كسى تو را در كارت تصديق كند من از قومى هستم كه ملامت هيچ ملامتگرى آنان را از راه خداى باز نمىدارد .\r\nچهرهء آنان چهرهء راستگويان است و سخنشان سخن نيكان . شب را به عبادت بيدارند و روزها ، مردم را چراغ هدايتاند . چنگ در ريسمان قرآن زده‌اند و سنتهاى خدا و سنتهاى پيامبرش را زنده نگه مىدارند . نه گردنكشى مىكنند و نه برترى مىفروشند .\r\nاز نادرستى و تبهكارى به دورند . دلهايشان در بهشت است و تنهايشان در كار عبادت .\r\n\r\n235 سخنى از آن حضرت ( ع )\r\nبه عبد الله بن عباس فرمود : هنگامى كه نامه اى از عثمان آورده بود و عثمان در محاصره بود . از او مىخواست كه بر سر ملك خود به « ينبع » رود تا مگر نام او را براى خلافت كمتر برند و عثمان پيش از اين هم ، چنين درخواستى از او كرده بود : اى ابن عباس . عثمان چيزى نمىخواهد مگر آنكه مرا چون اشترى آبكش سازد ، با دلوى بزرگ كه پى در پى بيايم و بروم . نخست نزد من فرستاد كه از شهر بيرون شوم . آن گاه نزد من فرستاد كه بازگردم . اكنون هم ، كس فرستاده كه از شهر بيرون روم . به خدا سوگند از او دفاع نمودم ، به گونه اى كه ترسيدم كه گناهكار شده باشم .\r\n","description":"","footnote":"","page_name":" 593 ","page_number":598},
  {"content":"\r\n","description":"","footnote":"","page_name":" 594 ","page_number":599},
  {"content":"\r\n\r\n236 سخنى از آن حضرت ( ع )\r\nاز حال خود بعد از هجرت پيامبر از مكه و پيوستن به آن حضرت ( صلى اللَّه عليه و آله ) در مدينه ، حكايت مىكند . راهى را كه رسول الله ( صلى الله عليه و آله ) در پيش گرفته بود ، پى گرفتم و به ياد او گام نهادم تا به عرج رسيدم . [ در گفتارى دراز 
  ] .\r\nسخن آن حضرت « فاطأ ذكره » از سخنانى است كه در نهايت ايجاز ادا شده . مراد اين است كه از آغاز بيرون شدنم از شهر تا به آن موضع - [ يعنى عرج 
  ] رسيدم ، از او خبر مىگرفتم و خبر او به من داده مىشد . على ( ع ) اين مطلب را با چنين كنايهء عجيبى بيان كرده است .\r\n\r\n237 خطبه اى از آن حضرت ( ع )\r\nعمل كنيد ، اكنون كه عمرتان باقى است و صحيفه‌ها گشوده است و در توبه باز است و رويگردانندگان از خداى را فرا مىخوانند و گناهكاران را اميد مىدهند ، پيش از آنكه ، آتش عمل خاموش شود و فرصت از دست برود و زمان به سر آيد و در توبه را بربندند و ملايكه به آسمانها فرا روند . پس ، هر كس بايد كه خود براى خود بكوشد . از زندگيش براى مردنش و از دنياى فانى براى دنياى باقى و از جهان رونده براى جهان جاودان توشه برگيرد . مردى است كه از خداى ترسيده و تا زمان مرگ هنوز هم او را فرصت است و براى به جاى آوردن عمل نيكو مهلتش داده‌اند . و كسى است كه بر دهان نفس خود لجام زده و زمام آن به دست خود دارد . كه هر گاه بخواهد مرتكب گناه شود ، لجامش را مىگيرد و بار ديگر به فرمانبردارى خداوندش را مىدارد .\r\n","description":"","footnote":"","page_name":" 595 ","page_number":600},
  {"content":"\r\n","description":"","footnote":"","page_name":" 596 ","page_number":601},
  {"content":"\r\n\r\n238 خطبه اى از آن حضرت ( ع ) در باب حكمين و نكوهش مردم شام\r\nمردمى هستند درشتخوى و رذل و سفله . بردگانى فرومايه‌اند كه هر يك از سويى گرد آورده و از جايى برچيده شده . كسانى كه هنوز بايد دين خود را فرا گيرند و به آداب آن آشنا گردند . تعليم داده شوند و در كارها آزموده گردند . كسى بر آنان سرپرستى يابد و دستشان بگيرد . نه از مهاجراناند و نه از انصار و نه از آنان كه در مدينه جاى داشته و بر ايمان استوار بودند . بدانيد كه شاميان كسى را به داورى اختيار كردند ( 1 )  كه به آنچه دوست دارند از همه نزديكتر بود ( 2 )  و شما كسى را برگزيديد ( 3 )  كه به آنچه ناخوش داريد از همه نزديكتر بود . ( 4 )  به ياد آريد عبد الله بن قيس ( 5 )  كه ديروز مىگفت : اين فتنه است ، پس زه كمانهاى خود را بگشاييد و شمشيرها را در نيام كنيد ، اگر راست مىگفته ، پس در آمدنش به نزد ما ، بىآنكه مجبورش كرده باشند ، خطا كرده و اگر دروغ مىگفته ، تهمت در حق او رواست . اين كه با برگزيدن عبد الله بن عباس ، نيتى را كه عمرو بن العاص در دل پرورده است بزداييد . و فرصتها را از دست مدهيد و بلاد دوردست اسلام را حفظ نماييد . آيا نمىبينيد كه آتش جنگ در آن بلاد شعله ور است و نمىبينيد كه چسان قدرت شما را كه چون صخره اى استوار بود هدف قرار داده‌اند .\r\n","description":"","footnote":" ( 1 ) . مراد ، عمرو بن العاص است .  ( 2 ) . جنگ نكردن با عراقيان .  ( 3 ) . مراد ، ابو موسى اشعرى است .  ( 4 ) . تسليم به شاميان .  ( 5 ) . يعنى ابو موسى اشعرى . ","page_name":" 597 ","page_number":602},
  {"content":"\r\n","description":"","footnote":"","page_name":" 598 ","page_number":603},
  {"content":"\r\n\r\n239 خطبه اى از آن حضرت ( ع ) در آن آل محمد را ياد مىكند :\r\nآنان حيات علم و مرگ جهلاند . حلمشان شما را از علمشان خبر مىدهد . [ و ظاهرشان از باطنشان 
  ] و خاموشيشان از سخن گفتنشان . با حق مخالفت نمىكنند و در آن اختلاف ندارند . ستونهاى اسلاماند و پناهگاه آن . به پايمردى ايشان حق به جايگاه خود بازگشت و باطل از جايگاه خود رانده شد و زبانش از بن بريده گرديد . دين را شناختند و فرا گرفتند و آن را از تحريف نگه داشتند . بدان عمل كردند ، نه شناختى كه منحصر به شنيدن باشد و شنيده را به ديگران گفتن . كه راويان علم بسيارند ولى نگهدارندگان آن اندكاند .\r\n","description":"","footnote":"","page_name":" 599 ","page_number":604},
  {"content":"\r\n","description":"","footnote":"","page_name":" 600 ","page_number":605},
  {"content":"\r\n\r\nباب گزيده اى از نامه‌هاى مولاى ما امير المؤمنين ( عليه السلام ) به دشمنان و كارگزارانش در شهرها\r\nو نيز گزيده اى از عهدنامه هايش به عمّالش و وصاياى آن حضرت به كسان و يارانش .\r\n","description":"","footnote":"","page_name":" 601 ","page_number":606},
  {"content":"\r\n","description":"","footnote":"","page_name":" 602 ","page_number":607},
  {"content":"\r\n\r\n1 نامه اى از آن حضرت ( ع ) به مردم كوفه هنگام حركتش از مدينه به بصره .\r\nاز بندهء خدا ، على ، امير المؤمنين به مردم كوفه كه بزرگواران ياران و ارجمندان عرباند . اما بعد . شما را از كار عثمان خبر مىدهم ، به گونه اى كه شنيدنش چون ديدن باشد : مردم بر او خرده گرفتند و من كه مردى از مهاجران بودم ، همواره خشنودى او را مىخواستم و كمتر سرزنش مىكردم . ولى طلحه و زبير در بارهء او شيوهء ديگر داشتند و آسانترين كارشان ، تاختن بر او بود و نرمترين رفتارشان ، رفتارى ناهموار بود . بناگاه ، عايشه بىتأمل بر او خشم گرفت و مردمى بر او شوريدند و كشتندش . آن گاه مردم با من بيعت كردند نه از روى اكراه يا اجبار ، بل به رضا و اختيار . بدانيد كه سراى هجرت [ مدينه 
  ] مردمش را از خود راند و مردم نيز از آنجا رفتند .\r\nناگاه ، چون ديگى كه بر آتش باشد ، جوشيدن گرفت و فتنه سر برداشت . پس به سوى اميرتان بشتابيد و اگر خدا خواهد ، براى جهاد با دشمن ، به پيش تازيد .\r\n","description":"","footnote":"","page_name":" 603 ","page_number":608},
  {"content":"\r\n","description":"","footnote":"","page_name":" 604 ","page_number":609},
  {"content":"\r\n\r\n2 نامه اى از آن حضرت ( ع ) پس از فتح بصره به مردم كوفه نوشته است .\r\nخداوند به شما مردم شهر از جانب خاندان پيامبرتان پاداش نيكو دهد ، همان پاداش كه به فرمانبران و سپاسگويان نعمتش مىدهد . شما شنيديد و اطاعت كرديد ، فراخوانده شديد و پاسخ داديد .\r\n\r\n3 نامه اى از آن حضرت ( ع ) به قاضىاش شريح بن الحارث\r\nگويند كه شريح بن الحارث قاضى امير المؤمنين ( ع ) در زمان او خانه اى خريد به هشتاد دينار .\r\nاين خبر به على ( ع ) رسيد . او را فرا خواند . و گفت : شنيده‌ام خانه اى خريده اى به هشتاد دينار و براى آن قباله نوشته اى و چند تن را هم به شهادت گرفته اى . شريح گفت : چنين است يا امير المؤمنين . على ( ع ) به خشم در او نظر كرد ، سپس فرمود : اى شريح ، زودا كه كسى بر سر تو آيد كه در قباله ات ننگرد و از شاهدانت نپرسد ، تا از آنجا براندت و بىهيچ مال و خواسته اى به گورت سپارد . پس ، اى شريح ، بنگر ، نكند كه اين خانه را از دارايى خود نخريده باشى ، يا نقدى كه بر شمرده اى از حلال به دست نيامده باشد . كه اگر چنين باشد هم در دنيا زيان كرده اى و هم در آخرت . اما اگر آن گاه كه اين خانه را مىخريدى نزد من آمده بودى ، برايت قباله اى مىنوشتم به اين نسخت و تو حتى يك درهم - و چه جاى بيش از آن - رغبت نمىكردى كه به بهاى اين خانه دهى . و نسخهء آن قباله چنين است : اين خانه اى است كه بنده اى ذليل ، از مرده اى كه براى كوچ كردن او را از جاى خود برانگيخته‌اند ، خريده است . خانه اى از سراى فريب در كوى از دست شدگان و محلت به هلاكت رسيدگان . اين خانه را چهار حدّ است : حد نخستين ، منتهى مىشود به آنجا\r\n","description":"","footnote":"","page_name":" 605 ","page_number":610},
  {"content":"\r\n","description":"","footnote":"","page_name":" 606 ","page_number":611},
  {"content":"\r\nكه آفات كمين گرفته‌اند ، و حدّ دوم به آنجا كه مصيبتها را سبب است ، و حدّ سوم به خواهشهاى تباه كنندهء نفسانى ، و حدّ چهارم به شيطان اغواگر . و در آن از حد چهارم باز مىشود . خريدار كه فريب خوردهء آمال خويش است آن را از فروشنده اى كه اجل او را برانگيخته تا براندش ، به بهاى خارج شدن از عزّ قناعت و دخول در ذلّ طلب و خوارى خريده است . در اين معامله ضرر و زيان خريدار در آنچه خريده است ، بر عهدهء كسى است كه اندامهاى پادشاهان را ويران سازد و جان از تن جباران بيرون كند و پادشاهى از فرعونان چون شهرياران ايران و قيصرهاى روم و تبّعهاى ( 1 )  يمن و حميرها ( 2 )  بستانده است ، و نيز آن كس كه دارايى خود را گرد آورد و همواره بر آن در افزود و كاخهاى استوار برآورد و آنها را بياراست و آرايه‌ها ساخت و اندوخته‌ها نهاد تا به گمان خود براى فرزند ، مرده ريگى نهد . همهء اينان را براى عرضه در پيشگاه حسابگران و آنجا كه ثواب و عقاب را معين مىكنند ، حاضر آورد . در آنجا حكم قطعى صادر شود و كار داورى به پايان آيد . « در آنجا تبهكاران زيانمند شوند » ( 3 )  عقل هر گاه كه از اسارت هوس بيرون آيد و از علايق دنيوى در امان ماند ، به اين رسند گواهى دهد .\r\n\r\n4 نامه اى از آن حضرت ( ع ) به يكى از فرماندهان سپاهش\r\nاگر در سايهء فرمانبردارى باز آيند ، اين چيزى است كه ما خواستار آنيم و اگر حوادث و پيشامدها ، آنان را به جدايى و نافرمانى كشانيد ، بايد به يارى كسانى كه از\r\n","description":"","footnote":" ( 1 ) . تبع : لقب پادشاهان يمن .  ( 2 ) . حمير : يكى از اقوام قديم عربستان جنوبى در ناحيهء ظفار ( يمن ) در مملكت سبا .  ( 3 ) . غافر ، 78 . ","page_name":" 607 ","page_number":612},
  {"content":"\r\n","description":"","footnote":"","page_name":" 608 ","page_number":613},
  {"content":"\r\nتو فرمان مىبرند ، به خلاف آنكه فرمانت نمىبرند ، برخيزى . و به پايمردى آنكه مطيع توست از آنكه به ياريت برنمىخيزد ، بىنياز باشى . زيرا ، آنكه به اكراه همراه تو به نبرد مىآيد ، غيبت او بهتر از حضور اوست و در خانه نشستنش ، بهتر است از به يارى برخاستنش .\r\n\r\n5 نامه اى از آن حضرت ( ع ) به اشعث بن قيس ، عامل خود در آذربايجان نوشته است .\r\nحوزهء فرمانرواييت طعمهء تو نيست ، بلكه امانتى است بر گردن تو ، و از تو خواسته‌اند كه فرمانبردار كسى باشى كه فراتر از توست . تو را نرسد كه خود هر چه خواهى رعيت را فرمان دهى . يا خود را درگير كارى بزرگ كنى ، مگر آنكه ، دستورى به تو رسيده باشد . در دستان تو مالى است از اموال خداوند ، عزّ و جلّ ، و تو خزانه دار هستى تا آن را به من تسليم كنى . اميد است كه من براى تو بدترين واليان نباشم . و السلام .\r\n\r\n6 نامه اى از آن حضرت ( ع ) به معاويه\r\nاين مردمى كه با ابو بكر و عمر و عثمان بيعت كرده بودند ، به همان شيوه با من بيعت كردند . پس آن را كه حاضر است ، نرسد كه ديگرى را اختيار كند و آن را كه غايب بوده است نرسد كه آنچه حاضران پذيرفته‌اند نپذيرد . شورا از آن مهاجران و انصار است . اگر آنان بر مردى همرأى شدند و او را امام خواندند ، كارشان براى\r\n","description":"","footnote":"","page_name":" 609 ","page_number":614},
  {"content":"\r\n","description":"","footnote":"","page_name":" 610 ","page_number":615},
  {"content":"\r\nخشنودى خدا بوده است ، و اگر كسى از فرمان شورا بيرون آمد و بر آن عيب گرفت يا بدعتى نهاد بايد او را به جمعى كه از آن بيرون شده است باز آورند . اگر سر بر تافت با او پيكار كنند ، زيرا راهى را برگزيده كه خلاف راه مؤمنان است و خدا نيز در گردن او كند ، گناه آنچه را خود متولى آن شده است . اى معاويه ، به جان خودم سوگند ، كه اگر به ديدهء خرد بنگرى ، نه از روى هوا و هوس ، در خواهى يافت كه من از هر كس ديگر از كشتن عثمان بيزارتر بودم و من از آن كنارى جسته بودم ، مگر آنكه بخواهى جنايت را به گردن من نهى و چيزى را كه بر تو آشكار است پنهان دارى . و السلام .\r\n\r\n7 نامه اى ديگر از آن حضرت ( ع ) به معاويه\r\nاما بعد ، اندرزنامه اى از تو به من رسيد با جمله هايى بربافته و عباراتى كه به ضلالت خويش آراسته بودى و از روى بدانديشى روانه كرده بودى . اين نامه ، نامه كسى است كه نه خود ديدهء بينا دارد تا راه هدايت را به او نشان دهد ، و نه او را رهبرى است كه راهش بنمايد . هوا و هواس او را فراخوانده و او نيز پاسخش گفته و ضلالت رهنمونش گشته و او نيز متابعتش نموده . هذيانى در هم آميخته ، گم گشته و به خطا رفته است .\r\n\r\nو از اين نامه\r\nبيعت كردن فقط يك بار است و دوباره در آن نظر نتوان كرد . گزينش از سر گرفته نشود . هر كه از بيعت بيرون رود ، طعن زننده است ، و هر كه در پذيرفتنش درنگ كند و دو دلى نشان دهد ، منافق است .\r\n","description":"","footnote":"","page_name":" 611 ","page_number":616},
  {"content":"\r\n","description":"","footnote":"","page_name":" 612 ","page_number":617},
  {"content":"\r\n\r\n8 نامه اى از آن حضرت ( ع ) به جرير بن عبد الله البجلى هنگامى كه او را نزد معاويه فرستاده بود ( 1 )  .\r\nاما بعد . چون نامهء من به تو رسد ، معاويه را وادار كه كارش را با ما يكسره كند و بخواه كه به طور جزم تصميم بگيرد . آن گاه مخيّرش كن ميان جنگى كه مردم را از خانه هايشان براند يا صلحى كه به خوارى بپذيرد . اگر جنگ را اختيار كرد ، همانند خودش عمل كن و اعلان جنگ نماى و اگر صلح را اختيار كرد ، از او بيعت بستان . والسلام .\r\n\r\n9 از نامهء آن حضرت ( ع ) به معاويه\r\nقوم ما [ قريش 
  ] آهنگ كشتن پيامبر ما كردند و خواستند كه ريشهء ما بركنند . پس در بارهء ما بارها نشستند و رأى زدند و بسا كارها كردند . از زندگى شيرين منعمان نمودند و با وحشت دست به گريبانمان ساختند . ما را وادار كردند كه بر كوهى صعب ( 2 )  زيستن گيريم ، سپس ، براى ما آتش جنگ افروختند . ولى خداوند خواسته بود كه ما از آيين بر حق او نگهدارى كنيم و نگذاريم كه كس به حريم حرمتش دست يازد . در ميان ما ، آنان كه ايمان آورده بودند ، خواستاران پاداش آن جهانى بودند و آنان كه ايمان نياورده بودند از خاندان و تبار خود حمايت مىكردند . از قريشيان هر كه ايمان مىآورد از آن آزار كه ما گرفتارش بوديم در امان بود . زيرا يا هم سوگندى بود كه از او دفاع مىكرد و يا عشيره اش به ياريش برمىخاست . به هر حال ، از كشته شدن در امان بود . چون كارزار سخت مىشد و مردم پاى واپس مىنهادند ، رسول الله ( صلى الله\r\n","description":"","footnote":" ( 1 ) . امير المؤمنين ( ع ) جرير را نزد معاويه فرستاده بود تا از معاويه بيعت بگيرد ، ولى معاويه شش ماه او را در شام نگه داشت و بيعت نكرد ولى خود را براى جنگ آماده ساخت .  ( 2 ) . مراد ، شعب ( درهء ) ابو طالب است كه قريش ، بنى هاشم را در آن محاصره كردند . ","page_name":" 613 ","page_number":618},
  {"content":"\r\n","description":"","footnote":"","page_name":" 614 ","page_number":619},
  {"content":"\r\nعليه و آله ) اهل بيت خود را پيش مىداشت و آنها را سپر اصحاب خود از ضربتهاى سخت شمشير و نيزه مىنمود . چنان كه عبيدة بن الحارث ( 1 )  در روز بدر به شهادت رسيد و حمزه ( 2 )  در روز احد ، و جعفر ( 3 )  در جنگ موته . يكى ديگر بود كه اگر خواهم نامش را بياورم . او نيز چون آنان خواستار شهادت مىبود ، ولى مرگ آنها زودتر فرا رسيد و مرگ او به تأخير افتاد . و شگفتا از اين روزگار كه مرا قرين كسى ساخته كه هرگز چون من براى اسلام قدمى برنداشته و او را در دين سابقه اى چون سابقهء من نبوده است . سابقه اى كه كس را بدان دسترس نيست ، مگر كسى ادعايى كند كه من او را نمىشناسم و نپندارم كه خدا هم او را بشناسد . در هر حال ، خدا را مىستايم . و اما از من خواسته بودى كه قاتلان عثمان را نزد تو فرستم ، من در اين كار انديشيدم .\r\nديدم براى من ميسر نيست كه آنها را به تو يا به ديگرى سپارم . به جان خودم سوگند ، كه اگر از اين گمراهى باز نيايى و از تفرقه و جدايى باز نايستى ، به زودى آنها را خواهى شناخت كه تو را مىجويند و تو را به رنج نمىافكنند كه در بيابان و دريا و كوه و دشت به سراغشان روى .\r\nالبته تو در پى يافتن چيزى هستى كه يافتنش براى تو خوشايند نيست و اينان كسانى هستند كه ديدارشان تو را شادمان نخواهد كرد . سلام بر آنكه شايستهء سلام باشد .\r\n\r\n10 از نامهء آن حضرت ( ع ) به معاويه\r\nچه مىكنى اگر اين حجابهاى دنيوى ، كه خود را در آنها پوشيده اى ، به كنارى روند دنيايى كه آرايه هايش به زيبايى جلوه گرند و خوشيها و لذتهايش فريبنده است . دنيا تو را به خود فراخواند و تو پاسخش دادى ، و تو را در پى خود كشيد و از پى او رفتى و فرمانت داد و اطاعتش كردى . چه بسا ، بناگاه ، كسى تو را از رفتن باز دارد ، به گونه اى كه هيچ سپرى تو را از آسيب او نرهاند . پس عنان بكش و از تاختن\r\n","description":"","footnote":" ( 1 ) . عبيدة بن الحارث بن عبد المطلب ، پسر عموى رسول خدا ( ص ) بود .  ( 2 ) . حمزة بن عبد المطلب ، عموى پيامبر ( ص ) .  ( 3 ) . جعفر بن ابى طالب ، پسر عم رسول الله ( ص ) و برادر على بن ابي طالب ( ع ) . ","page_name":" 615 ","page_number":620},
  {"content":"\r\n","description":"","footnote":"","page_name":" 616 ","page_number":621},
  {"content":"\r\nباز ايست ، و براى روز حساب توشه اى برگير ، و براى رويارويى با حادثه اى كه در راه است ، دامن بر كمر زن ، و به سخن گمراهان گوش فرامده . و اگر نكنى تو را از چيزى كه از آن غافل مانده اى ، مىآگاهانم . تو مردى هستى غرقه در ناز و نعمت . شيطانت به بند كشيده و آرزوى خويش در تو يافته است و اينك در سراسر وجود تو چون روح و خون در جريان است . اى معاويه ، از چه زمان شما زمامداران رعيّت و واليان امر امّت بوده‌ايد و حال آنكه ، نه در دين سابقه اى ديرين داريد و نه در شرف مقامى رفيع . پناه مىبريم به خدا از شقاوتى دامنگير . و تو را بر حذر مىدارم از اين كه ، همچنان ، مفتون آرزوهاى خويش باشى و نهانت چون آشكارت نباشد . مرا به جنگ فراخواندى . مردم را به يكسو نه ، خود به تن خويش به پيكار من آى . دو سپاه را از آن معاف دار تا همگان بدانند كه كداميك از ما قلبش را زنگ گناه تيره كرده است و پردهء غفلت بر ديدگانش افتاده . من ابو الحسنم . كشندهء نياى تو ( 1 )  و دايى تو ( 2 )  و برادر تو ( 3 )  در روز بدر سرشان شكافتم . اكنون همان شمشير با من است و با همان دل با دشمن روبرو مىشوم . نه دين ديگرى برگزيده‌ام و نه پيامبرى نو . بر همان راه و روشى هستم كه شما به اختيار تركش كرديد و به اكراه در آن داخل شديد . پنداشته اى كه براى خونخواهى عثمان آمده اى ، مىدانى كه خون عثمان در كجا ريخته شده ، پس آن را از همان جا بطلب ، اگر به خونخواهى او آمده اى . گويى چنان است كه مىبينمت كه چون جنگ بر تو دندان فرو برد ، مىنالى آنسان ، كه شتران گرانبار از سنگينى بار خود مىنالند . و مىبينم كه سپاهيانت درگير و دار ضربتهاى پياپى و حوادث دردناك و سرنگون شدنها مىنالند و مرا به كتاب خدا مىخوانند ، حال آنكه ، مشتى كافرند و منكر يا بيعت كرده و بيعت شكسته .\r\n","description":"","footnote":" ( 1 ) . جد مادرى معاويه ، عتبة بن ابى ربيعه .  ( 2 ) . وليد بن عتبه  ( 3 ) . حنظلة بن ابى سفيان ","page_name":" 617 ","page_number":622},
  {"content":"\r\n","description":"","footnote":"","page_name":" 618 ","page_number":623},
  {"content":"\r\n\r\n11 سفارشى از آن حضرت ( ع ) هنگامى كه سپاهى بر سر دشمن مىفرستاد\r\nچون بر دشمن فرود آمديد يا دشمن بر شما فرود آمد ، بايد كه لشكرگاهتان بر فراز بلنديها يا دامنهء كوهها يا در بين رودخانه‌ها باشد تا شما را پناهگاه بود و دشمن را مانع . و بايد كه جنگتان در يك سو باشد يا دو سو . و ديده بانها بر سر كوهها و تپه‌ها بگماريد تا مباد ، كه دشمن از جايى كه مىترسيد يا خود را در امان مىدانيد ، بناگاه ، بر شما تاخت آورد . بدانيد كه مقدمهء لشكر ، همان چشمان لشكر است ، و چشمان مقدمه ، طلايه داران هستند . از پراكندگى بپرهيزيد . چون فرود مىآييد همه فرود آييد ، و چون كوچ مىكنيد همه كوچ كنيد . هنگامى كه شب در رسيد ، نيزه‌ها را گرداگرد خود قرار دهيد . به خواب مرويد يا اندك اندك بخوابيد .\r\n\r\n12 سفارشى از آن حضرت ( ع )\r\nبه معقل بن قيس الرياحى فرمود ، آن گاه كه او را به سه هزار سپاهى بر مقدمه به شام مىفرستاد . از خدايى كه بناچار ، روزى با او ديدار خواهى كرد و جز درگاه او پايانى ندارى ، بترس . جنگ مكن مگر با آنكه با تو بجنگد .\r\nو لشكرت را در ابتدا يا انتهاى روز به حركت در آور و به هنگام گرماى نيمروز فرود آر . و مركبها را خسته مدار ، و در آغاز شب ، لشكر را به حركت در مياور كه خداوند شب را براى آسودن قرار داده . و آن را براى درنگ كردن مقرر كرده نه سير و سفر . به هنگام شب خود و مركبت را از خستگى برآور . و چون برآسودى ، يا هنگام سحر و يا زمان دميدن سپيده - به بركت خداوندى - حركت كن هرگاه با دشمن\r\n","description":"","footnote":"","page_name":" 619 ","page_number":624},
  {"content":"\r\n","description":"","footnote":"","page_name":" 620 ","page_number":625},
  {"content":"\r\nروياروى شدى ، خود در ميانهء لشكرت قرار گير . و به دشمن چنان نزديك مشو كه پندارد قصد حمله دارى و چندان دور مايست كه چون كسى باشى كه از جنگ بيمناك است تا فرمان من به تو رسد . كينهء آنان تو را وادار نكند كه پيش از آنكه به اطاعتشان فراخوانى و حجّت را بر آنان تمام كنى ، جنگ را بياغازى .\r\n\r\n13 از نامهء آن حضرت ( ع ) به دو تن از اميران لشكرش\r\nمن ، مالك بن الحارث الاشتر را بر شما و همهء سپاهيانى كه در فرمان شماست امير كردم . به سخنش گوش دهيد و فرمانش بريد . او را زره و سپر خود قرار دهيد . زيرا مالك كسى است كه نه در كار سستى مىكند و نه خطا و نه آنجا كه بايد درنگ كند ، شتاب مىورزد و نه آنجا كه بايد شتاب ورزد ، درنگ مىكند .\r\n\r\n14 سفارشى از آن حضرت ( ع ) به سپاهش پيش از ديدار با دشمن در صفين .\r\nبا آنان مجنگيد تا آنان جنگ را بياغازند . سپاس خدا را ، كه حجت با شماست . و اگر واگذاريد تا آنان جنگ را آغاز كنند ، اين هم حجتى ديگر است به سود شما و زيان ايشان . هرگاه ، به اذن خدا ، روى به هزيمت نهادند ، كسى را كه پشت كرده و مىگريزد ، مكشيد و آن را كه از پاى افتاده است ، آسيب مرسانيد و مجروح را زخم مزنيد و زنان را ميازاريد و آنان را به خشم مياوريد ، هرچند ، آبروى شما بريزند يا اميرانتان\r\n","description":"","footnote":"","page_name":" 621 ","page_number":626},
  {"content":"\r\n","description":"","footnote":"","page_name":" 622 ","page_number":627},
  {"content":"\r\nرا دشنام دهند . كه زنان به جسم ناتواناند و به نفس و عقل ضعيف . حتى در زمانى كه زنان مشرك بودند ، ما را گفته بودند كه از آنان دست باز داريم . در زمان جاهليت ، رسم بر آن بود كه اگر مردى با سنگ يا چوبدستى به زنى تعرض مىكرد او را و فرزندانش را ، كه پس از او مىآمدند ، عيب مىكردند و سرزنش مىنمودند .\r\n\r\n15 هنگامى كه آن حضرت ( عليه السلام ) به عزم جنگ ، با دشمن روبرو مىشد چنين مىفرمود :\r\nبار خدايا ، دلها به تو نزديك شده و گردنها به سوى تو كشيده شده و چشمها به درگاه تو خيره و پاها به آستان تو به راه افتاده و بدنها نزار گرديده . بار خدايا ، كينه‌هاى پنهان آشكار گشته و ديك كينه‌ها به جوشش آمده . بار خدايا ، به تو شكوه مىكنم ، نبودن پيامبرمان را و فراوانى دشمنانمان را و پراكندگى خواستهايمان را . « اى پروردگار ، ما ميان ما و قوم ما به حق راهى بگشا كه تو بهترين راهگشايان هستى » ( 1 )  .\r\n\r\n16 هنگام جنگ به ياران خود مىفرمود\r\nبر شما گران نيايد ، گريختنى كه پس از آن بازگشتنى باشد ، يا واپس نشستنى كه از پى آن حمله اى بود . حقّ شمشيرهاتان را ادا كنيد و پهلوهاى دشمن را بر خاك هلاك آوريد . همواره آزمند آن باشيد كه نيزه هايتان تنها را بشكافد و ضربتهايتان سخت و كشنده باشد . آوازها را در سينه‌ها حبس كنيد ، كه اين سكوت سستى را از\r\n","description":"","footnote":" ( 1 ) . سورهء 7 ، آيه 89 . ","page_name":" 623 ","page_number":628},
  {"content":"\r\n","description":"","footnote":"","page_name":" 624 ","page_number":629},
  {"content":"\r\nمرد جنگجو دور مىكند . سوگند به كسى كه دانه را شكافته و جانداران را آفريده ، كه اينان اسلام را نپذيرفته‌اند بلكه تسليم شده‌اند . و كفر را در دل نهان داشته‌اند و چون يارانى بيابند ، آشكارش سازند .\r\n\r\n17 از نامهء آن حضرت ( ع ) در پاسخ نامهء معاويه\r\nشام را از من مىخواهى و من چيزى را كه ديروز از تو منع مىكرده‌ام امروز به تو نخواهم داد . امّا اين كه مىگويى كه جنگ ، عرب را خرد و تباه كرد و اكنون او را جز نيم نفسى نمانده است ، بدان كه هر كس كه در راه حق كشته شده به بهشت رفته و هر كه در راه باطل جان باخته به جهنم . اما اين سخن تو كه ما در جنگ و مردان جنگى برابريم ، نه چنين است . تو اهل شكى و من مرد يقينم . و آن قدر كه مردم شام به دنيا آزمندند ، بيشتر از آن مردم عراق به آخرت دلبسته‌اند . اما اين سخنت كه گويى ، ما فرزندان عبد مناف هستيم ، آرى ما نيز چنين هستيم ، ولى اميه كجا و هاشم كجا حرب كجا و عبد المطلب كجا ابو سفيان كجا و ابو طالب كجا مهاجر در راه خدا را با آزاد كرده ( 1 )  چه نسبت . و آنكه نسبى صريح و آشكار دارد ، با آنكه خود را به خاندانى بسته است ، هرگز برابر نباشد . آنكه بر حق است همتاى آنكه بر باطل است نبود ، و مؤمن كجا و دغلكار كجا و چه بد فرزندى است ، آنكه پيرو پدرانى است كه همه در دوزخ سرنگون شده‌اند . افزون بر اينها ، ما را فضيلت\r\n","description":"","footnote":" ( 1 ) . پس از فتح مكه ، رسول الله ( ص ) همه كسانى را كه با او جنگيده بودند آزاد كرد از اين رو خاندان ابو سفيان را « طلقاء » يعنى آزادشدگان يا « أبناء الطلقاء » آزادشدگان مىگفتند . ","page_name":" 625 ","page_number":630},
  {"content":"\r\n","description":"","footnote":"","page_name":" 626 ","page_number":631},
  {"content":"\r\nنبوّت است كه به نيروى آن عزيزان را ذليل كرديم و ذليلان را نيرو و توان بخشيديم . هنگامى كه خداوند عرب را گروه گروه به دين خود در آورد و اين امت برخى برضا اسلام آورد و برخى بكراهت ، شما از آن گروه بوديد كه اگر اسلام را پذيرفتند يا به سبب رغبت به دنيا بود يا از بيم جان . و اين به هنگامى بود كه پيشى گرفتگان به سبب پيشى گرفتنشان ، به پيروزى رسيده بودند و مهاجران ، نخستين نصيب خود از فضيلت برده بودند . پس شيطان را از خود بهره مند مساز و او را بر نفس خود مسلط منماى .\r\n\r\n18 از نامهء آن حضرت ( ع ) به ابن عباس ، عامل او در بصره\r\nبدان ، كه بصره جايگاه فرود آمدن ابليس است و كشتگاه فتنه‌ها و آشوبها . پس ، مردم آنجا را به نيكى كردن خوشدل نماى و گره وحشت از دلهايشان بگشاى . به من خبر رسيده كه با بنى تميم بدخويى و درشتى كرده اى . از ميان بنى تميم ستاره اى غروب نكرد ، مگر آنكه در ميان آنها ستارهء ديگرى طلوع نمود . در جاهليت و اسلام ، در كينه جويى ، كس همانند آنها نبوده است . ايشان را با ما پيوند خويشاوندى و قرابت خاص است ، كه اگر آن را مراعات كنيم ، پاداش يابيم و اگر نكنيم ، مرتكب گناه شده‌ايم . پس اى ابو العباس ( 1 )  خدايت رحمت كناد ، در آنچه از نيكى و بدى بر دست تو جارى مىشود ، مدارا كن ، كه ما هر دو در آن شريكيم و چنان باش كه گمانم به تو نيكو گردد و انديشه‌ام در بارهء تو بد نگردد .\r\n","description":"","footnote":" ( 1 ) . ابو العباس : كنيهء عبد الله بن عباس است . ","page_name":" 627 ","page_number":632},
  {"content":"\r\n","description":"","footnote":"","page_name":" 628 ","page_number":633},
  {"content":"\r\n\r\n19 نامه اى از آن حضرت ( ع ) به يكى از عاملانش\r\nاما بعد . دهقانان شهر تو ، از درشتخويى و سخت دليت شكايت كرده‌اند كه ايشان را تحقير مىكنى و برايشان ستم روا مىدارى . نگريستم و ديدم كه آنان هنوز مشركاند و سزاوار آن نيستند كه به خود نزديكشان سازى و چون در پناه اسلاماند نشايد كه آنان را برانى يا برايشان ستم روا دارى . پس شعار خود ساز ، درشتى كردن را آميخته به نرمخويى . و روشى پيش گير ، ميان شدت و رأفت . گاه آنها را به خود نزديك نماى و گاه از خود دور دار ، اگر خدا خواهد .\r\n\r\n20 از نامهء آن حضرت ( ع ) اين نامه را به زياد بن ابيه ( 1 )  نوشته است كه از سوى عبد الله بن عباس بر بصره فرمان مىراند و ابن عباس خود از جانب على ( ع ) فرمانروايى اهواز و فارس و كرمان را داشت .\r\nبه خدا سوگند مىخورم ، سوگندى راست كه اگر به من خبر رسد كه در غنايم مسلمانان به اندك يا بسيار خيانت كرده اى ، چنان بر تو سخت گيرم كه كم مايه مانى و بار هزينهء عيال بر دوشت سنگينى كند و حقير و خوار شوى . و السلام .\r\n","description":"","footnote":" ( 1 ) . زياد بن ابيه ، يعنى زياد فرزند پدرش ، تا آن گاه كه ابو سفيان او را در نسب به خود ملحق ساخت ، از آن پس ، زياد بن ابو سفيانش خواندند . ","page_name":" 629 ","page_number":634},
  {"content":"\r\n","description":"","footnote":"","page_name":" 630 ","page_number":635},
  {"content":"\r\n\r\n21 نامه اى از آن حضرت ( ع ) نيز به زياد .\r\nاز زياده روى بپرهيز و ميانه روى پيشه كن . امروز به فكر فردايت باش . از مال به قدر نيازت نگه دار و آنچه افزون آيد ، پيشاپيش براى روزى كه بدان نيازمند گردى ، روانه دار . آيا اميد آن دارى كه خداوندت پاداش متواضعان دهد ، در حالى كه ، در نزد او از متكبران هستى . آيا در حالى كه ، خود در ناز و نعمت فرو رفته اى و آن را از ناتوانان و بيوه زنان دريغ مىدارى ، طمع در آن بسته اى كه ثواب صدقه دهندگانت دهند آدمى به آنچه پيشاپيش فرستاده ، پاداش بيند و بر سر آن رود كه از پيش روانه داشته . والسلام .\r\n\r\n22 نامه اى از آن حضرت ( ع ) اين نامه را به ابن عباس نوشته\r\nو او مىگفت كه پس از سخن رسول الله ( ص ) از هيچ سخنى بدين پايه سود نبرده‌ام . اما بعد . گاه آدمى را دست يافتن به چيزى كه براى او مقدّر بوده ، شادمان مىسازد ، و گاه از دست دادن چيزى كه دست يافتن به آن برايش مقدر نبوده است ، غمگين مىكند . پس بايد شادمانى تو به چيزى باشد كه براى آخرتت به دست آورده اى ، و اندوهت به چيزى باشد كه از آخرتت از دست داده اى . به آنچه از دنيا به دست آورده اى فراوان شادى مكن ، و بر آنچه از دنيايت از دست مىدهى ، تأسف مخور و زارى منماى . و بايد همهء همّ تو منحصر به كارهاى پس از مرگ باشد .\r\n","description":"","footnote":"","page_name":" 631 ","page_number":636},
  {"content":"\r\n","description":"","footnote":"","page_name":" 632 ","page_number":637},
  {"content":"\r\n\r\n23 سخنى از آن حضرت ( ع )\r\nهنگامى كه ابن ملجم ، لعنة الله عليه ، او را ضربت زد ، كمى پيش از وفاتش اين وصيت را بيان فرمود : شما را وصيت مىكنم كه به خدا هيچ شرك مياوريد و سنت محمد ( صلى الله عليه و آله ) را ضايع مگذاريد و اين دو ستون را همواره برپاى داريد ، تا كسى را ياراى نكوهش شما نباشد . من ديروز يار و مصاحب شما بودم و امروز مايهء عبرت شما هستم و فردا از ميان شما مىروم . اگر زنده بمانم ، خود اختيار خون خود را دارم و اگر بميرم ، مرگ ميعادگاه من است . اگر عفو كنم ، موجب تقرب من به خداست و براى شما حسنه است . پس عفو كنيد : « آيا دوست نداريد كه خدا بيامرزدتان » ( 1 )  به خدا سوگند ، چون بميرم ، چيزى كه آن را ناخوش دارم ، به سراغم نخواهد آمد يا كسى كه ديدارش را نخواسته باشم بر من آشكار نخواهد شد . من همانند تشنه اى هستم كه به طلب آب مىرود و آب مىيابد . « آنچه نزد خداوند است براى نيكان بهتر است . » ( 2 )  من مىگويم : بعضى از اين سخنان پيش از اين در خطبه‌ها گذشت ولى در اينجا چيزهايى افزون شده كه تكرار آن را سبب مىشد .\r\n\r\n24 وصيتى از آن حضرت ( ع ) كه پس از او با اموالش چه كنند .\r\nآن را هنگامى كه از صفين باز مىگشت نوشته است . اين وصيتى است كه بندهء ، خدا ، على بن ابي طالب ، امير المؤمنين ، در بارهء دارايى\r\n","description":"","footnote":" ( 1 ) . سورهء 24 ، آيهء 22 .  ( 2 ) . سورهء 3 ، آيهء 198 . ","page_name":" 633 ","page_number":638},
  {"content":"\r\n","description":"","footnote":"","page_name":" 634 ","page_number":639},
  {"content":"\r\nخود بدان فرمان داده است . براى خشنودى خداوند تا او را به بهشت برد و در سراى امن خود فرود آورد .\r\n\r\nاز اين وصيت\r\nحسن بن على به انجام دادن اين وصيت قيام مىكند . خود از دارايى من هزينه مىكند آنسان ، كه شايسته است ، و از آن انفاق مىكند آنسان ، كه شايسته است . اگر براى حسن حادثه اى پيش آيد و حسين زنده باشد ، او كار را بر عهده خواهد گرفت و وصيتم را مانند برادرش به انجام خواهد رسانيد . نصيب دو پسر فاطمه از صدقهء على همان مقدار است كه ديگر فرزندان على را .\r\nو اگر پسران فاطمه را براى اين كار تعيين كرده‌ام ، براى خشنودى خدا و تقرب به رسول الله ( ص ) و پاس حرمت و شرف خويشاوندى اوست . و با كسى كه اين كار را بر عهده دارد ، شرط مىكنم كه اصل مال را به همان گونه كه هست باقى گذارد و از ثمرهء آن هزينه كند ، به شيوه اى كه بدان مأمور شده و راهنمايى گشته است . ديگر اين كه ، نهالهاى نخلهاى آن قريه‌ها را نفروشد تا به قدرى فراوان گردند كه شناختن نخلستانها براى كسى ، كه آنها را پيش از اين ديده است ، دشوار باشد . از كنيزان من هر كه با او همبستر بوده‌ام و صاحب فرزندى باشد يا فرزندى در شكم داشته باشد ، به فرزندش واگذار مىشود و مادر بهرهء فرزند است . اگر فرزندش بميرد و او زنده باشد آزاد مىشود و نام كنيز از او برداشته مىشود و آزادى نصيب او گردد . سخن آن حضرت كه مىگويد از نخلها « وديّه » را نفروشند ، « وديّه » نهال نخل است و جمع آن « ودىّ » است و آنجا كه مىفرمايد « حتى تشكل ارضها غراسا » از فصيحترين سخنان است .\r\nمراد اين است ، كه نخلها چنان بسيار شود كه كسى كه آن را پيش از اين به گونهء ديگر ديده است ، اكنون شناختش براى او دشوار باشد و پندارد كه زمين ديگر است .\r\n","description":"","footnote":"","page_name":" 635 ","page_number":640},
  {"content":"\r\n","description":"","footnote":"","page_name":" 636 ","page_number":641},
  {"content":"\r\n\r\n25 سفارشى از آن حضرت ( ع )\r\nآن را براى كسى مىنوشت كه به گرفتن زكاتش مىفرستاد . جمله هايى از آن را در اينجا مىآوريم تا همگان بدانند كه على ( ع ) ستون حق را برپاى مىداشت و نشانه‌هاى عدالت را در كارهاى خرد و كلان و كلى و جزئى آشكار مىنمود . در حركت آى ، با پرهيزگارى و ترس از خداوندى كه يگانه است و او را شريكى نيست . زنهار ، مسلمانى را مترسانى و اگر خود نخواهد به سراغش مروى و بيش از آنچه حق خداوند است ، از او مستانى . چون به قبيله اى برسى بر سر آب آنها فرود آى و به خانه هايشان داخل مشو . آن گاه با آرامش و وقار به سوى ايشان رو تا به ميانشان برسى . سلامشان كن و تحيّت گوى و در سلام و تحيّت امساك منماى . سپس ، بگوى كه اى بندگان خدا ، ولىّ خدا و خليفهء او مرا به نزد شما فرستاده تا سهمى را كه خدا در اموالتان دارد بستانم . آيا خدا را در اموالتان سهمى هست ، كه آن را به ولىّ خدا بپردازيد اگر كسى گفت : نه ، به سراغش مرو و اگر كسى گفت : آرى ، بىآنكه او را بترسانى يا تهديدش كنى ، يا بر او سخت گيرى ، يا به دشواريش افكنى ، به همراهش برو و آنچه از زر و سيم دهد ، بستان و اگر او را گاو و گوسفند و شتر باشد ، جز به اجازت صاحبانش به ميان رمه مرو ، زيرا بيشتر آنها از آن اوست و چون به رمهء چارپايان رسيدى ، مانند كسى مباش كه خود را بر صاحب آنها مسلط مىشمارد يا مىخواهد بر او سخت گيرد . چارپايى را رم مده و مترسان و صاحبش را در گرفتن آن مرنجان . پس مال را هر چه هست به دو بخش كن و صاحب مال را به گزينش يكى از آن دو بخش مخيّر گردان و در آنچه براى خود برمىگزيند ، متعرضش مشو . سپس ، باقى را باز به دو بخش كن و باز او را در گرفتن يكى از آن دو بخش مخير نماى و در آنچه براى خود برمىگزيند سرزنش منماى . و پيوسته چنين كن تا آن قسمت ، كه حق خداوند در آن است ، بر جاى ماند . پس سهم خدا را از او بستان و اگر پنداشت كه\r\n","description":"","footnote":"","page_name":" 637 ","page_number":642},
  {"content":"\r\n","description":"","footnote":"","page_name":" 638 ","page_number":643},
  {"content":"\r\nمغبون شده و خواست آن گونه قسمت كردن را بر هم زند ، از او بپذير و بار ديگر دو قسمت را يكى كن و باز قسمت از سر گير . تا سهم خدا را از مال او معين كنى و بستانى . و ستور پير و سالخورده و پاى و پشت شكسته و بيمار و لاغر و معيوب را مگير .\r\nو چون مال مسلمانان را مىفرستى ، آن را به كسى بسپار كه به ديندارى او مطمئن باشى تا آن را به ولىّ امر مسلمانان برساند و او ميان مسلمانان قسمت نمايد . و به نگهدارى آنها مگمار ، مگر مردى نيكخواه و مهربان و امين را كه نيكو نگهبانى كند . كسى كه با ستوران درشتى نكند و آنها را تند نراند و خسته شان نگرداند . پس ، هر چه گرد آورده اى ، زود به نزد ما فرست تا ما نيز در جايى كه خداوند مقرر فرموده ، صرف نماييم .\r\nچون امين تو ستوران زكات را گرفت ، از او بخواه كه در راه ميان مادر و كرهء شيرخواره اش جدايى نيفكند و آن قدر آن را ندوشد كه كره اش را زيان رسد و با سوار شدن بر آنها خسته نكند و ميان آن شتر كه بر آن سوار مىشود يا آن را مىدوشد و ديگر شترها عدالت ورزد . و چنان كند كه شتر خسته بياسايد و با شترى كه پايش مجروح شده و رفتن نتواند بمدارا رفتار كند و آنها را بر سر آبگيرها برد و آب دهد و از راههايى براند كه به علفزارها نزديك باشد ، نه از راههاى خشك و عارى از گياه ، و ساعتها مهلت آسايش دهد تا آب خورند يا علف بچرند . تا به اذن خدا آنها را به ما برساند ، فربه و پرتوان نه خسته و لاغر ، و ما آنها را ، چنان كه در كتاب خدا و سنت پيامبر ( صلى الله عليه و آله ) آمده ، تقسيم كنيم . اگر چنين كنى ، اجر تو بزرگ باشد و تو را به رستگارى ، ان شاء الله ، نزديكتر سازد .\r\n\r\n26 نامه اى از آن حضرت ( ع ) به يكى از كارگزاران خود هنگامى كه او را براى گردآورى زكات فرستاد .\r\nاو را به ترس از خدا فرمان مىدهم ، چه در امور نهانى و چه اعمال پوشيده از\r\n","description":"","footnote":"","page_name":" 639 ","page_number":644},
  {"content":"\r\n","description":"","footnote":"","page_name":" 640 ","page_number":645},
  {"content":"\r\nنظرها . جايى كه جز خداى ناظر اعمال او نيست و جز خداى كارسازى نبود . فرمانش مىدهم كه به آشكارا اطاعت خداوند نكند و در نهان كارى به خلاف آن . زيرا كسى كه نهان و آشكارش و گفتار و كردارش يكى باشد ، امانت خدا را ادا كرده و در عبادتش اخلاص ورزيده . او را فرمان مىدهم كه مردم را نرنجاند و دروغگويشان نخواند و تهمت ننهد . و به اين دستاويز كه بر آنان امارت دارد ، روى از ايشان برمتابد . زيرا آنها برادران دينى او و در گرفتن حقوق خداوند ياران او هستند . تو را در اين صدقه نصيبى است ثابت و حقى است معلوم و نيز مسكينان و ناتوانان و بينوايان با تو شريكاند . من حق تو را بتمامى مىپردازم ، تو نيز ، حق آنان را بتمامى بپرداز . كه اگر چنين نكنى در روز جزا مدعيان تو از همه بيش است و بدا به حال كسى كه مدعيانش ، در پيشگاه عدل الهى ، فقيران و مسكينان و سائلان و رانده شدگان و وامداران و در راه ماندگان باشند . هر كه امانت را بىارج شمارد و در مزرع خيانت چرد و خود و دين خود را از لوث آن پاكيزه نسازد ، خود را در دنيا گرفتار خوارى و رسوايى ساخته و در آخرت خوارتر و رسواتر است . بزرگترين خيانت ، خيانت به مسلمانان است و بزرگترين دغلكارى ، دغلكارى با پيشوايان . والسلام .\r\n\r\n27 عهدنامه اى از آن حضرت به محمد بن ابى بكر ( 1 )  هنگامى كه او را حكومت مصر داد .\r\nبا ايشان فروتن باش و نرمخوى و گشاده رو . همه را يكسان بنگر . اگر يكى را به\r\n","description":"","footnote":" ( 1 ) . محمد بن ابى بكر مورد محبت على ( ع ) بود . او را حكومت مصر داد . گرفتار توطئه‌هاى معاويه شد و معاوية بن حديج او را در جنگ شكست داد ، سپس ، بگرفت و شهيدش كرد . ","page_name":" 641 ","page_number":646},
  {"content":"\r\n","description":"","footnote":"","page_name":" 642 ","page_number":647},
  {"content":"\r\nگوشهء چشم نگريستى به ديگرى رو در رو نگاه مكن تا بزرگان از تو نخواهند كه بر ناتوانان ستم كنى و ناتوانان از عدالت تو نوميد نشوند . خداوند تعالى ، شما بندگانش را از اعمالتان مىپرسد ، چه خرد باشد و چه كلان ، چه آشكار و چه پنهان . پس اگر عذاب كند از ستمكارى شماست ، و اگر ببخشايد از بزرگوارى اوست . و بدانيد ، اى بندگان خدا ، كه پرهيزگاران ، هم در اين دنياى زودگذر سود برند و هم در جهان آيندهء آخرت . آنها با مردم دنيا در كارهاى دنيوى شريك شدند و مردم دنيا با ايشان در كارهاى اخروى شريك نشدند . در دنيا زيستند ، نيكوترين زيستنها و از نعمت دنيا خوردند ، بهترين خوردنيها و از دنيا بهره مند شدند آنسان ، كه اهل ناز و نعمت بهره مند شدند و از آن كامياب گرديدند ، چونان كه جباران خودكامه كام گرفتند . سپس ، رخت به جهان ديگر كشيدند با ره توشه اى كه آنان را به مقصد رسانيد و با سودايى كه سود فراوانشان داد . لذت زهد را در دنيا چشيدند و يقين كردند كه در آخرت در جوار خداوندند . اگر دست به دعا بردارند ، دستشان را واپس نگرداند و بهره شان از خوشى و آسايش نقصان نگيرد . اى بندگان خدا ، از مرگ و نزديكى آن بترسيد و ساز و برگ آن مهيا داريد ، زيرا مرگ كارى بزرگ و حادثه اى خطير را با خود آورد . مرگ يا هر چه مىآورد خير است كه با آن شرّى همراه نيست يا شرّى است كه در آن از خير نشانى نيست . چه كسى به بهشت نزديكتر از كسى است كه براى بهشت كار مىكند و چه كسى به دوزخ نزديكتر از كسى است كه براى دوزخ كار مىكند مرگ در پى شماست . اگر بايستيد ، مىگيردتان و اگر بگريزيد ، باز هم به شما مىرسد . از سايه هايتان به شما نزديكتر است ، مرگ بر پيشانيهايتان بسته است و دنيا از پشت سرتان چون بساطى پيچيده مىشود . از آتشى كه ژرفاى آن بسيار است و گرمايش سخت است و شكنجه اش تازه\r\n","description":"","footnote":"","page_name":" 643 ","page_number":648},
  {"content":"\r\n","description":"","footnote":"","page_name":" 644 ","page_number":649},
  {"content":"\r\nاست ، بترسيد . خانه اى كه در آن نشانى از شفقت و بخشش نيست ، به نداى كسى گوش فرا ندهند و گرهى از اندوه كسى نمىگشايند . اگر توانستيد كه ميان شدّت خوفتان از خدا و حسن ظن به او جمع كنيد ، چنين كنيد . زيرا بندهء خدا بايد حسن ظنش به خدا به قدر خوفش از او باشد . از ميان بندگان خدا ، كسانى حسن ظنشان به خدا بيشتر است كه خوفشان بيشتر باشد . و بدان ، اى محمد بن ابى بكر ، تو را بزرگترين سپاهيانم ، يعنى مردم مصر ، والى گردانيدم ، پس موظَّف هستى كه با نفس خود مخالفت كنى و از دين خويش حمايت نمايى . حتى اگر يك ساعت از زندگيت در اين جهان باقى نمانده باشد . براى خشنودى يكى از آفريدگان خدا را به خشم مياور . زيرا خشنودى خدا جانشين هر چيز شود و چيزى جانشين خشنودى خدا نشود . نماز را در وقتى كه برايش معين شده به جاى آر و به سبب فراغت از كار نماز را پيش مينداز و به سبب اشتغال به كارهاى ديگر نماز را به تأخير ميفكن و بايد كه همهء كارهاى تو تابع نماز تو باشد .\r\n\r\nهم از اين عهدنامه\r\nبرابر نيستيد ، پيشوايى كه مردم را به هدايت خواند و پيشوايى ، كه به گمراهى دعوت كند . رسول الله ( صلى الله عليه و آله ) فرمود كه من بر امت خود از مؤمن و مشرك باك ندارم ، زيرا مؤمن را خدا به سبب ايمانش باز مىدارد و مشرك را به سبب شركش سركوب مىسازد ، ولى بر شما از آنكه به دل منافق است و به گفتار عالم ، مىترسم كه چيزهايى مىگويد كه مىپسنديد و كارهايى مىكند كه نمىپسنديد .\r\n","description":"","footnote":"","page_name":" 645 ","page_number":650},
  {"content":"\r\n","description":"","footnote":"","page_name":" 646 ","page_number":651},
  {"content":"\r\n\r\n28 نامه اى از آن حضرت ( ع ) در پاسخ معاويه و اين از بهترين نامه‌هاى امام ( ع ) است\r\nاما بعد ، نامه ات به من رسيد . در آن نوشته بودى كه خداوند ، محمد ( صلى الله عليه و آله ) را براى دين خود اختيار كرد و او را به كسانى كه خود نيرويشان داده بود ، يارى نمود . روزگار شگفت چيزى را از ما نهان داشته بود و تو اكنون آشكارش ساختى .\r\nمىخواهى ما را از نعمتى كه خداوند به ما ارزانى داشته و پيامبر خود را به ميان ما فرستاده است ، خبر دهى تو ، در اين حال ، همانند كسى هستى كه خرما به هجر ( 1 )  مىبرد يا كسى را كه به او تير انداختن آموخته است به مبارزت طلبد . پنداشته اى كه برترين مردم در اسلام فلان و فلان هستند . سخنى گفتى كه اگر سراسر درست باشد ، تو را از آن بهره اى نيست و اگر درست نباشد تو را از آن زيانى نرسد . تو را چه كار چه كسى از چه كسى برتر است يا برتر نيست يا چه كسى زبردست است و چه كسى زيردست آزادشدگان ( 2 )  و فرزندان آزادشدگان را چه رسد كه ميان مهاجران نخستين فرق نهند و درجات و طبقات ايشان را تعيين كنند ، يا ترتيب دهند . هيهات ، آن تير كه نه از جنس تيرهاى ( 3 )  ديگر بود ، آواز داد و خود را شناساند و كسى در اين قضيه زبان به داورى گشود كه خود محكوم بود . اى آدمى ، چرا به جاى خود نمىنشينى و نمىخواهى كه كاستيهاى خود را بشناسى . چرا در آن رتبهء واپسين كه براى تو مقدّر شده قرار نمىگيرى ، چه زيان تو را كه چه كسى مغلوب شد و چه سود تو را كه چه كسى پيروز گرديد . تو در بيابان ضلالت\r\n","description":"","footnote":" ( 1 ) . هجر : شهرى است در بحرين كه در آنجا خرما بسيار باشد .  ( 2 ) . رجوع شود به ذيل صفحه 281 .  ( 3 ) . مراد ، تيرهاى قمار است كه اگر تيرى از جنس ديگر در ميان آنها باشد ، چون تيرها را به هم زنند ، از صدايش آن را بشناسند . ","page_name":" 647 ","page_number":652},
  {"content":"\r\n","description":"","footnote":"","page_name":" 648 ","page_number":653},
  {"content":"\r\nگمشگشته اى و از راه راست منحرف شده اى . آيا نمىبينى - البته نمىخواهم تو را خبر دهم بلكه از نعمتى كه خداوند به ما ارزانى داشته سخن مىگويم - كه گروهى از مهاجران در راه خدا به شهادت رسيدند . آرى ، هر يك را فضيلتى بود ، تا شهادت نصيب شهيد خاندان ما شد او را سيد الشهدا ( 1 )  خواندند و رسول الله ( ص ) بر كشتهء او نماز گزارد و به هفتاد تكبيرش اختصاص داد يا نمىبينى كسانى دستهاشان در راه خدا از تن جدا افتاد ، البته هر يك را فضيلتى بود ، تا دست يكى از ما را جدا كردند ، او را « طيار » و « ذو الجناحين » ( 2 )  خواندند و گفتند كه در بهشت با دو بال پرواز مىكند . اگر خداوند خودستايى را منع نفرموده بود ، گوينده براى تو از فضايلى سخن مىگفت كه دلهاى مؤمنان به آنها خو گرفته است و گوشهاى شنوندگان آنها را ناخوش ندارد . اين شكار را واگذار كه صيد آن كار تو نيست . ما پروردگان خداييم و ديگر مردم پروردگان ما هستند . اگر با خاندان شما در آميختيم و چون همتايان با شما رفتار كرديم ، در عزّت و شرف ديرين ما نقصانى پديد نيامد . از شما زن گرفتيم و به شما زن داديم ، در حالى كه ، همتايان ما نبوديد . به راستى شما را با ما چه نسبت رسول الله ( ص ) از ماست و آن دروغگو كه تكذيبش نمود از شماست . « اسد الله » ( 3 )  از ماست و « اسد الأحلاف » ( 4 )  از شماست . سرور جوانان بهشت ( 5 )  از ماست و « صبيبة النار » ( 6 )  از شماست . بهترين زنان جهان ( 7 )  از ماست و حمّالة الحطب ( 8 )  از شماست . و بسا چيزهايى ديگر كه از فضايل ما هستند و يادكردنشان به زيان شماست .\r\n","description":"","footnote":" ( 1 ) . مراد ، حمزة بن عبد المطلب است .  ( 2 ) . مراد ، جعفر بن ابى طالب است كه در جنگ موته به شهادت رسيد .  ( 3 ) . اسد الله ، ممكن است مراد حمزه باشد .  ( 4 ) . اسد الاحلاف ، شير سوگندها ، بعضى گويند ابو سفيان است و بعضى گويند عتبة بن ربيعه است .  ( 5 ) . سرور جوانان بهشت : مراد ، حضرت امام حسن ( ع ) و حضرت امام حسين ( ع ) است .  ( 6 ) . رسول الله ( ص ) پس از جنگ بدر فرمان كشتن عقبة بن ابى معيط را داد : او گفت : « من للصبيبة يا محمد » چه كسى براى كودكان خواهد ماند رسول خدا ( ص ) فرمود : « النار » نهج البلاغه ، ص 520 ، ترجمه دكتر شهيدى .  ( 7 ) . بهترين زنان جهان ، مراد ، حضرت خديجه و حضرت فاطمه ( ع ) است .  ( 8 ) . حمالة الحطب ، زن ابو لهب كه ام جميل نام داشت و او عمهء معاويه بود . ","page_name":" 649 ","page_number":654},
  {"content":"\r\n","description":"","footnote":"","page_name":" 650 ","page_number":655},
  {"content":"\r\nفضيلت ما را در اسلام ، همگان شنيده‌اند و ارج و مقام ما هم در عصر جاهلى بر كس پوشيده نيست . آنچه از ما پراكنده بوده در كتاب خدا گرد آمده است . آنجا كه گويد « به حكم كتاب خدا خويشاوندان به يكديگر سزاوارترند . » ( 1 )  و نيز سخن حق تعالى كه « نزديكترين كسان به ابراهيم همانا پيروان او و اين پيامبر و مؤمنان هستند و خدا ياور مؤمنان است . » ( 2 )  ما يك بار به سبب خويشاوندى با پيامبر به خلافت سزاواريم و يك بار به سبب طاعت و متابعت . چون در روز سقيفه مهاجران بر انصار حجت آوردند كه ما از نزديكان رسول الله ( ص ) هستيم ، بر همه پيروز گرديدند . اگر خويشاوندى با رسول الله ( ص ) سبب پيروزى در حجت است ، پس اين حق از آن ماست نه شما و اگر عنوان خويشاوندى سبب پيروزى نشود ، پس انصار بر دعوى خويش باقى هستند . پنداشته اى كه من بر همهء خلفا رشك برده‌ام و به خلاف همه برخاسته‌ام ، اگر چنين باشد كه تو گويى ، تو را نرسد كه بازخواست كنى . جنايتى بر تو نيامده است كه از تو عذر خواهند « و تلك شكاة ظاهر عنك عارها اين گناهى است كه ننگ آن از تو دور است . » و گفتى كه مرا چون شتر ، مهار در بينى كشيدند تا بيعت كنم . به خدا سوگند ، خواستى مرا نكوهش كنى ولى ستودى . خواستى مرا رسوا سازى ، خود را رسوا ساختى .\r\nمسلمانان را چه نقصان كه بر او ستم رود ، هرگاه در دين خود به شك نيفتد و يقينش به ترديد نيالايد . قصد من از بيان اين سخنان اقامهء حجت و دليل براى چون تويى نيست ، اين شمه اى است كه به خاطر آمد و آن را اظهار داشتم . سپس ، از ماجراى من و عثمان سخن گفتى . بايد پاسخ اين پرسش را به تو داد كه خويشاوند او هستى . حال بگو ، كدام يك از ما در حق عثمان بيشتر دشمنى كرد و به كشتن او مردم را راه نمود آيا آنكه خواست به ياريش برخيزد ولى عثمان خود نخواست و گفتش در خانه ات بنشين و از يارى من دست بدار يا آنكه عثمان\r\n","description":"","footnote":" ( 1 ) . سورهء 8 ، آيهء 75  ( 2 ) . سورهء 3 ، آيهء 68 . ","page_name":" 651 ","page_number":656},
  {"content":"\r\n","description":"","footnote":"","page_name":" 652 ","page_number":657},
  {"content":"\r\nاز او يارى خواست ولى او درنگ كرد و اسباب هلاكت او مهيا داشت تا قضاى الهى بر سر او آمد به خدا سوگند ، « خدا مىداند چه كسانى از شما مردم را از جنگ بازمىدارند و نيز مىشناسد كسانى را كه به برادران خود مىگويند : به نزد ما بياييد و جز اندكى به جنگ نمىآيند . » ( 1 )  من نمىخواهم اكنون به سبب خرده گرفتنم از اعمال بدعتآميز او پوزش بطلبم . گناه من اين است كه او را راه نموده‌ام و ارشاد كرده‌ام . بسا كسى را ملامت كنند كه او را گناهى نيست .\r\n« و قد يستفيد الظنة المتنصّح گاه اتفاق افتد كه نصيحتگر خود در معرض بدگمانى افتد . » « تا آنجا كه بتوانم قصدى جز به صلاح آوردنتان ندارم . توفيق من تنها با خداست ، به او توكل كرده‌ام و به درگاه او روى مىآورم . » ( 2 )  و گفتى كه مرا و يارانم را جز شمشير پاسخى نيست . به راستى تو خنداندى پس از آنكه گريانيدى . كى ديده اى كه فرزندان عبد المطلب از برابر دشمن واپس نشينند يا از شمشيرش بترسند .\r\n« لبّث قليلا يلحق الهيجا حمل اندكى درنگ كن تا حمل به جنگ پيوندد » .\r\nبه زودى آنكه او را مىجويى تو را بجويد ، و آنچه از تو دور است به تو نزديك شود . من با سپاهى گران از مهاجران و انصار و تابعين آنان كه نيكو پرورش يافته‌اند ، بر سر تو مىتازم . لشكرى انبوه كه غبارشان فضا را پر كند ، همه جامهء مرگ بر تن كه محبوبترين ديدارهايشان ديدار با پروردگارشان است . همراه ايشاناند فرزندان اهل بدر و شمشيرهاى بنى هاشم و تو از شيوهء جنگيدن آنان آگاه هستى آن گاه كه با برادرت ( 3 )  و دايىات ( 4 )  و جدت ( 5 )  و خويشاوندانت مىجنگيدند . « و آن از ستمكاران دور نخواهد بود . » ( 6 ) \r\n\r\n29 از نامهء آن حضرت ( ع ) به مردم بصره\r\nشما خود مىدانيد كه چسان رشتهء فرمانبردارى را گسستيد و قدم در راه جدايى\r\n","description":"","footnote":" ( 1 ) . سورهء 33 ، از آيه 18 .  ( 2 ) . از آيهء 88 ، سورهء 11 .  ( 3 ) . نك : پانوشت ص 277 .  ( 4 ) . نك : پانوشت ص 277  ( 5 ) . نك : پانوشت ص 277 .  ( 6 ) . سورهء 11 ، آيهء 83 . ","page_name":" 653 ","page_number":658},
  {"content":"\r\n","description":"","footnote":"","page_name":" 654 ","page_number":659},
  {"content":"\r\nو دشمنى نهاديد . من گناهكارتان را عفو كردم و از گريختگانتان شمشير برداشتم و آنان را كه به ما روى آوردند ، پذيرفتم . حال اگر اعمال مرگآور و آراء سفيهانهء دور از صوابتان ، شما را وادارد كه پيمان بشكنيد و به خلاف من برخيزيد ، بدانيد ، كه من مهياى پيكارم و اسبان خود را پيش آورده‌ام و بر اشتران خويش پالان نهاده‌ام . اگر ناچارم سازيد كه بر شما بتازم ، آن چنان جنگى آغاز مىكنم كه نبرد جمل در برابر آن حقير نمايد . با اين همه ، ارج فرمانبرداريتان را مىشناسم و حق نيكخواهانتان را ادا مىكنم و بيگناه را به جاى گناهكار نمىگيرم و وفاكننده به عهد و بيعت را به جاى پيمان شكنان مؤاخذه نمىكنم .\r\n\r\n30 از نامهء آن حضرت ( ع ) به معاويه\r\nپس از خداى بترس . در آنچه به تو ارزانى داشته و در حقى كه بر گردن تو نهاده نظر كن و به شناخت چيزهايى كه به ناشناختنشان معذور نيستى باز گرد . زيرا فرمانبردارى را نشانه هايى آشكار است و راههايى روشن و جاده هايى راست و دور از كژى و نهايتى مطلوب همگان . راهى كه زيركان و خردمندان در آن گام نهند و سفلگان سرافكنده از آن دور مىشوند . هر كه از آن راه پاى بيرون نهد ، از راه حق بيرون شده و در بيابان گمراهى سرگردان گشته است . خدا نعمتش را بر او دگرگون كند و خشم خود را بر سر او فرستد . پس خود را بپاى ، خود را بپاى ، خداوند براى تو راهت را آشكار ساخته . هر جا كه هستى ، همان جا بايست كه كار را به حد نهايت رسانده اى . نهايتى كه خسران است و كفر . نفس تو ، تو را به بدى گرفتار ساخته و به گمراهى در انداخته و به مهلكه كشيده و راهها را بر تو دشوار گردانيده است .\r\n","description":"","footnote":"","page_name":" 655 ","page_number":660},
  {"content":"\r\n","description":"","footnote":"","page_name":" 656 ","page_number":661},
  {"content":"\r\n\r\n31 از وصيت آن حضرت ( ع ) به حسن بن على ( عليهما السلام ) در آن هنگام كه از صفين بازمىگشت در « حاضرين » نوشته است .\r\nاز پدرى در آستانهء فنا و معترف به گذشت زمان ، كه عمرش روى در رفتن دارد و تسليم گردش روزگار شده ، نكوهش كنندهء جهان ، جاى گيرنده در سراى مردگان ، كه فردا از آنجا رخت برمىبندد ، به فرزند خود كه آرزومند چيزى است كه به دست نيايد ، راهرو راه كسانى است كه به هلاكت رسيده‌اند و آماج بيماريهاست و گروگان گذشت روزگار . پسرى كه تيرهاى مصائب به سوى او روان است ، بندهء دنياست و سوداگر فريب ، و وامدار مرگ و اسير نيستى است و هم پيمان اندوه‌ها و همسر غمهاست ، آماج آفات و زمين خوردهء شهوات و جانشين مردگان است . اما بعد . من از پشت كردن دنيا به خود و سركشى روزگار بر خود و روى آوردن آخرت به سوى خود ، دريافتم كه بايد در انديشهء خويش باشم و از ياد ديگران منصرف گردم و از توجه به آنچه پشت سر مىگذارم باز ايستم و هر چند ، غمخوار مردم هستم ، غم خود نيز بخورم و اين غمخوارى خود ، مرا از خواهشهاى نفس بازداشت و حقيقت كار مرا بر من آشكار ساخت و به كوشش و تلاشم برانگيخت كوششى كه در آن بازيچه اى نبود و با حقيقتى آشنا ساخت كه در آن نشانى از دروغ ديده نمىشد . تو را جزئى از خود ، بلكه همهء وجود خود يافتم ، به گونه اى كه اگر به تو آسيبى رسد ، چنان است كه به من رسيده و اگر مرگ به سراغ تو آيد ، گويى به سراغ من آمده است . كار تو را چون كار خود دانستم و اين وصيت به تو نوشتم تا تو را پشتيبانى بود ، خواه من زنده بمانم و در كنار تو باشم ، يا بميرم . تو را به ترس از خدا وصيت مىكنم ، اى فرزندم ، و به ملازمت امر او و آباد ساختن دل خود به ياد او و دست زدن در ريسمان او . كدام ريسمان از ريسمانى كه ميان تو و خداى توست ، محكمتر است ، هرگاه در آن دستزنى\r\n","description":"","footnote":"","page_name":" 657 ","page_number":662},
  {"content":"\r\n","description":"","footnote":"","page_name":" 658 ","page_number":663},
  {"content":"\r\nدل خويش به موعظه زنده دار و به پرهيزگارى و پارسايى بميران و به يقين نيرومند گردان و به حكمت روشن ساز و به ذكر مرگ خوار كن و وادارش نماى كه به مرگ خويش اقرار كند . چشمش را به فجايع اين دنيا بگشاى و از حمله و هجوم روزگار و كژ تابيهاى شب و روز برحذر دار . اخبار گذشتگان را بر او عرضه دار و از آنچه بر سر پيشينيان تو رفته است آگاهش ساز . بر خانه‌ها و آثارشان بگذر و در آنچه كرده‌اند و آن جايها ، كه رفته‌اند و آن جايها ، كه فرود آمده‌اند ، نظر كن . خواهى ديد كه از جمع دوستان بريده‌اند و به ديار غربت رخت كشيده‌اند و تو نيز ، يكى از آنها خواهى بود . پس منزلگاه خود را نيكو دار و آخرتت را به دنيا مفروش و از سخن گفتن در آنچه نمىشناسى يا در آنچه بر عهدهء تو نيست ، بپرهيز و در راهى كه مىترسى به ضلالت كشد ، قدم منه . زيرا باز ايستادن از كارهايى كه موجب ضلالت است ، بهتر است از افتادن در ورطه اى هولناك . به نيكوكارى امر كن تا خود در زمرهء نيكوكاران در آيى . از كارهاى زشت نهى بنماى ، به دست و زبان ، و آن را كه مرتكب منكر مىشود ، بكوش تا از ارتكاب آن دور دارى و در راه خدا مجاهدت نماى ، آنسان ، كه شايستهء چنين مجاهدتى است . در كارهاى خدايى ملامت ملامتگران در تو نگيرد . و در هر جا كه باشد ، براى خدا ، به هر دشوارى تن در ده و دين را نيكو بياموز و خود را به تحمل ناپسندها عادت ده و در همه كارهايت به خدا پناه ببر . زيرا اگر خود را در پناه پروردگارت در آورى ، به پناهگاهى استوار و در پناه نگهبانى پيروزمند در آمده اى . اگر چيزى خواهى فقط از پروردگارت بخواه ، زيرا بخشيدن و محروم داشتن به دست اوست . و فراوان طلب خير كن و وصيت را نيكو درياب و از آن رخ بر متاب . زيرا بهترين سخنان سخنى است كه سودمند افتد و بدان كه در دانشى كه در آن فايدتى نباشد ، خيرى نباشد و علمى كه از آن سودى حاصل نيايد ، آموختنش شايسته نبود . اى فرزند ، هنگامى كه ديدم به سن پيرى رسيده‌ام و سستى و ناتوانيم روى در فزونى دارد ، به نوشتن اين اندرز مبادرت ورزيدم و در آن خصلتهايى را آوردم ، پيش\r\n","description":"","footnote":"","page_name":" 659 ","page_number":664},
  {"content":"\r\n","description":"","footnote":"","page_name":" 660 ","page_number":665},
  {"content":"\r\nاز آنكه مرگ بر من شتاب آورد و نتوانم آنچه در دل دارم با تو بگويم .\r\nيا همان گونه كه در جسم فتور و نقصان پديد مىآيد ، در انديشه‌ام نيز فتور و نقصان پديد آيد . يا پيش از آنكه تو را اندرز دهم ، هواى نفس بر تو غالب آيد و اين جهان تو را مفتون خويش گرداند . و تو چون اشترى رمنده شوى كه سر به فرمان نمىآورد و اندرز من در تو كارگر نيفتد . دل جوانان نوخاسته ، چونان زمين ناكشته است كه هر تخم در آن افكنند ، بپذيردش و بپروردش . من نيز پيش از آنكه دلت سخت و اندرزناپذير شود و خردت به ديگر چيزها گرايد ، چيزى از ادب به تو مىآموزم . تا به جدّ تمام ، به كارپردازى و بهرهء خويش از آنچه اهل تجربت خواستار آن بوده‌اند و به محك خويش آزموده‌اند ، حاصل كنى و ديگر نيازمند آن نشوى كه خود ، آزمون از سرگيرى . در اين رهگذر ، از ادب به تو آن رسد كه ما با تحمل رنج به دست آورده‌ايم و آن حقايق كه براى ما تاريك بوده براى تو روشن گردد . اى فرزند ، اگر چه من به اندازهء پيشينيان عمر نكرده‌ام ، ولى در كارهاشان نگريسته‌ام و در سرگذشتشان انديشيده‌ام و در آثارشان سير كرده‌ام ، تا آنجا كه ، گويى خود يكى از آنان شده‌ام . و به پايمردى آنچه از آنان به من رسيده ، چنان است كه پندارى از آغاز تا انجام با آنان زيسته‌ام و دريافته‌ام كه در كارها آنچه صافى و عارى از شايبه است كدام است و آنچه كدر و شايبه آميز است ، كدام . چه كارى سودمند است و چه كارى زيانآور . پس براى تو از هر عمل ، پاكيزه تر آن را برگزيدم و جميل و پسنديده اش را اختيار كردم و آنچه را كه مجهول و سبب سرگردانى تو شود ، به يك سو نهادم . و چونان پدرى شفيق كه در كار فرزند خود مىنگرد ، در كار تو نگريستم و براى تو از ادب چيزها اندوختم كه بياموزى و به كار بندى . و تو هنوز در روزهاى آغازين جوانى هستى و در عنفوان آن . هنوز نيتى پاك دارى و نفسى دور از آلودگى .\r\nمصمم شدم كه نخست كتاب خدا را به تو بياموزم و از تأويل آن آگاهت سازم و بيش از پيش به آيين اسلامت آشنا گردانم تا احكام حلال و حرام آن را فراگيرى و از\r\n","description":"","footnote":"","page_name":" 661 ","page_number":666},
  {"content":"\r\n","description":"","footnote":"","page_name":" 662 ","page_number":667},
  {"content":"\r\nاين امور به ديگر چيزها نپرداختم . سپس ، ترسيدم كه مباد آنچه سبب اختلاف عقايد و آراء مردم شده و كار را بر آنان مشتبه ساخته ، تو را نيز به اشتباه اندازد . در آغاز نمىخواستم تو را به اين راه كشانم ، ولى با خود انديشيدم كه اگر در استحكام عقايد تو بكوشم به از اين است كه تو را تسليم جريانى سازم كه در آن از هلاكت ايمنى نيست . بدان اميد بستم كه خداوند تو را به رستگارى توفيق دهد و تو را راه راست نمايد . پس به كار بستن اين وصيتم را به تو سفارش مىكنم . و بدان ، اى فرزند ، كه بهترين و محبوبترين چيزى كه از اين اندرز فرا مىگيرى ، ترس از خداست و اكتفا به آنچه بر تو واجب ساخته و گرفتن شيوه اى كه پيشينيانت ، يعنى نياكانت و نيكان خاندانت ، بدان كار كرده‌اند . زيرا ، آنان همواره در كار خود نظر مىكردند ، همان گونه كه تو بايد نظر كنى و به حال خود مىانديشيدند ، همان گونه كه تو بايد بينديشى تا سرانجام ، به جايى رسيدند كه آنچه نيكى بود ، بدان عمل كردند و از انجام آنچه بدان مكلف نبودند ، باز ايستادند . پس اگر نفس تو از به كار بردن شيوهء آنان سرباز مىزند و مىخواهد خود حقايق را دريابد ، چنان كه آنان دريافته بودند ، پس بكوش تا هر چه طلب مىكنى از روى فهم و علم باشد ، نه به ورطهء شبهات افتادن و به بحث و جدل بيهوده پرداختن . پيش از آنكه در اين طريق نظر كنى و قدم در آن نهى از خداى خود يارى بخواه و براى توفيق يافتنت به او روى آور و از هر چه تو را به شبهه مىكشاند يا به گمراهيت منجر مىشود ، احتراز كن و چون يقين كردى كه دلت صفا يافت و خاشع شد و انديشه ات از پراكندگى برست و همهء سعى تو منحصر در آن گرديد ، آن گاه به آنچه در اين وصيت براى تو ، بوضوح ، بيان داشته‌ام ، بنگر و اگر نتوانستى به آنچه دوست دارى ، دست يا بى و براى تو آسودگى نظر و انديشه حاصل نيامد ، بدان كه مانند شترى هستى كه پيش پاى خود را نمىبيند و در تاريكى گام برمىدارد . كسى كه به خطا مىرود و حق و باطل را به هم مىآميزد ، طالب دين نيست و بهتر آن است كه از رفتن باز ايستد . اى فرزند ، وصيت مرا نيكو درياب و بدان كه مرگ در دست همان كسى است كه\r\n","description":"","footnote":"","page_name":" 663 ","page_number":668},
  {"content":"\r\n","description":"","footnote":"","page_name":" 664 ","page_number":669},
  {"content":"\r\nزندگى در دست اوست و آنكه مىآفريند ، همان است كه مىميراند و آنكه فنا كننده است ، همان است كه باز مىگرداند و آنكه مبتلا كننده است همان است كه شفا مىبخشد و دنيا استقرار نيافته مگر بر آن حال كه خداوند براى آن مقرر داشته ، از نعمتها و آزمايشها و پاداش روز جزا يا امور ديگرى كه خواسته و ما را از آنها آگاهى نيست . اگر درك بعضى از اين امور بر تو دشوار آمد ، آن را به حساب نادانى خود گذار ، زيرا تو در آغاز نادان آفريده شده اى ، سپس ، دانا گرديده اى و چه بسيارند چيزهايى كه تو نمىدانى و انديشه ات در آن حيران است و بصيرتت بدان راه نمىجويد ، ولى بعدها مىبينى و مىشناسى . پس چنگ در كسى زن كه تو را آفريده است و روزى داده و اندامى نيكو بخشيده و بايد كه پرستش تو خاص او باشد و گرايش تو به او و ترس تو از او . و بدان اى فرزند ، كه هيچكس از خدا خبر نداده ، آنسان ، كه پيامبر ما ( صلى الله عليه و آله ) خبر داده است . پس بدان راضى شو ، كه او را پيشواى خود سازى و راه نجات را به رهبرى او پويى . من در نصيحت تو قصور نكردم و آنسان ، كه من در انديشهء تو هستم ، تو خود در انديشهء خويش نيستى . بدان ، اى فرزند ، اگر پروردگارت را شريكى بود ، پيامبران او هم نزد تو مىآمدند و آثار پادشاهى و قدرت او را مىديدى و افعال و صفات او را مىشناختى . ولى خداى تو آن گونه كه خود خويشتن را وصف كرده ، خدايى است يكتا . كسى در ملكش با او مخالفتى نكند ، هرگز زوال نيابد و همواره خواهد بود .\r\nپيش از هر چيز بوده است ، كه او را آغازى نيست و بعد از هر چيز خواهد بود ، كه او را نهايتى نيست . فراتر از اين است كه پروردگاريش ثابت شود به دانستن و شناختن به دل يا به چشم . چون اين را دانستى ، اكنون چنان كن كه از چون تويى شايسته است با وجود خردى قدر و منزلتش و اندك بودن تواناييش و فراوانى ناتوانيش و بسيارى نيازش به پروردگارش ، در فرمانبردارى از او و ترس از عقوبت او و بيم از خشم او . او تو را جز به نيكى فرمان ندهد و جز از زشتى باز ندارد . اى فرزند ، تو را آگاه كردم از دنيا و دگرگونيهايش و دست به دست گشتنهايش . و تو را از آخرت خبر دادم و آنچه براى اهل آخرت در آنجا مهيا شده و براى هر دو\r\n","description":"","footnote":"","page_name":" 665 ","page_number":670},
  {"content":"\r\n","description":"","footnote":"","page_name":" 666 ","page_number":671},
  {"content":"\r\nمثلهايى آوردم ، تا به آنها عبرت گيرى و از آنها پيروى كنى . مثل كسانى كه دنيا را به آزمون شناخته‌اند ، مثل جماعتى است از مسافران كه در منزلگاهى قحطى زده و بى آب و گياه منزل دارند و از آنجا آهنگ جايى سبز و خرم و پر آب و گياه نمايند . اينان سختى راه و جدايى از دوستان و مشقت سفر و ناگوارى غذا را به جان بخرند تا به آن سراى گشاده ، كه قرارگاه آنهاست ، برسند . پس ، آن همه رنجها را كه در راه كشيده‌اند ، آسان شمارند و آن هزينه كه كرده‌اند زيان نپندارند . و برايشان چيزى خوشتر از آن نيست كه به منزلگاهشان نزديك كند و به محل موعودشان در آورد . و مثل كسانى كه فريب دنيا را خورده‌اند ، مثل جماعتى است كه در منزلگاهى سبز و خرم و با نعمت بسيار بوده‌اند و از آنجا به منزلگاهى خشك و بىآب و گياه رخت افكنده‌اند . پس براى آنان چيزى ناخوشايندتر و دشوارتر از جدايى از جايى كه در آن بوده‌اند و رسيدن به جايى كه بدان رخت كشيده‌اند ، نباشد . اى فرزند ، خود را در آنچه ميان تو و ديگران است ، ترازويى پندار . پس براى ديگران دوست بدار آنچه براى خود دوست مىدارى و براى ديگران مخواه آنچه براى خود نمىخواهى و به كس ستم مكن همان گونه كه نخواهى كه بر تو ستم كنند .\r\nبه ديگران نيكى كن ، همان گونه كه خواهى كه به تو نيكى كنند . آنچه از ديگران زشت مىدارى از خود نيز زشت بدار . آنچه از مردم به تو مىرسد و خشنودت مىسازد ، سزاوار است كه از تو نيز به مردم همان رسد . آنچه نمىدانى مگوى ، هر چند ، آنچه مىدانى اندك باشد و آنچه نمىپسندى كه به تو گويند ، تو نيز بر زبان مياور و بدان كه خودپسندى ، خلاف راه صواب است و آفت خرد آدمى . سخت بكوش ، ولى گنجور ديگران مباش . و چون راه خويش يافتى ، به پيشگاه پروردگارت بيشتر خاشع باش . و بدان ، كه در برابر تو راهى است ، بس دراز و با مشقت بسيار . پيمودن اين راه را نياز به طلب است ، به وجهى نيكو . توشه برگير بدان مقدار كه تو را برساند ، در عين سبك بودن پشتت از بار گران . پس بيش از توان خويش بار بر پشت منه كه سنگينى\r\n","description":"","footnote":"","page_name":" 667 ","page_number":672},
  {"content":"\r\n","description":"","footnote":"","page_name":" 668 ","page_number":673},
  {"content":"\r\nآن تو را بيازارد . هرگاه مستمند بينوايى را يافتى كه توشه ات را تا روز قيامت ببرد و در آن روز كه روز نيازمندى توست همهء آن را به تو باز پس دهد ، چنين كسى را غنيمت بشمار و بار خود بر او نه و فراوانش مدد رسان ، اكنون كه بر او دست يافته اى ، بسا ، روزى او را بطلبى و نيابى . و نيز غنيمت بشمر كسى را كه در زمان توانگريت از تو وام مىطلبد تا در روز سختى به تو ادا كند . و بدان ، كه در برابر تو گردنه اى است بس دشوار . كسى كه بارش سبكتر باشد در گذر از آن ، نيكو حالتر از كسى باشد كه بارى گران بر دوش دارد . و آنكه آهسته مىرود ، از آنكه شتاب مىورزد ، بدحالتر بود . جاى فرود آمدن از آن گردنه يا بهشت است يا دوزخ . پس ، پيش از فرود آمدنت ، براى خود پيشروى فرست و منزلى مهيا كن . زيرا پس از مرگ ، خشنود ساختن خداوند را وسيلتى نيست و راه بازگشت به دنيا بسته است . و بدان ، كه خداوندى كه خزاين آسمانها و زمين به دست اوست ، تو را رخصت دعا داده و خود اجابت آن را بر عهده گرفته است و از تو خواسته كه از او بخواهى تا عطايت كند و از او آمرزش طلبى تا بيامرزدت و ميان تو و خود ، هيچكس را حجاب قرار نداده و تو را به كسى وانگذاشت كه در نزد او شفاعتت كند و اگر مرتكب گناهى شدى از توبه ات باز نداشت و در كيفرت شتاب نكرد . و چون بازگشتى سرزنشت ننمود و در آن زمان ، كه در خور رسوايى بودى ، رسوايت نساخت و در قبول توبه بر تو سخت نگرفت و به سبب گناهى كه از تو سر زده به تنگنايت نيفكند و از رحمت خود نوميدت نساخت . بلكه روى گردانيدن تو را از گناه ، حسنه شمرد . و گناه تو را يك بار كيفر دهد و كار نيكت را ده بار جزا دهد .\r\nو باب توبه را به رويت بگشود . چون ندايش دهى ، آوازت را مىشنود و اگر براز سخن گويى ، آن را مىداند . پس حاجت به نزد او ببر و راز دل در نزد او بگشاى و غم خود به نزد او شكوه نماى و از او چارهء غمهايت را بخواه و در كارهايت از او يارى بجوى و از خزاين رحمت او چيزى بطلب كه جز او را توان عطاى آن نباشد ،\r\n","description":"","footnote":"","page_name":" 669 ","page_number":674},
  {"content":"\r\n","description":"","footnote":"","page_name":" 670 ","page_number":675},
  {"content":"\r\nچون افزونى در عمر و سلامت در جسم و گشايش در روزى . خداوند كليدهاى خزاين خود را در دستان تو نهاده است ، زيرا تو را رخصت داده كه از او بخواهى و هر زمان كه بخواهى درهاى نعمتش را به دعا بگشايى و ريزش باران رحمتش را طلب كنى . اگر تو را دير اجابت فرمود ، نوميد مشو . زيرا عطاى او بسته به قدر نيت باشد . چه بسا در اجابت تأخير روا دارد تا پاداش سؤال كننده بزرگتر و عطاى آرزومند ، افزونتر گردد . چه بسا چيزى را خواسته اى و تو را نداده‌اند ، ولى بهتر از آن را در اين جهان يا در آن جهان به تو دهند . يا صلاح تو در آن بوده كه آن را از تو دريغ دارند . چه بسا چيزى از خداوند طلبى كه اگر ارزانيت دارد تباهى دين تو را سبب شود . پس همواره از خداوند چيزى بخواه كه نيكى آن برايت برجاى ماند و رنج و مشقت آن از تو دور باشد . نه مال براى تو باقى ماند و نه ، تو براى مال باقى مانى . و بدان ، كه تو را براى آخرت آفريده‌اند ، نه براى دنيا . براى فنا آفريده‌اند ، نه براى بقا و براى مرگ آفريده‌اند ، نه براى زندگى . در سرايى هستى ناپايدار كه بايد از آن رخت بربندى . تنها روزى چند در آن خواهى زيست . راه تو راه آخرت است و تو شكار مرگ هستى . مرگى كه نه تو را از آن گريز است و نه گزير . در پى هر كه باشد از دستش نهلد و خواه و ناخواه او را خواهد يافت . از آن ترس ، كه گرفتارت سازد و تو سرگرم گناه بوده باشى ، به اين اميد كه زان سپس ، توبه خواهى كرد . ولى مرگ ميان تو و توبه ات حايل شود و تو خود را تباه ساخته باشى . اى فرزند ، فراوان مرگ را ياد كن و هجوم ناگهانى آن را به خاطر داشته باش و در انديشهء پيشامدهاى پس از مرگ باش . تا چون مرگ به سراغت آيد ، مهياى آن شده ، كمر خود را بسته باشى ، به گونه اى كه فرا رسيدنش بناگهان مغلوبت نسازد . زنهار ، كه فريب نخورى از دلبستگى دنياداران به دنيا و كشاكش آنها بر سر دنيا . زيرا خداوند تو را از آن خبر داده است و دنيا خود ، خويشتن را براى تو توصيف كرده است و از بديهاى خود پرده برگرفته است . دنياطلبان چون سگانى هستند كه بانگ مىكنند و\r\n","description":"","footnote":"","page_name":" 671 ","page_number":676},
  {"content":"\r\n","description":"","footnote":"","page_name":" 672 ","page_number":677},
  {"content":"\r\nچون درندگانى هستند كه بر سر طعمه از روى خشم زوزه مىكشند و آنكه نيرومندتر است ، آن را كه ناتوانتر است ، مىخورد و آنكه بزرگتر است ، آن را كه خردتر است ، مغلوب مىسازد ، ستورانى هستند برخى پاى بسته و برخى رها شده كه عقل خود را از دست داده‌اند و رهسپار بيراهه‌اند . آنان را در بيابانى درشتناك و صعب رها كرده‌اند تا گياه آفت و زيان بچرند . شبانى ندارند كه نگهداريشان كند و نه چراننده اى كه بچراندشان . دنيا به كوره راهشان مىراند و ديدگانشان را از فروغ چراغ هدايت محروم داشته . سرگردان در بيراهه‌اند ولى غرق در نعمت . دنيا را پروردگار خويش گرفته‌اند .\r\nدنيا آنها را به بازى گرفته و آنها نيز سرگرم بازى با دنيا شده‌اند و آن سوى اين جهان را به فراموشى سپرده‌اند . اندكى بپاى تا پرده تاريكى به كنارى رود . گويى كجاوه‌ها رسيده‌اند و آنكه مىشتابد به كاروان گذشتگان مىرسد . بدان ، اى فرزند ، كسى كه مركبش شب و روز باشد ، او را مىبرند ، هر چند به ظاهر ايستاده باشد و مسافت را طى مىكند ، هر چند ، در امن و راحت غنوده باشد . و به يقين بدان كه به آرزويت نخواهى رسيد و از مرگ خويش رستن نتوانى . تو به همان راهى مىروى كه پيشينيان تو مىرفتند . پس در طلب دنيا ، لختى مدارا كن و سهل گير و در طلب معاش نيكو تلاش كن ، زيرا چه بسا طلب كه به نابودى سرمايه كشد . زيرا چنان نيست كه هر كس به طلب خيزد ، روزيش دهند و چنان نيست كه هر كس در طلب نشتابد ، محروم ماند . نفس خود را گرامى دار از آلودگى به فرومايگى ، هر چند تو را به آروزيت برساند . زيرا آنچه از وجود خويش مايه مىگذارى ديگر به دستت نخواهد آمد . بندهء ديگرى مباش ، خداوندت آزاد آفريده است . خيرى كه جز به شر حاصل نشود ، در آن چه فايدت و آسايشى كه جز به مشقت به دست نيايد ، چگونه آسايشى است بپرهيز از اين كه مركبهاى آزمندى تو را به آبشخور هلاكت برند . اگر توانى صاحب نعمتى را ميان خود و خداى خود قرار ندهى ، چنان كن . زيرا تو بهرهء خويش خواهى\r\n","description":"","footnote":"","page_name":" 673 ","page_number":678},
  {"content":"\r\n","description":"","footnote":"","page_name":" 674 ","page_number":679},
  {"content":"\r\nيافت و سهم خود بر خواهى گرفت . آن اندك كه از سوى خداى سبحان به تو رسد بزرگتر و گراميتر است از بسيارى كه از آفريدگانش رسد ، هر چند ، هر چه هست ، از اوست . جبران آنچه به سبب خاموش ماندنت به دست نياورده اى ، آسانتر است از به دست آوردن آنچه به گفتن از دست داده اى . نگهدارى آنچه در ظرف است ، بسته به محكمى بند آن است . نگهدارى آنچه در دست دارى ، براى من دوست داشتنىتر است از طلب آنچه در دست ديگرى است . تلخى نوميدى بهتر است از دست طلب پيش مردمان دراز كردن . پيشه ورى با پارسايى به از توانگرى آلوده به گناه . آدمى بهتر از هر كس ديگر نگهبان راز خويش است . بسا كسان كه بكوشند و ندانند به سوى چه زيانى پيش مىتازند . پرگو همواره ياوه سراست . آنكه مىانديشد ، چشم بصيرتش بينا شود . با نيكان بياميز تا از آنان شمرده شوى . از بدان بپرهيز تا در شمار آنان نيايى .\r\nبدترين خوردنيها چيزى است ، كه حرام باشد . ستم بر ناتوان نكوهيده ترين ستم است . جايى كه مدارا ، درشتى به حساب آيد ، درشتى ، مدارا شمرده شود . بسا كه دارو سبب مرگ شود و بسا دردا كه خود دارو بود . بسا كسا كه در او اميد نصيحتى نرود و نصيحتى نيكو كند و كسى كه از او نصيحت خواهند و خيانت كند . زنهار از تكيه كردن به ديدار آروزها ، كه آرزو سرمايه كم خردان است . عقل ، به ياد سپردن تجربه هاست .\r\nبهترين تجربهء تو تجربه اى است كه تو را اندرزى باشد .\r\nفرصت را غنيمت بشمار ، پيش از آنكه غصه اى گلوگير شود . چنان نيست كه هر كه به طلب برخيزد به مقصود تواند رسيد و چنان نيست كه هر چه از دست شود ، دوباره ، بازگردد . از تبهكارى است ، از دست نهادن زاد راه و تباه كردن آخرت . هر كارى را عاقبتى است . آنچه تو را مقدر شده خواهد آمد . بازرگان دستخوش خطر است . بسا اندك كه از بسيار بارورتر بود . در دوست فرومايه و يار بخيل فايدتى نيست . سخت مكوش با زمانه چندان كه ، مركب آن رام و مطيع توست و تا سود بيشتر حاصل كنى ، خطر را به جان مخر . زنهار از اين كه مركب ستيزه جويى تو را از جاى بركند . اگر دوستت پيوند از تو گسست ، پيوستن او را بر خود هموار سازد و چون از تو رخ\r\n","description":"","footnote":"","page_name":" 675 ","page_number":680},
  {"content":"\r\n","description":"","footnote":"","page_name":" 676 ","page_number":681},
  {"content":"\r\nبرتافت تو به لطف پيوند روى آور و چون بخل ورزيد ، تو دست بخشش بگشاى و چون دورى گزيد ، تو نزديك شو و چون درشتى نمود ، تو نرمى پيش آر و چون مرتكب خطايى شد ، عذرش را بپذير ، آنسان ، كه گويى تو بندهء او هستى و او ولى نعمت تو . ولى مباد كه اينها نه به جاى خود كنى يا با نااهلان نيكى كنى . دشمن دوست را دوست خود مشمار كه سبب دشمنى تو با دوست گردد .\r\nوقتى كه برادرت را اندرز مىدهى چه نيك و چه ناهنجار ، سخن از سر اخلاص گوى و خشم خود اندك اندك فرو خور كه من به شيرينى آن شربتى ننوشيده‌ام و پايانى گواراتر از آن نديده‌ام . با آنكه ، با تو درشتى كند ، نرمى نماى تا او نيز با تو نرمى كند . با دشمن خود احسان كن كه آن شيرينترين دو پيروزى است ، انتقام و گذشت . اگر از دوست خود گسستن خواهى ، جايى براى آشتى بگذار كه اگر روزى بازگشتن خواهد ، تواند . اگر كسى در بارهء تو گمان نيك برد ، تو نيز با كارهاى نيك خود گمانش را به حقيقت پيوند . به اعتمادى كه ميان شماست ، حق دوستت را ضايع مكن ، زيرا كسى كه حق او را ضايع كنى ، ديگر دوست تو نخواهد بود . با كسانت چنان كن كه بىبهره ترين مردم از تو نباشند . با كسى كه از تو دورى مىجويد ، دوستى مكن . و نبايد دوست تو در گسستن پيوند دوستى ، دليلى استوارتر از تو در پيوند دوستى داشته باشد . و نبايد انگيزه اش در بدى كردن به تو از نيكى كردن به تو بيشتر باشد . ستم آنكه بر تو ستم روا مىدارد در چشمت بزرگ نيايد ، زيرا در زيان تو و سود خود مىكوشد . پاداش كسى كه تو را شادمان مىسازد ، بدىكردن به او نيست . و بدان ، اى فرزند ، كه روزى بر دو گونه است : يكى آنكه تو آن را بطلبى و يكى آنكه او در طلب تو باشد و اگر تو نزد او نروى او نزد تو آيد . چه زشت است فروتنى هنگام نيازمندى و درشتى به هنگام بىنيازى . از دنيايت همان اندازه بهرهء توست كه در آبادانى خانهء آخرتت صرف مىكنى . اگر آنچه از دست مىدهى ، سبب زارى كردن توست پس به هر چه به دستت نيامده ، نيز ، زارى كن . دلالت جوى از آنچه بوده بر\r\n","description":"","footnote":"","page_name":" 677 ","page_number":682},
  {"content":"\r\n","description":"","footnote":"","page_name":" 678 ","page_number":683},
  {"content":"\r\nآنچه نبوده ، زيرا كارها به يكديگر همانندند . از آن كسان مباش كه اندرز سودشان نكند ، مگر آن گاه كه در آزارشان مبالغت رود ، زيرا عاقلان به ادب بهره گيرند و به راه آيند و ستوران به زدن . هر غم و اندوه را كه بر تو روى آرد ، به افسون شكيبايى و يقين نيكو ، از خود دور ساز . هر كه عدالت را رها كرد به جور و ستم گراييد . دوست به منزله خويشاوند است . و دوست حقيقى كسى است كه در غيبت هم در دوستيش صادق باشد . هوا و هوس شريك رنج و الم است . چه بسا بيگانه اى كه خويشاوندتر از خويشاوند است ، و چه بسا خويشاوندى كه از بيگانه ، بيگانه تر است . غريب كسى است كه او را دوستى نباشد . هر كه از حق تجاوز كند به تنگنا افتد . هر كس به مقدار خويش بسنده كند قدر و منزلتش برايش باقى بماند . استوارترين رشتهء پيوند ، رشتهء پيوند ميان تو و خداست . هر كه در انديشهء تو نيست ، دشمن توست . گاه نوميد ماندن به منزله يافتن است هنگامى كه طمع سبب هلاكت باشد . نه هر خللى را به آشكارا توان ديد و نه هر فرصتى به دست آيد . چه بسا بينا در راه ، به خطا رود و نابينا به مقصد رسد . انجام دادن كارهاى بد را به تأخير انداز ، زيرا هر زمان كه خواهى توانى بشتابى و به آن دست يا بى . بريدن از نادان ، همانند پيوستن به داناست . هر كه از روزگار ايمن نشيند ، هم روزگار به او خيانت كند . هر كه زمانه را ارج نهد ، زمانه خوارش دارد . نه چنان است كه هر كه تيرى افكند به هدف رسد . چون رأى سلطان دگرگون شود ، روزگار دگرگون گردد . پيش از قدم نهادن در راه بپرس كه همراهت كيست و پيش از گرفتن خانه بنگر كه همسايه ات كيست . زنهار از گفتن سخن خنده آور ، هر چند ، آن را از ديگرى حكايت كنى . از رأى زدن با زنان بپرهيز ، زيرا ايشان را رأيى سست و عزمى ناتوان است . زنان را روى پوشيده دار تا چشمشان به مردان نيفتد ، زيرا حجاب ، زنان را بيش از هر چيز از گزند نگه دارد . خارج شدنشان از خانه بدتر نيست از اين كه كسى را كه به او اطمينان ندارى به خانه در آورى . اگر توانى كارى كنى كه جز تو را نشناسد چنان كن و كارى را كه برون از توان اوست ، به او مسپار ، زيرا زن چون گل ظريف است ، نه پهلوان خشن .\r\nگرامى داشتنش را از حد مگذران و\r\n","description":"","footnote":"","page_name":" 679 ","page_number":684},
  {"content":"\r\n","description":"","footnote":"","page_name":" 680 ","page_number":685},
  {"content":"\r\nاو را به طمع مينداز ، چندان كه ديگرى را شفاعت كند . زنهار از رشك بردن و غيرت نمودن نابجا ، زيرا سبب مىشود كه زن درستكار به نادرستى افتد و زنى را كه به عفت آراسته است به ترديد كشاند . براى هر يك از خادمانت وظيفه اى معين كن كه به انجام آن پردازد و هر يك ، كار تو را به عهدهء آن ديگر نيندازد . عشيره خود را گرامى دار ، كه ايشان بالهاى تو هستند كه به آن مىپرى و اصل و ريشهء تواند كه بدان بازمىگردى و دست تو هستند كه به آن حمله مىآورى . دين و دنيايت را به خدا مىسپارم و از او بهترين سرنوشت را براى تو مىطلبم ، هم اكنون و هم در آينده ، هم در دنيا و هم در آخرت . و السلام .\r\n\r\n32 از نامهء آن حضرت ( ع ) به معاويه\r\nبسيارى از مردم را به گمراهى خويش فريب دادى و به تباهى افكندى و به امواج نفاق خود سپردى . ظلمت گمراهى آنان را فرا گرفت و در تلاطم شبهه‌ها گرفتار آمدند و از راه راست خود دور گشتند و چونان كسى كه بر روى پاشنه‌هاى خود بچرخد به عقب باز گرديدند و بار ديگر به نياكان خويش متكى شدند و بر آنها باليدند ، جز اندكى از اهل بصيرت ، كه چون تو را شناختند ، از تو جدا شدند . و ياريت را فرو گذاشتند و به سوى خدا گريختند . زيرا تو ايشان را به كارى صعب وامىداشتى و از راه راست منحرف مىساختى . پس ، اى معاويه ، به دل از خداى بترس و افسار خود از كف شيطان به در كن . زيرا دنيا از تو بريده و آخرت به تو نزديك شده . والسلام .\r\n","description":"","footnote":"","page_name":" 681 ","page_number":686},
  {"content":"\r\n","description":"","footnote":"","page_name":" 682 ","page_number":687},
  {"content":"\r\n\r\n33 نامه اى از آن حضرت ( ع ) به قثم بن عباس ، عامل خود در مكَّه\r\nاما بعد ، جاسوس من كه در مغرب ( 1 )  است به من نوشته و خبر داده كه جمعى از مردم شام را براى روزهاى حج به مكه فرستاده‌اند . مردمى كوردل ، گران گوش و كور ديده ، كه حق را از راه باطل مىجويند و با فرمانبردارى از مخلوق ، نافرمانى خالق مىكنند و دين خويش مىدهند و متاع ناچيز دنيا مىستانند و به بهاى جهان نيكان و پرهيزگاران ، دنياى دون را مىخرند . و حال آنكه ، به خير دست نخواهد يافت مگر نيكوكار و كيفر شر نبيند ، مگر بدكار . زمام كار خويش به دورانديشى و سرسختى به دست گير و چون ناصحان خردمند و پيروان امر حكومت و فرمانبرداران امامت به كار خويش پرداز . زنهار از اين كه مرتكب عملى شوى كه نيازت به پوزش افتد . اگرت نعمتى به چنگ افتد ، سرمستى منماى و به هنگام بلا سست رأى و دلباخته مباش .\r\nوالسلام .\r\n\r\n34 نامه اى از آن حضرت ( ع ) به محمد بن ابى ابكر ، هنگامى كه از دلتنگى او به سبب عزلش از مصر و جانشينى مالك اشتر خبر يافت\r\nو اشتر در راه پيش از رسيدنش به مصر وفات يافت .\r\nاما بعد ، خبر يافتم كه از اين كه اشتر را به قلمرو فرمانت فرستاده بودم ، ملول شده اى . من اين كار را به سبب كندى تو در كار يا براى افزودن در كوشش تو نكرده بودم . اگر قلمرو فرمان تو را از تو گرفتم ، بدان سبب بود كه مىخواستم تو را به كارى كه انجام دادن آن بر تو آسانتر باشد و حكومت بر آن تو را خوشتر مىافتد ، بر گمارم .\r\n","description":"","footnote":" ( 1 ) . مراد از مغرب ، مكه است . ","page_name":" 683 ","page_number":688},
  {"content":"\r\n","description":"","footnote":"","page_name":" 684 ","page_number":689},
  {"content":"\r\nمردى كه به امارت مصر فرستادم ، ما را نيكخواه بود و در برابر دشمنان ما سخت پايدار و درشت خو . خدايش بيامرزد . روزهاى عمر خويش به پايان رسانيد . با مرگ ديدار كرد و ما از او خشنوديم و خداوند ، خشنودى خود بهرهء او سازد و ثوابش را دو چندان كند . پس با لشكر خود به بيرون تاز و با بصيرت دل راه خويش در پيش گير و براى نبرد با كسى ، كه آهنگ جنگ تو دارد ، دامن بر كمر زن و آنان را به راه پروردگارت فرا خوان و فراوان از خداى يارى بجوى تا در هر كار ، كه دلمشغولت مىدارد ، تو را كفايت كند و در هر حادثه كه بر تو فرود مىآيد ياريت نمايد .\r\nان شاء الله .\r\n\r\n35 نامه اى از آن حضرت ( ع ) به عبد الله بن عباس ، پس از كشته شدن محمد بن ابى بكر .\r\nاما بعد . مصر گشوده شد و محمد بن ابى بكر ( رحمه الله ) به شهادت رسيد .\r\nپاداش او را از خداى مىطلبم . محمد ، فرزندى بود نيكخواه و كارگزارى بود كوشنده و شمشيرى بود برنده و ركنى استوار بود در برابر دشمن . مردم را تحريض كردم كه به دو پيوندند و ، بيش از آنكه حادثه در رسد ، ياريش كنند . آنان را پنهان و آشكارا فراخواندم و باز فراخواندم ، بعضى به اكراه آمدند و برخى بهانه‌هاى دروغ آوردند و شمارى در خانه‌هاى خود نشستند و ما را فرو گذاشتند . از خدا مىخواهم كه به زودى از ايشان رهاييم دهد . به خدا سوگند ، اگر نه اين بود كه همهء آرزويم به شهادت رسيدن است ، به هنگام رويارويى با دشمن و اگر نه دل بر مرگ نهاده بودم ، خوش نداشتم كه حتى يك روز هم در ميان اينان بمانم يا در روى ايشان بنگرم .\r\n","description":"","footnote":"","page_name":" 685 ","page_number":690},
  {"content":"\r\n","description":"","footnote":"","page_name":" 686 ","page_number":691},
  {"content":"\r\n\r\n36 از نامهء آن حضرت ( ع ) به برادرش ، عقيل بن ابى طالب ، در ذكر سپاهى كه به جنگ يكى از دشمنانش ( 1 )  فرستاده بود .\r\nاين نامه در پاسخ نامهء عقيل است : سپاهى گران از مسلمانان به سوى او روانه كردم . چون خبر آن بشنيد ، دامن بر كمر زد و بگريخت و پشيمان از كردهء خويش بازگرديد . سپاه من در راه به او رسيد .\r\nآفتاب نزديك به غروب بود ، با شتاب تمام جنگى كردند كه بيش از ساعتى به دراز نكشيد . و او كه سخت به تنگنا افتاده بود و رمقى بيش ، از او باقى نمانده بود ، با تأسف ، رهايى يافت و شتابان روى بتافت . قريش را به حال خود گذار تا در گمراهى بتازد و در تفرقه و نفاق جولان دهد و در وادى سرگردانى به سركشى خويش ادامه دهد . آنان براى نبرد با من همدست شدند ، همان گونه كه پيش از اين در نبرد با رسول الله ( صلى الله عليه و آله ) همدست شده بودند . آن خداوندى كه كيفر گناهان را مىدهد ، قريش را كيفر دهد ، كه پيوند خويشاوندى مرا بريدند و حكومتى را كه از آن فرزند مادرم ( 2 )  بود ، از من بستدند . پرسيده بودى كه در پيكار با اين قوم چه راهى دارم به خدا سوگند با اين مردم پيمان شكن مىجنگم تا خدا را ديدار كنم . افزونى پيرامونيان بر عزّتم نيفزايد و پراكنده شدنشان به وحشتم نيفكند و مپندار كه فرزند پدرت ، هر چند مردم رهايش كنند ، در برابر دشمن تضرع و خشوع كند يا از ناتوانى زير بار ستم رود يا زمام خود به دست ديگرى دهد و يا به كس سوارى دهد . بلكه او چنان است كه آن شاعر بنى سليم گفته است :\r\n\r\nفان تسألينى كيف انت فاننى\r\nصبور على ريب الزمان صليب\r\nيهز علىّ ان ترى بى كآبة\r\nفيشمت عاد اويساء حبيب\r\n\r\n« اگر از من بپرسى كه چگونه اى گويم در برابر سختى روزگار شكيبا و پايدارم ، بر من دشوار است كه اندوهناكم ببينند تا دشمن سرزنش كند و دوست غمگين گردد . »\r\n","description":"","footnote":" ( 1 ) . اين دشمن بسر بن ابى ارطاه است كه بر يمن تاخته بود .  ( 2 ) . مراد از فرزند مادرم ، حضرت رسول ( ص ) است . ","page_name":" 687 ","page_number":692},
  {"content":"\r\n","description":"","footnote":"","page_name":" 688 ","page_number":693},
  {"content":"\r\n\r\n37 از نامهء آن حضرت ( ع ) به معاويه\r\nسبحان الله چه بسيار است پيروى تو از هواهاى بدعت آميز و چه سخت است گرفتار آمدنت به چنگ حيرت و سرگردانى . حقايق را ضايع مىگذارى و پيمانها را به دور مىافكنى . حقايق و پيمانهايى كه خواستهء خداوند است و حجت است بر بندگان او ، اما در بارهء عثمان و قاتلانش ، سخت به جدال برخاسته اى و فراوان سخن مىگويى . تو خود روزگارى به يارى عثمان برخاستى كه يارى كردنت به سود خودت بود و هنگامى از يارى كردن باز ايستادى و او را واگذاشتى كه اگر ياريش مىكردى به سود او بود . والسلام .\r\n\r\n38 نامه اى از آن حضرت ( ع ) به مردم مصر هنگامى كه مالك اشتر ( رحمه الله ) را بر آنان امارت داد .\r\nاز بندهء خدا على ، امير المؤمنين ، به مردمى كه براى خدا خشمگين شدند ، هنگامى كه ديگران در زمينش نافرمانى كردند و حقش را از ميان بردند . هنگامى كه ستم ، سراپرده اش را بر سر نيكوكار و تبهكار و مقيم و مسافر بر پاى داشت و هيچ معروفى نماند كه در سايهء آن توان آسود و نه كس از منكرى سرباز مىزد . اما بعد ، بنده اى از بندگان خدا را به سوى شما فرستادم . مردى كه در روزگار وحشت به خواب نرود و در ساعات خوف از دشمن رخ برنتابد . بر دشمنان از لهيب آتش سوزنده تر است . او مالك بن الحارث از قبيلهء مذحج است . در هر چه موافق حق بود به سخنش گوش بسپاريد و فرمانش را اطاعت كنيد . اگر گفت ، به راه افتيد ، به راه افتيد و اگر گفت ، درنگ كنيد ، درنگ كنيد . او شمشيرى است از شمشيرهاى خدا كه نه تيزيش كند شود و نه ضربتش بىاثر ماند . او نه به خود\r\n","description":"","footnote":"","page_name":" 689 ","page_number":694},
  {"content":"\r\n","description":"","footnote":"","page_name":" 690 ","page_number":695},
  {"content":"\r\nدر كارى اقدام مىكند . و نه از كارى باز مىايستد ، نه قدم واپس نهد و نه پيش گذارد ، مگر به فرمان من . در فرستادن مالك به ديار شما ، شما را بر خود ترجيح نهادم ، زيرا مالك را نيكخواه شما ديدم و ديدم كه او از هر كس ديگر سختتر لجام بر دهان دشمنانتان زند .\r\n\r\n39 از نامهء آن حضرت ( ع ) به عمرو بن العاص\r\nتو دين خود را تابع مردى ساختى كه گمراهيش آشكار است و پرده اش دريده است . كريمان را در مجلس خود ناسزا گويد و به هنگام معاشرت ، بردبار را سفيه خواند . تو از پى او رفتى و بخشش او را خواستى ، آنسان كه سگ از پى شير رود و به چنگالهاى او چشم دوزد تا مگر چيزى از فضلهء طعام خود نزد او اندازد .\r\nپس هم دنيايت را به باد دادى و هم آخرتت را . اگر به حق روى مىآوردى هر چه مىخواستى به چنگ مىآوردى . اگر خداوند مرا بر تو و پسر ابو سفيان چيرگى دهد ، سزاى اعمالتان را بدهم و اگر شما مرا ناتوان كرديد و برجاى مانديد عذاب خدا كه پيش روى شماست براى شما بدتر است .\r\n\r\n40 از نامهء آن حضرت ( ع ) به يكى از كارگزارانش\r\nاز تو خبرى به من رسيد . اگر چنان باشد ، كه خبر داده‌اند ، پروردگارت را\r\n","description":"","footnote":"","page_name":" 691 ","page_number":696},
  {"content":"\r\n","description":"","footnote":"","page_name":" 692 ","page_number":697},
  {"content":"\r\nخشمگين ساخته اى و بر امام خود عصيان ورزيده اى و امانت را خوار و بىمقدار شمرده اى . مرا خبر داده‌اند ، كه زمين را از محصول عارى كرده اى و هر چه در زير پايت بوده ، برگرفته اى و هر چه به دستت آمده ، خورده اى . حساب خود را نزد من بفرست و بدان كه حساب كشيدن خدا از حساب كشيدن آدميان شديدتر است .\r\n\r\n41 نامه اى از آن حضرت ( ع ) به يكى از كارگزاران خود\r\nاما بعد . تو را در امانت خود شريك كردم . و يار و همراز خود شمردم و هيچيك از افراد خاندان من در غمخوارى و يارى و امانتدارى در نزد من همانند تو نبود . چون ديدى كه روزگار بر پسر عمت ( 1 )  چهره دژم كرده و دشمن ، آهنگ جنگ نموده و امانت مردم تباهى گرفته و اين امت به تبهكارى دلير شده و پراكنده و بيسامان گرديده ، تو نيز با پسر عمت دگرگون شدى و با آنان كه از او رخ برتافته بودند ، رخ بر تافتى و چون ديگران او را فرو گذاشتى و با خيانتكاران همرأى و همراز شدى . نه پسر عمت را يارى كردى و نه امانتش را ادا نمودى . گويى در همهء اين احوال ، مجاهدتت براى خدا نبوده و گويى براى شناخت طاعت خداوند حجت و دليلى نمىشناخته اى شايد هم مىخواسته اى كه بر اين مردم در دنيايشان حيله كنى و به فريب از غنايمشان بهره مند گردى . چون فرصت به دست آوردى به مردم خيانت كردى و شتابان ، تاخت آوردى و برجستى و هر چه ميسرت بود از اموالى كه براى بيوه زنان و يتيمان نهاده بودند ، برگرفتى و بربودى ، آنسان ، كه گرگ تيز چنگ بز مجروح را مىربايد . اموال مسلمانان را به حجاز بردى ، با دلى آسوده ، بىآنكه ، خود را در اين\r\n","description":"","footnote":" ( 1 ) . بعضى گويند كه اين نامه را به عبد الله بن عباس نوشته و بعضى گويند به عبيد الله بن عباس . ","page_name":" 693 ","page_number":698},
  {"content":"\r\n","description":"","footnote":"","page_name":" 694 ","page_number":699},
  {"content":"\r\nاختلاس گناهكار پندارى . واى بر تو ، چنان مىنمودى كه ميراث پدر و مادرت را به نزد آنها مىبرى . سبحان الله ، آيا به قيامت ايمانت نيست ، آيا از روز حساب بيمى به دل راه نمىدهى .\r\nاى كسى كه در نزد من از خردمندان مىبودى ، چگونه آشاميدن و خوردن بر تو گواراست و ، حال آنكه ، آنچه مىخورى و مىآشامى از حرام است . كنيزان خواهى خريد و زنان خواهى گرفت ، آن هم از مال يتيمان و مسكينان و مؤمنان و مجاهدانى كه خدا اين مالها را براى آنها قرار داده و بلاد اسلامى را به آنان محافظت نموده است . از خداى بترس و اموال اين قوم به آنان باز گردان كه اگر چنين نكنى و خداوند مرا بر تو پيروزى دهد ، با تو كارى خواهم كرد كه در نزد خداوند عذر خواه من باشد . با اين شمشير ، كه هر كس را ضربتى زده‌ام به دوزخش فرستاده‌ام ، تو را نيز خواهم زد . به خدا سوگند ، اگر از حسن و حسين چنين عملى سر مىزد نه با ايشان مدارا و مصالحه مىنمودم و نه هيچ يك از خواهشهايشان را بر مىآوردم ، تا آن گاه كه حق را از ايشان بستانم و باطلى را كه از ستم ايشان پاگرفته است ، بزدايم . به خدا ، آن پروردگار جهانيان ، سوگند كه آنچه تو به حرام از اموال مسلمانان برده اى ، اگر به حلال به دست من مىرسيد ، دلم نمىخواست براى بازماندگانم به ميراث نهم . شتاب مكن ، گويى كه به پايان رسيده اى و در زير خاك مدفون شده اى و اعمالت را بر تو عرضه كرده‌اند و اكنون در جايى هستى كه ستمگر فرياد حسرت بر مىآورد و تباه كنندهء عمر ، آرزوى بازگشت به دنيا مىكند « و جاى گريز نيست » .\r\n","description":"","footnote":"","page_name":" 695 ","page_number":700},
  {"content":"\r\n","description":"","footnote":"","page_name":" 696 ","page_number":701},
  {"content":"\r\n\r\n42 نامهء آن حضرت ( ع ) به عمر بن ابى سلمه مخزومى كه عامل آن حضرت در بحرين بود . او را عزل كرده و نعمان بن عجلان زرقى را به جاى او برگماشته است .\r\nاما بعد . من نعمان بن عجلان زرقى را بر بحرين امارت دادم و تو را ، بىآنكه بر تو نكوهشى و سرزنشى باشد ، از آنجا برداشتم . تو وظيفهء خويش در امارت ، نيك ، به جاى آوردى و امانتى را كه به تو سپرده بودم ، نيك ادا كردى . اينك به نزد من بيا . نه به تو بدگمانم و نه تو را ملامت مىكنم و نه متهم هستى و نه گنهكار . مىخواهم بر ستمكاران شامى بتازم و دوست دارم كه تو هم با من باشى . زيرا از كسانى هستى كه در جهاد با دشمن و برپاى نگهداشتن دين به تو پشتگرم توان شد .\r\nان شاء الله .\r\n\r\n43 از نامهء آن حضرت ( ع ) به مصقلة بن هبيرهء شيبانى كه عامل او در اردشير خره بود\r\nاز تو خبرى به من رسيده ، كه اگر چنان كرده باشى ، خداى خود را به خشم آورده اى و امام خود را غضبناك كرده اى . تو غنايم جنگى مسلمانان را كه به نيروى نيزه‌ها و اسبانشان گرد آمده است و بر سر آنها خونها ريخته شده ، به جماعتى از عربهاى قوم خود ، كه تو را اختيار كرده‌اند ، بخشيده اى . سوگند به كسى كه دانه را شكافته و جانداران را آفريده ، اگر اين سخن راست باشد ، از ارج خود در نزد من فرو كاسته اى و كفهء اعتبار خود را سبك كرده اى . پس حقيقت پروردگارت را سهل مىنگار و خوار مدان و دنيايت را به نابودى دينت آباد مگردان . كه در زمرهء زيانكارترين مردم در روز رستاخيز خواهى بود . بدان ، كه مسلمانانى كه در نزد تو هستند ، يا در نزد ما هستند ، سهمشان از اين\r\n","description":"","footnote":"","page_name":" 697 ","page_number":702},
  {"content":"\r\n","description":"","footnote":"","page_name":" 698 ","page_number":703},
  {"content":"\r\nغنيمت برابر است . براى گرفتن سهم خود نزد من مىآيند و چون بگيرند ، باز مىگردند .\r\n\r\n44 از نامهء آن حضرت ( ع ) به زياد بن ابيه ( 1 )  .\r\nمعاويه نامه اى به زياد نوشته تا او را بفريبد و در نسب به خود ملحق سازد . دانستم كه معاويه نامه اى به تو نوشته و مىخواهد پاى عقلت را بلغزاند و عزمت را سست گرداند . از معاويه بر حذر باش كه او شيطان است و از او روبرو و پشت سر و راست و چپ نزد آدمى مىآيد تا به هنگام غفلت فرصت يافته مقهورش سازد و عقلش را بربايد . از ابو سفيان در مجلس ( 2 )  عمر ، سخن ناسنجيده اى سر زد كه سبب آن هواى نفس و وسوسه‌هاى شيطان بود . به آن ادعا نه نسبى ثابت مىشود و نه كسى سزاوار ميراث مىگردد و كسى كه بدان دل بندد ، چونان كسى است كه ناخوانده به بزم شرابخواران در آيد و پيوسته از آن جمع برانندش ، يا مانند كاسه اى چو بينى است كه به پالان شتر مىآويزند كه در يك جاى قرار نگيرد و ثبات نيابد . چون زياد اين نامه برخواند ، گفت : سوگند به خداى كعبه كه به برادرى من با معاويه شهادت داد . و اين خيال پيوسته در سر او بود تا آن گاه كه معاويه او را برادر خود خواند . سخن حضرت ( ع ) « الواغل » كسى است كه به بزم شرابخواران هجوم مىآورد تا با ايشان شراب خورد و آنان پى در پى او را از خود مىرانند . « النّوط المذبذب » ، پياله يا كاسه يا چيزى شبيه به آن است كه به پالان شتر مىبندند و هر گاه شتر تند مىراند ، مىجنبد و به يك جاى قرار ندارد .\r\n","description":"","footnote":" ( 1 ) . نك : پانوشت ص 629 .  ( 2 ) . در مجلس عمر ، ابو سفيان ادعا كرد كه زياد فرزند اوست . ","page_name":" 699 ","page_number":704},
  {"content":"\r\n","description":"","footnote":"","page_name":" 700 ","page_number":705},
  {"content":"\r\n\r\n45 نامه اى از آن حضرت ( ع ) به عثمان بن حنيف كه عامل او در بصره بود ، وقتى كه شنيد به مهمانى قومى از مردم بصره دعوت شده و به آنجا رفته است .\r\nاما بعد . اى پسر حنيف به من خبر رسيده كه مردى از جوانان بصره تو را به سورى فرا خوانده و تو نيز بدانجا شتافته اى . سفره اى رنگين برايت افكنده و كاسه‌ها پيشت نهاده . هرگز نمىپنداشتم كه تو دعوت مردمى را اجابت كنى كه بينوايان را از در مىرانند و توانگران را بر سفره مىنشانند . بنگر كه در خانه اين كسان چه مىخورى ، هر چه را در حلال بودن آن ترديد دارى از دهان بيفكن و آنچه را ، كه يقين دارى كه از راه حلال به دست آمده است ، تناول نماى . بدان ، كه هر كس را امامى است كه به دو اقتدا مىكند و از نور دانش او فروغ مىگيرد . اينك امام شما از همه دنيايش به پيرهنى و ازارى و از همه طعامهايش به دو قرص نان اكتفا كرده است . البته شما را ياراى آن نيست كه چنين كنيد ، ولى مرا به پارسايى و مجاهدت و پاكدامنى و درستى خويش يارى دهيد . به خدا سوگند ، از دنياى شما پاره زرى نيندوخته‌ام و از همهء غنايم آن مالى ذخيره نكرده‌ام . و به جاى اين جامه ، كه اينك كهنه شده است ، جامه اى ديگر آماده نساخته‌ام . آرى ، در دست ما از آنچه آسمان بر آن سايه افكنده است ، « فدكى » بود كه قومى بر آن بخل ورزيدند و قومى ديگر از سر آن گذشتند و بهترين داور خداوند است . فدك و جز فدك را چه مىخواهم كه فردا ميعاد آدمى گور است . در تاريكى آن آثارش محو مىشود و آوازه اش خاموش مىگردد . حفره اى كه هر چه فراخش سازند يا گور كن بر وسعتش افزايد ، سنگ و كلوخ تن آدمى را خواهد فشرد و\r\n","description":"","footnote":"","page_name":" 701 ","page_number":706},
  {"content":"\r\n","description":"","footnote":"","page_name":" 702 ","page_number":707},
  {"content":"\r\nروزنه هايش را توده‌هاى خاك فرو خواهد بست . و من امروز نفس خود را به تقوا مىپرورم تا فردا ، در آن روز وحشت بزرگ ، ايمن باشد و بر لبهء آن پرتگاه لغزنده استوار ماند . اگر بخواهم به عسل مصفا و مغز گندم و جامه‌هاى ابريشمين ، دست مىيابم .\r\nولى ، هيهات كه هواى نفس بر من غلبه يابد و آزمندى من مرا به گزينش طعامها بكشد و حال آنكه ، در حجاز يا در يمامه بينوايى باشد كه به يافتن قرص نانى اميد ندارد و هرگز مزهء سيرى را نچشيده باشد . يا شب با شكم انباشته از غذا سر بر بالين نهم و در اطراف من شكمهايى گرسنه و جگرهايى تشنه باشد . آيا چنان باشم كه شاعر گويد :\r\n\r\nو حسبك داء آن تبيت ببطنة\r\nو حولك اكباد تحنّ الى القدّ\r\n\r\n« تو را اين درد بس كه شب با شكم سير بخوابى و در اطراف تو گرسنگانى باشند در آرزوى پوست بزغاله اى » آيا به همين راضى باشم كه مرا امير المؤمنين گويند و با مردم در سختيهاى روزگارشان مشاركت نداشته باشم يا آنكه در سختى زندگى مقتدايشان نشوم مرا براى آن نيافريده‌اند كه چون چارپايان در آغل بسته كه همه مقصد و مقصودشان نشخوار علف است ، غذاهاى لذيذ و دلپذير به خود مشغولم دارد يا همانند آن حيوان رها گشته باشم كه تا چيزى بيابد و شكم از آن پر كند ، خاكروبه‌ها را به هم مىزند و غافل از آن است كه از چه روى فربه اش مىسازند . و مرا نيافريده‌اند كه بىفايده‌ام واگذارند ، يا بيهوده‌ام انگارند ، يا گمراهم خواهند و در طريق حيرت سرگردانم پسندند گويى يكى از شما را مىبينم كه مىگويد ، اگر قوت پسر ابو طالب چنين است ، بايد كه ناتوانيش از پاى بيفكند و از نبرد با هماوردان و كوشيدن با دليران بازش دارد .\r\nبدانيد ، كه آن درخت كه در بيابانها پرورش يافته ، چوبى سختتر دارد و بوته هاى\r\n","description":"","footnote":"","page_name":" 703 ","page_number":708},
  {"content":"\r\n","description":"","footnote":"","page_name":" 704 ","page_number":709},
  {"content":"\r\nسرسبز و لطيف ، پوستى بس نازك . آرى ، درختان بيابانى را به هنگام سوختن ، شعلهء نيرومندتر باشد و آتش بيشتر . من و رسول خدا ، مانند دو شاخه‌ايم كه از يك تنه روييده باشند و نسبت به هم چون ساعد و بازو هستيم . به خدا سوگند ، كه اگر همهء اعراب پشت به پشت هم دهند و به نبرد من برخيزند ، روى برنخواهم تافت و اگر فرصت به چنگ آيد به جنگ بر مىخيزم و مىكوشم تا زمين را از اين شخص تبهكار كج انديش پاكيزه سازم . چنان كه گندم را پاك كنند و دانه‌هاى كلوخ را از آن بيرون اندازند . اى دنيا از من دور شو ، افسارت را به پشتت افكندم . من خود را از چنگالهايت رها كردم و از دامهايت بيرون افكندم و از آن پرتگاهها كه بر سر راه من كنده اى اجتناب كرده‌ام . آن گردن فرازانى كه با دليريهايت فريفتى ، اكنون كجايند آن مردمى ، كه به زرق و برقهايت مفتون ساختى ، چه شدند آرى همه در گور خفته‌اند . به خدا سوگند ، اگر تو موجودى مجسم بودى و پيكرى محسوس ، به خاطر آن گروه از بندگان خدا كه به سراب آرزوها فريفته اى و آنها را در گودالهايى كه بر سر راهشان تعبيه كرده اى ، سرنگون ساخته اى و پادشاهانى كه به ورطهء نابودى سپرده اى و به آبشخور بلا - آنجا كه هيچكس را از آن بازگشتنى نيست - كشيده اى ، حد خد را بر تو جارى مىساختم . فسوسا كه هر كس بر لغزشگاه تو پاى نهاد ، سرنگون شد و هركس كشتى بر گرداب تو راند ، غرقه گشت و هر كه از چنبر تو سر بيرون كشيد ، پيروز شد .\r\nآنكه از تو در امان مانده ، باكى از آن ندارد كه روزگار بر او تنگ گيرد ، زيرا دنيا در نظر او روزى است بر آستان غروب . از نزد من دور شو ، در برابر تو سر فرود نمىآورم كه بر من سرورى جويى و زمام كارم را به دست تو نسپارم كه هر جا كه خواهى مرا بكشى . به خدا سوگند - تا مشيت خداوند چه باشد - كه نفس خويش را چنان پرورش دهم كه چون قرص نانى يابد شادمان شود و به جاى هر نانخورش به نمك قناعت ورزد . و چشمانم را چنان به گريه وادارم كه سرچشمه اشكش بخشكد و سرشكش به پايان رسد . آيا شتر ، شكم را به چرا انباشته است . و اينك به قرارگاه خود مىرود يا آن گوسفند از علف اشباع گشته و اينك به آغل خود روى مىنهد\r\n","description":"","footnote":"","page_name":" 705 ","page_number":710},
  {"content":"\r\n","description":"","footnote":"","page_name":" 706 ","page_number":711},
  {"content":"\r\nآيا على نيز سير شده و اينك از تلاش باز ايستاده است اگر على پس از ساليان دراز به آن گوسفند يا شتر رها شده در علفزار ، شباهت يافته باشد ، چشمش روشن باد . خوشا به حال كسى كه وظيفهء خود را نسبت به پروردگارش گزارده باشد و در بلاى خويش صابر باشد و شب هنگام خواب را بر چشم خود حرام كند ، يا چون خواب بر او غلبه كند ، زمين را نهالى و دستهاى خود را بالش سازد . در ميان مردمى كه از وحشت قيامت شب را زنده داشته‌اند و از جامهء خواب دورى گزيده‌اند و لبهايشان به ذكر پروردگارشان مىجنبد و گناهانشان در اثر آمرزش خواستن فراوانشان ناچيز گشته است . « اينان حزب خداوندند و حزب خداوند رستگارند . » ( 1 )  پس اى پسر حنيف ، از خدا بترس . به همان چند قرص نان اكتفا كن تا از آتش رهايى يا بى .\r\n\r\n46 نامه اى از آن حضرت ( ع ) به يكى از عمال خود\r\nاما بعد ، تو از كسانى هستى كه در برپاىداشتن دين از آنان يارى مىجويم و نخوت و سركشى گناهكاران را به آنان فرو مىكوبم و مرزهايى را كه از آنها بيم رخنه يافتن دشمن است به آنان مىبندم . پس آهنگ هر كار كه مىكنى از خداى يارى بخواه و درشتى را به پاره اى نرمى بياميز و ، در آنجا كه نرمى و مدارا بايد ، نرمى و مدارا كن و در آنجا كه جز درشتى تو را به كار نيايد ، درشتى نماى و با رعيت فرو تن باش و گشاده روى و نرمخوى . و مباد كه يكى را به گوشه چشم نگرى و يكى را روياروى نگاه كنى يا يكى را به اشارت پاسخ گويى و يكى را با درود و تحيت . با همگان يكسان باش تا بزرگان به طمع نيفتند كه تو را به ستم كردن بر ناتوانان برانگيزند و ناتوانان از عدالت تو نوميد نگردند . والسلام .\r\n","description":"","footnote":" ( 1 ) . سورهء 58 ، آيهء 22 . ","page_name":" 707 ","page_number":712},
  {"content":"\r\n","description":"","footnote":"","page_name":" 708 ","page_number":713},
  {"content":"\r\n\r\n47 وصيتى از آن حضرت ( ع ) به حسن و حسين عليهما السلام هنگامى كه ابن ملجم ( لعنه الله ) او را ضربت زد .\r\nشما را به ترس از خدا وصيت مىكنم و وصيت مىكنم كه در طلب دنيا مباشيد ، هر چند ، دنيا شما را طلب كند ، بر هر چه دنيايى است و آن را به دست نمىآوريد يا از دست مىدهيد ، اندوه مخوريد . سخن حق بگوييد و براى پاداش آخرت كار كنيد .\r\nظالم را دشمن و مظلوم را ياور باشيد . شما دو تن و همهء فرزندان و خاندانم را و هر كس را كه اين نوشته به او مىرسد ، به ترس از خدا و انتظام كارها و آشتى با يكديگر سفارش مىكنم . كه از رسول خدا ( صلى الله عليه و آله ) شنيدم كه مىگفت : آشتى با يكديگر برتر است از يك سال نماز و روزه . خدا را ، خدا را ، در بارهء يتيمان . مباد آنها را روزى سير نگه داريد و ديگر روز گرسنه و مباد كه در نزد شما تباه شوند .\r\nخدا را ، خدا را ، در بارهء همسايگان ، همسايگان ، سفارش شدهء پيامبرتان ( صلى الله عليه و آله ) هستند . رسول الله ( صلى الله عليه و آله ) همواره در بارهء آنان سفارش مىكرد ، به گونه اى كه گمان برديم كه برايشان ميراث معين خواهد كرد . خدا را ، خدا را ، در بارهء قرآن ، مباد كه ديگران در عمل كردن به آن بر شما پيشى گيرند .\r\nخدا را ، خدا را ، در بارهء نماز ، كه نماز ستون دين شماست . خدا را ، خدا را ، در بارهء خانهء پروردگارتان . مباد تا هستيد آن را خالى بگذاريد كه اگر زيارت خانهء خدا ترك شود ، شما را در عذاب مهلت ندهند .\r\nخدا را ، خدا را ، در بارهء جهاد به مال و جان و زبان خود در راه خدا ، بر شما باد پيوند با يكديگر و بخشش به يكديگر و زنهار از پشت كردن به يكديگر و بريدن از يكديگر . امر به معروف و نهى از منكر را فرو مگذاريد ، كه بدترين كسانتان بر شما سرورى يابند و از آن پس ، هر چه دعا كنيد به اجابت نرسد .\r\n","description":"","footnote":"","page_name":" 709 ","page_number":714},
  {"content":"\r\n","description":"","footnote":"","page_name":" 710 ","page_number":715},
  {"content":"\r\nسپس فرمود : اى فرزندان عبد المطلب ، نبينم كه در خون مسلمانان فرو رفته باشيد و بانگ برآوريد كه ، امير المؤمنين كشته شد . بدانيد كه نبايد به قصاص خون من جز قاتلم كشته شود . بنگريد اگر من از اين ضربت كه او زده است كشته شوم شما نيز يك ضربت بر او زنيد . اعضايش را مبريد ، كه من از رسول الله ( صلى الله عليه و آله ) شنيدم كه فرمود : بپرهيزيد از مثله كردن حتى اگر سگ گيرنده باشد .\r\n\r\n48 از نامهء آن حضرت ( ع ) به معاويه\r\nستمكارى و دروغگويى دين و دنياى آدمى را تباه مىكند و كاستيهاى او را نزد عيبجويانش آشكار مىسازد . و تو مىدانى كه از دست رفته را باز نتوانى آورد . مردمى قصد كارى نادرست كردند و حكم خدا را تأويل نمودند و خدايشان دروغگو شمرد . بترس از آن روز ، كه هر كه عاقبتى پسنديده دارد ، خشنود است و هر كه زمام خويش به دست شيطان داده و براى رهايى خود به ستيزه برنخاسته ، پشيمان است . تو ما را به حكم قرآن فرا خواندى و حال آنكه ، خود اهل قرآن نيستى . ما دعوت تو را اجابت نكرديم ، بلكه حكم قرآن را گردن نهاديم .\r\nوالسلام .\r\n","description":"","footnote":"","page_name":" 711 ","page_number":716},
  {"content":"\r\n","description":"","footnote":"","page_name":" 712 ","page_number":717},
  {"content":"\r\n\r\n49 نامه اى از آن حضرت ( ع )\r\nاما بعد . دنيا آدمى را چنان به خود مشغول مىدارد ، كه از ديگر چيزها غافل مىگرداند . دنيا طلب از دنيا بهره اى نبرد ، جز آنكه ، آزمندى و شيفتگيش فزونى گيرد .\r\nو آنچه از دنيا به چنگش افتاده او را از آنچه هنوز به دستش نيفتاده ، بىنياز نكند . پس از آن جدايى است ، از آنچه گرد آورده يا شكستن و در هم ريختن آنچه محكم كرده و انتظام داده . اگر از آنچه گذشته است پند گيرى ، باقى مانده را نگه توانى داشت .\r\nوالسلام .\r\n\r\n50 نامه اى از آن حضرت ( ع ) به فرماندهان لشكرها\r\nاز بندهء خدا على ، امير المؤمنين به نگهبانان مرزها . اما بعد . شايسته است كه والى اگر مالى به دستش افتاد يا به نعمتى مخصوص گرديد ، نسبت به افراد رعيتش دگرگون نشود . بلكه نعمتى كه خدا به او ارزانى مىدارد ، سبب فزونى نزديكى او به بندگان و توجه و مهربانيش به برادرانش گردد . بدانيد ، حقى كه شما بر عهدهء من داريد ، اين است كه چيزى را از شما مخفى ندارم ، جز اسرار جنگ را و كارى را بىمشورت شما نكنم ، جز اجراى حكم خدا را . و حقى را كه از آن شماست از موعد خود به تأخير نيفكنم و تا به انجامش نرسانم از پاى ننشينم و حق شما را به تساوى دهم . چون چنين كردم ، بر خداست كه نعمت خود بر شما عنايت كند و بر شماست كه از من فرمان ببريد و اگر شما را فرا خواندم درنگ روا نداريد و در انجام دادن كارى ، كه صلاح شما را در آن مىدانم ، قصور مورزيد و در راه حق خود را به سختيها افكنيد .\r\n","description":"","footnote":"","page_name":" 713 ","page_number":718},
  {"content":"\r\n","description":"","footnote":"","page_name":" 714 ","page_number":719},
  {"content":"\r\nاگر در آنچه مىگويم خلاف روا داريد ، هيچكس در نزد من ، خوارتر و بىارجتر از آنكه سر بر تافته و به راه كج رفته است ، نخواهد بود . من او را سخت عقوبت خواهم كرد و او را از عقوبت من رهايى نيست . پس اين فرمان را از هر كه بر شما امير است بپذيريد و در آنچه خداوند كارهايتان را بدان به صلاح مىآورد ، از ايشان فرمان بريد .\r\nوالسلام .\r\n\r\n51 نامهء آن حضرت ( ع ) به كارگزارانش در امر خراج\r\nاز بندهء خدا ، على امير المؤمنين به كارگزاران خراج . اما بعد . كسى كه از روز حساب ، روزى كه روى در آمدن دارد بيم به دل راه ندهد ، چيزى كه در آن روز نگهبانش خواهد بود پيشاپيش نفرستد . بدانيد ، كه آنچه به انجام دادنش مكلف شده‌ايد ، اندك است و پاداش آن بسيار . اگر در آنچه خداوند شما را از آن نهى كرده ، چون ستم و تجاوز ، عقابى نبود كه مردم از آن بترسند ، در اجتناب از آنها آن قدر ثواب هست كه مردم را براى ترك آنها بهانه اى نباشد . پس خود ، داد مردم را بدهيد و در معاشرت با آنان انصاف را فرو مگذاريد و براى برآوردن نيازهايشان ، حوصله به خرج دهيد . شما خازنان رعيت هستيد و وكيلان امت و سفيران امامان . كسى را كه نيازى دارد ، در برآوردن آن درنگ مكنيد آنسان ، كه به خشم آيد و او را از مطلوبش باز نداريد و براى گرفتن خراج ، جامهء تابستانى و زمستانى مردم را يا ستورى كه با آن كار مىكنند يا بندهء آنها را مفروشيد و هيچكس را براى درهمى تازيانه نزنيد و دست به مال هيچكس ، چه مسلمان و چه ذمى ، نبريد ، مگر آنكه ، اسبى يا سلاحى نزد آنان بيابيد كه بدان بر مسلمانان تجاوز كنند و مسلمانان را شايسته نيست كه اين گونه چيزها\r\n","description":"","footnote":"","page_name":" 715 ","page_number":720},
  {"content":"\r\n","description":"","footnote":"","page_name":" 716 ","page_number":721},
  {"content":"\r\nرا در دست دشمن اسلام واگذارد تا سبب نيرومندى او بر ضد اسلام گردد . از خيرخواهى ديگران دريغ نكنيد و با سپاهيان رفتار نيكو را فرو مگذاريد و از يارى رعيت باز مايستيد و در تقويت دين درنگ روا مداريد . آنچه در راه خدا بر شما واجب است به جاى آريد ، زيرا خداوند سبحان از ما و شما خواسته است كه در سپاسگزاريش تا توانيم بكوشيم و تا توانمان هست ياريش كنيم . هيچ نيرويى جز از سوى خداوند نيست .\r\n\r\n52 نامه اى از آن حضرت ( ع ) به امراى بلاد در باب اوقات نماز\r\nاما بعد . نماز ظهر را تا زمانى با مردم بگزاريد كه سايهء آفتاب به قدر جاى خفتن بزى گردد . و نماز عصر را زمانى با ايشان بگزاريد كه آفتاب سفيد باشد و تابنده و از روز آن قدر مانده باشد كه در آن دو فرسنگ راه توان پيمود . و نماز مغرب را تا زمانى با آنها بگزاريد كه روزه دار ، روزه مىگشايد و حاجى روانهء منا مىگردد و نماز عشاء را زمانى با ايشان بگزاريد كه شفق پنهان گردد تا ثلثى از شب بگذر و نماز صبح را زمانى با ايشان بگزاريد كه هر كس صورت ديگرى را تواند شناخت و نماز را در حد توان ناتوانترينشان به جاى آريد ، كه موجب فتنه انگيزيشان نگرديد .\r\n","description":"","footnote":"","page_name":" 717 ","page_number":722},
  {"content":"\r\n","description":"","footnote":"","page_name":" 718 ","page_number":723},
  {"content":"\r\n\r\n53 از فرمان او به مالك اشتر\r\nاين فرمان را براى مالك اشتر نخعى نوشت ، هنگامى كه او را امارت مصر و توابع آن داد . در آن هنگام كه كار بر محمد بن ابى بكر آشفته شده بود . اين فرمان درازترين فرمانهاست و از ديگر نامه‌هاى او محاسن بيشترى در بردارد . به نام خداوند بخشايندهء مهربان اين فرمانى است از بندهء خدا ، على امير المؤمنين ، به مالك بن الحارث الاشتر . در پيمانى كه با او مىنهد ، هنگامى كه او را فرمانروايى مصر داد تا خراج آنجا را گرد آورد و با دشمنانش پيكار كند و كار مردمش را به صلاح آورد و شهرهايش را آباد سازد . او را به ترس از خدا و برگزيدن طاعت او بر ديگر كارها و پيروى از هر چه در كتاب خود بدان فرمان داده ، از واجبات و سنتهايى كه كس به سعادت نرسد مگر به پيروى از آنها ، و به شقاوت نيفتد ، مگر به انكار آنها و ضايع گذاشتن آنها . و بايد كه خداى سبحان را يارى نمايد به دل و دست و زبان خود ، كه خداى جلّ اسمه ، يارى كردن هر كس را كه ياريش كند و عزيز داشتن هر كس را كه عزيزش دارد بر عهده گرفته است . و او را فرمان مىدهد كه زمام نفس خويش در برابر شهوتها به دست گيرد و از سركشيهايش باز دارد ، زيرا نفس همواره به بدى فرمان دهد ، مگر آنكه خداوند رحمت آورد . اى مالك ، بدان كه تو را به بلادى فرستاده‌ام كه پيش از تو دولتها ديده ، برخى دادگر و برخى ستمگر . و مردم در كارهاى تو به همان چشم مىنگرند كه تو در كارهاى واليان پيش از خود مىنگرى و در بارهء تو همان گويند كه تو در بارهء آنها مىگويى و نيكوكاران را از آنچه خداوند در بارهء آنها بر زبان مردم جارى ساخته ، توان شناخت .\r\nبايد بهترين اندوخته‌ها در نزد تو ، اندوختهء كار نيك باشد . پس زمام هواهاى\r\n","description":"","footnote":"","page_name":" 719 ","page_number":724},
  {"content":"\r\n","description":"","footnote":"","page_name":" 720 ","page_number":725},
  {"content":"\r\nنفس خويش فروگير و بر نفس خود ، در آنچه براى او روا نيست ، بخل بورز كه بخل ورزيدن بر نفس ، انصاف دادن است در آنچه دوست دارد يا ناخوش مىشمارد . مهربانى به رعيت و دوست داشتن آنها و لطف در حق ايشان را شعار دل خود ساز . چونان حيوانى درنده مباش كه خوردنشان را غنيمت شمارى ، زيرا آنان دو گروهند يا همكيشان تو هستند يا همانندان تو در آفرينش . از آنها خطاها سر خواهد زد و علتهايى عارضشان خواهد شد و ، بعمد يا خطا ، لغزشهايى كنند ، پس ، از عفو و بخشايش خويش نصيبشان ده ، همان گونه كه دوست دارى كه خداوند نيز از عفو و بخشايش خود تو را نصيب دهد . زيرا تو برتر از آنها هستى و ، آنكه تو را بر آن سرزمين ولايت داده ، برتر از توست و خداوند برتر از كسى است كه تو را ولايت داده است . ساختن كارشان را از تو خواسته و تو را به آنها آزموده است . اى مالك ، خود را براى جنگ با خدا بسيج مكن كه تو را در برابر خشم او توانى نيست و از عفو و بخشايش او هرگز بىنياز نخواهى بود . هرگاه كسى را بخشودى ، از كردهء خود پشيمان مشو و هرگاه كسى را عقوبت نمودى ، از كردهء خود شادمان مباش . هرگز به خشمى ، كه از آنت امكان رهايى هست ، مشتاب و مگوى كه مرا بر شما امير ساخته‌اند و بايد فرمان من اطاعت شود . زيرا ، چنين پندارى سبب فساد دل و سستى دين و نزديك شدن دگرگونيها در نعمتهاست . هرگاه ، از سلطه و قدرتى كه در آن هستى در تو نخوتى يا غرورى پديد آمد به عظمت ملك خداوند بنگر كه برتر از توست و بر كارهايى تواناست كه تو را بر آنها توانايى نيست . اين نگريستن سركشى تو را تسكين مىدهد و تندى و سرافرازى را فرو مىكاهد و خردى را كه از تو گريخته است به تو باز مىگرداند . بپرهيز از اين كه خود را در عظمت با خدا برابر دارى يا در كبريا و جبروت ، خود را به او همانند سازى كه خدا هر جبارى را خوار كند و هر خودكامه اى را پست و بىمقدار سازد . هر چه خدا بر تو فريضه كرده است ، ادا كن و در بارهء خواص\r\n","description":"","footnote":"","page_name":" 721 ","page_number":726},
  {"content":"\r\n","description":"","footnote":"","page_name":" 722 ","page_number":727},
  {"content":"\r\nخويشاوندانت و از افراد رعيت ، هركس را كه دوستش مىدارى ، انصاف را رعايت نماى . كه اگر نه چنين كنى ، ستم كرده اى و هر كه بر بندگان خدا ستم كند ، افزون بر بندگان ، خدا نيز خصم او بود . و خدا با هر كه خصومت كند ، حجتش را نادرست سازد و همواره با او در جنگ باشد تا از اين كار باز ايستد و توبه كند . هيچ چيز چون ستمكارى ، نعمت خدا را ديگرگون نكند و خشم خدا را برنينگيزد ، زيرا خدا دعاى ستمديدگان را مىشنود و در كمين ستمكاران است . بايد كه محبوبترين كارها در نزد تو ، كارهايى باشد كه با ميانه روى سازگارتر بود و با عدالت دمسازتر و خشنودى رعيت را در پى داشته باشد زيرا خشم توده‌هاى مردم ، خشنودى نزديكان را زير پاى بسپرد و حال آنكه ، خشم نزديكان اگر توده‌هاى مردم از تو خشنود باشند ، ناچيز گردد . خواص و نزديكان كسانى هستند كه به هنگام فراخى و آسايش بر دوش والى بارى گراناند و چون حادثه اى پيش آيد كمتر از هر كس به ياريش برخيزند و خوش ندارند كه به انصاف در بارهء آنان قضاوت شود . اينان همه چيز را به اصرار از والى مىطلبند و اگر عطايى يابند ، كمتر از همه سپاس مىگويند و اگر به آنان ندهند ، ديرتر از ديگران پوزش مىپذيرند . در برابر سختيهاى روزگار ، شكيباييشان بس اندك است . اما ستون دين و انبوهى مسلمانان و ساز و برگ در برابر دشمنان ، عامهء مردم هستند ، پس ، بايد توجه تو به آنان بيشتر و ميل تو به ايشان افزونتر باشد . و بايد كه دورترين افراد رعيت از تو و دشمنترين آنان در نزد تو ، كسى باشد كه بيش از ديگران عيبجوى مردم است . زيرا در مردم عيبهايى است و والى از هر كس ديگر به پوشيدن آنها سزاوارتر است . از عيبهاى مردم آنچه از نظرت پنهان است ، مخواه كه آشكار شود ، زيرا آنچه بر عهدهء توست ، پاكيزه ساختن چيزهايى است كه بر تو آشكار است\r\nو خداست كه بر آنچه از نظرت پوشيده است ، داورى كند . تا توانى عيبهاى ديگران را بپوشان ، تا خداوند عيبهاى تو را كه خواهى از رعيت مستور بماند ، بپوشاند . و از مردم گره هر كينه اى را بگشاى و از دل بيرون كن و رشتهء هر\r\n","description":"","footnote":"","page_name":" 723 ","page_number":728},
  {"content":"\r\n","description":"","footnote":"","page_name":" 724 ","page_number":729},
  {"content":"\r\nعداوت را بگسل و خود را از آنچه از تو پوشيده داشته‌اند ، به تغافل زن و گفتهء سخن چين را تصديق مكن . زيرا سخن چين ، خيانتكار است ، هر چند ، خود را چون نيكخواهان وانمايد . با بخيلان رأى مزن كه تو را از جود و بخشش باز دارند و نه با حريصان ، زيرا حرص و طمع را در چشم تو مىآرايند كه بخل و ترس و آزمندى ، خصلتهايى گوناگون هستند كه سوء ظن به خدا همه را در بر دارد . بدترين وزيران تو ، وزيرى است كه وزير بدكاران پيش از تو بوده است و شريك گناهان ايشان . مبادا كه اينان همراز و همدم تو شوند ، زيرا ياور گناهكاران و مددكار ستم پيشگان بوده‌اند . در حالى كه ، تو مىتوانى بهترين جانشين را برايشان بيابى از كسانى كه در رأى و انديشه و كاردانى همانند ايشان باشند ولى بار گناهى چون بار گناه آنان بر دوش ندارند ، از كسانى كه ستمگرى را در ستمش و بزهكارى را در بزهش يارى نكرده باشند . رنج اينان بر تو كمتر است و ياريشان بهتر و مهربانيشان بيشتر و دوستيشان با غير تو كمتر است .\r\nاينان را در خلوت و جلوت به دوستى برگزين . و بايد كه برگزيده ترين وزيران تو كسانى باشند كه سخن حق بر زبان آرند ، هر چند ، حق تلخ باشد و در كارهايى كه خداوند بر دوستانش نمىپسندد كمتر تو را يارى كنند ، هر چند ، كه اين سخنان و كارها تو را ناخوش آيد . به پرهيزگاران و راست گويان بپيوند ، سپس ، از آنان بخواه كه تو را فراوان نستايند و به باطلى كه مرتكب آن نشده اى ، شادمانت ندارند ، زيرا ستايش آميخته به تملق ، سبب خودپسندى شود و آدمى را به سركشى وادارد . و نبايد كه نيكوكار و بدكار در نزد تو برابر باشند ، زيرا اين كار سبب شود كه نيكوكاران را به نيكوكارى رغبتى نماند ، ولى بدكاران را به بدكارى رغبت بيفزايد . با هر يك چنان رفتار كن كه او خود را بدان ملزم ساخته است . و بدان ، بهترين چيزى كه حسن ظن والى را نسبت به رعيتش سبب مىشود ، نيكى كردن والى است در حق\r\n","description":"","footnote":"","page_name":" 725 ","page_number":730},
  {"content":"\r\n","description":"","footnote":"","page_name":" 726 ","page_number":731},
  {"content":"\r\nرعيت و كاستن است از بار رنج آنان و به اكراه وادار نكردنشان به انجام دادن كارهايى كه بدان ملزم نيستند . و تو بايد در اين باره چنان باشى كه حسن ظن رعيت براى تو فراهم آيد . زيرا حسن ظن آنان ، رنج بسيارى را از تو دور مىسازد . به حسن ظن تو ، كسى سزاوارتر است كه در حق او بيشتر احسان كرده باشى و به بدگمانى ، آن سزاوارتر كه در حق او بدى كرده باشى . سنت نيكويى را كه بزرگان اين امت به آن عمل كرده‌اند و رعيت بر آن سنت به نظام آمده و حالش نيكو شده است ، مشكن و سنتى مياور كه به سنتهاى نيكوى گذشته زيان رساند ، آن گاه پاداش نيك بهره كسانى شود كه آن سنتهاى نيكو نهاده‌اند و گناه بر تو ماند كه آنها را شكسته اى . تا كار كشورت به سامان آيد و نظامهاى نيكويى ، كه پيش از تو مردم برپاى داشته بودند برقرار بماند ، با دانشمندان و حكيمان ، فراوان ، گفتگو كن در تثبيت آنچه امور بلاد تو را به صلاح مىآورد و آن نظم و آيين كه مردم پيش از تو بر پاى داشته‌اند . بدان ، كه رعيت را صنفهايى است كه كارشان جز به يكديگر اصلاح نشود و از يكديگر بىنياز نباشند . صنفى از ايشان لشكرهاى خداىاند و صنفى ، دبيران خاص يا عام و صنفى قاضيان عدالت گسترند و صنفى ، كارگزاراناند كه بايد در كار خود انصاف و مدارا را به كار دارند و صنفى جزيه دهندگان و خراجگزارانند ، چه ذمى و چه مسلمان و صنفى بازرگاناناند و صنعتگران و صنفى فرودين كه حاجتمندان و مستمندان باشند . هر يك را خداوند سهمى معين كرده و ميزان آن را در كتاب خود و سنت پيامبرش ( صلى الله عليه و آله ) بيان فرموده و دستورى داده كه در نزد ما نگهدارى مىشود . اما لشكرها ، به فرمان خدا دژهاى استوار رعيتاند و زينت واليان . دين به آنها عزّت يابد و راهها به آنها امن گردد و كار رعيت جز به آنها استقامت نپذيرد . و كار لشكر سامان نيابد ، جز به خراجى كه خداوند براى ايشان مقرر داشته تا در جهاد با دشمنانشان نيرو گيرند و به آن در به سامان آوردن كارهاى خويش اعتماد كنند و\r\n","description":"","footnote":"","page_name":" 727 ","page_number":732},
  {"content":"\r\n","description":"","footnote":"","page_name":" 728 ","page_number":733},
  {"content":"\r\nنيازهايشان را برآورد . اين دو صنف ، برپاى نمانند مگر به صنف سوم كه قاضيان و كارگزاران و دبيراناند ، اينان عقدها و معاهده‌ها را مىبندند و منافع حكومت را گرد مىآورند و در هر كار ، چه خصوصى و چه عمومى ، به آنها متكى توان بود . و اينها كه برشمردم ، استوار نمانند مگر به بازرگانان و صنعتگران كه گردهم مىآيند و تا سودى حاصل كنند ، بازارها را برپاى مىدارند و به كارهايى كه ديگران در انجام دادن آنها ناتواناند امور رعيت را سامان مىدهند . آن گاه ، صنف فرودين ، يعنى نيازمندان و مسكيناناند و سزاوار است كه والى آنان را به بخشش خود بنوازد و ياريشان كند . در نزد خداوند ، براى هر يك از اين اصناف ، گشايشى است . و هر يك را بر والى حقى است ، آن قدر كه حال او نيكو دارد و كارش را به صلاح آورد . و والى از عهدهء آنچه خدا بر او مقرر داشته ، بر نيايد مگر ، به كوشش و يارى خواستن از خداى و ملزم ساختن خويش به اجراى حق و شكيبايى ورزيدن در كارها ، خواه بر او دشوار آيد يا آسان نمايد .\r\nآن گاه از لشكريان خود آن را كه در نظرت نيكخواه ترين آنها به خدا و پيامبر او و امام توست ، به كار برگمار . اينان بايد پاكدامنترين و شكيباترين افراد سپاه باشند ، دير خشمناك شوند و چون از آنها پوزش خواهند ، آرامش يابند . به ناتوانان ، مهربان و بر زورمندان ، سختگير باشند . درشتيشان به ستم بر نينگيزد و نرميشان برجاى ننشاند . آن گاه به مردم صاحب حسب و خوشنام بپيوند ، از خاندانهاى صالح كه سابقه اى نيكو دارند و نيز پيوند خود با سلحشوران و دليران و سخاوتمندان و جوانمردان استوار نماى ، زيرا اينان مجموعه‌هاى كرماند و شاخه‌هاى احسان و خوبى . آن گاه به كارهايشان آن چنان بپرداز كه پدر و مادر به كار فرزند خويش مىپردازند . اگر كارى كرده اى كه سبب نيرومندى آنها شده است ، نبايد در نظرت بزرگ آيد و نيز نبايد لطف و احسان تو در حق آنان هر چند خرد باشد ، در نظرت اندك جلوه كند . زيرا لطف و احسان تو سبب مىشود كه نصيحت خود از تو دريغ ندارند و به تو حسن ظن يابند . نبايد بدين بهانه ، كه به كارهاى بزرگ مىپردازى ، از كارهاى\r\n","description":"","footnote":"","page_name":" 729 ","page_number":734},
  {"content":"\r\n","description":"","footnote":"","page_name":" 730 ","page_number":735},
  {"content":"\r\nكوچكشان غافل مانى ، زيرا الطاف كوچك را جايى است كه از آن بهره مند مىشوند و توجه به كارهاى بزرگ را هم جايى است كه از آن بىنياز نخواهند بود . بايد برگزيده ترين سران سپاه تو ، در نزد تو ، كسى باشد كه در بخشش به افراد سپاه قصور نورزد و به آنان يارى رساند و از مال خويش چندان بهره مندشان سازد كه هزينهء خود و خانواده شان را ، كه بر جاى نهاده‌اند ، كفايت كند ، تا يكدل و يك رأى روى به جهاد دشمن آورند ، زيرا مهربانى تو به آنها دلهايشان را به تو مهربان سازد . و بايد كه بهترين مايهء شادمانى واليان برپاىداشتن عدالت در بلاد باشد و پديد آمدن دوستى در ميان افراد رعيت . و اين دوستى پديد نيايد ، مگر به سلامت دلهاشان . و نيكخواهيشان درست نبود ، مگر آن گاه كه براى كارهاى خود بر گرد واليان خود باشند و بار دولت ايشان را بر دوش خويش سنگين نشمارند و از دير كشيدن فرمانرواييشان ملول نشوند . پس اميدهايشان را نيك برآور و پيوسته به نيكيشان بستاى و رنجهايى را كه تحمل كرده‌اند ، همواره بر زبان آر ، زيرا ياد كردن از كارهاى نيكشان ، دليران را برمىانگيزد و از كارماندگان را به كار ترغيب مىكند . ان شاء الله . و همواره در نظر دار كه هر يك در چه كارى تحمل رنجى كرده‌اند ، تا رنجى را كه يكى تحمل كرده به حساب ديگرى نگذارى و كمتر از رنج و محنتى كه تحمل كرده ، پاداشش مده . شرف و بزرگى كسى تو را واندارد كه رنج اندكش را بزرگ شمرى و فرودستى كسى تو را واندارد كه رنج بزرگش را خرد به حساب آورى . چون كارى بر تو دشوار گردد و شبهه آميز شود در آن كار به خدا و رسولش رجوع كن . زيرا خداى تعالى به قومى كه دوستدار هدايتشان بود ، گفته است : « اى كسانى كه ايمان آورده‌ايد از خدا اطاعت كنيد و از رسول و الوالامر خويش فرمان بريد و چون در امرى اختلاف كرديد اگر به خدا و روز قيامت ايمان داريد به خدا و پيامبر رجوع كنيد . » ( 1 ) \r\n","description":"","footnote":" ( 1 ) . سورهء 4 ، آيهء 59 . ","page_name":" 731 ","page_number":736},
  {"content":"\r\n","description":"","footnote":"","page_name":" 732 ","page_number":737},
  {"content":"\r\nرجوع به خدا ، گرفتن محكمات كتاب اوست و رجوع به رسول ، گرفتن سنت جامع اوست ، سنتى كه مسلمانان را گرد مىآورد و پراكنده نمىسازد . و براى داورى در ميان مردم ، يكى از افراد رعيت را بگزين كه در نزد تو برتر از ديگران بود . از آن كسان ، كه كارها بر او دشوار نمىآيد و از عهدهء كار قضا برمىآيد . مردى كه مدعيان با ستيزه و لجاج ، رأى خود را بر او تحميل نتوانند كرد و اگر مرتكب خطايى شد ، بر آن اصرار نورزد و چون حقيقت را شناخت در گرايش به آن درنگ ننمايد و نفسش به آزمندى متمايل نگردد و به اندك فهم ، بىآنكه به عمق حقيقت رسد ، بسنده نكند . قاضى تو بايد ، از هر كس ديگر موارد شبهه را بهتر بشناسد و بيش از همه به دليل متكى باشد و از مراجعه صاحبان دعوا كمتر از ديگران ملول شود و در كشف حقيقت ، شكيباتر از همه باشد و چون حكم آشكار شد ، قاطع رأى دهد .\r\nچربزبانى و ستايش به خودپسنديش نكشاند . از تشويق و ترغيب ديگران به يكى از دو طرف دعوا متمايل نشود . چنين كسان اندك به دست آيند ، پس داورى مردى چون او را نيكو تعهد كن و نيكو نگه دار . و در بذل مال به او ، گشاده دستى به خرج ده تا گرفتاريش بر طرف شود و نيازش به مردم نيفتد . و او را در نزد خود چنان منزلتى ده كه نزديكانت در بارهء او طمع نكنند و در نزد تو از آسيب ديگران در امان ماند . در اين كار ، نيكو نظر كن كه اين دين در دست بدكاران اسير است . از روى هوا و هوس در آن عمل مىكنند و آن را وسيله طلب دنيا قرار داده‌اند . در كار كارگزارانت بنگر و پس از آزمايش به كارشان برگمار ، نه به سبب دوستى با آنها . و بىمشورت ديگران به كارشان مگمار ، زيرا به رأى خود كار كردن و از ديگران مشورت نخواستن ، گونه اى از ستم و خيانت است . كارگزاران شايسته را در ميان گروهى بجوى كه اهل تجربت و حيا هستند و از خاندانهاى صالح ، آنها كه در اسلام سابقه اى ديرين دارند . اينان به اخلاق شايسته ترند و آبرويشان محفوظتر است و از طمعكارى بيشتر رويگرداناند و در عواقب كارها بيشتر مىنگرند .\r\n","description":"","footnote":"","page_name":" 733 ","page_number":738},
  {"content":"\r\n","description":"","footnote":"","page_name":" 734 ","page_number":739},
  {"content":"\r\nدر ارزاقشان بيفزاى ، زيرا فراوانى ارزاق ، آنان را بر اصلاح خود نيرو دهد و از دست اندازى به مالى كه در تصرف دارند ، باز مىدارد . و نيز براى آنها حجت است ، اگر فرمانت را مخالفت كنند يا در امانتت خللى پديد آورند . پس در كارهايشان تفقد كن و كاوش نماى و جاسوسانى از مردم راستگوى و وفادار به خود بر آنان بگمار .\r\nزيرا مراقبت نهانى تو در كارهايشان آنان را به رعايت امانت و مدارا در حق رعيت وامىدارد . و بنگر تا ياران كارگزارانت تو را به خيانت نيالايند . هر گاه يكى از ايشان دست به خيانت گشود و اخبار جاسوسان در نزد تو به خيانت او گرد آمد و همه بدان گواهى دادند ، همين خبرها تو را بس بود . بايد به سبب خيانتى كه كرده تنش را به تنبيه بيازارى و از كارى كه كرده است ، بازخواست نمايى . سپس ، خوار و ذليلش سازى و مهر خيانت بر او زنى و ننك تهمت را بر گردنش آويزى . در كار خراج نيكو نظر كن ، به گونه اى كه به صلاح خراجگزاران باشد . زيرا صلاح كار خراج و خراجگزاران ، صلاح كار ديگران است و ديگران حالشان نيكو نشود ، مگر به نيكوشدن حال خراجگزاران ، زيرا همه مردم روزيخوار خراج و خراجگزاراناند . ولى بايد بيش از تحصيل خراج در انديشه زمين باشى ، زيرا خراج حاصل نشود ، مگر به آبادانى زمين و هر كه خراج طلبد و زمين را آباد نسازد ، شهرها و مردم را هلاك كرده است و كارش استقامت نيابد ، مگر اندكى . هرگاه از سنگينى خراج يا آفت محصول يا بريدن آب يا نيامدن باران يا دگرگون شدن زمين ، چون در آب فرو رفتن آن يا بىآبى ، شكايت نزد تو آوردند ، از هزينه و رنجشان بكاه ، آن قدر كه اميد مىدارى كه كارشان را سامان دهد . و كاستن از خراج بر تو گران نيايد ، زيرا اندوخته اى شود براى آبادانى بلاد تو و زيور حكومت تو باشد ، كه ستايش آنها را به خود جلب كرده اى و سبب شادمانى دل تو گردد ، كه عدالت را در ميانشان گسترده اى و به افزودن ارزاقشان و به آنچه در نزد ايشان اندوخته اى از آسايش خاطرشان و اعتمادشان به دادگرى خود و مدارا در حق ايشان ، براى خود تكيه گاهى استوار ساخته اى . چه بسا كارها پيش آيد كه اگر رفع مشكل را بر عهدهء آنها گذارى ، به خوشدلى به انجامش رسانند . زيرا چون بلاد آباد گردد ، هر چه بر عهدهء مردمش نهى ، انجام دهند كه ويرانى زمين را تنگدستى مردم آن سبب شود و مردم زمانى تنگدست گردند كه همت واليان ، همه گرد آوردن\r\n","description":"","footnote":"","page_name":" 735 ","page_number":740},
  {"content":"\r\n","description":"","footnote":"","page_name":" 736 ","page_number":741},
  {"content":"\r\nمال بود و به ماندن خود بر سر كار اطمينان نداشته باشند و از آنچه مايهء عبرت است ، سود برنگيرند . سپس ، به دبيرانت نظر كن و بهترين آنان را بر كارهاى خود بگمار و نامه هايى را كه در آن تدبيرها و اسرار حكومتت آمده است ، از جمع دبيران ، به كسى اختصاص ده كه به اخلاق از ديگران شايسته تر باشد . از آن گروه كه اكرام تو سرمستش نسازد يا چنان دليرش نكند كه در مخالفت با تو ، بر سر جمع سخن گويد و غفلتش سبب نشود كه نامه‌هاى عاملانت را به تو نرساند يا در نوشتن پاسخ درست تو به آنها درنگ روا دارد ، يا در آنچه براى تو مىستاند يا از سوى تو مىدهد ، سهلانگارى كند ، يا پيمانى را كه به سود تو بسته ، سست گرداند و از فسخ پيمانى كه به زيان توست ، ناتوان باشد . دبير بايد به پايگاه و مقام خويش در كارها آگاه باشد زيرا كسى كه مقدار خويش را نداند ، به طريق اولى ، مقدار ديگران را نتواند شناخت . مباد كه در گزينش آنها بر فراست و اعتماد و حسن ظن خود تكيه كنى . زيرا مردان با ظاهر آرايى و نيكو خدمتى ، خويشتن را در چشم واليان عزيز گردانند . ولى ، در پس اين ظاهر آراسته و خدمت نيكو ، نه نشانى از نيكخواهى است و نه امانت . دبيرانت را به كارهايى كه براى حكام پيش از تو بر عهده داشته‌اند ، بيازماى و از آن ميان ، بهترين آنها را كه در ميان مردم اثرى نيكوتر نهاده‌اند و به امانت چهره اى شناخته‌اند ، اختيار كن . كه اگر چنين كنى اين كار دليل نيكخواهى تو براى خداوند است و هم به آن كس كه كار خود را بر عهده تو نهاده .\r\nبر سر هر كارى از كارهاى خود از ميان ايشان ، رئيسى برگمار . كسى كه بزرگى كار مقهورش نسازد و بسيارى آنها سبب پراكندگى خاطرش نشود . اگر در دبيران تو عيبى يافته شود و تو از آن غفلت كرده باشى ، تو را به آن بازخواست كنند .\r\nاينك سفارش مرا در حق بازرگانان و پيشه وران بپذير و در بارهء آنها به كارگزارانت نيكو سفارش كن . خواه آنها كه بر يك جاى مقيماند و خواه آنها كه با سرمايهء خويش اين سو و آن سو سفر كنند و با دسترنج خود زندگى نمايند . زيرا اين گروه ، خود\r\n","description":"","footnote":"","page_name":" 737 ","page_number":742},
  {"content":"\r\n","description":"","footnote":"","page_name":" 738 ","page_number":743},
  {"content":"\r\nمايه‌هاى منافعاند و اسباب رفاه و آسودگى و به دست آورندگان آن از راههاى دشوار و دور و خشكى و دريا و دشتها و كوهساران و جايهايى كه مردم در آن جايها گرد نيايند و جرئت رفتن به آن جايها ننمايند . اينان مردمى مسالمتجوىاند كه نه از فتنه گريهايشان بيمى است و نه از شر و فسادشان وحشتى . در كارشان نظر كن ، خواه در حضرت تو باشند يا در شهرهاى تو . با اين همه بدان كه بسيارى از ايشان را روشى ناشايسته است و حريصاند و بخيل . احتكار مىكنند و به ميل خود براى كالاى خود بها مىگذارند ، با اين كار به مردم زيان مىرسانند و براى واليان هم مايهء ننگ و عيب هستند . پس از احتكار منع كن كه رسول الله ( صلى الله عليه و آله ) از آن منع كرده است و بايد خريد و فروش به آسانى صورت گيرد و بر موازين عدل ، به گونه اى كه در بها ، نه فروشنده زيان بيند و نه بر خريدار اجحاف شود . پس از آنكه احتكار را ممنوع داشتى ، اگر كسى باز هم دست به احتكار كالا زد ، كيفرش ده و عقوبتش كن تا سبب عبرت ديگران گردد ولى كار به اسراف نكشد . خدا را ، خدا را ، در باب طبقهء فرودين : كسانى كه بيچارگاناند از مساكين و نيازمندان و بينوايان و زمينگيران . در اين طبقه ، مردمى هستند سائل و مردمى هستند ، كه در عين نياز روى سؤال ندارند . خداوند حقى براى ايشان مقرر داشته و از تو خواسته است كه آن را رعايت كنى ، پس ، در نگه داشت آن بكوش . براى اينان در بيت المال خود حقى مقرر دار و نيز بخشى از غلات اراضى خالصهء اسلام را ، در هر شهرى ، به آنان اختصاص ده . زيرا براى دورترينشان همان حقى است كه نزديكترينشان از آن برخوردارند . و از تو خواسته‌اند كه حق همه را ، اعم از دور و نزديك ، نيكو رعايت كنى . سرمستى و غرور ، تو را از ايشان غافل نسازد ، زيرا اين بهانه كه كارهاى خرد را به سبب پرداختن به كارهاى مهم و بزرگ از دست هشتن ، هرگز پذيرفته نخواهد شد .\r\n","description":"","footnote":"","page_name":" 739 ","page_number":744},
  {"content":"\r\n","description":"","footnote":"","page_name":" 740 ","page_number":745},
  {"content":"\r\nپس همت خود را از پرداختن به نيازهايشان دريغ مدار و به تكبر بر آنان چهره دژم منماى و كارهاى كسانى را كه به تو دست نتوانند يافت ، خود ، تفقد و بازجست نماى . اينان مردمى هستند كه در نظر ديگران بىمقدارند و مورد تحقير رجال حكومت . كسانى از امينان خود را كه خداى ترس و فروتن باشند ، براى نگريستن در كارهايشان برگمار تا نيازهايشان را به تو گزارش كنند . با مردم چنان باش ، كه در روز حساب كه خدا را ديدار مىكنى ، عذرت پذيرفته آيد كه گروه ناتوانان و بينوايان به عدالت تو نيازمندتر از ديگراناند و چنان باش كه براى يك يك آنان در پيشگاه خداوندى ، در اداى حق ايشان ، عذرى توانى داشت . تيمار دار يتيمان باش و غمخوار پيران از كار افتاده كه بيچاره‌اند و دست سؤال پيش كس دراز نكنند و اين كار بر واليان دشوار و گران است و هرگونه حقى دشوار و گران آيد . و گاه باشد كه خداوند اين دشواريها را براى كسانى كه خواستار عاقبت نيك هستند ، آسان مىسازد . آنان خود را به شكيبايى وامىدارند و به وعده راست خداوند ، در بارهء خود اطمينان دارند . براى كسانى كه به تو نياز دارند ، زمانى معين كن كه در آن فارغ از هر كارى به آنان پردازى . براى ديدار با ايشان به مجلس عام بنشين ، مجلسى كه همگان در آن حاضر توانند شد و ، براى خدايى كه آفريدگار توست ، در برابرشان فروتنى نمايى و بفرماى تا سپاهيان و ياران و نگهبانان و پاسپانان به يك سو شوند ، تا سخنگويشان بىهراس و بىلكنت زبان سخن خويش بگويد . كه من از رسول الله ( صلى الله عليه و آله ) بارها شنيدم كه مىگفت : پاك و آراسته نيست امتى كه در آن امت ، زيردست نتواند بدون لكنت زبان حق خود را از قوى دست بستاند .\r\nپس تحمل نماى ، درشتگويى يا عجز آنها را در سخن گفتن . و تنگ حوصلگى و خودپسندى را از خود دور ساز تا خداوند درهاى رحمتش را به روى تو بگشايد و ثواب طاعتش را به تو عنايت فرمايد . اگر چيزى مىبخشى ، چنان بخش كه گويى تو را گوارا افتاده است و اگر منع مىكنى ، بايد كه منع تو با مهربانى و پوزشخواهى همراه بود .\r\n","description":"","footnote":"","page_name":" 741 ","page_number":746},
  {"content":"\r\n","description":"","footnote":"","page_name":" 742 ","page_number":747},
  {"content":"\r\nسپس كارهايى است كه بايد خود به انجام دادنشان پردازى . از آن جمله ، پاسخ دادن است به كارگزاران در جايى كه دبيرانت درمانده شوند . ديگر برآوردن نيازهاى مردم است در روزى كه بر تو عرضه مىشوند ، ولى دستيارانت در اداى آنها درنگ و گرانى مىكنند . كار هر روز را در همان روز به انجام رسان ، زيرا هر روز را كارى است خاص خود .\r\nبهترين وقتها و بيشترين ساعات عمرت را براى آنچه ميان تو و خداست ، قرار ده اگر چه در همه وقتها ، كار تو براى خداست ، هرگاه نيتت صادق باشد و رعيت را در آن آسايش رسد . بايد در اقامهء فرايضى ، كه خاص خداوند است ، نيت خويش خالص گردانى و در اوقاتى باشد كه بدان اختصاص دارد . پس در بخشى از شبانه روز ، تن خود را در طاعت خداى بگمار و اعمالى را كه سبب نزديكى تو به خداى مىشود به انجام رسان و بكوش تا اعمالت بىهيچ عيب و نقصى گزارده آيد ، هر چند ، سبب فرسودن جسم تو گردد . چون با مردم نماز مىگزارى ، چنان مكن كه آنان را رنجيده سازى يا نمازت را ضايع گردانى ، زيرا برخى از نمازگزاران بيمارند و برخى نيازمند . از رسول الله ( صلى الله عليه و آله ) هنگامى كه مرا به يمن مىفرستاد ، پرسيدم كه چگونه با مردم نمازگزارم فرمود : به قدر توان ناتوانترين آنها و بر مؤمنان مهربان باش . به هر حال ، روى پوشيدنت از مردم به دراز نكشد ، زيرا روى پوشيدن واليان از رعيت خود ، گونه اى نامهربانى است به آنها و سبب مىشود كه از امور ملك آگاهى اندكى داشته باشند . اگر والى از مردم رخ بپوشد ، چگونه تواند از شوربختيها و رنجهاى آنان آگاه شود . آن وقت ، بسا بزرگا ، كه در نظر مردم خرد آيد و بسا خردا ، كه بزرگ جلوه كند و زيبا ، زشت و زشت ، زيبا نمايد و حق و باطل به هم بياميزند . زيرا والى انسان است و نمىتواند به كارهاى مردم كه از نظر او پنهان مانده ، آگاه گردد .\r\n","description":"","footnote":"","page_name":" 743 ","page_number":748},
  {"content":"\r\n","description":"","footnote":"","page_name":" 744 ","page_number":749},
  {"content":"\r\nو حق را هم نشانه هايى نيست كه به آنها انواع راست از دروغ شناخته شود . و تو يكى از اين دو تن هستى : يا مردى هستى در اجراى حق گشاده دست و سخاوتمند ، پس چرا بايد روى پنهان دارى و از اداى حق واجبى كه بر عهدهء توست دريغ فرمايى و در كار نيكى ، كه بايد به انجام رسانى ، درنگ روا دارى . يا مردى هستى كه هيچ خواهشى را و نيازى را برنمىآورى ، در اين حال ، مردم ، ديگر از تو چيزى نخواهند و از يارى تو نوميد شوند ، با اين كه نيازمنديهاى مردم براى تو رنجى پديد نياورد ، زيرا آنچه از تو مىخواهند يا شكايت از ستمى است يا درخواست عدالت در معاملتى . و بدان ، كه والى را خويشاوندان و نزديكان است و در ايشان خوى برترىجويى و گردنكشى است و در معاملت با مردم رعايت انصاف نكنند . ريشهء ايشان را با قطع موجبات آن صفات قطع كن . به هيچيك از اطرافيان و خويشاوندانت زمينى را به اقطاع مده ، مبادا به سبب نزديكى به تو ، پيمانى بندند كه صاحبان زمينهاى مجاورشان را در سهمى كه از آب دارند يا كارى كه بايد به اشتراك انجام دهند ، زيان برسانند و بخواهند بار زحمت خود بر دوش آنان نهند . پس لذت و گوارايى ، نصيب ايشان شود و ننگ آن در دنيا و آخرت بهرهء تو گردد . اجراى حق را در بارهء هر كه باشد ، چه خويشاوند و چه بيگانه ، لازم بدار و در اين كار شكيبايى به خرج ده كه خداوند پاداش شكيبايى تو را خواهد داد . هر چند ، در اجراى عدالت ، خويشاوندان و نزديكان تو را زيان رسد . پس چشم به عاقبت دار ، هر چند ، تحمل آن بر تو سنگين آيد كه عاقبتى نيك و پسنديده است . اگر رعيت بر تو به ستمگرى گمان برد ، عذر خود را به آشكارا با آنان در ميانه نه و با اين كار از بدگمانيشان بكاه ، كه چون چنين كنى ، خود را به عدالت پروده اى و با رعيت مدارا نموده اى . عذرى كه مىآورى سبب مىشود كه تو به مقصود خود رسى و آنان نيز به حق راه يابند .\r\n","description":"","footnote":"","page_name":" 745 ","page_number":750},
  {"content":"\r\n","description":"","footnote":"","page_name":" 746 ","page_number":751},
  {"content":"\r\nاگر دشمنت تو را به صلح فراخواند ، از آن روى برمتاب كه خشنودى خداى در آن نهفته است . صلح سبب بر آسودن سپاهيانت شود و تو را از غم و رنج برهاند و كشورت را امنيت بخشد . ولى ، پس از پيمان صلح ، از دشمن برحذر باش و نيك برحذر باش . زيرا دشمن ، چه بسا نزديكى كند تا تو را به غفلت فرو گيرد . پس دورانديشى را از دست منه و حسن ظن را به يك سو نه و اگر ميان خود و دشمنت پيمان دوستى بستى و امانش دادى به عهد خويش وفا كن و امانى را كه داده اى ، نيك ، رعايت نماى .\r\nدر برابر پيمانى كه بسته اى و امانى كه داده اى خود را سپر ساز ، زيرا هيچ يك از واجبات خداوندى كه مردم با وجود اختلاف در آرا و عقايد ، در آن همداستان و همرأى هستند ، بزرگتر از وفاى به عهد و پيمان نيست . حتى مشركان هم وفاى به عهد را در ميان خود لازم مىشمردند ، زيرا عواقب ناگوار غدر و پيمان شكنى را دريافته بودند . پس در آنچه بر عهده گرفته اى ، خيانت مكن و پيمانت را مشكن و خصمت را به پيمان مفريب . زيرا تنها نادانان شقى در برابر خداى تعالى ، دليرى كنند . خداوند پيمان و زينهار خود را به سبب رحمت و محبتى ، كه بر بندگان خود دارد ، امان قرار داده و آن را چون حريمى ساخته كه در سايه سار استوار آن زندگى كنند و به جوار آن پناه آورند . پس نه خيانت را جايى براى خودنمايى است و نه فريب را و نه حيله گرى را . پيمانى مبند كه در آن تأويل را راه تواند بود و پس از بستن و استوار كردن پيمان براى بر هم زدنش به عبارتهاى دو پهلو كه در آنها ايهامى باشد ، تكيه منماى . و مبادا كه سختى اجراى پيمانى كه بر گردن گرفته اى و بايد عهد خدا را در آن رعايت كنى ، تو را به شكستن و فسخ آن وادارد ، بىآنكه در آن حقى داشته باشى .\r\nزيرا پايدارى تو در برابر كار دشوارى كه اميد به گشايش آن بسته اى و عاقبت خوشش را چشم مىدارى ، از غدرى كه از سرانجامش بيمناك هستى بسى بهتر است . و نيز به از آن است كه خداوندت بازخواست كند و راه طلب بخشايش در دنيا و آخرت بر تو بسته شود . بپرهيز از خونها و خونريزيهاى بناحق . زيرا هيچ چيز ، بيش از خونريزى بناحق ، موجب كيفر خداوند نشود و بازخواستش را سبب نگردد و نعمتش را به زوال نكشد\r\n","description":"","footnote":"","page_name":" 747 ","page_number":752},
  {"content":"\r\n","description":"","footnote":"","page_name":" 748 ","page_number":753},
  {"content":"\r\nو رشتهء عمر را نبرد . خداوند سبحان ، چون در روز حساب به داورى در ميان مردم پردازد ، نخستين داورى او در بارهء خونهايى است كه مردم از يكديگر ريخته‌اند . پس مباد كه حكومت خود را با ريختن خون حرام تقويت كنى ، زيرا ريختن چنان خونى نه تنها حكومت را ناتوان و سست سازد ، بلكه آن را از ميان برمىدارد يا به ديگران مىسپارد . اگر مرتكب قتل عمدى شوى ، نه در برابر خدا معذورى ، نه در برابر من ، زيرا قتل عمد موجب قصاص مىشود . اگر به خطايى دچار گشتى و كسى را كشتى يا تازيانه ات ، يا شمشيرت ، يا دستت در عقوبت از حد درگذرانيد يا به مشت زدن و يا بالاتر از آن ، به ناخواسته ، مرتكب قتلى شدى ، نبايد گردنكشى و غرور قدرت تو مانع آيد كه خونبهاى مقتول را به خانواده اش بپردازى . از خودپسندى و از اعتماد به آنچه موجب اعجابت شده و نيز از دلبستگى به ستايش و چربزبانيهاى ديگران ، پرهيز كن ، زيرا يكى از بهترين فرصتهاى شيطان است براى تاختن تا كردارهاى نيكوى نيكوكاران را نابود سازد . زنهار از اين كه به احسان خود بر رعيت منت گذارى يا آنچه براى آنها كرده اى ، بزرگش شمارى يا وعده دهى و خلاف آن كنى . زيرا منت نهادن احسان را باطل كند و بزرگ شمردن كار ، نور حق را خاموش گرداند و خلف وعده ، سبب برانگيختن خشم خدا و مردم شود .\r\nخداى تعالى فرمايد : خداوند سخت به خشم مىآيد كه چيزى بگوييد و به جاى نياوريد . ( 1 )  از شتاب كردن در كارها پيش از رسيدن زمان آنها بپرهيز و نيز ، از سستى در انجام دادن كارى كه زمان آن فرا رسيده است و از لجاج و اصرار در كارى كه سررشته اش ناپيدا بود و از سستى كردن در كارها ، هنگامى كه راه رسيدن به هدف باز و روشن است ، حذر نماى . پس هر چيز را به جاى خود بنه و هر كار را به هنگامش به انجام رسان .\r\n","description":"","footnote":" ( 1 ) . سورهء 61 ، آيهء 3 . ","page_name":" 749 ","page_number":754},
  {"content":"\r\n","description":"","footnote":"","page_name":" 750 ","page_number":755},
  {"content":"\r\nو بپرهيز از اين كه به خود اختصاص دهى ، چيزى را كه همگان را در آن حقى است يا خود را به نادانى زنى در آنچه توجه تو به آن ضرورى است و همه از آن آگاه‌اند . زيرا به زودى آن را از تو مىستانند و به ديگرى مىدهند . زودا كه حجاب از برابر ديدگانت برداشته خواهد شد و بينى كه داد مظلومان را از تو مىستانند . به هنگام خشم خويشتندار باش و از شدت تندى و تيزى خود بكاه و دست به روى كس بر مدار و سخن زشت بر زبان مياور و از اين همه ، خود را در امان دار باز ايستادن از دشنامگويى و به تأخيرافكندن قهر خصم ، تا خشمت فرو نشيند و زمام اختيارت به دستت آيد . و تو بر خود مسلط نشوى مگر آن گاه كه بيشتر همّت ياد بازگشت به سوى پروردگارت شود . بر تو واجب آمد كه همواره به ياد داشته باشى ، آنچه كه بر واليان پيش از تو رفته است ، از حكومت عادلانه اى كه داشته‌اند يا سنت نيكويى كه نهاده‌اند يا چيزى از پيامبر ، ( صلى الله عليه و آله ) كه آورده‌اند يا فريضه اى كه در كتاب خداست و آن را برپاى داشته‌اند . پس اقتدا كنى به آنچه ما بدان عمل مىكرده‌ايم و بكوشى تا از هر چه در اين عهدنامه بر عهدهء تو نهاده‌ام و حجت خود در آن بر تو استوار كرده‌ام ، پيروى كنى ، تا هنگامى كه نفست به هوا و هوس شتاب آرد ، بهانه اى نداشته باشى . و جز خداى كس نيست كه از بدى نگه دارد و به نيكى توفيق دهد .\r\nاز وصايا و عهود رسول الله ( صلى الله عليه و آله ) با من ترغيب به نماز بود و دادن زكات و مهربانى با غلامانتان . و من اين عهدنامه را كه براى تو نوشته‌ام به وصيت او پايان مىدهم و لا حول و لا قوة الا بالله العلى العظيم .\r\n\r\nو از اين عهد نامه [ كه پايان آن است 
  ]\r\nاز خداى مىطلبم كه به رحمت واسعهء خود و قدرت عظيمش در برآوردن هر مطلوبى مرا و تو را توفيق دهد به چيزى كه خشنوديش در آن است ، از داشتن عذرى آشكار در برابر او و آفريدگانش و آوازهء نيك در ميان بندگانش و نشانه‌هاى نيك در بلادش و كمال نعمت او و فراوانى كرمش . و اين كه كار من و تو را به سعادت و شهادت به پايان رساند ، به آنچه در نزد اوست مشتاقيم و السلام على رسول الله صلى الله عليه و آله الطيبين الطاهرين .\r\n","description":"","footnote":"","page_name":" 751 ","page_number":756},
  {"content":"\r\n","description":"","footnote":"","page_name":" 752 ","page_number":757},
  {"content":"\r\n\r\n54 نامه اى از آن حضرت ( ع ) به طلحه و زبير با عمران بن حصين خزاعى .\r\nآن را ابو جعفر اسكافى در كتاب مقامات در مناقب امير المؤمنين ( ع ) آورده است . اما بعد . شما نيك مىدانيد ، هر چند كتمان مىكنيد ، كه من آهنگ مردم نكردم تا آنها آهنگ من كردند . من از آنها بيعت نخواستم تا آنها با من بيعت كردند .\r\nشما دو تن از كسانى بوديد كه به سوى من آمديد و به من دست بيعت داديد . بيعت كردن مردم با من ، بدان سبب نبود كه مرا قدرتى است غالب يا مالى است مهيا .\r\nاگر شما از روى رضا با من بيعت كرده‌ايد از اين بيعت شكنى باز گرديد و بر فور توبه كنيد و اگر به اكراه بيعت كرده‌ايد ، به سبب تظاهر به طاعت و در دل نهان داشتن معصيت ، راه بازخواست خود را بر من گشاده داشته‌ايد . به جان خودم سوگند ، كه شما از ديگر مهاجران به تقيه و كتمان سزاوارتر نبوده‌ايد . نپذيرفتن بيعت من ، پيش از آنكه داخل در بيعت شويد ، براى شما آسانتر بود از بيعت كردن و خارجشدن از آن . پنداريد كه من عثمان را كشته‌ام . ميان من و شما از اهل مدينه ، كسانى هستند كه نه با من هستند و نه با شما . اينان قضاوت كنند تا هر كس هر اندازه در اين امر دخالت داشته بر گردنش آيد و از عهدهء آن برآيد . اى دو مرد سالخورده ، از اين رأى و نظر كه داريد ، بازگرديد كه اگر امروز چنين كنيد ، تنها عار گريبانگير شماست و اگر داورى به قيامت واگذاريد ، هم عار است و هم نار .\r\nوالسلام .\r\n","description":"","footnote":"","page_name":" 753 ","page_number":758},
  {"content":"\r\n","description":"","footnote":"","page_name":" 754 ","page_number":759},
  {"content":"\r\n\r\n55 نامه اى از آن حضرت ( ع ) به معاويه\r\nاما بعد ، خداى سبحان دنيا را براى آخرت ، كه پس از آن مىآيد ، آفريده است . و مردمش را مىآزمايد تا معلوم شود كدام يك به عمل نيكوترند . ما براى دنيا آفريده نشده‌ايم و ما را به كوشش در كار دنيا امر نفرموده‌اند . ما را به دنيا آورده‌اند تا بيازمايندمان . خداوند مرا به تو آزموده است و تو را به من . و يكى از ما را حجت آن ديگر قرار داده . پس تو در پى دنيا تاختى و به تأويل قرآن پرداختى و مرا به جنايتى متهم ساختى ، كه دست و زبان من در آن دخالتى نداشته‌اند . تو و مردم شام اين بهتان را برساختيد . عالم شما جاهلتان را برانگيخت و ايستادگانتان ، نشستگانتان را . پس در بارهء خود از خداى بترس و زمام خود از دست شيطان به در كن و روى به آخرت نه كه راه آخرت راه ما و راه توست . و بترس كه به زودى تو را حادثه اى رسد كه ريشه ات را بركند و نسلت را براندازد . براى تو سوگند مىخورم ، سوگندى عارى از هر دروغ ، كه اگر دست تقدير مرا و تو را به هم رساند ، همچنان در برابر تو خواهم بود . « تا خداوند ميان ما داورى كند كه او بهترين داوران است . » ( 1 )  .\r\n\r\n56 وصيتى از آن حضرت ( ع ) به شريح بن هانى ، هنگامى او را با مقدمهء لشكر خود به شام فرستاد .\r\nدر هر صبح و شام از خداى بترس و نفس خود را از دنياى فريبنده برحذر دار . و\r\n","description":"","footnote":" ( 1 ) . سورهء 7 ، آيهء . ","page_name":" 755 ","page_number":760},
  {"content":"\r\n","description":"","footnote":"","page_name":" 756 ","page_number":761},
  {"content":"\r\nدر هيچ حال امينش مشمار و بدان كه اگر نفس خويش را از بسيارى از آنچه دوست مىدارى ، به سبب آنچه ناخوش مىدارى ، باز ندارى ، هوا و هوس تو را به راههايى مىكشاند كه زيانهاى فراوان در انتظارت خواهد بود . پس همواره زمام نفس خويش فرو گير و راه خطا بر او بربند و چون به خشم آمدى ، مقهورش ساز و سرش را فرو كوب و خردش نماى .\r\n\r\n57 نامه اى از آن حضرت ( ع ) به مردم كوفه هنگامى كه از مدينه به بصره مىرفت .\r\nاما بعد . من از موطن قبيلهء خويش بيرون آمده‌ام . ستمكارم يا ستمديده ، گردنكشم يا ديگران از فرمانم رخ برتافته‌اند . خدا را به ياد كسى مىآورم كه اين نامه من به او رسد تا اگر به سوى من آيد ، بنگرد كه اگر سيرتى نيكو داشتم ياريم كند و اگر بدكار بودم از من بخواهد تا به حق بازگردم .\r\n\r\n58 از نامهء آن حضرت ( ع ) به مردم شهرها نوشته و در آن از آنچه ميان او و سپاه صفين گذشته است حكايت مىكند .\r\nابتداى كار ما چنين بود كه با شاميان روبرو شديم . به ظاهر خداى ما يكى بود و پيامبرمان يكى بود و دعوت ما به اسلام يكسان بود . نه ما از آنها خواستيم كه بر ايمان خويش به خداوند و گواهى دادنشان به پيامبرش بيفزايند و نه آنها از ما مىخواستند . در همه چيز هم ، عقيده ما يكى بود جز در باب خون عثمان كه ميانمان اختلاف بود . آنها ما را بدان متهم مىكردند و ما از آن مبرّا بوديم . گفتيم بياييد تا بافرو كشتن آتش انتقام و آرام ساختن مردم ، كار را چاره كنيم كه چون لهيب آن بالا گيرد ، چاره اش نتوان نمود . تا كارها به سامان آيد و انتظام يابد و بتوانيم حق را به جايگاهش قرار دهيم . گفتند : نه كه چارهء كار را جز جنگ ندانيم . تا سرانجام جنگ در\r\n","description":"","footnote":"","page_name":" 757 ","page_number":762},
  {"content":"\r\n","description":"","footnote":"","page_name":" 758 ","page_number":763},
  {"content":"\r\nگرفت و قوت كرد و افروخته شد و شعله بر كشيد . چون مرگ دندانهاى خود در ما و ايشان فرو برد و چنگالهاى خود بر تن ما بيفشرد ، در اين حال ، به آنچه دعوتشان كرده بوديم ، گردن نهادند و ما نيز به آنچه دعوتمان كردند ، گردن نهاديم و در پذيرفتن خواستهاشان شتاب ورزيديم ، تا حجت بر آنان آشكار گرديد و راه عذرخواهى بسته آمد . هر كس از آنان كه بر اين سخن اقرار دارد ، خداوندش از هلاك برهاند و هر كه لجاج ورزد و در گمراهى خويش بماند ، پيمان شكنى بيش نيست . خداوند بر دلش پرده افكنده و حوادث ناگوار به گرد سرش چرخ مىزند .\r\n\r\n59 نامه اى از آن حضرت ( ع ) به اسود بن قطبه فرمانرواى حلوان\r\nاما بعد . هر گاه والى را نسبت به افراد رعيب ميل و هوا گونه گون باشد ، بسا از اجراى عدالت باز ماند . پس بايد كار مردم ، در حقى كه دارند ، در نزد تو يكسان باشد كه از ستم نتوان به عدالت رسيد و از هر چه همانند آن را ناروا مىشمارى دورى گزين و خود را به كارى كه خدا بر تو واجب ساخته ، وادار نماى ، در حالى كه ، اميد پاداش او دارى و از عقابش بيمناك هستى . و بدان ، كه دنيا سراى بلاهاست . كسى را در آن ، ساعتى آسودگى نيست ، جز آنكه آسودگيش سبب حسرت و دريغ او در قيامت گردد . هيچ چيز تو را از حق بىنياز نگرداند . و از آن حقها كه بر گردن توست يكى نگهدارى نفس توست از كژتابيهايش و كوشش توست در كار رعيت به قدر توانت . زيرا آنچه از آنها نصيب تو مىشود بسى بيش از چيزى است كه از تو نصيب آنان گردد . والسلام .\r\n","description":"","footnote":"","page_name":" 759 ","page_number":764},
  {"content":"\r\n","description":"","footnote":"","page_name":" 760 ","page_number":765},
  {"content":"\r\n\r\n60 نامه اى از آن حضرت ( ع ) به عاملانى كه لشكر از سرزمينهايشان مىگذرد\r\nاز بندهء خدا ، على امير المؤمنين ، به گرد آورندگان خراج و عمال بلاد كه لشكر از سرزمينشان مىگذرد . اما بعد . من لشكرى را گسيل داشتم كه اگر خدا خواهد بر شما خواهد گذشت و آنچه را كه خداوند واجب گردانيده است به آنان سفارش كرده‌ام ، كه به كس آزار نرسانند و گزند خويش از ديگران باز دارند . من ، در نزد شما ، به سبب بيعتى كه ميان ماست ، بيزارم از آسيبى كه سپاهيان به مردم رسانند . مگر آنكه ، يكى از آنها گرسنه مانده و براى سير كردن خود ، جز آن راهى نداشته باشد . پس كسى را كه دست به ستم مىگشايد در برابر ستمش كيفر دهيد . در عين حال ، سفيهانتان را از زيان رسانيدن و تعرض به آنها منع كنيد . من خود در ميان لشكرم . شكايتهاى خود به من رسانيد . و آن سختيها كه از ايشان به شما رسد و توان دفع آن را جز به خدا ، يا به من نداريد ، با من در ميان نهيد ، تا به يارى خدا آن را دگرگون سازم و اصلاح كنم . ان شاء اللَّه .\r\n\r\n61 نامه اى از آن حضرت ( ع ) به كميل بن زياد نخعى كه عامل او بر هيت بود . او را به سبب منع نكردن لشكر دشمن كه از سرزمين او گذشته و به غارت مسلمانان رفته ، سرزنش مىكند .\r\nاما بعد . كسى كه كارى را كه بر عهدهء او گذاشته‌اند تباه سازد و به كارى كه انجام دادنش بر عهدهء ديگران است ، بپردازد ، ناتوان مردى است با انديشه اى ناقص . تاخت و تاز كردنت بر قرقيسيا و رها كردن مرزهايى كه تو را به حفظ آنها فرمان داده‌ايم ، به گونه اى كه كس آنها را پاس ندارد و لشكر دشمن را از آن منع نكند ، نشان\r\n","description":"","footnote":"","page_name":" 761 ","page_number":766},
  {"content":"\r\n","description":"","footnote":"","page_name":" 762 ","page_number":767},
  {"content":"\r\nنارسايى انديشهء توست . توبه مثابهء پلى شده اى كه هر كس از دشمنانت بخواهد بر دوستانت تاخت آورد ، از آن پل مىگذرد . چگونه است كه تو را توان هيچ كارى نيست و كس را از مهابت تو بيمى به دل نيست . مرزى را نتوانى بست و بر شوكت دشمن شكست نتوانى آورد . نه نياز مردم شهر را بر مىآورى و نه فرمانده خود را خشنود توانى ساخت . والسلام .\r\n\r\n62 نامه اى از آن حضرت ( ع ) به مردم مصر . « اين نامه را با مالك اشتر هنگامى كه او را حكومت مصر داده بود فرستاد . »\r\nاما بعد . خداوند سبحان محمد ( صلى الله عليه و آله ) را فرستاد تا مردم جهان را بيم دهد و گواه بر پيامبران باشد . چون رسول الله ( ص ) درگذشت ، مسلمانان در امر خلافت به نزاع پرداختند . به خدا سوگند ، هرگز در خاطرم نمىگذشت كه عرب پس از رحلت محمد ( صلى الله عليه و آله ) خلافت را از اهل بيت او به ديگرى واگذارد ، يا مرا پس از او از جانشينيش باز دارد و مرا به رنج نيفكند جز شتافتن مردم به سوى فلان و بيعت كردن با او . من چندى از بيعت دست باز داشتم ، تا آنكه ديدم گروهى از مردم از اسلام بر مىگردند و مىخواهند دين محمد ( ص ) را از بن بر افكنند . ترسيدم كه اگر اسلام و مسلمانان را يارى ندهم در دين رخنه اى يا ويرانيى خواهم ديد كه براى من مصيبت بارتر از فوت شدن حكومت كردن بر شما بود . آن هم حكومتى كه اندك روزهايى بيش نپايد و چون سراب زايل گردد ، يا همانند ابرهايى كه هنوز به هم نپيوسته پراكنده شوند . درگير و دار آن حوادث از جاى برخاستم تا باطل نيست و نابود شد و دين بر جاى خود آرام گرفت و استوارى يافت .\r\n","description":"","footnote":"","page_name":" 763 ","page_number":768},
  {"content":"\r\n","description":"","footnote":"","page_name":" 764 ","page_number":769},
  {"content":"\r\n\r\nاز اين نامه\r\nبه خدا سوگند ، اگر با ايشان روبرو شوم ، من تنها باشم و آنها روى زمين را پر كنند ، نه باك دارم و نه هراس ، زيرا به آن گمراهيى كه آنان در آن غرقه‌اند و آن هدايتى كه خود بدان آراسته‌ام ، نيك آگاهم . و از جانب پروردگارم با يقين همراهم . من به ديدار خداوند و ثواب نيكويى كه مرا ارزانى دارد ، اميد بسته‌ام و منتظر آن هستم . ولى اندوه من از اين است كه مشتى بيخردان و تبهكاران اين امت ( 1 )  حكومت را به دست گيرند و مال خدا را ميان خود دست به دست گردانند و بندگان خدا را به خدمت گيرند و با نيكان در پيكار شوند و فاسقان را ياران خود سازند . از آنان كسى است ( 2 )  كه در ميان شما حرام مىنوشد ، حتى بر او حد اسلام جارى شده و كسى است كه تا اندك مالى نستد به اسلام نگرويد . اگر نه از حكومت اينان بر شما بيم داشتم ، هرگز شما را بر نمىانگيختم و سرزنش نمىكردم و فرا نمىخواندم و تحريضتان نمىنمودم ، بلكه تا سر بر مىتافتيد يا سستى به خرج مىداديد ، رهايتان مىكردم . آيا نمىبينيد سرزمينهايى را كه در تصرف داشتيد ، نقصان يافته و شهرهايتان ، يك يك ، فتح مىشود و كشورهايتان از دست مىرود و بلادتان مورد حمله و هجوم دشمن قرار گرفته است . روى به رزم دشمنانتان نهيد . خدايتان بيامرزد . در خانه‌ها درنگ مكنيد كه به ستم گرفتار خواهيد شد و به خوارى خواهيد افتاد و نصيبتان اندك خواهد شد . مردان سلحشور همواره بيدارند كه هر كه خود به خواب رود ، دشمنش به خواب نرفته است . والسلام .\r\n","description":"","footnote":" ( 1 ) . يعنى ، لشكر معاويه .  ( 2 ) . مراد ، وليد بن عقبه بن ابى معيط است كه از سوى عثمان حكومت بصره داشت . ","page_name":" 765 ","page_number":770},
  {"content":"\r\n","description":"","footnote":"","page_name":" 766 ","page_number":771},
  {"content":"\r\n\r\n63 نامه اى از آن حضرت ( ع ) به ابو موسى اشعرى كه عامل او در كوفه بود .\r\nبه امام خبر رسيد كه بدان هنگام كه مردم را به جنگ با اصحاب جمل فرا مىخوانده ، ابو موسى ، كوفيان را از رفتن به جنگ باز مىداشته و به نشستن در خانه ترغيب مىكرده است . از بندهء خدا ، امير المؤمنين به عبد الله بن قيس . اما بعد ، از تو به من سخنى رسيده كه هم به سود توست و هم بر زيان تو .\r\nچون فرستاده من ، با پيام من نزد تو آيد ، دامن بر ميان زن و بند كمر استوار نماى و از سوراخت بيرون آى و ، كسانى را كه با تو هستند ، فراخوان . اگر ديدى كه بايد از من اطاعت كنى ، به نزد من آى و اگر در ترديد بودى از آن مقام كه تو را داده‌ام كناره گير . به خدا سوگند ، هر جا كه باشى تو را بياورند و رهايت نكنند تا راه چاره بر تو بسته شود و سرگردان مانى و كره ات با شير و گداخته ات با ناگداخته آميخته شود . تو را وادارند كه بشتاب از جاى برخيزى و از پيش رويت چنان ترسان شوى كه از پشت سرت . اين مهم را آسان مپندار كه بلايى است بزرگ . بايد بر اشترش نشست و توسنش را رام كرد و كوههايش را چون دشت هموار ساخت . پس عقلت را به فرمان آور و رشتهء كار خود به دست گير . و نصيب و بهرهء خويش درياب . اگر آمدن را خوش ندارى از كار كناره گير و به تنگناى خود گريز . جايى كه در آن ، راه رهايى بسته است . سزاست كه ديگران آن كار را كفايت كنند و تو در خواب باشى آنسان ، كه هرگز كس نپرسد كه فلان كجاست به خدا سوگند ، كه اين جنگ جنگى است بر حق . همراه كسى كه او نيز بر حق است . و او را باكى نيست كه ملحدان چه كردند .\r\nوالسلام .\r\n","description":"","footnote":"","page_name":" 767 ","page_number":772},
  {"content":"\r\n","description":"","footnote":"","page_name":" 768 ","page_number":773},
  {"content":"\r\n\r\n64 نامه اى از آن حضرت ( ع ) در پاسخ به معاويه\r\nاما بعد . چنان كه گفتى ما و شما ، پيش از اسلام دوست بوديم و با هم بوديم و ديروز [ اسلام 
  ] ميان ما و شما جدايى افكند ، كه ما ايمان آورديم و شما كافر مانديد .\r\nامروز هم ما استوار ايستاده‌ايم و شما به فتنه گراييده‌ايد و اسير هوا شده‌ايد . هيچيك از مسلمانان قوم شما ، جز به اكراه ، اسلام نياوردند ، آن هم پس از آنكه سران عرب به رسول الله ( صلى الله عليه و آله ) گرويده بودند . گفتى كه طلحه و زبير را من كشته‌ام و عايشه را آواره و رسوا ساخته‌ام و ميان بصره و كوفه فرود آمده‌ام ، اين كارى است كه تو از آن بر كنار بودى . پس تو را چه زيان رسيد كه بايد از تو پوزش خواست . گفتى كه با مهاجران و انصار به ديدار من خواهى آمد ، و حال آنكه ، آن روز كه برادرت اسير گرديد [ يعنى در فتح مكه 
  ] هجرت پايان گرفت ( 1 )  اگر شتاب دارى ، قدرى بيارام . سزاوار آن است كه من به سوى تو در حركت آيم كه خدا مرا برانگيخته است كه تو را كيفر دهم . و اگر تو به سوى من در حركت آيى ، چنان است كه شاعر بنى اسد گويد :\r\n\r\nمستقبلين رياح الصيف تضربهم\r\nبحاصب بين اغوار و جلمود\r\n\r\n« بادهاى تابستان ايستاده‌اند باد بر آنها ريگ مىافشاند و آنها ميان زمينهاى پست و صخره‌ها گرفتار آمده‌اند . » هنوز آن شمشير كه با آن جد مادرى تو را و دايى تو را و برادرت ( 2 )  را كشتم با من است . به خدا سوگند ، تو - چنان كه دريافتم - دلى فرو بسته دارى و خردى اندك . شايسته است در بارهء تو بگويند كه از نردبامى فرا رفته اى و از آن فراز منظره اى ناخوشايند مىبينى و هر چه بينى به زيان توست نه به سود تو . زيرا در طلب گمشده اى هستى كه از آن تو نيست و ستورى را مىچرانى كه از آن ديگرى است .\r\n","description":"","footnote":" ( 1 ) . اشاره است به سخن پيامبر ( ص ) كه فرمود : لا هجرة بعد الفتح . پس از فتح مكه هجرتى نيست .  ( 2 ) . نك : پانوشت ص 617 . ","page_name":" 769 ","page_number":774},
  {"content":"\r\n","description":"","footnote":"","page_name":" 770 ","page_number":775},
  {"content":"\r\nمقامى را مىطلبى كه سزاوار آن نيستى و نه از معدن آن هستى . چه دور است گفتار تو از كردارت . چه همانندى با عموها و داييهايت ، كه آنها را شقاوتشان و آرزوهاى باطلشان واداشت كه رسالت محمد ( صلى الله عليه و آله ) را انكار كنند و چنان كه مىدانى در ورطهء هلاكت افتادند . نتوانستند هيچ حادثهء عظيمى را دفع كنند يا از حريم خود دفاع نمايند ، زيرا در برابر ، مردان شمشير زنى بودند كه ميدان نبرد را پر كرده بودند و در رزم سستى نمىنمودند . در بارهء قاتلان عثمان فراوان سخن مىگويى . نخست بايد در بيعت با من همان كنى كه ديگر مردم كرده‌اند . سپس ، با آنان پيش من به داورى نشينى تا تو را و ايشان را به هر چه كتاب خداى تعالى حكم كند ، ملزم سازم . اما آنچه اكنون مىگويى و مىخواهى ، فريفتن كودك است از شير در آغاز از شير باز گرفتنش . و سلام بر كسى كه شايستهء آن باشد .\r\n\r\n65 نامه اى از آن حضرت ( ع ) نيز به معاويه\r\nاما بعد ، وقت آن رسيده كه ديدهء بصيرت بگشايى و از آنچه عيان است ، منتفع شوى . اما تو به همان راهى كه گذشتگانت مىرفتند ، قدم نهادى و دعويهاى باطل كردى . مشتى دروغ برساخته اى و در اذهان عوام انداخته اى . مقامى به خود بستى كه از شأن تو بس برتر است و چيزى را كه براى ديگران اندوخته شده بود ، بربودى . به جهت فرار از حق ، بيعتى را كه از گوشت و خونت بر تو لازمتر است ، انكار كردى و آنچه را كه هنوز گوش تو از آن پر و سينه ات از آن انباشته است ، ناشنيده انگاشتى .\r\nبعد از حق ، جز گمراهى آشكار چه تواند بود و بعد از صراحت ، جز آميختن حق به باطل چه توان يافت . پس حذر كن از شبهت و از آميختن آن به حق و باطل بپرهيز .\r\nكه زمان درازى است كه فتنه پرده‌هاى خود آويخته و ظلمت آن ديدگان را كور ساخته است .\r\n","description":"","footnote":"","page_name":" 771 ","page_number":776},
  {"content":"\r\n","description":"","footnote":"","page_name":" 772 ","page_number":777},
  {"content":"\r\nنامه اى از تو به من رسيد ، سراسر سخن پردازى و مبهم و مغشوش ، در آشتى جويى ، سست و ناتوان . افسانه هايى كه در بافتن آن نه دانشى به كار رفته و نه خردى . همانند كسى شده اى كه بر روى ريگ روان راه مىسپرد يا در بيابانى تاريك ، بىآنكه راه را بشناسد ، گام بر مىدارد . مىخواهى به جايى فرا روى كه براى تو دست نايافتنى است و به راهى روى كه نشانه هايش ناپيداست . عقابان بلند پرواز به اوج آن نتوانند رسيد كه در بلندى همبر عيوق است . پناه مىبرم به خدا ، كه پس از من بست و گشاد كارهاى مسلمانان را تو بر دست گيرى . يا تو را منصبى دهم كه با يكى از آنها عقدى توانى بست يا پيمانى توانى نهاد . پس ، هم اكنون ، در پى چارهء كار خويش باش كه اگر تقصير و كوتاهى كنى ، بندگان خدا به سوى تو بسيج شوند و درهاى چاره به رويت بسته گردد ، و آنچه امروز از تو مىپذيرند ، ديگر نخواهند پذيرفت . والسلام .\r\n\r\n66 نامه اى از آن حضرت ( ع ) به عبد الله بن عباس و پيش از اين روايت ديگرى از اين نامه را آورديم .\r\nاما بعد ، آدمى گاه به چيزى كه سرانجام نصيب او خواهد شد ، شادمان مىشود . و گاه بر چيزى كه مقدر نشده كه به او برسد ، غمگين مىگردد . پس نبايد بهترين چيزى كه در اين دنيا بدان نايل مىآيى ، رسيدن به لذتى يا فرو نشاندن كينه اى باشد ، بلكه بايد خاموش كردن باطلى بود يا زنده كردن حقى . بايد شادمانى تو به سبب چيزهايى باشد كه پيشاپيش براى آخرتت فرستاده اى و اندوه و دريغ تو ، بر آنچه در اين دنيا به جاى مىگذارى . و بايد كه همهء همّ تو منحصر به امور پس از مرگ باشد .\r\n","description":"","footnote":"","page_name":" 773 ","page_number":778},
  {"content":"\r\n","description":"","footnote":"","page_name":" 774 ","page_number":779},
  {"content":"\r\n\r\n67 نامه اى از آن حضرت ( ع ) به قثم بن عباس ، كه عامل او در مكه بود\r\nاما بعد ، حج را براى مردم بر پاى دار و ايام الله را به يادشان آور و هر بامداد و شامگاه برايشان به مجلس بنشين و كسى را كه در امرى فتوا خواهد ، فتوا ده . نادان را علم بياموز و با عالم مذاكره كن . ميان تو و مردم ، پيام رسانى جز زبانت و حاجبى جز رويت نباشد . هيچ نيازمندى را از ديدار خود باز مدار . زيرا اگر در آغاز از درگاه تو رانده شود و سپس ، نياز او بر آورى ، كس تو را نستايد . در مال خدا كه نزد تو گرد مىآيد ، نظر كن ، آن را به عيالمندان و گرسنگانى كه در نزد تو هستند و به محتاجان و فقيران برسان . و هر چه افزون آيد ، نزد ما روانه اش دار ، تا ما نيز آن را به محتاجانى ، كه نزد ما هستند ، برسانيم . مردم مكه را فرمان ده كه از كسانى كه در خانه هايشان سكونت مىكنند ، كرايه نستانند . زيرا خداى تعالى مىفرمايد : « سواء العاكف فيه و الباد » عاكف و بادى در آن يكساناند . عاكف كسى است ، كه در مكه مقيم است و بادى كسى است ، كه از مردم مكه نيست و به حج آمده است . خداوند ما و شما را به آنچه دوست دارد ، توفيق دهد . والسلام .\r\n\r\n68 نامه اى از آن حضرت ( ع ) به سلمان فارسى ، رحمه الله ، پيش از ايام خلافت او .\r\nاما بعد ، اين دنيا همانند مار است كه چون دست بر او كشند ، نرم آيد ، ولى زهرش كشنده است . از هر چه در اين دنيا شادمانت مىدارد ، رخ برتاب . زيرا اندكى از آن\r\n","description":"","footnote":"","page_name":" 775 ","page_number":780},
  {"content":"\r\n","description":"","footnote":"","page_name":" 776 ","page_number":781},
  {"content":"\r\nبا تو همراه ماند . اندوه دنيا از دل به در كن ، زيرا به جدايى دنيا از خود يقين دارى . هر چه انس تو به دنيا افزون شود بايد كه بيشتر از آن حذر كنى . زيرا دنيا دار ، هر گاه به شادمانيى دلبستگى يابد ، دنيا او را از آن شادمانى به بلايى مىكشاند . و هر گاه انس گرفتنش موجب آرميدن گردد او را از آن حال به ترس و هراس مىافكند .\r\nوالسلام .\r\n\r\n69 از نامهء آن حضرت ( ع ) به حارث همدانى\r\nبه ريسمان قرآن چنگ در زن و از آن نصيحت بجوى . حلالش را حلال بدار و حرامش را حرام . حقى را كه پيش از اين بوده است تصديق كن . آنچه را از دنيا مانده است به آنچه از آن گذشته است ، قياس نماى . زيرا آنچه از آن باقى مانده ، همانند گذشته آن است و پايانش پيوسته است به آغاز آن و سراسر آن ناپايدار و رفتنى است . نام خدا را بزرگ شمار و جز براى حق بر زبانش مياور . فراوان از مرگ و جهان پس از مرگ ياد كن و آروزى مرگ مكن ، مگر به شرطى محكم و استوار . از هر كار كه كنندهء آن انجامش دادنش را از خود مىپسندد و از ديگر مسلمانان ناپسند مىدارد حذر كن .\r\nاز هر كار كه در نهان انجام گيرد ، ولى به آشكارا سبب شرمسارى شود ، دورى نماى . از هر كارى كه چون از كننده اش پرسند ، انكارش كند و عذر آورد بپرهيز . آبروى خود را هدف تيرهاى سخن مردم قرار مده . هر چه شنيدى به ديگران مگوى كه همين بس كه تو را دروغگو شمرند و هر چه شنيدى ، انكارش مكن كه همين بس كه تو را نادان شمرند . خشم خود فرو خور و به هنگام قدرت ، گذشت نماى و در وقت غضب بردبار باش و چون توانايى يافتى گناه ديگران را عفو كن تا عاقبت نيك از آن تو بود .\r\n","description":"","footnote":"","page_name":" 777 ","page_number":782},
  {"content":"\r\n","description":"","footnote":"","page_name":" 778 ","page_number":783},
  {"content":"\r\nو سپاس هر نعمتى را كه خدا به تو داده به جاى آر تا نعمتت پايدار ماند . هيچيك از نعمتهايى را كه خدا به تو عنايت كرده ، تباه منماى و بايد كه نشان نعمت خداوندى بر تو آشكار بود .\r\nبدان كه بهترين مؤمنان كسى است كه جان خود و خويشاوندان و دارايى خود را پيش از ديگران در راه خدا تقديم دارد . زيرا هر خير كه پيشاپيش فرستى ، اندوخته شده ، براى تو بماند و هر چه واپس نهى ، خيرش به ديگرى رسد . بپرهيز از مصاحبت هر كس كه عملش ناپسند باشد ، كه هر كس را به دوستش شناسند . در شهرهاى بزرگ سكونت گير كه محل اجتماع مسلمانان است و از جايى كه منزلگاه غفلت و ستم است و طاعت خداوند را ياران اندك است ، بپرهيز . انديشهء خود منحصر به امورى دار كه به كارت آيد و از نشستن بر سر بازارها حذر كن كه جايگاه شيطان است و محل بروز فتنه هاست . بر كسانى كه تو را بر آنان برترى است ، فراوان ، نظر كن كه نظر كردن تو سپاسگزارى از نعمت است . در روز جمعه سفر مكن تا در نماز جمعه حاضر آيى ، مگر اين كه سفرت در راه خدا باشد يا كارى باشد كه در انجام دادنش ناچار باشى . در همهء كارها خدا را اطاعت كن ، زيرا اطاعت حق از هر كار ديگر برتر است . نفس را در عبادت بفريب و با او مدارا كن و بر او قهر منماى . و به هنگام فراغت و آسايشش او را درياب ، مگر در آنچه بر تو واجب است كه از به جاى آوردن و مراعات آن در وقت مقرر ، چاره اى نيست . بترس كه مرگ به سراغت آيد و تو در طلب دنيا از خداى گريخته باشى . بپرهيز از مصاحبت بد كاران كه شرّ پيوسته به شرّ است .\r\nخدا را بزرگ دار و دوستانش را دوست بدار و از خشم بپرهيز كه خشم از سپاهيان ابليس است . والسلام .\r\n","description":"","footnote":"","page_name":" 779 ","page_number":784},
  {"content":"\r\n","description":"","footnote":"","page_name":" 780 ","page_number":785},
  {"content":"\r\n\r\n70 نامه اى از آن حضرت ( ع ) به سهل بن حنيف انصارى كه از سوى آن حضرت حاكم مدينه بود .\r\nدر اين باب كه شمارى از كسانى كه نزد او بودند به معاويه پيوستند . اما بعد ، به من خبر رسيد كه برخى از مردانى كه در فرمان تواند ، پنهانى ، به نزد معاويه مىگريزند . غمگين مباش اگر از شمار سپاهيانت كاسته مىشود يا يارى شمارى از ايشان را از دست مىدهى . كيفر ايشان همين بس كه به گمراهى افتاده‌اند و تو از زحمتشان رهايى يافته اى . آنان از هدايت و حق گريخته‌اند و به نابينايى و نادانى افتاده‌اند . اينان ، ياران دنيا بودند و به دنيا روى آوردند و به سوى آن شتافتند . حكومت عدل ما را ديدند و شناختند و آوازهء آن را شنيدند و به گوش سپردند . دريافته بودند كه در اينجا مردم در برابر حق و عدالت برابرند . پس گريختند تا مگر خود به سودى برسند . خداوند ايشان را از رحمت خود دور گرداند . اينان از ستم نگريخته‌اند و به عدل نيز نخواهند رسيد و در اين كار از خدا مىخواهيم ، دشواريها را برايمان آسان سازد . و ناهمواريها را هموار گرداند . ان شاء الله . والسلام .\r\n\r\n71 از نامهء آن حضرت ( ع ) به منذر بن الجارود العبدى كه در پاره اى از آنچه او را بر آن ولايت داده بود ، خيانت كرد .\r\nاما بعد ، درستكارى پدرت مرا در انتصاب تو بفريفت و پنداشتم كه تو از روش او پيروى مىكنى و به راه او مىروى . ولى ، آنسان ، كه به من خبر رسيده تو\r\n","description":"","footnote":"","page_name":" 781 ","page_number":786},
  {"content":"\r\n","description":"","footnote":"","page_name":" 782 ","page_number":787},
  {"content":"\r\nفرمانبردارى از نفس خود را فرو نمىهلى و براى آخرتت اندوخته اى نمىنهى و با ويران ساختن آخرتت مىخواهى دنيايت را آبادان سازى و به بهاى بريدن از دينت به عشيرهء خود مىپيوندى . اگر آنچه مرا خبر داده‌اند ، درست باشد ، پس اشتر قبيله ات و بند كفشت از تو بهتر توانند بود . كسانى همانند تو هيچ مرزى را استوار نتوانند داشت و لايق آن نيستند كه بر رتبه و مقامشان افزوده شود يا در امانتى شريكشان سازند يا از خيانتشان در امان تواند بود . اين نامهء من كه به تو رسيد بر فور به نزد من در حركت آى . ان شاء الله . اين منذر همان است كه امير المؤمنين در بارهء او فرمود : از روى خودپسندى پيوسته به چپ و راست خود مىنگرد و در دو برد گرانبهاى خود مىخرامد و كفشهاى خود را فوت مىكند كه گرد از آنها بزدايد .\r\n\r\n72 نامه اى از آن حضرت ( ع ) به عبد الله بن عباس\r\nاما بعد ، تو بر اجلت پيشى نخواهى گرفت و آنچه روزى تو نيست به تواش ندهند و بدان كه دنيا دو روز است : روزى به سود تو و روزى به زيان تو . و دنيا سرايى است كه پيوسته دست به دست مىگردد . آنچه از آن تو باشد ، سرانجام ، به تو خواهد رسيد ، هر چند ، ناتوان باشى و آنچه بر زيان توست ، دفعش نتوانى كرد ، هر چند ، نيرومند باشى .\r\n","description":"","footnote":"","page_name":" 783 ","page_number":788},
  {"content":"\r\n","description":"","footnote":"","page_name":" 784 ","page_number":789},
  {"content":"\r\n\r\n73 نامه اى از آن حضرت ( ع ) به معاويه\r\nاما بعد ، من از اين كه ، پى در پى ، به نامه هايت پاسخ مىدهم و به گفته هايت گوش مىسپارم پندارم كه مردى سست راى شده‌ام و در فراست و هوشيارى گرفتار خطا گشته‌ام . تو هنگامى كه نامه اى به من مىنويسى و چيزى مىطلبى به كسى مىمانى كه در خواب گران است و خوابهاى دروغ مىبيند . يا همانند حيرت زده اى هستى كه سرگردان ايستاده و از ايستادن به مشقت افتاده و نمىداند ، آنچه به سراغش مىآيد به سود اوست يا به زيان اوست . البته تو همانند او نيستى ، او همانند توست . به خدا سوگند ، اگر نمىخواستم كه زنده بمانى ، بلاهايى از من به تو مىرسيد كه استخوانت را خرد سازد و گوشت تنت را آب كند . بدان ، كه شيطان تو را بر جاى داشته و نمىگذارد به بهترين كارهايت باز گردى و گوش به نصيحت بسپارى . و سلام به آنكه شايستهء سلام است .\r\n\r\n74 پيمان نامه اى از آن حضرت ( ع ) ميان ربيعه و يمن . از روى خط هشام بن الكلبى نقل شده است .\r\nاين پيمان نامه اى است كه اهل يمن و مردم ربيعه ، چه آنها كه شهر نشيناند ، و چه آنها كه بيابان نشيناند ، بر آن توافق كرده‌اند كه از كتاب خدا پيروى كنند و مردم را به آن فرا خوانند و از مردم بخواهند كه آن را بپذيرند . و هر كس را كه به كتاب خدا دعوت كند و بدان فرمان دهد ، اجابت كنند . و در برابر اين كار مزدى نطلبند و جز به آن به كار ديگر خرسند نشوند . و بر ضد كسى كه اين پيمان بشكند يا آن را ترك گويد ، دست به دست هم دهند . و يار و مددكار يكديگر باشند و سخنشان يكى شود ، و عهد خود را به سبب سرزنش يا خشم اين و آن يا به سبب خوار ساختن و دشنام دادن گروهى\r\n","description":"","footnote":"","page_name":" 785 ","page_number":790},
  {"content":"\r\n","description":"","footnote":"","page_name":" 786 ","page_number":791},
  {"content":"\r\nگروه ديگر را ، نشكنند . و بر آن گواه است ، آنكه از ايشان حاضر است يا غايب است و هر كه سفيه است يا داناست و هر كه بردبار است و هر كه نادان است . عهد و پيمان خدا در اين عهد نامه بر عهدهء شماست و از پيمان خدا سؤال خواهند كرد . نوشت آن را على بن ابى طالب .\r\n\r\n75 نامه اى از آن حضرت ( ع ) از مدينه ، در آغاز بيعت با او به خلافت به معاويه نوشته است\r\nواقدى آن را در كتاب الجمل آورده است . از بندهء خدا ، امير المؤمنين ، به معاوية بن ابى سفيان اما بعد ، مىدانى كه من اگر چيزى در بارهء شما گفته‌ام يا از شما روى گردانيده‌ام ، معذور بوده‌ام . تا آن اتفاق كه بايد بيفتد ، افتاد و دفع آن را چاره نبود . و اين سخن دراز است و حرف بسيار . گذشته گذشت و آمدنى آمد . پس از آنان كه در نزد تو هستند ، بيعت بستان و با جمع يارانت به نزد من آى . والسلام .\r\n\r\n76 وصيت آن حضرت ( ع ) به ابن عباس ، هنگامى كه او را در بصره جانشين خود ساخت .\r\nبا مردم گشاده رو باش ، آن گاه كه به مجلست در آيند و آن گاه كه در بارهء آنها حكمى كنى . از خشم بپرهيز كه خشم نشان سبك مغزى از سوى شيطان است و بدان كه هر چه تو را به خدا نزديك مىكند ، از آتش دور مىسازد و آنچه از خدا دور مىسازد به آتش نزديك مىكند .\r\n","description":"","footnote":"","page_name":" 787 ","page_number":792},
  {"content":"\r\n","description":"","footnote":"","page_name":" 788 ","page_number":793},
  {"content":"\r\n\r\n77 از وصيت آن حضرت ( ع ) به عبد الله بن عباس هنگامى كه او را براى گفتگو با خوارج فرستاد .\r\nبا ايشان به قرآن مناظره مكن ، زيرا قرآن بار معناهاى گوناگون را تحمل كند . تو چيزى مىگويى و آنها چيزى مىگويند ، بلكه با ايشان به سنت مناظره كن كه راه گريز نيابند .\r\n\r\n78 از نامهء آن حضرت ( ع ) به ابو موسى اشعرى در پاسخ امر حكمين .\r\nآن را سعيد بن يحيى الاموى در كتاب المغازى نقل كرده است . هر آينه بسيارى از مردم از بسيارى از نصيب خود بىبهره ماندند . به دنيا گرويدند و سخن از روى هوا گفتند . و من در اين كار در شگفت شده‌ام . در آنجا گروهى مردم خود پسند گرد آمدند و من اكنون زخمى را معالجه خواهم كرد كه ترسم به صورت خون لخته در آيد . و بدان ، كه هيچكس آزمندتر از من به گرد آمدن امت محمد ( صلى الله عليه و آله ) و الفت و مهربانى آنها با يكديگر نيست . من در اين كار خواستار پاداش نيكو و باز گشت به جايگاه نيكو هستم . به زودى بر آنچه بر خود مقرر داشته‌ام ، وفا خواهم كرد ، هر چند ، كه تو آن شايستگى را كه به هنگام جدا شدن داشتى ، از دست داده باشى . بدبخت آنكه از سود عقل و تجربتى كه او را داده‌اند ، بى بهره ماند . من نمىتوانم سخن باطل و نادرست را تحمل كنم ، يا كارى را كه خدا به صلاح آورده ، تباه سازم . پس آنچه را كه نمىدانى چيست رها كن ، زيرا مردم بد كردار با اين سخنان نابكارانهء تو به سوى تو خواهند شتافت . والسلام .\r\n","description":"","footnote":"","page_name":" 789 ","page_number":794},
  {"content":"\r\n","description":"","footnote":"","page_name":" 790 ","page_number":795},
  {"content":"\r\n\r\n79 نامهء آن حضرت ( ع ) به سرداران سپاه هنگامى كه به خلافت رسيد\r\nاما بعد . آنان كه پيش از شما بودند هلاك شدند ، زيرا مردم را از حقشان محروم نمودند تا آن را با دادن رشوت به دست آوردند . مردم را به راه باطل كشانيدند و مردم هم از پى ايشان رفتند .\r\n","description":"","footnote":"","page_name":" 791 ","page_number":796},
  {"content":"\r\n","description":"","footnote":"","page_name":" 792 ","page_number":797},
  {"content":"\r\n\r\nباب گزيدهء سخنان حكمت آميز و اندرزهاى امير المؤمنين عليه السلام\r\nو در اين گزيده است پاسخ پرسشهايى كه از آن حضرت شده و نيز سخنان كوتاه او در بارهء مطالبى كه منظور نظرش بوده است .\r\n","description":"","footnote":"","page_name":" 793 ","page_number":798},
  {"content":"\r\n","description":"","footnote":"","page_name":" 794 ","page_number":799},
  {"content":"\r\n\r\n1\r\nعلى ( ع ) فرمود : به هنگام بروز فتنه چون اشتر دو ساله باش كه نه پشتى استوار دارد كه بر آن سوار توان شد و نه پستانى شيرده ، كه از آن شير توان دوشيد .\r\n\r\n2\r\nو فرمود ( ع ) : آنكه طمع را شعار خود سازد ، خود را خوار ساخته و هر كه پريشانحالى خويش با ديگران در ميان نهد ، تن به ذلت داده است و كسى كه زبانش بر او فرمان راند ، بىارج شود .\r\n\r\n3\r\nو فرمود ( ع ) : بخل ، ننگ است و ترس ، نقص است و تنگدستى ، زبان زيرك را از بيان حجتش بر بندد و بينوا در شهر خود غريب است و ناتوانى ، آفت است و شكيبايى ، دليرى است و زهد ، توانگرى است و پارسايى ، چونان سپر است .\r\n","description":"","footnote":"","page_name":" 795 ","page_number":800},
  {"content":"\r\n","description":"","footnote":"","page_name":" 796 ","page_number":801},
  {"content":"\r\n\r\n4\r\nو فرمود ( ع ) : بهترين همنشين خشنودى است از خواست خداوند و دانش ، ميراثى است گرانمايه و آداب ، زيورهايى نو به نو و انديشه ، آينه اى صافى است .\r\n\r\n5\r\nو فرمود ( ع ) : سينهء عاقل صندوقچهء راز اوست و خوشرويى دام دوستى است و برد بارى ، گورگاه زشتيها .\r\nو نيز روايت شده كه آن حضرت در بيان اين معنى فرموده است كه آشتى جويى ، سرپوش عيبهاست .\r\n\r\n6\r\nو فرمود ( ع ) : هر كه از خود خشنود بود ، خشم گيرندگانش بسيارند و صدقه دارويى است شفا بخش و اعمال بندگان در اين جهان ، مقابل چشم آنهاست در آن جهان .\r\n\r\n7\r\nو فرمود ( ع ) : از اين انسان در شگفت شويد ، به قطعه اى پيه مىبيند و به پاره گوشتى سخن مىگويد و به تكه استخوانى مىشنود و از شكافى نفس مىكشد .\r\n","description":"","footnote":"","page_name":" 797 ","page_number":802},
  {"content":"\r\n","description":"","footnote":"","page_name":" 798 ","page_number":803},
  {"content":"\r\n\r\n8\r\nو فرمود ( ع ) : وقتى كه دنيا به قومى روى آورد ، خوبيهاى ديگران را به آنها عاريت دهد و چون پشت كند ، خوبيهايشان را از ايشان بستاند .\r\n\r\n9\r\nو فرمود ( ع ) : با مردم به گونه اى بياميزيد ، كه اگر بميريد ، بر شما بگريند و اگر بمانيد با شما دوستى كنند .\r\n\r\n10\r\nو فرمود ( ع ) : چون بر دشمن ظفر يافتى ، عفو و گذشت را شكرانهء پيروزيت قرار ده .\r\n\r\n11\r\nو فرمود ( ع ) : ناتوانترين مردم ، كسى است كه در يافتن دوست ناتوان باشد و ناتوانتر از او ، كسى است كه دوستى فرا چنگ آرد و ضايعش گذارد .\r\n\r\n12\r\nدر باره كسانى كه از پيكار در كنار او ، كناره گرفته بودند ، چنين فرمود : حق را واگذاشتند و باطل را يارى نكردند .\r\n","description":"","footnote":"","page_name":" 799 ","page_number":804},
  {"content":"\r\n","description":"","footnote":"","page_name":" 800 ","page_number":805},
  {"content":"\r\n\r\n13\r\nو فرمود ( ع ) : چون سرآغاز نعمت به شما رسد با كم سپاسى دنبالهء آن را نبريد .\r\n\r\n14\r\nو فرمود ( ع ) : كسى را كه نزديكانش واگذارند ، بيگانگانش دست گيرند .\r\n\r\n15\r\nو فرمود ( ع ) : هر فريب خورده اى درخور عتاب نيست .\r\n\r\n16\r\nو فرمود ( ع ) : كارها دستخوش تقديرند ، آنسان ، كه گاه تدبير سبب مرگ شود .\r\n\r\n17\r\nاز آن حضرت در بارهء اين سخن پيامبر ( ص ) پرسيدند كه فرموده بود : رنگ سفيد موى را تغيير دهيد و خود را همانند يهودان مسازيد و او فرمود : اين سخن را رسول اللَّه ( ص ) زمانى فرمود كه مسلمانان اندك بودند ، اما اكنون كه دايرهء اسلام فراخ گرديده و دين استقرار يافته ، هركس به اختيار خود است .\r\n","description":"","footnote":"","page_name":" 801 ","page_number":806},
  {"content":"\r\n","description":"","footnote":"","page_name":" 802 ","page_number":807},
  {"content":"\r\n\r\n18\r\nو فرمود ( ع ) : هر كه عنان مركب آرزو را رها كند و در پى آن بشتابد مرگش بلغزاند و بر زمين زند .\r\n\r\n19\r\nو فرمود ( ع ) : از لغزشهاى جوانمردان درگذريد ، كه هيچيك از آنان نلغزد ، مگر آنكه دست او در دست خدا باشد و برداردش .\r\n\r\n20\r\nو فرمود ( ع ) : ترس قرين نوميدى است و شرم ، موجب محرومى است و فرصت مىگذرد ، چونان كه ابرها مىگذرند . فرصتهاى نيكو را غنيمت شمريد .\r\n\r\n21\r\nو فرمود ( ع ) : ما را حقى است كه اگر آن را به ما دادند ، بگيريم و اگر ندادند ، بر ترك شتر سوار مىشويم ، هر چند ، سير در شب باشد و به دراز كشد . [ رضى گويد : اين سخن ، سخنى لطيف و فصيح است . يعنى اگر حق ما را ندهند ، ما در زمرهء خوارشدگان باشيم زيرا بنده و اسير و امثال آنها را بر سرين شتر مىنشانند يعنى پشت سر آنكه شتر را مىراند 
  ] .\r\n\r\n22\r\nو فرمود ( ع ) : هر كه در كارها درنگ كند ، شرف نسب ، سبب سرعت در كارش نشود .\r\n","description":"","footnote":"","page_name":" 803 ","page_number":808},
  {"content":"\r\n","description":"","footnote":"","page_name":" 804 ","page_number":809},
  {"content":"\r\n\r\n23\r\nو فرمود ( ع ) : از كفاره‌هاى گناهان بزرگ ، به فرياد رسيدن ستمديدگان است و شاد كردن غمگينان .\r\n\r\n24\r\nو فرمود ( ع ) : اى پسر آدم ، اگر ديدى كه خداى سبحان ، نعمتش را پىدرپى به تو ارزانى مىدارد و تو نافرمانيش مىكنى ، از كيفر او بترس .\r\n\r\n25\r\nو فرمود ( ع ) : هيچكس چيزى را در دل نهان ننمود ، مگر آنكه ، در سخن نابجايى كه از دهانش مىپرد ، يا در صفحات چهره اش ، هويدا شود .\r\n\r\n26\r\nو فرمود ( ع ) : تا درد همراه توست تو نيز با او همراهى كن .\r\n\r\n27\r\nو فرمود ( ع ) : برترين پارساييها آن است كه در نهان باشد .\r\n\r\n28\r\nو فرمود ( ع ) : اگر تو روى به بازگشت نهاده باشى و مرگ روى در آمدن داشته باشد ، چه زود به هم خواهيد رسيد .\r\n","description":"","footnote":"","page_name":" 805 ","page_number":810},
  {"content":"\r\n","description":"","footnote":"","page_name":" 806 ","page_number":811},
  {"content":"\r\n\r\n29\r\nو فرمود ( ع ) : بترسيد ، بترسيد ، به خدا سوگند ، كه گاه چنان گناه را مىپوشاند كه پندارى آن را بخشيده است .\r\n\r\n30\r\nاز امير المؤمنين معنى ايمان را پرسيدند ، فرمود : ايمان را چهار پايه است : شكيبايى و يقين و عدل و جهاد . شكيبايى را نيز چهار شعبه است : شوق و ترس و پارسايى و انتظار . پس ، هر كه در او شوق بهشت باشد ، بايد كه از شهوات دورى جويد و هر كه از آتش دوزخ ترسد ، بايد كه از محرمات اجتناب كند ، و هر كه در دنيا پارسايى گزيند ، تحمل مصيبتها بر وى آسان شود و هر كه در انتظار مرگ باشد ، به كارهاى نيك شتاب كند . و يقين را چهار شعبه است : بينايى هوشمندانه و دريافت از روى حكمت و پند گرفتن از چيزهاى عبرت آميز و رفتن به روش پيشينيان . هر كه از روى هوشمندى نگرد ، حكمت بر وى آشكار شود و هر كه از حكمت بر وى آشكار شود ، آموخته است كه چگونه از حوادث عبرت گيرد و هر كه عبرت گرفتن را آموزد ، گويى با گذشتگان در گذشته ، زيسته است . و عدالت را چهار شعبه است : فهمى كه به عمق چيزها رسد و علمى كه حقايق را دريابد و داورى كردنى نيكو و راسخ بودن در بردبارى . آنكه نيكو فهم كند به عمق دانايى رسد و هر كه به عمق دانايى رسد ، از آبشخور احكام دين سيراب بيرون آيد و هر كه بردبارى را شعار خود سازد ، در كارها تقصير ننمايد و در ميان مردم ، ستوده زيست كند .\r\n","description":"","footnote":"","page_name":" 807 ","page_number":812},
  {"content":"\r\n","description":"","footnote":"","page_name":" 808 ","page_number":813},
  {"content":"\r\nجهاد را نيز چهار شعبه است : امر به معروف و نهى از منكر و پيكار در راه دين و دشمنى با فاسقان . پس ، هر كه امر به معروف كند ، مؤمنان را پشتيبانى نيكوست و هر كه نهى از منكر نمايد ، بينى منافقان را بر خاك ماليده و هر كه در راه خدا پيكار كند ، آنچه را بر عهده داشته به جاى آورده و هر كه با فاسقان دشمنى كند و براى خدا خشمگين شود ، خدا را در روز جزا خشنود ساخته است . كفر را چهار پايه است : كنجكاوى بيهوده و خصومت كردن و انحراف از حق و دشمنى ورزيدن . كسى كه در كارها بيهوده كنجكاوى كند ، به حق نرسد . هر كه به سبب نادانى به خصومت پردازد ، همواره ديده اش از ديدن حق نابينا باشد و هر كه از حق منحرف گردد ، نيكى را بدى انگارد و بدى را نيكى پندارد و به بادهء گمراهى مست شود و هر كه دشمنى ورزد ، راههايش ناهموار و پر وحشت گردد و كارش دشوار شود و راه بيرون شدن بر او بسته ماند . شك را نيز چهار شعبه است : جدال بيهوده و هول و هراس و دودلى و تسليم . هر كه جدال را عادت خود سازد شبش به روز بدل نگردد و هر كه از كارهايى كه در پيش دارد بترسد ، واپس ماند و به مقصود نرسد و هر كه به ترديد و دودلى گرفتار آيد ، پس سپر سمهاى شياطين شود و هر كه به تباهى دنيا و آخرت تن در دهد ، هم در دنيا هلاك شود و هم در آخرت . رضى گويد : پس از اين كلامى است ، كه ما از ذكر آن خوددارى كرديم از بيم به درازكشيدن سخن و خارج بودنش از موضوع ما .\r\n\r\n31\r\nو فرمود ( ع ) : نيكوكار از كار نيكويش بهتر است و ، بدكار از كار بدش بدتر .\r\n","description":"","footnote":"","page_name":" 809 ","page_number":814},
  {"content":"\r\n","description":"","footnote":"","page_name":" 810 ","page_number":815},
  {"content":"\r\n\r\n32\r\nو فرمود ( ع ) : بخشنده باش و اسرافكار مباش و ميانه رو باش و سختگير مباش .\r\n\r\n33\r\nو فرمود ( ع ) : برترين توانگرى ترك آرزوهاست .\r\n\r\n34\r\nو فرمود ( ع ) : هر كه به كارى بشتابد ، كه مردمش ناخوش دارند ، در باره اش آن گويند كه ندانند .\r\n\r\n35\r\nو فرمود ( ع ) : هر كه دامنهء آرزوهايش گسترده شود ، كردارش ناروا گردد .\r\n\r\n36\r\nهنگامى كه به شام مىرفت ، دهقانان شهر انبار به ديدارش آمدند . از اسبها پياده شدند و پيشاپيش او دويدند . پرسيد : اين چه كار است كه مىكنيد گفتند كه اين عادت ماست در بزرگداشت فرمانروايانمان . امام ( ع ) فرمود : اين كارى است كه اميرانتان از آن سود نبردند و شما خود را در زندگى خود به مشقت مىافكنيد و در آخرت به بدبختى گرفتار مىآييد . چه زيانبار است مشقتى كه در پى آن عذاب باشد و چه سودمند است آسودگى همراه با ايمنى از عذاب خدا .\r\n","description":"","footnote":"","page_name":" 811 ","page_number":816},
  {"content":"\r\n","description":"","footnote":"","page_name":" 812 ","page_number":817},
  {"content":"\r\n\r\n37\r\nبه فرزند خود امام حسن ( ع ) فرمود : اى فرزند ، از من چهار و چهار چير را به خاطر بسپار كه چون كارهايت را به آنها به انجام رسانى ، هرگز زيانى به تو نرسد : برترين بى نيازيها عقل است و بزرگترين بينواييها حماقت است و ترسناكترين ترسها خودپسندى است و گراميترين حسب و نسب ، خلق نيكوست . اى فرزند ، بپرهيز از دوستى با احمق ، زيرا احمق خواهد كه به تو سود رساند ، ولى زيان مىرساند و بپرهيز از دوستى با بخيل كه او چيزى را كه بسيار به آن نيازمند هستى از تو دريغ مىدارد و بپرهيز از دوستى با تبهكار كه تو را به اندك چيزى مىفروشد . و بپرهيز از دوستى دروغگو ، كه او چون سراب است ، دور را نزديك نشان مىدهد و نزديك را دور مىنماياند .\r\n\r\n38\r\nو فرمود ( ع ) : در به جاى آوردن مستحبات قربتى نيست اگر به واجبات زيان رساند .\r\n\r\n39\r\nو فرمود ( ع ) : زبان خردمند آن سوى دل اوست و دل بىخرد آن سوى زبانش . رضى گويد : اين از معانى عجيب و شريف است . مراد اين است كه عاقل زبان نمىگشايد مگر پس از آنكه با انديشه و فكر خود مشورت كند و بىخرد ، سخنان بيهوده اش بر فكر و تأمل و انديشه اش پيشى گيرد . گويى زبان عاقل ، تابع دل اوست و دل احمق ، تابع زبان اوست . اين معنى از آن حضرت به عبارات ديگرى هم آمده است ، مانند اين عبارت : دل احمق در دهان اوست و زبان عاقل در دلش و هر دو يك معنى است .\r\n","description":"","footnote":"","page_name":" 813 ","page_number":818},
  {"content":"\r\n","description":"","footnote":"","page_name":" 814 ","page_number":819},
  {"content":"\r\n\r\n40\r\nبه يكى از اصحابش كه بيمار شده بود چنين فرمود : خداوند بيمارى تو را كه از آن شكوه مىكنى ، سبب كاستن از گناهانت قرار داده . زيرا در بيمارى اجر و ثوابى نيست ، ولى گناهان را مىريزد ، آنسان ، كه برگ درختان مىريزند . اجر و ثواب ، حاصل گفتار به زبان است و كردار به دست و پاى . خداوند به سبب صدق نيت و باطن پاك ، هر كس را كه خواهد ، به بهشت مىبرد . من مىگويم : امام ( ع ) راست گفته است و در بيمارى اجر و ثوابى نيست زيرا بيمارى از چيزهايى است كه آن را عوض است نه مزد . عوض در برابر دردها و بيماريهايى است كه از سوى خداوند بر بنده مىرسد ، ولى اجر و ثواب در برابر عملى است كه از بنده سر زده است پس ميان عوض و ثواب فرقى است كه امام با علم نافذ و رأى صواب خويش بيان فرموده است .\r\n\r\n41\r\nهنگامى كه از خبّاب من الارت ( 1 )  ياد مىكرد چنين فرمود : خداوند خبّاب بن الارتّ را رحمت كند . به رغبت اسلام آورد و در عين اطاعت ، مهاجرت كرد و به آنچه روزيش داده بودند ، قناعت نمود و از خدا راضى بود و مجاهد زيست . خوشا به حال كسى كه همواره به ياد معاد باشد و براى روز حساب عمل كند و به آنچه روزيش داده‌اند ، قانع باشد و از خداى راضى .\r\n","description":"","footnote":" ( 1 ) . خباب بن الارتّ از اصحاب رسول خدا ( ص ) بود . در غزوهء بدر و ديگر غزوات شركت داشت و در جنگ صفين و نهروان نيز همراه على ( ع ) بود . ","page_name":" 815 ","page_number":820},
  {"content":"\r\n","description":"","footnote":"","page_name":" 816 ","page_number":821},
  {"content":"\r\n\r\n42\r\nو فرمود ( ع ) : اگر به اين شمشيرم بر بينى مؤمن زنم كه با من دشمن شود ، دشمن نشود و اگر همهء جهان را به كام منافق ريزم كه با من دوست گردد ، دوست نگردد . و اين ، از آن روست ، كه حكم خداى بر زبان پيامبر امّى ( صلى الله عليه و آله ) گذشت كه فرمود : يا على ، مؤمن تو را دشمن نشود و منافق دوست نگردد .\r\n\r\n43\r\nو فرمود ( ع ) : گناهى كه اندوهگينت سازد ، در نزد خدا بهتر است از كار نيكى كه به خودپسنديت وادارد .\r\n\r\n44\r\nو فرمود ( ع ) : مقام و مرتبت هركس به قدر همت اوست و صدق او به قدر جوانمردى اوست و شجاعتش به قدر حميّت اوست و عفّت او به قدر غيرت اوست .\r\n\r\n45\r\nو فرمود ( ع ) : پيروزى به دورانديشى است و دورانديشى به جولان انديشه و انديشه به نگاه داشتن اسرار است .\r\n","description":"","footnote":"","page_name":" 817 ","page_number":822},
  {"content":"\r\n","description":"","footnote":"","page_name":" 818 ","page_number":823},
  {"content":"\r\n\r\n46\r\nو فرمود ( ع ) : از تعرض كريمان ، چون گرسنه شوند و از تعرض فرومايگان ، چون سير شوند ، حذر كنيد .\r\n\r\n47\r\nو فرمود ( ع ) : دلهاى مردان رمنده است ، هر كه آنها را به دست آورد ، به او روى نهند .\r\n\r\n48\r\nو فرمود ( ع ) : عيب تو پوشيده است تا بخت مساعد توست .\r\n\r\n49\r\nو فرمود ( ع ) : سزاوارترين مردم به عفو تواناترين آنهاست به عقوبت .\r\n\r\n50\r\nو فرمود ( ع ) : سخاوت هنگامى است كه بخشش بدون سؤال بود و پس از سؤال يا از شرم است و يا از بيم بدگويى مردم .\r\n\r\n51\r\nو فرمود ( ع ) : هيچ بىنيازيى چون عقل و هيچ بينوايى چون جهل و هيچ ميراثى چون ادب و هيچ پشتيبانى چون رأى زدن با ديگران نباشد .\r\n","description":"","footnote":"","page_name":" 819 ","page_number":824},
  {"content":"\r\n","description":"","footnote":"","page_name":" 820 ","page_number":825},
  {"content":"\r\n\r\n52\r\nو فرمود ( ع ) : صبر بر دو گونه است : يكى صبر در آنچه آن را ناخوش مىدارى و يكى صبر از آنچه دوستش مىدارى .\r\n\r\n53\r\nو فرمود ( ع ) : توانگرى در غربت ، وطن است و فقر در وطن ، غربت است .\r\n\r\n54\r\nو فرمود ( ع ) : قناعت ثروتى است كه از ميان نرود . اين سخن از پيامبر ( ص ) هم روايت شده است .\r\n\r\n55\r\nو فرمود ( ع ) : ثروت اصل و مايهء شهوتهاست .\r\n\r\n56\r\nو فرمود ( ع ) : آنكه تو را از چيزى بر حذر مىدارد ، همانند كسى است كه تو را مژده اى مىرساند .\r\n\r\n57\r\nو فرمود ( ع ) : زبان ، درنده اى است كه اگر به خود واگذارندش ، بگزد .\r\n","description":"","footnote":"","page_name":" 821 ","page_number":826},
  {"content":"\r\n","description":"","footnote":"","page_name":" 822 ","page_number":827},
  {"content":"\r\n\r\n58\r\nو فرمود ( ع ) : زن كژدمى است كه گزيدنش شيرين است .\r\n\r\n59\r\nو فرمود ( ع ) : چون تو را درود گفتند ، در پاسخ ، درودى بهتر گوى و چون دستى از سر احسان به سوى تو دراز شد ، به احسانى بيشتر ، پاداشش ده و فضيلت از آن كسى است كه آغاز كرده است .\r\n\r\n60\r\nو فرمود ( ع ) : شفاعت كننده ، براى كسى كه طالب چيزى است ، چونان بال است براى پرنده .\r\n\r\n61\r\nو فرمود ( ع ) : مردم دنيا چون كاروانيانى هستند كه مىبرندشان و آنها در خواباند .\r\n\r\n62\r\nو فرمود ( ع ) : فقدان دوستان به مثابهء غربت است .\r\n\r\n63\r\nو فرمود ( ع ) : از دست شدن حاجت ، آسانتر است از خواستن آن از نااهلان .\r\n","description":"","footnote":"","page_name":" 823 ","page_number":828},
  {"content":"\r\n","description":"","footnote":"","page_name":" 824 ","page_number":829},
  {"content":"\r\n\r\n64\r\nو فرمود ( ع ) : از بخشش اندك شرمنده مباش ، زيرا نوميد ساختن ، اندكتر از آن است .\r\n\r\n65\r\nو فرمود ( ع ) : پاكدامنى ، زيور بينوايى است و سپاسگزارى ، آرايش توانگرى است .\r\n\r\n66\r\nو فرمود ( ع ) : اگر آنچه مىخواستى ميسرت نشد ، به هر حال كه هستى ، قانع باش .\r\n\r\n67\r\nو فرمود ( ع ) : جاهل ديده نشود مگر در افراط يا تفريط .\r\n\r\n68\r\nو فرمود ( ع ) : چون عقل به كمال باشد ، سخن اندك گردد .\r\n\r\n69\r\nو فرمود ( ع ) : روزگار بدنها را فرسوده سازد و آرزوها را تازه گرداند و مرگ را نزديك و اميدها را دور كند . هر كه بر آن ظفر يابد به رنج افتد و هر كه از دستش بدهد ، سختى كشد .\r\n","description":"","footnote":"","page_name":" 825 ","page_number":830},
  {"content":"\r\n","description":"","footnote":"","page_name":" 826 ","page_number":831},
  {"content":"\r\n\r\n70\r\nو فرمود ( ع ) : هر كه خود را پيشواى مردم خواهد ، بايد كه پيش از ادب كردن ديگران به ادب كردن خود پردازد و بايد كه ادب كردن ديگران به كردار باشد ، نه به گفتار . كسى كه آموزگار و ادب كنندهء خويش است ، سزاوارتر به تعظيم است ، از آنكه آموزگار و ادب كنندهء مردم است .\r\n\r\n71\r\nو فرمود ( ع ) : نفسهاى آدمى ، گامهاى اوست به سوى مرگ .\r\n\r\n72\r\nو فرمود ( ع ) : هر چه شمردنى است به پايان رسد و ، هر چه چشم به راه آن هستى ، فرا مىرسد .\r\n\r\n73\r\nو فرمود ( ع ) : چون كارها به هم شبيه گردند آخرشان را به اولشان قياس كن .\r\n\r\n74\r\nدر خبر آمده است كه چون ضرار بن ضمرة الضّبابى بر معاويه داخل شد ، معاويه او را از امير المؤمنين ( ع ) پرسيد . ضرار گفت : شهادت مىدهم كه او را در جايى كه عبادت مىكرد ديدم .\r\nشب پرده برافكنده بود و او در محراب خود ايستاده بود . محاسن خود را به دست گرفته ، چون مار گزيده به خود مىپيچيد و چون اندوهگينان مىگريست و مىگفت :\r\n","description":"","footnote":"","page_name":" 827 ","page_number":832},
  {"content":"\r\n","description":"","footnote":"","page_name":" 828 ","page_number":833},
  {"content":"\r\nاى دنيا ، اى دنيا ، از من دور شو . آيا خود را به من مىنمايانى يا به من مشتاق شده اى هنگام فريبت نزديك مباد . هيهات ديگرى را بفريب ، مرا به تو نيازى نيست . تو را سه طلاق گفته‌ام كه ديگر در آن بازگشتى نباشد . زندگيت كوتاه است و آرزويت حقير است . آه ، از اندك بودن راه توشه و درازى راه و دورى سفر و سختى منزلگاه .\r\n\r\n75\r\nهنگامى كه كسى از او پرسيد آيا رفتن ما به شام ، قضا و قدر خداوند است پاسخى دراز فرمود كه گزيده اش چنين است : واى بر تو ، گويا به قضاى لازم و قدر حتمى گمان مىبرى اگر چنين باشد ديگر ثواب و عقاب باطل شود و وعد و وعيد ساقط گردد . خداوند بندگانش را امر كرده با اختيار و نهى كرده تا بترسند . آنان را به آسان مكلف ساخته و به دشوار مكلَّف نساخته . در برابر عمل اندك ، پاداشهاى بسيار داده است . نبايد مغلوبش پندارند و نافرمانيش كنند و نبايد از روى اكراه اطاعتش نمايند . او پيامبران را به بازيچه نفرستاد و ، بعبث ، كتابهاى آسمانى را نازل ننمود و آسمان و زمين را و آنچه ميان آنهاست به باطل نيافريده . « اين گمان كسانى است كه كافر شده‌اند و واى بر كسانى كه كافر شده‌اند از آتش . » ( 1 ) \r\n\r\n76\r\nو فرمود ( ع ) : حكمت را در هر جا كه باشد فراگير كه گاه در سينهء منافق باشد و در آنجا آرام نگيرد تا بيرون آيد و ، با همانندان خود در سينهء مؤمن جاى گيرد .\r\n","description":"","footnote":" ( 1 ) . سورهء 38 ، آيهء 27 . ","page_name":" 829 ","page_number":834},
  {"content":"\r\n","description":"","footnote":"","page_name":" 830 ","page_number":835},
  {"content":"\r\n\r\n77\r\nو فرمود ( ع ) : حكمت گمشدهء مؤمن است . پس حكمت را فراگير ، هر چند ، از زبان منافقان باشد .\r\n\r\n78\r\nو فرمود ( ع ) : ارزش هر كس چيزى است كه نيكويش مىداند . رضى گويد : اين سخن را بها نتوان كرد كه هيچ سخن حكمت آميزى همسنگ آن نيست و هيچ كلامى قرين آن نتواند بود .\r\n\r\n79\r\nو فرمود ( ع ) : شما را به پنج چيز وصيت مىكنم كه براى به دست آوردن آنها اگر بر شتر سوار شويد و تند بتازيد ، شايسته است : هيچ يك از شما جز به پروردگار خود اميد نبندد و از چيزى جز گناه خود نترسد و اگر چيزى كه از او پرسند كه نداند از گفتن « نمىدانم » شرمنده نباشد و از آموختن چيزى كه نمىداند ، ننگ نداشته باشد . بر شما باد به شكيبايى ، زيرا شكيبايى نسبت به ايمان چون سر است نسبت به بدن ، در بدنى كه سر نباشد ، خيرى نيست . همچنين است در ايمانى كه با شكيبايى توأم نباشد .\r\n\r\n80\r\nبه مردى كه در ستايش او افراط مىكرد و او مىدانست كه دلش با زبانش يكى نيست چنين فرمود : من فروترم از آنچه مىگويى و فراترم از آنچه در دل دارى .\r\n","description":"","footnote":"","page_name":" 831 ","page_number":836},
  {"content":"\r\n","description":"","footnote":"","page_name":" 832 ","page_number":837},
  {"content":"\r\n\r\n81\r\nو فرمود ( ع ) : آنان كه از شمشير مىرهند ، بيش از ديگران بمانند و صاحب فرزندان بيشترى شوند .\r\n\r\n82\r\nو فرمود ( ع ) : هر كه از گفتن « نمىدانم » سر باز زند به هلاكت رسد .\r\n\r\n83\r\nو فرمود ( ع ) : تدبير پير را از دلاورى جوان دوستتر دارم .\r\n[ در روايت ديگر 
  ] : از حضور جوان .\r\n\r\n84\r\nو فرمود ( ع ) : در شگفتم از كسى كه از رحمت خداوند نوميد مىشود و حال آنكه ، توان آمرزش خواستنش هست .\r\n\r\n85\r\nابو جعفر ، امام محمد باقر ( ع ) از آن حضرت حكايت كند كه فرمود : بر روى زمين مردم را از عذاب خدا ، دو چيز مايهء امان بود : يكى از آن دو برداشته شد و ديگرى برجاست آن را بگيريد و بدان تمسك جوييد .\r\nآن امان كه برداشته شد رسول الله ( صلى الله عليه و آله ) بود . و آن امان كه برجاى ماند ، استغفار است . خداى تعالى فرمايد : « تا آن گاه كه تو در ميانشان هستى ، خدا عذابشان نكند و تا آن گاه كه از خدا آمرزش مىطلبند خدا عذابشان نخواهد كرد » ( 1 )  سيد رضى گويد : امام ( ع ) اين معنى را چه نيكو بيرون كشيده‌اند و استنباط كرده‌اند .\r\n","description":"","footnote":" ( 1 ) . سورهء 8 ، آيهء 33 . ","page_name":" 833 ","page_number":838},
  {"content":"\r\n","description":"","footnote":"","page_name":" 834 ","page_number":839},
  {"content":"\r\n\r\n86\r\nو فرمود ( ع ) : هر كه رابطهء ميان خود و خدا را نيكو سازد ، خداوند نيز ، رابطهء او را با مردم نيكو سازد . و هر كه كار آخرت خود را به صلاح آورد ، خداوند ، كار دنيايش را به صلاح آورد و هر كه اندرز دهندهء خود باشد از سوى خدا براى او نگهبانى بود .\r\n\r\n87\r\nو فرمود ( ع ) : فقيه كامل كسى است كه مردم را نه از آمرزش خداوند نوميد گرداند و ، نه از رحمت حق مأيوسشان سازد ، نه از مكر خدا ايمنى دهد .\r\n\r\n88\r\nو فرمود ( ع ) : بىقدرترين علمها ، علمى است كه بر سر زبان باشد و ارجمندترين علمها ، علمى است كه بر اعضا و اركان آدمى آشكار شود .\r\n\r\n89\r\nو فرمود ( ع ) : اين دلها هم ملول مىشوند ، آنسان ، كه تنها ملول مىشوند . پس براى شادمان ساختنشان سخنان نغز و حكمتآميز بجوييد .\r\n","description":"","footnote":"","page_name":" 835 ","page_number":840},
  {"content":"\r\n","description":"","footnote":"","page_name":" 836 ","page_number":841},
  {"content":"\r\n\r\n90\r\nو فرمود ( ع ) : كسى از شما نگويد كه خداوندا پناه مىبرم به تو از آزمايش . زيرا هيچكس نيست مگر آنكه ، به نحوى به آزمايش گرفتار است ، ولى اگر كسى خواهد كه به خدا پناه جويد ، از او بخواهد كه از آزمايشهاى گمراه كننده اش پناه دهد . خداى سبحان مىفرمايد : « بدانيد كه داراييها و فرزندان شما وسيلهء آزمايش شمايند » ( 1 )  معنى آن است كه خداوند بندگانش را به اموال و اولاد مىآزمايد تا معلوم دارد كه چه كسى به روزى او ناخشنود است و چه كسى خشنود . هر چند ، خداوند به آنها از خود آنها آگاهتر است ، ولى براى آن است كه كارهاى مستحق ثواب را از كارهايى كه درخور عقاب است معلوم دارد ، زيرا برخى فرزند پسر را دوست دارند و آنان را از دختر خوش نيايد . بعضى بارورساختن مال را مىپسندند و از كاهش آن ناخشنودند .\r\nسيد رضى گويد : و اين تفسيرى عجيب است كه از آن حضرت شنيده شده .\r\n\r\n91\r\nهنگامى كه از او پرسيدند كه خير چيست چنين فرمود : خير آن نيست كه مالت فراوان يا فرزندانت بسيار باشند ، بلكه خير آن است كه علمت افزون و بردباريت بسيار باشد و اگر بر مردم مىبالى ، باليدنت به پرستش پروردگارت بود . پس اگر نيكى كنى ، خداى را سپاس گويى و اگر بدى كنى ، از او آمرزش خواهى . در اين جهان خيرى نيست ، مگر براى دو كس : كسى كه گناهى مىكند و به توبه جبرانش مىنمايد و كسى كه براى كارهاى خير مىشتابد . عملى كه با تقوا توأم باشد ، اندك نيست ، پس چگونه عملى كه به درگاه خداوند مقبول افتاده ، اندك باشد .\r\n","description":"","footnote":" ( 1 ) . سورهء 8 ، آيهء 28 . ","page_name":" 837 ","page_number":842},
  {"content":"\r\n","description":"","footnote":"","page_name":" 838 ","page_number":843},
  {"content":"\r\n\r\n92\r\nو فرمود ( ع ) : نزديكترين مردم به پيامبران كسانى هستند كه به آنچه آورده‌اند داناتر باشند .\r\n[ سپس اين آيه را تلاوت نمود 
  ] « نزديكترين كسان به ابراهيم همانا پيروان او و اين پيامبر و مؤمنان هستند . » ( 1 )  سپس فرمود : دوست محمد ( ص ) كسى است كه خدا را اطاعت كند ، هر چند به نسب از او دور باشد و دشمن محمد ( ص ) كسى است كه خدا را اطاعت نكند هرچند ، خويشاوند نزديك او بود .\r\n\r\n93\r\nوقتى شنيد كه يكى از حروريه ( 2 )  نماز شب مىگزارد و قرآن مىخواند چنين فرمود : خوابى كه با يقين همراه باشد ، بهتر است از نماز گزاردن با شك .\r\n\r\n94\r\nو فرمود ( ع ) : هرگاه خبرى شنيديد آن را نيك بفهميد و در آن بينديشيد ، نه اين كه بشنويد و نقل كنيد . زيرا نقل كنندگان علم بسيارند ولى ، انديشه كنندگان در آن اندكاند .\r\n\r\n95\r\nشنيد كه كسى مىگويد : انّا لله و انّا اليه راجعون . فرمود : وقتى كه مىگوييم : « انّا لله . . . » ما از آن خداييم به فرمانروايى و پادشاهى او اعتراف كرده‌ايم و چون مىگوييم « انا اليه راجعون » به سوى او باز مىگرديم ، به هلاكت و از ميان رفتن خود اعتراف مىكنيم .\r\n","description":"","footnote":" ( 1 ) . سورهء 3 ، آيهء 68 .  ( 2 ) . طايفه اى از خوارج كه در حروراء اجتماع كرده به مخالفت على ( ع ) برخاستند . ","page_name":" 839 ","page_number":844},
  {"content":"\r\n","description":"","footnote":"","page_name":" 840 ","page_number":845},
  {"content":"\r\n\r\n96\r\nهنگامى كه كسى او را روياروى مىستود ، چنين فرمود : بار خدايا ، تو از من به خودم داناترى و من خود را بهتر از ايشان مىشناسم . بار خدايا ، مرا بهتر از آن دار كه اينان مىپندارند و گناهانى را كه اينان نمىدانند ، براى من بيامرز .\r\n\r\n97\r\nو فرمود ( ع ) : برآوردن حاجتها ، جز به سه چيز ، راست نيايد . خرد شمردن آن تا در نزد خدا بزرگ آيد . پنهان داشتن آن تا به هنگام پاداش آشكار شود و شتاب در انجام دادن آن تا گوارا شود .\r\n\r\n98\r\nو فرمود ( ع ) : بر مردم روزگارى مىآيد كه مقرّب نبود ، مگر سخن چين و خوش طبع ، به شمار نيايد ، مگر تبهكار ، و مردم منصف را ناتوان خوانند و صدقه را غرامت شمارند و صلهء رحم را منت نهادن و عبادت را برترى فروختن بر مردم . در اين حال ، حكومت ، با مشورت زنان بود و امارت از آن خردان و تدبير كارها به دست خواجگان .\r\n\r\n99\r\nجامه اى كهنه و وصله دار بر تن داشت ، در اين باب از او پرسيدند ، فرمود : اين جامه دل را خاشع و نفس را خوار مىسازد و مؤمنان بدان اقتدا كنند .\r\n","description":"","footnote":"","page_name":" 841 ","page_number":846},
  {"content":"\r\n","description":"","footnote":"","page_name":" 842 ","page_number":847},
  {"content":"\r\n\r\n100\r\nو فرمود ( ع ) : دنيا و آخرت دو دشمن ناهمگوناند و دو راه گونه گون . هر كه دنيا را دوست بدارد ، آخرت را دشمن داشته . دنيا و آخرت به مثابهء مشرق و مغرباند و كسى كه ميان آن دو سير مىكند ، هرگاه به يكى نزديك شود از ديگرى دور گردد و يا چون دو زن هستند در نكاح يك شوى .\r\n\r\n101\r\nنوف بكالى ( 1 )  گويد : شبى امير المؤمنين را ديدم كه از بستر برخاست و به ستارگان نگريست و مرا فرمود : اى نوف ، خواب هستى يا بيدار گفتم : يا امير المؤمنين ، بيدارم . و فرمود ( ع ) : اى نوف ، خوشا به حال كسانى كه از دنيا بريده‌اند و به آخرت روى آورده‌اند . اينان مردمانى هستند كه زمين را فرش خود كرده‌اند و خاكش را بستر و آبش را عطر خوشبوى خود . درون خود را به قرآن آراسته‌اند و برون را به دعا . چون مسيح ، دنيا را از خود دور ساخته‌اند . اى نوف ، داود ( ع ) در چنين ساعتى از شب ، برخاست و فرمود : اين ساعتى است كه هيچ بنده اى به درگاه خداوند دست به دعا برندارد ، مگر آنكه ، دعايش مستجاب شود ، مگر عشريّه بگير ( باجگير ) يا كسى كه كارهاى مردم را به حكومت گزارش كند يا شرطه ، يا صاحب عرطبه « طنبور » باشد و يا صاحب كوبه « طبل » . رضى گويد : بعضى گويند عرطبه طبل است و كوبه طنبور\r\n","description":"","footnote":" ( 1 ) . نوف بن فضالهء بكالى ، از اصحاب امير المؤمنان ( ع ) است . ","page_name":" 843 ","page_number":848},
  {"content":"\r\n","description":"","footnote":"","page_name":" 844 ","page_number":849},
  {"content":"\r\n\r\n102\r\nو فرمود ( ع ) : خداوند بر شما اعمالى واجب داشته ، آنها را ضايع مگذاريد و برايتان حدودى معين كرده ، از آن حدود تجاوز مكنيد . شما را از چيزهايى نهى كرده ، حرمت آن مشكنيد و چيزهايى است كه در بارهء آنها سكوت كرده ، نه آنكه فراموش كرده باشد ، در آنها خود را به رنج ميفكنيد .\r\n\r\n103\r\nو فرمود ( ع ) : مردم ، هيچيك ، از امور دينى را براى بهبود امور دنيوى ترك نكنند جز آنكه ، خداوند برايشان وضعى پيش آورد كه زيانش بيش از سودش باشد .\r\n\r\n104\r\nو فرمود ( ع ) : چه بسا عالمى را كه جهلش از پاى در آورد و حال آنكه ، علمش با او بود و سودش نكرد .\r\n\r\n105\r\nو فرمود ( ع ) : به رگ دل انسان ، پاره گوشتى آويخته است كه از شگفتترين چيزهاست و آن قلب اوست كه در آن مايه هايى از حكمت است و مايه هايى ضد آن و خلاف آن . هرگاه اميدوارى به او روى آورد ، آزمندى خوارش مىسازد و اگر آزمندى به او روى نهد حرص تباهش كند و اگر نوميدى بر آن دست يابد ، تأسف او را بكشد و اگر خشم بر او مسلط شود ، كينه توزيش شدت گيرد و اگر خشنودى و رضا سبب سعادتش شود ، خويشتنداريش را از دست بدهد و اگر وحشت گريبانش را بگيرد ، حذر از كار به خود مشغولش دارد و اگر امن و آسايش نصيبش شود ، غرور و غفلتش بربايد . اگر مالى به دستش افتد ، بىنيازى به سركشيش وادارد . اگر مصيبتى به او رسد ، بيتابى رسوايش گرداند و اگر به فقر دچار آيد ، به بلا افتد ، اگر گرسنگى او را بيازارد ، ناتوانى از پايش در اندازد . اگر در سيرى افراط كند ، پرى شكم آزارش دهد .\r\nاگر در كارى كوتاه آيد ، زيان اوست و اگر از حد گذراند ، مايهء فسادش باشد .\r\n","description":"","footnote":"","page_name":" 845 ","page_number":850},
  {"content":"\r\n","description":"","footnote":"","page_name":" 846 ","page_number":851},
  {"content":"\r\n\r\n106\r\nو فرمود ( ع ) : ما همانند آن پشتى ميانى ، حد وسط هستيم ، كه هر كه نرسيده بايد خود را برساند و هر كه از ما در گذرد ، بايد كه به ما باز گردد .\r\n\r\n107\r\nو فرمود ( ع ) : فرمان خدا را بر پاى ندارد مگر آنكه ، در اجراى حق مدارا نكند و در برابر باطل فروتنى ننمايد و از پى مطامع خود نرود .\r\n\r\n108\r\nهنگامى كه سهل بن حنيف انصارى ، كه يكى از دوستان امام ( ع ) بود ، پس از آنكه با او از صفين بازگشت ، در كوفه وفات كرد ، در بارهء او فرمود : اگر كوهى هم مرا دوست بدارد ، فرو ريزد . معنى اين سخن اين است كه رنج و محنت بر او سخت مىگيرد و مصيبتها به سوى او بشتابند و اين جفا نرود مگر با پرهيزگاران و نيكان و برگزيدگان و اين شبيه است به اين سخن حضرت كه فرمود : هر كس كه ما اهل بيت را به دوستى گيرد ، بايد جامهء درويشى را بر تن بپذيرد .\r\nاين عبارت را به گونهء ديگر هم تأويل كرده‌اند كه در اينجا جاى ذكر آن نيست .\r\n","description":"","footnote":"","page_name":" 847 ","page_number":852},
  {"content":"\r\n","description":"","footnote":"","page_name":" 848 ","page_number":853},
  {"content":"\r\n\r\n109\r\nو فرمود ( ع ) : هيچ ثروتى سودمندتر از عقل نيست و هيچ تنهايى وحشتانگيزتر از خودپسندى نيست و هيچ عقلى ، چون انديشيدن و تدبير نيست و هيچ كرامتى چون تقوى نيست و هيچ همنشينى چون خوشخويى نيست و هيچ ميراثى چون ادب نيست و هيچ رهبرى چون توفيق نيست و هيچ تجارتى چون عمل صالح نيست و هيچ سودى چون ثواب آخرت نيست و هيچ پارسايى چون توقف در برابر شبهه نيست و هيچ زهدى چون زهد در حرام نيست و هيچ ايمانى چون حيا و شكيبايى نيست و هيچ حسبى چون تواضع نيست و هيچ شرافتى چون علم نيست و هيچ عزتى چون بردبارى نيست و هيچ پشتيبانى استوارتر از مشورت نيست .\r\n\r\n110\r\nو فرمود ( ع ) : چون صلاح و نيكوكارى بر زمانه و مردمش مستولى شود ، سپس كسى به ديگرى كه هنوز رسوايى به بار نياورده ، بدگمان شود ، بر او ستم كرده است و چون بدكارى و فساد بر زمانه و مردمش مستولى شود و كسى به ديگرى گمان نيك برد ، فريب خورده است .\r\n\r\n111\r\nاو را گفتند يا امير المؤمنين ، خود را چگونه مىيابى فرمود : چگونه است حال كسى كه بقايش او را به فنا مىكشاند و در تندرستيش بيمار گردد و مرگ در جاى امن و آسايشش به سراغش آيد .\r\n","description":"","footnote":"","page_name":" 849 ","page_number":854},
  {"content":"\r\n","description":"","footnote":"","page_name":" 850 ","page_number":855},
  {"content":"\r\n\r\n112\r\nو فرمود ( ع ) : بسا كسا كه با احسان و نعمت خداوندى كم كم به عذاب او نزديك شود . با پوشيده داشتن گناهش فريب مىخورد و از اين كه ، مردم او را به نيكى ياد مىكنند ، فريفته گردد . خداوند ، هيچكس را به چيزى چون مهلت دادن به او ، نيازموده است .\r\n\r\n113\r\nو فرمود ( ع ) : به سبب من دو كس به هلاكت رسيدند : يكى ، آنكه در دوستى من غلو مىكند و ديگر ، كسى كه در دشمنى من پاى مىفشرد .\r\n\r\n114\r\nو فرمود ( ع ) : از دست دادن فرصت غصّه است .\r\n\r\n115\r\nو فرمود ( ع ) : دنيا همانند مار است . چون بر آن دست كشند ، نرم آيد ، ولى در درون آن زهر كشنده است . مردم فريب خورده و نادان بدان ميل كنند و خردمند عاقل از آن دورى جويد .\r\n\r\n116\r\nدر بارهء قريش از او پرسيدند ، فرمود : امّا بنى مخزوم ، ريحان خوشبوى قريشاند گفتگو با مردانش و زناشويى با زنانش دوست داشتنى است . بنى عبد شمس ، به رأى ، از ديگران دورانديشترند . و در حمايت آنچه پشت سر خود دارند [ يعنى مال و خاندان 
  ] استوارترند . اما ما به آنچه در دست داريم ، بخشنده تريم و به هنگام مرگ ، به جان دادن ، سخاوتمندتريم . بنى عبد شمس به شمار بيشاند و مكارتر و بدكردارترند ، ولى ما فصيحتريم و مردم را نيكخواهتريم و خوشرويتريم .\r\n","description":"","footnote":"","page_name":" 851 ","page_number":856},
  {"content":"\r\n","description":"","footnote":"","page_name":" 852 ","page_number":857},
  {"content":"\r\n\r\n117\r\nو فرمود ( ع ) : فرق است ميان اين دو عمل ، عملى كه لذتش رفته و عواقب ناگوارش مانده است و عملى كه رنجش سپرى شده و اجر و ثوابش باقى است .\r\n\r\n118\r\nاز پى جنازه اى مىرفت ، مردى را ديد كه مىخنديد . امام ( ع ) به او فرمود : گويى كه مرگ بر ديگران مقرر شده ، نه بر ما و گويى حق بر غير ما واجب شده و گويى ، اين مردگان كه مىبينيم ، مسافرانى هستند كه به زودى به نزد ما باز مىگردند آنها را در گورهايشان مىگذاريم و اموالشان را مىخوريم ، پندارى ، كه پس از آنها جاودانه خواهيم زيست . سپس ، هر اندرز دهنده اى را چه مرد و چه زن فراموش مىكنيم و خود را به دست هر بلا و آفت مىسپاريم . خوشا به حال كسى كه نفس را به فروتنى وادارد ، و كسبش پاك و شايسته و نيتش پسنديده و خلق و خويش نيكو باشد . زيادى مالش را انفاق كند و سركشى زبانش را مهار نمايد و شرّ خود را از مردم دور دارد . و سنت بر او دشوار نيايد و به بدعت نسبتش ندهند . من مىگويم بعضى از اين سخن و سخن پيش از آن را به پيامبر ( ص ) نسبت داده‌اند .\r\n\r\n119\r\nو فرمود ( ع ) : غيرت زن كفر است و غيرت مرد ايمان .\r\n","description":"","footnote":"","page_name":" 853 ","page_number":858},
  {"content":"\r\n","description":"","footnote":"","page_name":" 854 ","page_number":859},
  {"content":"\r\n\r\n120\r\nو فرمود ( ع ) : اسلام را به گونه اى وصف مىكنم كه كس پيش از من چنانش وصف نكرده باشد : اسلام تسليم است و تسليم ، يقين است و يقين ، تصديق است و تصديق ، اقرار است و اقرار ، به جاى آوردن است و به جاى آوردن ، پرداختن به عمل صالح است .\r\n\r\n121\r\nو فرمود ( ع ) : در شگفتم از بخيل كه فقرى را ، كه همواره از آن مىگريزد ، بشتاب مىطلبد و آن توانگرى را ، كه در طلب اوست ، از دست مىدهد . پس در دنيا ، زندگيش به زندگى بينوايان ماند و در آخرت چون توانگران از او حساب مىكشند . و در شگفتم از متكبر كه ديروز نطفه بود و فردا مردارى بيش نخواهد بود . و در شگفتم از كسى كه در خدا شك مىكند و آفريدگان خدا را مىبيند . و در شگفتم از كسى كه مرگ را فراموش مىكند و مردگان را مىبيند . و در شگفتم از كسى كه منكر روز رستاخيز است و حال آنكه ، پديد آمدن نخستين را مىبيند . و در شگفتم از كسى كه دنياى فانى را آباد مىسازد و جهان باقى را وا مىگذارد .\r\n\r\n122\r\nو فرمود ( ع ) : كسى كه در عمل كوتاهى كند به اندوه دچار گردد و خداوند را ، به كسى كه خدا را در مال و جانش نصيبى نباشد ، نيازى نيست .\r\n","description":"","footnote":"","page_name":" 855 ","page_number":860},
  {"content":"\r\n","description":"","footnote":"","page_name":" 856 ","page_number":861},
  {"content":"\r\n\r\n123\r\nو فرمود ( ع ) : در آغاز سرما خود را از آن حفظ كنيد و در پايان آن بدان روى نهيد زيرا سرما با بدنها همان كند كه با درختان كند . در آغاز مىلرزاندشان و در پايان ، برگشان را مىروياند .\r\n\r\n124\r\nو فرمود ( ع ) : بزرگى خداوند در نظر تو سبب مىشود كه آفريدگان در چشمت خرد آيند .\r\n\r\n125\r\nاز صفين بازگشته بود ، گذارش به گورستان بيرون كوفه افتاد . چنين فرمود : اى ساكنان خانه‌هاى وحشتزا و محله‌هاى تهى و گورهاى تاريك ، اى در خاك غنودگان ، اى غريبان ، اى ترسندگان ، شما در رفتن بر ما پيشى گرفته‌ايد و ما از پى شما مىآييم . اما خانه هايتان ، ديگران در آنها آرميده‌اند و امّا زنانتان ، ديگران آنان را به زنى گرفته‌اند ، اما اموالتان به ميان ديگران تقسيم شده . اينها خبرهايى بود كه ما داشتيم ، شما چه خبر داريد . [ سپس ، به اصحابش روى كرد و فرمود : 
  ] اگر اينان رخصت سخن گفتن مىداشتند ، به شما مىگفتند كه بهترين توشه‌ها پرهيزگارى است .\r\n","description":"","footnote":"","page_name":" 857 ","page_number":862},
  {"content":"\r\n","description":"","footnote":"","page_name":" 858 ","page_number":863},
  {"content":"\r\n\r\n126\r\nوقتى كه شنيد مردى دنيا را نكوهش مىكند ، چنين فرمود : اى كسى كه دنيا را نكوهش مىكنى و حال آنكه فريفتهء نيرنگهاى او هستى و به دروغهايش دلباخته اى . آيا هم فريفتهء دنيا هستى و هم نكوهشش مىكنى آيا تو او را گناهكار مىشمارى يا او تو را گناهكار مىشمارد اين دنيا از كى عقل از سرت ربود و سرگردانت نمود از كى فريبت داد آيا به جايى كه پدرانت به خواب مرگ رفته‌اند و پوسيده‌اند تو را فريفته يا به آنجا كه مادرانت در خاك سرد غنوده‌اند چه بيمارانى را ، با دستهايت تيمار داشتى و چه دردمندانى را پرستارى كردى . برايشان شفا طلبيدى و از پزشكان ، اوصاف بيماريشان را پرسيدى . نه داروى تو بىنيازشان كرد نه گريه هايت سودشان بخشيد . نه ترس تو فايدتى در بر داشت نه به خواست خود رسيدى و نه ، به نيروى خويش ، بيمارى از آنان دور ساختى . دنيا ، براى تو از او نمونه اى ساخت كه مرگ او مرگ تو را ماند . دنيا براى كسى كه گفتارش را راست انگارد ، سراى راستى است و براى كسى كه حقيقت آن را دريابد ، سراى عافيت است و براى كسى كه از آن براى آخرتش توشه برگيرد ، سراى توانگرى است و براى كسى كه از آن پند پذيرد ، سراى اندرز و موعظه است . دنيا نمازگاه دوستان خداست ، مصلاى ملايكهء خداست ، محل نزول وحى خداست ، بازارگاه دوستان خداست كه در آن كسب رحمت كنند و سودشان بهشت است . پس چه كسى دنيا را نكوهش مىكند ، در حالى كه ، دنيا خود نداى فراق در داده و خود و اهل خود را به نيستى هشدار داده محنت و بلايى را كه خود بدان گرفتار است ، نمونهء محنتها و بلاهاى آخرت گردانيد و به شادمانى خود آنان را به شادمانى آخرت راه نمود شب با تندرستى گذشت و بامدادان در سختى فراز آمد . هم ترغيب كند و هم بترساند ، هم بيم دهد و هم هشدار . پس ، فردا كه روز پشيمانى است ، گروهى نكوهشش كنند و جمعى در قيامت بستايندش . زيرا دنيا به يادشان آورد و آنان نيز به ياد آورند ، با آنان سخن گفت ، سخنش را راست شمردند . اندرزشان داد اندرزش را پذيرا آمدند .\r\n","description":"","footnote":"","page_name":" 859 ","page_number":864},
  {"content":"\r\n","description":"","footnote":"","page_name":" 860 ","page_number":865},
  {"content":"\r\n\r\n127\r\nو فرمود ( ع ) : خداوند را ملكى است كه در هر روز ندا در مىدهد كه بزاييد براى مردن و گرد آوريد براى فنا شدن و بسازيد براى ويران گشتن .\r\n\r\n128\r\nو فرمود ( ع ) : دنيا سرايى است گذرگاه ، نه سرايى كه در آن قرار توان يافت . مردم در دنيا دو گروهند . آنكه ، خود را فروخت و به تباهى افكند و آنكه ، خود را خريد و آزاد كرد .\r\n\r\n129\r\nو فرمود ( ع ) : دوست را دوست نتوان گفت ، مگر آن گاه ، كه در سه جاى آبروى دوست خود نگه دارد . يك جا به هنگامى كه به بلايى گرفتار شود و يكى در هنگامى كه حاضر نباشد و يكى بعد از مرگش .\r\n\r\n130\r\nو فرمود ( ع ) : هر كه را چهار چيز بدهند ، از چهار چيز محروم نماند . كسى را كه توفيق دعا دهند از اجابت محروم نماند و كسى را كه توفيق توبه دهند از پذيرفته شدن توبه محروم نماند و كسى را كه توفيق استغفار دهند از آمرزش محروم نماند و كسى را كه توفيق سپاسگزارى دهند از زيادت نعمت محروم نماند . گواه اين دو در كتاب خداى عزّ و جلّ است : در باب دعا گويد : « مرا بخوانيد تا شما را اجابت كنم » ( 1 )  و در باب استغفار گويد : « هر كه كار ناپسندى كند يا به خود ستم روا دارد ، آن گاه از خدا آمرزش خواهد ، خدا را آمرزنده و مهربان خواهد يافت . » ( 2 )  و در باب شكر گويد : « اگر مرا سپاس گوييد بر نعمت شما مىافزايم » ( 3 )  و در باب توبه گويد : « جز اين نيست كه توبه از آن كسانى است كه به نادانى مرتكب كارى زشت مىشوند و زود توبه مىكنند خدا توبهء اينان را مىپذيرد و خدا دانا و حكيم است . » ( 4 ) \r\n","description":"","footnote":" ( 1 ) . سورهء 40 ، آيهء 60 .  ( 2 ) . سورهء 4 ، آيهء 110 .  ( 3 ) . سورهء 14 ، آيهء 7 .  ( 4 ) . سورهء 4 ، آيهء 17 . ","page_name":" 861 ","page_number":866},
  {"content":"\r\n","description":"","footnote":"","page_name":" 862 ","page_number":867},
  {"content":"\r\n\r\n131\r\nو فرمود ( ع ) : نماز به منزلهء قربانى هر پرهيزگارى است و حج ، جهاد هر ناتوانى است . و هر چيز را زكاتى است و زكات بدن ، روزه است و جهاد زن ، نيكوداشتن شوى است .\r\n\r\n132\r\nو فرمود ( ع ) : روزى را به صدقه دادن فرود آريد و كسى كه به عوض يقين داشته باشد در بخشش جوانمردى كند .\r\n\r\n133\r\nو فرمود ( ع ) : يارى خداوند به مقدار رنج و زحمت هر كس برسد .\r\n\r\n134\r\nو فرمود ( ع ) : درويش نشود كسى كه ميانه روى كند .\r\n\r\n135\r\nو فرمود ( ع ) : كم بودن نانخور يكى از دو توانگرى است و دوستى كردن با ديگران نيمى از عقل است و اندوه خوردن ، نيمى از پيرى است .\r\n","description":"","footnote":"","page_name":" 863 ","page_number":868},
  {"content":"\r\n","description":"","footnote":"","page_name":" 864 ","page_number":869},
  {"content":"\r\n\r\n136\r\nو فرمود ( ع ) : شكيبايى به قدر مصيبت نازل مىشود ، هر كس كه به هنگام مصيبت بر زانو زند ، پاداشش از ميان مىرود .\r\n\r\n137\r\nو فرمود ( ع ) : چه بسيار روزه دارى كه از روزه‌اش جز گرسنگى و تشنگى بهره اى نبرد و چه بسا ، نمازگزارى كه از نمازش جز بيدارى و رنج نصيبى حاصل نكند . خوشا خوابيدن زيركان و خوشا روزه گشادن ايشان .\r\n\r\n138\r\nو فرمود ( ع ) : ايمان خود را با صدقه نگه داريد و داراييهاى خود را با دادن زكات حفظ كنيد و امواج بلا را با دعا برانيد .\r\n\r\n139\r\nسخنى از آن حضرت ( ع ) به كميل بن زياد نخعى ( 1 )  . كميل بن زياد گويد : امير مؤمنان ، على بن ابى طالب ، دست مرا گرفت و از شهر بيرون برد . چون به صحرا رسيدم آه بلندى كشيد و فرمود : اى كميل ، دلها چونان ظرفهايند و بهترين آنها نگهدارنده ترين آنهاست . پس ، هر چه مىگويم به خاطر بسپار . مردم سه دسته‌اند ، عالمى ربّانى و آموزنده اى كه در\r\n","description":"","footnote":" ( 1 ) . كميل بن زياد ، از اصحاب خاص امير المؤمنين بود . دعاى كميل را او از آن حضرت روايت كرده . كميل سالها بعد از على ( ع ) زنده بود و در سال 82 هجرى به فرمان حجاج بن يوسف كشته شد . ","page_name":" 865 ","page_number":870},
  {"content":"\r\n","description":"","footnote":"","page_name":" 866 ","page_number":871},
  {"content":"\r\nراه راست گام برمىدارد و سه ديگر همج الرّعاع . يعنى كسانى كه از پى هر آواز مىروند و با وزش هر باد به چپ و راست ميل مىكنند . از فروغ دانش بهره ور نشده‌اند و به ركن استوارى پناه نجسته‌اند . اى كميل ، علم بهتر از مال است . علم تو را نگه مىدارد و تو بايد مال را نگه دارى . مال به هزينه كردن كاسته مىشود و حال آنكه ، از علم هر چه انفاق كنى ، افزونتر شود و آنچه به مال پرورده شود با زوال مال زوال مىيابد . اى كميل بن زياد ، شناخت فضيلت علم ، ركنى از اركان دين است كه بايد بدان گردن نهاد . به علم است كه آدمى ، تا هنگامى كه زنده است به اطاعت پروردگارش پردازد و پس از مرگش نام نيك او بر جاى ماند . علم ، حاكم است و مال ، محكوم . اى كميل ، مرده‌اند آنان كه گنجوران مالاند ، هر چند ، به ظاهر زنده‌اند ، ولى عالمان تا جهان برپاى است برجاىاند . اجسادشان از ميان مىرود ، ولى آثارشان در دلها موجود است . بدان كه در اينجا [ اشاره به سينه خود فرمود 
  ] علمى گرد آمده است ، اگر براى آن عاملانى بيابم . آرى ، يكى را يافتم كه نيكو در مىيافت ولى امين نبود . زيرا دين را وسيلهء رسيدن به دنيا ساخته بود و با نعمت خدا بر بندگان خدا برترى مىفروخت . و مىخواست به حجّت علم ، اولياى خدا را مغلوب سازد . يا كسى است كه پيرو حاملان علم است ، ولى در شناخت رمز و راز علم بصيرتش نيست ، در اولين شبهه كه بر او عارض مىشود ، شك و ترديد در دلش شراره مىافروزد . نه اين و نه آن . يا كسى است كه سخت خواستار لذت است و در شهوات ، عنان گسيخته و شيفتهء جمع مال و اندوختن آن . اينان ، هيچيك ، پاسدار دين نباشند .\r\nبيش از هر چيز به ستوران چرنده مىمانند . بدين گونه است كه علم با مرگ حاملانش مىميرد . آرى ، زمين هيچگاه از حجت قائم خداوندى خالى نمىماند . خواه آشكار و مشهور باشد يا ترسان و پنهان از ديده‌ها . تا حجتها و نشانه‌هاى روشن دين خدا از\r\n","description":"","footnote":"","page_name":" 867 ","page_number":872},
  {"content":"\r\n","description":"","footnote":"","page_name":" 868 ","page_number":873},
  {"content":"\r\nميان نرود اينان آيا چند تن هستند ، يا در كجايند به خدا سوگند ، كه شمارشان بس اندك است ، ولى قدر و منزلتشان بسيار است . خداوند به اينان حجتها و نشانه‌هاى روشن خود را حفظ كند ، تا آن را به همانندان خود به وديعت سپارند و اين بذر در دلهاى ايشان بكارند . علم و حقيقت و بصيرت به آنان روىآور شده و روح يقين را يافته‌اند و آنچه ناز پروردگان ، دشوار پنداشته‌اند ، بر خود آسان ساخته‌اند . و بر آنچه نادانان از آن مىترسند انس گرفته‌اند . به تن همدم دنيايند ولى جانشان به جهان بالا پيوسته است . جانشينان خداوند در روى زمين هستند و داعيان دين اويند . آه ، آه . چه آرزومند ديدارشان هستم . اى كميل ، اگر خواهى بازگرد .\r\n\r\n140\r\nو فرمود ( ع ) : آدمى در زير زبان خود پنهان است\r\n\r\n141\r\nو فرمود ( ع ) : كسى كه قدر و منزلت خويش نشناسد ، هلاك شود .\r\n\r\n142\r\nدر پاسخ مردى كه از او خواسته بود اندرزش دهد ، چنين فرمود : همانند آن كس مباش كه بىآنكه كارى كرده باشد به آخرت اميد مىبندد و به آرزوى دراز خود توبه را به تأخير مىافكند . گفتارش به گفتار زاهدان ماند و كردارش به كردار دنياپرستان . هر چه از دنيا بهره اش دهند ، سير نگردد و اگر بىبهره اش دارند ، قناعت نكند . نعمتى را كه به او ارزانى داشته‌اند ، سپاس نتواند گفت ، باز هم ، خواهان باز ماندهء آن است . ديگران را از زشتكارى منع مىكند و خود از كارهاى زشت باز نمىايستد . از ديگران كارهايى را مىطلبد كه خود انجام نمىدهد . نيكان را دوست\r\n","description":"","footnote":"","page_name":" 869 ","page_number":874},
  {"content":"\r\n","description":"","footnote":"","page_name":" 870 ","page_number":875},
  {"content":"\r\nدارد ولى عمل نيكان ندارد . با گنهكاران دشمنى مىورزد و خود يكى از آنهاست . به سبب بسيارى گناهانش از مرگ بيزار است ، ولى در انجام دادن كارهايى كه سبب بيزارى او از مرگ شده ، پاى مىفشرد . چون بيمار شود از كردهء خود پشيمان شود و چون تندرستى خويش بازيابد به لهو و شادى روى نهد . اگر از بيمارى بهبود يابد بر خود مىبالد و چون بيمار گردد نوميد مىشود . هرگاه بلايى به او رسد ، خدا را بزارى مىخواند و اگر به آسايشى رسد ، چون مغروران ، رخ برمىتابد . نفسش در پندارها بر او چيره شود و آنجا كه پاى يقين در ميان مىآيد بر نفس خود چيرگى نيابد . اگر ديگران گناهى كنند ، خردتر از گناه او ، بر آنان بيمناك شود و براى خود پاداشى بيش از عملش مىطلبد . اگر بىنياز شود ، سرمست و مغرور شود و اگر بينوا گردد ، نوميد و ناتوان در عمل كوتاه آيد و در خواستن مبالغت ورزد . اگر محنتى بر او عارض شود از جادهء شريعت پاى بيرون نهد . سخنان عبرتآميز گويد و خود عبرت نگيرد . اندرز مىدهد و خود اندرز نپذيرد . در گفتار بر خود ببالد و به كردار از همه كمتر باشد . در آنچه ناپايدار است با ديگران رقابت كند و در آنچه پايدار است به مسامحت بگذرد .\r\nغنيمت در نظرش غرامت است و غرامت را غنيمت انگارد . از مرگ مىترسد و پيش از آنكه فرصت از دست بشود ، به كار نيك نمىشتابد . گناه ديگران را بزرگ مىشمارد و بزرگتر از گناه آنان را ، اگر خود مرتكب شود ، خرد مىانگارد . طاعت و عبادت خود را بسيار مىشمارد ، هر چند ، اندك باشد و طاعت و عبادت ديگران را حقير مىانگارد ، هر چند ، بسيار باشد . بر مردم طعن مىزند و خويشتن را مىستايد . در نزد او لذتجويى و لهو با توانگران دوست داشتنىتر است از ذكر گفتن با فقيران . به زيان ديگران و سود خود داورى كند ولى به سود ديگران و زيان خود داورى نمىكند .\r\nديگران را راه مىنمايد ولى خود را به گمراهى مىكشد . مىخواهد كه همگان فرمانبردار او باشند و حال آنكه ، خود همواره راه عصيان در پيش مىگيرد . مىخواهد كه حق او را بكمال ادا كنند و خود ، حق كسى را بكمال ادا نمىكند . از مردم مىترسد ولى نه به خاطر خدا ولى از خدا در كارهاى بندگان او نمىترسد . سيد رضى گويد : اگر در تمام اين كتاب جز اين سخن نمىبود ، پند سودمند و حكمت رسا و بصيرت ، صاحب بصر و عبرت نگرندهء صاحب انديشه را كافى بود .\r\n","description":"","footnote":"","page_name":" 871 ","page_number":876},
  {"content":"\r\n","description":"","footnote":"","page_name":" 872 ","page_number":877},
  {"content":"\r\n\r\n143\r\nو فرمود ( ع ) : هركس را سرانجامى است ، شيرين ، يا تلخ .\r\n\r\n144\r\nو فرمود ( ع ) : هر روى آورنده اى روزى پشت كند و آنچه پشت كرد ، گويى هرگز نبوده است .\r\n\r\n145\r\nو فرمود ( ع ) : مرد شكيبا پيروزى را از دست ندهد ، هر چند ، روزگارانى سخت بر او بگذرد .\r\n\r\n146\r\nو فرمود ( ع ) : كسى كه از اعمال قومى خشنود باشد ، گويى خود در داخل كارهاى آنان بوده است . بر هركس كه در مجلس فاسقان نشيند ، دو گناه باشد ، يكى ، گناه آن كار كه مرتكب شده و يكى گناه خشنودى او به آن كار .\r\n\r\n147\r\nو فرمود ( ع ) : با كسانى عهد و پيمان بنديد كه به عهد و پيمان خود وفا مىكنند .\r\n\r\n148\r\nو فرمود ( ع ) : بر شما باد اطاعت از كسانى كه در نشناختنشان معذور نيستيد .\r\n","description":"","footnote":"","page_name":" 873 ","page_number":878},
  {"content":"\r\n","description":"","footnote":"","page_name":" 874 ","page_number":879},
  {"content":"\r\n\r\n149\r\nو فرمود ( ع ) : شما را بينايى داده‌اند ، اگر بنگريد و راه نموده‌اند ، اگر راهنمايى پذيريد و چيزها به گوشتان گفته‌اند ، اگر بشنويد .\r\n\r\n150\r\nو فرمود ( ع ) : دوست خود را با نيكى كردن در حق او سرزنش كن و با بخشش به او گزندش را باز گردان .\r\n\r\n151\r\nو فرمود ( ع ) : هر كه به جاهايى رود كه تهمتانگيز است ، نبايد كسى را كه به او بدگمان شده است ، ملامت كند .\r\n\r\n152\r\nو فرمود ( ع ) : هر كه ملك يابد ، همه چيز را براى خود خواهد و هر كه خودكامگى پيشه كند ، به هلاكت رسد و هر كه با مردم مشورت نمايد ، در خردشان شريك شده است .\r\n\r\n153\r\nو فرمود ( ع ) : هر كه راز خود نهان دارد ، اختيار آن همواره به دست او باشد .\r\n","description":"","footnote":"","page_name":" 875 ","page_number":880},
  {"content":"\r\n","description":"","footnote":"","page_name":" 876 ","page_number":881},
  {"content":"\r\n\r\n154\r\nو فرمود ( ع ) : تنگدستى ، مرگ بزرگتر است .\r\n\r\n155\r\nو فرمود ( ع ) : هر كه حق كسى را ادا كند كه او حقش را ادا نكرده ، خود را بندهء او ساخته .\r\n\r\n156\r\nو فرمود ( ع ) : فرمانبردارى مردم با نافرمانى خدا نسازد .\r\n\r\n157\r\nو فرمود ( ع ) : كسى را كه اداى حقش به تأخير افتد ، سرزنش نبايد كرد ، كسى را سرزنش بايد كرد ، كه چيزى را كه حق او نيست ، بستاند .\r\n\r\n158\r\nو فرمود ( ع ) : خودپسندى افزونى و پيشرفت را باز مىدارد .\r\n\r\n159\r\nو فرمود ( ع ) : مرگ نزديك است و فرصت صحبت با ياران اندك .\r\n","description":"","footnote":"","page_name":" 877 ","page_number":882},
  {"content":"\r\n","description":"","footnote":"","page_name":" 878 ","page_number":883},
  {"content":"\r\n\r\n160\r\nو فرمود ( ع ) : براى كسى كه دو چشم بينا دارد ، صبح روشن است .\r\n\r\n161\r\nو فرمود ( ع ) : گناه نكردن از توبه نمودن آسانتر است .\r\n\r\n162\r\nو فرمود ( ع ) : چه بسا يك خوردن مانع خوردنها شود .\r\n\r\n163\r\nو فرمود ( ع ) : مردم دشمن چيزهايى هستند كه نمىدانند .\r\n\r\n164\r\nو فرمود ( ع ) : هر كه از آراء ديگران استقبال كند ، مواضع خطا را تواند شناخت .\r\n\r\n165\r\nو فرمود ( ع ) : هر كه سر نيزهء خشم خود را بخاطر خدا تيز كند ، در نابود كردن سختترين باطلها توانا بود .\r\n","description":"","footnote":"","page_name":" 879 ","page_number":884},
  {"content":"\r\n","description":"","footnote":"","page_name":" 880 ","page_number":885},
  {"content":"\r\n\r\n166\r\nو فرمود ( ع ) : هرگاه از كارى بترسى خود را به ميان آن افكن ، زيرا سختى بر حذر بودن ، بزرگتر از آن چيزى است كه از آن مىترسى .\r\n\r\n167\r\nو فرمود ( ع ) : ابزار سرورى ، شكيبايى در تحمل نامراديهاست .\r\n\r\n168\r\nو فرمود ( ع ) : پاداش دادن به نيكوكار ، بدكار را رنجه مىدارد .\r\n\r\n169\r\nو فرمود ( ع ) : بيخ كينه را از دل ديگران بركن ، با بركندن آن از دل خود .\r\n\r\n170\r\nو فرمود ( ع ) : لجاجت و ستيز ، تدبير را دور مىكند .\r\n\r\n171\r\nو فرمود ( ع ) : طمعكارى ، بردگى هميشگى است .\r\n","description":"","footnote":"","page_name":" 881 ","page_number":886},
  {"content":"\r\n","description":"","footnote":"","page_name":" 882 ","page_number":887},
  {"content":"\r\n\r\n172\r\nو فرمود ( ع ) : ثمرهء تفريط و كوتاهى در كارها پشيمانى است و ثمرهء دورانديشى سلامت است .\r\n\r\n173\r\nو فرمود ( ع ) : آنكه سخنش حكمت آميز است خاموشيش سود ندارد ، همان گونه كه ، سخن گفتن از روى نادانى را فايدتى نيست .\r\n\r\n174\r\nو فرمود ( ع ) : دو دعوى خلاف يكديگر نباشند ، مگر آنكه ، يكى از آنها گمراهى باشد .\r\n\r\n175\r\nو فرمود ( ع ) : از آن وقت كه حق را به من نموده‌اند ، در آن ترديد نكرده‌ام .\r\n\r\n176\r\nو فرمود ( ع ) : دروغ نگفتم و دروغ نشنيده‌ام . گمراه نشدم و كسى را گمراه نكرده‌ام .\r\n\r\n177\r\nو فرمود ( ع ) : آنكه نخست دست به ستم گشايد ، انگشت ندامت به دندان خواهد گزيد .\r\n","description":"","footnote":"","page_name":" 883 ","page_number":888},
  {"content":"\r\n","description":"","footnote":"","page_name":" 884 ","page_number":889},
  {"content":"\r\n\r\n178\r\nو فرمود ( ع ) : كوچ كردن نزديك است .\r\n\r\n179\r\nو فرمود ( ع ) : هر كه از چهرهء حق پرده برگيرد ، به دست مردم نادان هلاك شود .\r\n\r\n180\r\nو فرمود ( ع ) : هر كه را صبر رهايى ندهد ، بيتابى و زارى تباهش سازد .\r\n\r\n181\r\nو فرمود ( ع ) : شگفتا ، آيا خلافت به سبب مصاحبت با پيامبر تواند بود و به سبب مصاحبت و خويشاوندى او نتواند بود و در اين معنى شعرى از آن امام ( ع ) نقل شده است : « اگر به شورا كار آنان را به دست گرفته اى ، چگونه شورايى بود كه صاحبان رأى و مشورت در آن حاضر نبودند . و اگر به دستاويز خويشاوندى بر خصمان خود حجت آورده اى ، ديگران به پيامبر ( ص ) از تو نزديكتر بوده‌اند . »\r\n","description":"","footnote":"","page_name":" 885 ","page_number":890},
  {"content":"\r\n","description":"","footnote":"","page_name":" 886 ","page_number":891},
  {"content":"\r\n\r\n182\r\nو فرمود ( ع ) : آدمى در اين دنيا همانند هدفى است كه تيرهاى مرگ به سوى آن روان است ، يا چون متاعى است كه رنجها و محنتها براى ربودنش ، پيشدستى كنند هر جرعهء آبش ، گلوگير شود و هر لقمه اش در حلق بماند . هيچ بنده اى نعمتى را فراچنگ نياورد ، مگر آنكه ، نعمت ديگرى را از دست بدهد و به استقبال هيچ روزى از روزهاى عمرش نرود ، مگر آنكه ، يك روز از عمرش را سپرى سازد . پس ما ياران مرگ هستيم و جانهاى ما هدف تباه شدنها . چگونه به جاويد زيستن اميد بنديم و ، حال آنكه ، اين شب و روز بنايى برنياورند ، مگر آنكه ، بشتاب ويرانش كنند و هر جمع را پريشان سازند .\r\n\r\n183\r\nو فرمود ( ع ) : اى فرزند آدم هر چه بيش از روزى هر روزه ات كسب كنى ، تو خزانه دار آن براى ديگرى هستى .\r\n\r\n184\r\nو فرمود ( ع ) : دلها را ميل و هوايى است و روىآوردنى و پشتكردنى . هر زمان كه خود روى آوردند ، به كارشان گيريد . زيرا اگر دلها را به اكراه به كارى وادارند ، كور شوند .\r\n\r\n185\r\nو فرمود ( ع ) : هنگامى كه خشمگين مىشوم ، چه هنگام خشم خود را فرو نشانم آيا زمانى كه از انتقام عاجز آمده‌ام كه مىگويند صبر كن . يا آن گاه كه بر انتقام توانايم كه مىگويند ، اگر عفو كنى ، بهتر .\r\n","description":"","footnote":"","page_name":" 887 ","page_number":892},
  {"content":"\r\n","description":"","footnote":"","page_name":" 888 ","page_number":893},
  {"content":"\r\n\r\n186\r\nوقتى بر مزبله اى گذشت ، چنين فرمود : اينها چيزهايى است كه بخيلان از انفاقش خوددارى مىكردن .\r\n[ و در روايت ديگر آمده است 
  ] : اينها چيزهايى هستند كه ديروز براى به دست آوردنشان با هم رقابت مىكردند .\r\n\r\n187\r\nو فرمود ( ع ) : از مال تو آنچه از دستت رفته و سبب عبرت تو بوده است ، از دستت نرفته است .\r\n\r\n188\r\nو فرمود ( ع ) : اين دلها ملول مىشوند ، آنسان ، كه بدنها ملول مىشوند . براى شادمان ساختنشان سخنان نغز و حكمت آميز بجوييد .\r\n\r\n189\r\nوقتى كه اين سخن خوارج را شنيد كه مىگويند : حكومت جز از آن خدا نيست فرمود سخن حقى است كه باطلى را بدان اراده كنند .\r\n\r\n190\r\nدر صفت اوباش و فرومايگان ، گفت : اينان چون گرد ، آيند غلبه كنند و چون پراكنده باشند ، شناخته نشوند .\r\n[ و گويند كه فرمود : 
  ] اينان چون گرد آيند ، زيان رسانند و چون پراكنده باشند ، سود دهند . [ پرسيدند ، زيان جمع آمدنشان را مىدانيم . اما سود پراكنده شدنشان در چيست ، فرمود : 
  ] پيشه وران به سر كارهاى خود باز مىگردند و مردم از آنها فايده مىبرند ، بنّا به كار ساختن باز مىگردد و بافنده به كارگاهش و نانوا به نانواييش .\r\n","description":"","footnote":"","page_name":" 889 ","page_number":894},
  {"content":"\r\n","description":"","footnote":"","page_name":" 890 ","page_number":895},
  {"content":"\r\n\r\n191\r\nجنايتكارى را نزد او آوردند و جمعى از اوباش همراه او بودند ، امام فرمود : گشاده و خوش مباد ، چهره هايى كه ديده نمىشوند ، مگر در جايى كه رسوايى باشد .\r\n\r\n192\r\nو فرمود ( ع ) : با هر انسانى دو فرشته است كه نگهبان اويند . چون تقدير فراز آيد از ميان او و تقدير به كنارى روند و تسليمش كنند . مدت عمرى كه براى هركس معين شده ، او را ، چون سپرى ، حفظ مىكند .\r\n\r\n193\r\nطلحه و زبير به او گفتند با تو بيعت مىكنيم بدين شرط كه ما هم در امر خلافت با تو شريك شويم فرمود : نه ، شما با من باشيد در نيرو بخشيدن و پايدارى كردن . و به هنگام سختى و درماندگى دو يار من باشيد .\r\n\r\n194\r\nو فرمود ( ع ) : اى مردم ، از خدا بترسيد . خدايى كه اگر سخن گوييد ، مىشنود و اگر چيزى در دل نهان كنيد ، مىداندش . و بر مرگ پيشى گيريد ، مرگى كه اگر بگريزيد به شما مىرسد و اگر بايستيد ، مىگيردتان و اگر فراموشش كنيد ، شما را ياد كند .\r\n","description":"","footnote":"","page_name":" 891 ","page_number":896},
  {"content":"\r\n","description":"","footnote":"","page_name":" 892 ","page_number":897},
  {"content":"\r\n\r\n195\r\nو فرمود ( ع ) : دلسرد نكند تو را از نيكوكارى ، كسى كه نيكوكاريت را سپاس نمىگويد . گاه كسى تو را سپاس گويد كه از نعمت تو بهره مند نشده است . و تو از سپاس گفتن ديگران ، بيش از آنكه ناسپاسان تباه كرده‌اند ، به دست خواهى آورد و خدا نيكوكاران را دوست مىدارد .\r\n\r\n196\r\nو فرمود ( ع ) : هر ظرفى از آنچه در آن مىنهند پر شود ، مگر ظرف دانش كه هر چه در آن نهند فراختر مىگردد .\r\n\r\n197\r\nو فرمود ( ع ) : نخستين پاداشى كه بردبار از بردباريش مىگيرد ، اين است ، كه مردم در برابر نادانان حمايتش مىكنند .\r\n\r\n198\r\nو فرمود ( ع ) : اگر بردبار نيستى ، خود را به بردبارى وادار ، زيرا كم اتفاق افتد كه كسى خود را به قومى شبيه سازد و همانند آنان نشود .\r\n","description":"","footnote":"","page_name":" 893 ","page_number":898},
  {"content":"\r\n","description":"","footnote":"","page_name":" 894 ","page_number":899},
  {"content":"\r\n\r\n199\r\nو فرمود ( ع ) : هر كه حساب نفس خود كند ، سود برد و هر كه بينا گردد ، بفهمد و هر كه بفهمد ، به دانش رسد .\r\n\r\n200\r\nو فرمود ( ع ) : دنيا پس از كژتابيهايش به ما روى خواهد كرد و مهربان خواهد شد .\r\nچونان ماده شتر بدخويى كه به بچهء خود مهربان شود .\r\n[ سپس اين آيه برخواند : 
  ] « و ما بر آن هستيم كه مستضعفان روى زمين را نعمت دهيم و آنان را پيشوايان سازيم و وارثان گردانيم . » ( 1 ) \r\n\r\n201\r\nو فرمود ( ع ) : از خداى بترسيد ، چونان كسى كه دامن بر كمر زده و خود را مجرد از علايق ساخته و كوشيده و چالاكى به خرج داده است و در مهلتى كه داشته از پاى ننشسته و ترسان روى به راه آورده و نگريسته است به مقصدى كه به سوى آن روان است و به آنجا كه جايگاه بازگشت اوست .\r\n\r\n202\r\nو فرمود ( ع ) : سخاوتمندى ، پاسدار آبروهاست و بردبارى ، دهانبند بىخرد و عفو ، زكات پيروزى . دورى كردن از كسى كه با تو بىوفايى كند ، پاداش توست . مشورت كردن ، عين ره يافتن است . هر كه تنها به رأى و تدبير خويش بسنده كند ، خود را به مخاطره افكنده . شكيبايى ، دور كنندهء سختيهاى روزگار است . بىتابى كردن از ياوران روزگار است بر آزار آدمى . شريفترين بىنيازيها ترك آرزوهاست . چه بسا عقلها كه گرفتار هوا و هوساند . تجربه اندوزى نشان پيروزى است . دوستى با مردم ، خود ، گونه اى خويشاوندى است . بر مردم رنجيده و ملول ايمن مباش .\r\n","description":"","footnote":" ( 1 ) . سورهء 28 ، آيهء 5 . ","page_name":" 895 ","page_number":900},
  {"content":"\r\n","description":"","footnote":"","page_name":" 896 ","page_number":901},
  {"content":"\r\n\r\n203\r\nو فرمود ( ع ) : خودپسندى ، از حسودان عقل آدمى است .\r\n\r\n204\r\nو فرمود ( ع ) : بر خاشاك چشم فرو بند و گرنه هرگز خشنود نگردى .\r\n\r\n205\r\nو فرمود ( ع ) : آن كه چوبش نرم و تازه است ، شاخ و برگش فراوان بود .\r\n\r\n206\r\nو فرمود ( ع ) : مجادله كردن ، تدبير را ويران سازد .\r\n\r\n207\r\nو فرمود ( ع ) : هر كه به خواستهايش رسد ، گردنفرازى كند .\r\n\r\n208\r\nو فرمود ( ع ) : در گردش و دگرگونىهاى روزگار است كه گوهر مردان شناخته آيد .\r\n","description":"","footnote":"","page_name":" 897 ","page_number":902},
  {"content":"\r\n","description":"","footnote":"","page_name":" 898 ","page_number":903},
  {"content":"\r\n\r\n209\r\nو فرمود ( ع ) : رشك بردن دوست ، نشان خلل در دوستى اوست .\r\n\r\n210\r\nو فرمود ( ع ) : جايى كه خردها به سر در آيند ، آن جاست كه برق آزمنديها بدرخشد .\r\n\r\n211\r\nو فرمود ( ع ) : از عدالت نيست ، داورى از روى گمان .\r\n\r\n212\r\nو فرمود ( ع ) : بدترين رهتوشهء روز رستاخيز ، دشمنى با بندگان خداست .\r\n\r\n213\r\nو فرمود ( ع ) : از بهترين كارهاى مرد بزرگوار ، چشم پوشى اوست از آنچه مىداند .\r\n\r\n214\r\nو فرمود ( ع ) : هر كه حيا جامه اى بر او پوشاند ، كسى عيبى در او نبيند .\r\n","description":"","footnote":"","page_name":" 899 ","page_number":904},
  {"content":"\r\n","description":"","footnote":"","page_name":" 900 ","page_number":905},
  {"content":"\r\n\r\n215\r\nو فرمود ( ع ) : در خاموشى فراوان ، مرد را هيبت افزايد و انصاف سبب افزونى ياران و دوستان گردد و به بخشش ، قدر و منزلت بزرگ شود و به تواضع ، نعمتها به كمال رسد و با تحمل رنجها سرورى حتمى شود . و به عدالت ، دشمن از پاى در آيد و به بردبارى ، در برابر نادان ، ياران افزون گردند .\r\n\r\n216\r\nو فرمود ( ع ) : شگفتا كه حسودان از تندرستى مردم غافلاند .\r\n\r\n217\r\nو فرمود ( ع ) : طمعكار به دام مذلت و خوارى خويش گرفتار است .\r\n\r\n218\r\nهنگامى كه او را از معنى ايمان پرسيدند ، چنين فرمود : ايمان شناخت است به دل و يا اقرار است به زبان و يا عمل است به اعضا .\r\n","description":"","footnote":"","page_name":" 901 ","page_number":906},
  {"content":"\r\n","description":"","footnote":"","page_name":" 902 ","page_number":907},
  {"content":"\r\n\r\n219\r\nو فرمود ( ع ) : هر كه براى دنيا غمگين گردد ، بر قضاى خداوندى خشم گرفته است و هر كه از مصيبتى كه به او رسيده ، شكايت كند ، از پروردگارش شكايت كرده و هر كه نزد توانگرى رود و به سبب مالش فروتنى كند ، دو ثلث دينش از دستش رفته است و هر كه قرآن خواند و مرد و به جهنم رفت ، آيات خدا را استهزا مىكرده است و هر كه دلش شيفتهء دنياست ، سه چيز بر قلبش چيرگى دارد : اندوهى كه از او دست بر ندارد و حرصى كه رهايش نكند و آرزويى كه به او نرسد .\r\n\r\n220\r\nو فرمود ( ع ) : قناعت ، گونه اى پادشاهى است و حسن خلق ، گونه اى نعمت است .\r\n\r\n221\r\nهنگامى كه از او در بارهء اين سخن خداى عز و جل پرسيدند : فلنحبينه حياة طيبة « زندگى خوش و پاكيزه اى به او خواهيم داد » ( 1 )  فرمود : اين زندگى خوش و پاكيزه قناعت است .\r\n\r\n222\r\nو فرمود ( ع ) : با مردم فراخ روزى شراكت كنيد ، زيرا توانگرى را سزاوارتر و نيكبختى را شايسته ترند .\r\n","description":"","footnote":" ( 1 ) . سورهء 16 ، آيهء 97 . ","page_name":" 903 ","page_number":908},
  {"content":"\r\n","description":"","footnote":"","page_name":" 904 ","page_number":909},
  {"content":"\r\n\r\n223\r\nدر معنى اين سخن خداى عز و جل از او پرسيدند : ان الله يأمر بالعدل و الاحسان خدا به دادگرى و نيكوكارى فرمان مىدهد » ( 1 )  فرمود : عدل ، انصاف دادن است و انصاف ، نيكى كردن است و بخشش داشتن .\r\n\r\n224\r\nو فرمود ( ع ) : كسى كه با دست كوتاه ببخشد او را با دست دراز ببخشند . من مىگويم : معنى اين عبارت اين است كه انسان مالى را كه در راه خدا انفاق مىكند هر چند ، اندك باشد خداى تعالى پاداش او را فراوان خواهد داد . و دو دست ، عبارت است از دو نعمت . امام ميان نعمت بنده و نعمت پروردگار فرق گذاشته و از نعمت بنده به دست كوتاه تعبير نموده و از نعمت خدا به دست دراز . زيرا ، نعمت خداوندى همواره چند برابر نعمت بنده است . نعمت او اصل همهء نعمتهاست و هر نعمت به او باز مىگردد و از او افاضه مىشود .\r\n\r\n225\r\nبه فرزند خود امام حسن ( عليهما السلام ) چنين فرمود : كسى را در ميدان جنگ به مبارزت فرا مخوان و اگر تو را فرا خواندند ، پاسخ گوى . زيرا آنكه به جنگ فرا مىخواند ، ستمكار است و ستمكار بر خاك هلاك مىافتد .\r\n\r\n226\r\nبهترين خصلتهاى زنان ، بدترين خصلتهاى مردان است : نازش به خود ، ترس و بخل .\r\nچون زن به خود نازد ، به كس سر فرود نيارد و چون بخيل باشد ، مال خود و شويش را نگه دارد و چون ترسو بود ، از هر چه به دو روى آورد ، هراسان گردد .\r\n","description":"","footnote":" ( 1 ) . سورهء 16 ، آيهء 90 . ","page_name":" 905 ","page_number":910},
  {"content":"\r\n","description":"","footnote":"","page_name":" 906 ","page_number":911},
  {"content":"\r\n\r\n227\r\nبه او گفتند : عاقل را براى ما وصف كن ، فرمود : عاقل كسى است كه هر چيز را به جاى خود مىنهد . گفتند : جاهل را براى ما وصف كن ، فرمود : وصف كردم . [ يعنى جاهل كسى است كه هر چيز را به جاى خود نمىنهد . پس گويى وصف نكردن او وصف كردن اوست . چه اعمال او خلاف اعمال عاقل است 
  ] .\r\n\r\n228\r\nو فرمود ( ع ) : به خدا سوگند ، كه دنياى شما در چشم من بىارجتر از پاره استخوان خوكى است در دست شخصى جذامى .\r\n\r\n229\r\nو فرمود ( ع ) : گروهى ، خدا را به شوق بهشت مىپرستند ، اين عبادت بازرگانان است و گروهى خدا را از ترس عذاب او مىپرستند ، اين عبادت بردگان است و گروهى خدا را براى سپاس او مىپرستند ، اين عبادت آزادگان است .\r\n\r\n230\r\nو فرمود ( ع ) : زن همه اش بدى است و بدترين چيزى كه در اوست اين است كه از او چاره اى نيست .\r\n","description":"","footnote":"","page_name":" 907 ","page_number":912},
  {"content":"\r\n","description":"","footnote":"","page_name":" 908 ","page_number":913},
  {"content":"\r\n\r\n231\r\nو فرمود ( ع ) : هر كه در كارها سستى پيشه كند ، حقوق خويش تباه كرده و هر كه از سخنچين پيروى كند ، دوست خود از دست داده .\r\n\r\n232\r\nو فرمود ( ع ) : سنگ غصبى كه در بناى خانه به كار رفته باشد ، گرو ويرانى آن است . رضى گويد : اين سخن از پيامبر ( ص ) هم نقل شده و اگر اين دو گفتار همانند هم باشند ، جاى شگفتى نيست . زيرا مانند آبى هستند كه از يك چاه كشيده و از يك دلو ريخته باشد .\r\n\r\n233\r\nو فرمود ( ع ) : روز بازخواست ستمديده بر ستمكار ، سختتر است از روز قدرت ستمكار بر ستمديده .\r\n\r\n234\r\nو فرمود ( ع ) : از خداى بترس ، اگر چه اندك باشد و ، ميان خود و خداى پردهء شرمى قرار ده ، هر چند ، نازك بود .\r\n\r\n235\r\nو فرمود ( ع ) : اگر پاسخها بسيار و درهم باشد ، پاسخ درست پنهان ماند .\r\n","description":"","footnote":"","page_name":" 909 ","page_number":914},
  {"content":"\r\n","description":"","footnote":"","page_name":" 910 ","page_number":915},
  {"content":"\r\n\r\n236\r\nو فرمود ( ع ) : خداى تعالى را در هر نعمتى حقى است ، هر كه آن را ادا كند ، بر نعمتش بيفزايد و هر كه در اداى آن قصور ورزد ، نعمت خدا را در خطر نابودى انداخته .\r\n\r\n237\r\nو فرمود ( ع ) : هرگاه توانايى بيفزايد ، خواهش نقصان يابد .\r\n\r\n238\r\nو فرمود ( ع ) : از رميدن نعمت بترسيد ، بسا كه رميده باز نگردد .\r\n\r\n239\r\nو فرمود ( ع ) : كرم و جوانمردى از خويشاوند مهربانتر است .\r\n\r\n240\r\nو فرمود ( ع ) : هر كه به تو گمان خير برد ، چنان كن كه گمانش صادق آيد .\r\n\r\n241\r\nو فرمود ( ع ) : بهترين كارها ، كارى است كه خود را به انجام دادن آن ، به اجبار ، وادار سازى .\r\n","description":"","footnote":"","page_name":" 911 ","page_number":916},
  {"content":"\r\n","description":"","footnote":"","page_name":" 912 ","page_number":917},
  {"content":"\r\n\r\n242\r\nو فرمود ( ع ) : خداى سبحان را به گسيختن عزيمتها و باز شدن گره اراده‌ها شناختم .\r\n\r\n243\r\nو فرمود ( ع ) : تلخكامى دنيا ، شيرينكامى آخرت است و شيرينكامى دنيا ، تلخكامى آخرت .\r\n\r\n244\r\nو فرمود ( ع ) : خداوند ايمان را واجب نمود ، براى پاكى دلها از شرك و نماز را براى منزه ساختن مردم از خودخواهى و ، زكات را براى رسيدن روزى و روزه را براى آزمودن اخلاص مردم و حج را براى نيرو گرفتن دين و جهاد را براى عزت و ارجمندى اسلام و امر به معروف را براى اصلاح مردمان و نهى از منكر را براى باز داشتن سفيهان از زشتيها و صلهء رحم را براى افزون شدن شمار خويشاوندان و قصاص را براى ممانعت از خونريزى و اجراى حدود را براى بزرگ نشان دادن زشتى اعمال حرام و منع از شرابخوارى را براى حفاظت از عقلها و اجتناب از دزدى را براى رعايت عفت مردم و ترك زنا را براى سلامت نسبها و ترك لواط را براى افزونى نسل و شهادتها را براى گرفتن حقوق انكار شده و ترك دروغگويى را براى حرمت يافتن راستگويى و سلام كردن را براى ايمنى بخشيدن از هر چه مايهء هراس است و امامت را براى نظام امت و اطاعت را براى بزرگداشت امام .\r\n","description":"","footnote":"","page_name":" 913 ","page_number":918},
  {"content":"\r\n","description":"","footnote":"","page_name":" 914 ","page_number":919},
  {"content":"\r\n\r\n245\r\nو فرمود ( ع ) : اگر مىخواهيد كه ستمكار را سوگند دهيد ، از او بخواهيد كه چنين گويد : « از حول و قوت خداوند بيزار است . . . » زيرا اگر چنين سوگند خورد و دروغ گويد ، در عقوبتش شتاب گردد و اگر بگويد : « سوگند به خدايى كه جز او خدايى نيست . . . » در عقوبتش شتاب نشود ، زيرا خدا را به يكتايى قبول كرده است .\r\n\r\n246\r\nو فرمود ( ع ) : اى پسر آدم ، تو خود وصىّ خويش باش و از مال خود همان گونه در راه خدا انفاق كن كه خواهى كه پس از تو چنان كنند .\r\n\r\n247\r\nو فرمود ( ع ) : تندخويى ، گونه اى ديوانگى است ، زيرا تندخو از كردهء خود پشيمان است و اگر پشيمان نشود ، ديوانگيش حتمى است .\r\n\r\n248\r\nو فرمود ( ع ) : تندرستى از كمى حسد است .\r\n","description":"","footnote":"","page_name":" 915 ","page_number":920},
  {"content":"\r\n","description":"","footnote":"","page_name":" 916 ","page_number":921},
  {"content":"\r\n\r\n249\r\nو فرمود ( ع ) به كميل بن زياد نخعى : اى كميل ، كسان خود را بگوى كه هنگام عصر براى كسب صفات نيكو بيرون روند و هر شامگاه در برآوردن نياز كسانى كه به خواب رفته‌اند ، بكوشند . سوگند به كسى كه هر آواز را مىشنود ، كه هر كه دلى را شادمان سازد ، خداوند براى او لطفى آفريند و چون مصيبتى به دو رسد ، آن لطف چون آبى به سوى او سرازير شود تا آن مصيبت را ببرد و دور گرداند ، آنسان ، كه اشتر غريب را از چراگاه مىرانند .\r\n\r\n250\r\nو فرمود ( ع ) : هر گاه تنگدست شديد با دادن صدقه با خداى تعالى سودا كنيد .\r\n\r\n251\r\nو فرمود ( ع ) : وفادارى با بىوفايان ، بىوفايى با خداست و بىوفايى با بىوفايان ، وفادارى با خداست .\r\n\r\n252\r\nو فرمود ( ع ) : چه بسيار كسان كه خداوند در حقشان نيكى كند تا بيازمايدشان و چه بسيار كسان كه چون خداوند گناهانشان پوشيده دارد ، مغرور شوند و چه بسيار كسان كه خداوند نام نيكشان را بر زبانها اندازد و فريفته شوند ، خداوند كسى را همانند آنكه در نافرمانى مهلتش داد ، مورد آزمايش قرار نداده است . اين سخن پيش از اين گذشت و در اينجا با افزونيهايى نيكو و سودمند مكرر شد .\r\n","description":"","footnote":"","page_name":" 917 ","page_number":922},
  {"content":"\r\n","description":"","footnote":"","page_name":" 918 ","page_number":923},
  {"content":"\r\n\r\nدر اين فصل گزيده اى از سخنان امام ( ع ) را مىآوريم كه در آنها الفاظ غريب آمده و نياز به تفسير دارد\r\n\r\n1\r\nدر حديثى از آن حضرت ( ع ) آمده است : چون زمانش در رسد ، « يعسوب » دين با پيروان خود به راه افتد و مردم بر او گرد آيند چون « قزع » پاييز كه به هم پيوندند .\r\n« يعسوب » به معنى سرور و مهتر قوم است كه كارهاى مردم به دست اوست و « قزع » به معنى پاره‌هاى ابر است كه در آن باران نباشد .\r\n\r\n2\r\nدر حديثى فرمود : اين خطيب « شحشح » است .\r\nمراد از « شحشح » كسى است كه در اداى خطبه و ادامه دادن آن مهارت دارد و هر كه در سخن و رفتار چالاك باشد او را « شحشح » گويند . در غير اين موضوع به معنى بخيل و ممسك است .\r\n\r\n3\r\nو در حديثى از آن حضرت ( ع ) آمده است : دشمنى را « قحم » است . مراد از « قحم » جايهايى است كه هلاكت را سبب شود . زيرا دشمن بيشتر اوقات ياران خود را در آن هلاكتگاهها به هلاكت رساند . و از اين است « قحمة الاعراب » و آن سالهاى قحطى است كه ايشان را فرو گيرد و اموالشان را نابود گرداند . معنى ديگر اين است كه صحراها خشك شود و ساكنان خود را به زور وادارد كه به شهرها روند .\r\n","description":"","footnote":"","page_name":" 919 ","page_number":924},
  {"content":"\r\n","description":"","footnote":"","page_name":" 920 ","page_number":925},
  {"content":"\r\n\r\n4\r\nدر حديثى از آن حضرت ( ع ) آمده است : چون زنان به « نصّ الحقاق » رسيدند ، خويشاوندان پدرى سزاوارترند . « نص » نهايت چيزهاست و رسيدن به منتهاى هر چيز . چون « نص در رفتن » و آن منتهاى سرعتى است كه چهار پا تواند رفت . و مىگويى « نصصت الرجل عن الامر » و آن هنگامى است كه پرسش خود را در بارهء امرى به منتهى رسانى ، تا هر چه را در دل دارد ، بيرون آورى . « نص الحقاق » مراد ، رسيدن به حد بلوغ است زيرا پايان دورهء خردسالى و هنگامى است كه كودك پاى به دوران جوانى مىنهد . و اين از فصيحترين كنايات است در اين باب . چون زن به اين سن برسد خويشاوندان پدرى از خويشاوندان مادرى به او نزديكتر باشند . زيرا محرم او هستند ، چون برادران و عموها و نيز اگر بخواهند او را به شوى دهند . و « حقاق » عبارت از نزاع مادر است با خويشاوندان پدرى دختر در بارهء او ، كه هر يك از آن دو به ديگرى مىگويد كه من سزاوارتر به او هستم . و در اين معنى است : « حاققته حقاقا » مانند « جادلته جدالا » . و گويند « نص الحقاق » رسيدن عقل است به كمال كه همان رسيدن به سن بلوغ است چه قصد امام ( ع ) از آوردن اين عبارت ، رسيدن به سنى است كه بر او حقوق و احكام واجب مىشود . و آنان كه « نص الحقائق » گفته‌اند ، از حقايق جمع حقيقت را خواسته‌اند و اين معنى را ابو عبيد نقل كرده است . به نظر من « نص الحقاق » در اينجا به معنى رسيدن زن است به سنى كه در آن سن ، ازدواجش جايز باشد و بتواند در حقوق خود تصرف كند و اين تشبيهى است به « حقاق » در شتر ، كه جمع « حقّه » است و آن زمانى است كه سه سال او تمام شده باشد ، وارد چهار سالگى شود . و مىتوان بر آن سوار شد و تند راند . حقايق نيز جمع « حقّه » است و هر دو روايت به يك معنى باز مىگردند . و اين به روش عرب در معنى مذكور نزديكتر است .\r\n","description":"","footnote":"","page_name":" 921 ","page_number":926},
  {"content":"\r\n","description":"","footnote":"","page_name":" 922 ","page_number":927},
  {"content":"\r\n\r\n5\r\nو در حديثى از آن حضرت ( ع ) آمده است : ايمان آشكار مىشود به صورت « لمظه » اى در دل ، هر چه ايمان بيشتر شود ، اين لمظه بزرگتر گردد . « لمظه » مثل نقطه اى است سفيد و از اين معنى است « فرس المظ » هنگامى كه بر پوزه اش سفيدى باشد .\r\n\r\n6\r\nو در حديثى از آن حضرت ( ع ) آمده است : هرگاه كسى را « دين الظنون » باشد ، بايد هنگامى كه آن را مىستاند زكاتش را بده . « الظنون » دينى است كه صاحب آن نمىداند آن را از بدهكار گرفته است يا نه ولى به آن گمان دارد . گاه اميدوار است به گرفتن آن و گاه نااميد از ستاندنش و اين از فصيحترين سخنان است . همچنين است ، هر كارى كه تو آن را مىطلبى و نمىدانى به آن خواهى رسيد ، يا نه . اين را هم ظنون گويند . و در اين معنى است قول اعشى ( 1 )  :\r\n\r\nما يجعل الجدّ الظنون الذى\r\nجنب صوب اللَّجب الماطر\r\nمثل الفراتى اذا ما طما\r\nيقذف بالبوصى و الماهر\r\n\r\n« چه نسبت است چاهى را كه ندانى در آن آب هست يا نه ، دور از ريزش پر صداى باران با رودى ، كه چون طغيان كند ، كشتى و شناگر را از پاى در آورد » « الجدّ » به معنى چاه است و « الظنون » چاهى است كه ندانى در آن آب هست يا نه .\r\n","description":"","footnote":" ( 1 ) . رجوع كنيد به صفحهء 39 ذيل خطبهء شقشقيه . ","page_name":" 923 ","page_number":928},
  {"content":"\r\n","description":"","footnote":"","page_name":" 924 ","page_number":929},
  {"content":"\r\n\r\n7\r\nدر حديثى از آن حضرت ( ع ) در بدرقهء سپاهى كه به جنگ مىفرستاد آمده است : چندان كه توانتان هست از زنان دورى كنيد . « يعنى به هنگام نبرد از ياد زنان و دل بستن به آنها دورى كنيد و با آنان همبستر مشويد . زيرا اين كار بازوى حميّت را سست كند و گره عزيمتها را بگسلد و مانع تعقيب دشمن شود و جنگجو را از فرو رفتن در ميدان نبرد روى گردان سازد و ، هر چه انسان را از كارى باز مىدارد ، گويند ، « اعذب عنه » و « العاذب » و « العذوب » كسى كه از خوردن و آشاميدن روى بر تافته است .\r\n\r\n8\r\nدر حديثى از آن حضرت ( ع ) آمده است : همانند « ياسر فالج » كه منتظر نخستين پيروزى از تيرهاى قمار خود است . « يأسرون » كسانى هستند كه تيرهاى قمار را بر شتر كشته اى مىافكنند . و « فالج » به معنى پيروز است . و گويند « قد فلج عليهم و فلجهم » يعنى بر آنان پيروز شد و مغلوبشان گردانيد و راجز ( 1 )  گويد : لما رأيت فالجا قد فلجا » چون ديدم كه غلبه كننده ، غلبه كرد .\r\n\r\n9\r\nدر حديثى از آن حضرت ( ع ) آمده است : هنگامى كه كارزار سرخ مىشد ما خود را در پناه رسول اللَّه ( صلى الله عليه و آله ) حفظ مىكرديم . و از ميان ما كسى نزديكتر از او به دشمن نبود .\r\n","description":"","footnote":" ( 1 ) . راجز : فضل بن قدامه از شعراى عصر اموى متوفى به سال 130 هجرى . ","page_name":" 925 ","page_number":930},
  {"content":"\r\n","description":"","footnote":"","page_name":" 926 ","page_number":931},
  {"content":"\r\n« يعنى چون ترسمان از دشمن بسيار مىشد و جنگ دندان مىنمود ، مسلمانان به رسول الله ( صلى الله عليه و آله ) پناه مىبردند و از آنچه ترسيده بودند ، ايمنى مىيافتند . سخن او « اذا احمر البأس » كنايه از شدت كارزار است . در اين باب ، عبارات ديگر هم گفته‌اند . بهترين آنها همان است كه امام فرمود و گرمى پيكار را به آتش تشبيه كرد كه هم داغ است و هم سرخ . و آنچه اين معنى را تقويت مىكند اين است كه رسول اللَّه ( صلى الله عليه و آله ) در روز حنين ، در جنگ با هوازن چون جلادت مردان را ديد فرمود « حمى الوطيس » . و طيس كانون يا تنور افروخته است . رسول الله ( صلى الله عليه و آله ) گرمى پيكار مردم را بگرمى و شدت التهاب آتش تشبيه كرده است . اين فصل به پايان رسيد و اكنون به همان شيوهء پيشين در اين باب باز مىگرديم .\r\n","description":"","footnote":"","page_name":" 927 ","page_number":932},
  {"content":"\r\n","description":"","footnote":"","page_name":" 928 ","page_number":933},
  {"content":"\r\n\r\n253\r\nهنگامى كه به او خبر رسيد كه ياران معاويه بر شهر انبار تاخته‌اند ، خود پياده از كوفه بيرون آمد تا به نخيله رسيد . در آنجا مردم به دو پيوستند و گفتند : يا امير المؤمنين ، ما تو را در نبرد با آنان كفايت مىكنيم . على ( ع ) گفت : به خدا سوگند ، شما مرا از زيان خود نگاه نداريد . چگونه مىتوانيد از آسيب آنها نگه داريد . اگر زين پيش ، رعيت از جور حاكمان مىناليد ، من امروز از جور رعيتم مىنالم . گويى ايشان پيشوا هستند و من پيرو ايشانم يا من فرمانبرم و ايشان فرمانده . على ( ع ) اين سخن را در كلامى طولانى بيان فرمود و ما گزيدهء آن را در ضمن خطبه‌ها آورده‌ايم . در اين حال دو مرد از اصحاب پيش آمدند و يكى از آن دو گفت : مرا جز بر خود و اين برادرم تسلطى نيست . اى امير المؤمنين ، بفرماى تا به جاى آوريم .\r\nعلى ( ع ) در پاسخ او فرمود : شما كجاييد و آنچه من مىخواهم كجا .\r\n\r\n254\r\nگويند حارث بن حوط نزد او آمد و گفت : آيا پندارى كه من اصحاب جمل را گمراه مىپندارم على ( ع ) در پاسخ او فرمود : اى حارث ، تو به پايين نگريسته اى و به بالا ننگريسته اى ، از اين رو حيران و سرگردان مانده اى . تو حق را نشناخته اى كه اهل حق را بشناسى و باطل را ندانسته اى تا بدانى آنها كه راه باطل مىسپرند ، كداماند : حارث گفت : من و سعد بن مالك ( 1 )  و عبد الله بن عمر كناره گرفتيم .\r\nعلى ( ع ) فرمود : سعد بن مالك و عبد الله بن عمر حق را يارى نكردند و باطل را فرو نگذاشتند .\r\n","description":"","footnote":" ( 1 ) . سعد بن مالك - سعد بن ابى وقاص است . ","page_name":" 929 ","page_number":934},
  {"content":"\r\n","description":"","footnote":"","page_name":" 930 ","page_number":935},
  {"content":"\r\n\r\n255\r\nو فرمود ( ع ) : همنشين سلطان چون كسى است كه بر شير سوار شده ، مردم به مقام او غبطه مىخورند و او خود بهتر از هر كس مىداند كه در كجا نشسته است .\r\n\r\n256\r\nو فرمود ( ع ) : به بازماندگان ديگران نيكى كنيد تا بازماندگانتان را پاس دارند .\r\n\r\n257\r\nو فرمود ( ع ) : سخن حكيمان اگر درست باشد داروست و اگر نادرست باشد ، درد است .\r\n\r\n258\r\nمردى از او خواست كه ايمان را به او بشناساند ، فرمود : فردا نزد من آى تا با تو بگويم و مردم هم بشنوند ، تا اگر تو سخن مرا فراموش كنى ، ديگران به خاطر بسپارند . زيرا سخن چون شكار رمنده است . يكى آن را مىگيرد ، ديگرى از دستش مىدهد . و پيش از اين پاسخ آن حضرت را آورده‌ايم . آنجا كه مىگويد ايمان بر چهار شعبه است .\r\n","description":"","footnote":"","page_name":" 931 ","page_number":936},
  {"content":"\r\n","description":"","footnote":"","page_name":" 932 ","page_number":937},
  {"content":"\r\n\r\n259\r\nو فرمود ( ع ) : اى فرزند آدم ، اندوه روز نيامده را به روزى كه آمده است مياور . زيرا فردا ، اگر از عمر تو باشد ، خداوند در آن روز ، روزيت را خواهد داد .\r\n\r\n260\r\nو فرمود ( ع ) : دوستت را به اندازه دوست بدار ، شايد روزى خصم تو گردد و با دشمنت به اندازه دشمنى كن شايد روزى با تو دوست شود .\r\n\r\n261\r\nو فرمود ( ع ) : مردم در دنيا دو گونه كار كنند : يكى در دنيا ، براى دنيا كار مىكند و دنيا چنانش به خود مشغول داشته كه به آخرتش نمىپردازد و مىترسد كه بازماندگانش گرفتار فقر شوند و حال آنكه ، خود از دنيا در امان است . چنين كسى عمر خود را براى سود ديگران تباه مىكند و آن ديگر در دنيا براى آخرتش كار مىكند ، پس بهرهء او از دنيا بىهيچ رنجى به دستش مىآيد . چنين كسى نصيب خود از دنيا و آخرت فراهم آورد و مالك دو سراى شود . در نزد خداى هم آبرومند است و هر حاجت ، كه از او خواهد ، برآورد .\r\n\r\n262\r\nگويند در زمان خلافت عمر بن الخطاب و در نزد او سخن از زيورهاى كعبه و فراوانى آنها به ميان آمد . جمعى گفتند كه مىتوان آنها را برگرفت و هزينهء بسيج سپاهيان اسلام ساخت ثواب اين كار بيشتر است . زيرا كعبه زيور مىخواهد چه كند . عمر خواست چنان كند و از امير المؤمنين ( ع ) پرسيد . آن حضرت در جواب فرمود :\r\n","description":"","footnote":"","page_name":" 933 ","page_number":938},
  {"content":"\r\n","description":"","footnote":"","page_name":" 934 ","page_number":939},
  {"content":"\r\nقرآن بر پيامبر ( صلى الله عليه و آله ) نازل شده و اموال را به چهار قسمت كرده است : يكى داراييهاى مسلمانان كه پس از آنها به ميان وارثانشان ، به گونه اى كه مقرر شده ، تقسيم مىشود . دو ديگر ، فيىء يا غنايم جنگى است كه به مستحقانش داده شود و سوم ، خمس كه خداوند تقسيم آن را طريقه اى معين كرده و چهارم ، صدقات كه آنها را هم جايى مقرر است . زيورهاى كعبه در آن روزها هم بود ولى پيامبر ( صلى الله عليه و آله ) آنها را به حال خود گذاشت ، نه اين كه تقسيم آنها را فراموش كرده باشد يا آنكه مكان آنها را ندانسته باشد . آنها را در همان جاى قرار ده كه خداوند و رسولش قرار داده بودند .\r\nعمر گفت : اگر تو نبودى ما رسوا مىشديم و زيورهاى كعبه را به حال خود رها كرد .\r\n\r\n263\r\nگويند دو مرد را نزد او آوردند كه از مال خدا دزدى كرده بودند . يكى از آن دو ، برده اى بود از آن بيت المال مسلمانان و ديگرى ، برده اى بود از آن يكى از مردم . فرمود : آن كه از بيت المال است ، حدى بر او نيست ، زيرا برخى از مال خدا را برخى از مال خدا خورده است . اما ديگرى را بايد حد زد . و دستش را بريد .\r\n\r\n264\r\nو فرمود ( ع ) : اگر پاهاى من در اين لغزشگاه استوار بماند ، چيزهايى را تغيير دهم .\r\n\r\n265\r\nو فرمود ( ع ) : به يقين بدانيد ، كه خداى تعالى براى بندهء خود ، جز آنكه در قرآن\r\n","description":"","footnote":"","page_name":" 935 ","page_number":940},
  {"content":"\r\n","description":"","footnote":"","page_name":" 936 ","page_number":941},
  {"content":"\r\nحكيم مقرر كرده ، قرار نداده است ، هر چند ، بنده در چاره انديشى توانا و در طلب ، پايدار و در حيله گرى ، نيرومند باشد . و ميان بنده و آنچه براى او در قرآن حكيم مقرر كرده ، مانعى پديد نياورد ، هر چند ، بنده ناتوان و چاره انديشيش اندك باشد . كسى كه به اين امر آگاه بود و بدان عمل كند ، بيش از همه از راحت و منفعت برخوردار شود و هر كه در آن ترديد روا دارد ، بيش از همهء مردم گرفتار زيان گردد . چه بسا صاحب نعمتى كه فريب نعمت خود خورد و اندك اندك راه عذابى الهى پويد و بسا مبتلايى كه خداوند بيازمايدش تا نعمتى دهد . پس ، اى شنونده ، بر سپاسگزاريت بيفزاى و از شتابكارى خود بكاه و به آنچه تو را روزى داده ، خرسند باش و بيش مخواه .\r\n\r\n266\r\nو فرمود ( ع ) : علم خود را جهل و يقين خود را شك مپنداريد . چون دانستيد ، عمل كنيد و چون يقين كرديد ، پاى پيش نهيد .\r\n\r\n267\r\nو فرمود ( ع ) : طمع تو را بر لب آب برد و سيراب ناشده بيرون آرد . ضمانت مىكند و وفا نمىكند . چه بسا آشامنده اى كه پيش از سيرابشدن ، آب گلوگيرش شود . هر قدر چيزى كه مايهء رقابت است ، ارزشش بيش باشد ، اندوه فقدانش بيش باشد . آرزوها ديدگان بصيرت را كور سازند و بهره نصيب كسى شود كه در پى آن نبوده است .\r\n","description":"","footnote":"","page_name":" 937 ","page_number":942},
  {"content":"\r\n","description":"","footnote":"","page_name":" 938 ","page_number":943},
  {"content":"\r\n\r\n268\r\nو فرمود ( ع ) : بار خدايا ، به تو پناه مىبرم از اين كه ظاهرم در چشم مردم نيكو جلوه كند و درونم كه پنهانش مىدارم ، زشت باشد ، و در نزد مردم از روى ريا خودنمايى كنم ، در كارهايى كه تو از من بدان آگاهترى . و خود را در برابر مردم نيكو جلوه دهم ، ولى اعمال بدم را نزد تو آرم تا به بندگانت تقرب جويم و از خشنودى تو دور گردم .\r\n\r\n269\r\nو فرمود ( ع ) : نه ، به خداوندى سوگند كه به توانايى او ، شبى سياه را كه روزى سپيد در پى داشت ، به پايان برديم ، كه چنين و چنان خواهد شد .\r\n\r\n270\r\nو فرمود ( ع ) : چيز اندكى كه بر آن مداومت كنى ، بهتر است از بسيارى كه از آن ملول گردى .\r\n\r\n271\r\nو فرمود ( ع ) : اگر مستحبات به واجبات زيان رسانند ، مستحبات را ترك گوى .\r\n\r\n272\r\nو فرمود ( ع ) : هر كه دورى سفر را در نظر آورد ، خود را براى آن مهيا دارد .\r\n","description":"","footnote":"","page_name":" 939 ","page_number":944},
  {"content":"\r\n","description":"","footnote":"","page_name":" 940 ","page_number":945},
  {"content":"\r\n\r\n273\r\nو فرمود ( ع ) : انديشيدن همانند ديدن به چشم نيست . چه بسا چشم در ديدن خطا كند و حال آنكه ، عقل به كسى كه از او نصيحت خواهد ، خيانت نكند .\r\n\r\n274\r\nو فرمود ( ع ) : ميان شما و اندرز پرده اى است از غفلت .\r\n\r\n275\r\nو فرمود ( ع ) : نادان شما به عبث در كار بيفزايد و دانايتان كارها را به تأخير افكند .\r\n\r\n276\r\nو فرمود ( ع ) : علم راه بهانه جويان را مىبندد .\r\n\r\n277\r\nو فرمود ( ع ) : از همه مىخواهند كه شتاب كنند ولى آنها مهلت مىخواهند و براى هر يك مدتى معين نهاده‌اند و آنها بهانه آورند و كار به تأخير اندازند .\r\n","description":"","footnote":"","page_name":" 941 ","page_number":946},
  {"content":"\r\n","description":"","footnote":"","page_name":" 942 ","page_number":947},
  {"content":"\r\n\r\n278\r\nو فرمود ( ع ) : مردم چيزى را نگفتند : خوشا ، مگر آنكه روزگار براى آن روز بدى را پنهان داشته است .\r\n\r\n279\r\nاو را از قدر پرسيدند و فرمود ( ع ) : راهى است تاريك ، بدان گام منهيد و دريايى است ژرف ، بدان داخل مشويد . راز خداوند است ، در آشكار كردن آن خود را به رنج ميفكنيد .\r\n\r\n280\r\nو فرمود ( ع ) : هرگاه خداوند بنده اى را خوار خواهد ، او را از فرا گرفتن دانش باز دارد .\r\n\r\n281\r\nو فرمود ( ع ) : پيش از اين مرا برادرى بود ، در راه خدا كه خرد بودن دنيا در نظرش او را در چشم من بزرگ داشته بود ، هرگز بندهء شكم نبود . چيزى را كه نمىيافت ، آرزو نمىكرد و چون مىيافت ، بسيار به كار نمىبرد . بيشتر روزگارش در خاموشى مىگذشت و اگر سخن مىگفت بر ديگر گويندگان غلبه مىيافت . و عطش پرسندگان را فرو مىنشاند . مردى افتاده بود و همه ناتوانش مىانگاشتند . چون زمان كوشش فرا مىرسيد ، شير بيشه را مىماند و مار بيابان را . تا نزد قاضى نمىرفت ، حجت نمىآورد . كسى را كه خطا مىكرد و مىدانست عذرى دارد ، تا عذرش را نمىشنيد ،\r\n","description":"","footnote":"","page_name":" 943 ","page_number":948},
  {"content":"\r\n","description":"","footnote":"","page_name":" 944 ","page_number":949},
  {"content":"\r\nملامتش نمىكرد . از درد شكوه نمىنمود ، مگر آن گاه كه بهبود يافته بود . اگر كارى را مىكرد ، مىگفت و اگر نمىكرد ، نمىگفت . اگر در سخن مغلوب مىشد ، در خاموشى مغلوب نمىشد . همواره به شنيدن حريصتر بود تا به گفتن . هرگاه دو كار براى او پيش مىآمد مىنگريست كه كدام يك از آن دو به هواى نفس نزديكتر است تا خلاف آن كند . بر شما باد به اين خويها ، آنها را فرا گيريد و در فراگرفتنشان با يكديگر رقابت نماييد . اگر نتوانستيد به همهء آنها برسيد ، بر گرفتن اندك بهتر از ترككردن همه است .\r\n\r\n282\r\nو فرمود ( ع ) : اگر خداوند ، به سبب نافرمانيش ، مردم را بيم نمىداد باز هم فرمانبرداريش واجب بود تا سپاس نعمتش را بگزاريم .\r\n\r\n283\r\nدر تعزيت به اشعث بن قيس كه پسرش مرده بود چنين فرمود : اى اشعث ، اگر بر پسرت اندوهگين هستى ، سزاوارى ، زيرا جگر گوشهء توست . اگر صبر كنى ، خداوند به هر مصيبتى پاداشى دهد . اى اشعث ، اگر در اين مصيبت صبر كنى ، تقدير خداوند بر تو رفته است و تو را مزدى است و اگر بيتابى كنى ، تقدير خداوند بر تو رفته و تو گناهكارى . اى اشعث ، پسر تو شادمانت مىداشت ، پس براى تو بلا و آزمايش بود اكنون تو را محزون داشته و آن ثواب است و رحمت .\r\n","description":"","footnote":"","page_name":" 945 ","page_number":950},
  {"content":"\r\n","description":"","footnote":"","page_name":" 946 ","page_number":951},
  {"content":"\r\n\r\n284\r\nهنگام به خاك سپردن رسول الله ( صلى الله عليه و آله ) بر سر قبر آن حضرت ، چنين فرمود : صبر نيكوست ، مگر بر مرگ تو و بيتابى زشت است ، مگر در فراق تو اندوهى كه از مرگ تو رسد بزرگ است و هر اندوه ديگر ، چه پيش از آن و چه پس از آن ، خرد است و بىمقدار .\r\n\r\n285\r\nو فرمود ( ع ) : با احمق همنشين مباش كه كردار خويش در چشم تو بيارايد و دوست دارد كه تو را همانند خود سازد .\r\n\r\n286\r\nاز او فاصلهء مشرق و مغرب را پرسيدند ، فرمود : به قدر يك روز سير خورشيد .\r\n\r\n287\r\nو فرمود ( ع ) : دوستان تو سه كساند و دشمنان تو نيز ، سه كس . اما دوستان تو دوست تو و دوست دوست تو و دشمن دشمن توست و اما دشمنان تو : دشمن تو و دشمن دوست تو و دوست دشمن تو .\r\n","description":"","footnote":"","page_name":" 947 ","page_number":952},
  {"content":"\r\n","description":"","footnote":"","page_name":" 948 ","page_number":953},
  {"content":"\r\n\r\n288\r\nبه مردى كه براى زيان رسانيدن به دشمن سعى مىكرد ولى به گونه اى كه به خود زيان مىرسانيد ، فرمود : تو مانند كسى هستى كه نيزه اى در تن خود فرو كند تا كسى را كه پشت سرش بر اسب سوار شده ، بكشد .\r\n\r\n289\r\nو فرمود ( ع ) : چه بسيار است پندها و چه اندكاند ، پند پذيرندگان .\r\n\r\n290\r\nو فرمود ( ع ) : كسى كه دشمنى را از حد بگذراند ، گناه كرده است و هر كه در آن كوتاهى كند ، ستم كرده و كسى كه همواره با ديگران نزاع كند ، نمىتواند از خدا بترسد و پرهيزگار باشد .\r\n\r\n291\r\nو فرمود ( ع ) : اندوهگينم نكند ، گناهى كه پس از آن مهلت به جاى آوردن دو ركعت نماز را داشته باشم .\r\n\r\n292\r\nدر پاسخ كسى كه از او پرسيد كه چگونه خداوند از مردم حساب مىكشد با وجود بسيارى آنها ، فرمود : همان گونه كه آنان را با وجود بسيار بود نشان روزى مىدهد .\r\nپرسيد : چگونه از آنها حساب مىكشد ، در حالى كه مردم نمىبينندش فرمود : همان گونه كه روزيشان مىدهد و حال آنكه نمىبينندش .\r\n","description":"","footnote":"","page_name":" 949 ","page_number":954},
  {"content":"\r\n","description":"","footnote":"","page_name":" 950 ","page_number":955},
  {"content":"\r\n\r\n293\r\nو فرمود ( ع ) : فرستاده اى كه نزد كسى مىفرستى ، ترجمان عقل توست و نامهء تو رساتر چيزى است كه از سوى تو سخن مىگويد .\r\n\r\n294\r\nو فرمود ( ع ) : كمتر به دعا نيازمند است ، مبتلايى كه سخت گرفتار بلا شده ، از تندرستى كه از بلا ايمنى ندارد .\r\n\r\n295\r\nو فرمود ( ع ) : مردم ، فرزندان دنيا هستند و آدمى را به سبب دوست داشتن مادرش سرزنش نمىكنند .\r\n\r\n296\r\nو فرمود ( ع ) : بينوايى كه از تو چيزى مىطلبد ، فرستادهء خداست . كسى كه او را چيزى ندهد ، گويى حق خدا را ادا نكرده است و هر كه او را چيزى دهد ، حق خدا را ادا كرده است .\r\n\r\n297\r\nو فرمود ( ع ) : غيرتمند هرگز زنا نمىكند .\r\n","description":"","footnote":"","page_name":" 951 ","page_number":956},
  {"content":"\r\n","description":"","footnote":"","page_name":" 952 ","page_number":957},
  {"content":"\r\n\r\n298\r\nو فرمود ( ع ) : مدت مقرر عمر ، نگهبانى را كافى است .\r\n\r\n299\r\nو فرمود ( ع ) : مردى كه فرزندش را كشته‌اند به خواب تواند رفت ، ولى مردى كه مالش را برده‌اند خواب به چشمش نرود يعنى بر كشته شدن فرزند صبر تواند كرد و از ربوده شدن مال صبر نتواند .\r\n\r\n300\r\nو فرمود ( ع ) : دوستى پدرها سبب خويشاوندى ميان فرزندان شود . پس خويشاوندى را به دوستى بيشتر نياز است تا دوستى را به خويشاوند .\r\n\r\n301\r\nو فرمود ( ع ) : از گمانهاى مؤمنان بپرهيزيد ، زيرا خداوند حق را بر زبانهاى ايشان نهاده است .\r\n\r\n302\r\nو فرمود ( ع ) : ايمان بندهء خدا صادق نباشد تا آن گاه كه ، به آنچه در دست خداوند است ، اعتمادش بيشتر باشد ، از آنچه در دست خود اوست .\r\n","description":"","footnote":"","page_name":" 953 ","page_number":958},
  {"content":"\r\n","description":"","footnote":"","page_name":" 954 ","page_number":959},
  {"content":"\r\n\r\n303\r\nهنگامى كه به بصره آمد ، انس بن مالك را نزد طلحه و زبير فرستاد تا چيزى را كه از رسول الله ( صلى الله عليه و آله ) در بارهء آنها شنيده است به يادشان آورد . انس بن مالك از دادن آن گواهى خوددارى كرد و چون نزد او بازگشت ، گفت : آن سخن فراموش كرده‌ام . حضرت به او فرمود : اگر دروغ بگويى ، خدا تو را به آن سپيدى درخشان دچار نمايد كه عمامه نتواندش پوشاند .\r\n[ مرادش بيمارى پيسى بود و انس به اين بيمارى دچار شد و چهره اش را لكه‌هاى سپيد فرا گرفت و از آن پس ، بىنقاب ديده نشد 
  ] .\r\n\r\n304\r\nو فرمود ( ع ) : دلها را شوق روى آوردن به كارى است يا ميل روى برگرداندن از آن اگر دل را شوق روى آوردن بود آن را به مستحبات وادار و اگر ميل روى برگردانيدن بود به همان واجبات بسنده كن .\r\n\r\n305\r\nو فرمود ( ع ) : در قرآن خبرهاى پيشينيان شماست و خبرهاى آنها كه پس از شما مىآيند و نيز در آن است ، حكم روابط ميان شما .\r\n\r\n306\r\nو فرمود ( ع ) : سنگ را به همان جا كه از آن آمده است ، باز گردانيد . زيرا بدى را جز بدى دفع نكند .\r\n","description":"","footnote":"","page_name":" 955 ","page_number":960},
  {"content":"\r\n","description":"","footnote":"","page_name":" 956 ","page_number":961},
  {"content":"\r\n\r\n307\r\nبه كاتب خود ، عبيد الله بن ابى رافع ، فرمود : در دواتت ليقه بگذار و ميدان تراش قلمت را وسعت بده و ميان سطرها فاصله بينداز و حروف را به هم نزديك نويس اينها براى زيبايى خط شايسته است .\r\n\r\n308\r\nو فرمود ( ع ) : من پيشواى مؤمنان هستم و ثروت پيشواى تباهكارا . مراد اين است كه مؤمنان پيروان من هستند و تباهكاران از پى ثروت مىروند ، همان گونه كه زنبوران از پى ملكهء ( يعسوب ) خود روند و او رئيس آنهاست .\r\n\r\n309\r\nيكى از يهوديان گفت : هنوز پيغمبرتان را دفن نكرده بوديد كه در او اختلاف نموديد در پاسخ او فرمود : ما در بارهء جانشينى او اختلاف كرديم نه در بارهء او . ولى شما هنوز پاهايتان از آب دريا خشك نشده بود كه به پيغمبرتان گفتيد « همانطور كه آنها را خدايانى است براى ما هم خدايى بساز . گفت : شما مردمى بىخرد هستيد . » ( 1 ) \r\n\r\n310\r\nاز او پرسيدند كه چگونه بر اقران و هماوردان غلبه يافتى فرمود : در كارزار با مردى روياروى نشدم ، جز آنكه در دل او چيزى پديد مىآمد كه مرا بر ضد او يارى مىداد . [ اشارت است به ايجاد وحشت در دلها 
  ] .\r\n","description":"","footnote":" ( 1 ) . سورهء 7 ، آيهء 138 . ","page_name":" 957 ","page_number":962},
  {"content":"\r\n","description":"","footnote":"","page_name":" 958 ","page_number":963},
  {"content":"\r\n\r\n311\r\nبه فرزند خود ، محمد بن حنيفه ، فرمود : اى فرزند بيم دارم كه تو فقير شوى ، پس به خدا پناه ببر از فقر . زيرا فقر سبب نقص در دين است و سرگردانى عقل و ايجاد كنندهء دشمنى است .\r\n\r\n312\r\nبه كسى كه از او مشكلى پرسيد ، فرمود : براى فهميدن بپرس ، نه به قصد جدل . زيرا نادانى كه چيزى مىآموزد ، همانند داناست و دانايى كه پاى از دايرهء انصاف بيرون مىنهد به نادان مىماند .\r\n\r\n313\r\nبه عبد الله بن عباس در مورد رأيى كه داده بود و موافق نظرش نبود ، فرمود : بر تو است كه رأى خود را با من در ميان نهى . من در آن مىنگرم ، اگر نپذيرفتم ، بايد تو از رأى من اطاعت كنى .\r\n\r\n314\r\nگويند هنگامى كه از صفين باز گرديد و وارد كوفه شد بر شباميان ( 1 )  گذشت ، صداى گريهء زنانشان را بر كشتگان نبرد صفين شنيد . در اين حال ، حرب بن شر حبيل شبامى ، كه از بزرگان قوم خود بود ، به سوى او آمد . امام به او فرمود : چنان كه مىشنوم زنان شما بر شما چيره شده‌اند . چرا آنان را از ناله و زارى نهى نمىكنيد حرب همراه او به راه افتاد . على ( ع ) سواره بود و او پياده . پس به او فرمود : بازگرد ، پياده رفتن چون تويى در ركاب چون منى موجب فريب والى و مذلت و خوارى مؤمنان شود .\r\n","description":"","footnote":" ( 1 ) . شباميان ، تيره اى از قبيلهء همدان . ","page_name":" 959 ","page_number":964},
  {"content":"\r\n","description":"","footnote":"","page_name":" 960 ","page_number":965},
  {"content":"\r\n\r\n315\r\nدر روز نهروان بر كشتگان خوارج گذشت . فرمود : اى شوربخت مردمى كه شماييد آنكه فريبتان داد به شما زيان رسانيد .\r\nاو را گفتند : يا امير المؤمنين ، چه كسى فريبشان داد فرمود : شيطان گمراه كننده و نفس فرمان دهنده بر بدى آنان را فريفتهء آرزوها ساخت و راه نافرمانى را برايشان بگشود و به پيروزى وعده داد و به آتش سرنگون نمود .\r\n\r\n316\r\nو فرمود ( ع ) : از نافرمانى خداى در نهانجاى بترسيد . زيرا آنكه شاهد اعمال است ، همو داورى كند .\r\n\r\n317\r\nچون خبر قتل محمد بن ابى بكر ( رضى الله عنه ) به او رسيد ، فرمود : اندوه ما در كشته شدن او ، به قدر شادمانى آنهاست ، جز آنكه ، آنها از دشمنى رستند و ما دوستى محبوب را از دست داديم .\r\n\r\n318\r\nو فرمود ( ع ) : مدت عمرى كه خداوند عذر فرزند آدم را در آن مىپذيرد ، شصت سال است .\r\n","description":"","footnote":"","page_name":" 961 ","page_number":966},
  {"content":"\r\n","description":"","footnote":"","page_name":" 962 ","page_number":967},
  {"content":"\r\n\r\n319\r\nو فرمود ( ع ) : پيروزى نيافت ، آنكه گناه بر او پيروز شد و كسى كه به پايمردى شر پيروز شود ، شكست خورده است .\r\n\r\n320\r\nو فرمود ( ع ) : خداوند سبحان روزى فقرا را در اموال توانگران مقرر داشته . پس هيچ فقيرى گرسنه نماند ، مگر آنكه ، توانگرى حق او را باز داشته است و خداى تعالى توانگران را ، بدين سبب ، باز خواست كند .\r\n\r\n321\r\nبىنيازى از عذر آوردن ، بهتر از عذر آوردن از روى راستى است .\r\n\r\n322\r\nو فرمود ( ع ) : كمترين حقى كه خداى سبحان را بر عهدهء شماست ، اين است كه از نعمتهايش در راه نافرمانيش يارى نخواهى .\r\n\r\n323\r\nو فرمود ( ع ) : خداى سبحان طاعت خود را غنيمت زيركان قرار داد ، هنگامى كه ناتوانان در انجام دادن آن قصور مىورزند .\r\n","description":"","footnote":"","page_name":" 963 ","page_number":968},
  {"content":"\r\n","description":"","footnote":"","page_name":" 964 ","page_number":969},
  {"content":"\r\n\r\n324\r\nو فرمود ( ع ) : حاكمان پاسبانان خداوند هستند ، در روى زمين .\r\n\r\n325\r\nدر صفت مؤمن چنين فرمود : مؤمن را شادمانى در چهره است و اندوه در دل حوصله اش از همه بيش است و نفسش از همه خوارتر . برترى جويى را خوش ندارد و از خودنمايى بيزار است . اندوهش بسيار و همتش بلند و خاموشيش دراز و وقتش مشغول است . مؤمن صبور و شكرگزار است ، همواره در انديشه است و در اظهار نياز امساك كند . نرمخوى و نرمرفتار است . نفسش از صخره سختتر است ، در عين حال ، خود را از بردگان كمتر مىگيرد .\r\n\r\n326\r\nو فرمود ( ع ) : بزرگترين توانگرى ، مأيوس شدن است از آنچه در دست مردم است\r\n\r\n327\r\nو فرمود ( ع ) : كسى كه از او چيزى خواسته‌اند ، آزاد است تا زمانى كه وعده دهد .\r\n\r\n328\r\nو فرمود ( ع ) : اگر بندهء خدا مدت عمر و سرانجام خود را بنگرد ، آرزو و غرور را دشمن دارد .\r\n","description":"","footnote":"","page_name":" 965 ","page_number":970},
  {"content":"\r\n","description":"","footnote":"","page_name":" 966 ","page_number":971},
  {"content":"\r\n\r\n329\r\nو فرمود ( ع ) : هر كس را در مالش دو شريك است ، يكى وارث و يكى حوادث .\r\n\r\n330\r\nو فرمود ( ع ) : كسى كه مردم را به كار نيك مىخواند و خود عمل نمىكند ، چونان تيراندازى است كه كمانش را زه نيست .\r\n\r\n331\r\nو فرمود ( ع ) : علم بر دو گونه است : يكى مطبوع ، يعنى علمى كه در طبيعت كسى سرشته است و يكى مسموع ، كه به گوش بشنوند . اگر علم مطبوع نبود علم مسموع سود ندهد .\r\n\r\n332\r\nو فرمود ( ع ) : رأى درست وابستهء دولتهاست . روى آورد به روى آوردن دولت و برود به رفتن آن .\r\n\r\n333\r\nو فرمود ( ع ) : پاكدامنى ، زيور فقر است و شكرگزارى زيور توانگرى .\r\n\r\n334\r\nو فرمود ( ع ) : روز دادگرى بر ستمگر سختتر است از روز ستم بر ستمديده .\r\n","description":"","footnote":"","page_name":" 967 ","page_number":972},
  {"content":"\r\n","description":"","footnote":"","page_name":" 968 ","page_number":973},
  {"content":"\r\n\r\n335\r\nو فرمود ( ع ) : گفته‌ها نوشته شده و رازها آشكار گشته و هر كس در گرو كارى است كه كرده . مردم ، ناقصاناند و معيوبان ، مگر آنكه خدايش در امان دارد . آنكه مىپرسد ، قصد آزار دارد و آنكه پاسخ مىدهد به تكلَّف دهد . كسى را كه انديشه برتر است ، خشنودى يا خشم ديگرانش از انديشه اش منصرف دارد . آنكه از همه پايدارتر و سختتر مىنمايد ، بسا از نيمنگاهى آزرده گردد يا به يك سخن دگرگون شود .\r\n\r\n336\r\nو فرمود ( ع ) : اى مردم ، از خداى بترسيد ، چه بسا ، آرزومندى كه به آرزويش نرسد و چه بسا كسى كه بنايى برآورد و در آن زيستن نتواند و چه بسا ، گرد آورنده اى كه بگذارد و بگذرد . شايد آن را به ناروا گرد آورده است يا حق كسى است كه آن را به او نداده ، يا از حرام به دستش آورده و گناهش به گردن اوست و بارش بر دوش او . به پيشگاه پروردگارش حاضر مىشود ، با تأسف و دريغ « زيانكار در دنيا و آخرت و اين زيانكارى آشكار است » ( 1 )  .\r\n\r\n337\r\nو فرمود ( ع ) : گونه اى پاكدامنى است ، به گناه دست نايافتن .\r\n\r\n338\r\nو فرمود ( ع ) : آبروى تو آبى است بسته . درخواست از ديگران آن را قطره قطره مىريزد ، پس بنگر كه آبرويت را نزد كه مىريزد .\r\n","description":"","footnote":" ( 1 ) . سورهء 22 ، آيهء 11 . ","page_name":" 969 ","page_number":974},
  {"content":"\r\n","description":"","footnote":"","page_name":" 970 ","page_number":975},
  {"content":"\r\n\r\n339\r\nو فرمود ( ع ) : ستودن بيش از استحقاق ، تملَّق است و كمتر از استحقاق ، ناتوانى در گفتار است يا رشكبردن .\r\n\r\n340\r\nو فرمود ( ع ) : سختترين گناهان ، گناهى است كه مرتكب آن آسانش انگارد و خردش شمرد .\r\n\r\n341\r\nو فرمود ( ع ) : هر كه به عيب خود نگريست از نگريستن در عيب ديگران بازماند هر كه به روزيى كه خدا به او داده ، خرسند باشد ، بر آنچه از دستش رفته ، محزون نگردد . هر كه تيغ ستم بيرون كشد ، سرانجام ، خونش به آن بريزد . هر كه با كارها پنجه در افكند هلاك شود . هر كه خود را به گردابها افكند ، غرق گردد . هر كه به جايهاى ناشايست قدم نهد ، متهم شود . هر كه سخنش بسيار باشد ، خطاهايش بسيار باشد و هر كه خطايش افزونتر ، آزرمش كمتر و هر كه آزرمش كم باشد ، پارساييش اندك بود و هر كه پارساييش اندك باشد ، قلبش بميرد و هر كه قلبش بميرد به آتش دوزخ داخل گردد . هر كه به عيبهاى مردم بنگرد و آنها را ناخوش دارد ، ولى خود مرتكب آنها گردد ، بىترديد احمق است . قناعت ثروتى است پايان ناپذير . هر كه فراوان ياد مرگ كند ، به اندكى از دنيا راضى باشد و هر كه بداند گفتارش همان كردار اوست ، در آنچه به كارش نيايد چيزى نگويد .\r\n\r\n342\r\nو فرمود ( ع ) : ستمكار را سه نشان است : بر كسى كه فراتر از اوست به معصيت ستم مىكند و بر آنكه فروتر از اوست ، غلبه مىيابد و ستمكاران را در ستمگرى يار و پشتيبان است .\r\n","description":"","footnote":"","page_name":" 971 ","page_number":976},
  {"content":"\r\n","description":"","footnote":"","page_name":" 972 ","page_number":977},
  {"content":"\r\n\r\n343\r\nو فرمود ( ع ) : چون سختى به نهايت رسد ، گشايش آيد و چون حلقه‌هاى بلا تنگ گردد ، آسودگى فرا رسد .\r\n\r\n344\r\nبه يكى از اصحابش فرمود : بيشتر كارت را به زن و فرزندت اختصاص مده ، زيرا اگر آنها دوستان خدا باشند ، خداوند دوستان خود را ضايع نگذارد و اگر دشمنان او باشند ، چرا بايد همهء همت و كار تو صرف دشمنان خدا شود .\r\n\r\n345\r\nو فرمود ( ع ) : بزرگترين عيب اين است كه چيزى را عيب انگارى كه در تو نيز تواند بود .\r\n\r\n346\r\nمردى در حضور او به مرد ديگرى كه صاحب پسرى شده بود تهنيت گفت . و گفت : تولد سواركارت گوارا باد . امام فرمود : چنين مگوى ، بگوى بخشنده را سپاس گوى و آنچه بخشيده ، بر تو مبارك باد . به سن رشد رسد و از نيكيهايش بهره مند گردد .\r\n\r\n347\r\nيكى از كارگزاران او بناى پرشكوهى برآورده بود . او را فرمود : درهمهاى نهفته سر برآوردند و اين بنا حكايت از توانگريت دارد .\r\n","description":"","footnote":"","page_name":" 973 ","page_number":978},
  {"content":"\r\n","description":"","footnote":"","page_name":" 974 ","page_number":979},
  {"content":"\r\n\r\n348\r\nاز او پرسيدند مردى كه در خانه اش را به رويش بربندند و در آنجا رهايش كنند ، روزيش از كجا مىرسد فرمود : از آنجا كه اجلش به سراغش مىآيد .\r\n\r\n349\r\nدر تعزيت جماعتى كه يكى از آنها مرده بود ، فرمود : اين كار به شما آغاز نشده و به شما هم پايان نيابد . اين يار شما وقتى كه زنده بود ، سفر مىكرد ، چنان پنداريد كه اكنون هم به سفر رفته است . اگر نزد شما برگشت كه برگشته و گرنه ، شما به نزد او خواهيد رفت .\r\n\r\n350\r\nو فرمود ( ع ) : اى مردم ، بايد كه خداوند شما را به هنگام نعمت ، ترسان بيند همان گونه كه شما را به هنگام محنت ترسان مىبيند . كسى كه خداوند در داراييش گشايش داده و اين گشايش را وسيلهء امتحان خود نداند ، خود را از حادثهء ترسناكى در امان پنداشته و كسى كه در تنگى و نادارى افتد و آن را امتحان خود به حساب نياورد پاداشى را كه اميدش مىرفت ، تباه كرده است .\r\n\r\n351\r\nو فرمود ( ع ) : اى اسيران خواهشهاى نفس ، درنگ كنيد . زيرا كسى را كه به دنيا گرويده است ، نترساند ، مگر صداى دندانهاى حوادث . اى مردم ، خود خويشتن را ادب كنيد و نفس خود را از عادتهاى زشتى كه به آن خو گرفته‌ايد باز گردانيد .\r\n","description":"","footnote":"","page_name":" 975 ","page_number":980},
  {"content":"\r\n","description":"","footnote":"","page_name":" 976 ","page_number":981},
  {"content":"\r\n\r\n352\r\nو فرمود ( ع ) : به سخنى كه از دهان كسى بيرون مىآيد ، گمان بد مبر ، چندان كه توانى احتمال نيكى بر .\r\n\r\n353\r\nو فرمود ( ع ) : چون از خداوند سبحان حاجتى خواهى ، حاجت خود را با صلوات بر رسول خدا ( صلى الله عليه و آله ) آغاز كن . زيرا خداى تعالى بزرگتر از اين است كه از او دو حاجت خواهند و او يكى را برآورد و يكى را روا نسازد .\r\n\r\n354\r\nو فرمود ( ع ) : هر كه آبروى خود را خواهد ، بايد ستيزه جويى و كشاكش را رها كند .\r\n\r\n355\r\nو فرمود ( ع ) : از حماقت است شتاب نمودن در كارى پيش از پديد آمدن امكان آن و درنگ كردن ، پس از فرا رسيدن فرصت .\r\n\r\n356\r\nو فرمود ( ع ) : از آنچه هنوز رخ نداده ، مپرس ، كه آنچه رخ داده براى مشغول ساختن تو كافى است .\r\n","description":"","footnote":"","page_name":" 977 ","page_number":982},
  {"content":"\r\n","description":"","footnote":"","page_name":" 978 ","page_number":983},
  {"content":"\r\n\r\n357\r\nو فرمود ( ع ) : انديشه آينه اى صافى است و عبرت گرفتن ، هشدار دهنده اى نيكخواه . براى ادب كردن خود ، همين بس كه از هر چه از ديگرى ناپسند مىانگارى ، دورى نمايى .\r\n\r\n358\r\nو فرمود ( ع ) : بايد كه علم با عمل همراه باشد . پس ، هر كه آموزد ، بايد كه به كار بندد . علم ، عمل را فرا مىخواند ، اگر پاسخ داد ، مىماند و گرنه ، از آنجا رخت بر مىبندد .\r\n\r\n359\r\nو فرمود ( ع ) : اى مردم ، متاع اين جهانى همانند گياهى است خشك و بيمارى انگيز . پس ، از چراگاهى دورى گزينيد كه رخت بر بستن از آن خوشتر است از قرار گرفتن در آن و به اندك روزى آن خرسند شدن ، بهتر است از ثروت آن . آنكه مال فراوان اندوخته ، محكوم به فقر است و هر كه از آن بىنيازى جسته به آسودگى رسيده . كسى را كه به زيورها و آرايه هايش فريفته شود ، نابينايى در پى است . هر كه دوستيش را شعار خود سازد ، دل خود را از اندوه پر ساخته و اين اندوه در اعماق قلبش بماند ، اندوهى بر او چيره شود و به خود مشغولش دارد و اندوهى محزونش نمايد و همچنان ، با او در ستيز و كشاكش بود تا راه نفسش بسته آيد و او را در گورستانى افكنند ، در حالى كه ، شاهرگ حياتش بريده شده است . گرفتن جانش بر خداوند آسان بود و به گورستان بردنش براى يارانش سهل . مؤمن دنيا را به ديدهء عبرت مىنگرد ، و به هر چه روزى روزانهء اوست ، خرسند است و با خشم و كينه ، سخن دنيا را مىشنود ، اگر گويند كه توانگر شد ، بىدرنگ ، بانگ برآيد كه تهىدست گرديد و اگر به زندگيش شادمان شوند بايد به سوگ مردنش نشست . چنين است حال آدمى در اين جهان و حال آنكه ، روزى كه در آن نوميد شوند هنوز در نرسيده است .\r\n","description":"","footnote":"","page_name":" 979 ","page_number":984},
  {"content":"\r\n","description":"","footnote":"","page_name":" 980 ","page_number":985},
  {"content":"\r\n\r\n360\r\nو فرمود ( ع ) : خداى تعالى ثواب را در اطاعت خود نهاده است و عقاب را در معصيتش ، تا بندگان خود را از عذاب خود مصون دارد و آنها را به بهشت روانه دارد .\r\n\r\n361\r\nو فرمود ( ع ) : بر مردم روزگارى بيايد كه از قرآن جز نشانى و از اسلام جز نامى نماند . در آن روزگار ، مسجدهايشان از حيث بنا آباد است و از جهت رستگارى ويران . ساكنان و آباد كنندگانش ، از بدترين مردم روى زمين خواهند بود . فتنه‌ها از آنجا بيرون آيد و خطاكاريها در پناه آنها مأوا گيرد . هر كه خواهد از آن فتنه‌ها كنارى گيرد ، بگيرندش و به ميان فتنه اش افكنند . و هر كه خود را واپس دارد به سوى فتنه هايش رانند . خداى تعالى فرمايد : سوگند به خودم كه بر ايشان فتنه اى برگمارم ، آنسان ، كه مردم بردبار را در آن حيران گذارم و خداوند چنين خواهد كرد . از خداوند مىخواهيم كه از لغزش و غفلت ما درگذرد .\r\n\r\n362\r\nگويند كمتر اتفاق مىافتاد كه امام بر منبر نشيند و پيش از اداى سخن ، مردم را چنين اندرزى ندهد : اى مردم ، از خداى بترسيد . هيچكس به عبث آفريده نشده تا سرگرم لهو و بازيچه گردد و او را به خود وانگذاشته‌اند تا به كارهاى لغو و بيهوده پردازد . مباد كه دنيا در نظرش به گونه اى آراسته آيد كه آن را جانشين آخرت ، كه زشتش انگاشته ، قرار دهد . آن فريب خورده اى كه در دنيا به بالاترين پيروزى رسيده ، هرگز به پايهء كسى كه از آخرت اندك سهمى يافته ، نرسد .\r\n","description":"","footnote":"","page_name":" 981 ","page_number":986},
  {"content":"\r\n","description":"","footnote":"","page_name":" 982 ","page_number":987},
  {"content":"\r\n\r\n363\r\nو فرمود ( ع ) : هيچ شرفى ، برتر از اسلام نيست و هيچ عزتى ، فراتر از پرهيزگارى نيست و هيچ پناهگاهى ، بهتر از پارسايى نيست و هيچ شفيعى ، پيروزمندتر از توبه نيست و هيچ گنجى ، توانگرتر از قناعت نيست و هيچ ثروتى ، نيكوتر از خشنودى به روزى روزانه ، تهى دستى را نزدايد . هر كس به كفافى كه او را داده‌اند ، بسنده كند ، به آسودگى ، پيوسته است و در سايهء امن و راحت جاى گرفته . خواهشهاى نفسانى كليد رنجها و مركب خستگيهاست . حرص و تكبر و حسد ، آدمى را به فرو افتادن در ورطهء گناهان فرا مىخوانند . و بدكارى ، جامع همهء زشتيهاست .\r\n\r\n364\r\nبه جابر بن عبد الله الانصارى فرمود : اى جابر ، قوام دنيا بر چهار كس است : عالمى كه علم خود را به كار دارد . جاهلى كه از فرا گرفتن علم سر بر نتابد ، بخشنده اى كه در بخشش بخل نورزد و فقيرى كه دنيا را به آخرتش نفروشد . هرگاه ، عالم ، علم خود را به كار ندارد ، جاهل از آموختن سر بر تابد و هرگاه ، توانگر از بخشيدن مال خود بخل ورزد ، فقير آخرتش را به دنيا خواهد فروخت . اى جابر ، هر كس كه از نعمت خدا بسيار بهره مند شود ، نيازهاى مردم به او افزون باشد . هركس كه در نعمتى كه خدا به او ارزانى داشته به گونه اى كه بر او واجب است عمل كند ، خداوند نعمت او را دوام بخشد و باقى گذارد و هر كه چنين نكند ، داراييش را به فنا و زوال كشاند .\r\n","description":"","footnote":"","page_name":" 983 ","page_number":988},
  {"content":"\r\n","description":"","footnote":"","page_name":" 984 ","page_number":989},
  {"content":"\r\n\r\n365\r\nمحمد بن جرير طبرى در تاريخ خود از عبد الرحمن بن ابى ليلى فقيه روايت كند ، ( و اين عبد الرحمن از آنان بود كه با ابن اشعث به جنگ حجاج رفت . ) كه او هنگامى كه مردم را به جهاد با حجاج تحريض مىكرد ، گفت كه شنيدم كه على - كه خدا را درجت او را در ميان صالحان فرا برد و ثواب شهيدان و صديقانش عطا كند - در روزى كه با مردم شام روبرو شديم ، مىفرمود : اى مؤمنان ، كسى كه ببيند كه بر مردم ستم مىكنند يا آنها را به منكرى فرا مىخوانند و او در دل انكار كند ، سالم مانده و مبرّا از گناه . و هر كه آن را به زبان انكار كند ، از ثواب بهره يابد و او از آنكه تنها به دل انكار كرده ، برتر است و آنكه انكار خود را با شمشير اعلام دارد تا سخن حق بالا گيرد و سخن باطل روى در نشيب نهد ، كسى است كه راه رستگارى را يافته و بر آن قيام نموده و نور يقين در قلبش درخشيده است .\r\n\r\n366\r\nدر سخنى ديگر هم در اين معنى گويد : كسى است كه كار زشت را نكوهيده دارد و به دست و زبان و دل خود از آن اعراض مىكند . چنين كسى خصال نيكو را به كمال رسانيده است . و كسى است كه به زبان و دل انكارش مىكند نه به دست . چنين كسى را دو خصلت از خصال نيكوست او يك خصلت را ضايع گذاشته است . و كسى كه فقط به دل انكار كند ، نه به دست و زبان ، چنين كسى دو خصلت را كه شريفترند ، تباه كرده است و كسى كه منكر را به زبان انكار كند و نه به دست و نه به دل ، چنين كسى مرده اى است در ميان زندگان . همهء اعمال نيكو در برابر امر به معروف و نهى از منكر ، همانند دميدنى است بر درياى مواج ، امر به معروف و نهى از منكر نه مرگ كسى را نزديك مىسازد و نه از روزى كسى مىكاهد . از همهء اينها برتر ، سخن از دادگرى گفتن است ، رو در روى حاكمى ستمكار .\r\n","description":"","footnote":"","page_name":" 985 ","page_number":990},
  {"content":"\r\n","description":"","footnote":"","page_name":" 986 ","page_number":991},
  {"content":"\r\n\r\n367\r\nابو جحيفه گويد : از امير المؤمنين ( ع ) شنيدم كه فرمود : نخستين جهادى كه در آن شكست مىخوريد ، جهاد با دستهايتان است . سپس ، جهاد است با زبانهايتان و آن گاه جهاد با دلهايتان . كسى كه كار نيكويى را در دل نستايد و كار زشتى را در دل نكوهش نكند ، دگرگون شود و زير و زبر گردد .\r\n\r\n368\r\nو فرمود ( ع ) : حق دشوار است ، ولى گواراست و باطل آسان است و بيمارى افزاى .\r\n\r\n369\r\nو فرمود ( ع ) : بر بهترين كسان اين امت هم از عذاب خداى ايمن مباش ، زيرا خداى تعالى مىفرمايد : « از مكر خداوند جز زيانكاران ايمن نيستند » ( 1 )  و بر بدترين كسان اين امت ، از رحمت خداوند مأيوس مباش ( 2 )  كه خداى تعالى فرموده است : « هر آينه از رحمت خدا جز كافران نوميد نگردند » ( 3 )  .\r\n\r\n370\r\nو فرمود ( ع ) : بخل صفتى است جامع همهء بديها و عيبها . بخل مهارى است كه آدمى را به سوى هر ناشايست مىكشاند .\r\n","description":"","footnote":" ( 1 ) . سورهء 7 ، آيهء 99 .  ( 2 ) . سورهء 7 ، آيهء 99 .  ( 3 ) . سورهء 12 ، آيهء 87 . ","page_name":" 987 ","page_number":992},
  {"content":"\r\n","description":"","footnote":"","page_name":" 988 ","page_number":993},
  {"content":"\r\n\r\n371\r\nو فرمود ( ع ) : روزى بر دو گونه است : يكى آنكه تو در طلبش هستى و يكى آنكه او در طلب توست و اگر تو به سوى او نروى او به سوى تو خواهد آمد . پس ، اندوه سال خود را بر اندوه روز خود بار مكن كه هر روز ، هر چه تو را روزى مقرر كرده‌اند ، كفايت كند . اگر آن سال از عمر تو باشد ، خداى تعالى در هر روز كه مىآيد ، آنچه قسمت تو ساخته به تو عطا خواهد كرد . و اگر آن سال از عمر تو نباشد پس چرا بايد اندوه چيزى را بخورى كه از آن تو نيست در آنچه روزى توست هيچ خواهنده اى بر تو پيشى نگيرد و هيچ غلبه كننده اى بر تو غالب نشود و آنچه براى تو مقدر شده ، در رسيدن به تو ، درنگ نكند . رضى گويد : اين سخن پيش از اين در اين باب آمده است ، ولى در اينجا واضحتر و مشروحتر بيان شده . از آن رو آن را دوباره آورديم ، آنسان ، كه در آغاز كتاب مقرر داشته بوديم .\r\n\r\n372\r\nو فرمود ( ع ) : چه بسا كسانى كه آمدن روز را ببينند ، ولى رفتنش را نبينند و ديگران در آغاز شب بر او رشك برند و در پايان شب ، سوگواران بر او بگريند .\r\n\r\n373\r\nو فرمود ( ع ) : سخن در بند توست ، تا آن را بر زبان نياورده اى ، چون بر زبانش آورى تو به بند او در آمده اى . پس ، همچنان كه ، زر و سيمت را حفظ مىكنى ، زبانت را هم حفظ كن ، زيرا چه بسا يك كلمه كه نعمتى را سلب كند و محنتى را فراخواند .\r\n","description":"","footnote":"","page_name":" 989 ","page_number":994},
  {"content":"\r\n","description":"","footnote":"","page_name":" 990 ","page_number":995},
  {"content":"\r\n\r\n374\r\nو فرمود ( ع ) : چيزى را كه نمىدانى مگوى ، حتى بسيارى از چيزهايى را ، كه مىدانى ، بر زبان مياور . زيرا خدا بر اعضاى تو احكامى واجب كرده كه در آن روز به آنها بر تو حجت آورد .\r\n\r\n375\r\nو فرمود ( ع ) : بترس از اين كه ، خدا تو را آنجا كه معصيت اوست ببيند و آنجا كه طاعت اوست ، نيابد . پس زيانكار باشى . اگر نيرومند هستى ، نيرويت را در طاعت خدا به كار بر و اگر ناتوان هستى در معصيت او ناتوان باش .\r\n\r\n376\r\nو فرمود ( ع ) : گرايش به دنيا ، با آنچه از آن مىبينى ، نادانى است و قصور در انجام كردار نيك ، اگر به ثواب آن اطمينان دارى ، زيانكارى است و اعتماد به هر كس ، پيش از آزمايش او ، نشان عجز و ناتوانى در كارهاست .\r\n\r\n377\r\nو فرمود ( ع ) : نشان خوار و بىارج بودن دنيا در نزد خدا ، اين است كه وى را جز در آنجا نافرمانى نكنند و به آنچه در نزد اوست ، نتوان رسيد ، مگر به ترك كردن آن .\r\n","description":"","footnote":"","page_name":" 991 ","page_number":996},
  {"content":"\r\n","description":"","footnote":"","page_name":" 992 ","page_number":997},
  {"content":"\r\n\r\n378\r\nو فرمود ( ع ) : هر كه عملش او را واپس دارد ، نسبش سبب نشود كه پيش افتد . هر كه شرافت و حسب خود را از دست بدهد ، شرافت و حسب نياكان سودش نكند .\r\n\r\n379\r\nو فرمود ( ع ) : هر كس در طلب چيزى برخيزد ، يا همهء آن را به دست خواهد آورد يا بخشى از آن را .\r\n\r\n380\r\nو فرمود ( ع ) : خيرى كه پس از آن عذاب آتش باشد ، خير نيست و شرّى كه پس از آن نعيم بهشت بود ، شر نيست . هر نعمتى جز نعمت بهشت ، حقير است و هر بلايى ، جز عذاب آتش ، عافيت است .\r\n\r\n381\r\nو فرمود ( ع ) : بدانيد كه يكى از بلاها تهيدستى است و بدتر از تهيدستى بيمارى تن است و بدتر از بيمارى تن بيمارى دل است . بدانيد كه از نعمتهاست گشايش در مال و برتر از گشايش در مال تندرستى است و برتر از تندرستى پرهيزگارى است .\r\n","description":"","footnote":"","page_name":" 993 ","page_number":998},
  {"content":"\r\n","description":"","footnote":"","page_name":" 994 ","page_number":999},
  {"content":"\r\n\r\n382\r\nو فرمود ( ع ) : مؤمن را سه ساعت است : ساعتى كه در آن با پروردگار خود راز مىگويد و ساعتى كه در پى تحصيل معاش خويش است و ساعتى كه به خوشيها و لذات حلال و نيكوى خود مىپردازد . و عاقل در پى سه كار باشد : يا در پى اصلاح معاش خود يا در كار معاد يا در پى لذتهاى غير حرام .\r\n\r\n383\r\nو فرمود ( ع ) : در دنيا پرهيزگارى پيشه كن تا خدا نيز ديدهء تو را به عيبهاى آن بينا سازد . غافل مباش كه از تو غافل نيستند .\r\n\r\n384\r\nو فرمود ( ع ) : سخن بگويد تا شناخته شويد كه آدمى در زير زبانش پنهان است .\r\n\r\n385\r\nو فرمود ( ع ) : مشك چه خوشبوى نيكويى است ، در حمل سبك و رايحه اش هم دلپذير است .\r\n\r\n386\r\nو فرمود ( ع ) : به خود مناز و باد خودپسندى از سر به در كن و به ياد گورت باش .\r\n","description":"","footnote":"","page_name":" 995 ","page_number":1000},
  {"content":"\r\n","description":"","footnote":"","page_name":" 996 ","page_number":1001},
  {"content":"\r\n\r\n387\r\nو فرمود ( ع ) : از دنيا همان را برگير كه نزد تو آيد و از آنچه روى از تو بر مىتابد ، روى برتاب . اگر چنين نتوانى ، اندازه نگه دار .\r\n\r\n388\r\nو فرمود ( ع ) : چه بسا ، سخنى كه از حمله اى كارسازتر افتد .\r\n\r\n389\r\nو فرمود ( ع ) : هر چه بدان اكتفا توان كرد ، همان كافى است .\r\n\r\n390\r\nو فرمود ( ع ) : مرگ ، آرى . خوارى و پستى ، نه . به اندك ساختن و دست به سوى اين و آن دراز نكردن . آن كس كه اگر بنشيند ، چيزى به دستش نيايد ، اگر هم بايستد چيزى ندهندش . روزگار ، دو روز است ، روزى كه به زيان توست و روزى كه به سود تو است . روزى كه به سود توست ، سرمست مشو و روزى كه به زيان توست ، شكيبايى ورز .\r\n\r\n391\r\nو فرمود ( ع ) : فرزند را بر پدر حقى است و پدر را نيز بر فرزند حقى . حق پدر بر فرزند اين است ، كه فرزندش در همه حال ، فرمانبردار باشد و مگر در معصيت خداى سبحان و حق فرزند بر پدر اين است ، كه براى او نامى نيكو برگزيند و نيكو ادبش كند و قرآنش بياموزد .\r\n","description":"","footnote":"","page_name":" 997 ","page_number":1002},
  {"content":"\r\n","description":"","footnote":"","page_name":" 998 ","page_number":1003},
  {"content":"\r\n\r\n392\r\nو فرمود ( ع ) : چشم زخم راست است و افسون راست است و سحر راست است و تفأل راست است . فال بد زدن راست نيست . سرايت بيمارى از يكى به ديگرى راست نيست . بوى خوش بيمار را بهبود بخشد و عسل بيمارى را بهبود بخشد و سوارى بيمارى را بهبود بخشد و نظر به سبزه بيمارى را بهبود بخشد .\r\n\r\n393\r\nو فرمود ( ع ) : موافقت با مردم در خلق و خويشان ، سبب ايمنى است از آسيبشان .\r\n\r\n394\r\nبه يكى از مخاطبان خود كه سخنى بر زبان آورد ، كه چون اويى از گفتن چنان سخنى حقيرتر مىنمود ، فرمود : هنوز پر بر نياورده پريدى ، و در كرّگى بانگ كردى . رضى گويد : در اين عبارت « شكير » نخستين پرهاى پرنده است ، پيش از آنكه قوت گيرد و محكم شود . و « سقب » كرهء شتر است زيرا شتر تا بزرگ نشود ، بانگ نكند .\r\n\r\n395\r\nو فرمود ( ع ) : كسى كه به كارهاى گوناگون مىپردازد ، چاره سازيهايش كارسازش نتواند بود .\r\n","description":"","footnote":"","page_name":" 999 ","page_number":1004},
  {"content":"\r\n","description":"","footnote":"","page_name":" 1000 ","page_number":1005},
  {"content":"\r\n\r\n396\r\nدر معنى لا حول و لا قوة الَّا بالله ، كه مىگويند از او پرسيدند ، فرمود : ما با وجود خدا مالك چيزى نيستيم . و مالك نمىشويم ، مگر آنچه او ما را مالك آن گردانيده است . پس هرگاه به ما چيزى عطا كند كه او از ما سزاوارتر به آن باشد ما را تكليفى بر عهده گذاشته است و هرگاه آن را از ما گرفت ، تكليف خود را از ما برداشت .\r\n\r\n397\r\nشنيد كه عمار بن ياسر ( 1 )  با مغيرة بن شعبه ( 2 )  گفتگو مىكند ، آن حضرت به عمّار فرمود : اى عمار ، مغيرة را به حال خود واگذار . زيرا او از دين نگرفته ، مگر همان كه او را به دنيا نزديك مىكند . بعمد ، حق را بر خود مشتبه ساخته تا براى خطاهاى خود عذرى بياورد .\r\n\r\n398\r\nو فرمود ( ع ) : چه نيكوست فروتنى توانگران در برابر بينوايان ، براى به دست آوردن خشنودى خداوند ، و نيكوتر از آن ، مناعت بينوايان است در برابر توانگران به سبب توكلى كه بر خداى دارند .\r\n\r\n399\r\nو فرمود ( ع ) : خداوند ، عقل را به انسان وديعت نداد ، مگر اين كه ، روزى سبب نجات او گردد .\r\n","description":"","footnote":" ( 1 ) . عمار بن ياسر ، از پيشگامان در اسلام و از ياران خاص على ( ع ) . در جنگ صفين به شهادت رسيد . به هنگام شهادت 90 سال از عمرش رفته بود .  ( 2 ) . مغيرة بن شعبه از اصحاب پيامبر بود ولى در زمرهء منافقان بود . ","page_name":" 1001 ","page_number":1006},
  {"content":"\r\n","description":"","footnote":"","page_name":" 1002 ","page_number":1007},
  {"content":"\r\n\r\n400\r\nو فرمود ( ع ) : هر كه با حق پنجه در افكند ، حق او را بر زمين زند .\r\n\r\n401\r\nو فرمود ( ع ) : دل صحيفهء ديده است كه هر چه ديده بيند در دل نقش شود .\r\n\r\n402\r\nو فرمود ( ع ) : پرهيزگارى سر همهء خلقهاست .\r\n\r\n403\r\nو فرمود ( ع ) : با كسى كه تو را سخن گفتن آموخته ، بتندى ، سخن مگوى و با كسى كه سخنت را استوارى بخشيده ، اظهار بلاغت منماى .\r\n\r\n404\r\nو فرمود ( ع ) : براى ادب كردن خود همين بس ، كه از هر چه از ديگران ناپسند مىدارى ، اجتناب كنى .\r\n\r\n405\r\nو فرمود ( ع ) : كسى كه در بلاها چون آزادگان شكيبايى نورزد ، سرانجام ، چون نادانان مصيبت را فراموش خواهد كرد .\r\n","description":"","footnote":"","page_name":" 1003 ","page_number":1008},
  {"content":"\r\n","description":"","footnote":"","page_name":" 1004 ","page_number":1009},
  {"content":"\r\n\r\n406\r\nو در خبر ديگر آمده است كه در تعزيت اشعث بن قيس فرمود : يا چون بزرگواران شكيبايى پيشه كن يا چون ستوران رنج را فراموش نماى .\r\n\r\n407\r\nو فرمود ( ع ) : دنيا مىفريبد و زيان مىرساند و مىگذرد . خداى سبحان ، دنيا را نه پاداش دوستان خود قرار داده و نه شكنجه و عذاب دشمنان خود ، مردم دنيا چون كاروانيانى هستند كه تا فرود آيند و بار بگشايند ، سالار كاروان ، بانگ رحيل در دهد و بناچار ، كوچ كنند .\r\n\r\n408\r\nبه فرزند خود حسن ( ع ) فرمود : اى فرزند بعد از خود مالى برجاى مگذار . زيرا آنچه مىنهى براى يكى از اين دو خواهد بود ، يا كسى كه آن مال را در طاعت خدا به كار مىبرد ، پس او به چيزى كه سبب بدبختى تو شده ، نيكبخت مىگردد يا كسى است كه آن مال را در معصيت خدا صرف مىكند ، پس به آنچه تو برايش نهاده اى ، بدبخت شود . و تو او را در معصيت يار باشى و اين دو هيچيك شايستهء آن نيستند كه او را بر خود برگزينى . و اين معنى را به گونهء ديگرى هم آورده‌اند : اما بعد آنچه از دنيا در دست توست پيش از تو صاحبانى داشته و بعد از تو به ديگران خواهد رسيد . مالى كه گرد آورده اى به يكى از اين دو خواهد رسيد : يكى آنكه مال تو را در راه طاعت خدا به كار برد ، پس او به چيزى كه تو بدان بدبخت شده اى ، خوشبخت گردد ، يا كسى است كه آن را در راه معصيت خدا مصرف كند ، پس به سبب مالى كه براى او گرد آورده اى ، بدبخت شود .\r\nهيچيك از اين دو ، سزاوار آن نيستند كه او را بر خود برگزينى يا بار او را بر دوش كشى . پس براى آنها كه رفته‌اند ، اميد آمرزش داشته باش و براى آنان كه مانده‌اند ، اميد روزى خداوند را .\r\n","description":"","footnote":"","page_name":" 1005 ","page_number":1010},
  {"content":"\r\n","description":"","footnote":"","page_name":" 1006 ","page_number":1011},
  {"content":"\r\n\r\n409\r\nبه مردى كه در حضور او استغفر الله گفته بود ، فرمود : مادرت در عزايت بگريد ، آيا مىدانى استغفار چيست استغفار درجهء بلند مرتبگان است و آن را شش شرط است ، نخست پشيمانى برگذشته . دوم ، عزم بر ترك بازگشت به طور هميشه . سوم ، اين كه حقوق مردم را ادا كنى تا با خداى عارى از هر گناهى ديدار نمايى . چهارم ، هر واجبى را كه بر عهدهء تو بوده و انجامش نداده اى ، به جاى آورى . پنجم ، آنكه گوشتى را كه در گناه بر پيكرت روييده ، در غمها و اندوهان آب كنى تا پوستت به استخوانت بچسبد و ميان پوست و استخوان گوشت تازه برويد . ششم ، جسم خود را رنج طاعت بچشانى ، همچنان ، كه بر او حلاوت معصيت چشانده بودى . در اين هنگام بگوى : استغفر الله .\r\n\r\n410\r\nو فرمود ( ع ) : بردبارى همچون عشيره است .\r\n\r\n411\r\nو فرمود ( ع ) : مسكين فرزند آدم ، اجلش پوشيده است ، بيماريش پنهان است ، اعمالش را مىنگارند ، پشه اى مىآزاردش ، جرعه اى ، گلوگيرش مىشود و عرق تن ، بويش را بد كند .\r\n","description":"","footnote":"","page_name":" 1007 ","page_number":1012},
  {"content":"\r\n","description":"","footnote":"","page_name":" 1008 ","page_number":1013},
  {"content":"\r\n\r\n412\r\nگويند در ميان اصحابش نشسته بود . زنى خوبروى بگذشت . اصحاب چشم بر او دوختند . امام فرمود : اين نرينگان چه آزمندانه مىنگرند . و اين گونه نگريستن مايهء هيجان شهوت است . هرگاه يكى از شما چشمش به زنى افتد ، كه او را خوش آيد ، با زن خود همبستر شود كه او نيز زنى است همانند آن زن ديگر . يكى از خوارج گفت : خدا اين كافر را بكشد چه نيك مىفهمد . مردم برخاستند تا آن مرد را بكشند . امام فرمود : آرام گيريد . دشنام را پاداش دشنام است يا بخشيدن گناه .\r\n\r\n413\r\nو فرمود ( ع ) : عقل تو را همين بس كه راه گمراهيت را از راه رستگاريت آشكار مىسازد .\r\n\r\n414\r\nو فرمود ( ع ) : كار نيك را به جاى بياوريد و آن خرد مشماريد ، زيرا ، كار نيك ، هر چند ، در نظر خرد آيد ، بزرگ باشد و هر چند ، اندك نمايد ، بسيار باشد . نبايد يكى از شماها بگويد كه فلان در انجام دادن كارهاى نيك سزاوارتر از من است . به خدا سوگند ، بسا كه چنين شود . زيرا گروهى اهل خيرند و گروهى اهل شر ، كه هرگاه كار خير يا كار شر را شما رها كنيد ، اهل آن به جاى شما به آن پردازند .\r\n","description":"","footnote":"","page_name":" 1009 ","page_number":1014},
  {"content":"\r\n","description":"","footnote":"","page_name":" 1010 ","page_number":1015},
  {"content":"\r\n\r\n415\r\nو فرمود ( ع ) : هر كه باطن خود را نيكو سازد ، خداوند هم ظاهرش را نيكو جلوه دهد . هر كه براى دينش كار كند ، خداوند كار دنيايش را كفايت كند و هر كه رابطهء خود را با خدا نيكو گرداند ، خداوند ، رابطهء او را با مردم نيكو گرداند .\r\n\r\n416\r\nو فرمود ( ع ) : بردبارى پرده اى است ، پوشنده و عقل ، شمشيرى است برنده . پس عيبهاى اخلاقت را به بردبارى بپوش و با هواى نفست به نيروى عقلت پيكار نماى .\r\n\r\n417\r\nو فرمود ( ع ) : خدا را بندگانى است كه نعمت خود را ويژهء آنها كرده است تا مردم را سود رسانند . اينان تا زمانى كه به مردم انفاق مىكنند نعمتهايشان در دستهايشان باقى است و چون نعمت خود را از مردمان دريغ داشتند ، خداوند نعمتش را از آنان مىستاند و به ديگرى مىدهد .\r\n\r\n418\r\nو فرمود ( ع ) : آدمى را به دو خصلت اعتماد نشايد ، يكى تندرستى و يكى توانگرى . چه بسا هنگامى كه او را تندرست مىبينى ، بناگاه ، بيمار شود و هنگامى كه او را توانگر مىبينى ، بناگاه ، فقير گردد .\r\n\r\n419\r\nو فرمود ( ع ) : هر كه نياز خود را با مؤمنى در ميان نهد ، گويى كه با خدا در ميان نهاده است و هر كه حاجت خود را به كافرى برد ، گويى كه از خداى گله كرده است .\r\n","description":"","footnote":"","page_name":" 1011 ","page_number":1016},
  {"content":"\r\n","description":"","footnote":"","page_name":" 1012 ","page_number":1017},
  {"content":"\r\n\r\n420\r\nدر يكى از عيدها فرمود : عيد از آن كسى است كه روزه‌اش پذيرفته شده و نمازش را پاداش داده‌اند . هر روزى ، كه در آن روز ، خدا را معصيت نكنى ، تو را روز عيد است .\r\n\r\n421\r\nو فرمود ( ع ) : بزرگترين حسرتها ، در روز قيامت ، حسرت كسى است كه در نافرمانى خداوند ، مالى گرد آورد و ديگرى آن را به ارث برد و در راه خداى سبحان انفاقش كند و به بهشت رود و آن مرد نخستين را به سبب آن به دوزخ برند .\r\n\r\n422\r\nو فرمود ( ع ) : زيانكارترين مردم در داد و ستد و نوميدترين آنها در سعى و كوشش مردى است كه جسم خود را در طلب مال فرسوده سازد و قضا او را در رسيدن به خواستهايش يارى نكرده باشد ، پس حسرت زده از دنيا برود و با بار گناهانش به سراى ديگر در آيد .\r\n\r\n423\r\nو فرمود ( ع ) : روزى بر دو گونه است : يكى آنكه او تو را طلب مىكند و ديگرى آنكه تو در طلبش هستى . هر كه دنيا را طلب كند ، مرگ در طلب اوست تا از دنيا بيرونش برد و هر كه آخرت را طلب كند ، دنيا او را طلب كند و روزيش را بتمامى به او رساند .\r\n","description":"","footnote":"","page_name":" 1013 ","page_number":1018},
  {"content":"\r\n","description":"","footnote":"","page_name":" 1014 ","page_number":1019},
  {"content":"\r\n\r\n424\r\nو فرمود ( ع ) : دوستان خدا كسانىاند كه به باطن دنيا نگريستند ، در حالى كه ، ديگران به ظاهر آن مىنگرند . آنان به كار آخرت پرداختند ، در حالى كه ، ديگران به كار دنيا پردازند . از دنياى خود دور كردند ، آنچه را كه مىترسيدند ، سبب هلاكتشان شود و ترك كردند ، آنچه را كه مىدانند كه سرانجام تركشان خواهد كرد . بهره مند شدن فراوان ديگران را از دنيا ، بىمقدار شمردند و به دست آوردنش را با از دست دادن آن يكى دانستند . با آنچه مردم ديگر دوست هستند ، دشمناند و با آنچه مردم ديگر دشمناند ، دوست هستند . قرآن به آنان دانسته شد و خود داناى آن هستند . كتاب خدا به ايشان بر پاست و آنان به كتاب خدا بر پايند . بيش از آنكه بدان اميد بسته‌اند ، نمىبينند و از چيزى ، جز آنچه بايد از آن بترسند ، نمىترسند .\r\n\r\n425\r\nو فرمود ( ع ) : به پايان رسيدن خوشيها و برجاى ماندن عواقب ناگوارشان را همواره به ياد داشته باشيد .\r\n\r\n426\r\nو فرمود ( ع ) : امتحان كن تا دشمن گردى . رضى گويد : بعضى اين عبارت را به رسول الله ( ع ) نسبت داده‌اند . ولى از دلايلى كه نسبتش را به على ( ع ) قوت مىبخشد ، مطلبى است كه ثعلب از ابن الاعرابى روايت كرده كه مىگويد : مأمون مىگفت كه اگر على نگفته بود « اخبر تقله » من مىگفتم « اقله تخبر » با آنها دشمنى كن تا امتحانشان كرده باشى .\r\n","description":"","footnote":"","page_name":" 1015 ","page_number":1020},
  {"content":"\r\n","description":"","footnote":"","page_name":" 1016 ","page_number":1021},
  {"content":"\r\n\r\n427\r\nو فرمود ( ع ) : نشود كه خدا در شكر را به روى بنده اى بگشايد ، در حالى كه ، در افزون شدن نعمت را به رويش بسته باشد . و نشود كه در توبه را بگشايد ، در حالى كه ، در آمرزش را بسته باشد .\r\n\r\n428\r\nو فرمود ( ع ) : شايسته ترين مردم به كرم ، كسى است كه به گوهر كريمتر باشد .\r\n\r\n429\r\nاز آن حضرت پرسيدند كه كدام يك از اين دو برترند : عدالت يا بخشندگى فرمود : عدالت ، هر چيز را به جاى خود مىنهد و بخشندگى آن را از جاى خود بيرون مىنهد . عدل ، نگاهدارندهء همگان است و بخشندگى ، تنها كسى را در بر مىگيرد كه بخشش نصيب او شده . پس ، عدالت از بخشندگى شريفتر و برتر است .\r\n\r\n430\r\nو فرمود ( ع ) : مردم دشمن چيزهايى هستند كه نمىدانند .\r\n\r\n431\r\nو فرمود ( ع ) : همهء زهد ، ميان دو كلمه از قرآن قرار گرفته است . خداى تعالى مىفرمايد : « تا بر آنچه از دستتان مىرود اندوهگين نباشيد و بدانچه به دستتان مىآيد شادمانى نكنيد » ( 1 )  . كسى كه بر گذشته تأسف نخورد و بر آينده شادمان نباشد زهد را از دو سوى آن گرفته است .\r\n","description":"","footnote":" ( 1 ) . سورهء 57 ، آيهء 23 . ","page_name":" 1017 ","page_number":1022},
  {"content":"\r\n","description":"","footnote":"","page_name":" 1018 ","page_number":1023},
  {"content":"\r\n\r\n432\r\nو فرمود ( ع ) : حكومتها ميدان مسابقت مردان هستند .\r\n\r\n433\r\nو فرمود ( ع ) : چه تصميمهاى مهم روز را كه خواب ناچيز كند .\r\n\r\n434\r\nو فرمود ( ع ) : براى تو هيچ شهرى بهتر از شهر ديگر نيست . بهترين شهرها شهرى است كه تو را بپذيرد و در آن آسوده باشى .\r\n\r\n435\r\nهنگامى كه خبر مرگ مالك اشتر ، رحمه الله ، به او رسيد ، فرمود : مالك ، مالك چه بود به خدا سوگند ، اگر كوه مىبود ، كوهى بىهمتا و سرافراز بود و اگر صخره اى بود ، صخره اى سخت بود كه سم هيچ ستورى آن را نمىسود و هيچ پرنده اى به اوجش نتوانست پريد . رضى گويد : « فند » كوه‌هاى منفرد و جدا از ديگر كوهها را گويند .\r\n\r\n436\r\nو فرمود ( ع ) : اندكى كه پيوسته باشد به از بسيارى كه از آن ملول گردند .\r\n","description":"","footnote":"","page_name":" 1019 ","page_number":1024},
  {"content":"\r\n","description":"","footnote":"","page_name":" 1020 ","page_number":1025},
  {"content":"\r\n\r\n437\r\nو فرمود ( ع ) : اگر در كسى صفتى شگفت ديديد ، منتظر صفات همانند آن باشيد .\r\n\r\n438\r\nميان امام على ( ع ) و غالب بن صعصعه ( 1 )  پدر فرزدق ، گفتگويى بود ، امام ( ع ) از او پرسيد : آن همه شتر كه داشتى چه شد گفت : اداى حقوق مردم ، آنها را پراكنده ساخت . امام ( ع ) فرمود : بهترين راههاى پراكنده شدنشان همين بود .\r\n\r\n439\r\nو فرمود ( ع ) : هر كه علم فقه نداند و تجارت كند ، در ورطهء ربا افتد .\r\n\r\n440\r\nو فرمود ( ع ) : هر كه مصيبتهاى خرد را بزرگ شمارد ، خدايش به مصيبتهاى بزرگ دچار خواهد كرد .\r\n\r\n441\r\nو فرمود ( ع ) : هر كه به كرامت نفس خود آگاه شود ، شهوات در ديده اش حقير آيند .\r\n","description":"","footnote":" ( 1 ) . ابو فراس ، همام بن غالب بن صعصعه از شاعران بزرگ عرب در عصر اموى ، به سال 110 هجرى وفات كرده است . ","page_name":" 1021 ","page_number":1026},
  {"content":"\r\n","description":"","footnote":"","page_name":" 1022 ","page_number":1027},
  {"content":"\r\n\r\n442\r\nو فرمود ( ع ) : هيچكس مزاح ننمود ، مگر آنكه ، اندكى از عقل خود را از دست داد .\r\n\r\n443\r\nو فرمود ( ع ) : دورى گزيدن تو از كسى كه خواستار توست نقصان بهرهء توست از او و گرايش تو به كسى كه از تو دورى مىگزيند ، سبب خوارى و ذلت توست .\r\n\r\n444\r\nو فرمود ( ع ) : زبير همواره يكى از ما اهل بيت بود تا پسر ناميمون او عبد الله به جوانى رسيد .\r\n\r\n445\r\nو فرمود ( ع ) : فرزند آدم به چه چيز خود مىنازد آغازش نطفه بود و پايانش مردار شود . توان آن ندارد كه خود را روزى دهد و نتواند كه مرگش را از خود دفع كند .\r\n\r\n446\r\nو فرمود ( ع ) : توانگرى و تهىدستى پس از عرضه داشتن كردار است به خداى تعالى .\r\n","description":"","footnote":"","page_name":" 1023 ","page_number":1028},
  {"content":"\r\n","description":"","footnote":"","page_name":" 1024 ","page_number":1029},
  {"content":"\r\n\r\n447\r\nاز او پرسيدند كه بزرگترين شاعر عرب كيست ، فرمود : شاعران در يك مسابقهء اسب دوانى ، اسب نتاخته‌اند تا معلوم شود كه چه كسى نى پايان را مىربايد . و اگر بناچار بايد كسى را نام برد ، ملك الضلَّيل . [ پادشاه گمراه و مراد او امرؤ القيس است . ( 1 )  
  ]\r\n\r\n448\r\nو فرمود ( ع ) : آيا آزاده اى نيست كه اين ته مانده غذاى در دهن مانده را براى آنان ، كه در خور آن هستند ، بيفكند . هر آينه نفسهاى شما را بهايى جز بهشت نيست ، پس خود را جز به آن بها مفروشيد .\r\n\r\n449\r\nو فرمود ( ع ) : دو گرسنه‌اند كه هيچگاه سير نشوند : طالب علم و طالب دنيا .\r\n\r\n450\r\nو فرمود ( ع ) : نشان ايمان اين است كه راست را برگزينى ، هر چند به زيان تو بود ، بر دروغى كه سود تو در آن است . و گفتارت از علمت افزون نيايد و از خداى بترس هنگامى كه سخن از ديگرى مىگويى .\r\n","description":"","footnote":" ( 1 ) . امرؤ القيس ، شاعر بزرگ عصر جاهلى و صاحب يكى از معلقات . ","page_name":" 1025 ","page_number":1030},
  {"content":"\r\n","description":"","footnote":"","page_name":" 1026 ","page_number":1031},
  {"content":"\r\n\r\n451\r\nو فرمود ( ع ) : تقدير بر تدبير چيره مىشود ، به گونه اى كه گاهى آفت و تباهى در تدبير است . سيد رضى گويد : اين معنى پيش از اين در روايتى ديگر با الفاظى ديگر آمده است .\r\n\r\n452\r\nو فرمود ( ع ) : بردبارى و تأمل توأمان هستند كه هر دو از همت بلند مىزايند .\r\n\r\n453\r\nو فرمود ( ع ) : غيبت كردن تنها سلاح ناتوان است .\r\n\r\n454\r\nو فرمود ( ع ) : چه بسيار كسان كه از ستودن ديگران فريفته و گمراه شده‌اند .\r\n\r\n455\r\nو فرمود ( ع ) : دنيا براى ديگرى آفريده شده ، براى خود آفريده نشده .\r\n","description":"","footnote":"","page_name":" 1027 ","page_number":1032},
  {"content":"\r\n","description":"","footnote":"","page_name":" 1028 ","page_number":1033},
  {"content":"\r\n\r\n456\r\nو فرمود ( ع ) : بنى اميه را مهلتى است كه در آن اسب قدرت مىتازند ، هر چند ، ميانشان اختلاف افتد . سپس ، كفتاران به جنگشان برخيزند و مغلوبشان سازند . سيد رضى گويد : « مرود » بر وزن « مفعل » از مصدر « ارواد » است و آن به معنى مهلت دادن است و اين از فصيحترين و غريبترين سخنان اوست . گويى ، مهلتى را كه در آن هستند به ميدان مسابقه تشبيه كرده است كه در آن براى رسيدن به هدف ، اسب مىتازند كه چون به پايان رسند رشتهء انتظامشان گسسته شود .\r\n\r\n457\r\nدر ستايش انصار فرمايد : به خدا سوگند ، اينان اسلام را پرورش دادند ، آنسان ، كه كرهء اسب از شير باز گرفته را پرورش دهند . به نيروى دارايى خود و كفهاى بخشندهء خود و زبانهاى تيز و برندهء خود .\r\n\r\n458\r\nو فرمود ( ع ) : چشم به مثابهء بند نشيمنگاه است . رضى گويد : اين از استعاره‌هاى عجيب است . گويى نشيمنگاه را به ظرفى تشبيه كرده كه چشم ، بند آن ظرف است . چون بند باز شود ، هر چه در ظرف است ، بريزد . بنا بر قول اشهر اين سخن از رسول خدا ( ص ) است و بعضى آن را از امير مؤمنان نقل كرده‌اند . مبرد در كتاب المقتضب در باب « اللفظ بالحروف » ذكر كرده . ما نيز در كتاب خود موسوم به مجازات الآثار النبويّة اين استعاره را آورده‌ايم .\r\n","description":"","footnote":"","page_name":" 1029 ","page_number":1034},
  {"content":"\r\n","description":"","footnote":"","page_name":" 1030 ","page_number":1035},
  {"content":"\r\n\r\n459\r\nدر ضمن سخن فرموده است : واليى بر آنان فرماندهى يافت . كار را بر پاى داشت و خود استقامت ورزيد تا دين قرار گرفت .\r\n\r\n460\r\nو فرمود ( ع ) : بر مردم روزگارى مىآيد ، سخت گزنده كه توانگر از شدت بخل ، مال خود را به دندان نگه مىدارد ، و حال آنكه او را چنين نفرموده‌اند . خداى سبحان ، مىفرمايد : « بخشندگى را ميان خود فراموش مكنيد . » ( 1 )  در آن روزگاران ، بدان بلند پايه شوند و نيكان خوار گردند و با درماندگانى كه از خريدن يا فروختن چيزى ناچارند ، معامله كنند . و حال آنكه رسول الله ( صلى الله عليه و آله ) معاملت با چنين كسان را در حالت اضطرار منع فرموده است .\r\n\r\n461\r\nو فرمود ( ع ) : دو كس در بارهء من هلاك شدند ، يكى آنكه ، در دوستى افراط مىورزد و يكى آنكه ، بهتان مىزند و افترا مىبندد . نظير اين سخن امام ( ع ) است كه فرمود : دو كس در بارهء من هلاك شدند : دوستى كه در دوستيش غلو كند و دشمنى كه در دشمنيش افراط ورزد .\r\n\r\n462\r\nاو را از توحيد و عدل پرسيدند ، فرمود : توحيد اين است كه خدا را به تصوّر در نياورى و عدل اين است كه خدا را متهم نسازى .\r\n","description":"","footnote":" ( 1 ) . سورهء بقره ، آيهء 237 . ","page_name":" 1031 ","page_number":1036},
  {"content":"\r\n","description":"","footnote":"","page_name":" 1032 ","page_number":1037},
  {"content":"\r\n\r\n463\r\nو فرمود ( ع ) : كسى كه سخنش حكمتآميز است ، خاموشيش سود ندارد ، همان گونه كه سخن گفتن نادان را فايدتى نيست .\r\n\r\n464\r\nو در طلب باران فرمود ( ع ) : بار خدايا ، ما را باران ده از ابرهايى كه به فرماناند نه از ابرهايى چموش و سخت نافرمان . رضى گويد : اين سخنى است در فصاحت شگفتآور . زيرا ابرهاى تندر زاى آذرخش افكن همراه با بادها و صاعقه‌ها را به اشتران سركش كه بر مىجهند و بارهاى خود مىافكنند و سواران خود را بر زمين مىزنند ، تشبيه كرده و ابرهاى خالى از تندر و آذرخش را به اشتران رام كه ، به آسانى ، شيرشان را توان دوشيد و ، به آسانى بر آنها سوار توان شد .\r\n\r\n465\r\nاو را گفتند : يا امير المؤمنين ، چه مىشد كه موى خود خضاب مىكرديد . فرمود : خضاب آرايش است و ما قومى مصيبت زده‌ايم . [ مرادش وفات رسول الله ( صلى الله عليه و آله ) بود 
  ] .\r\n\r\n466\r\nو فرمود ( ع ) : اجر و مزد مجاهد شهيد در راه خدا ، بالاتر از اجر و مزد كسى نيست كه بر گناهش توانايى هست ، ولى پاكدامنى مىورزد . نزديك است كه مردم پاكدامن در زمرهء ملايكه در آيند .\r\n","description":"","footnote":"","page_name":" 1033 ","page_number":1038},
  {"content":"\r\n","description":"","footnote":"","page_name":" 1034 ","page_number":1039},
  {"content":"\r\n\r\n467\r\nو فرمود ( ع ) : قناعت ثروتى است پايان ناپذير . رضى گويد : بعضى اين سخن را از رسول الله صلى الله عليه و آله نقل كرده‌اند .\r\n\r\n468\r\nبه زياد بن ابيه فرمود ، هنگامى كه او را به جاى عبد الله بن عباس به فارس و اعمال آن مىفرستاد و اين سخن دراز است ، امام او را از گرفتن خراج پيش از موعد منع مىكند . و نيز مىگويد : عدالت را به كار بند و از ستم و بيداد حذر كن زيرا ستم رعيت را آواره مىكند و بيدادگرى ، شمشير را فرا مىخواند .\r\n\r\n469\r\nو فرمود ( ع ) : سختترين گناه ، گناهى است كه گناهكار حقيرش شمارد .\r\n\r\n470\r\nو فرمود ( ع ) : خداوند ، نادان را به آموختن موظف نساخت ، مگر آن گاه ، كه دانايان را موظف ساخت كه نادانان را تعليم دهند .\r\n","description":"","footnote":"","page_name":" 1035 ","page_number":1040},
  {"content":"\r\n","description":"","footnote":"","page_name":" 1036 ","page_number":1041},
  {"content":"\r\n471\r\nو فرمود ( ع ) : بدترين دوستان تو ، دوستى است كه براى او خود را به رنج و تكلف اندازى . رضى گويد : تكلَّف مستلزم مشقت است و آن شرّى است كه از دوستى كه خود را براى او به تكلَّف انداخته اى ، مىزايد . پس چنين دوستى ، بدترين دوستان توست .\r\n472\r\nو فرمود ( ع ) : هنگامى كه مؤمن برادر خود را به خشم مىآورد ، سبب جدايى او مىشود . رضى گويد : گويند « حشمه » و « احشمه » زمانى كه او را به خشم آورد يا گويند كه شرمگين شدن و به خشم آوردن براى او خواهد و آن نشانهء اين است كه قصد جدايى دارد .\r\nاكنون زمان آن رسيد كه گزيدهء سخنان امير المؤمنين ( ع ) را پايان دهيم ، سپاس مىگوييم خداى سبحان را كه بر ما منت نهاد و توفيق عنايت كرد ، تا هر چه از كلام امام ( ع ) پراكنده بود ، در يك جاى گرد آوريم و عباراتى ، كه دور از هم بودند به هم نزديك سازيم . و همان گونه كه در آغاز كتاب آورديم ، برگهايى نانوشته در آخر هر باب بيفزاييم تا اگر مطلبى از دست رفته را يافتيم به آن بپيونديم ، شايد سخنى از ما پوشيده مانده ، سپس ، آشكار گردد و پس از دور نمودن به دست آيد . هيچ توفيقى حاصل نمىشود ، مگر به يارى خداى تعالى . به او توكل كرديم . او ما را بسنده است و كار سازى نيكوست . و اين در ماه رجب سال چهار صد از هجرت است درود خدا بر سيد و سرور ما ، محمد ( ص ) خاتم پيامبران و راهنماى بهترين راهها و بر خاندان پاك و ياران او كه ستارگان آسمان يقين اند .\r\n\r\n","description":"","footnote":"","page_name":" 1037 ","page_number":1042}
  ]