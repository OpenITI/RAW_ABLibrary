[
  {"content":"\r\n","description":"","footnote":"","page_name":" 1 ","page_number":1},
  {"content":"\r\n\r\n\r\n[ ادامه سوره نساء 
  ]\r\n\r\n[ سوره النساء ‹ 4 › : آيه 71 
  ]\r\nيا أَيُّهَا الَّذِينَ آمَنُوا خُذُوا حِذْرَكُمْ فَانْفِرُوا ثُباتٍ أَوِ انْفِرُوا جَمِيعاً ‹ 71 ›\r\n\r\nترجمه :\r\n71 - اى كسانى كه ايمان آورده‌ايد آمادگى خود را ( در برابر دشمن ) حفظ كنيد و در دسته‌هاى متعدد يا به صورت دسته واحد ( طبق شرايط موجود ) به سوى دشمن حركت نمائيد .\r\n\r\nتفسير : آماده باش دائمى\r\n« حذر » بر وزن « خضر » به معنى بيدارى و آماده باش و مراقبت در برابر خطر است و گاهى به معنى وسيله اى كه بكمك آن با خطر مبارزه مىشود نيز آمده است .\r\n« ثبات » جمع « ثبة » بر وزن « گنه » به معنى دسته جات پراكنده است و در اصل از ماده « ثبى » به معنى « جمع » گرفته شده . در آيه فوق قرآن خطاب به عموم مسلمانان كرده و دو دستور مهم ، براى حفظ موجوديت اجتماعشان به آنها ميدهد .\r\nنخست مىگويد : « اى كسانى كه ايمان آورده‌ايد با كمال دقت مراقب دشمن باشيد مبادا غافلگير شويد و از ناحيه آنها خطرى به شما برسد . »\r\n","description":"","footnote":"","page_name":" 2 ","page_number":2},
  {"content":"\r\n( * ( يا أَيُّهَا الَّذِينَ آمَنُوا خُذُوا حِذْرَكُمْ ) * ) سپس دستور مىدهد كه براى مقابله با دشمن از روشها و تاكتيكهاى مختلف استفاده كنيد و « در دسته‌هاى متعدد يا به صورت اجتماع ، براى دفع دشمن حركت كنيد » .\r\n( * ( فَانْفِرُوا ثُباتٍ أَوِ انْفِرُوا جَمِيعاً ) * ) .\r\nآنجا كه لازم است در دسته‌هاى مختلف و پراكنده حركت كنيد از اين طريق وارد شويد و آنجا كه ايجاب مىكند همگى به صورت يك ارتش بهم پيوسته به ميدان دشمن بشتابيد ، اجتماع را فراموش نكنيد .\r\nبعضى از مفسران « حذر » را در آيه فوق تنها به معنى اسلحه تفسير كرده‌اند ، در حالى كه « حذر » معنى وسيعى دارد و مخصوص « اسلحه » نيست به علاوه در آيه 102 همين سوره دليل روشنى است كه حذر با اسلحه تفاوت دارد آنجا كه مىفرمايد : . . . أَنْ تَضَعُوا أَسْلِحَتَكُمْ وَخُذُوا حِذْرَكُمْ . « مانعى ندارد كه به هنگام ضرورت ، در موقع نماز در ميدان جنگ سلاح خود را به زمين بگذاريد ، ولى حذر يعنى مراقبت و آماده باش را از دست ندهيد ! » اين آيه دستور جامع و همه جانبه اى به تمام مسلمانان ، در همه قرون و اعصار ، مىدهد كه براى حفظ امنيت خود و دفاع از مرزهاى خويش ، دائما مراقب باشند ، و يك نوع آماده باش مادى و معنوى به طور دائم بر اجتماع آنها حكومت كند .\r\nجالب اينكه معنى « حذر » بقدرى وسيع است كه هر گونه وسيله مادى و معنوى را در بر مىگيرد ، از جمله اينكه مسلمانان بايد در هر زمان از موقعيت دشمن ، و نوع سلاح ، و روشهاى جنگى ، و ميزان آمادگى ، و تعداد اسلحه و كارايى آنها با خبر باشند ، زيرا تمام اين موضوعات در پيش گيرى از خطر\r\n","description":"","footnote":"","page_name":" 3 ","page_number":3},
  {"content":"\r\nدشمن و حاصل شدن مفهوم « حذر » مؤثر است .\r\nو از طرف ديگر براى دفاع از خويشتن نيز هر گونه آمادگى از نظر روانى و معنوى ، و از نظر بسيج منابع فرهنگى ، اقتصادى و انسانى ، و همچنين استفاده از كاملترين نوع سلاح زمان و طرز به كار گرفتن آن را فراهم سازند .\r\nمسلما اگر مسلمانان همين يك آيه را در زندگى خود پياده كرده بودند در طول تاريخ پر ماجراى خويش هرگز گرفتار شكست و ناكامى نمىشدند .\r\nو همانطور كه آيه فوق اشاره مىكند نبايد در استفاده كردن از روشهاى مختلف مبارزه جمود به خرج داد ، بلكه بايد با توجه به مقتضيات زمان و مكان ، و چگونگى موقعيت دشمن اقدام نمايند ، آنجا كه وضع دشمن طورى است كه بايد در دسته جات مختلف به سوى او بروند از اين روش استفاده كنند و هر كدام برنامه مخصوص به خود در مقابله با او داشته باشند ، و آنجا كه ايجاب مىكند همه با برنامه واحد ، تهاجم را شروع كنند در يك صف به ايستند .\r\nاز اينجا روشن مىشود اينكه بعضى از افراد اصرار دارند كه مسلمانان در مبارزات اجتماعى خود همه روش واحدى را انتخاب كنند و هيچگونه تفاوتى در تاكتيكها نداشته باشند علاوه بر اينكه با منطق و تجربه ، سازگار نيست با روح تعليمات اسلام نيز موافق نمىباشد .\r\nو شايد آيه فوق اشاره اى به اين معنى نيز در بر داشته باشد كه مسئله مهم پيشبرد اهداف واقعى است ، خواه موقعيت ايجاب كند كه همه از يك روش استفاده كنند و يا از روشهاى گوناگون .\r\nضمنا از كلمه « جميعا » استفاده مىشود كه براى مقابله با دشمن همه مسلمانان بدون استثناء بايد شركت جويند و اين حكم اختصاص به دسته معينى ندارد .\r\n","description":"","footnote":"","page_name":" 4 ","page_number":4},
  {"content":"\r\n\r\n[ سوره النساء ‹ 4 › : آيات 72 تا 73 
  ]\r\nوَ إِنَّ مِنْكُمْ لَمَنْ لَيُبَطِّئَنَّ فَإِنْ أَصابَتْكُمْ مُصِيبَةٌ قالَ قَدْ أَنْعَمَ اللَّه عَلَيَّ إِذْ لَمْ أَكُنْ مَعَهُمْ شَهِيداً ‹ 72 › وَلَئِنْ أَصابَكُمْ فَضْلٌ مِنَ اللَّه لَيَقُولَنَّ كَأَنْ لَمْ تَكُنْ بَيْنَكُمْ وَبَيْنَه مَوَدَّةٌ يا لَيْتَنِي كُنْتُ مَعَهُمْ فَأَفُوزَ فَوْزاً عَظِيماً ‹ 73 ›\r\n\r\nترجمه :\r\n72 - در ميان شما افرادى ( منافق ) هستند كه هم خودشان سستند و هم ديگران را سست مىنمايند . اگر مصيبتى به شما برسد مىگويند : خدا به ما نعمت داد كه با مجاهدان نبوديم تا شاهد ( آن مصيبت ) باشيم ! 73 - و اگر غنيمتى به شما برسد ، درست مثل اينكه هرگز ميان شما و آنها مودت و دوستى نبوده ، مىگويند : اى كاش ما هم با آنها بوديم و به رستگارى و پيروزى بزرگى نائل مىشديم !\r\n\r\nتفسير :\r\nبه دنبال فرمان عمومى جهاد و آماده باش در برابر دشمن كه در آيه سابق بيان شد در اين آيه اشاره به حال جمعى از منافقان كرده مىفرمايد :\r\n« اين افراد دو چهره كه در ميان شما هستند با اصرار مىكوشند از شركت در صفوف مجاهدان راه خدا خوددارى كنند . »\r\n( * ( وَإِنَّ مِنْكُمْ ) * ( 1 ) * ( لَمَنْ لَيُبَطِّئَنَّ ) * ) ( 2 ) .\r\n\r\n","description":"","footnote":"\r\n( 1 ) بايد توجه داشت اينكه در آيه فوق خطاب به مؤمنان شده ولى سخن از منافقان به ميان آمده و در عين حال با تعبير « منكم » آنها را جزء مؤمنان شمرده به خاطر آن است كه منافقان هميشه در لابلاى مؤمنان حقيقى بوده‌اند و ظاهرا جز جمعيت آنها محسوب مىشدند .\r\n( 2 ) ليبطئن از ماده « بطؤ » ( بر وزن قطب ) به معنى كندى در حركت مىباشد ، و چنان كه جمعى از اهل لغت و مفسران در اينجا ذكر كرده‌اند هم معنى لازم و هم متعدى دارد يعنى هم خودشان در حركت كندند و هم ديگران را تشويق به اين كار مىكنند ، و شايد با توجه به اينكه جمله از باب تفعيل است فقط معنى متعدى را دارد منتها گاهى خود را وادار به كندى مىكند و گاهى ديگران را !\r\n","page_name":" 5 ","page_number":5},
  {"content":"\r\n« ولى هنگامى كه مجاهدان از ميدان جنگ باز مىگردند و يا اخبار ميدان جنگ به آنها مىرسد ، در صورتى كه شكست و يا شهادتى نصيب آنها شده باشد ، اينها با خوشحالى مىگويند چه نعمت بزرگى خداوند به ما داد كه همراه آنها نبوديم تا شاهد چنان صحنه‌هاى دلخراشى بشويم » .\r\n( * ( فَإِنْ أَصابَتْكُمْ مُصِيبَةٌ قالَ قَدْ أَنْعَمَ اللَّه عَلَيَّ إِذْ لَمْ أَكُنْ مَعَهُمْ شَهِيداً ) * ) ولى اگر با خبر شوند كه مؤمنان واقعى پيروز شده‌اند ، و طبعا به غنائمى دست يافته‌اند ، اينها همانند افراد بيگانه اى كه گويا هيچ ارتباطى در ميان آنها و مؤمنان برقرار نبوده از روى تاسف و حسرت مىگويند : « اى كاش ما هم با مجاهدان بوديم و سهم بزرگى عائد ما مىشد » ! ( * ( وَلَئِنْ أَصابَكُمْ فَضْلٌ مِنَ اللَّه لَيَقُولَنَّ كَأَنْ لَمْ تَكُنْ بَيْنَكُمْ وَبَيْنَه مَوَدَّةٌ يا لَيْتَنِي كُنْتُ مَعَهُمْ فَأَفُوزَ فَوْزاً عَظِيماً ) * ) .\r\nگرچه در آيه فوق سخنى از غنيمت به ميان نيامده ولى روشن است كسى كه شهادت در راه خدا را يك نوع بلا مىشمرد ، و عدم درك شهادت را يك نعمت الهى مىپندارد ، پيروزى و فوز عظيم و رستگارى بزرگ از نظر او چيزى جز پيروزى مادى و غنائم جنگى نخواهد بود .\r\nاين افراد دو چهره كه متاسفانه در هر اجتماعى بوده و هستند در برابر پيروزى و شكستهاى مؤمنان واقعى فورا قيافه خود را عوض مىكنند ، هرگز در غمها با آنها شريك نيستند و در مشكلات و گرفتارىها همكارى نمىكنند ، ولى انتظار دارند در پيروزىهاى آنان سهم بزرگى داشته باشند و همانند مؤمنان و مجاهدان واقعى امتيازاتى پيدا كنند .\r\n","description":"","footnote":"","page_name":" 6 ","page_number":6},
  {"content":"\r\n\r\n[ سوره النساء ‹ 4 › : آيه 74 
  ]\r\nفَلْيُقاتِلْ فِي سَبِيلِ اللَّه الَّذِينَ يَشْرُونَ الْحَياةَ الدُّنْيا بِالآخِرَةِ وَمَنْ يُقاتِلْ فِي سَبِيلِ اللَّه فَيُقْتَلْ أَوْ يَغْلِبْ فَسَوْفَ نُؤْتِيه أَجْراً عَظِيماً ‹ 74 ›\r\n\r\nترجمه :\r\n74 - آنها كه زندگى دنيا را به آخرت فروخته‌اند بايد در راه خدا پيكار كنند ، و آن كس كه در راه خدا پيكار كند و كشته شود يا پيروز گردد پاداش بزرگى به او خواهيم داد .\r\n\r\nتفسير : آماده ساختن مؤمنان براى جهاد\r\nبه دنبال بحثى كه در آيات قبل درباره خوددارى منافقان از شركت در صفوف مجاهدان بود ، در اين آيه و چند آيه ديگر كه به دنبال آن مىآيد افراد با ايمان با منطق مؤثر و هيجانانگيزى دعوت به جهاد در راه خدا شده‌اند ، و با توجه به اينكه اين آيات در زمانى نازل شد كه دشمنان گوناگونى از داخل و خارج ، اسلام را تهديد مىكردند ، اهميت اين آيات در پرورش روح جهاد در مسلمانان روشنتر مىگردد .\r\nدر آغاز آيه مىفرمايد : « آنهايى بايد در راه خدا پيكار كنند كه آماده‌اند زندگى پست جهان ماده را با زندگى ابدى و جاويدان سراى ديگر مبادله نمايند » .\r\n( * ( فَلْيُقاتِلْ فِي سَبِيلِ اللَّه الَّذِينَ يَشْرُونَ الْحَياةَ الدُّنْيا بِالآخِرَةِ ) * ) يعنى تنها كسانى مىتوانند جزء مجاهدان واقعى باشند كه آماده چنين معامله اى گردند ، و به راستى دريافته باشند كه زندگى جهان ماده آن چنان كه از كلمه دنيا ( به معنى پستتر و پائينتر ) بر مىآيد در برابر مرگ افتخار آميز در مسير زندگى جاويدان اهميتى ندارد ، ولى آنها كه حيات مادى را اصيل و\r\n","description":"","footnote":"","page_name":" 7 ","page_number":7},
  {"content":"\r\nگرانبها و بالاتر از اهداف مقدس الهى و انسانى ميدانند هيچگاه مجاهدان خوبى نخواهند بود .\r\nسپس در ذيل آيه مىفرمايد : « سرنوشت چنين مجاهدانى كاملا روشن است ، زيرا از دو حال خارج نيست يا شهيد مىشوند و يا دشمن را در هم مىكوبند و بر او پيروز مىگردند ، در هر صورت پاداش بزرگى به آنها خواهيم داد » .\r\n( * ( وَمَنْ يُقاتِلْ فِي سَبِيلِ اللَّه فَيُقْتَلْ أَوْ يَغْلِبْ فَسَوْفَ نُؤْتِيه أَجْراً عَظِيماً ) * ) مسلما چنين سربازانى شكست در قاموسشان وجود ندارد و در هر دو صورت خود را پيروز مىبينند ، چنين روحيه اى به تنهايى كافى است كه وسائل پيروزى آنها را بر دشمن فراهم سازد ، تاريخ نيز گواهى مىدهد كه يكى از عوامل پيروزى سريع مسلمانان بر دشمنانى كه از نظر تعداد و تجهيزات و آمادگى رزمى ، به مراتب بر آنها برترى داشتند ، همين روحيه شكستناپذيرى آنها بوده است .\r\nحتى دانشمندان بيگانه اى كه درباره اسلام و پيروزىهاى سريع مسلمين ، در زمان پيامبر ( ص ) و بعد از آن ، بحث كرده‌اند ، اين منطق را يكى از عوامل مؤثر پيشرفت آنها دانسته‌اند .\r\nيكى از مورخان معروف غرب در كتاب خود چنين مىگويد : « مسلمانان از بركت مذهب جديد و مواهبى كه در آخرت به آنها وعده داده شده بود اصلا از مرگ نمىترسيدند و دوام و اصالتى براى اين زندگى ( منهاى جهان ديگر ) قائل نبودند ( 1 ) و لذا از آن در راه هدف و عقيده چشم مىپوشيدند .\r\nقابل توجه اينكه در آيه فوق همانند بسيارى ديگر از آيات قرآن ، جهادى مقدس شمرده شده است كه « * ( فِي سَبِيلِ اللَّه ) * » ، در راه خدا و نجات بندگان خدا\r\n\r\n","description":"","footnote":"\r\n( 1 ) تاريخ تمدن اسلام و عرب - گوستاولبون صفحه 155 .\r\n","page_name":" 8 ","page_number":8},
  {"content":"\r\nو زنده كردن اصول حق و عدالت و پاكى و تقوى باشد ، نه جنگهايى كه به خاطر توسعه طلبى ، تعصب ، توحش ، استعمار و استثمار صورت گيرد .\r\n\r\n[ سوره النساء ‹ 4 › : آيه 75 
  ]\r\nوَ ما لَكُمْ لا تُقاتِلُونَ فِي سَبِيلِ اللَّه وَالْمُسْتَضْعَفِينَ مِنَ الرِّجالِ وَالنِّساءِ وَالْوِلْدانِ الَّذِينَ يَقُولُونَ رَبَّنا أَخْرِجْنا مِنْ هذِه الْقَرْيَةِ الظَّالِمِ أَهْلُها وَاجْعَلْ لَنا مِنْ لَدُنْكَ وَلِيًّا وَاجْعَلْ لَنا مِنْ لَدُنْكَ نَصِيراً ‹ 75 ›\r\n\r\nترجمه :\r\n75 - چرا در راه خدا و در راه مردان و زنان و كودكانى كه ( به دست ستمگران ) تضعيف شده‌اند پيكار نمىكنيد ؟ ، همان افراد ( ستمديده اى ) كه مىگويند خدايا ما را از اين شهر ( مكه ) كه اهلش ستمگرند بيرون ببر و براى ما از طرف خود سرپرست قرار بده . و از براى ما از طرف خود يار و ياورى تعيين فرما .\r\n\r\nتفسير : استمداد از عواطف انسانى\r\nدر آيه گذشته از مؤمنان دعوت به جهاد شده ، ولى روى ايمان به خدا و رستاخيز . و استدلال سود و زيان تكيه شده است ، اما اين آيه دعوت به سوى جهاد بر اساس تحريك عواطف انسانى مىكند و مىگويد : « چرا شما در راه خدا و در راه مردان و زنان و كودكان مظلوم و بىدفاعى كه در چنگال ستمگران گرفتار شده‌اند مبارزه نمىكنيد آيا عواطف انسانى شما اجازه مىدهد كه خاموش باشيد و اين صحنه‌هاى رقت بار را تماشا كنيد » .\r\n( * ( وَما لَكُمْ لا تُقاتِلُونَ فِي سَبِيلِ اللَّه وَالْمُسْتَضْعَفِينَ ) * ( 1 ) * ( مِنَ الرِّجالِ وَالنِّساءِ\r\n\r\n","description":"","footnote":"\r\n( 1 ) مستضعف با ضعيف فرق روشنى دارد ، ضعيف كسى است كه ناتوان است ولى مستضعف كسى است كه بر اثر مظالم و ستمهاى ديگران تضعيف گرديده است خواه اين تضعيف از نظر فكرى و فرهنگى باشد يا از نظر اخلاقى و يا از نظر اقتصادى و يا از نظر سياسى و اجتماعى و به اين ترتيب تعبير جامعى است كه تمام انواع استعمار را در بر مىگيرد .\r\n","page_name":" 9 ","page_number":9},
  {"content":"\r\n* ( وَالْوِلْدانِ ) * ) :\r\nسپس براى شعله ور ساختن عواطف انسانى مؤمنان مىگويد : « اين مستضعفان همانها هستند كه در محيطهايى خفقان بار گرفتار شده و اميد آنها از همه جا بريده است ، لذا دست به دعا برداشته و از خداى خود مىخواهند كه از آن محيط ظلم و ستم بيرون روند » .\r\n( * ( الَّذِينَ يَقُولُونَ رَبَّنا أَخْرِجْنا مِنْ هذِه الْقَرْيَةِ الظَّالِمِ أَهْلُها ) * ) .\r\nو نيز از خداى خود تقاضا مىكنند كه ولى و سرپرستى براى حمايت آنها بفرستد .\r\n( * ( وَاجْعَلْ لَنا مِنْ لَدُنْكَ وَلِيًّا ) * ) .\r\nو يار و ياورى براى نجات آنها برانگيزد .\r\n( * ( وَاجْعَلْ لَنا مِنْ لَدُنْكَ نَصِيراً ) * ) .\r\nدر حقيقت آيه فوق اشاره به اين است كه خداوند دعاى آنها را مستجاب كرده و اين رسالت بزرگ انسانى را بر عهده شما گذاشته ، شما « ولى » و « نصيرى » هستيد كه از طرف خداوند براى حمايت و نجات آنها تعيين شده‌ايد بنا بر اين نبايد اين فرصت بزرگ و موقعيت عالى را به آسانى از دست دهيد .\r\nضمنا از اين آيه چند نكته ديگر استفاده مىشود :\r\n1 - جهاد اسلامى همانطور كه قبلا هم اشاره شد براى بدست آوردن مال و مقام و يا منابع طبيعى و مواد خام كشورهاى ديگر نيست ، براى تحصيل بازار مصرف ، و يا تحميل عقيده و سياست نمىباشد ، بلكه تنها براى نشر اصول فضيلت و ايمان و دفاع از ستم ديدگان و زنان و مردان بال و پرشكسته و كودكان محروم و ستم ديده است و به اين ترتيب جهاد دو هدف جامع دارد كه در آيه فوق به آن اشاره شده يكى « هدف الهى » و ديگرى « هدف انسانى » و اين دو در حقيقت از يكديگر جدا نيستند و به يك واقعيت باز مىگردند .\r\n2 - از نظر اسلام محيطى قابل زيست است كه بتوان در آن آزادانه به\r\n","description":"","footnote":"","page_name":" 10 ","page_number":10},
  {"content":"\r\nعقيده صحيح خود عمل نمود ، اما محيطى كه خفقان آن را فرا گرفته و حتى انسان آزاد نيست بگويد مسلمانم ، قابل زيست نمىباشد ، و افراد با ايمان آرزو مىكنند كه از چنين محيطى خارج شوند ، زيرا چنين محيطى مركز فعاليت ستمگران است .\r\nقابل توجه اينكه « مكه » هم شهر بسيار مقدس و هم وطن اصلى مهاجران بود در عين حال وضع خفقان بار آن سبب شد كه از خداى خود بخواهند از آنجا بيرون روند .\r\n3 - در ذيل آيه فوق چنين مىخوانيم مسلمانانى كه در چنگال دشمن گرفتار بوده‌اند براى نجات خويش نخست تقاضاى ولى از جانب خداوند كرده‌اند و سپس نصير براى نجات از چنگال ظالمان قبل از هر چيز وجود « رهبر » و سرپرست لايق و دلسوز لازم است و سپس يار و ياور و نفرات كافى ، بنا بر اين وجود يار و ياور هر چند فراوان باشد بدون استفاده از يك رهبرى صحيح بىنتيجه است .\r\n4 - افراد با ايمان همه چيز را از خدا مىخواهند و دست نياز به سوى غير او دراز نمىكنند و حتى اگر تقاضاى ولى و ياور مىنمايند از او مىخواهند .\r\n\r\n[ سوره النساء ‹ 4 › : آيه 76 
  ]\r\nالَّذِينَ آمَنُوا يُقاتِلُونَ فِي سَبِيلِ اللَّه وَالَّذِينَ كَفَرُوا يُقاتِلُونَ فِي سَبِيلِ الطَّاغُوتِ فَقاتِلُوا أَوْلِياءَ الشَّيْطانِ إِنَّ كَيْدَ الشَّيْطانِ كانَ ضَعِيفاً ‹ 76 ›\r\n\r\nترجمه :\r\n76 - آنها كه ايمان دارند در راه خدا پيكار مىكنند و آنها كه كافرند در راه طاغوت ( و افراد طغيانگر ) پس شما با ياران شيطان پيكار كنيد ( و از آنها نهراسيد ) زيرا نقشه شيطان ( همانند قدرتش ) ضعيف است .\r\n\r\nتفسير :\r\nسپس در اين آيه براى تشجيع مجاهدان و ترغيب آنها به مبارزه با دشمن\r\n","description":"","footnote":"","page_name":" 11 ","page_number":11},
  {"content":"\r\nو مشخص ساختن صفوف و اهداف مجاهدان ، چنين مىفرمايد : « افراد با ايمان در راه خدا و آنچه به سود بندگان خدا است پيكار مىكنند ، ولى افراد بىايمان در راه طاغوت يعنى قدرتهاى ويرانگر » .\r\n( * ( الَّذِينَ آمَنُوا يُقاتِلُونَ فِي سَبِيلِ اللَّه وَالَّذِينَ كَفَرُوا يُقاتِلُونَ فِي سَبِيلِ الطَّاغُوتِ ) * ) .\r\nيعنى در هر حال زندگى خالى از مبارزه نيست منتها جمعى در مسير حق و جمعى در مسير باطل و شيطان پيكار دارند . و به دنبال آن مىگويد : « با ياران شيطان پيكار كنيد و از آنها وحشت نداشته باشيد » .\r\n( * ( فَقاتِلُوا أَوْلِياءَ الشَّيْطانِ ) * ) .\r\nطاغوت و قدرتهاى طغيانگر و ظالم هر چند به ظاهر بزرگ و قوى جلوه كنند ، اما از درون ، زبون و ناتوانند ، از ظاهر مجهز و آراسته آنها نهراسيد ، زيرا درون آنها خالى است و نقشه‌هاى آنها همانند قدرتهايشان سست و ضعيف است ، چون متكى به نيروى لا يزال الهى نيست . بلكه متكى به نيروهاى شيطانى مىباشد .\r\n( * ( إِنَّ كَيْدَ الشَّيْطانِ كانَ ضَعِيفاً ) * ) دليل اين ضعف و ناتوانى روشن است ، زيرا از يك سو افراد با ايمان در مسير اهداف و حقايقى گام بر مىدارند كه با قانون آفرينش هماهنگ و هم صدا است و رنگ ابدى و جاودانى دارد آنها در راه آزاد ساختن انسانها و از بين بردن مظاهر ظلم و ستم پيكار مىكنند ، در حالى كه طرفداران طاغوت در مسير استعمار و استثمار بشر و شهوات زودگذرى كه اثر آن ويرانى اجتماع و بر خلاف قانون آفرينش است تلاش و كوشش مىنمايند و از سوى ديگر افراد با ايمان به اتكاى نيروهاى معنوى آرامشى دارند كه پيروزى آنها را تضمين مىكند و به آنها قوت مىبخشد در حالى كه افراد بىايمان تكيه گاه محكمى ندارند .\r\n","description":"","footnote":"","page_name":" 12 ","page_number":12},
  {"content":"\r\nقابل توجه اينكه در اين آيه ارتباط كامل « طاغوت » با « شيطان » بيان شده كه چگونه طاغوت از نيروهاى مختلف اهريمنى مدد مىگيرد ، تا آنجا كه مىگويد ياران طاغوت همان ياران شيطانند ، در آيه 27 سوره اعراف نيز همين مضمون آمده است .\r\n( إِنَّا جَعَلْنَا الشَّياطِينَ أَوْلِياءَ لِلَّذِينَ لا يُؤْمِنُونَ ) :\r\n« ما شياطين را سرپرست افراد بىايمان قرار داديم » .\r\n\r\n[ سوره النساء ‹ 4 › : آيه 77 
  ]\r\nأَ لَمْ تَرَ إِلَى الَّذِينَ قِيلَ لَهُمْ كُفُّوا أَيْدِيَكُمْ وَأَقِيمُوا الصَّلاةَ وَآتُوا الزَّكاةَ فَلَمَّا كُتِبَ عَلَيْهِمُ الْقِتالُ إِذا فَرِيقٌ مِنْهُمْ يَخْشَوْنَ النَّاسَ كَخَشْيَةِ اللَّه أَوْ أَشَدَّ خَشْيَةً وَقالُوا رَبَّنا لِمَ كَتَبْتَ عَلَيْنَا الْقِتالَ لَوْ لا أَخَّرْتَنا إِلى أَجَلٍ قَرِيبٍ قُلْ مَتاعُ الدُّنْيا قَلِيلٌ وَالآخِرَةُ خَيْرٌ لِمَنِ اتَّقى وَلا تُظْلَمُونَ فَتِيلًا ‹ 77 ›\r\n\r\nترجمه :\r\n77 - آيا نديدى كسانى را كه ( در مكه ) به آنها گفته شد ( فعلا ) دست از جهاد بداريد و نماز را برپا كنيد و زكات بپردازيد ، ( اما آنها از اين دستور ناراحت بودند ) ولى هنگامى كه ( در مدينه ) فرمان جهاد به آنها داده شد جمعى از آنان از مردم مىترسيدند همانگونه كه از خدا مىترسند ، بلكه بيشتر و گفتند پروردگارا چرا جهاد را بر ما مقرر داشتى ؟ چرا اين فرمان را كمى تاخير نينداختى ؟ به آنها بگو سرمايه زندگى دنيا ناچيز است و سراى آخرت براى كسى كه پرهيزكار باشد بهتر است و كوچكترين ستمى به شما نخواهد شد .\r\n\r\nشان نزول :\r\nجمعى از مفسران مانند مفسر بزرگ شيخ طوسى نويسنده « تبيان » و نويسندگان تفسير « قرطبى » و « المنار » از ابن عباس چنين نقل كرده‌اند كه\r\n","description":"","footnote":"","page_name":" 13 ","page_number":13},
  {"content":"\r\nجمعى از مسلمانان هنگامى كه در مكه بودند ، و تحت فشار و آزار شديد مشركان قرار داشتند ، خدمت پيامبر ( ص ) رسيدند و گفتند : ما قبل از اسلام عزيز و محترم بوديم ، اما پس از اسلام وضع ما دگرگون شد ، آن عزت و احترام را از دست داديم ، و همواره مورد آزار دشمنان قرار داريم ، اگر اجازه دهيد با دشمن مىجنگيم تا عزت خود را بازيابيم آن روز پيامبر ص فرمود : من فعلا مامور به مبارزه نيستم - ولى هنگامى كه مسلمانان به مدينه آمدند و زمينه آماده براى مبارزه مسلحانه شد و دستور جهاد نازل گرديد بعضى از آن افراد داغ و آتشين از شركت در ميدان جهاد مسامحه مىكردند ، و از آن جوش و حرارت خبرى نبود ، آيه فوق نازل شد و به عنوان تشجيع مسلمانان و ملامت از افراد مسامحه كار حقايقى را بيان نمود .\r\n\r\nتفسير : آنها كه مرد سخنند\r\nقرآن در اينجا مىگويد : « راستى شگفتانگيز است حال جمعيتى كه در يك موقعيت نامناسب با حرارت و شور عجيبى تقاضا مىكردند كه به آنها اجازه جهاد داده شود ، و به آنها دستور داده شد كه فعلا خوددارى كنيد و به خود سازى و انجام نماز و تقويت نفرات خود و اداى زكات بپردازيد ، اما هنگامى كه زمينه از هر جهت آماده شد و دستور جهاد نازل گرديد ، ترس و وحشت يكباره وجود آنها را فرا گرفت ، و زبان به اعتراض در برابر اين دستور گشودند » ( * ( أَ لَمْ تَرَ إِلَى الَّذِينَ قِيلَ لَهُمْ كُفُّوا أَيْدِيَكُمْ وَأَقِيمُوا الصَّلاةَ وَآتُوا الزَّكاةَ فَلَمَّا كُتِبَ عَلَيْهِمُ الْقِتالُ إِذا فَرِيقٌ مِنْهُمْ يَخْشَوْنَ النَّاسَ كَخَشْيَةِ اللَّه أَوْ أَشَدَّ خَشْيَةً ) * ) .\r\nآنها در اعتراض خود « صريحا مىگفتند ، خدايا به اين زودى دستور\r\n","description":"","footnote":"","page_name":" 14 ","page_number":14},
  {"content":"\r\nجهاد را نازل كردى ؟ چه خوب بود اين دستور مدتى به تاخير مىافتاد ! و يا اينكه اين رسالت به عهده نسلهاى آينده واگذار مىشد ! ( 1 ) .\r\n( * ( وَقالُوا رَبَّنا لِمَ كَتَبْتَ عَلَيْنَا الْقِتالَ لَوْ لا أَخَّرْتَنا إِلى أَجَلٍ قَرِيبٍ ) * ) .\r\nقرآن به اين گونه افراد دو جواب مىدهد : نخست جوابى است كه لابلاى عبارت : * ( يَخْشَوْنَ النَّاسَ كَخَشْيَةِ اللَّه أَوْ أَشَدَّ خَشْيَةً ) * . گذشت يعنى آنها به جاى اينكه از خداى قادر قاهر بترسند از بشر ضعيف و ناتوان وحشت دارند ، بلكه وحشتشان از چنين بشرى بيش از خدا است ! ديگر اينكه به چنين افراد بايد گفته شود به فرض اينكه با ترك جهاد چند روزى آرام زندگى كنيد ، بالآخره « اين زندگى فانى و بى ارزش است ، ولى جهان ابدى براى پرهيزكاران با ارزشتر است ، به خصوص اينكه پاداش خود را بطور كامل خواهند يافت و كمترين ستمى به آنها نمىشود » .\r\n( * ( قُلْ مَتاعُ الدُّنْيا قَلِيلٌ وَالآخِرَةُ خَيْرٌ لِمَنِ اتَّقى وَلا تُظْلَمُونَ فَتِيلًا ) * ) « در تفسير اين آيه بايد به چند نكته توجه داشت :\r\n1 - نخستين سؤالى كه پيش مىآيد اين است كه چرا از ميان تمام دستورهاى اسلامى تنها مسئله نماز و زكات ذكر شده است ، در حالى كه دستورهاى اسلام منحصر به اينها نيست .\r\nپاسخ سؤال اين است كه « نماز » رمز پيوند با خدا و « زكات » رمز پيوند با خلق خدا است ، بنا بر اين منظور اين است كه به مسلمانان دستور داده شد با برقرارى پيوند محكم با خداوند و پيوند محكم با بندگان خدا ، جسم و\r\n\r\n","description":"","footnote":"\r\n( 1 ) از بعضى از احاديث استفاده مىشود كه آنها سخنانى درباره قيام مهدى شنيده بودند بعضى از آنها انتظار داشتند كه مسئله جهاد به زمان قيام مهدى ( ع ) موكول شود ! - نور الثقلين جلد اول صفحه 518 .\r\n( 2 ) فتيل : رشته باريكى است كه در شكاف وسط هسته خرما قرار دارد چنان كه شرح آن در جلد سوم صفحه 414 گذشت .\r\n","page_name":" 15 ","page_number":15},
  {"content":"\r\nجان خود و اجتماع خويش را آماده براى جهاد كنند ، و به اصطلاح خود سازى نمايند ، و مسلما هر گونه جهادى بدون آمادگىهاى روحى و جسمى افراد و بدون پيوندهاى محكم اجتماعى محكوم به شكست خواهد بود ، مسلمان در پرتو نماز و نيايش با خدا ايمان خود را محكم و روحيه خويش را پرورش مىدهد و آماده هر گونه فداكارى و از خودگذشتگى مىشود ، و بوسيله زكات شكافهاى اجتماعى پر مىگردد ، و از نظر تهيه نفرات آزموده و ابزار جنگى كه زكات يك پشتوانه اقتصادى براى تهيه آنها مىباشد بهبود مىيابد ، و به هنگام صدور فرمان جهاد آمادگى كافى براى مبارزه با دشمن خواهند داشت .\r\n2 - ميدانيم كه قانون زكات در مدينه نازل شد و در مكه زكات بر مسلمانان واجب نشده بود ، با اين حال چگونه مىتواند آيه فوق اشاره به وضع مسلمانان در مكه بوده باشد ؟\r\nمرحوم شيخ طوسى در تفسير تبيان در پاسخ اين سؤال مىگويد كه منظور از زكات در آيه فوق ( زكات مستحبّ ) بوده كه در مكه وجود داشته است ، يعنى قرآن ، مسلمانان را ( حتى در مكه ) تشويق به كمكهاى مالى به مستمندان و سر و سامان دادن به وضع تازه مسلمانها مىنمود .\r\n3 - آيه فوق ضمنا اشاره به حقيقت مهمى مىكند و آن اينكه مسلمانان در مكه برنامه اى داشتند ، و در مدينه برنامه اى ديگر ، دوران سيزده ساله مكه دوران سازندگى انسانى مسلمانان بود و پيامبر ( ص ) كوشيد با تعليمات پى در پى و شبانه روزى خود از همان عناصر بتپرست و خرافى عصر جاهليت ، آن چنان انسانهايى بسازد كه در برابر بزرگترين حوادث زندگى ، از هيچگونه مقاومت و فداكارى مضايقه نكنند ، اگر دوران مكه وجود نداشت هيچگاه آن پيروزىهاى چشمگير و پياپى در مدينه نصيب مسلمانان نمىشد .\r\nدوران مكه دوران دانشگاه و ورزيدگى و آمادگى مسلمانان بود و به همين دليل حدود نود سوره از يكصد و چهارده سوره قرآن در مكه نازل شد كه بيشتر\r\n","description":"","footnote":"","page_name":" 16 ","page_number":16},
  {"content":"\r\nجنبه عقيده اى و مكتبى داشت ، ولى دوران مدينه دوران تشكيل حكومت و پايه ريزى يك اجتماع سالم بود ، و به همين دليل نه جهاد در مكه واجب بود و نه زكات ، زيرا جهاد از وظائف حكومت اسلامى است همانطور كه تشكيل بيت المال نيز از شئون حكومت مىباشد .\r\n\r\n[ سوره النساء ‹ 4 › : آيات 78 تا 79 
  ]\r\nأَيْنَما تَكُونُوا يُدْرِكْكُمُ الْمَوْتُ وَلَوْ كُنْتُمْ فِي بُرُوجٍ مُشَيَّدَةٍ وَإِنْ تُصِبْهُمْ حَسَنَةٌ يَقُولُوا هذِه مِنْ عِنْدِ اللَّه وَإِنْ تُصِبْهُمْ سَيِّئَةٌ يَقُولُوا هذِه مِنْ عِنْدِكَ قُلْ كُلٌّ مِنْ عِنْدِ اللَّه فَما لِهؤُلاءِ الْقَوْمِ لا يَكادُونَ يَفْقَهُونَ حَدِيثاً ‹ 78 › ما أَصابَكَ مِنْ حَسَنَةٍ فَمِنَ اللَّه وَما أَصابَكَ مِنْ سَيِّئَةٍ فَمِنْ نَفْسِكَ وَأَرْسَلْناكَ لِلنَّاسِ رَسُولًا وَكَفى بِاللَّه شَهِيداً ‹ 79 ›\r\n\r\nترجمه :\r\n78 - هر كجا باشيد مرگ شما را مىگيرد اگر چه در برجهاى محكم باشيد ، و اگر به آنها ( منافقان ) حسنة ( و پيروزى ) برسد مىگويند از ناحيه خدا است و اگر سيئة ( و شكستى ) برسد مىگويند از ناحيه تو است بگو همه اينها از ناحيه خدا است پس چرا اين جمعيت حاضر نيستند حقايق را درك كنند .\r\n79 - آنچه از نيكيها به تو مىرسد از ناحيه خدا است و آنچه از بدى به تو مىرسد از ناحيه خود تو است و ما تو را بعنوان رسول براى مردم فرستاديم و گواهى خدا در اين باره كافى است .\r\n\r\nتفسير :\r\nبا توجه به آيات قبل و آيات بعد چنين استفاده مىشود كه اين دو آيه نيز مربوط به جمعيتى از منافقان است كه در صفوف مسلمانان جاى گرفته بودند ، همانطور كه در آيات قبل خوانديم ، آنها از شركت در ميدان جهاد وحشت داشتند و هنگامى كه دستور جهاد صادر گرديد ناراحت شدند ، قرآن\r\n","description":"","footnote":"","page_name":" 17 ","page_number":17},
  {"content":"\r\nبه آنها در برابر اين طرز تفكر دو پاسخ مىگويد :\r\nپاسخ اول همان بود كه در آخر آيه قبل گذشت .\r\n* ( قُلْ مَتاعُ الدُّنْيا قَلِيلٌ وَالآخِرَةُ خَيْرٌ لِمَنِ اتَّقى ) * :\r\n« بگو زندگى دنيا زودگذر است و پاداشهاى جهان ديگر براى پرهيزكاران بهتر » .\r\nپاسخ دوم همان است كه در آيه مورد بحث مىخوانيم و آن اينكه فرار از مرگ چه سودى مىتواند براى شما داشته باشد ، « در حالى كه در هر كجا باشيد مرگ به دنبال شما مىشتابد و بالآخره روزى شما را در كام خود فرو خواهد برد حتى اگر در برجهاى محكم باشيد » پس چه بهتر كه اين مرگ حتمى و اجتنابناپذير در يك مسير سازنده و صحيح همچون جهاد صورت گيرد ، نه بيهوده و بى اثر .\r\n( * ( أَيْنَما تَكُونُوا يُدْرِكْكُمُ الْمَوْتُ وَلَوْ كُنْتُمْ فِي بُرُوجٍ مُشَيَّدَةٍ ) * ) جالب توجه اينكه در آيات متعددى از قرآن مجيد همانند آيه 99 سوره حجر و آيه 48 مدثر از مرگ تعبير به « يقين » شده است ، اشاره به اينكه هر قوم و جمعيتى ، هر عقيده اى داشته باشند و هر چيز را بتوانند انكار كنند ، اين واقعيت را نمىتوانند منكر شوند كه زندگى بالآخره پايانى دارد ، و از آنجا كه افراد انسان به خاطر عشق به حيات ، و يا به گمان اينكه مرگ را با فنا و نابودى مطلق مساوى مىدانند همواره از نام آن و مظاهر آن گريزانند اين آيات هشدارى به آنها مىدهد و در آيه مورد بحث با تعبير ( يدرككم ) به آنها گوشزد مىكند كه فرار كردن از اين واقعيت قطعى عالم هستى بيهوده است ، زيرا معنى ماده « يدرككم » اين است كه كسى از چيزى فرار كند و آن به دنبالش بدود .\r\nدر آيه 8 سوره جمعه نيز اين حقيقت به صورت آشكارترى بيان شده :\r\nقُلْ إِنَّ الْمَوْتَ الَّذِي تَفِرُّونَ مِنْه فَإِنَّه مُلاقِيكُمْ :\r\n","description":"","footnote":"","page_name":" 18 ","page_number":18},
  {"content":"\r\n« بگو مرگى كه از آن فرار مىكنيد بالآخره به شما مىرسد » .\r\nآيا با توجه به اين واقعيت عاقلانه است كه انسان خود را از صحنه جهاد و نيل به افتخار شهادت كنار بكشد و در خانه در ميان بستر بميرد ؟ به فرض كه با عدم شركت در جهاد چند روز بيشترى عمر كند و مكررات را تكرار نمايد و از پاداشهاى مجاهدان راه خدا بىبهره شود ، به عقل و منطق نزديك است ؟ ! اصولا مرگ يك واقعيت بزرگ است و بايد براى استقبال از مرگ توام با افتخار آماده شد .\r\nنكته ديگرى كه بايد به آن توجه داشت اين است كه آيه فوق مىگويد :\r\n« هيچ چيز حتى برجهاى محكم ( * ( بُرُوجٍ مُشَيَّدَةٍ ) * ) ( 1 ) نمىتواند جلو مرگ را بگيرد ، سر آن نيز روشن است ، زيرا مرگ بر خلاف آنچه تصور مىكنند از بيرون وجود انسان نفوذ نمىكند بلكه معمولا از درون انسان سرچشمه مىگيرد ، چون استعدادهاى دستگاههاى مختلف بدن خواه و ناخواه محدود است ، و روزى به پايان مىرسد ، البته مرگهاى غير طبيعى از بيرون به سراغ انسان مىآيند ، ولى مرگ طبيعى از درون ، و لذا برجهاى محكم و قلعه‌هاى استوار نيز نمىتواند اثرى روى آن داشته باشد .\r\nدرست است كه قلعه‌هاى محكم گاهى جلو مرگهاى غير طبيعى را مىگيرند ولى بالآخره چه سود ؟ مرگ را به طور كلى نمىتوانند از بين ببرند ، چند روز ديگر مرگ طبيعى به سراغ آدمى خواهد آمد .\r\n\r\n","description":"","footnote":"\r\n( 1 ) « مشيدة » در اصل از ماده « شيد » ( بر وزن شير ) به معنى گچ و مواد محكم ديگرى است كه براى استحكام بنا در آن به كار مىبرند ، و از آنجا كه در آن عصر و زمان معمولا محكمترين ماده براى استحكام بنا گچ بوده بيشتر به اين ماده اطلاق مىشده است ، بنا بر اين « بروج مشيدة » به معنى قلعه‌هاى محكم است و اگر مىبينيم مشيدة به معنى مرتفع و طولانى آمده آن هم نيز به خاطر اين است كه بدون استفاده كردن از گچ و مانند آن هيچگاه نمىتوانستند بناهاى مرتفع و طولانى بسازند .\r\n","page_name":" 19 ","page_number":19},
  {"content":"\r\n\r\nسرچشمه پيروزيها و شكستها :\r\nقرآن در ذيل همين آيه بيكى ديگر از سخنان بى اساس و پندارهاى باطل منافقان اشاره كرده مىگويد : « آنها هر گاه به پيروزى برسند و نيكيها و حسناتى به دست آورند مىگويند از طرف خدا است » يعنى ما شايسته آن بوده‌ايم كه خدا چنين مواهبى را به ما داده .\r\n( * ( وَإِنْ تُصِبْهُمْ حَسَنَةٌ يَقُولُوا هذِه مِنْ عِنْدِ اللَّه ) * ) ولى هنگامى كه شكستى دامنگير آنها شود و يا در ميدان جنگ آسيبى ببينند مىگويند : « اينها بر اثر سوء تدبير پيامبر ص و عدم كفايت نقشه‌هاى نظامى او بوده است » و مثلا شكست جنگ احد را معلول همين موضوع مىپنداشتند .\r\n( * ( وَإِنْ تُصِبْهُمْ سَيِّئَةٌ يَقُولُوا هذِه مِنْ عِنْدِكَ ) * ) بعضى از مفسران احتمال داده‌اند كه آيه فوق درباره يهود است ، و منظور از « حسنة » و « سيئة » همه حوادث خوب و حوادث بد است ، زيرا يهود به هنگام ظهور پيامبر ص حوادث خوب زندگانى خود را به خدا نسبت مىدادند و حوادث بد را از قدم پيامبر ص مىپنداشتند ، ولى ارتباط آيه با آيات قبل و بعد كه درباره منافقان است نشان مىدهد كه اين آيه بيشتر مربوط به آنها است .\r\nدر هر حال قرآن به آنها پاسخ مىگويد كه از نظر يك موحد و خداپرست تيزبين « همه اين حوادث و پيروزيها و شكستها از ناحيه خدا است » كه بر طبق لياقتها و ارزشهاى وجودى مردم به آنها داده مىشود ( * ( قُلْ كُلٌّ مِنْ عِنْدِ اللَّه ) * ) .\r\nو در پايان آيه به عنوان اعتراض به عدم تفكر و تعمق آنها در موضوعات مختلف زندگى مىگويد : « پس چرا اينها حاضر نيستند حقايق را درك كنند » .\r\n( * ( فَما لِهؤُلاءِ الْقَوْمِ لا يَكادُونَ يَفْقَهُونَ حَدِيثاً ) * ) .\r\nسپس در آيه بعد چنين مىفرمايد : « تمام نيكيها و پيروزىها و حسناتى\r\n","description":"","footnote":"","page_name":" 20 ","page_number":20},
  {"content":"\r\nكه به تو مىرسد از ناحيه خدا است و اگر آنچه از بديها و ناراحتيها و شكستها دامنگير تو مىشود از ناحيه خود تو است « ! ( * ( ما أَصابَكَ مِنْ حَسَنَةٍ فَمِنَ اللَّه وَما أَصابَكَ مِنْ سَيِّئَةٍ فَمِنْ نَفْسِكَ ) * ) .\r\nو در پايان آيه به آنها كه شكستها و ناكامىهاى خود را به پيامبر ص نسبت مىدادند و به اصطلاح اثر قدم پيامبر ص مىدانستند پاسخ مىگويد كه ما « تو را فرستاده خود به سوى مردم قرار داديم و خداوند گواه بر اين مطلب است و گواهى او كافى است » آيا ممكن است فرستاده خدا سبب شكست و ناكامى و بدى براى مردم باشد .\r\n( * ( وَأَرْسَلْناكَ لِلنَّاسِ رَسُولًا وَكَفى بِاللَّه شَهِيداً ) * ) .\r\n\r\nپاسخ به يك سؤال مهم\r\nمطالعه اين دو آيه كه در قرآن پشت سر هم قرار گرفته است سؤالى را در ذهن ترسيم مىكند كه چرا در آيه اول ، همه نيكيها و بديها ( حسنات و سيئات ) به خدا نسبت داده شده ، در حالى كه آيه دوم فقط نيكيها را به خدا نسبت مىدهد و بديها و سيئات را به مردم ؟ ! قطعا در اينجا نكته اى نهفته است و گرنه چگونه ممكن است دو آيه پشت سر همديگر اختلاف به اين روشنى داشته باشد ؟\r\nبا مطالعه و دقت در مضمون دو آيه به چند نكته برخورد مىكنيم كه هر كدام مىتواند پاسخ جداگانه اى به اين سؤال بوده باشد :\r\n1 - اگر سيئات و بديها را تجزيه و تحليل كنيم داراى دو جنبه هستند يكى جنبه مثبت ، ديگرى جنبه منفى ، و همين جنبه منفى آن است كه قيافه سيئه به آن مىدهد و به شكل « زيان نسبى » در مىآورد .\r\nبراى مثال :\r\nانسانى كه بوسيله سلاح گرم يا سرد بىگناهى را به قتل مىرساند مسلما\r\n","description":"","footnote":"","page_name":" 21 ","page_number":21},
  {"content":"\r\nمرتكب سيئه اى شده است ، اكنون عوامل وجود اين كار بد را بررسى مىكنيم در ميان اين عوامل قدرت انسان ، فكر انسان ، قدرت يك اسلحه سرد يا گرم ، نشانه گيرى صحيح ، استفاده از فرصت مناسب ، تاثير و قدرت گلوله ديده مىشود كه تمام اينها جنبه‌هاى مثبت قضيه است ، زيرا همه آنها مىتوانند مفيد و سودمند واقع شوند و اگر در مورد خود به كار گرفته شوند مشكلات بزرگى را حل مىكنند ، تنها جنبه منفى قضيه آن است كه تمام اين قدرتها و نيروها در غير مورد خود به كار گرفته شده است مثلا به جاى اينكه به وسيله آنها دفع خطر حيوان درنده و يا يك قاتل جانى و خطرناك شده باشد در مورد انسان بىگناهى به كار رفته است ، همين جنبه منفى اخير است كه آن را به صورت « سيئة » در مىآورد ، و الا نه قدرت نشانه گيرى انسان چيز بدى است و نه نيروى باروت و نفوذ گلوله ، همه اينها منابع قدرتند و در مورد خود قابل استفاده فراوان .\r\nبنا بر اين اگر ملاحظه مىكنيم در آيه اول تمام حسنات و سيئات به خداوند نسبت داده شده است به خاطر آن است كه تمام منابع قدرت حتى قدرتهايى كه از آن سوء استفاده مىشود ، از ناحيه خدا است و سرچشمه قسمتهاى سازنده و مثبت او است ، و اگر در آيه دوم « سيئات » به مردم نسبت داده شده است اشاره به همان « جنبه‌هاى منفى » قضيه و سوء استفاده از مواهب و قدرتهاى خدادادى است ، و اين درست به آن مىماند كه پدرى سرمايه اى به فرزند خود براى ساختن خانه خوبى بدهد ، ولى او آن را در راه مواد مخدر و فساد و تبهكارى و يا دائر كردن خانه و مركز فساد به كار اندازد ، شكى نيست كه او از نظر اصل سرمايه مديون پدر است ولى از نظر سوء استفاده ، مستند به خود او است .\r\n2 - ممكن است آيه شريفه اشاره به مسئله « الامر بين الامرين » بوده باشد كه در بحث جبر و تفويض به آن اشاره شده است و خلاصه آن اين است كه همه حوادث جهان حتى اعمال و افعال ما خواه حسنه باشد يا سيئه ، خوب باشد يا بد از يك نظر مربوط به خدا است زيرا او است كه به ما قدرت داده و\r\n","description":"","footnote":"","page_name":" 22 ","page_number":22},
  {"content":"\r\nاختيار و آزادى اراده بخشيده است ، بنا بر اين آنچه ما اختيار مىكنيم و با آزادى اراده انتخاب مىنمائيم بر خلاف خواست خدا نيست ، ولى در عين حال اعمال ما به ما نسبت دارد و از وجود ما سرچشمه مىگيرد زيرا عامل تعيين كننده عمل ، اراده و اختيار ما است ، و به همين دليل ما در برابر اعمالمان مسئوليم ، و استناد اعمال ما به خدا آن چنان كه اشاره شد از ما سلب مسئوليت نمىكند و موجب عقيده جبر نيست .\r\nبنا بر اين آنجا كه مىفرمايد : « حسنات » و « سيئات » از خدا است ، اشاره مىكند به همان فاعليت خداوند نسبت به همه چيز ، و آنجا كه مىفرمايد :\r\nسيئات از شما است ، اشاره به فاعليت ما و مسئله اراده و اختيار ما مىكند و در واقع مجموع دو آيه ، مسئله « امر بين الامرين » را ثابت مىكند ( دقت كنيد ) .\r\n3 - تفسير ديگرى كه براى اين دو آيه وجود دارد و در اخبار اهل بيت ع نيز به آن اشاره شده است اين است كه : منظور از سيئات ، كيفرهاى اعمال و مجازات و عقوبات معاصى است ، شكى نيست كه اين كيفرها از ناحيه خداوند است ، ولى چون نتيجه اعمال و افعال بندگان مىباشد از اين جهت گاهى به بندگان نسبت داده مىشود و گاهى به خداوند ، و هر دو صحيح است ، مثلا صحيح است گفته شود قاضى دست دزد را قطع مىكند ، و نيز صحيح است كه گفته شود اين خود دزد است كه دست خود را قطع مىنمايد ! .\r\n","description":"","footnote":"","page_name":" 23 ","page_number":23},
  {"content":"\r\n\r\n[ سوره النساء ‹ 4 › : آيات 80 تا 81 
  ]\r\nمَنْ يُطِعِ الرَّسُولَ فَقَدْ أَطاعَ اللَّه وَمَنْ تَوَلَّى فَما أَرْسَلْناكَ عَلَيْهِمْ حَفِيظاً ‹ 80 › وَيَقُولُونَ طاعَةٌ فَإِذا بَرَزُوا مِنْ عِنْدِكَ بَيَّتَ طائِفَةٌ مِنْهُمْ غَيْرَ الَّذِي تَقُولُ وَاللَّه يَكْتُبُ ما يُبَيِّتُونَ فَأَعْرِضْ عَنْهُمْ وَتَوَكَّلْ عَلَى اللَّه وَكَفى بِاللَّه وَكِيلًا ‹ 81 ›\r\n\r\nترجمه :\r\n80 - كسى كه از پيامبر اطاعت كند اطاعت خدا كرده و كسى كه سرباز زند تو در برابر او مسئول نيستى .\r\n81 - آنها در حضور تو مىگويند فرمانبرداريم اما هنگامى كه از نزد تو بيرون مىروند جمعى از آنها جلسات سرى شبانه بر ضد گفته‌هاى تو تشكيل مىدهند ، خداوند آنچه را در اين جلسات مىگويند مىنويسد ، اعتنايى به آنها مكن ( و از نقشه‌هاى آنها وحشت نداشته باش ) و توكل بر خدا كن و كافى است كه او يار و مدافع تو باشد .\r\n\r\nتفسير : سنت پيامبر همچون وحى الهى است\r\nدر اين آيه موقعيت رسول ص در برابر مردم و « حسنات » و « سيئات » آنان ، بيان شده است ، نخست مىفرمايد : « هر كس اطاعت پيامبر ص كند اطاعت خدا كرده است » .\r\n( * ( مَنْ يُطِعِ الرَّسُولَ فَقَدْ أَطاعَ اللَّه ) * ) .\r\nبنا بر اين اطاعت خدا از اطاعت پيامبر ص نمىتواند جدا باشد ، زيرا پيامبر ص هيچ گامى بر خلاف خواست خداوند بر نمىدارد ، سخنان و كردار و رفتار او همه مطابق فرمان خدا است .\r\n","description":"","footnote":"","page_name":" 24 ","page_number":24},
  {"content":"\r\nسپس مىفرمايد : « اگر كسانى سرپيچى كنند و با دستورات تو به مخالفت برخيزند مسئوليتى در برابر اعمال آنها ندارى و موظف نيستى كه به حكم اجبار آنها را از هر خلافكارى باز دارى ، وظيفه تو تبليغ رسالت و امر بمعروف و نهى از منكر و راهنمايى افراد گمراه و بى خبر است » .\r\n( * ( وَمَنْ تَوَلَّى فَما أَرْسَلْناكَ عَلَيْهِمْ حَفِيظاً ) * ) بايد توجه داشت كه « حفيظ » از نظر اينكه صفت مشبهه است و معنى ثبات و دوام را مىرساند با « حافظ » كه اسم فاعل است تفاوت دارد بنا بر اين « حفيظ » به معنى كسى است كه به طور مداوم مراقب حفظ چيزى مىباشد ، در نتيجه مفهوم آيه چنين مىشود مسئوليت پيامبر ص مسئوليت رهبرى و هدايت و دعوت به سوى حق و مبارزه با فساد است ولى اگر افرادى اصرار در پيمودن راه خلاف داشته باشند ، نه پيامبر ص در مقابل انحرافهاى آنها مسئوليتى دارد كه در همه جا حاضر و ناظر باشد ، و جلو هر گونه گناه و معصيتى را با زور و اجبار بگيرد ، نه او از طرق عادى قدرت بر چنين چيزى را مىتواند داشته باشد .\r\nبنا بر اين در حوادثى مانند جنگ احد كه شايد آيه ناظر به آن هم باشد پيامبر ص وظيفه داشته است كه از نظر فنون جنگى حد اكثر دقت و مراقبت را در طرح نقشه جنگ و حفاظت مسلمانان از شر دشمن به خرج دهد ، و مسلما اطاعت از پيامبر ص در اين دستورات اطاعت خدا بوده ، ولى اگر كسانى دستور پيامبر ص را زير پا گذاشتند و به همان دليل گرفتار شكست شدند ، مسئوليت آن متوجه خود آنها است نه پيامبر ص .\r\nبايد توجه داشت كه اين آيه يكى از روشنترين آيات قرآن است كه دليل بر حجيت سنت پيامبر ص و قبول احاديث او مىباشد ، بنا بر اين كسى نمىتواند بگويد قرآن را قبول دارم ولى حديث و سنت پيغمبر ص را قبول ندارم ، زيرا آيه فوق صريحا مىگويد : « اطاعت از حديث و سنت پيامبر ص اطاعت\r\n","description":"","footnote":"","page_name":" 25 ","page_number":25},
  {"content":"\r\nفرمان خدا است « .\r\nو هنگامى كه مىبينيم پيامبر ص طبق حديث ثقلين كه در منابع معروف اسلامى اعم از منابع اهل تسنن و شيعه آمده است ، صريحا احاديث اهل بيت ع را سند و حجت شمرده است استفاده مىكنيم كه اطاعت از فرمان اهل بيت نيز از اطاعت فرمان خدا جدا نيست ، و كسى نمىتواند بگويد من قرآن را مىپذيرم ولى احاديث اهل بيت ع را نمىپذيرم ، زيرا اين سخن بر ضد آيه فوق و آيات مشابه آن است .\r\nو لذا در روايات متعددى كه در تفسير برهان در ذيل آيه وارد شده آمده است مىخوانيم :\r\nخداوند طبق آيه فوق حق امر و نهى به پيامبر ص خود داده و پيامبر ص نيز چنين حقى را به على ع و ائمه اهل بيت ع داده است ، بنا بر اين مردم موظفند كه از امر و نهى آنها سرباز نزنند زيرا امر و نهى آنها همواره از طرف خدا است نه از خودشان ( 1 ) سپس در آيه دوم اشاره به وضع جمعى از منافقان و يا افراد ضعيف الايمان كرده و مىگويد : « آنها به هنگامى كه در صف مسلمانان در كنار پيغمبر ص قرار ميگيرند براى حفظ منافع و يا دفع ضرر از خويش با ديگران هم صدا شده و اظهار اطاعت فرمان پيامبر ص مىكنند ، و مىگويند با جان و دل حاضريم از او پيروى كنيم » ( * ( وَيَقُولُونَ طاعَةٌ ) * ) .\r\nاما هنگامى كه مردم از خدمت پيامبر ص خارج شدند ، آن دسته از منافقان و افراد ضعيف الايمان گفته‌ها و پيمانهاى خويش را به دست فراموشى مىسپارند و در جلسات شبانه تصميمهايى بر ضد سخنان پيغمبر ص مىگيرند .\r\n( * ( فَإِذا بَرَزُوا مِنْ عِنْدِكَ بَيَّتَ طائِفَةٌ مِنْهُمْ غَيْرَ الَّذِي تَقُولُ ) * ) .\r\nاز اين جمله استفاده مىشود كه منافقان در زمان پيامبر ص بيكار نمىنشستند\r\n\r\n","description":"","footnote":"\r\n( 1 ) تفسير برهان جلد اول صفحه 396 .\r\n","page_name":" 26 ","page_number":26},
  {"content":"\r\nو با اجتماعات شبانه خود و مشورت با يكديگر نقشه هايى براى كار شكنى در برنامه‌هاى پيغمبر ص طرح مىنمودند .\r\nولى خداوند به پيغمبرش دستور مىدهد كه « از آنها روى بگرداند و از نقشه‌هاى آنها وحشت نكند و هيچگاه آنها را تكيه گاه در برنامه‌هاى خود قرار ندهد ، تنها بر خدا تكيه كند خدايى كه بهترين يار و مددكار و مدافع است » .\r\n( * ( فَأَعْرِضْ عَنْهُمْ وَتَوَكَّلْ عَلَى اللَّه وَكَفى بِاللَّه وَكِيلًا ) * ) .\r\n\r\n[ سوره النساء ‹ 4 › : آيه 82 
  ]\r\nأَ فَلا يَتَدَبَّرُونَ الْقُرْآنَ وَلَوْ كانَ مِنْ عِنْدِ غَيْرِ اللَّه لَوَجَدُوا فِيه اخْتِلافاً كَثِيراً ‹ 82 ›\r\n\r\nترجمه :\r\n82 - آيا درباره قرآن نمىانديشند كه اگر از ناحيه غير خدا بود اختلافات فراوانى در آن مىيافتند .\r\n\r\nتفسير : سند زنده اى بر اعجاز قرآن\r\nبه دنبال نكوهشهايى كه در آيات قبل از منافقان به عمل آمد ، در اينجا به آنها و همه كسانى كه در حقانيت قرآن مجيد شك و ترديد دارند اشاره كرده مىفرمايد : « آيا آنها در باره وضع خاص اين قرآن انديشه نمىكنند و نتايج آن را بررسى نمىنمايند اين قرآن اگر از ناحيه غير خدا نازل شده بود حتما تناقضها و اختلافهاى فراوانى در آن مىيافتند ، اكنون كه در آن هيچگونه اختلاف و تناقض نيست بايد بدانند كه از طرف خداوند نازل شده است » .\r\n( * ( أَ فَلا يَتَدَبَّرُونَ الْقُرْآنَ وَلَوْ كانَ مِنْ عِنْدِ غَيْرِ اللَّه لَوَجَدُوا فِيه اخْتِلافاً كَثِيراً ) * ) .\r\nتدبر در اصل از ماده « دبر » ( بر وزن ابر ) به معنى پشت سر و عاقبت\r\n","description":"","footnote":"","page_name":" 27 ","page_number":27},
  {"content":"\r\nچيزى است ، بنا بر اين تدبر يعنى بررسى نتائج و عواقب و پشت و روى چيزى مىباشد ، و تفاوت آن با « تفكر » ، اين است كه تفكر مربوط به بررسى علل و خصوصيات يك موجود است ، اما « تدبر » مربوط به بررسى عواقب و نتائج آن است ، از آيه فوق چند مطلب استفاده مىشود :\r\n1 - مردم موظفند كه درباره اصول دين و مسائلى همانند صدق دعوى پيامبر ص و حقانيت قرآن مطالعه و بررسى كنند و از تقليد و قضاوتهاى كور كورانه بپرهيزند .\r\n2 - قرآن - بر خلاف آنچه بعضى مىپندارند - براى همه قابل درك و فهم است زيرا اگر قابل درك و فهم نبود دستور به « تدبر » در آن داده نمىشد .\r\n3 - يكى از دلائل حقانيت قرآن و اينكه از طرف خدا نازل شده اين است كه در سراسر آن تضاد و اختلاف نيست براى روشن شدن اين حقيقت به توضيح زير توجه فرمائيد .\r\n« روحيات هر انسانى دائما در تغيير است قانون تكامل در شرائط عادى در صورتى كه وضع استثنايى بوجود نيايد انسان و روحيات افكار او را هم در بر مىگيرد و دائما با گذشت روز و ماه و سال ، زبان و فكر و سخنان انسانها را دگرگون ميسازد ، اگر با دقت نگاه كنيم هرگز نوشته‌هاى يك نفر نويسنده يكسان نيست بلكه آغاز و انجام يك كتاب نيز تفاوت دارد ، مخصوصا اگر كسى در كوران حوادث بزرگ قرار گرفته باشد حوادثى كه پايه يك انقلاب فكرى و اجتماعى و عقيده اى همه جانبه را پىريزى كند او هر قدر بخواهد سخنان خود را يكسان و يك نواخت و عطف به سابق تحويل دهد قادر نيست ، بخصوص اگر او درس نخوانده و پرورش يافته يك محيط كاملا عقب افتاده اى باشد .\r\nاما قرآن كه در مدت 23 سال بر طبق احتياجات و نيازمنديهاى تربيتى مردم در شرائط و ظروف كاملا مختلف نازل شده ، كتابى است كه درباره موضوعات كاملا متنوع سخن مىگويد و مانند كتابهاى معمولى كه تنها يك\r\n","description":"","footnote":"","page_name":" 28 ","page_number":28},
  {"content":"\r\nبحث اجتماعى يا سياسى يا فلسفى يا حقوقى يا تاريخى را تعقيب مىكند نيست ، بلكه گاهى در باره توحيد و اسرار آفرينش ، و زمانى درباره احكام و قوانين و آداب و سنن ، وقت ديگر درباره امتهاى پيشين و سرگذشت تكان دهنده آنان ، و زمانى درباره مواعظ و نصايح و عبادات و رابطه بندگان با خدا سخن مىگويد ، و بگفته دكتر گوستاولبون قرآن كتاب آسمانى مسلمانان منحصر به تعاليم و دستورهاى مذهبى تنها نيست بلكه دستورهاى سياسى و اجتماعى مسلمانان نيز در آن درج است .\r\nچنين كتاب با اين مشخصات عادتا ممكن نيست خالى از تضاد و تناقض و مختلف گويى و نوسانهاى زياد باشد ، اما هنگامى كه مىبينيم باتمام اين جهات همه آيات آن هماهنگ ، خالى از هر گونه تضاد و اختلاف و ناموزونى است ، به خوبى مىتوانيم حدس بزنيم كه اين كتاب زائيده افكار انسانها نيست بلكه از ناحيه خداوند است چنان كه خود قرآن اين حقيقت را در آيه فوق بيان كرده است » ( 1 ) .\r\n\r\n[ سوره النساء ‹ 4 › : آيه 83 
  ]\r\nوَ إِذا جاءَهُمْ أَمْرٌ مِنَ الأَمْنِ أَوِ الْخَوْفِ أَذاعُوا بِه وَلَوْ رَدُّوه إِلَى الرَّسُولِ وَإِلى أُولِي الأَمْرِ مِنْهُمْ لَعَلِمَه الَّذِينَ يَسْتَنْبِطُونَه مِنْهُمْ وَلَوْ لا فَضْلُ اللَّه عَلَيْكُمْ وَرَحْمَتُه لاتَّبَعْتُمُ الشَّيْطانَ إِلَّا قَلِيلًا ‹ 83 ›\r\n\r\nترجمه :\r\n83 - و هنگامى كه خبرى از پيروزى و شكست به آنها برسد ، ( بدون تحقيق ) آن را شايع مىسازند ، و اگر آن را به پيامبر و پيشوايان ( كه قدرت تشخيص كافى دارند ) ارجاع كنند ، از ريشه‌هاى مسائل آگاه خواهند شد و اگر فضل و رحمت خدا نبود همگى ، جز عده كمى ، از شيطان پيروى مىكرديد .\r\n\r\n","description":"","footnote":"\r\n( 1 ) از كتاب قرآن و آخرين پيامبر در صفحه 309 نوشته ناصر مكارم .\r\n","page_name":" 29 ","page_number":29},
  {"content":"\r\n\r\nتفسير :\r\n\r\nپخش شايعات\r\nدر اين آيه به يكى ديگر از اعمال نادرست منافقان و يا افراد ضعيف الايمان اشاره كرده مىفرمايد : « آنها كسانى هستند كه هنگامى كه اخبارى مربوط به پيروزى و يا شكست مسلمانان به آنان برسد ، بدون تحقيق ، آن را همه جا پخش مىكنند » و بسيار مىشود كه اين اخبار ، بى اساس بوده و از طرف دشمنان به منظورهاى خاصى جعل شده و اشاعه آن به زيان مسلمانان تمام مىگردد .\r\n( * ( وَإِذا جاءَهُمْ أَمْرٌ مِنَ الأَمْنِ أَوِ الْخَوْفِ أَذاعُوا بِه ) * ) « در حالى كه وظيفه دارند اين گونه اخبار را قبل از هر كس با رهبران و پيشوايانشان در ميان بگذارند و از اطلاعات وسيع و فكر عميق آنها استفاده كنند » و بدون جهت نه مسلمانان را گرفتار عواقب غرور ناشى از پيروزيهايى خيالى كنند ، و نه روحيه آنها را به خاطر شايعات دروغين مربوط به شكست تضعيف نمايند .\r\n( * ( وَلَوْ رَدُّوه إِلَى الرَّسُولِ وَإِلى أُولِي الأَمْرِ مِنْهُمْ لَعَلِمَه الَّذِينَ يَسْتَنْبِطُونَه مِنْهُمْ ) * ) .\r\n« يستنبطونه » در اصل از ماده « نبط » ( بر وزن فقط ) است و به معنى نخستين آبى است كه از چاه مىكشند و از ريشه‌هاى زمين استخراج مىگردد ، و به همين جهت استفاده كردن هر حقيقتى از دلائل و شواهد مختلف و استخراج كردن آن از مدارك موجود ، « استنباط » ناميده مىشود ، خواه در مسائل فقهى باشد يا در مسائل فلسفى و سياسى و علمى .\r\nمنظور از * ( أُولِي الأَمْرِ ) * ( صاحبان فرمان ) در اينجا كسانى هستند كه قدرت\r\n","description":"","footnote":"","page_name":" 30 ","page_number":30},
  {"content":"\r\nتشخيص و احاطه كافى به مسائل مختلف دارند ، و مىتوانند « حقايق » را از « شايعات بى اساس » و مطالب راستين را از نادرست براى مردم روشن سازند ، كه در درجه اول پيغمبر ص و ائمه اهل بيت ع جانشينان او و در درجه بعد دانشمندانى هستند كه در اين گونه مسائل صاحبنظرند .\r\nچنان كه در تفسير نور الثقلين از امام باقر ع در ذيل اين آيه نقل شده كه فرمود : هم الأئمه يعنى منظور از اين آيه ائمه اهل بيتند .\r\nو به اين مضمون روايات ديگرى نيز نقل شده است .\r\nممكن است به اين گونه روايات ايراد كنند ، كه پيامبر ص در زمان نزول آيه بوده است ، ولى امامان اهل بيت ، مخصوصا با منصب امامت ، وجود نداشتند ، پاسخ اين ايراد روشن است زيرا اين آيه مخصوص به زمان پيامبر ص نيست بلكه يك قانون كلى براى تمام قرون و اعصار در برابر شايعاتى كه دشمنان يا مسلمانان نادان در ميان مسلمانان پخش مىكنند بيان مىدارد .\r\n\r\nزيانهاى شايعه سازى و نشر شايعات\r\nاز بلاهاى بزرگى كه دامنگير جوامع مختلف مىشود و روح اجتماعى و تفاهم و همكارى را در ميان آنها مىكشد ، مسئله شايعه سازى و نشر شايعات است ، بطورى كه گاه يك نفر منافق مطلب نادرستى جعل مىكند و آن را به چند نفر مىگويد ، و افرادى بدون تحقيق در نشر آن مىكوشند ، و شايد شاخ و برگهايى هم از خودشان به آن مىافزايند ، و بر اثر آن مقدار قابل توجهى از نيرو و فكر و وقت مردم را مشغول ساخته و اضطراب و نگرانى در مردم ايجاد مىكنند ، بسيار مىشود كه شايعات اعتماد عمومى را متزلزل مىسازد و افراد جامعه را در انجام كارهاى لازم سست و مردد مىنمايد .\r\nگرچه اجتماعاتى كه در فشار و خفقان قرار دارند گاهى شايعه سازى و\r\n","description":"","footnote":"","page_name":" 31 ","page_number":31},
  {"content":"\r\nنشر شايعات را به عنوان يك نوع مبارزه و يا انتقامجويى تعقيب مىكنند ولى براى اجتماعات سالم نشر شايعات زيانهاى فراوانى به بار مىآورد و اگر اين شايعات پيرامون افراد لايق و مثبت و مفيد باشد ، آنها را در خدمات خود دلسرد مىنمايد ، و گاهى حيثيت چندين ساله آنها را بر باد مىدهد و مردم را از فوائد وجود آنان محروم مىسازد .\r\nبه همين دليل اسلام صريحا هم با « شايعه سازى » مبارزه كرده و جعل و دروغ و تهمت را ممنوع مىشمارد و هم با نشر شايعات ، و آيه فوق نمونه اى از آن است .\r\nسپس در پايان آيه اشاره به اين حقيقت مىكند كه « اگر فضل و رحمت الهى شامل حال شما نمىشد و بوسيله راهنماييهاى پروردگار از چنگال اين گونه شايعات و عواقب وخيم آن نجات نمىيافتيد ، بسيارى از شما در راههاى شيطانى گام مىنهاديد و تنها عده كمى بودند كه مىتوانستند خود را از پيروى شيطان بر كنار دارند » .\r\n( * ( وَلَوْ لا فَضْلُ اللَّه عَلَيْكُمْ وَرَحْمَتُه لَاتَّبَعْتُمُ الشَّيْطانَ ) * ) يعنى تنها پيامبر ص و صاحبنظران و دانشمندان موشكاف و باريك بينند كه مىتوانند خود را از وساوس شايعات و شايعه سازان بر كنار دارند ، و اما اكثريت اجتماع اگر از رهبرى صحيحى محروم بمانند گرفتار عواقب دردناك شايعه سازىها و نشر شايعات خواهند شد ( 1 ) .\r\n\r\n","description":"","footnote":"\r\n( 1 ) از آنچه گفتيم روشن مىشود كه « الا قليلا » استثناء از ضمير « اتبعتم » است و هيچگونه تقديم و تاخيرى در آيه نيست ( دقت كنيد ) .\r\n","page_name":" 32 ","page_number":32},
  {"content":"\r\n\r\n[ سوره النساء ‹ 4 › : آيه 84 
  ]\r\nفَقاتِلْ فِي سَبِيلِ اللَّه لا تُكَلَّفُ إِلَّا نَفْسَكَ وَحَرِّضِ الْمُؤْمِنِينَ عَسَى اللَّه أَنْ يَكُفَّ بَأْسَ الَّذِينَ كَفَرُوا وَاللَّه أَشَدُّ بَأْساً وَأَشَدُّ تَنْكِيلًا ‹ 84 ›\r\n\r\nترجمه :\r\n84 - در راه خدا پيكار كن ، تنها مسئول وظيفه خود هستى ، و مومنان را ( بر اين كار ) تشويق نما ، اميد است خداوند از قدرت كافران جلوگيرى كند ( حتى اگر تنها خودت به ميدان به روى ) و خداوند قدرتش بيشتر و مجازاتش دردناكتر است .\r\n\r\nشان نزول :\r\nدر تفسير « مجمع البيان » و « قرطبى » و « روح المعانى » درباره شان نزول آيه چنين آمده است : هنگامى كه ابو سفيان و لشكر قريش پيروزمندانه از ميدان احد بازگشتند ابو سفيان با پيامبر ص قرار گذاشت كه در موسم بدر صغرى ( يعنى بازارى كه در ماه ذى القعده در سرزمين بدر تشكيل مىشد ) بار ديگر رو برو شوند ، هنگامى كه موعد مقرر فرا رسيد ، پيامبر ص مسلمانان را دعوت به حركت به محل مزبور كرد ، ولى جمعى از مسلمانان كه خاطره تلخ شكست احد را فراموش نكرده بودند شديدا از حركت خوددارى مىنمودند ، آيه فوق نازل شد و پيامبر ص مسلمانان را مجددا دعوت به حركت كرد ، در اين موقع تنها هفتاد نفر در ركاب پيغمبر ص در محل مزبور حاضر شدند ، ولى ابو سفيان ( بر اثر وحشتى كه از روبرو شدن با سپاه اسلام داشت از حضور در آنجا خوددارى كرد و پيامبر ص با همراهان سالم به مدينه بازگشتند .\r\n","description":"","footnote":"","page_name":" 33 ","page_number":33},
  {"content":"\r\n\r\nتفسير :\r\n\r\nهر كس مسئول وظيفه خويش است\r\nبه دنبال آيات مربوط به جهاد ، دستور فوق العاده اى در اين آيه به پيامبر ص داده شده است كه او موظف است به تنهايى در برابر دشمن بايستد ، حتى اگر هيچكس همراه او گام به ميدان نگذارد ! زيرا او تنها مسئول وظيفه خويش است ، و در برابر ساير مردم تكليفى جز تشويق و دعوت به جهاد ندارد .\r\n( * ( فَقاتِلْ فِي سَبِيلِ اللَّه لا تُكَلَّفُ إِلَّا نَفْسَكَ وَحَرِّضِ الْمُؤْمِنِينَ ) * ) در حقيقت آيه يك دستور مهم اجتماعى را مخصوصا درباره رهبران در بر دارد ، و آن اينكه آنها بايد آن قدر در كار خود مصمم و ثابت قدم و قاطع باشند كه حتى اگر هيچكس دعوت آنها را « لبيك » نگويد ، دست از تعقيب هدف مقدس خويش بر ندارد و در عين دعوت ديگران به انجام وظيفه ، برنامه‌هاى خود را منوط به اجابت ديگران نشمرند ، و هيچ رهبرى تا چنين آمادگى نداشته باشد قادر به انجام رهبرى و پيشبرد اهداف خود نيست مخصوصا رهبران الهى كه تكيه گاه اصلى آنها خدا است خدايى كه سرچشمه تمام نيروها و قدرتها است .\r\nو لذا به دنبال اين دستور مىفرمايد : « اميد است خداوند با كوششها و تلاشهاى تو حتى اگر تنها بوده باشى ، قدرت و نيروى دشمنان را در هم بشكند ، زيرا قدرت او ما فوق قدرتها و مجازات او ما فوق مجازاتها است » .\r\n( * ( عَسَى اللَّه أَنْ يَكُفَّ بَأْسَ الَّذِينَ كَفَرُوا وَاللَّه أَشَدُّ بَأْساً وَأَشَدُّ تَنْكِيلًا ) * ) ( 1 )\r\n\r\n","description":"","footnote":"\r\n( 1 ) باس در لغت به معنى قوت و استحكام و شجاعت است .\r\nو تنكيل از ماده نكول به معنى امتناع كردن از روى ترس است و در اصل از نكل ( بر وزن اكل ) به معنى لجام حيوان گرفته شده و بنا بر اين تنكيل كه مصدر باب تفعيل است به معنى انجام كارى است كه طرف با مشاهده آن ، از خلافكارى برگردد و اين همان مجازات است كه هم باعث عبرت ستمكار و هم باعث عبرت ديگران مىشود .\r\n","page_name":" 34 ","page_number":34},
  {"content":"\r\n\r\nمعنى « عسى » و « لعل » در كلام خدا\r\nكلمه « عسى » در لغت عرب به معنى « شايد » و آميخته با معنى ترديد است و « لعل » به معنى اميدوارى و انتظار در مورد امورى است كه اطمينان به وجود آن در آينده نمىباشد ولى احتمال وجود دارد .\r\nاكنون اين سؤال پيش مىآيد كه به كار بردن اين گونه كلمات در لابلاى سخنان انسانها كاملا طبيعى است ، زيرا انسان از همه مسائل آگاه نيست ، بعلاوه قدرت او محدود است و قادر به انجام هر چه مىخواهد نمىباشد ، اما خداوندى كه از گذشته و آينده و حال كاملا با خبر است و قدرت بر انجام آنچه مىخواهد دارد ، به كار بردن اين گونه كلمات كه دليل بر « جهل » و يا « عدم قدرت » است درباره او چگونه تصور مىشود .\r\nبه همين جهت بسيارى از دانشمندان معتقدند كه اين گونه كلمات ، هنگامى كه در كلام خداوند به كار رود ، معنى اصلى خود را از دست مىدهد ، و معانى جديدى پيدا مىكند ، مثلا « عسى » به معنى « وعده » و « لعل » به معنى « طلب » است .\r\nولى حق اين است كه اين كلمات در كلام خداوند نيز همان معنى اصلى خود را دارد و لازمه آن جهل و عدم قدرت نيست ، بلكه اين كلمات معمولا در جايى به كار مىرود كه براى رسيدن به هدف ، مقدمات متعددى لازم است ، به هنگامى كه يك يا چند قسمت از اين مقدمات حاصل شود هرگز نمىتوان حكم قطعى به وجود آن هدف كرد بلكه بايد به صورت يك حكم احتمالى بيان شود مثلا قرآن مجيد مىگويد :\r\nوَ إِذا قُرِئَ الْقُرْآنُ فَاسْتَمِعُوا لَه وَأَنْصِتُوا لَعَلَّكُمْ تُرْحَمُونَ :\r\n« هنگامى كه قرآن خوانده شود گوش كنيد و خاموش باشيد اميد است\r\n","description":"","footnote":"","page_name":" 35 ","page_number":35},
  {"content":"\r\nمشمول رحمت خداوند شويد « ( اعراف - 204 ) .\r\nروشن است كه تنها با گوش دادن آيات قرآن انسان مشمول رحمت خداوند نمىشود ، بلكه اين يكى از مقدمات است و مقدمات ديگر آن فهم و درك آيات ، و سپس به كار بردن دستوراتى است كه در آنها آمده ، لذا در اين گونه موارد نمىتوان تنها با وجود يك مقدمه ، حكم قطعى به حصول نتيجه كرد ، بلكه بايد به صورت يك حكم احتمالى بيان گردد ، و به عبارت ديگر اين گونه تعبيرات در كلام الهى يك نوع بيدار باش و توجه دادن شنونده به اين است كه غير از اين مقدمه شرائط و مقدمات ديگرى نيز براى رسيدن به مقصد لازم است ، فى المثل براى درك رحمت خدا غير از گوش فرا دادن به قرآن ، عمل به آن هم لازم است .\r\nدرباره آيه مورد بحث اين سخن نيز كاملا مصداق دارد زيرا از بين رفتن قدرت كافران تنها با دعوت مؤمنان و تشويق آنها به جهاد نيست ، بلكه به دنبال آن ، اجراى برنامه‌هاى ديگر جهاد لازم است تا هدف نهايى را تحقق بخشد .\r\nبنا بر اين هيچ لزومى ندارد كه اين گونه كلمات را هنگامى كه در كلام خدا به كار مىرود از معنى حقيقى منصرف نمائيم ( 1 ) .\r\n\r\n","description":"","footnote":"\r\n( 1 ) راغب در كتاب مفردات احتمال ديگرى در تفسير اين گونه كلمات ( عسى و مانند آن ) ذكر كرده است و آن اينكه اين تعبيرات براى اميدوارى دادن به مخاطب و شنونده است نه اينكه اميدوارى گوينده را بيان كند و به عبارت روشنتر هنگامى كه خداوند مىگويد عسى و لعل معنى آن « اميدوارم » نيست بلكه معنى آن اين است كه « اميدوار باشيد » مىباشد .\r\n","page_name":" 36 ","page_number":36},
  {"content":"\r\n\r\n[ سوره النساء ‹ 4 › : آيه 85 
  ]\r\nمَنْ يَشْفَعْ شَفاعَةً حَسَنَةً يَكُنْ لَه نَصِيبٌ مِنْها وَمَنْ يَشْفَعْ شَفاعَةً سَيِّئَةً يَكُنْ لَه كِفْلٌ مِنْها وَكانَ اللَّه عَلى كُلِّ شَيْءٍ مُقِيتاً ‹ 85 ›\r\n\r\nترجمه :\r\n85 - كسى كه تشويق به كار نيكى كند نصيبى از آن براى او خواهد بود ، و كسى كه تشويق به كار بدى كند سهمى از آن خواهد داشت ، و خداوند حساب هر چيز را دارد و آن را حفظ مىكند .\r\n\r\nتفسير : نتيجه تشويق كار نيك يا بد\r\nهمانطور كه در تفسير آيه قبل اشاره شد ، قرآن مىگويد : هر كسى در درجه اول مسئول كار خويش است ، نه مسئول كار ديگران ، اما براى اينكه از اين مطلب سوء استفاده نشود در اين آيه مىگويد : « درست است كه هر كسى مسئول كارهاى خود مىباشد ولى هر انسانى كه ديگرى را به كار نيك وادارد سهمى از آن خواهد داشت ، و هر كسى ديگرى را به كار بدى دعوت كند بهره اى از آن خواهد داشت » .\r\n( * ( مَنْ يَشْفَعْ شَفاعَةً حَسَنَةً يَكُنْ لَه نَصِيبٌ مِنْها وَمَنْ يَشْفَعْ شَفاعَةً سَيِّئَةً يَكُنْ لَه كِفْلٌ مِنْها ) * ) .\r\nبنا بر اين مسئوليت هر كس در برابر اعمال خويش به آن معنى نيست كه از دعوت ديگران به سوى حق و مبارزه با فساد چشم بپوشد و روح اجتماعى اسلام را تبديل به فردگرايى و بيگانگى از اجتماع كند ، و در لاك خود فرو رود .\r\n","description":"","footnote":"","page_name":" 37 ","page_number":37},
  {"content":"\r\nكلمه شفاعت در اصل از ماده « شفع » ( بر وزن نفع ) به معنى جفت است بنا بر اين ضميمه شدن هر چيز به چيز ديگر شفاعت ناميده مىشود منتها گاهى اين ضميمه شدن در مسئله راهنمايى و ارشاد و هدايت است ( مانند آيه فوق ) كه در اين حال معنى امر بمعروف و نهى از منكر را مىدهد ( و شفاعت سيئه به معنى امر به منكر و نهى از معروف است ) .\r\nولى اگر در مورد نجات گنهكاران از عواقب اعمالشان باشد به معنى كمك به افراد گنهكارى است كه شايستگى و لياقت شفاعت را دارا هستند .\r\nو به عبارت ديگر شفاعت گاهى قبل از انجام عمل است كه به معنى راهنمايى است و گاهى بعد از انجام عمل است كه به معنى نجات از عواقب عمل مىباشد و هر دو مصداق ضميمه شدن چيزى به چيز ديگر است .\r\nضمنا بايد توجه داشت كه آيه اگر چه يك مفهوم كلى را در بر دارد و هر گونه دعوت به كار نيك و بد را شامل مىشود چون در زمينه آيات جهاد وارد شده « شفاعت حسنه » اشاره به تشويق پيامبر ص به جهاد و « شفاعت سيئه » اشاره به تشويق منافقان به عدم جهاد است كه هر كدام سهمى از نتيجه اين كار خواهند برد .\r\nدر ضمن تعبير به كلمه شفاعت در اين مورد كه سخن از رهبرى ( رهبرى به سوى نيكيها يا بديها ) در ميان مىباشد ممكن است اشاره به اين نكته بوده باشد كه سخنان رهبر ( اعم از رهبران خير و شر ) در صورتى نفوذ در ديگران خواهد كرد كه آنها براى خود امتيازى بر ديگران قائل نباشند بلكه خود را همدوش و همرديف و جفت آنها قرار دهند و اين مساله اى است كه در پيشبرد هدفهاى اجتماعى فوق العاده مؤثر است .\r\nو اگر در چندين مورد از آيات قرآن در سوره شعراء و اعراف و هود و نمل و عنكبوت مىبينيم كه به هنگام تعبير از پيامبران و رسولان الهى كه براى هدايت و رهبرى امتها فرستاده شدند تعبير به « اخوهم » يا « اخاهم » ( برادر\r\n","description":"","footnote":"","page_name":" 38 ","page_number":38},
  {"content":"\r\nآن جمعيت ) شده نيز اشاره به همين نكته مىباشد .\r\nنكته ديگر اين كه قرآن در مورد تشويق به كار نيك ( شفاعت حسنه ) مىگويد « نصيبى » از آن به تشويق كننده مىرسد ، در حالى كه در مورد « شفاعت سيئه » مىگويد : « كفلى » از آن به آنها مىرسد . و اين اختلاف تعبير به خاطر آن است كه « نصيب » به معنى بهره وافر از امور مفيد و سودمند است و « كفل » به معنى سهم از چيزهاى پست و بد است ( 1 ) .\r\nآيه فوق يكى از منطقهاى اصيل اسلام را در مسائل اجتماع روشن مىسازد و تصريح مىكند كه مردم در سرنوشت اعمال يكديگر از طريق شفاعت و تشويق و راهنمايى شريكند ، بنا بر اين هر گاه سخن يا عمل و يا حتى سكوت انسان سبب تشويق جمعيتى به كار نيك يابد شود ، تشويق كننده سهم قابل توجهى از نتائج آن كار خواهد داشت بدون اينكه چيزى از سهم فاعل اصلى كاسته شود .\r\nدر حديثى از پيامبر ص چنين نقل شده :\r\nمن امر بمعروف او نهى عن منكر او دل على خير او اشار به فهو شريك و من امر بسوء او دل عليه او اشار به فهو شريك\r\n: هر كس به كار نيكى يا نهى از منكرى كند و يا مردم را راهنمايى به عمل خير نمايد ، و يا به نحوى موجبات تشويق آنها را فراهم سازد ، در آن عمل سهيم و شريك است ، و همچنين هر كس دعوت به كار بد يا راهنمايى و تشويق نمايد او نيز شريك است .\r\nدر اين حديث سه مرحله براى دعوت اشخاص به كار خوب و بد ذكر شده ، مرحله امر ، مرحله دلالت و مرحله اشاره كه به ترتيب مرحله قوى و متوسط و ضعيف است ، به اين ترتيب هر گونه دخالت در وادار كردن ديگرى به كار\r\n\r\n","description":"","footnote":"\r\n( 1 ) كفل ( بر وزن طفل ) در اصل به معنى قسمت عقب پشت حيوان است كه سوار شدن بر آن ناراحت كننده مىباشد و به همين جهت هر گونه گناه و سهم بد را كفل مىگويند و نيز به كارى كه سنگينى و زحمت داشته باشد كفالت گفته مىشود .\r\n","page_name":" 39 ","page_number":39},
  {"content":"\r\nنيك و بد سبب مىشود كه به همان نسبت در محصول و برداشت آن سهيم باشد .\r\nمطابق اين منطق اسلامى تنها عاملان گناه ، گناهكار نيستند بلكه تمام كسانى كه با استفاده كردن از وسائل مختلف تبليغاتى ، و يا آماده ساختن زمينه‌ها ، و حتى گفتن يك كلمه كوچك تشويق آميز ، عاملان گناه را به كار خود ترغيب كنند در آن سهيمند ، همچنين كسانى كه در مسير خيرات و نيكيها از چنين برنامه هايى استفاده مىنمايند از آن سهم دارند .\r\nاز پاره اى از روايات كه در تفسير آيه وارد شده است چنين بر مىآيد كه يكى از معانى شفاعت حسنه يا سيئه ، دعاى نيك يا بد در حق كسى كردن است كه يك نوع شفاعت در پيشگاه خدا محسوب مىشود . از امام صادق ع چنين نقل شده كه فرمود :\r\nمن دعا لاخيه المسلم به ظهر الغيب استجيب له و قال له الملك فلك مثلاه فذلك النصيب\r\n: « كسى كه براى برادر مسلمانش در پشت سر او دعا كند به اجابت مىرسد و فرشته پروردگار به او مىگويد دو برابر آن براى تو نيز خواهد بود ، و منظور از نصيب در آيه همين است » ( 1 ) .\r\nو اين تفسير ، منافاتى با تفسير سابق ندارد بلكه توسعه اى در معنى شفاعت است ، يعنى هر مسلمانى به هر نوع كمك به ديگرى كند خواه از طريق دعوت و تشويق به نيكى يا از راه دعا در پيشگاه خدا و يا به هر وسيله ديگرى باشد در نتيجه آن سهيم خواهد بود .\r\nاين برنامه اسلامى روح اجتماعى بودن و عدم توقف در مرحله فرديت را در مسلمانان زنده نگه ميدارد و اين حقيقت را اثبات مىكند كه انسان با توجه به ديگران و گام برداشتن در مسير منافع آنان هرگز عقب نمىماند و منافع فردى او به خطر نخواهد افتاد ، بلكه در نتايج آنها سهيم خواهد بود .\r\n\r\n","description":"","footnote":"\r\n( 1 ) تفسير صافى ذيل آيه شريفه .\r\n","page_name":" 40 ","page_number":40},
  {"content":"\r\nدر پايان آيه مىفرمايد : « خداوند توانا است و اعمال شما را حفظ و محاسبه كرده و در برابر حسنات و سيئات پاداش مناسب خواهد داد » .\r\n( * ( وَكانَ اللَّه عَلى كُلِّ شَيْءٍ مُقِيتاً ) * ) .\r\nبايد توجه داشت كه مقيت در اصل از ماده قوت به معنى غذايى است كه جان انسان را حفظ مىكند ، بنا بر اين « مقيت » كه اسم فاعل از باب افعال است به معنى كسى است كه قوت ديگرى را مىپردازد و از آنجا كه چنين كسى حافظ حيات او است ، كلمه مقيت به معنى « حافظ » نيز به كار رفته و نيز شخصى كه قوت مىدهد حتما توانايى بر اين كار دارد به همين جهت اين كلمه به معنى مقتدر نيز آمده و چنين كسى مسلما حساب زيردستان خود را دارد ، به همين دليل به معنى حسيب آمده است و در آيه فوق تمام اين معانى ممكن است از كلمه « مقيت » اراده شود .\r\n\r\n[ سوره النساء ‹ 4 › : آيه 86 
  ]\r\nوَ إِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها أَوْ رُدُّوها إِنَّ اللَّه كانَ عَلى كُلِّ شَيْءٍ حَسِيباً ‹ 86 ›\r\n\r\nترجمه :\r\n86 - و هنگامى كه كسى به شما تحيت گويد پاسخ آن را به طور بهتر دهيد يا ( لا اقل ) به همان گونه پاسخ گوئيد ، خداوند حساب همه چيز را دارد .\r\n\r\nتفسير :\r\n\r\nهر گونه محبتى را پاسخ گوئيد\r\nگرچه بعضى از مفسران معتقدند كه پيوند و ارتباط اين آيه با آيات قبل ، از اين نظر است كه در آيات گذشته بحثهايى پيرامون جهاد بود و در اين آيه\r\n","description":"","footnote":"","page_name":" 41 ","page_number":41},
  {"content":"\r\nدستور مىدهد كه اگر دشمنان از در دوستى و صلح در آيند شما نيز پاسخ مناسب دهيد ، ولى روشن است كه اين پيوند ، مانع از آن نيست كه يك حكم كلى و عمومى در زمينه تمام تحيتها و اظهار محبتهايى كه از طرف افراد مختلف مىشود ، بوده باشد .\r\nآيه در آغاز مىگويد : « هنگامى كه كسى به شما تحيت گويد پاسخ آن را به طرز بهتر بدهيد و يا لا اقل به طور مساوى پاسخ گوئيد » .\r\n( * ( وَإِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها أَوْ رُدُّوها ) * ) « تحيت » در لغت از ماده « حيات » و به معنى دعا براى حيات ديگرى كردن است خواه اين دعا به صورت سلام عليك ( خداوند تو را به سلامت دارد ) و يا حياك اللَّه ( خداوند تو را زنده بدارد ) و يا مانند آن ، باشد ولى معمولا از اين كلمه هر نوع اظهار محبتى را كه افراد بوسيله سخن ، با يكديگر مىكنند شامل مىشود كه روشنترين مصداق آن همان موضوع سلام كردن است .\r\nولى از پاره اى از روايات ، همچنين تفاسير ، استفاده مىشود كه اظهار محبتهاى عملى نيز در مفهوم « تحيت » داخل است ، در تفسير على بن ابراهيم از امام باقر و امام صادق ع چنين نقل شده كه :\r\nالمراد بالتحية فى الايه السلام و غيره من البر\r\n: « منظور از تحيت در آيه ، سلام و هر گونه نيكى كردن است » و نيز در روايتى در كتاب مناقب چنين مىخوانيم « كنيزى يك شاخه گل خدمت امام حسن ع هديه كرد ، امام در مقابل آن وى را آزاد ساخت ، و هنگامى كه از علت اين كار سؤال كردند ، فرمود : خداوند اين ادب را به ما آموخته آنجا كه مىفرمايد :\r\n* ( وَإِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها ) * و سپس اضافه فرمود : تحيت بهتر ، همان آزاد كردن او است « ! و به اين ترتيب آيه يك حكم كلى درباره پاسخ گويى به هر نوع اظهار محبتى اعم از لفظى و عملى مىباشد .\r\n","description":"","footnote":"","page_name":" 42 ","page_number":42},
  {"content":"\r\nو در پايان آيه براى اينكه مردم بدانند چگونگى « تحيتها » و « پاسخها » و برترى يا مساوات آنها ، در هر حد و مرحله اى ، بر خداوند پوشيده و پنهان نيست مىفرمايد : خداوند حساب همه چيز را دارد .\r\n( * ( إِنَّ اللَّه كانَ عَلى كُلِّ شَيْءٍ حَسِيباً ) * ) « سلام » تحيت بزرگ اسلامى تا آنجا كه مىدانيم تمام اقوام جهان هنگامى كه به هم مىرسند براى اظهار محبت به يكديگر نوعى تحيت دارند كه گاهى جنبه لفظى دارد و گاهى به صورت عملى است كه رمز تحيت مىباشد ، در اسلام نيز « سلام » يكى از روشنترين تحيتها است ، و آيه فوق همانطور كه اشاره شد گرچه معنى وسيعى دارد اما يك مصداق روشن آن سلام كردن است ، بنا بر اين طبق اين آيه همه مسلمانان موظفند كه سلام را به طور عاليتر و يا لا اقل مساوى جواب گويند .\r\nاز آيات قرآن نيز استفاده مىشود كه سلام يك نوع تحيت است .\r\nدر سوره نور آيه 61 مىخوانيم :\r\nفَإِذا دَخَلْتُمْ بُيُوتاً فَسَلِّمُوا عَلى أَنْفُسِكُمْ تَحِيَّةً مِنْ عِنْدِ اللَّه مُبارَكَةً طَيِّبَةً :\r\n« هنگامى كه وارد خانه اى شديد بر يكديگر تحيت الهى بفرستيد تحيتى پر بركت و پاكيزه » .\r\nدر اين آيه سلام به عنوان تحيت الهى كه هم مبارك است و هم پاكيزه معرفى شده است و ضمنا مىتوان از آن استفاده كرد كه معنى سلام عليكم در اصل سلام اللَّه عليكم است ، يعنى درود پروردگار بر تو باد ، يا خداوند تو را به سلامت دارد ، و در امن و امان باشى به همين جهت سلام كردن يك نوع اعلام دوستى و صلح و ترك مخاصمه و جنگ محسوب مىشود .\r\nاز پاره اى از آيات قرآن نيز استفاده مىشود كه تحيت اهل بهشت نيز سلام است .\r\nأُوْلئِكَ يُجْزَوْنَ الْغُرْفَةَ بِما صَبَرُوا وَيُلَقَّوْنَ فِيها تَحِيَّةً وَسَلاماً .\r\n« اهل بهشت در برابر استقامتشان از غرفه‌هاى بهشتى بهره مند مىشوند و\r\n","description":"","footnote":"","page_name":" 43 ","page_number":43},
  {"content":"\r\nتحيت و سلام به آنها نثار مىشود » ( فرقان - 75 ) و در آيه 23 سوره ابراهيم و آيه 10 سوره يونس درباره بهشتيان نيز مىخوانيم تَحِيَّتُهُمْ فِيها سَلامٌ : « تحيت آنها در بهشت سلام است » .\r\nو نيز از آيات قرآن استفاده مىشود كه تحيت به معنى سلام ( يا چيزى معادل آن ) در اقوام پيشين بوده است چنان كه در سوره ذاريات آيه 25 در داستان ابراهيم مىگويد هنگامى كه فرشتگان مامور مجازات قوم لوط به صورت ناشناس بر او وارد شدند به او سلام كردند و او هم پاسخ آنها را به سلام داد :\r\nإِذْ دَخَلُوا عَلَيْه فَقالُوا سَلاماً قالَ سَلامٌ قَوْمٌ مُنْكَرُونَ .\r\nاز اشعار عرب جاهلى نيز استفاده مىشود كه تحيت به وسيله سلام در آن ايام بوده است ( 1 ) .\r\nهر گاه بىطرفانه اين تحيت اسلامى را كه محتوى توجه به خدا و دعا براى سلامت طرف و اعلام صلح و امنيت است با تحيتهاى ديگرى كه در ميان اقوام مختلف معمول است مقايسه كنيم ارزش آن براى ما روشنتر مىگردد .\r\nدر روايات اسلامى تاكيد زيادى روى سلام شده تا آنجا كه از پيغمبر اكرم ص نقل شده :\r\nمن بدء بالكلام قبل السلام فلا تجيبوه : « كسى كه پيش از سلام آغاز به سخن كند پاسخ او را نگوئيد » ( 2 ) .\r\nو نيز از امام صادق ع نقل شده كه خداوند مىفرمايد :\r\n\r\n","description":"","footnote":"\r\n( 1 )\r\n\r\nو لو ان ليلى الاخيلية سلمت\r\nعلى و دونى جندل و صفايح\r\n\r\n\r\nلسلمت تسليم البشاشة او زقا\r\nاليها صدى من جانب القبر صائح\r\n\r\nشعر از يكى از شعراى جاهليت به نام « توبه » است .\r\n( 2 ) اصول كافى ج 2 باب التسليم .\r\n","page_name":" 44 ","page_number":44},
  {"content":"\r\nالبخيل من يبخل بالسلام\r\n: « بخيل كسى است كه حتى از سلام كردن بخل ورزد » ( 1 ) .\r\nو در حديث ديگرى از امام باقر ع مىخوانيم :\r\nان اللَّه عز و جل يحب افشاء السلام\r\n: « خداوند افشاء سلام را دوست دارد » ( 2 ) منظور از افشاى سلام ، سلام كردن به افراد مختلف است .\r\nدر احاديث ، آداب فراوانى درباره سلام وارد شده از جمله اينكه : سلام تنها مخصوص كسانى نيست كه انسان با آنها آشنايى خاصى دارد ، چنان كه در حديثى داريم كه از پيامبر اكرم ص سؤال شد اى العمل خير ؟ : « كدام عمل بهتر است ؟ » فرمود :\r\nتطعم الطعام و تقرء السلام على من عرفت و من لم تعرف\r\n: « اطعام طعام كن و سلام به كسانى كه مىشناسى و نمىشناسى بنما » ( 3 ) و نيز در احاديث وارد شده كه سواره بر پياده ، و آنها كه مركب گرانقيمتترى دارند به كسانى كه مركب ارزانتر دارند ، سلام كنند ، و گويا اين دستور يك نوع مبارزه با تكبر ناشى از ثروت و موقعيتهاى خاص مادى است ، و اين درست نقطه مقابل چيزى است كه امروز ديده مىشود كه تحيت و سلام را وظيفه افراد پائينتر مىدانند و شكلى از استعمار و استعباد و بتپرستى به آن مىدهند ، و لذا در حالات پيامبر ص مىخوانيم كه او به همه حتى به كودكان سلام مىكرد .\r\nالبته اين سخن منافات با دستورى كه در بعضى از روايات وارد شده كه افراد كوچكتر از نظر سن بر بزرگتر سلام كنند ندارد ، زيرا اين يك نوع ادب و تواضع انسانى است و ارتباطى با مسئله اختلاف طبقاتى و تفاوت در ثروت و\r\n\r\n","description":"","footnote":"\r\n( 1 ) و ( 2 ) اصول كافى ج 2 - باب التسليم .\r\n( 3 ) تفسير فى ظلال ذيل آيه .\r\n","page_name":" 45 ","page_number":45},
  {"content":"\r\nموقعيتهاى مادى ندارد .\r\nدر پاره اى از روايات دستور داده شده است كه به افراد رباخوار ، فاسق ، منحرف و مانند آنها سلام نكنيد و اين خود يك نوع مبارزه با فساد است ، مگر اينكه سلام كردن به آنها وسيله اى باشد براى آشنايى و دعوت به ترك منكر .\r\nضمنا بايد توجه داشت كه منظور از تحيت به احسن آن است كه سلام را با عبارات ديگرى مانند « و رحمة اللَّه » و مانند « و رحمة اللَّه و بركاته » تعقيب كنند .\r\nدر تفسير « در المنثور » مىخوانيم شخصى به پيغمبر اكرم ص عرض كرد « السلام عليك » پيامبر ص فرمود : « السلام عليك و رحمة اللَّه » ، ديگرى عرض كرد « السلام عليك و رحمة اللَّه » پيامبر ص فرمود « و عليك السلام و رحمة اللَّه و بركاته » نفر ديگرى گفت : « السلام عليك و رحمة اللَّه و بركاته » پيامبر ص فرمود : « و عليك » و هنگامى كه سؤال كرد كه چرا جواب مرا كوتاه بيان كرديد فرمود : « قرآن مىگويد : تحيت را به طرز نيكوترى پاسخ گوئيد اما تو چيزى باقى نگذاشتى » ! در حقيقت پيامبر ص در مورد نفر اول و دوم تحيت به نحو احسن گفت اما در مورد شخص سوم به مساوى زيرا جمله « عليك » مفهومش اين است كه تمام آنچه گفتى بر تو نيز باشد ( 1 ) .\r\n\r\n[ سوره النساء ‹ 4 › : آيه 87 
  ]\r\nاللَّه لا إِله إِلَّا هُوَ لَيَجْمَعَنَّكُمْ إِلى يَوْمِ الْقِيامَةِ لا رَيْبَ فِيه وَمَنْ أَصْدَقُ مِنَ اللَّه حَدِيثاً ‹ 87 ›\r\n\r\nترجمه :\r\n87 - خداوند معبودى جز او نيست ، و به طور قطع همه شما را در روز رستاخيز كه شك در آن نمىباشد جمع مىكند ، و كيست كه از خداوند راستگوتر باشد .\r\n\r\n","description":"","footnote":"\r\n( 1 ) در المنثور ج 2 صفحه 8 .\r\n","page_name":" 46 ","page_number":46},
  {"content":"\r\n\r\nتفسير :\r\nآيه فوق تكميلى براى آيات قبل و مقدمه براى آيات بعد است ، زيرا در آيه گذشته پس از دستور به « رد تحيت » فرمود : خداوند حساب همه اعمال شما را دارد ، در اين آيه اشاره به مسئله رستاخيز و دادگاه عمومى بندگان در روز قيامت كرده و آن را با مسئله توحيد و يگانگى خدا كه ركن ديگرى از ايمان است مىآميزد ، و مىفرمايد : « معبودى جز او نيست و بطور قطع در روز قيامت شما را دسته جمعى مبعوث مىكند ، همان روز قيامتى كه هيچ شك و ترديدى در آن نيست » .\r\n( * ( اللَّه لا إِله إِلَّا هُوَ لَيَجْمَعَنَّكُمْ إِلى يَوْمِ الْقِيامَةِ لا رَيْبَ فِيه ) * ) .\r\nتعبير به « يجمعنكم » اشاره به اين است كه قيامت همه افراد بشر در يك روز واقع خواهد شد ، همانطور كه در آخر سوره مريم آيه 93 تا 95 نيز اشاره به اين حقيقت شده كه تمام بندگان خدا اعم از ساكنان زمين و ساكنان كرات ديگر همه در يك روز مبعوث مىشوند .\r\nتعبير به « لا ريب فيه » ( هيچ ترديدى در آن نيست ) در مورد روز قيامت در اين آيه و چندين مورد ديگر از آيات قرآن در حقيقت اشاره به دلائل قطعى و مسلمى است كه از وجود چنين روزى خبر مىدهد مانند « قانون تكامل » و « حكمت و فلسفه آفرينش » و « قانون عدالت پروردگار » كه در بحث معاد ، مشروحا ذكر شده است .\r\nو در پايان براى تاكيد مطلب مىفرمايد : « كيست كه راستگوتر از خدا باشد » ( * ( وَمَنْ أَصْدَقُ مِنَ اللَّه حَدِيثاً ) * ) .\r\nبنا بر اين هر گونه وعده اى درباره روز قيامت و غير آن مىدهد نبايد جاى ترديد باشد ، زيرا دروغ يا از جهل سرچشمه مىگيرد يا از ضعف و نياز ، اما خداوندى\r\n","description":"","footnote":"","page_name":" 47 ","page_number":47},
  {"content":"\r\nكه از همه آگاهتر و از همگان بىنياز است ، از هر كس راستگوتر است و اصولا دروغ براى او مفهومى ندارد .\r\n\r\n[ سوره النساء ‹ 4 › : آيه 88 
  ]\r\nفَما لَكُمْ فِي الْمُنافِقِينَ فِئَتَيْنِ وَاللَّه أَرْكَسَهُمْ بِما كَسَبُوا أَ تُرِيدُونَ أَنْ تَهْدُوا مَنْ أَضَلَّ اللَّه وَمَنْ يُضْلِلِ اللَّه فَلَنْ تَجِدَ لَه سَبِيلًا ‹ 88 ›\r\n\r\nترجمه :\r\n88 - چرا در باره منافقين دو دسته شده‌ايد ؟ ( بعضى جنگ با آنها را ممنوع و بعضى مجاز مىدانيد ) در حالى كه خداوند به خاطر اعمالشان ( افكار ) آنها را به كلى وارونه كرده است ، آيا شما مىخواهيد كسانى را كه خداوند ( بر اثر اعمال زشتشان ) گمراه كرده هدايت كنيد ؟ ! در حالى كه هر كس را خداوند گمراه كند راهى براى او نخواهى يافت .\r\n\r\nشان نزول :\r\nمطابق نقل جمعى از مفسران از ابن عباس ، عده اى از مردم مكه ظاهرا مسلمان شده بودند ، ولى در واقع در صف منافقان قرار داشتند ، به همين دليل حاضر به مهاجرت به مدينه نشدند ، و عملا هوادار و پشتيبان بت پرستان بودند ، اما سرانجام مجبور شدند از مكه خارج شوند ( و تا نزديكى مدينه بيايند و شايد هم به خاطر موقعيت ويژه اى كه داشتند براى هدف جاسوسى اين عمل را انجام دادند ) و خوشحال بودند كه مسلمانان آنها را از خود مىدانند و ورود به مدينه طبعا براى آنها مشكلى ايجاد نخواهد كرد .\r\nمسلمانان از جريان آگاه شدند ، ولى به زودى درباره چگونگى برخورد با اين جمع در ميان مسلمين اختلاف افتاد ، عده اى معتقد بودند كه بايد اين عده را طرد كرد ، زيرا در واقع پشتيبان دشمنان اسلامند ، ولى بعضى از افراد\r\n","description":"","footnote":"","page_name":" 48 ","page_number":48},
  {"content":"\r\nظاهر بين و ساده دل با اين طرح مخالفت كردند و گفتند : عجبا ! ما چگونه با كسانى كه گواهى به توحيد و نبوت پيامبر ص داده‌اند بجنگيم ؟ و تنها به جرم اينكه هجرت ننمودند خون آنها را حلال بشمريم ؟ آيه فوق نازل شد و دسته دوم را در برابر اين اشتباه ملامت و سپس راهنمايى كرد ( 1 ) .\r\n\r\nتفسير :\r\nبا توجه به شان نزول بالا پيوند اين آيه و آيات بعد از آن با آياتى كه قبلا درباره منافقان بود كاملا روشن است .\r\nدر آغاز آيه مىفرمايد : « چرا در مورد منافقان دو دسته شده‌ايد و هر كدام طورى قضاوت مىكنيد » ( * ( فَما لَكُمْ فِي الْمُنافِقِينَ فِئَتَيْنِ ) * ) ( 2 ) .\r\nيعنى اين افراد كه با ترك مهاجرت و همكارى عملى با مشركان و عدم شركت در صف مجاهدان اسلام نفاق خود را آشكار ساخته‌اند نبايد در باره سرنوشت آنها كسى ترديد كند ، اينها به طور مسلم از منافقان دست اولند ، و عملشان گواه زنده عدم ايمانشان است ، پس چرا بعضى فريب اظهار توحيد و ايمان آنها را مىخورند ؟ و در مقام شفاعت از آنها بر مىآيند با اينكه در آيات قبل اشاره شد كه مَنْ يَشْفَعْ شَفاعَةً سَيِّئَةً يَكُنْ لَه كِفْلٌ مِنْها و به اين ترتيب خود را در سرنوشت شوم آنها سهيم مىنمايند .\r\nسپس مىفرمايد : « اين عده از منافقان به خاطر اعمال زشت و ننگينى كه انجام داده‌اند خداوند توفيق و حمايت خويش را از آنها برداشته و افكارشان را به كلى واژگونه كرده ، همانند كسى كه به جاى ايستادن به روى پا ، با سر\r\n\r\n","description":"","footnote":"\r\n( 1 ) در باره اين آيه و آيات بعد شان نزولهاى ديگرى گفته شده از جمله اينكه بعضى آن را مربوط به جريان غزوه احد دانسته‌اند در حالى كه آيات بعد كه اشاره به مسئله مهاجرت مىكند با آن سازگار نيست و مناسب شان نزولى است كه در بالا ذكر كرديم .\r\n( 2 ) جمله فوق در واقع جمله محذوفى دارد كه با توجه به بقيه جمله روشن مىشود و اصل جمله در واقع چنين بوده : فما لكم تفرقتم فى المنافقين فئتين .\r\n","page_name":" 49 ","page_number":49},
  {"content":"\r\nبايستد « ( * ( وَاللَّه أَرْكَسَهُمْ بِما كَسَبُوا ) * ) ( 1 ) .\r\nضمنا از جمله « بما كسبوا » استفاده مىشود كه بازگشتها از جاده هدايت و سعادت و نجات معلول اعمال خود انسان است و اگر اين عمل به خداوند نسبت داده مىشود به خاطر آن است كه خداوند حكيم و هر كس را مطابق اعمال خويش كيفر مىدهد و به مقدار لياقت و شايستگى پاداش خواهد داد .\r\nو در پايان آيه خطاب به افراد ساده دلى كه حمايت از اين دسته منافقان مىنمودند كرده ، مىفرمايد : « آيا شما مىخواهيد كسانى را كه خدا بر اثر اعمال زشتشان از هدايت محروم ساخته هدايت كنيد در حالى كه چنين افراد هيچ راهى به سوى هدايت ندارند » .\r\n( * ( أَ تُرِيدُونَ أَنْ تَهْدُوا مَنْ أَضَلَّ اللَّه وَمَنْ يُضْلِلِ اللَّه فَلَنْ تَجِدَ لَه سَبِيلًا ) * ) زيرا اين يك سنت فناناپذير الهى است كه اثر اعمال هيچكس از او جدا نمىشود چگونه مىتوانيد انتظار داشته باشيد افرادى كه فكرشان آلوده و قلبشان مملو از نفاق و عملشان حمايت از دشمنان خدا است مشمول هدايت شوند اين يك انتظار بى دليل و نابجا است ( 2 ) .\r\n\r\n","description":"","footnote":"\r\n( 1 ) « اركسهم » از ماده « ركس » ( بر وزن مكث ) به معنى وارونه كردن چيزى و آن را با سر بر زمين گذاردن است و به معنى باز گرداندن نيز آمده است .\r\n( 2 ) در جلد اول همين تفسير صفحه 101 بحث مشروحى درباره هدايت و ضلالت گذشت .\r\n","page_name":" 50 ","page_number":50},
  {"content":"\r\n\r\n[ سوره النساء ‹ 4 › : آيه 89 
  ]\r\nوَدُّوا لَوْ تَكْفُرُونَ كَما كَفَرُوا فَتَكُونُونَ سَواءً فَلا تَتَّخِذُوا مِنْهُمْ أَوْلِياءَ حَتَّى يُهاجِرُوا فِي سَبِيلِ اللَّه فَإِنْ تَوَلَّوْا فَخُذُوهُمْ وَاقْتُلُوهُمْ حَيْثُ وَجَدْتُمُوهُمْ وَلا تَتَّخِذُوا مِنْهُمْ وَلِيًّا وَلا نَصِيراً ‹ 89 ›\r\n\r\nترجمه :\r\n89 - آنان دوست دارند كه شما هم مانند آنها كافر شويد و مساوى يكديگر گرديد ، بنا بر اين از آنها دوستانى انتخاب نكنيد مگر اينكه ( توبه كنند و ) مهاجرت در راه خدا نمايند ، اما آنها كه از كار سرباز زنند ( و به اقدامات بر ضد شما ادامه دهند ) آنها را هر كجا بيابيد اسير كنيد و ( يا در صورت لزوم ) به قتل برسانيد و از ميان آنها دوست و يار و ياورى اختيار نكنيد .\r\n\r\nتفسير :\r\nدر تعقيب آيه قبل درباره منافقانى كه بعضى از مسلمانان ساده دل به حمايت از آنها برخاسته و از آنها شفاعت مىكردند و قرآن بيگانگى آنها را از اسلام بيان داشت در اين آيه مىفرمايد : تاريكى درون آنها بقدرى است كه نه تنها خودشان كافرند بلكه « دوست مىدارند كه شما هم همانند آنان كافر شويد و مساوى يكديگر گرديد » .\r\n( * ( وَدُّوا لَوْ تَكْفُرُونَ كَما كَفَرُوا فَتَكُونُونَ سَواءً ) * ) بنا بر اين آنها از كافران عادى نيز بدترند ، زيرا كفار معمولى دزد و غارتگر عقائد ديگران نيستند ، اما اينها هستند ، فعاليتهاى پىگيرى براى تخريب عقايد ديگران دارند .\r\nاكنون كه آنها چنين هستند هرگز نبايد شما مسلمانان دوستانى از ميان آنها انتخاب كنيد ( * ( فَلا تَتَّخِذُوا مِنْهُمْ أَوْلِياءَ ) * ) .\r\n","description":"","footnote":"","page_name":" 51 ","page_number":51},
  {"content":"\r\nمگر اينكه در كار خود تجديد نظر كنند و دست از نفاق و تخريب بردارند و نشانه آن اين است كه از مركز كفر و نفاق به مركز اسلام ( از مكه به مدينه ) مهاجرت نمايند .\r\n( * ( حَتَّى يُهاجِرُوا فِي سَبِيلِ اللَّه ) * ) .\r\n« اما اگر آنها حاضر به مهاجرت نشدند بدانيد كه دست از كفر و نفاق خود بر نداشتند و اظهار اسلام آنها فقط به خاطر اغراض جاسوسى و تخريبى است و در اين صورت مىتوانيد هر جا بر آنها دست يافتيد ، آنها را اسير كنيد و يا در صورت لزوم به قتل برسانيد » .\r\n( * ( فَإِنْ تَوَلَّوْا فَخُذُوهُمْ وَاقْتُلُوهُمْ حَيْثُ وَجَدْتُمُوهُمْ ) * ) و در پايان آيه بار ديگر تاكيد مىكند كه هيچگاه دوست و يار و ياورى از ميان آنها انتخاب نكنيد .\r\n( * ( وَلا تَتَّخِذُوا مِنْهُمْ وَلِيًّا وَلا نَصِيراً ) * ) اين شدت عمل كه در آيه فوق نسبت به اين دسته از منافقان نشان داده شده به خاطر آن است كه نجات يك جامعه زنده كه در مسير يك انقلاب اصلاحى گام بر مىدارد ، از چنگال دشمنان دوستنما و جاسوسان خطرناك ، راهى جز اين ندارد .\r\nقابل توجه اينكه در حالى كه اسلام افراد غير مسلمانى همانند يهود و نصارى را با شرائطى تحت حمايت خود قرار داده ، و اجازه هيچگونه مزاحمت نسبت به آنها نمىدهد در مورد اين دسته از منافقان اين چنين شدت عمل به خرج داده است ، و با اينكه آنان تظاهر به اسلام مىنمودند دستور اسارت و حتى اعدام آنان را در صورت لزوم صادر كرده است ، و اين نيست مگر به خاطر آنكه اين گونه افراد زير پوشش اسلام مىتوانند ضربه هايى بزنند كه هيچ دشمنى قادر بر آن نيست !\r\n","description":"","footnote":"","page_name":" 52 ","page_number":52},
  {"content":"\r\n\r\nسؤال :\r\nممكن است گفته شود سيره پيامبر ص درباره منافقان اين بوده كه هيچگاه دستور قتل آنها را صادر نمىكرد مبادا دشمنان او را متهم به كشتن يارانش كنند و يا بعضى از اين مسئله سوء استفاده كرده ، با افرادى كه خرده حساب داشتند به عنوان منافق بودن درآويزند و آنها را به قتل برسانند .\r\n\r\nپاسخ :\r\nبايد توجه داشت كه سيره پيامبر ص تنها در مورد منافقان مدينه و مانند آنها بوده است كه به ظواهر اسلام عمل مىكردند و مبارزه صريحى با اسلام و مسلمين نداشتند اما كسانى كه مانند منافقان مكه همكارى روشنى با دشمنان اسلام داشتند مشمول اين حكم نبودند .\r\n\r\n[ سوره النساء ‹ 4 › : آيه 90 
  ]\r\nإِلَّا الَّذِينَ يَصِلُونَ إِلى قَوْمٍ بَيْنَكُمْ وَبَيْنَهُمْ مِيثاقٌ أَوْ جاؤُكُمْ حَصِرَتْ صُدُورُهُمْ أَنْ يُقاتِلُوكُمْ أَوْ يُقاتِلُوا قَوْمَهُمْ وَلَوْ شاءَ اللَّه لَسَلَّطَهُمْ عَلَيْكُمْ فَلَقاتَلُوكُمْ فَإِنِ اعْتَزَلُوكُمْ فَلَمْ يُقاتِلُوكُمْ وَأَلْقَوْا إِلَيْكُمُ السَّلَمَ فَما جَعَلَ اللَّه لَكُمْ عَلَيْهِمْ سَبِيلًا ‹ 90 ›\r\n\r\nترجمه :\r\n90 - مگر آنها كه با كسانى كه با شما هم پيمانند ، پيمان بسته ، يا آنها كه به سوى شما مىآيند و از پيكار با شما يا پيكار با قوم خود ناتوان شده‌اند ( نه سر جنگ با شما دارند و نه توانايى مبارزه با قوم خود ) و اگر خداوند بخواهد آنها را بر شما مسلط مىكند تا با شما پيكار كنند ، بنا بر اين اگر از شما كناره گيرى كردند و با شما پيكار ننمودند ( بلكه ) پيشنهاد صلح كردند خداوند به شما اجازه نمىدهد كه متعرض آنان شويد .\r\n","description":"","footnote":"","page_name":" 53 ","page_number":53},
  {"content":"\r\n\r\nشان نزول :\r\nاز روايات مختلفى كه در شان نزول آيه وارد شده و مفسران در تفاسير گوناگون آورده‌اند چنين استفاده مىشود كه دو قبيله در ميان قبائل عرب به نام « بنى ضمره » و « اشجع » وجود داشتند كه قبيله اول با مسلمانان پيمان ترك تعرض بسته بودند و طايفه اشجع با بنى ضمره نيز هم پيمان بودند .\r\nبعضى از مسلمانان از قدرت طايفه بنى ضمره و پيمان شكنى آنها بيمناك بودند ، لذا به پيغمبر اكرم ص پيشنهاد كردند كه پيش از آنكه آنها حمله را آغاز كنند مسلمانان به آنها حمله ور شوند ، پيغمبر ص فرمود :\r\nكلا فانهم ابر العرب بالوالدين و اوصلهم للرحم و اوفاهم بالعهد\r\n: « نه ، هرگز چنين كارى نكنيد ، زيرا آنها در ميان تمام طوائف عرب نسبت به پدر و مادر خود نيكوكارترند ، و از همه نسبت به اقوام و بستگان مهربانتر ، و به عهد و پيمان خود از همه پايبندترند » ! پس از مدتى مسلمانان با خبر شدند كه طايفه اشجع به سركردگى « مسعود بن رجيله » كه هفتصد نفر بودند به نزديكى مدينه آمده‌اند ، پيامبر ص نمايندگانى نزد آنها فرستاد تا از هدف مسافرتشان مطلع گردد آنها اظهار داشتند آمده‌ايم قرار داد ترك مخاصمه با محمد ص ببنديم ، هنگامى كه پيامبر ص چنين ديد دستور داد مقدار زيادى خرما به عنوان هديه براى آنها بردند ، و سپس با آنها تماس گرفت و آنها اظهار داشتند ما از يك طرف توانايى مبارزه با دشمنان شما را نداريم ، چون عدد ما كم است ، و نه قدرت و تمايل به مبارزه با شما را داريم ، زيرا محل ما به شما نزديك است لذا آمده‌ايم كه با شما پيمان ترك تعرض ببنديم ، در اين هنگام آيات فوق نازل شد و دستورهاى لازم در اين زمينه به مسلمانان داد .\r\nاز پاره اى از روايات استفاده مىشود كه قسمتى از آيه درباره طايفه\r\n","description":"","footnote":"","page_name":" 54 ","page_number":54},
  {"content":"\r\n« بنى مدلج » نازل شده است كه خدمت پيامبر ص رسيدند و اظهار داشتند كه ما نه با شما همصدا هستيم و نه بر ضد شما گام بر مىداريم و پيامبر ص پيمان ترك مخاصمه با آنها بست .\r\n\r\nتفسير :\r\n\r\nاستقبال از پيشنهاد صلح\r\nبه دنبال دستور به شدت عمل در برابر منافقانى كه با دشمنان اسلام همكارى نزديك داشتند ، در اين آيه دستور مىدهد كه دو دسته از اين قانون مستثنى هستند :\r\n1 - آنها كه با يكى از هم پيمانان شما ارتباط دارند و پيمان بسته‌اند .\r\n( * ( إِلَّا الَّذِينَ يَصِلُونَ إِلى قَوْمٍ بَيْنَكُمْ وَبَيْنَهُمْ مِيثاقٌ ) * ) 2 - كسانى كه از نظر موقعيت خاص خود در شرائطى قرار دارند كه نه قدرت مبارزه با شما را در خود مىبينند ، و نه توانايى همكارى با شما و مبارزه با قبيله خود دارند .\r\n( * ( أَوْ جاؤُكُمْ حَصِرَتْ صُدُورُهُمْ أَنْ يُقاتِلُوكُمْ أَوْ يُقاتِلُوا قَوْمَهُمْ ) * ) .\r\nروشن است كه دسته اول به خاطر احترام به پيمان بايد از اين قانون مستثنى باشند و دسته دوم نيز اگر چه معذور نيستند و بايد پس از تشخيص حق به حق بپيوندند ولى چون اعلان بىطرفى كرده‌اند تعرض نسبت به آنها بر خلاف اصول عدالت و جوانمردى است .\r\nسپس براى اينكه مسلمانان در برابر اين پيروزيهاى چشمگير مغرور نشوند و آن را مرهون قدرت نظامى و ابتكار خود ندانند و نيز براى اينكه احساسات انسانى آنها در برابر اين دسته از بى طرفان تحريك شود مىفرمايد : « اگر خداوند\r\n","description":"","footnote":"","page_name":" 55 ","page_number":55},
  {"content":"\r\nبخواهد مىتواند آن ( جمعيت ضعيفان ) را بر شما مسلط گرداند تا با شما پيكار كنند « .\r\n( * ( وَلَوْ شاءَ اللَّه لَسَلَّطَهُمْ عَلَيْكُمْ فَلَقاتَلُوكُمْ ) * ) بنا بر اين همواره در پيروزيها به ياد خدا باشيد و هيچگاه به نيروى خود مغرور نشويد و نيز گذشت از ضعيفان را براى خود خسارتى نشمريد .\r\nدر پايان آيه بار ديگر نسبت به دسته اخير تاكيد كرده و با توضيح بيشترى چنين مىفرمايد : « اگر آنها از پيكار با شما كناره گيرى كنند و پيشنهاد صلح نمايند خداوند به شما اجازه تعرض نسبت به آنها را نمىدهد و موظفيد دستى را كه به منظور صلح به سوى شما دراز شده بفشاريد » .\r\n( * ( فَإِنِ اعْتَزَلُوكُمْ فَلَمْ يُقاتِلُوكُمْ وَأَلْقَوْا إِلَيْكُمُ السَّلَمَ فَما جَعَلَ اللَّه لَكُمْ عَلَيْهِمْ سَبِيلًا ) * ) .\r\nنكته قابل توجه اينكه قرآن در اين آيه و چندين آيه ديگر پيشنهاد صلح را با تعبير القاء سلام ( افكندن صلح ) ذكر كرده است كه ممكن است اشاره به اين مطلب باشد كه طرفين نزاع ، پيش از آنكه صلح كنند ، معمولا از هم فاصله مىگيرند و حتى پيشنهاد صلح را با احتياط طرح مىكنند ، گويى دور از هم ايستاده‌اند و اين پيشنهاد را بسوى هم پرتاب مىنمايند .\r\n","description":"","footnote":"","page_name":" 56 ","page_number":56},
  {"content":"\r\n\r\n[ سوره النساء ‹ 4 › : آيه 91 
  ]\r\nسَتَجِدُونَ آخَرِينَ يُرِيدُونَ أَنْ يَأْمَنُوكُمْ وَيَأْمَنُوا قَوْمَهُمْ كُلَّما رُدُّوا إِلَى الْفِتْنَةِ أُرْكِسُوا فِيها فَإِنْ لَمْ يَعْتَزِلُوكُمْ وَيُلْقُوا إِلَيْكُمُ السَّلَمَ وَيَكُفُّوا أَيْدِيَهُمْ فَخُذُوهُمْ وَاقْتُلُوهُمْ حَيْثُ ثَقِفْتُمُوهُمْ وَأُولئِكُمْ جَعَلْنا لَكُمْ عَلَيْهِمْ سُلْطاناً مُبِيناً ‹ 91 ›\r\n\r\nترجمه :\r\n91 - به زودى جمعيت ديگرى را مىيابيد كه مىخواهند هم از ناحيه شما در امان باشند ، و هم از ناحيه قوم خودشان ( كه مشركند ، لذا در پيش شما ادعاى ايمان مىكنند ولى ) هر زمانى به سوى فتنه ( و بتپرستى ) باز گردند با سر در آن فرو مىروند ! ، اگر آنها از درگيرى با شما كنار نرفتند و پيشنهاد صلح نكردند و دست از شما بر نداشتند ، آنها را هر كجا يافتيد اسير كنيد ، و ( يا ) به قتل برسانيد و آنها كسانى هستند كه براى شما تسلط آشكارى نسبت به آنان قرار داده‌ايم .\r\n\r\nشان نزول :\r\nبراى آيه فوق شان نزولهاى مختلفى نقل شده كه يكى از مشهورترين آنها اين است :\r\nجمعى از مردم مكه به خدمت پيامبر ص مىآمدند و از روى خدعه و نيرنگ اظهار اسلام مىكردند ، اما همين كه در برابر قريش و بتهاى آنها قرار مىگرفتند به نيايش و عبادت بتها مىپرداختند ، و به اين ترتيب مىخواستند از ناحيه اسلام و قريش هر دو آسوده خاطر باشند ، از هر دو طرف سود ببرند و از هيچيك زيان نبينند ، و به اصطلاح در ميان اين دو دسته دودوزه بازى كنند ، آيه فوق نازل شد و دستور داد مسلمانان در برابر اين دسته شدت عمل بخرج دهند .\r\n","description":"","footnote":"","page_name":" 57 ","page_number":57},
  {"content":"\r\n\r\nتفسير :\r\n\r\nسزاى آنها كه دودوزه بازى مىكنند !\r\nدر اينجا با دسته ديگرى روبرو مىشويم كه درست در مقابل دسته اى قرار دارند كه در آيه پيش دستور صلح نسبت به آنها داده شده بود . آنها كسانى هستند كه مىخواهند براى حفظ منافع خود در ميان مسلمانان و مشركان آزادى عمل داشته باشند و براى تامين اين نظر راه خيانت و نيرنگ پيش گرفته ، با هر دو دسته اظهار همكارى و همفكرى مىكنند .\r\n( * ( سَتَجِدُونَ آخَرِينَ يُرِيدُونَ أَنْ يَأْمَنُوكُمْ وَيَأْمَنُوا قَوْمَهُمْ ) * ) .\r\nو به همين دليل « هنگامى كه ميدان فتنه جويى و بتپرستى پيش آيد همه برنامه‌هاى آنها وارونه مىشود و با سر در آن فرو مىروند » ! ( * ( كُلَّما رُدُّوا إِلَى الْفِتْنَةِ أُرْكِسُوا فِيها ) * ) .\r\nاينها درست بر ضد دسته سابقند زيرا آنها كوشش داشتند از درگير شدن با مسلمانان دورى كنند اما اينها نغمه دارند كه با مسلمانان درگير شوند .\r\nآنها پيشنهاد صلح با مسلمانان داشتند در حالى كه اينها سر جنگ دارند .\r\nآنها از اذيت و آزار مسلمانان پرهيز داشتند ولى اينها پرهيز ندارند .\r\nاين سه تفاوت كه در جمله « * ( فَإِنْ لَمْ يَعْتَزِلُوكُمْ وَيُلْقُوا إِلَيْكُمُ السَّلَمَ وَيَكُفُّوا أَيْدِيَهُمْ ) * » به آن اشاره شده است موجب گرديده كه حكم اينها از دسته سابق به كلى جدا شود و به مسلمانان دستور داده شده كه « هر كجا آنان را بيابند اسير كنند و در صورت مقاومت به قتل رسانند » .\r\n( * ( فَخُذُوهُمْ وَاقْتُلُوهُمْ حَيْثُ ثَقِفْتُمُوهُمْ ) * ) .\r\nو لذا آنجا كه به اندازه كافى نسبت به آنها اتمام حجت شده در پايان آيه مىفرمايد : « آنان كسانى هستند كه ما تسلط آشكارى براى شما نسبت به آنها\r\n","description":"","footnote":"","page_name":" 58 ","page_number":58},
  {"content":"\r\nقرار داديم .\r\n( * ( وَأُولئِكُمْ جَعَلْنا لَكُمْ عَلَيْهِمْ سُلْطاناً مُبِيناً ) * ) .\r\nاين تسلط مىتواند از نظر منطقى بوده باشد ، چه اينكه منطق مسلمانان بر مشركان كاملا پيروز بود و يا از نظر ظاهرى و خارجى ، زيرا در زمانى اين آيات نازل شد كه مسلمين به قدر كافى نيرومند شده بودند .\r\nتعبير به « * ( ثَقِفْتُمُوهُمْ ) * » در آيه فوق ممكن است اشاره به نكته دقيقى باشد زيرا اين جمله از ماده ثقافت به معنى « دست يافتن بر چيزى با دقت و مهارت » است ، و با وجدتموهم كه از ماده « و جدان » و به معنى « مطلق دست يافتن » است ، تفاوت دارد ، گويا اين دسته از « منافقان دودوزه باز » كه خطرناكترين دسته‌هاى منافقان هستند ، به آسانى ممكن نيست شناخته شوند و به تله بيفتند لذا مىفرمايد : « اگر با مهارت و دقت به آنها دست يافتيد حكم خداوند را در مورد آنها اجرا كنيد » اشاره به اينكه دست يافتن بر آنها نياز به دقت و مراقبت كافى دارد .\r\n","description":"","footnote":"","page_name":" 59 ","page_number":59},
  {"content":"\r\n\r\n[ سوره النساء ‹ 4 › : آيه 92 
  ]\r\nوَ ما كانَ لِمُؤْمِنٍ أَنْ يَقْتُلَ مُؤْمِناً إِلَّا خَطَأً وَمَنْ قَتَلَ مُؤْمِناً خَطَأً فَتَحْرِيرُ رَقَبَةٍ مُؤْمِنَةٍ وَدِيَةٌ مُسَلَّمَةٌ إِلى أَهْلِه إِلَّا أَنْ يَصَّدَّقُوا فَإِنْ كانَ مِنْ قَوْمٍ عَدُوٍّ لَكُمْ وَهُوَ مُؤْمِنٌ فَتَحْرِيرُ رَقَبَةٍ مُؤْمِنَةٍ وَإِنْ كانَ مِنْ قَوْمٍ بَيْنَكُمْ وَبَيْنَهُمْ مِيثاقٌ فَدِيَةٌ مُسَلَّمَةٌ إِلى أَهْلِه وَتَحْرِيرُ رَقَبَةٍ مُؤْمِنَةٍ فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ تَوْبَةً مِنَ اللَّه وَكانَ اللَّه عَلِيماً حَكِيماً ‹ 92 ›\r\n\r\nترجمه :\r\n92 - براى هيچ فرد با ايمانى مجاز نيست كه فرد با ايمانى را به قتل برساند ، مگر اينكه اين كار از روى خطا و اشتباه از او سر زند و ( در عين حال ) كسى كه فرد با ايمانى را از روى خطا به قتل برساند بايد يك برده آزاد كند و خونبهايى به كسان او بپردازد مگر اينكه آنها خونبها را ببخشند - و اگر مقتول از جمعيتى باشد كه دشمنان شما هستند ( و كافرند ) ولى مقتول با ايمان بوده بايد ( تنها ) يك برده آزاد كند ( و پرداختن خونبها لازم نيست ) و اگر از جمعيتى باشد كه ميان شما و آنها پيمانى برقرار است بايد خونبهاى او را به كسان او بپردازد و يك برده ( نيز ) آزاد كند ، و آن كس كه دسترسى ( به آزاد كردن برده ) ندارد دو ماه پى در پى روزه مىگيرد - اين ( يك نوع تخفيف و ) توبه الهى است و خداوند دانا و حكيم است .\r\n\r\nشان نزول :\r\nيكى از بتپرستان مكه به نام « حارث بن يزيد » با دستيارى « ابو جهل » مسلمانى را به نام « عياش بن ابى ربيعه » به جرم گرايش به اسلام مدتها شكنجه مىداد ، پس از هجرت مسلمانان به مدينه ، « عياش » نيز به مدينه هجرت كرد و در شمار مسلمانان قرار گرفت .\r\nاتفاقا روزى در يكى از محله‌هاى اطراف مدينه با شكنجه دهنده خود\r\n","description":"","footnote":"","page_name":" 60 ","page_number":60},
  {"content":"\r\nحارث بن يزيد روبرو شد ، و از فرصت استفاده كرده ، او را به قتل رسانيد ، به گمان اينكه دشمنى را از پاى در آورده است ، در حالى كه توجه نداشت كه « حارث » توبه كرده و مسلمان شده است و به سوى پيامبر ص مىرود جريان را به پيامبر ص عرض كردند آيه نازل شد و حكم قتلى را كه از روى اشتباه و خطا واقع شده بيان كرد .\r\n\r\nتفسير :\r\n\r\nاحكام قتل خطا\r\nچون در آيات گذشته به مسلمانان آزادى عمل براى در هم كوبيدن منافقان و دشمنان خطرناك داخلى داده شده ، براى اينكه مبادا كسانى از اين قانون سوء استفاده كنند و با افرادى كه دشمنى دارند به نام منافق بودن تصفيه حساب خصوصى نمايند ، و يا بر اثر بى مبالاتى خون بى گناهى را بريزند ، در اين آيه و آيه بعد احكام قتل خطا و قتل عمد بيان شده است ، تا در مسئله ريختن خون كه از نظر اسلام موضوع فوق العاده مهم و پر مسئوليتى است رعايت تمام جهات لازم را بكنند .\r\nدر آغاز اين آيه كه حكم قتل خطا در آن بيان شده مىفرمايد : « براى هيچ مؤمنى مجاز نيست كه فرد با ايمانى را جز از روى خطا بقتل برساند » .\r\n( * ( وَما كانَ لِمُؤْمِنٍ أَنْ يَقْتُلَ مُؤْمِناً إِلَّا خَطَأً ) * ) اين تعبير در حقيقت اشاره به آن است كه اصولا هرگز مؤمن به خود اجازه نمىدهد كه دست خويش را به خون فرد بيگناهى بيالايد ، چه اينكه در حريم ايمان همه افراد مانند اعضاى يك پيكرند ، آيا هيچگاه ممكن است عضوى از بدن انسان ، عضو ديگر را جز از روى اشتباه از بين ببرد يا آزار دهد بنا بر اين آنها كه در صدد چنين كارى بر آيند ايمان درستى ندارند و از حقيقت ايمان\r\n","description":"","footnote":"","page_name":" 61 ","page_number":61},
  {"content":"\r\n- بىخبرند .\r\nجمله * ( إِلَّا خَطَأً ) * ( مگر از روى اشتباه ) به اين معنى نيست كه آنها مجازند از روى اشتباه اين عمل را انجام دهند ، زيرا اشتباه قابل پيشبينى نيست ، و شخص به هنگام اشتباه متوجه اشتباه خود نمىباشد ، منظور اين است كه مؤمنان جز در مورد اشتباه آلوده چنين گناه بزرگى نخواهند شد .\r\nسپس جريمه و كفاره قتل خطا را در سه مرحله بيان مىكند :\r\nصورت نخست اينكه « فرد بيگناهى كه از روى اشتباه كشته شده متعلق به خانواده مسلمانى باشد كه در اين صورت ، قاتل بايد دو كار كند ، يكى اينكه برده مسلمانى را آزاد نمايد و ديگر اينكه خونبهاى مقتول را به صاحبان خون بپردازد » .\r\n( * ( وَمَنْ قَتَلَ مُؤْمِناً خَطَأً فَتَحْرِيرُ رَقَبَةٍ مُؤْمِنَةٍ وَدِيَةٌ مُسَلَّمَةٌ إِلى أَهْلِه ) * ) .\r\nمگر اينكه خاندان مقتول با رضايت خاطر از ديه بگذرند ( * ( إِلَّا أَنْ يَصَّدَّقُوا ) * ) صورت دوم اينكه مقتول وابسته به خاندانى باشد كه با مسلمانان خصومت و دشمنى دارند « در اين صورت كفاره قتل خطا تنها آزاد نمودن برده است » و پرداخت ديه بر جمعيتى كه تقويت بنيه مالى آنان خطرى براى مسلمانان محسوب خواهد شد ضرورت ندارد ، به علاوه اسلام ارتباط اين فرد را با خانواده خود كه همگى از دشمنان اسلامند بريده است و بنا بر اين جايى براى جبران خسارت نيست .\r\n( * ( فَإِنْ كانَ مِنْ قَوْمٍ عَدُوٍّ لَكُمْ وَهُوَ مُؤْمِنٌ فَتَحْرِيرُ رَقَبَةٍ مُؤْمِنَةٍ ) * ) .\r\nصورت سوم اينكه « خاندان مقتول از كفارى باشند كه با مسلمانان هم پيمانند ، در اين صورت براى احترام به پيمان بايد علاوه بر آزاد كردن يك برده مسلمان خونبهاى او را به بازماندگانش بپردازند » .\r\n( * ( وَإِنْ كانَ مِنْ قَوْمٍ بَيْنَكُمْ وَبَيْنَهُمْ مِيثاقٌ فَدِيَةٌ مُسَلَّمَةٌ إِلى أَهْلِه وَتَحْرِيرُ رَقَبَةٍ مُؤْمِنَةٍ ) * ) .\r\nدر اينكه آيا مقتول در اين صورت مانند دو صورت سابق يك فرد مؤمن\r\n","description":"","footnote":"","page_name":" 62 ","page_number":62},
  {"content":"\r\nاست يا اعم از مؤمن و كافر ذمى ، در ميان مفسران گفتگو است ، ولى ظاهر آيه و رواياتى كه در تفسير آن وارد شده اين است كه منظور از آن نيز « مقتول مؤمن » است و آيا مىتوان ديه چنين مقتول مسلمانى را به ورثه كافر داد در صورتى كه كافر از مسلمان ارث نمىبرد .\r\nاز ظاهر آيه چنين استفاده مىشود كه بايد ديه مزبور را به ورثه او داد هر چند كافر هستند ، و اين به خاطر پيمان و عهدى است كه با مسلمانان دارند ، ولى از آنجا كه كافر از مسلمان هيچگاه ارث نمىبرد جمعى از مفسران بر اين عقيده‌اند كه منظور از جمله فوق اين است كه ديه او را فقط به ورثه مسلمان او بدهند ، نه ورثه كفار ، در بعضى از روايات نيز اشاره به اين موضوع شده است ولى ظاهر جمله * ( مِنْ قَوْمٍ بَيْنَكُمْ وَبَيْنَهُمْ مِيثاقٌ ) * ( از جمعيتى كه با شما پيمان دارند ) اين است كه ورثه مقتول جزء مسلمانان نيستند ، زيرا مسلمانان با يكديگر پيمان خاصى ندارند ( دقت كنيد ) .\r\nو در پايان آيه در مورد كسانى كه دسترسى به آزاد كردن برده اى ندارند ( يعنى قدرت مالى ندارند و يا برده اى براى آزاد كردن نمىيابند ) مىفرمايد :\r\n« چنين اشخاصى بايد دو ماه پى در پى روزه بگيرند » .\r\n( * ( فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ ) * ) .\r\nو در پايان مىگويد : « اين تبديل شدن آزاد كردن برده به دو ماه روزه گرفتن يك نوع تخفيف و توبه الهى است ، يا اينكه تمام آنچه در آيه به عنوان كفاره قتل خطا گفته شد همگى براى انجام يك توبه الهى است و خداوند همواره از هر چيز با خبر و همه دستوراتش بر طبق حكمت است » .\r\n( * ( تَوْبَةً مِنَ اللَّه وَكانَ اللَّه عَلِيماً حَكِيماً ) * ) .\r\nدر آيه فوق نكات متعددى است كه بايد به آن توجه نمود :\r\n1 - در اينجا براى جبران قتل خطا ، سه موضوع بيان شده است كه هر كدام از آن براى جبران يك نوع خسارت است كه از اين عمل به وجود مىآيد ، نخست\r\n","description":"","footnote":"","page_name":" 63 ","page_number":63},
  {"content":"\r\nآزاد كردن برده است كه در واقع يك نوع جبران خسارت اجتماعى كشته شدن يك فرد با ايمان محسوب مىشود .\r\nو ديگر پرداختن ديه است كه در واقع يك نوع جبران خسارت اقتصادى است كه از كشته شدن يك نفر به خانواده او وارد مىشود ، و الا سابقا هم گفته‌ايم « ديه » هيچگاه قيمت واقعى خون يك انسان نيست ، زيرا خون يك انسان بىگناه ما فوق هر قيمت است بلكه يك نوع جبران خسارت اقتصادى خانواده مىباشد .\r\nو ديگر مسئله دو ماه روزه پى در پى است كه جبران خسارت اخلاقى و معنوى مىباشد كه دامنگير قاتل خطايى مىشود .\r\nالبته بايد توجه داشت كه روزه دو ماه پى در پى وظيفه كسانى است كه دسترسى به آزاد كردن يك برده با ايمان ندارند يعنى در درجه اول فقط آزاد كردن برده كافى است و درجه بعد اگر نتوانست بايد روزه بگيرد ، ولى بايد توجه داشت كه آزاد كردن برده يك نوع عبادت نيز محسوب مىشود و بنا بر اين اثر معنوى عبادت را در روح آزاد كننده خواهد داشت .\r\n2 - در موردى كه بازماندگان مقتول مسلمان باشند جمله * ( إِلَّا أَنْ يَصَّدَّقُوا ) * ( مگر آنكه آنها از ديه صرفنظر كنند ) ذكر شده ، ولى در مورد كسانى كه مسلمان نباشند اين جمله ذكر نشده است ، دليل آن نيز روشن است زيرا در مورد اول زمينه براى چنين كارى وجود دارد اما در مورد دوم چنان زمينه اى نيست ، به علاوه مسلمانان حتى الامكان نيايد زير بار منت غير مسلمانان در اين موارد بروند .\r\n3 - جالب توجه اينكه در صورت اول كه بازماندگان مسلمانند ، نخست اشاره به « آزادى يك برده » و سپس اشاره به « ديه » شده است ، در حالى كه در صورت سوم كه مسلمان نيستند نخست « ديه » آمده است ، شايد اين تفاوت تعبير اشاره\r\n","description":"","footnote":"","page_name":" 64 ","page_number":64},
  {"content":"\r\nبه آن باشد كه در مورد مسلمانان تاخير در ديه عكس العمل نامطلوبى غالبا ندارد ، در حالى كه در مورد غير مسلمانان بايد قبل از هر چيز ديه پرداخته شود تا آتش نزاع خاموش گردد ، و دشمنان آن را بر پيمان شكنى حمل نكنند .\r\n4 - در آيه شريفه اشاره اى به مقدار ديه نشده است و شرح آن به سنت موكول گرديده كه مطابق آن ديه كامل هزار مثقال طلا يا يكصد شتر و يا دويست گاو و در صورت توافق قيمت اين حيوانات است ( البته تعيين طلا و يا بعضى از حيوانات به عنوان ديه طبق يك سنت اسلامى است كه مقياسهاى خود را از امور طبيعى انتخاب مىكند نه مصنوعى و قرار دادى تا با گذشت زمان دگرگون نشوند ) .\r\n5 - بعضى ممكن است اشكال كنند كه « خطا » مجازات ندارد ، چرا اسلام درباره آن اين همه اهميت قائل شده است ، در حالى كه مرتكب اين كار هيچگونه گناهى مرتكب نشده پاسخ ايراد روشن است ، زيرا مسئله خون ، مسئله ساده اى نيست و با اين حكم شديد اسلام خواسته است مردم نهايت دقت و احتياط را به كار بندند تا هيچگونه قتلى حتى از روى اشتباه از آنها سر نزند زيرا بسيارى از خطاها قابل پيشگيرى است ، به علاوه مردم بدانند با ادعاى خطا در قتل هرگز نمىتوانند خود را تبرئه نمايند ، جمله آخر آيه ( * ( تَوْبَةً مِنَ اللَّه ) * . . . )\r\nممكن است اشاره به همين موضوع باشد كه اشتباهات معمولا از عدم دقت سرچشمه مىگيرد و لذا در مورد موضوعات مهمى همانند قتل نفس بايد به نحوى جبران گردد ، تا توبه الهى شامل حال مرتكبان شود .\r\n","description":"","footnote":"","page_name":" 65 ","page_number":65},
  {"content":"\r\n\r\n[ سوره النساء ‹ 4 › : آيه 93 
  ]\r\nوَ مَنْ يَقْتُلْ مُؤْمِناً مُتَعَمِّداً فَجَزاؤُه جَهَنَّمُ خالِداً فِيها وَغَضِبَ اللَّه عَلَيْه وَلَعَنَه وَأَعَدَّ لَه عَذاباً عَظِيماً ‹ 93 ›\r\n\r\nترجمه :\r\n93 - و هر كسى فرد با ايمانى را از روى عمد به قتل برساند مجازات او دوزخ است كه جاودانه در آن مىماند و خداوند بر او غضب مىكند و از رحمتش او را دور مىسازد و عذاب عظيمى براى او آماده ساخته است .\r\n\r\nشان نزول\r\n« مقيس بن صبابه كنانى » كه يكى از مسلمانان بود ، كشته برادر خود « هشام » را در محله « بنى النجار » پيدا كرد ، جريان را به عرض پيامبر ص رسانيد ، پيامبر ص او را به اتفاق « قيس بن هلال فهرى » نزد بزرگان « بنى النجار » فرستاد و دستور داد كه اگر قاتل « هشام » را مىشناسند ، او را تسليم برادرش « مقيس » نمايند و اگر نمىشناسند ، خونبها و ديه او را بپردازند آنان هم چون قاتل را نمىشناختند ، ديه را به صاحب خون پرداختند و او هم تحويل گرفت و به اتفاق « قيس بن هلال » به طرف مدينه حركت كردند در بين راه بقاياى افكار جاهليت « مقيس » را تحريك نمود و با خود گفت : قبول ديه موجب سرشكستگى و ذلت است ، لذا هم سفر خود را كه از قبيله « بنى النجار » بود به انتقام خون برادر كشت و به طرف مكه فرار نمود و از اسلام نيز كناره گيرى كرد .\r\nپيامبر ص هم در مقابل اين خيانت خون او را مباح نمود ، و آيه فوق به همين مناسبت نازل شد كه مجازات قتل عمد در آن بيان شده است .\r\n","description":"","footnote":"","page_name":" 66 ","page_number":66},
  {"content":"\r\n\r\nتفسير :\r\n\r\nمجازات قتل عمد\r\nبعد از بيان حكم قتل خطا در اين آيه به مجازات كسى كه فرد با ايمانى را از روى عمد به قتل برساند اشاره مىكند .\r\nاز آنجا كه آدمكشى يكى از بزرگترين جنايات و گناهان خطرناك است و اگر با آن مبارزه نشود ، امنيت كه يكى از مهمترين شرائط يك اجتماع سالم است به كلى از بين مىرود ، قرآن در آيات مختلف آن را با اهميت فوق العاده اى ذكر كرده است ، تا آنجا كه قتل بىدليل يك انسان را همانند كشتن تمام مردم روى زمين معرفى مىكند .\r\n( مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الأَرْضِ فَكَأَنَّما قَتَلَ النَّاسَ جَمِيعاً ) « آن كس كه انسانى را بدون اينكه قاتل باشد و يا در زمين فساد كند بكشد ، گويا همه مردم را كشته است » ( 1 ) .\r\nبه همين دليل در آيه مورد بحث نيز براى كسانى كه فرد با ايمانى را عمدا به قتل برسانند چهار مجازات و كيفر شديد اخروى ( علاوه بر مسئله قصاص كه مجازات دنيوى است ) ذكر شده است :\r\n1 - خلود يعنى جاودانه در آتش دوزخ ماندن .\r\n( * ( وَمَنْ يَقْتُلْ مُؤْمِناً مُتَعَمِّداً فَجَزاؤُه جَهَنَّمُ خالِداً فِيها ) * ) .\r\n2 - خشم و غضب الهى ( * ( وَغَضِبَ اللَّه عَلَيْه ) * ) .\r\n3 - دورى از رحمت خدا ( و لعنه ) .\r\n4 - مهيا ساختن عذاب عظيمى براى او ( و * ( أَعَدَّ لَه عَذاباً عَظِيماً ) * ) .\r\n\r\n","description":"","footnote":"\r\n( 1 ) سوره مائده آيه 32 .\r\n","page_name":" 67 ","page_number":67},
  {"content":"\r\nو به اين ترتيب از نظر مجازات اخروى حد اكثر تشديد در مورد قتل عمدى شده است ، به طورى كه در هيچ مورد از قرآن اينچنين مجازات شديدى بيان نگرديده و اما كيفر دنيوى قتل عمد همان قصاص است كه شرح آن در ذيل آيه 179 سوره بقره در جلد اول صفحه 442 گذشت ) .\r\n\r\nآيا قتل نفس موجب مجازات جاودانى است\r\nدر اينجا سؤالى پيش مىآيد كه « خلود » يعنى مجازات جاودانى مخصوص كسانى است كه بىايمان از دنيا بروند در حالى كه قاتل عمدى ممكن است ايمان داشته باشد و حتى پشيمان گردد و از گناه بزرگى كه انجام داده جدا توبه كند و گذشته را تا آنجا كه قدرت دارد جبران نمايد .\r\nدر پاسخ اين سؤال مىتوان گفت :\r\nمنظور از قتل مؤمن در آيه اين است كه انسانى را به خاطر ايمان داشتن بقتل برساند و يا كشتن او را مباح بشمرد ، روشن است كه چنين قتل نشانه كفر قاتل است و لازمه آن خلود در عذاب مىباشد .\r\nحديثى از امام صادق ع نيز به اين مضمون نقل شده است ( 1 ) .\r\n2 - اين احتمال نيز هست كه قتل افراد با ايمان و بىگناه سبب شود كه انسان بىايمان از دنيا برود و توفيق توبه نصيب او نگردد و به خاطر همين موضوع گرفتار عذاب جاويدان شود .\r\n3 - اين هم ممكن است كه منظور از خلود ، در اين آيه عذاب بسيار طولانى باشد ، نه عذاب جاويدان .\r\n\r\n","description":"","footnote":"\r\n( 1 ) در كتاب كافى و تفسير عياشى در ذيل آيه از امام صادق ( ع ) چنين نقل شده كه فرمود من قتل مؤمنا على دينه فذلك المتعمد الذى قال اللَّه تعالى عز و جل فى كتابه * ( وَأَعَدَّ لَه عَذاباً عَظِيماً ) * .\r\n","page_name":" 68 ","page_number":68},
  {"content":"\r\nسؤال ديگرى نيز در اينجا مطرح مىشود كه اصولا قتل عمد آيا قابل توبه مىباشد ؟ ! جمعى از مفسران ، صريحا پاسخ منفى به اين سؤال مىدهند و مىگويند :\r\nقتل نفس طبق آيه فوق اصلا قابل توبه نيست ، و در پاره اى از روايات كه در ذيل آيه وارد شده است نيز اشاره به اين معنى گرديده كه لا توبة له .\r\nولى آنچه از روح تعليمات اسلام و روايات پيشوايان بزرگ دينى و فلسفه توبه كه پايه تربيت و حفظ از گناه در آينده زندگى است استفاده مىشود اين است كه هيچ گناهى نيست كه قابل توبه نباشد ، اگر چه توبه پاره اى از گناهان ، بسيار سخت و شرائط سنگين دارد ، قرآن مجيد مىگويد :\r\nإِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ ( نساء - 48 ) :\r\n« خداوند تنها گناه شرك را نمىبخشد اما غير آن را براى هر كس بخواهد و صلاح ببيند خواهد بخشيد » حتى سابقا ذيل همين آيه اشاره كرديم كه اين آيه درباره آمرزش گناهان از طريق شفاعت و مانند آن سخن مىگويد و الا گناه شرك نيز با توبه كردن و بازگشت به سوى توحيد و اسلام قابل بخشش است ، همانطور كه بيشتر مسلمانان صدر اسلام ، در آغاز مشرك بودند و سپس توبه كردند ، و خداوند گناه آنها را بخشيد ، بنا بر اين شرك تنها گناهى است كه بدون توبه بخشيده نمىشود و اما با توبه كردن همه گناهان حتى شرك قابل بخشش است چنان كه در سوره زمر آيه 53 و 54 مىخوانيم : . . .\r\nإِنَّ اللَّه يَغْفِرُ الذُّنُوبَ جَمِيعاً إِنَّه هُوَ الْغَفُورُ الرَّحِيمُ وَأَنِيبُوا إِلى رَبِّكُمْ وَأَسْلِمُوا لَه :\r\n« . . . خداوند همه گناهان را مىبخشد ، زيرا او بخشنده مهربان است و بازگشت به سوى خدا كنيد و توبه نمائيد و تسليم فرمان او باشيد » .\r\nو اينكه بعضى از مفسران گفته‌اند : آيات مربوط آمرزش همه گناهان در پرتو توبه به اصطلاح از قبيل « عام » است و قابل « تخصيص » مىباشد ،\r\n","description":"","footnote":"","page_name":" 69 ","page_number":69},
  {"content":"\r\nصحيح نيست زيرا لسان اين آيات كه در مقام امتنان بر گنهكاران مىباشد و با تاكيدات مختلف همراه است قابل تخصيص نيست ( به اصطلاح ابا از تخصيص دارد ) .\r\nاز اين گذشته اگر براستى كسى كه قتل عمدى از او سر زده به كلى از آمرزش خداوند مايوس گردد و براى هميشه ( حتى پس از توبه موكد و جبران عمل زشت خود با اعمال نيك فراوان ) در لعن و عذاب جاويدان بماند هيچگونه دليلى ندارد كه در باقيمانده عمر اطاعت فراوان خدا كند و دست از اعمال خلاف و حتى قتل نفسهاى مكرر بر دارد و اين با روح تعليمات انبياء كه براى تربيت بشر در هر مرحله آمده‌اند چگونه سازگار است ؟ ! در تواريخ اسلام نيز مىبينيم كه پيغمبر اكرم ص از گنهكاران خطرناكى همچون « وحشى » قاتل حمزة بن عبد المطلب گذشت نمود و توبه او را پذيرفت و نمىتوان گفت كه قتل نفس در حال شرك و ايمان آن قدر تفاوت دارد كه در يك حال بخشوده شود و در حال ديگر به هيچوجه قابل بخشش نباشد .\r\nاصولا همانطور كه گفتيم ما هيچ گناهى بالاتر از شرك نداريم و مىدانيم كه اين گناه نيز با توبه و پذيرش اسلام بخشوده مىشود چگونه مىتوان باور كرد گناه قتل حتى با توبه واقعى قابل بخشش نباشد .\r\nولى اشتباه نشود آنچه در بالا گفتيم به اين معنى نيست كه قتل عمد كار كوچك و كم اهميتى است يا به اين سادگى ميتوان از آن توبه كرد ، بلكه به عكس توبه واقعى از اين گناه كبيره بسيار مشكل است و نياز به جبران اين عمل دارد و جبران كردن آن كار آسانى نيست ( 1 ) بنا بر اين منظور ما فقط اين است كه\r\n\r\n","description":"","footnote":"\r\n( 1 ) در روايات تعبيراتى درباره اهميت قتل افراد بىگناه و با ايمان وارد شده كه پشت را مىلرزاند ، در حديثى از پيغمبر اكرم ص نقل شده كه فرمود : لزوال الدنيا اهون على اللَّه من قتل امرء مسلم : « از بين رفتن جهان در پيشگاه خدا از كشتن يك فرد مسلمان كوچكتر است » و نيز مىفرمايد : لو ان رجلا قتل بالمشرق و آخر رضى بالمغرب لاشرك فى دمه : « اگر كسى در شرق جهان كشته شود و ديگرى در غرب به آن راضى باشد شريك خون او است » ( المنار ج 5 ص 361 )\r\n","page_name":" 70 ","page_number":70},
  {"content":"\r\nراه توبه به روى چنين افرادى بطور كلى بسته نمىباشد .\r\n\r\nانواع قتل\r\n« فقها » در كتاب قصاص و ديات از كتب فقهى با الهامى كه از آيات و روايات اسلامى گرفته‌اند قتل را به سه نوع تقسيم كرده‌اند : « قتل عمد » ، « قتل شبه عمد » و « قتل خطا » .\r\nقتل عمد قتلى است كه با تصميم قبلى و با استفاده از وسائل قتل صورت گيرد ( مثل اينكه انسان به قصد كشتن ديگرى از حربه يا چوب يا سنگ يا دست استفاده كند ) .\r\nقتل شبه عمد آن است كه تصميمى بر كشتن نباشد اما تصميم بر كارى در مورد مقتول داشته باشد كه بدون توجه منجر به قتل گردد مثل اين كه كسى را عمدا كتك مىزند بدون اينكه تصميم كشتن او را داشته باشد ولى اين ضرب اتفاقا منجر به قتل گردد .\r\nقتل خطا آن است كه هيچگونه تصميمى نه به قتل داشته باشد نه انجام عملى در مورد مقتول ، مثل اينكه مىخواهد حيوانى را شكار كند اما تير خطا مىرود و به انسانى مىخورد و او را به قتل مىرساند .\r\nهر يك از اين سه نوع احكام مشروحى دارد كه در كتب فقهى آمده است .\r\n","description":"","footnote":"","page_name":" 71 ","page_number":71},
  {"content":"\r\n\r\n[ سوره النساء ‹ 4 › : آيه 94 
  ]\r\nيا أَيُّهَا الَّذِينَ آمَنُوا إِذا ضَرَبْتُمْ فِي سَبِيلِ اللَّه فَتَبَيَّنُوا وَلا تَقُولُوا لِمَنْ أَلْقى إِلَيْكُمُ السَّلامَ لَسْتَ مُؤْمِناً تَبْتَغُونَ عَرَضَ الْحَياةِ الدُّنْيا فَعِنْدَ اللَّه مَغانِمُ كَثِيرَةٌ كَذلِكَ كُنْتُمْ مِنْ قَبْلُ فَمَنَّ اللَّه عَلَيْكُمْ فَتَبَيَّنُوا إِنَّ اللَّه كانَ بِما تَعْمَلُونَ خَبِيراً ‹ 94 ›\r\n\r\nترجمه :\r\n94 - اى كسانى كه ايمان آورده‌ايد هنگامى كه در راه خدا گام بر مىداريد ( و به سفرى براى جهاد مىرويد ) تحقيق كنيد و به كسى كه اظهار صلح و اسلام مىكند نگوئيد مسلمان نيستى بخاطر اينكه سرمايه ناپايدار دنيا ( و غنائمى ) بدست آوريد ، زيرا غنيمتهاى بزرگى در نزد خدا ( براى شما ) است ، شما قبلا چنين بوديد و خداوند بر شما منت گذارد ( و هدايت نمود ) بنا بر اين ( بشكرانه اين نعمت بزرگ ) تحقيق كنيد ، خداوند به آنچه عمل مىكنيد آگاه است .\r\n\r\nشان نزول :\r\nدر روايات و تفاسير اسلامى شان نزولهايى در باره آيه فوق آمده است كه كم و بيش با هم شباهت دارند از جمله اينكه : پيامبر ص بعد از بازگشت از جنگ خيبر ، اسامة بن زيد را با جمعى از مسلمانان به سوى يهوديانى كه در يكى از روستاهاى « فدك » زندگى مىكردند فرستاد ، تا آنها را به سوى اسلام و يا قبول شرائط ذمه دعوت كنند .\r\nيكى از يهوديان به نام « مرداس » كه از آمدن سپاه اسلام با خبر شده بود اموال و فرزندان خود را در پناه كوهى قرار داد و به استقبال مسلمانان شتافت ، در حالى كه به يگانگى خدا و نبوت پيامبر ص گواهى مىداد .\r\n","description":"","footnote":"","page_name":" 72 ","page_number":72},
  {"content":"\r\nاسامة بن زيد به گمان اينكه مرد يهودى از ترس جان و براى حفظ مال اظهار اسلام مىكند و در باطن مسلمان نيست به او حمله كرد و او را كشت و گوسفندان او را به غنيمت گرفت هنگامى كه خبر به پيامبر ص رسيد پيامبر ص سخت از اين جريان ناراحت شد و فرمود : تو مسلمانى را كشتى ، « اسامة » ناراحت شد و عرض كرد اين مرد از ترس جان و براى حفظ مالش اظهار اسلام كرد پيامبر ص فرمود : تو كه از درون او آگاه نبودى ، چه ميدانى ؟ شايد به راستى مسلمان شده است ، در اين موقع آيه فوق نازل شد و به مسلمانان هشدار داد كه به خاطر غنائم جنگى و مانند آن هيچگاه انكار سخن كسانى را كه اظهار اسلام مىكنند ننمايند بلكه هر كس اظهار اسلام كرد بايد سخن او را پذيرفت .\r\n\r\nتفسير :\r\nبعد از آنكه در آيات گذشته تاكيدات لازم نسبت به حفظ جان افراد بىگناه شد ، در اين آيه يك دستور احتياطى براى حفظ جان افراد بىگناهى كه ممكن است مورد اتهام قرار گيرند بيان مىكند و مىفرمايد : « اى كسانى كه ايمان آورده‌ايد هنگامى كه در راه جهاد گام بر ميداريد ، تحقيق و جستجو كنيد و به كسانى كه اظهار اسلام مىكنند نگوئيد مسلمان نيستيد » .\r\n( * ( يا أَيُّهَا الَّذِينَ آمَنُوا إِذا ضَرَبْتُمْ فِي سَبِيلِ اللَّه فَتَبَيَّنُوا وَلا تَقُولُوا لِمَنْ أَلْقى إِلَيْكُمُ السَّلامَ لَسْتَ مُؤْمِناً ) * ) .\r\nو به اين ترتيب دستور مىدهد آنهايى را كه اظهار ايمان مىكنند با آغوش باز بپذيرند و هر گونه بد گمانى و سوء ظن را نسبت به اظهار ايمان آنها كنار بگذارند .\r\nسپس اضافه مىكند كه مبادا به خاطر نعمتهاى ناپايدار اين جهان افرادى را كه\r\n","description":"","footnote":"","page_name":" 73 ","page_number":73},
  {"content":"\r\nاظهار اسلام مىكنند متهم كرده و آنها را به عنوان يك دشمن به قتل برسانيد و اموال آنها را به غنيمت بگيريد ( تبتغون عرض الحياة الدنيا ) ( 1 ) .\r\nدر حالى كه غنيمتهاى جاودانى و ارزنده در پيشگاه خدا است ( * ( فَعِنْدَ اللَّه مَغانِمُ كَثِيرَةٌ ) * ) .\r\nگرچه در گذشته چنين بوديد و در دوران جاهليت جنگهاى شما انگيزه غارتگرى داشت ( * ( كَذلِكَ كُنْتُمْ مِنْ قَبْلُ ) * ) ( 2 ) .\r\nولى اكنون در پرتو اسلام و منتى كه خداوند بر شما نهاده است ، از آن وضع نجات يافته‌ايد ، بنا بر اين به شكرانه اين نعمت بزرگ لازم است كه در كارها تحقيق كنيد ( * ( فَمَنَّ اللَّه عَلَيْكُمْ فَتَبَيَّنُوا ) * ) .\r\nو اين را بدانيد كه خداوند از اعمال و نيات شما آگاه است .\r\n( * ( إِنَّ اللَّه كانَ بِما تَعْمَلُونَ خَبِيراً ) * ) .\r\n\r\nجهاد اسلامى جنبه مادى ندارد\r\nآيه فوق به خوبى اين حقيقت را روشن مىسازد كه هيچ مسلمانى نبايد براى هدف مادى گام در ميدان جهاد بگذارد و به همين دليل بايد نخستين اظهار ايمان را از طرف دشمن بپذيرد ، و به نداى صلح او پاسخ گويد اگر چه از غنائم مادى فراوان محروم گردد زيرا هدف از جهاد اسلامى توسعه طلبى و جمع غنائم نيست ،\r\n\r\n","description":"","footnote":"\r\n( 1 ) « عرض » ( بر وزن مرض ) به معنى چيزى است كه ثبات و پايدارى ندارد بنا بر اين « عرض الحياة الدنيا » به معنى سرمايه‌هاى زندگى دنيا است كه همگى بدون استثناء ناپايدارند .\r\n( 2 ) در تفسير اين جمله احتمال ديگرى نيز داده شده است و آن اينكه خود شما نيز در آغاز اسلام آوردن چنين وضعى را داشتيد ، يعنى با زبان گواهى به حقانيت اسلام داديد و از شما پذيرفته شد در حالى كه مكنون قلب شما بر كسى روشن نبود .\r\n","page_name":" 74 ","page_number":74},
  {"content":"\r\nبلكه هدف آزاد شدن انسانها از قيد بندگى بندگان و خداوند زور و زر است و هر زمان كه روزنه اميدى به سوى اين حقيقت گشوده شد بايد به سوى آن شتافت ، آيه فوق مىگويد : « شما يك روز چنين افكار منحطى داشتيد و به خاطر سرمايه‌هاى مادى خونهايى را مىريختيد ، اما امروز آن برنامه به كلى دگرگون شده است ، به علاوه مگر خود شما به هنگام ورود در اسلام غير از اظهار ايمان چه برنامه ديگرى داشتيد ، چرا از قانونى كه خود از آن استفاده كرده‌ايد درباره ديگران دريغ مىنمائيد » ؟ !\r\n\r\nسؤال :\r\nممكن است با توجه به مضمون آيه چنين ايراد شود كه اسلام با قبول ادعاهاى ظاهرى مردم در مورد پيوستن به اين آئين زمينه را براى پرورش « منافق » در محيط اسلامى آماده مىكند و با اين برنامه ، ممكن است عده زيادى از آن سوء استفاده كرده و با استتار در زير نام اسلام دست به اعمال جاسوسى و ضد اسلامى بزنند .\r\n\r\nپاسخ :\r\nشايد هيچ قانونى در جهان نيست كه راه سوء استفاده در آن وجود نداشته باشد ، مهم اين است كه قانون داراى مصالح قابل ملاحظه اى باشد ، اگر بنا شود اظهار اسلام به بهانه عدم آگاهى از مكنون قلب طرف ، قبول نگردد ، مفاسد بسيارى به بار مىآيد كه زيان آن به مراتب بيشتر است ، و اصول عواطف انسانى را از بين خواهد برد ، زيرا هر كس با ديگرى كينه و خرده حسابى داشته باشد مىتواند او را متهم كند كه اسلام او ظاهرى است و با مكنون دل او هماهنگ نيست\r\n","description":"","footnote":"","page_name":" 75 ","page_number":75},
  {"content":"\r\nو به اين ترتيب خونهاى بسيارى از بىگناهان ريخته شود .\r\nاز اين گذشته در آغاز گرايش به هر آئين افرادى هستند كه گرايشهاى ساده و تشريفاتى و ظاهرى دارند اما با گذشت زمان و تماس مداوم با آن آئين محكم و ريشه دار مىشوند ، اين دسته را نيز نمىتوان طرد كرد .\r\n\r\n[ سوره النساء ‹ 4 › : آيات 95 تا 96 
  ]\r\nلا يَسْتَوِي الْقاعِدُونَ مِنَ الْمُؤْمِنِينَ غَيْرُ أُولِي الضَّرَرِ وَالْمُجاهِدُونَ فِي سَبِيلِ اللَّه بِأَمْوالِهِمْ وَأَنْفُسِهِمْ فَضَّلَ اللَّه الْمُجاهِدِينَ بِأَمْوالِهِمْ وَأَنْفُسِهِمْ عَلَى الْقاعِدِينَ دَرَجَةً وَكُلاًّ وَعَدَ اللَّه الْحُسْنى وَفَضَّلَ اللَّه الْمُجاهِدِينَ عَلَى الْقاعِدِينَ أَجْراً عَظِيماً ‹ 95 › دَرَجاتٍ مِنْه وَمَغْفِرَةً وَرَحْمَةً وَكانَ اللَّه غَفُوراً رَحِيماً ‹ 96 ›\r\n\r\nترجمه :\r\n95 - افراد با ايمانى كه بدون بيمارى و ناراحتى از جهاد باز نشستند يا مجاهدانى كه در راه خدا با مال و جان خود جهاد كردند يكسان نيستند ، خداوند مجاهدانى را كه با مال و جان خود جهاد نمودند بر قاعدان برترى بخشيده و به هر يك از اين دو دسته ( به نسبت اعمال نيكشان ) خداوند وعده پاداش نيك داده و مجاهدان را بر قاعدان برترى و پاداش عظيمى بخشيده است .\r\n96 - درجات ( مهمى ) از ناحيه خداوند و آمرزش و رحمت ( نصيب آنان مىگردد ) و ( اگر لغزشهايى داشته‌اند ) خداوند آمرزنده و مهربان است .\r\n\r\nتفسير :\r\nدر آيات گذشته سخن از جهاد در ميان بود ، اين دو آيه مقايسه اى در ميان مجاهدان و غير مجاهدان به عمل آورده ، مىگويد : « افراد با ايمانى\r\n","description":"","footnote":"","page_name":" 76 ","page_number":76},
  {"content":"\r\nكه از شركت در ميدان جهاد خوددارى مىكنند ، و بيمارى خاصى كه آنها را از شركت در اين ميدان مانع شود ندارند ، هرگز با مجاهدانى كه در راه خدا و اعلاى كلمه حق با مال و جان خود جهاد مىكنند يكسان نيستند « .\r\n( * ( لا يَسْتَوِي الْقاعِدُونَ مِنَ الْمُؤْمِنِينَ غَيْرُ أُولِي الضَّرَرِ وَالْمُجاهِدُونَ فِي سَبِيلِ اللَّه بِأَمْوالِهِمْ وَأَنْفُسِهِمْ ) * ) .\r\nروشن است كه منظور از قاعدون در اينجا افرادى هستند كه با داشتن ايمان به اصول اسلام ، بر اثر نداشتن همت كافى ، در جهاد شركت نكرده‌اند ، در صورتى كه جهاد بر آنها واجب عينى نبوده ، زيرا اگر واجب عينى بود ، قرآن با اين لحن ملايم درباره آنها سخن نمىگفت و در آخر آيه به آنها وعده پاداش نميداد ، بنا بر اين حتى در صورتى كه جهاد واجب عينى نباشد برترى روشن « مجاهدان » بر « قاعدان » قابل انكار نيست .\r\nو به هر حال آيه كسانى را كه از روى نفاق و دشمنى از شركت در جهاد خوددارى كرده‌اند شامل نمىشود ، ضمنا بايد توجه داشت تعبير « * ( غَيْرُ أُولِي الضَّرَرِ ) * » مفهوم وسيعى دارد كه تمام كسانى را كه به خاطر نقص عضو ، يا بيمارى و يا ضعف فوق العاده و مانند آنها قادر به شركت در جهاد نيستند ، استثناء مىكند .\r\nسپس برترى مجاهدان را بار ديگر به صورت صريحتر و آشكارتر بيان كرده و مىفرمايد : « خداوند مجاهدانى را كه با مال و جان خود در راهش پيكار مىكنند بر خوددارى كنندگان از شركت در ميدان جهاد برترى عظيمى بخشيده » .\r\n( * ( فَضَّلَ اللَّه الْمُجاهِدِينَ بِأَمْوالِهِمْ وَأَنْفُسِهِمْ عَلَى الْقاعِدِينَ دَرَجَةً ) * ( 1 ) .\r\n\r\n","description":"","footnote":"\r\n( 1 ) درجة به صورت نكره ذكر شده ، و همانطور كه در كتب ادبى آمده است نكره در اين گونه موارد براى بيان عظمت و اهميت است ، گويا آن قدر درجه آنها بالا است كه كاملا شناخته نمىشود و اين همانند چيزى است كه به هنگام بيان ارزش فوق العاده چيزى گفته مىشود هيچكس قيمت آن را نمىداند !\r\n","page_name":" 77 ","page_number":77},
  {"content":"\r\nولى در عين حال چون همانطور كه گفتيم نقطه مقابل اين دسته از مجاهدان افرادى هستند كه جهاد براى آنها واجب عينى نبوده و يا اينكه به خاطر بيمارى و ناتوانى و علل ديگر قادر به شركت در ميدان جهاد نبوده‌اند لذا براى اينكه پاداش نيت صالح و ايمان و ساير اعمال نيك آنها ناديده گرفته نشود به آنها نيز وعده نيك داده و مىفرمايد : « به هر دو دسته ( مجاهدان و غير مجاهدان ) وعده نيك داده است » ( * ( وَكُلًّا وَعَدَ اللَّه الْحُسْنى ) * ) .\r\nولى بديهى است ميان وعده نيكى كه به اين دو دسته داده شده است فاصله بسيار است - در حقيقت قرآن با اين بيان نشان مىدهد كه سهم هر كار نيكى در جاى خود محفوظ و فراموش نشدنى است ، بخصوص اينكه سخن از قاعدانى است كه علاقمند به شركت در جهاد بوده‌اند و آن را يك هدف عالى و مقدس مىدانستند ولى واجب عينى نبودن آن مانع از تحقيق بخشيدن به اين هدف عالى شده است ، آنها نيز به اندازه علاقه اى كه به اين كار داشته‌اند پاداش خواهند داشت ، همچنين افراد اولى الضرر ( كسانى كه به خاطر بيمارى و يا نقص عضو در ميدان جهاد شركت نكرده‌اند ) در حالى كه با تمام وجود خود به آن علاقه داشته و عشق مىورزيده‌اند نيز سهم قابل ملاحظه اى از پاداش مجاهدان خواهند داشت ، چنان كه در حديثى از پيامبر اسلام ص نقل شده كه به سربازان اسلام فرمود :\r\nلقد خلفتم فى المدينة اقواما ما سرتم مسيرا و لا قطعتم واديا الا كانوا معكم و هم الذين صحت نياتهم و نصحت جيوبهم و هوت افئدتهم الى الجهاد و قد منعهم عن المسير ضرر او غيره\r\n: « افرادى را در مدينه پشت سر گذاشتيد كه در هر گام در اين مسير با شما بودند ( و در پاداشهاى الهى شركت داشتند ) آنها كسانى بودند كه نيتى پاك داشتند و به اندازه كافى خير خواهى كردند و قلبهاى آنها مشتاق به جهاد بود ولى\r\n","description":"","footnote":"","page_name":" 78 ","page_number":78},
  {"content":"\r\nموانعى همچون بيمارى و زيان و غير آن آنها را از اين كار باز داشت ( 1 ) .\r\nولى از آنجا كه اهميت جهاد در منطق اسلام از اين هم بيشتر است بار ديگر به سراغ مجاهدان رفته و تاكيد مىكند كه « خداوند مجاهدان را بر قاعدان اجر عظيمى بخشيده است » .\r\n( * ( وَفَضَّلَ اللَّه الْمُجاهِدِينَ عَلَى الْقاعِدِينَ أَجْراً عَظِيماً ) * ) .\r\nاين اجر عظيم در آيه بعد چنين تفسير شده : درجات مهمى از طرف خداوند و آمرزش و رحمت او ( * ( دَرَجاتٍ مِنْه وَمَغْفِرَةً وَرَحْمَةً ) * ) .\r\nو اگر در اين ميان افرادى ضمن انجام وظيفه خويش مرتكب لغزشهايى شده‌اند و از كرده خويش پشيمانند خدا به آنها نيز وعده آمرزش داده و در پايان آيه مىفرمايد : * ( وَكانَ اللَّه غَفُوراً رَحِيماً ) * .\r\n\r\nدر اينجا به چند نكته بايد توجه كرد :\r\n1 - در آيه فوق سه بار نام « مجاهدان » به ميان آمده ، در نخستين بار مجاهدان همراه با « هدف » و « وسيله » جهاد ذكر شده‌اند ( * ( الْمُجاهِدُونَ فِي سَبِيلِ اللَّه بِأَمْوالِهِمْ ) * ) و در مرتبه دوم نام مجاهدان فقط با وسيله جهاد ، ذكر شده اما سخنى از هدف به ميان نيامده است ( * ( الْمُجاهِدِينَ بِأَمْوالِهِمْ وَأَنْفُسِهِمْ ) * ) و در مرحله آخر تنها نام مجاهدان به ميان آمده است ( المجاهدين . . . ) و اين يكى از نكات بارز بلاغت در كلام است كه چون شنونده مرحله به مرحله به موضوع آشناتر مىشود از قيود و مشخصات آن مىكاهند و كار آشنايى بجايى مىرسد كه تنها با يك اشاره همه چيز معلوم مىشود .\r\n2 - در آيه نخست برترى مجاهدان را بر قاعدان به صورت مفرد ( درجه ) ذكر شده در حالى كه در آيه دوم به صورت جمع ( درجات ) آمده است ،\r\n\r\n","description":"","footnote":"\r\n( 1 ) تفسير صافى ذيل آيه فوق .\r\n","page_name":" 79 ","page_number":79},
  {"content":"\r\nروشن است كه ميان اين دو تعبير منافاتى نيست زيرا در تعبير اول منظور بيان اصل برترى مجاهدان بر غير آنها است ، ولى در تعبير دوم اين برترى را شرح مىدهد ، و لذا با ذكر « مغفرت » و « رحمت » نيز توام شده است ، و به عبارت ديگر تفاوت ميان اين دو تفاوت ميان « اجمال » و « تفصيل » است .\r\nضمنا از تعبير به « درجات » نيز مىتوان اين معنى را استفاده كرد كه مجاهدان همه در يك حد و پايه نيستند و به اختلاف درجه اخلاص و فداكارى و تحمل ناراحتيها ، مقامات معنوى آنها مختلف است ، زيرا مسلم است همه مجاهدانى كه در يك صف در برابر دشمن مىايستند به يك اندازه ، جهاد نمىكنند و به يك اندازه اخلاص ندارند ، بنا بر اين هر يك ، به تناسب كار و نيت خود پاداش مىگيرند .\r\n\r\nاهميت فوق العاده جهاد :\r\nجهاد يك قانون عمومى در عالم آفرينش است ، و همه موجودات زنده جهان اعم از نباتات و حيوانات به وسيله جهاد موانع را از سر راه خود بر مىدارند ، تا بتوانند به كمالات مطلوب خود برسند .\r\nو به عنوان مثال ، ريشه درختى را مىبينيم كه براى بدست آوردن غذا و نيرو ، بطور دائم در حال فعاليت و حركت است ، و اگر روزى اين فعاليت و كوشش را ترك گويد ، ادامه زندگى براى او غير ممكن است .\r\nبه همين دليل در هنگامى كه در حركت خود در اعماق زمين با موانعى برخورد كند ، اگر بتواند آنها را سوراخ كرده و از آنان مىگذرد ، عجيب اين است كه ريشه‌هاى لطيف گاهى همانند مته‌هاى فولادى با موانع به نبرد بر مىخيزند ، و اگر احيانا اين توانايى را نداشت ، راه خود را كج كرده و با\r\n","description":"","footnote":"","page_name":" 80 ","page_number":80},
  {"content":"\r\nدور زدن از آن مانع مىگذرد .\r\nدر وجود خود ما در تمام شبانه روز حتى در ساعاتى كه در خوابيم نبرد عجيبى ميان گلبولهاى سفيد خون ما و دشمنان مهاجم وجود دارد ، كه اگر يك ساعت اين جهاد خاموش گردد و مدافعان كشور تن دست از پيكار بكشند ، انواع ميكربهاى موذى در دستگاههاى مختلف رخنه كرده ، و سلامت ما را به مخاطره خواهند افكند .\r\nو عين همين مطلب در ميان جوامع انسانى و اقوام و ملل عالم وجود دارد ، آنانى كه هميشه در حال « جهاد » و « مراقبت » به سر مىبرند ، همواره زنده و پيروزند ، و ديگرانى كه به فكر خوشگذرانى و ادامه زندگى فردى هستند ، دير يا زود از بين رفته و ملتى زنده و مجاهد جاى آنها را خواهند گرفت . و همين است كه رسول گرامى اسلام ص مىفرمايد :\r\n« فمن ترك الجهاد البسه اللَّه ذلا و فقرا فى معيشته و محقا فى دينه ان اللَّه اعز امتى بسنابك خيلها و مراكز رماحها » ( 1 ) .\r\n« آن كس كه جهاد را ترك گويد ، خدا بر اندام او لباس ذلت مىپوشاند ، و فقر و احتياج بر زندگى ، و تاريكى بر دين او سايه شوم مىافكند ، خداوند پيروان مرا به وسيله سم ستورانى كه به ميدان جهاد پيش مىروند و به وسيله پيكانهاى نيزه‌ها ، عزت مىبخشد . »\r\nو به مناسبت ديگرى مىفرمايد : « اغزوا تورثوا ابنائكم مجدا » ( 2 ) .\r\n« جهاد كنيد تا مجد و عظمت را براى فرزندانتان به ميراث بگذاريد » ! و امير مؤمنان على ع در ابتداى خطبه جهاد چنين مىفرمايد :\r\n« . . . فان الجهاد باب من ابواب الجنة فتحه اللَّه لخاصة اوليائه و هو لباس التقوى و درع اللَّه الحصينة و جنته الوثيقة ، فمن تركه رغبة عنه البسه اللَّه ثوب الذل و شمله البلاء و ديث بالصغار و القماءة . . . » ( 3 )\r\n\r\n","description":"","footnote":"\r\n( 1 ) و ( 2 ) وسائل كتاب جهاد ، ابواب جهاد العدو و يناسبه باب يك حديث 2 و 16 .\r\n( 3 ) نهج البلاغه خطبه 27 .\r\n","page_name":" 81 ","page_number":81},
  {"content":"\r\n« جهاد درى است از دربهاى بهشت ، كه خداوند آن را به روى دوستان خاص خود گشوده است ، جهاد ، لباس پر فضيلت « تقوى » است جهاد ، زره نفوذناپذير الهى است ، جهاد ، سپر محكم پروردگار است ، آن كس كه جهاد را ترك گويد ، خداوند بر اندام او لباس ذلت و بلا مىپوشاند ، و او را در مقابل ديدگاه مردم خوار و ذليل جلوه مىدهد . . . »\r\nضمنا بايد توجه داشت كه جهاد ، تنها به معنى جنگ و نبرد مسلحانه نيست بلكه هر نوع تلاش و كوششى را كه براى پيشبرد اهداف مقدس الهى انجام گيرد ، شامل مىشود ، و به اين ترتيب علاوه بر نبردهاى دفاعى و گاهى تهاجمى ، مبارزات علمى ، منطقى ، اقتصادى ، فرهنگى و سياسى را نيز در بر مىگيرد .\r\n\r\n[ سوره النساء ‹ 4 › : آيات 97 تا 99 
  ]\r\nإِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ قالُوا كُنَّا مُسْتَضْعَفِينَ فِي الأَرْضِ قالُوا أَ لَمْ تَكُنْ أَرْضُ اللَّه واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَساءَتْ مَصِيراً ‹ 97 › إِلَّا الْمُسْتَضْعَفِينَ مِنَ الرِّجالِ وَالنِّساءِ وَالْوِلْدانِ لا يَسْتَطِيعُونَ حِيلَةً وَلا يَهْتَدُونَ سَبِيلًا ‹ 98 › فَأُولئِكَ عَسَى اللَّه أَنْ يَعْفُوَ عَنْهُمْ وَكانَ اللَّه عَفُوًّا غَفُوراً ‹ 99 ›\r\n\r\nترجمه :\r\n97 - كسانى كه فرشتگان ( قبض ارواح ) روح آنها را گرفتند در حالى كه به خويشتن ستم كرده بودند و به آنها گفتند شما در چه حالى بوديد ( و چرا با اينكه مسلمان بوديد در صف كفار جاى داشتيد ؟ ) گفتند ما در سرزمين خود تحت فشار بوديم ، آنها ( فرشتگان ) گفتند مگر سرزمين خدا پهناور نبود كه مهاجرت كنيد ؟ پس آنها ( عذرى نداشتند و ) جايگاهشان دوزخ و سرانجام بدى دارند .\r\n98 - مگر آن دسته از مردان و زنان و كودكانى كه به راستى تحت فشار قرار گرفته‌اند ، نه چاره اى دارند و نه راهى ( براى نجات از آن محيط آلوده ) مىيابند .\r\n99 - آنها ممكن است خداوند مورد عفوشان قرار دهد و خداوند عفو كننده و آمرزنده است .\r\n","description":"","footnote":"","page_name":" 82 ","page_number":82},
  {"content":"\r\n\r\nشان نزول :\r\nقبل از آغاز جنگ بدر سران قريش اخطار كردند كه همه افراد ساكن مكه كه آمادگى براى شركت در ميدان جنگ دارند ، بايد براى نبرد با مسلمانان حركت كنند و هر كس مخالفت كند خانه او ويران و اموالش مصادره مىشود ، به دنبال اين تهديد ، عده اى از افرادى كه ظاهرا اسلام آورده بودند ولى به خاطر علاقه شديد به خانه و زندگى و اموال خود حاضر به مهاجرت نشده بودند ، نيز با بتپرستان به سوى ميدان جنگ حركت كردند ، و در ميدان در صفوف مشركان ايستادند و از كمى نفرات مسلمانان به شك و ترديد افتادند و سرانجام در اين ميدان كشته شدند ، آيه فوق نازل گرديد و سرنوشت شوم آنها را شرح داد .\r\n\r\nتفسير :\r\n\r\n[ وضع مستضعفان 
  ]\r\nدر تعقيب بحثهاى مربوط به جهاد ، در اين آيات اشاره به سرنوشت شوم كسانى مىشود كه دم از اسلام مىزدند ولى برنامه مهم اسلامى يعنى « هجرت » را عملى نساختند در نتيجه به وادىهاى خطرناكى كشيده شدند و در صفوف مشركان جان سپردند ، قرآن مىگويد : « كسانى كه فرشتگان قبض روح ، روح آنها را گرفتند در حالى كه به خود ستم كرده بودند ، و از آنها پرسيدند ، شما اگر مسلمان بوديد ، پس چرا در صفوف كفار قرار داشتيد و با مسلمانان جنگيديد ؟ » ( * ( إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ ) * ) .\r\nآنها در پاسخ به عنوان عذرخواهى مىگويند : « ما در محيط خود تحت\r\n","description":"","footnote":"","page_name":" 83 ","page_number":83},
  {"content":"\r\nفشار بوديم و به همين جهت توانايى بر اجراى فرمان خدا نداشتيم « .\r\n( * ( قالُوا كُنَّا مُسْتَضْعَفِينَ فِي الأَرْضِ ) * ) .\r\nاما اين اعتذار از آنان پذيرفته نمىشود و به زودى از فرشتگان خدا پاسخ مىشنوند كه : « مگر سرزمين پروردگار وسيع و پهناور نبود كه مهاجرت كنيد و خود را از آن محيط آلوده و خفقان بار برهانيد » .\r\n( * ( قالُوا أَ لَمْ تَكُنْ أَرْضُ اللَّه واسِعَةً فَتُهاجِرُوا فِيها ) * ) .\r\nو در پايان به سرنوشت آنان اشاره كرده ، مىفرمايد : « اين گونه اشخاص كه با عذرهاى واهى و مصلحتانديشىهاى شخصى شانه از زير بار هجرت خالى كردند و زندگى در محيط آلوده و خفقان بار را بر آن ترجيح دادند ، جايگاهشان دوزخ و بد سرانجامى دارند » .\r\n( * ( فَأُولئِكَ مَأْواهُمْ جَهَنَّمُ وَساءَتْ مَصِيراً ) * ) .\r\nدر آيه بعد مستضعفان و ناتوانهاى واقعى ( نه مستضعفان دروغين ) را استثناء كرده و مىفرمايد :\r\n« مردان و زنان و كودكانى كه هيچ راه چاره اى براى هجرت و هيچ طريقى براى نجات از آن محيط آلوده نمىيابند ، از اين حكم مستثنى هستند ، زيرا واقعا اين دسته معذورند و خداوند ممكن نيست تكليف ما لا يطاق كند » .\r\n( * ( إِلَّا الْمُسْتَضْعَفِينَ مِنَ الرِّجالِ وَالنِّساءِ وَالْوِلْدانِ لا يَسْتَطِيعُونَ حِيلَةً وَلا يَهْتَدُونَ سَبِيلًا ) * ) .\r\nو در آخرين آيه مىفرمايد : « ممكن است اينها مشمول عفو خداوند شوند و خداوند همواره بخشنده و آمرزنده بوده است » .\r\n( * ( فَأُولئِكَ عَسَى اللَّه أَنْ يَعْفُوَ عَنْهُمْ وَكانَ اللَّه عَفُوًّا غَفُوراً ) * ) .\r\nممكن است اين سؤال پيش آيد اگر اين افراد براستى معذورند چرا نمىفرمايد حتما خداوند ، آنها را مىبخشد بلكه مىگويد « عسى » ( شايد ) .\r\nپاسخ اين سؤال همان است كه در ذيل آيه 84 از همين سوره بيان شد\r\n","description":"","footnote":"","page_name":" 84 ","page_number":84},
  {"content":"\r\nكه : منظور از اين گونه تعبيرات آن است كه حكم مذكور در اين آيه داراى شرائطى است ، كه بايد به آنها توجه داشت ، يعنى اين گونه اشخاص هنگامى مشمول عفو الهى مىشوند كه در انجام هجرت به هنگام فرصت كمترين قصورى نورزيده‌اند و به اصطلاح تقصير در مقدمات كار ندارند و هم اكنون نيز در نخستين فرصت ممكن آماده هجرتاند .\r\n\r\nدر اينجا به چند نكته بايد توجه كرد :\r\n\r\n1 - استقلال روح .\r\nتعبير به توفى در آيه شريفه به جاى مرگ ، در حقيقت اشاره به اين نكته است كه مرگ به معنى نابودى و فنا نيست بلكه يك نوع « دريافت فرشتگان نسبت به روح انسان » است ، يعنى روح او را كه اساسىترين قسمت وجود او است مىگيرند و با خود به جهان ديگرى مىبرند ، اين گونه تعبير كه در قرآن كرارا آمده يكى از روشنترين اشارات قرآن به مسئله وجود روح و بقاى آن بعد از مرگ است ، كه شرح آن در ذيل آيات مناسب خواهد آمد ، و پاسخى است به كسانى كه مىگويند : قرآن هيچگونه اشاره اى به مسئله روح نكرده است ( 1 ) .\r\n\r\n2 - فرشته قبض روح يا فرشتگان ؟\r\nاز بررسى موارد متعددى از قرآن مجيد ( 12 مورد ) كه در باره « توفى » و مرگ سخن به ميان آمده استفاده مىشود كه گرفتن ارواح به دست يك فرشته معين نيست ، بلكه فرشتگانى هستند كه اين وظيفه را به عهده دارند و مامور انتقال ارواح آدميان از اين جهان به جهان ديگرند ، آيه فوق كه فرشتگان به صورت\r\n\r\n","description":"","footnote":"\r\n( 1 ) توضيح درباره معنى « توفى » را از نظر لغت در جلد دوم تفسير نمونه صفحه 430 مطالعه فرمائيد .\r\n","page_name":" 85 ","page_number":85},
  {"content":"\r\nجمع آمده‌اند ( الملائكه ) نيز يكى از شواهد اين موضوع است .\r\nدر آيه 61 سوره انعام مىخوانيم :\r\nحَتَّى إِذا جاءَ أَحَدَكُمُ الْمَوْتُ تَوَفَّتْه رُسُلُنا :\r\n« هنگامى كه زمان مرگ يكى از شما برسد ، فرستادگان ما روح او را قبض مىكنند » .\r\nو اگر مىبينيم كه در بعض از آيات اين موضوع به ملك الموت ( فرشته مرگ ) نسبت داده شده ( 1 ) از اين نظر است كه او بزرگ فرشتگان مامور قبض ارواح است ، و او همان كسى است كه در احاديث به نام « عزرائيل » از او ياد شده است .\r\nبنا بر اين اينكه بعضى مىپرسند چگونه يك فرشته مىتواند در آن واحد همه جا حضور يابد و قبض روح انسانها كند ، پاسخ آن با بيانى كه گفته شد روشن مىگردد از اين گذشته به فرض اينكه فرشتگان نبودند و تنها يك فرشته بود باز مشكلى ايجاد نمىشد زيرا تجرد وجودى او ايجاب مىكند كه دائره نفوذ عملش فوق العاده وسيع باشد زيرا يك وجود مجرد از ماده مىتواند احاطه وسيعى نسبت به جهان ماده داشته باشد ، همانطور كه در حديثى درباره فرشته مرگ ( ملك الموت ) از امام صادق ع نقل شده كه هنگامى كه پيامبر ص از احاطه او نسبت به جهان سؤال كرد در جواب چنين گفت :\r\nما الدنيا كلها عندى فيما سخرها اللَّه لى و مكننى عليها الا كالدرهم فى كف الرجل يقلبه كيف يشاء\r\n: « اين جهان و آنچه در آن است با تسلط و احاطه اى كه خداوند به من بخشيده در نزد من همچون سكه اى است كه در دست انسانى باشد كه هر گونه بخواهد آن را مىچرخاند » ( 2 ) .\r\n\r\n","description":"","footnote":"\r\n( 1 ) سوره سجده آيه 11 .\r\n( 2 ) تفسير برهان جلد دوم صفحه 391 ذيل آيه اول سوره اسراء .\r\n","page_name":" 86 ","page_number":86},
  {"content":"\r\nضمنا اگر مىبينيم در بعضى از آيات قرآن قبض روح به خدا نسبت داده شده است مانند :\r\nاللَّه يَتَوَفَّى الأَنْفُسَ حِينَ مَوْتِها :\r\n« خداوند جانها را در موقع مرگ مىگيرد » ( سوره زمر - 42 ) منافاتى با آيات گذشته ندارد زيرا در مواردى كه كار با وسائطى انجام مىگيرد ، گاهى كار را به وسائط نسبت مىدهند و گاهى به آن كسى كه اسباب و وسائط را برانگيخته است ، و هر دو نسبت ، صحيح است .\r\nجالب اينكه در قرآن بسيارى از حوادث جهان به فرشتگانى كه مامور خدا در عالم هستى هستند نسبت داده شده است ، و همانطور كه مىدانيم فرشته معنى وسيعى دارد كه از « موجودات مجرد عاقل » گرفته تا « نيروها و قواى طبيعى » را شامل مىشود .\r\n\r\n3 - مستضعف كيست ؟\r\nاز بررسى آيات قرآن و روايات استفاده مىشود افرادى كه از نظر فكرى يا بدنى يا اقتصادى آن چنان ضعيف باشند كه قادر به شناسايى حق از باطل نشوند ، و يا اينكه با تشخيص عقيده صحيح بر اثر ناتوانى جسمى يا ضعف مالى و يا محدوديتهايى كه محيط بر آنها تحميل كرده قادر به انجام وظائف خود به طور كامل نباشند و نتوانند مهاجرت كنند آنها را مستضعف مىگويند .\r\nاز على ع چنين نقل شده كه فرمود :\r\nو لا يقع اسم الاستضعاف على من بلغته الحجة فسمعتها اذنه و وعاها قلبه\r\n: « مستضعف كسى نيست كه حجت بر او تمام شده و حق را شنيده و فكرش آن را درك كرده است » ( 1 ) .\r\nو از امام موسى بن جعفر ع پرسيدند كه مستضعفان چه كسانى هستند ؟\r\n\r\n","description":"","footnote":"\r\n( 1 ) نور الثقلين جلد اول صفحه 536 .\r\n","page_name":" 87 ","page_number":87},
  {"content":"\r\nامام در پاسخ اين سؤال نوشتند :\r\nالضعيف من لم ترفع له حجة و لم يعرف الاختلاف فاذا عرف الاختلاف فليس بضعيف\r\n: « مستضعف كسى است كه حجت و دليل به او نرسيده باشد و بوجود اختلاف ( در مذاهب و عقايد كه محرك بر تحقيق است ) پى نبرده باشد ، اما هنگامى كه به اين مطلب پى برد ، ديگر مستضعف نيست » ( 1 ) .\r\nروشن است كه مستضعف در دو روايت فوق ، همان مستضعف فكرى و عقيده اى است ولى در آيه مورد بحث و آيه 75 همين سوره كه گذشت منظور از مستضعف همان مستضعف عملى است يعنى كسى كه حق را تشخيص داده اما خفقان محيط به او اجازه عمل نمىدهد .\r\n\r\n[ سوره النساء ‹ 4 › : آيه 100 
  ]\r\nوَ مَنْ يُهاجِرْ فِي سَبِيلِ اللَّه يَجِدْ فِي الأَرْضِ مُراغَماً كَثِيراً وَسَعَةً وَمَنْ يَخْرُجْ مِنْ بَيْتِه مُهاجِراً إِلَى اللَّه وَرَسُولِه ثُمَّ يُدْرِكْه الْمَوْتُ فَقَدْ وَقَعَ أَجْرُه عَلَى اللَّه وَكانَ اللَّه غَفُوراً رَحِيماً ‹ 100 ›\r\n\r\nترجمه :\r\n100 - و كسى كه در راه خدا هجرت كند نقاط امن فراوان و گسترده اى در زمين مىيابد ، و كسى كه از خانه اش به عنوان مهاجرت به سوى خدا و پيامبر او بيرون رود سپس مرگش فرا رسد پاداش او بر خدا است و خداوند آمرزنده و مهربان است .\r\n\r\n","description":"","footnote":"\r\n( 1 ) نور الثقلين جلد اول صفحه 539 .\r\n","page_name":" 88 ","page_number":88},
  {"content":"\r\n\r\nتفسير :\r\n\r\nهجرت يك دستور سازنده اسلامى\r\nبه دنبال بحث درباره افرادى كه بر اثر كوتاهى در انجام فريضه مهاجرت ، به انواع ذلتها و بدبختيها تن در مىدهند ، در اين آيه با قاطعيت تمام درباره اهميت هجرت در دو قسمت بحث شده است :\r\nنخست اشاره به آثار و بركات هجرت در زندگى اين جهان كرده ، مىفرمايد : « كسانى كه در راه خدا و براى خدا مهاجرت كنند ، در اين جهان پهناور خدا ، نقاط امن فراوان و وسيع پيدا مىكنند كه مىتوانند حق را در آنجا اجرا كنند و بينى مخالفان را به خاك بمالند » .\r\n( * ( وَمَنْ يُهاجِرْ فِي سَبِيلِ اللَّه يَجِدْ فِي الأَرْضِ مُراغَماً كَثِيراً وَسَعَةً ) * ) .\r\nبايد توجه داشت كه « مراغم » از ماده رغام ( بر وزن كلام ) به معنى « خاك » گرفته شده و ارغام به معنى به خاك ماليدن و ذليل كردن است و « مراغم » هم صيغه اسم مفعول است و هم اسم مكان و در آيه فوق به معنى اسم مكان آمده يعنى مكانى كه مىتوانند در آن حق را اجرا كنند و اگر كسى با حق از روى عناد مخالفت كند ، او را محكوم سازند و بينى او را به خاك بمالند ! سپس به جنبه معنوى و اخروى مهاجرت اشاره كرده مىفرمايد : « اگر كسانى از خانه و وطن خود به قصد مهاجرت به سوى خدا و پيامبر ص خارج شوند و پيش از رسيدن به هجرتگاه ، مرگ آنها را فرا گيرد ، اجر و پاداششان بر خدا است ، و خداوند گناهان آنها را مىبخشد » .\r\n( * ( وَمَنْ يَخْرُجْ مِنْ بَيْتِه مُهاجِراً إِلَى اللَّه وَرَسُولِه ثُمَّ يُدْرِكْه الْمَوْتُ فَقَدْ وَقَعَ أَجْرُه عَلَى اللَّه وَكانَ اللَّه غَفُوراً رَحِيماً ) * ) .\r\n","description":"","footnote":"","page_name":" 89 ","page_number":89},
  {"content":"\r\nبنا بر اين مهاجران در هر صورت به پيروزى بزرگى نائل مىگردند ، چه بتوانند خود را به مقصد برسانند و از آزادى و حريت در انجام وظائف بهره گيرند ، و چه نتوانند و جان خود را در اين راه از دست بدهند ، و با اينكه تمام پاداشهاى نيكوكاران بر خدا است ، ولى در اينجا به خصوص تصريح به اين موضوع شده است كه * ( فَقَدْ وَقَعَ أَجْرُه عَلَى اللَّه ) * : « پاداش او بر خدا لازم شده است » و اين نهايت عظمت و اهميت پاداش مهاجران را روشن مىسازد .\r\n\r\nاسلام و مهاجرت\r\nطبق اين آيه و آيات فراوان ديگر قرآن ، اسلام با صراحت دستور ميدهد كه اگر در محيطى بخاطر عواملى نتوانستيد آنچه وظيفه داريد انجام دهيد ، به محيط و منطقه امن ديگرى « هجرت » نمائيد ، زيرا با وسعت جهان هستى « نتوان مرد به ذلت كه در اينجا زادم » ! .\r\nو علت اين دستور روشن است ، زيرا اسلام جنبه منطقه اى ندارد ، و وابسته و محدود به مكان و محيط معينى نيست .\r\nو به اين ترتيب علاقه‌هاى افراطى به محيط تولد و زادگاه و ديگر علائق مختلف از نظر اسلام نميتواند مانع از هجرت مسلمان باشد .\r\nو لذا مىبينيم در صدر اسلام ، همه اين علاقه‌ها بخاطر حفظ و پيشرفت اسلام بريده شد ، و به گفته يكى از مورخان غرب « قبيله و خانواده تنها شجره و درختى است كه در صحرا مىرويد و هيچ فردى جز در پناه آن نمىتواند زندگى كند ، و محمد ص با هجرت خويش شجره اى را كه از گوشت و خون خانواده اش پرورده شده بود براى پروردگارش قطع كرد . » ( و با قريش رابطه خود را بريد ) ( 1 ) .\r\n\r\n","description":"","footnote":"\r\n( 1 ) محمد خاتم پيامبران جلد اول .\r\n","page_name":" 90 ","page_number":90},
  {"content":"\r\nاز اينها گذشته در ميان همه موجودات زنده به هنگامى كه موجوديت خود را در خطر مىبينند ، « هجرت » وجود دارد . بسيارى از انسانهاى گذشته ، پس از تغيير شرائط جغرافيايى زمين ، از زادگاه خود براى ادامه حيات به نقاط ديگر كوچ كردند . نه تنها انسانها ، بلكه در ميان جانداران ديگر انواع بسيارى به عنوان مهاجر شناخته شده‌اند مانند پرندگان مهاجر كه براى ادامه حيات گاهى تقريبا سرتاسر كره زمين را سير مىكنند ، و بعضى از آنها از منطقه قطب شمال تا منطقه قطب جنوب را طى مىنمايند ، و به اين ترتيب گاهى براى حفظ حيات خود در سال حدود 18 هزار كيلومتر پرواز مىنمايند و اين خود مىرساند كه هجرت يكى از قوانين جاودانه حيات و زندگى است .\r\nآيا انسان ممكن است از يك پرنده كمتر باشد ؟ ! و آيا هنگامى كه حيات معنوى و حيثيت و اهداف مقدسى كه از حيات مادى انسان ارزشمندتر است ، به خطر افتاد ، مىتواند به عذر اينكه اينجا زادگاه من است تن به انواع تحقيرها و ذلتها و محروميتها و سلب آزاديها و از ميان رفتن اهداف خود ، بدهد ؟ ! و يا اينكه طبق همان قانون عمومى حيات بايد از چنين نقطه اى مهاجرت كند ، و به محلى كه آمادگى براى نمو و رشد مادى و معنوى او است ، انتقال يابد ؟ .\r\nجالب اين است كه هجرت - آن هم نه براى حفظ خود بلكه براى حفظ آئين اسلام - مبدء تاريخ مسلمانان مىباشد ، و زير بناى همه حوادث سياسى ، تبليغى و اجتماعى ما را تشكيل مىدهد .\r\nاما چرا سال هجرت پيامبر ص به عنوان مبدء تاريخ اسلام انتخاب شد ؟\r\nاين موضوع جالب توجهى است ، زيرا مىدانيم كه هر قوم و ملتى براى خود مبدء تاريخى دارند مثلا مسيحيان مبدء تاريخ خود را سال ميلاد مسيح\r\n","description":"","footnote":"","page_name":" 91 ","page_number":91},
  {"content":"\r\nقرار داده‌اند ، و در اسلام با اينكه حوادث مهم فراوانى مانند ولادت پيغمبر اسلام ، بعثت او ، فتح مكه و رحلت پيغمبر ص بوده ، ولى هيچ كدام انتخاب نشده ، و تنها زمان هجرت رسول خدا ص به عنوان مبدء تاريخ انتخاب شده است .\r\nتاريخ مىگويد : مسلمانان در زمان خليفه دوم كه اسلام طبعا توسعه يافته بود ، به فكر تعيين مبدء تاريخى كه جنبه عمومى و همگانى داشته باشد ، افتادند ، و پس از گفتگوى فراوان نظر على ع را دائر بر انتخاب هجرت به عنوان مبدء تاريخ پذيرفتند ( 1 ) .\r\nدر واقع مىبايست چنين هم باشد ، زيرا هجرت درخشنده ترين برنامه اى بود كه در اسلام پياده شد ، و سر آغاز فصل نوينى از تاريخ اسلام گشت .\r\nمسلمانان تا در مكه بودند و دوران آموزش خود را مىديدند ، در ظاهر هيچ گونه قدرت اجتماعى و سياسى نداشتند ، اما پس از هجرت بلافاصله دولت اسلامى تشكيل شد ، و با سرعت فراوانى در همه زمينه‌ها پيشرفت كرد ، و اگر مسلمانان به فرمان پيغمبر ص دست به چنين هجرتى نمىزدند ، نه تنها اسلام از محيط مكه فراتر نمىرفت ، بلكه ممكن بود در همان جا دفن و فراموش مىشد .\r\nروشن است كه « هجرت » يك حكم مخصوص به زمان پيغمبر ص نبوده است ، بلكه در هر عصر و زمان و مكانى اگر همان شرائط پيش آيد ، مسلمانان موظف به هجرتند .\r\nاساسا قرآن هجرت را مايه پيدايش آزادى و آسايش مىداند همانطور كه در آيه مورد بحث صريحا آمده است و در سوره نحل آيه 41 نيز به بيان ديگرى اين حقيقت ذكر شده :\r\n\r\n","description":"","footnote":"\r\n( 1 ) تاريخ طبرى جلد دوم صفحه 112 .\r\n","page_name":" 92 ","page_number":92},
  {"content":"\r\nوَ الَّذِينَ هاجَرُوا فِي اللَّه مِنْ بَعْدِ ما ظُلِمُوا لَنُبَوِّئَنَّهُمْ فِي الدُّنْيا حَسَنَةً :\r\n« و آنها كه مورد ستم واقع شدند و به دنبال آن در راه خدا مهاجرت اختيار كردند جايگاه پاكيزه اى در دنيا خواهند داشت .\r\nاين نكته نيز لازم به تذكر است ، كه هجرت از نظر اسلام تنها هجرت مكانى و خارجى نيست ، بلكه بايد قبل از اين هجرت هجرتى از درون آغاز شود ، و آن « هجرت » و « دورى » از چيزهايى است كه منافات با اصالت و افتخارات انسانى دارد ، تا در سايه آن براى هجرت خارجى و مكانى آماده شود . و اين هجرت لازم است ، تا اگر نيازى به هجرت مكانى نداشت ، در پرتو اين هجرت درونى در صف مهاجران راه خدا در آيد .\r\nاصولا روح هجرت همان فرار از « ظلمت » به « نور » و از كفر به ايمان ، از گناه و نافرمانى به اطاعت فرمان خدا است ، و لذا در احاديث مىخوانيم : مهاجرانى كه جسمشان هجرت كرده اما در درون و روح خود هجرتى نداشته‌اند ، در صف مهاجران نيستند ، و به عكس آنها كه نيازى به هجرت مكانى نداشته‌اند ، اما دست به هجرت در درون وجود خود زده‌اند ، در زمره مهاجرانند . امير مؤمنان على ع مىفرمايد :\r\nو يقول الرجل هاجرت ، و لم يهاجر ، انما المهاجرون الذين يهجرون السيئات و لم ياتوا بها\r\n: « بعضى مىگويند مهاجرت كرده‌ايم در حالى كه مهاجرت واقعى نكرده‌اند مهاجران واقعى آنها هستند كه از گناهان هجرت مىكنند و مرتكب آن نمىشوند ( 1 ) پيامبر ص فرمود :\r\nمن فر بدينه من ارض الى ارض و ان كان شبرا من الارض استوجب الجنة و كان رفيق محمد و ابراهيم عليهما السلام\r\n:\r\n\r\n","description":"","footnote":"\r\n( 1 ) سفينة البحار ( هجر ) .\r\n","page_name":" 93 ","page_number":93},
  {"content":"\r\n« كسى كه براى حفظ آئين خود از سرزمينى به سرزمين ديگر حتى به اندازه يك وجب مهاجرت كند استحقاق بهشت مىيابد و يار و همنشين محمد ص و ابراهيم ع خواهد بود ( زيرا اين دو پيامبر بزرگ پيشواى مهاجران جهان بودند ) ( 1 )\r\n\r\n[ سوره النساء ‹ 4 › : آيه 101 
  ]\r\nوَ إِذا ضَرَبْتُمْ فِي الأَرْضِ فَلَيْسَ عَلَيْكُمْ جُناحٌ أَنْ تَقْصُرُوا مِنَ الصَّلاةِ إِنْ خِفْتُمْ أَنْ يَفْتِنَكُمُ الَّذِينَ كَفَرُوا إِنَّ الْكافِرِينَ كانُوا لَكُمْ عَدُوًّا مُبِيناً ‹ 101 ›\r\n\r\nترجمه :\r\n101 - و هنگامى كه سفر كنيد گناهى بر شما نيست كه نماز را كوتاه كنيد اگر از فتنه ( و خطر ) كافران بترسيد ، زيرا كافران براى شما دشمن آشكارى هستند .\r\n\r\nتفسير :\r\n\r\nنماز مسافر\r\nدر تعقيب آيات گذشته كه درباره « جهاد » و « هجرت » بحث مىكرد در اين آيه به مسئله « نماز مسافر » اشاره كرده ، مىفرمايد : « هنگامى كه مسافرت كنيد مانعى ندارد كه نماز را كوتاه كنيد اگر از خطرات كافران بترسيد ، زيرا كافران دشمن آشكار شما هستند » .\r\n( * ( وَإِذا ضَرَبْتُمْ فِي الأَرْضِ فَلَيْسَ عَلَيْكُمْ جُناحٌ أَنْ تَقْصُرُوا مِنَ الصَّلاةِ إِنْ خِفْتُمْ أَنْ يَفْتِنَكُمُ الَّذِينَ كَفَرُوا إِنَّ الْكافِرِينَ كانُوا لَكُمْ عَدُوًّا مُبِيناً ) * ) .\r\nدر اين آيه از سفر تعبير به ضرب فى الارض شده است ، زيرا مسافر\r\n\r\n","description":"","footnote":"\r\n( 1 ) نور الثقلين جلد اول صفحه 541 .\r\n","page_name":" 94 ","page_number":94},
  {"content":"\r\nزمين را به هنگام سفر با پاى خود مىكوبد ( 1 ) .\r\nدر اينجا سؤالى پيش مىآيد و آن اينكه در آيه فوق مسئله نماز قصر ، مشروط به ترس از خطر دشمن شده است ، در حالى كه در مباحث فقهى مىخوانيم نماز قصر يك حكم عمومى است و تفاوتى در آن ميان سفرهاى خوفناك يا امن و امان نمىباشد ، روايات متعددى كه از طرق شيعه و اهل تسنن در زمينه نماز قصر وارد شده است نيز اين عموميت را تاييد مىكند ( 2 ) .\r\nدر پاسخ بايد گفت : ممكن است مقيد ساختن حكم قصر به مسئله « خوف » به خاطر يكى از چند جهت باشد :\r\nالف - اين قيد ناظر به وضع مسلمانان آغاز اسلام است و به اصطلاح قيد غالبى است ، يعنى غالبا سفرهاى آنها توام با خوف بوده و همانطور كه در علم اصول گفته شده « قيود غالبى » مفهوم ندارند ، چنان كه در آيه و رَبائِبُكُمُ اللَّاتِي فِي حُجُورِكُمْ ( دختران همسرانتان كه در دامانتان بزرگ مىشوند بر شما حرامند ) ( 3 ) .\r\nنيز با همين مسئله روبرو مىشويم زيرا « دختران همسر » مطلقا جزء محارمند ، خواه در دامان انسان بزرگ شده باشند يا نه ، ولى چون غالبا زنان مطلقه اى كه شوهر مىكنند جوانند و فرزندان خرد سالى دارند كه در دامان شوهر دوم بزرگ مىشوند قيد فِي حُجُورِكُمْ ( در دامانتان ) در آيه مزبور ذكر شده است .\r\nب - بعضى از مفسران معتقدند كه مسئله نماز قصر نخست به هنگام خوف ( طبق آيه فوق ) تشريع شده است ، سپس اين حكم توسعه پيدا كرده و به همه\r\n\r\n","description":"","footnote":"\r\n( 1 ) مفردات راغب ماده « ضرب » .\r\n( 2 ) براى اطلاع بيشتر به جلد پنجم كتاب وسائل الشيعه و كتاب سنن بيهقى جلد سوم صفحه 134 و غير آن مراجعه شود .\r\n( 3 ) نساء - 23 .\r\n","page_name":" 95 ","page_number":95},
  {"content":"\r\nموارد عموميت يافته است .\r\nج - ممكن است اين قيد ، جنبه تاكيد داشته باشد يعنى نماز قصر براى مسافر همه جا لازم است اما به هنگام خوف از دشمن تاكيد بيشترى دارد .\r\nو در هر حال شك نيست كه با توجه به تفسير آيه در روايات فراوان اسلامى نماز مسافر اختصاصى به حالت ترس ندارد و به همين دليل پيامبر ص نيز در مسافرتهاى خود و حتى در مراسم حج ( در سرزمين منى ) نماز شكسته مىخواند .\r\nسؤال ديگرى كه پيش مىآيد اين است كه آيه فوق مىگويد : لا جناح عليكم ( گناهى بر شما نيست ) و نمىگويد حتما نماز را شكسته بخوانيد ، پس چگونه مىتوان گفت نماز قصر واجب عينى است نه واجب تخييرى .\r\n\r\n[ آيا كلمه « لا جناح » معنى وجوب نماز قصر را مىفهماند ؟ 
  ] در پاسخ بايد گفت :\r\nعين اين سؤال از پيشوايان اسلام شده است و در جواب اشاره به دو نكته كرده‌اند :\r\nنخست اينكه : تعبير به « لا جناح » ( گناهى بر شما نيست . . . ) در خود قرآن مجيد در بعضى موارد در معنى وجوب به كار رفته است مانند :\r\n« إِنَّ الصَّفا وَالْمَرْوَةَ مِنْ شَعائِرِ اللَّه فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْه أَنْ يَطَّوَّفَ بِهِما » . ( بقره : 158 › « صفا و مروه از شعائر الهى است بنا بر اين هر كس حج يا عمره بجا آورد مانعى ندارد كه به اين ، دو طواف كند ( سعى صفا و مروه بجا آورد ) در حالى كه ميدانيم سعى صفا و مروه هم در حج واجب است و هم در عمره .\r\nو لذا پيامبر ص و همه مسلمانان آن را بجا مىآورند - عين اين مضمون در روايتى از امام باقر ع نقل شده است ( 1 ) .\r\n\r\n","description":"","footnote":"\r\n( 1 ) نور الثقلين جلد اول صفحه 542 .\r\n","page_name":" 96 ","page_number":96},
  {"content":"\r\nبه عبارت ديگر : تعبير به لا جناح در آيه مورد بحث و هم در آيه حج براى نفى تو هم تحريم است ، زيرا در آغاز اسلام بتهايى روى صفا و مروه قرار داشت و به خاطر آنها بعضى از مسلمانان فكر مىكردند سعى بين صفا و مروه از آداب بتپرستان است ، در حالى كه چنين نبود ، لذا براى نفى اين توهم مىفرمايد : « مانعى ندارد كه سعى صفا و مروه كنيد » و همچنين در مورد مسافر جاى اين توهم هست كه بعضى چنين تصور كنند كوتاه كردن نماز در سفر يك نوع گناه است لذا قرآن با تعبير لا جناح اين توهم را از بين مىبرد .\r\nنكته ديگر اينكه در بعضى از روايات نيز به اين موضوع اشاره شده است كه كوتاه خواندن نماز در سفر يك نوع تخفيف الهى است ، و ادب ايجاب مىكند كه انسان اين تخفيف را رد نكند و نسبت به آن بىاعتنايى به خرج ندهد در روايات اهل تسنن از پيغمبر اكرم ص نقل شده كه درباره نماز قصر فرمود :\r\nصدقة تصدق اللَّه بها عليكم فاقبلوا صدقته ( 1 ) « اين هديه اى است كه خداوند به شما داده است آن را بپذيريد » .\r\nنظير اين حديث در منابع شيعه نيز وارد شده است ، امام صادق ع از پيامبر ص نقل مىكند كه مىفرمود : « افطار در سفر و نماز قصر از هداياى الهى است ، كسى كه از اين كار صرفنظر كند هديه الهى را رد كرده است » ( 2 ) نكته ديگرى كه بايد به آن توجه داشت اين است كه بعضى چنين تصور كرده‌اند كه آيه فوق حكم نماز خوف ( نماز در ميدان جنگ و مانند آن ) را بيان مىكند و تعبير به « * ( إِنْ خِفْتُمْ ) * » ( اگر بترسيد . . . ) را گواه بر اين مطلب گرفته‌اند .\r\nولى جمله * ( إِذا ضَرَبْتُمْ فِي الأَرْضِ ) * ( هر گاه مسافرت كنيد ) مفهوم\r\n\r\n","description":"","footnote":"\r\n( 1 ) اين حديث در سنن بيهقى جلد سوم صفحه 134 از صحيح مسلم نقل شده است و در تفاسير و كتب فقهى نيز آمده است .\r\n( 2 ) وسائل الشيعه جلد پنجم صفحه 540 .\r\n","page_name":" 97 ","page_number":97},
  {"content":"\r\nعامى دارد كه هر گونه مسافرتى را شامل مىشود خواه مسافرت عادى باشد يا مسافرت براى جهاد ، به علاوه حكم نماز خوف به طور جداگانه و مستقل در آيه بعد آمده است ، و تعبير به « * ( إِنْ خِفْتُمْ ) * » همانطور كه گفتيم يك نوع قيد غالبى است كه در غالب مسافرتهاى آن زمان براى مسلمانان وجود داشته است بنا بر اين دلالتى بر نماز خوف ندارد ، به علاوه در ميدان جنگ هميشه خوف از حملات دشمن وجود دارد و جاى اين نيست كه گفته شود « اگر بترسيد كه دشمن به شما حمله كند » و اين خود گواه ديگرى است كه آيه اشاره به تمام سفرهايى مىكند كه ممكن است كه خطراتى در آن وجود داشته باشد .\r\nضمنا بايد توجه داشت كه شرائط نماز مسافر ، مانند شرائط و خصوصيات ساير احكام اسلامى در قرآن نيامده است بلكه در سنت به آن اشاره شده است .\r\nاز جمله اينكه نماز قصر در سفرهاى كمتر از هشت فرسخ نيست ، زيرا در آن زمان مسافر در يك روز معمولا هشت فرسخ راه را طى مىكرد .\r\nو نيز افرادى كه هميشه در سفرند و يا سفر جزء برنامه زندگانى آنها شده است از اين حكم مستثنى هستند زيرا مسافرت براى آنها جنبه عادى دارد نه جنبه فوق العاده .\r\nو نيز كسانى كه سفرشان سفر معصيت است مشمول اين قانون نمىباشند زيرا اين حكم يك نوع تخفيف الهى است و كسانى كه در راه گناه ، راه مىسپرند نمىتوانند مشمول آن باشند .\r\nو نيز مسافر تا به حد ترخص نرسد ( نقطه اى كه صداى اذان شهر را نشنود و يا ديوارهاى شهر را نبيند ) نبايد نماز قصر بخواند ، زيرا هنوز از قلمرو شهر بيرون نرفته و عنوان مسافر به خود نگرفته است و همچنين احكام ديگرى كه در كتب فقهى مشروحا آمده و احاديث مربوط به آن را محدثان در كتب حديث ذكر كرده‌اند .\r\n","description":"","footnote":"","page_name":" 98 ","page_number":98},
  {"content":"\r\n\r\n[ سوره النساء ‹ 4 › : آيه 102 
  ]\r\nوَ إِذا كُنْتَ فِيهِمْ فَأَقَمْتَ لَهُمُ الصَّلاةَ فَلْتَقُمْ طائِفَةٌ مِنْهُمْ مَعَكَ وَلْيَأْخُذُوا أَسْلِحَتَهُمْ فَإِذا سَجَدُوا فَلْيَكُونُوا مِنْ وَرائِكُمْ وَلْتَأْتِ طائِفَةٌ أُخْرى لَمْ يُصَلُّوا فَلْيُصَلُّوا مَعَكَ وَلْيَأْخُذُوا حِذْرَهُمْ وَأَسْلِحَتَهُمْ وَدَّ الَّذِينَ كَفَرُوا لَوْ تَغْفُلُونَ عَنْ أَسْلِحَتِكُمْ وَأَمْتِعَتِكُمْ فَيَمِيلُونَ عَلَيْكُمْ مَيْلَةً واحِدَةً وَلا جُناحَ عَلَيْكُمْ إِنْ كانَ بِكُمْ أَذىً مِنْ مَطَرٍ أَوْ كُنْتُمْ مَرْضى أَنْ تَضَعُوا أَسْلِحَتَكُمْ وَخُذُوا حِذْرَكُمْ إِنَّ اللَّه أَعَدَّ لِلْكافِرِينَ عَذاباً مُهِيناً ‹ 102 ›\r\n\r\nترجمه :\r\n102 - و هنگامى كه در ميان آنها باشى و ( در ميدان جنگ براى آنها نماز برپا كنى بايد دسته اى از آنها با تو ( به نماز ) برخيزند و بايد سلاحهاى خود را با خود برگيرند و هنگامى كه سجده كردند ( و نماز را به پايان رسانيدند ) بايد به پشت سر شما ( به ميدان نبرد ) بروند و آن دسته ديگر كه نماز نخوانده‌اند ( و مشغول پيكار بوده‌اند ) بيايند و با تو نماز بخوانند و بايد آنها وسايل دفاعى و سلاحهاى خود را با خود ( در حال نماز ) حمل كنند ( زيرا ) كافران دوست دارند كه شما از سلاحها و متاعهاى خود غافل شويد و يك مرتبه به شما هجوم كنند - و اگر از باران ناراحت هستيد و يا بيمار ( و مجروح ) باشيد مانعى ندارد كه سلاحهاى خود را بر زمين بگذاريد ولى وسايل دفاعى ( مانند زره و خود ) را با خود برداريد ، خداوند براى كافران عذاب خوار كننده اى فراهم ساخته است .\r\n\r\nشان نزول :\r\nهنگامى كه پيامبر ص با عده اى از مسلمانان به عزم « مكه » وارد سرزمين « حديبيه » شدند و جريان به گوش قريش رسيد ، خالد بن وليد به سرپرستى\r\n","description":"","footnote":"","page_name":" 99 ","page_number":99},
  {"content":"\r\nيك گروه دويست نفرى براى جلوگيرى از پيشروى مسلمانان به سوى مكه در كوه‌هاى نزديك مكه مستقر شد ، هنگام ظهر « بلال » اذان گفت و پيامبر ص با مسلمانان نماز ظهر را به جماعت ادا كردند ، خالد از مشاهده اين صحنه در فكر فرو رفت و به نفرات خود گفت در موقع نماز عصر كه در نظر آنها بسيار پرارزش است و حتى از نور چشمان خود آن را گرامىتر مىدارند بايد از فرصت استفاده كرد و با يك حمله برقآسا و غافلگيرانه در حال نماز كار مسلمانان را يكسره ساخت در اين هنگام آيه فوق نازل شد و دستور نماز خوف را كه از هر حمله غافلگيرانه اى جلوگيرى مىكند به مسلمانان داد ، و اين خود يكى از نكات اعجاز قرآن است كه قبل از اقدام دشمن ، نقشه‌هاى آنها را نقش بر آب كرد ، و لذا گفته مىشود خالد بن وليد با مشاهده اين صحنه ايمان آورد و مسلمان شد ( 1 ) .\r\n\r\nتفسير :\r\nدر تعقيب آيات مربوط به جهاد ، اين آيه كيفيت نماز خوف را كه به هنگام جنگ بايد خوانده شود به مسلمانان تعليم مىدهد ، آيه خطاب به پيامبر ص كرده ، مىفرمايد : « هنگامى كه در ميان آنها هستى و براى آنها نماز جماعت بر پا مىدارى بايد مسلمانان به دو گروه تقسيم شوند ، نخست عده اى با حمل اسلحه با تو به نماز بايستند .\r\n( * ( وَإِذا كُنْتَ فِيهِمْ فَأَقَمْتَ لَهُمُ الصَّلاةَ فَلْتَقُمْ طائِفَةٌ مِنْهُمْ مَعَكَ وَلْيَأْخُذُوا أَسْلِحَتَهُمْ ) * ) .\r\nسپس هنگامى كه اين گروه سجده كردند ( و ركعت اول نماز آنها تمام شد ، تو در جاى خود توقف مىكنى ) و آنها با سرعت ركعت دوم را تمام\r\n\r\n","description":"","footnote":"\r\n( 1 ) تفسير تبيان جلد سوم صفحه 311 و تفاسير ديگر .\r\n","page_name":" 100 ","page_number":100},
  {"content":"\r\nنموده و به ميدان نبرد باز مىگردند و در برابر دشمن مىايستند ) و گروه دوم كه نماز نخوانده‌اند ، جاى گروه اول را مىگيرند و با تو نماز مىگزارند .\r\n( * ( فَإِذا سَجَدُوا فَلْيَكُونُوا مِنْ وَرائِكُمْ وَلْتَأْتِ طائِفَةٌ أُخْرى لَمْ يُصَلُّوا فَلْيُصَلُّوا مَعَكَ ) * ) .\r\nگروه دوم نيز بايد وسائل دفاعى و اسلحه را با خود داشته باشند و بر زمين نگذارند .\r\n( * ( وَلْيَأْخُذُوا حِذْرَهُمْ وَأَسْلِحَتَهُمْ ) * ) .\r\nاين طرز نماز گزاردن براى اين است كه دشمن شما را غافلگير نكند ، زيرا دشمن همواره در كمين است كه از فرصت استفاده كند « و دوست مىدارد كه شما از سلاح و متاع خود غافل شويد » و يكباره به شما حمله ور شود .\r\n( * ( وَدَّ الَّذِينَ كَفَرُوا لَوْ تَغْفُلُونَ عَنْ أَسْلِحَتِكُمْ وَأَمْتِعَتِكُمْ فَيَمِيلُونَ عَلَيْكُمْ مَيْلَةً واحِدَةً ) * ) .\r\nولى از آنجا كه ممكن است ضرورتهايى پيش بيايد كه حمل سلاح و وسائل دفاعى هر دو با هم به هنگام نماز مشكل باشد ، و يا به خاطر ضعف و بيمارى و جراحاتى كه در ميدان جنگ بر افراد وارد مىشود ، حمل سلاح و وسائل دفاعى توليد زحمت كند ، در پايان آيه چنين دستور مىدهد :\r\n« و گناهى بر شما نيست اگر از باران ناراحت باشيد و يا بيمار شويد كه در اين حال سلاح خود را بر زمين بگذاريد » .\r\n( * ( وَلا جُناحَ عَلَيْكُمْ إِنْ كانَ بِكُمْ أَذىً مِنْ مَطَرٍ أَوْ كُنْتُمْ مَرْضى أَنْ تَضَعُوا أَسْلِحَتَكُمْ ) * ) .\r\nولى در هر صورت از همراه داشتن وسائل محافظتى و ايمنى ( مانند زره و خود و امثال آن ) غفلت نكنيد و حتى در حال عذر حتما آنها را با خود داشته باشيد كه اگر احيانا دشمن حمله كند بتوانيد تا رسيدن كمك خود را حفظ كنيد ( * ( وَخُذُوا حِذْرَكُمْ ) * ) .\r\n","description":"","footnote":"","page_name":" 101 ","page_number":101},
  {"content":"\r\nشما اين دستورات را به كار بنديد و مطمئن باشيد پيروزى با شما است « زيرا خداوند براى كافران مجازات خوار كننده اى آماده كرده است » .\r\n( * ( إِنَّ اللَّه أَعَدَّ لِلْكافِرِينَ عَذاباً مُهِيناً ) * ) .\r\nدر اينجا به چند نكته بايد توجه داشت :\r\n1 - روشن است كه منظور از بودن پيامبر ص در ميان مسلمانان براى بپاداشتن نماز خوف اين نيست كه انجام اين نماز مشروط به وجود شخص پيامبر ص است ، بلكه منظور وجود امام و پيشوايى براى انجام جماعت در ميان سربازان و مجاهدان است ، و لذا على ع و امام حسين ع نيز نماز خوف بجاى آوردند و حتى جمعى از فرماندهان لشگرهاى اسلامى همانند حذيفه اين برنامه اسلامى را به هنگام لزوم انجام دادند ( 1 ) .\r\n2 - در آيه به گروه اول دستور مىدهد كه اسلحه را به هنگام نماز خوف داشته باشند ولى به گروه دوم مىگويد وسائل دفاعى ( مانند زره ) و اسلحه را هيچ كدام به زمين نگذارند .\r\nممكن است تفاوت اين دو گروه بخاطر آن باشد كه بهنگام انجام نماز توسط دسته اول دشمن هنوز كاملا آگاه از برنامه نيست و لذا احتمال حمله ضعيفتر است ولى در مورد دسته دوم كه دشمن متوجه انجام مراسم نماز مىشود ، احتمال هجوم بيشتر است .\r\n3 - منظور از حفظ امتعه اين است كه علاوه بر حفظ خويش بايد مراقب حفظ وسائل ديگر جنگى و وسائل سفر و مواد غذايى و حيواناتى كه براى تغذيه همراه داريد نيز باشيد .\r\n4 - ميدانيم كه نماز جماعت در اسلام واجب نيست ولى از مستحبات فوق العاده مؤكد است و آيه فوق يكى از نشانه‌هاى زنده تاكيد اين برنامه اسلامى است كه حتى در ميدان جنگ براى انجام آن از روش نماز خوف استفاده\r\n\r\n","description":"","footnote":"\r\n( 1 ) كنز العرفان جلد اول صفحه 191 .\r\n","page_name":" 102 ","page_number":102},
  {"content":"\r\nمىشود ، اين موضوع هم اهميت « اصل نماز » و هم اهميت « جماعت » را مىرساند و مطمئنا تاثير روانى خاصى هم در مجاهدان از نظر هماهنگى در هدف ، و هم در دشمنان از نظر مشاهده اهتمام مسلمانان به وظائف خود حتى در ميدان جنگ ، دارد .\r\n\r\nكيفيت نماز خوف\r\nدر آيه فوق در باره كيفيت نماز خوف ، توضيح زيادى به چشم نمىخورد ، و اين روش قرآن است كه كليات را بيان كرده و شرح آن را به « سنت » واگذار مىكند .\r\nطريقه نماز خوف آن چنان كه از سنت استفاده مىشود اين است كه نمازهاى چهار ركعتى تبديل به دور ركعت مىشود ، گروه اول ، يك ركعت را با امام ميخوانند و امام پس از اتمام يك ركعت توقف مىكند ، و آن گروه يك ركعت ديگر را به تنهايى انجام ميدهند ، و به جبهه جنگ باز مىگردند ، سپس گروه دوم جاى آنها را مىگيرند و يك ركعت نماز خود را با امام و ركعت دوم را به طور فرادى انجام ميدهند ( در باره كيفيت نماز خوف نظرهاى ديگرى نيز هست اما آنچه در بالا گفتيم مشهورترين نظر است )\r\n\r\n[ سوره النساء ‹ 4 › : آيه 103 
  ]\r\nفَإِذا قَضَيْتُمُ الصَّلاةَ فَاذْكُرُوا اللَّه قِياماً وَقُعُوداً وَعَلى جُنُوبِكُمْ فَإِذَا اطْمَأْنَنْتُمْ فَأَقِيمُوا الصَّلاةَ إِنَّ الصَّلاةَ كانَتْ عَلَى الْمُؤْمِنِينَ كِتاباً مَوْقُوتاً ‹ 103 ›\r\n\r\nترجمه :\r\n103 - و هنگامى كه نماز را به پايان رسانيديد خدا را ياد كنيد در حال ايستادن و نشستن و به هنگامى كه به پهلو خوابيده‌ايد ، و هر گاه آرامش يافتيد ( و حالت خوف زايل گشت ) نماز را ( به صورت معمول ) انجام دهيد ، زيرا نماز وظيفه ثابت و معينى براى مؤمنان است .\r\n","description":"","footnote":"","page_name":" 103 ","page_number":103},
  {"content":"\r\n\r\nتفسير :\r\n\r\nاهميت فريضه نماز\r\nبدنبال دستور نماز خوف در آيه گذشته و لزوم بپاداشتن نماز حتى در حال جنگ در اين آيه مىفرمايد : « پس از اتمام نماز ياد خدا را فراموش نكنيد ، و در حال ايستادن و نشستن و زمانى كه بر پهلو خوابيده‌ايد به ياد خدا باشيد و از او كمك بجوئيد » .\r\n( * ( فَإِذا قَضَيْتُمُ الصَّلاةَ فَاذْكُرُوا اللَّه قِياماً وَقُعُوداً ) * ( 1 ) * ( وَعَلى جُنُوبِكُمْ ) * ) منظور از ياد خدا در حال قيام و قعود و بر پهلو خوابيدن ، ممكن است همان حالات استراحت در فاصله هايى كه در ميدان جنگ واقع مىشود باشد و نيز ممكن است به معنى حالات مختلف جنگى كه سربازان گاهى در حال ايستادن و زمانى نشستن و زمانى به پهلو خوابيدن ، سلاحهاى مختلف جنگى از جمله وسيله تيراندازى را به كار مىبرند ، بوده باشد .\r\nآيه فوق در حقيقت اشاره به يك دستور مهم اسلامى است ، كه معنى نماز خواندن در اوقات معين اين نيست كه در ساير حالات انسان از خدا غافل بماند بلكه ، نماز يك دستور انضباطى است كه روح توجه به پروردگار را در انسان زنده مىكند و ميتواند در فواصل نمازها خدا را به خاطر داشته باشد خواه در ميدان جنگ باشد و خواه در غير ميدان جنگ .\r\nآيه فوق در روايات متعددى به كيفيت نماز گزاردن بيماران تفسير شده كه اگر بتوانند ايستاده و اگر نتوانند نشسته و اگر باز نتوانند به پهلو بخوابند و\r\n\r\n","description":"","footnote":"\r\n( 1 ) « قيام » هم معنى مصدرى دارد ( يعنى ايستادن ) و هم جمع قائم است ( يعنى ايستادگان ) و « قعود » نيز چنين است يعنى هم به معنى « نشستن » و هم به معنى « نشستگان » آمده است و در آيه فوق هر دو معنى احتمال دارد .\r\n","page_name":" 104 ","page_number":104},
  {"content":"\r\nنماز را بجا آورند ، اين تفسير در حقيقت يك نوع تعميم و توسعه در معنى آيه است اگر چه آيه مخصوص به اين مورد نيست ( 1 ) .\r\nسپس قرآن مىگويد : دستور نماز خوف يك دستور استثنايى است و « به مجرد اينكه حالت خوف زائل گشت ، بايد نماز را به همان طرز عادى انجام دهيد » .\r\n( * ( فَإِذَا اطْمَأْنَنْتُمْ فَأَقِيمُوا الصَّلاةَ ) * ) .\r\nو در پايان سر اين همه سفارش و دقت را در باره نماز چنين بيان مىدارد :\r\n« زيرا نماز وظيفه ثابت و لايتغيرى براى مؤمنان است » .\r\n( * ( إِنَّ الصَّلاةَ كانَتْ عَلَى الْمُؤْمِنِينَ كِتاباً مَوْقُوتاً ) * ) .\r\nكلمه « موقوت » از ماده « وقت » است بنا بر اين معنى آيه چنين است كه اگر ملاحظه مىكنيد حتى در ميدان جنگ مسلمانان بايد اين وظيفه اسلامى را انجام دهند به خاطر آن است كه نماز اوقات معينى دارد كه نمىتوان از آنها تخلف كرد ( 2 ) .\r\nولى در روايات متعدى كه در ذيل آيه وارد شده است موقوتا به معنى ثابتا و واجبا تفسير شده است كه البته آن هم با مفهوم آيه سازگار است ، و نتيجه آن با معنى اول تقريبا يكى است .\r\n\r\nسؤال : [ چه لزوم دارد نماز را در اوقات معينى بخوانيم ؟ 
  ]\r\nبعضى مىگويند ما منكر فلسفه و اهميت نماز و اثرات تربيتى آن نيستيم اما چه لزومى دارد كه در اوقات معينى انجام شود آيا بهتر نيست كه مردم آزاد\r\n\r\n","description":"","footnote":"\r\n( 1 ) براى اطلاع از احاديث فوق به نور الثقلين جلد اول صفحه 545 مراجعه كنيد .\r\n( 2 ) در كنز العرفان جلد اول صفحه 59 اين معنى را تاييد كرده و در تفسير تبيان و مجمع البيان به عنوان يك قول ، ذكر شده است .\r\n","page_name":" 105 ","page_number":105},
  {"content":"\r\nگذارده شوند و هر كس به هنگام فرصت و آمادگى روحى اين وظيفه را انجام دهد .\r\n\r\nپاسخ :\r\nتجربه نشان داده كه اگر مسائل تربيتى تحت انضباط و شرائط معين قرار نگيرد عده اى آن را به دست فراموشى مىسپارند ، و اساس آن به كلى متزلزل ميگردد ، اين گونه مسائل حتما بايد در اوقات معين و تحت انضباط دقيق قرار گيرد تا هيچكس عذر و بهانه اى براى ترك كردن آن نداشته باشد به خصوص اينكه انجام اين عبادات در وقت معين مخصوصا به صورت دسته جمعى داراى شكوه و تاثير و عظمت خاصى است كه قابل انكار نمىباشد و در حقيقت يك كلاس بزرگ انسان سازى تشكيل مىدهد .\r\n\r\n[ سوره النساء ‹ 4 › : آيه 104 
  ]\r\nوَ لا تَهِنُوا فِي ابْتِغاءِ الْقَوْمِ إِنْ تَكُونُوا تَأْلَمُونَ فَإِنَّهُمْ يَأْلَمُونَ كَما تَأْلَمُونَ وَتَرْجُونَ مِنَ اللَّه ما لا يَرْجُونَ وَكانَ اللَّه عَلِيماً حَكِيماً ‹ 104 ›\r\n\r\nترجمه :\r\n104 - و از تعقيب دشمن سست نشويد ( چه اينكه ) اگر شما درد و رنج مىبينيد آنها نيز همانند شما درد و رنج مىبينند ، ولى شما اميدى از خدا داريد كه آنها ندارند و خداوند دانا و حكيم است .\r\n\r\nشان نزول : در برابر هر سلاحى سلاح مشابهى\r\nاز ابن عباس و بعضى ديگر از مفسران چنين نقل شده كه پس از حوادث دردناك جنگ احد پيامبر اسلام ص بر فراز كوه احد رفت و ابو سفيان نيز بر\r\n","description":"","footnote":"","page_name":" 106 ","page_number":106},
  {"content":"\r\nكوه احد قرار گرفت و با لحنى فاتحانه فرياد زد : « اى محمد ! يك روز پيروز شديم و روز ديگر شما » يعنى اين پيروزى ما در برابر شكستى كه در بدر داشتيم ) پيامبر ص به مسلمانان فرمود : فورا به او پاسخ گوئيد ( گويا مىخواهد به ابو سفيان اثبات كند كه پرورش يافتگان مكتب من همه آگاهى دارند ) مسلمانان گفتند :\r\n« هرگز وضع ما با شما يكسان نيست شهيدان ما در بهشتند و كشتگان شما در دوزخ » ابو سفيان فرياد زد و اين جمله را به صورت يك شعار افتخار آميز گفت :\r\nلنا العزى و لا عزى لكم .\r\n( ما داراى بت بزرگ « عزى » هستيم و شما نداريد ) پيامبر ص فرمود شما هم در برابر شعار آنها بگوئيد :\r\nاللَّه مولينا و لا مولى لكم\r\n« سرپرست و تكيه گاه ما خدا است و شما سرپرست و تكيه گاهى نداريد » ابو سفيان كه خود را در مقابل اين شعار زنده اسلامى ناتوان مىديد ، دست از بت « عزى » برداشت و به دامن بت « هبل » در آويخت و فرياد زد اعل هبل ! « سربلند باد هبل » .\r\nپيامبر ص دستور داد كه اين شعار جاهلى را نيز با شعارى نيرومندتر و محكمتر بكوبند و بگويند\r\nاللَّه اعلى و اجل !\r\n: « خداوند برتر و بالاتر است » ابو سفيان كه از اين شعارهاى گوناگون خود بهره اى نگرفت فرياد زد : ميعادگاه ما سرزمين بدر صغرى است .\r\nمسلمانان از ميدان جنگ با زخمها و جراحات فراوان بازگشتند در حالى كه از حوادث دردناك احد سخت ناراحت بودند در اين هنگام آيه بالا نازل شد و به آنها هشدار داد كه در تعقيب مشركان كوتاهى نكنند و از اين حوادث دردناك ناراحت نشوند ، مسلمانان با همان حال به تعقيب دشمن برخاستند و\r\n","description":"","footnote":"","page_name":" 107 ","page_number":107},
  {"content":"\r\nهنگامى كه خبر به مشركان رسيد با سرعت از مدينه دور شدند و به مكه بازگشتند ( 1 ) .\r\nاين شان نزول به ما مىآموزد كه مسلمانان بايد هيچيك از تاكتيكهاى دشمن را از نظر دور ندارند و در برابر هر وسيله مبارزه اعم از مبارزه « جسمى » و « روانى » وسيله اى محكمتر و كوبنده تر فراهم سازند ، در برابر منطق دشمنان ، منطقهاى نيرومندتر ، و در برابر سلاحهاى آنها سلاحهاى برتر و ، حتى در برابر شعارهاى آنها شعارهاى كوبنده تر فراهم سازند و گرنه حوادث به نفع دشمن تغيير شكل خواهد داد .\r\nو بنا بر اين در عصرى همچون عصر ما بايد به جاى تاسف خوردن در برابر حوادث دردناك و مفاسد وحشتناكى كه مسلمانان را از هر سو احاطه كرده به طور فعالانه دست به كار شوند ، در برابر كتابها و مطبوعات ناسالم ، كتب و مطبوعات سالم فراهم كنند ، و در مقابل وسائل تبليغاتى مجهز دشمنان از مجهزترين وسائل تبليغاتى روز استفاده كنند ، در مقابل مراكز ناسالم ، وسائل تفريح سالم براى جوانان خود فراهم سازند و در مقابل طرحها و تزها و دكترينهايى كه مكتبهاى مختلف سياسى و اقتصادى و اجتماعى ارائه مىدهند طرحهاى جامع اسلامى را به شكل روز در اختيار همگان قرار دهند ، تنها با استفاده از اين روش است كه مىتوانند موجوديت خود را حفظ كرده و به صورت يك گروه پيشرو در جهان در آيند .\r\n\r\nتفسير :\r\nبه دنبال آيات مربوط به جهاد و هجرت ، آيه فوق براى زنده كردن روح فداكارى در مسلمانان چنين مىگويد : « هرگز از تعقيب دشمن سست نشويد » .\r\n( * ( وَلا تَهِنُوا فِي ابْتِغاءِ الْقَوْمِ ) * ) .\r\n\r\n","description":"","footnote":"\r\n( 1 ) تفسير تبيان جلد سوم صفحه 314 - مجمع البيان جلد سوم صفحه 105 .\r\n","page_name":" 108 ","page_number":108},
  {"content":"\r\nاشاره به اينكه هرگز در برابر دشمنان سرسخت حالت دفاعى به خود نگيريد ، بلكه هميشه در مقابل چنين افرادى روح تهاجم را در خود حفظ كنيد ، زيرا از نظر روانى اثر فوق العاده اى در كوبيدن روحيه دشمن دارد ، همانطور كه در حادثه احد بعد از آن شكست سخت ، استفاده كردن از اين روش سبب شد كه دشمنان اسلام كه با پيروزى ميدان نبود را ترك گفته بودند فكر بازگشت به ميدان را كه در وسط راه براى آنها پيدا شده بود از سر بدر كنند و با سرعت از مدينه دور شوند .\r\nسپس استدلال زنده و روشنى براى اين حكم بيان مىكند و مىگويد :\r\n« چرا شما سستى به خرج دهيد در حالى كه اگر شما در جهاد گرفتار درد و رنج مىشويد دشمنان شما نيز از اين ناراحتيها سهمى دارند ، با اين تفاوت كه شما اميد به كمك و رحمت وسيع پروردگار عالم داريد و آنها فاقد چنين اميدى هستند » .\r\n( * ( إِنْ تَكُونُوا تَأْلَمُونَ فَإِنَّهُمْ يَأْلَمُونَ كَما تَأْلَمُونَ وَتَرْجُونَ مِنَ اللَّه ما لا يَرْجُونَ ) * ) .\r\nو در پايان براى تاكيد بيشتر مىفرمايد « فراموش نكنيد كه تمام اين ناراحتيها و رنجها و تلاشها و كوششها و احيانا سستىها و مسامحه كارىهاى شما از ديدگاه علم خدا مخفى نيست » ( * ( وَكانَ اللَّه عَلِيماً حَكِيماً ) * ) و بنا بر اين نتيجه همه آنها را خواهيد ديد .\r\n","description":"","footnote":"","page_name":" 109 ","page_number":109},
  {"content":"\r\n\r\n[ سوره النساء ‹ 4 › : آيات 105 تا 106 
  ]\r\nإِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّه وَلا تَكُنْ لِلْخائِنِينَ خَصِيماً ‹ 105 › وَاسْتَغْفِرِ اللَّه إِنَّ اللَّه كانَ غَفُوراً رَحِيماً ‹ 106 ›\r\n\r\nترجمه :\r\n105 - ما اين كتاب را به حق بر تو فرستاديم تا به آنچه خداوند به تو آموخته ، در ميان مردم قضاوت كنى و از كسانى مباش كه از خائنان حمايت نمايى .\r\n106 - و از خداوند طلب آمرزش نما ، كه خداوند آمرزنده و مهربان است .\r\n\r\nشان نزول :\r\nدر شان نزول آيات فوق جريان مفصلى نقل شده كه خلاصه اش اين است :\r\nطايفه بنى ابيرق طايفه اى نسبتا معروف بودند ، سه برادر از اين طايفه بنام « بشر » و « بشير » و « مبشر » نام داشتند ، « بشير » به خانه مسلمانى به نام « رفاعه » دستبرد زد و شمشير و زره و مقدارى از مواد غذايى را به سرقت برد ، فرزند برادر او به نام « قتاده » كه از مجاهدان بدر بود جريان را به خدمت پيامبر ص عرض كرد ، ولى آن سه برادر يكى از مسلمانان با ايمان را به نام « لبيد » كه در آن خانه با آنها زندگى مىكرد در اين جريان متهم ساختند .\r\n« لبيد » از اين تهمت ناروا سخت برآشفت ، شمشير كشيد و به سوى آنها آمد و فرياد زد كه مرا متهم به سرقت مىكنيد ؟ در حالى كه شما به اين كار سزاوارتريد شما همان منافقانى هستيد كه پيامبر خدا را هجو مىكرديد و اشعار هجو خود را به قريش نسبت مىداديد ، يا بايد اين تهمت را كه به من زده‌ايد ثابت كنيد يا شمشير خود را بر شما فرود مىآورم .\r\nبرادران سارق كه چنين ديدند با او مدار كردند ، اما چون با خبر شدند كه جريان به وسيله قتاده به گوش پيامبر ص رسيده يكى از سخنوران قبيله خود\r\n","description":"","footnote":"","page_name":" 110 ","page_number":110},
  {"content":"\r\nرا ديدند كه با جمعى به خدمت پيامبر ص بروند و با قيافه حق بجانب سارقان را تبرئه كنند ، و قتاده را به تهمت ناروا زدن متهم سازند .\r\nپيامبر ص طبق « وظيفه عمل به ظاهر » شهادت اين جمعيت را پذيرفت و قتاده را مورد سرزنش قرار داد ، قتاده كه بىگناه بود از اين جريان بسيار ناراحت شد و به سوى عموى خود باز گشت و جريان را با اظهار تاسف فراوان بيان كرد ، عمويش او را دلدارى داد و گفت : نگران مباش خداوند پشتيبان ما است .\r\nآيات فوق نازل شد و اين مرد بىگناه را تبرئه كرد و خائنان واقعى را مورد سرزنش شديد قرار داد .\r\nشان نزول ديگرى براى آيه نقل شده كه زرهى از يكى از انصار در يكى از جنگها به سرقت رفت ، آنها به يك نفر از طايفه بنى ابيرق ظنين شدند ، سارق هنگامى كه متوجه خطر شد ، زره را به خانه يك نفر يهودى انداخت و از قبيله خود خواست كه نزد پيامبر ص گواهى به پاكى او بدهند و وجود زره را در خانه يهودى دليل بر برائت او بگيرند پيامبر ص كه چنين ديد طبق ظاهر او را تبرئه فرمود مرد يهودى محكوم شد ، آيات فوق نازل گشت و حقيقت را روشن ساخت .\r\n\r\nتفسير : از خائنان حمايت نكنيد\r\nدر اين آيات خداوند نخست به پيامبر ص توصيه مىكند كه هدف از فرستادن اين كتاب آسمانى اين است كه اصول حق و عدالت در ميان مردم اجرا شود ، « ما اين كتاب را به حق بر تو فرستاديم تا به آنچه خداوند به تو آموخته است در ميان مردم قضاوت كنى » .\r\n( * ( إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّه ) * ) .\r\n","description":"","footnote":"","page_name":" 111 ","page_number":111},
  {"content":"\r\nسپس به پيامبر ص هشدار ميدهد كه هرگز از خائنان حمايت نكند ( * ( وَلا تَكُنْ لِلْخائِنِينَ خَصِيماً ) * ) .\r\nگرچه روى سخن در اين آيه به پيامبر ص است ولى شك نيست كه اين حكم يك حكم عمومى نسبت به تمام قضات و داوران مىباشد ، و به همين دليل چنين خطابى مفهومش اين نيست كه ممكن است چنين كارى از پيامبر ص سر بزند ، چه اينكه حكم مزبور ناظر به همه افراد است .\r\nدر آيه بعد به پيامبر ص دستور مىدهد كه از پيشگاه خدا طلب آمرزش كند ( * ( وَاسْتَغْفِرِ اللَّه ) * ) زيرا خداوند آمرزنده و مهربان است .\r\n( * ( إِنَّ اللَّه كانَ غَفُوراً رَحِيماً ) * ) .\r\nدر اينكه استغفار در اينجا براى چيست ، احتمالاتى وجود دارد :\r\nنخست اينكه « استغفار » براى آن ترك اولى است كه به خاطر عجله در قضاوت در مورد شان نزول آيات صورت گرفت ، يعنى گرچه آن مقدار از اعتراف و گواهى طرفين براى قضاوت تو كافى بود ، ولى بهتر اين بود كه باز هم تحقيق بيشترى در اين مورد بشود .\r\nديگر اينكه پيامبر ص در مورد اين شان نزول طبق قوانين قضايى اسلام داورى كرد ، و از آنجا كه مدارك خائنان از نظر ظاهر محكمتر بود ، حق به جانب آنها داده شد ، پس از آشكار شدن واقع و رسيدن حق به حقدار دستور مىدهد كه از خداوند طلب آمرزش كند ، نه بخاطر اينكه گناهى صورت گرفته است بلكه بخاطر اينكه بر اثر صحنه سازىهاى بعضى ، حق مسلمانى در معرض نابودى قرار گرفته است ( يعنى به اصطلاح استغفار بخاطر حكم واقعى است نه حكم ظاهرى ) .\r\nاين احتمال را نيز داده‌اند كه استغفار در اينجا براى طرفين دعوا بوده است كه در طرح و تعقيب دعوا خلافگويىهايى انجام دادند .\r\n","description":"","footnote":"","page_name":" 112 ","page_number":112},
  {"content":"\r\nدر حديثى از پيامبر اكرم ص نقل شده كه فرمود :\r\nانما انا بشر و انكم تختصمون الى و لعل بعضكم يكون الحن بحجته من بعض فاقضى بنحو ما اسمع فمن قضيت له من حق اخيه شيئا فلا ياخذه فانما اقطع له قطعة من النار !\r\n« من بشرى همانند شما هستم ( و مامور به ظاهرم ) شايد بعضى از شما به هنگام بيان دليل خود قوىتر از بعضى ديگر باشيد ، و من هم بر طبق همان دليل قضاوت مىكنم ، در عين حال بدانيد داورى من كه بر طبق ظاهر دليل طرفين صورت مىگيرد ، حق واقعى را تغيير نمىدهد ، بنا بر اين اگر من به سود كسى ( طبق ظاهر ) قضاوت كنم و حق ديگرى را به او بدهم پاره اى از آتش جهنم در اختيار او قرار داده‌ام و بايد از آن بپرهيزد » ( 1 ) .\r\nاز اين حديث به خوبى روشن مىشود كه پيامبر ص وظيفه دارد مطابق ظاهر و بر طبق دليل طرفين دعوا قضاوت كند ، البته در چنين داورى معمولا حق به حقدار مىرسد ، ولى گاهى هم ممكن است ظاهر دليل و گواهى گواهان با واقع تطبيق نكند ، اينجا است كه بايد توجه داشت كه حكم داور به هيچ وجه واقع را تغيير نمىدهد ، و حق ، باطل ، و باطل حق نمىشود .\r\n\r\n","description":"","footnote":"\r\n( 1 ) المنار ج پنجم صفحه 394 به نقل از صحيح بخارى و صحيح مسلم .\r\n","page_name":" 113 ","page_number":113},
  {"content":"\r\n\r\n[ سوره النساء ‹ 4 › : آيات 107 تا 109 
  ]\r\nوَ لا تُجادِلْ عَنِ الَّذِينَ يَخْتانُونَ أَنْفُسَهُمْ إِنَّ اللَّه لا يُحِبُّ مَنْ كانَ خَوَّاناً أَثِيماً ‹ 107 › يَسْتَخْفُونَ مِنَ النَّاسِ وَلا يَسْتَخْفُونَ مِنَ اللَّه وَهُوَ مَعَهُمْ إِذْ يُبَيِّتُونَ ما لا يَرْضى مِنَ الْقَوْلِ وَكانَ اللَّه بِما يَعْمَلُونَ مُحِيطاً ‹ 108 › ها أَنْتُمْ هؤُلاءِ جادَلْتُمْ عَنْهُمْ فِي الْحَياةِ الدُّنْيا فَمَنْ يُجادِلُ اللَّه عَنْهُمْ يَوْمَ الْقِيامَةِ أَمْ مَنْ يَكُونُ عَلَيْهِمْ وَكِيلًا ‹ 109 ›\r\n\r\nترجمه :\r\n107 - و از آنها كه به خود خيانت كردند دفاع مكن زيرا خداوند افراد خيانت پيشه گنهكار را دوست ندارد .\r\n108 - اعمال زشت خود را از مردم پنهان مىدارند اما از خدا پنهان نمىدارند ، و به هنگامى كه در مجالس شبانه سخنانى كه خدا راضى نبود مىگفتند ، خدا با آنها بود و خدا به آنچه عمل مىكنند احاطه دارد .\r\n109 - آرى شما همانها هستيد كه در زندگى اين جهان از آنها دفاع كرديد ، اما كيست كه در برابر خداوند در روز رستاخيز از آنها دفاع كند و يا چه كسى است كه وكيل و حامى آنها باشد ؟ !\r\n\r\nتفسير :\r\nبدنبال دستورهاى گذشته در باره عدم حمايت از خائنان در اين آيات چنين ادامه مىدهد كه : « هيچگاه از خائنان و آنها كه به خود خيانت كردند ، حمايت نكنيد » .\r\n( وَلا تُجادِلْ عَنِ الَّذِينَ يَخْتانُونَ أَنْفُسَهُمْ ) .\r\n« چرا كه خداوند ، خيانت كنندگان گنهكار را دوست نمىدارد » .\r\n","description":"","footnote":"","page_name":" 114 ","page_number":114},
  {"content":"\r\n( إِنَّ اللَّه لا يُحِبُّ مَنْ كانَ خَوَّاناً أَثِيماً ) .\r\nقابل توجه اينكه : در اين آيه مىفرمايد : « كسانى كه به خود خيانت كردند » در حالى كه مىدانيم طبق شان نزول آيه ، خيانت نسبت به ديگران انجام شده بود ، و اين اشاره به همان معنى لطيفى است كه قرآن بارها آن را تذكر داده كه هر عملى از انسان سر بزند ، آثار خوب و بد آن اعم از معنوى و مادى ، قبل از هر كس متوجه خود او مىشود ، همانطور كه در جاى ديگر فرموده :\r\nإِنْ أَحْسَنْتُمْ أَحْسَنْتُمْ لأَنْفُسِكُمْ وَإِنْ أَسَأْتُمْ فَلَها :\r\n« اگر نيكى كنيد به خود نموده‌ايد و اگر بدى كنيد نيز به خودتان بد كرده‌ايد » ( 1 ) و يا اينكه اشاره به مطلب ديگرى است كه باز هم قرآن آن را تاييد كرده و آن اينكه همه افراد بشر بسان اعضاء يك پيكرند و اگر كسى زيانى به ديگرى برساند همانند آن است كه به خود زيان رسانده باشد ، درست مثل كسى كه با دست خود سيلى به صورت خود مىزند .\r\nنكته ديگر اينكه آيه در مورد كسانى نيست كه مثلا يك بار مرتكب خيانت شده‌اند و از آن پشيمان گشته‌اند زيرا در مورد چنين كسانى نبايد شدت عمل بخرج داد بلكه بايد ارفاق نمود ، آيه در مورد كسانى است كه خيانت جزء برنامه زندگى آنان شده است ، به قرينه « يختانون » كه فعل مضارع است و دلالت بر استمرار دارد و به قرينه « خوان » كه صيغه مبالغه است به معنى بسيار خيانت كننده و « اثيم » كه بمعنى گناهكار است و به عنوان تاكيد براى « خوان » ذكر شده ، و در آيه گذشته نيز از آنها تعبير بخائن كه اسم فاعل است و معنى وصفى دارد و نشانه تكرار عمل است شده است .\r\nسپس اين گونه خائنان را مورد سرزنش قرار داده ، مىگويد : « آنها شرم دارند كه باطن اعمالشان براى مردم روشن شود ولى از خدا ، شرم ندارند ! » ( يَسْتَخْفُونَ مِنَ النَّاسِ وَلا يَسْتَخْفُونَ مِنَ اللَّه )\r\n\r\n","description":"","footnote":"\r\n( 1 ) اسراء - 7 .\r\n","page_name":" 115 ","page_number":115},
  {"content":"\r\n« خداوندى كه همه جا با آنها است ، و در آن هنگام كه در دل شب ، نقشه‌هاى خيانت را طرح مىكردند و سخنانى كه خدا از آن راضى نبود مىگفتند ، با آنها بود به همه اعمال آنها احاطه دارد » .\r\n( وَهُوَ مَعَهُمْ إِذْ يُبَيِّتُونَ ما لا يَرْضى مِنَ الْقَوْلِ وَكانَ اللَّه بِما يَعْمَلُونَ مُحِيطاً ) .\r\nسپس روى سخن را به طايفه شخص سارق كه از او دفاع كردند ، نموده ، ميگويد : « گيرم كه شما در زندگى اين جهان از آنها دفاع كنيد ولى كيست كه در روز قيامت بتواند از آنها دفاع نمايد و يا به عنوان وكيل كارهاى آنها را سامان بخشد ، و گرفتاريهاى آنها را بر طرف سازد » ؟ ! ( ها أَنْتُمْ هؤُلاءِ جادَلْتُمْ عَنْهُمْ فِي الْحَياةِ الدُّنْيا فَمَنْ يُجادِلُ اللَّه عَنْهُمْ يَوْمَ الْقِيامَةِ أَمْ مَنْ يَكُونُ عَلَيْهِمْ وَكِيلًا ) .\r\nبنا بر اين دفاع شما از آنها بسيار كم اثر است ، زيرا در زندگى جاويدان آن هم در برابر خداوند ، هيچگونه مدافعى براى آنها نيست .\r\nدر حقيقت در سه آيه فوق ، نخست به پيامبر اسلام ص و همه قاضيان به حق توصيه شده كه كاملا مراقب باشند ، افرادى با صحنه سازى و شاهدهاى دروغين حقوق ديگران را پايمال نكنند .\r\nسپس به افراد خيانتكار ، و بعد به مدافعان آنها هشدار داده شده است كه مراقب نتائج سوء اعمال خود در اين جهان و جهان ديگر باشند .\r\nو اين يكى از اسرار بلاغت قرآن است كه در يك حادثه هر چند به ظاهر كوچك باشد و بر محور يك زره و مقدارى مواد غذايى دور بزند و يا پاى يك نفر يهودى و دشمن اسلام در ميان باشد تمام جوانب مطلب را بررسى كرده و يادآورى و اخطار لازم را در هر مورد مىكند از پيامبر بزرگ خدا ص كه به حكم عصمت دامنش از هر گونه آلودگى به گناه پاك است گرفته ، تا به افراد خيانت پيشه گنهكار و كسانى كه به حكم تعصبهاى خويشاوندى از اين\r\n","description":"","footnote":"","page_name":" 116 ","page_number":116},
  {"content":"\r\nگونه افراد دفاع مىكنند ، هر كدام به تناسب خود ، مورد بحث قرار گرفته‌اند .\r\n\r\n[ سوره النساء ‹ 4 › : آيات 110 تا 112 
  ]\r\nوَ مَنْ يَعْمَلْ سُوءاً أَوْ يَظْلِمْ نَفْسَه ثُمَّ يَسْتَغْفِرِ اللَّه يَجِدِ اللَّه غَفُوراً رَحِيماً ‹ 110 › وَمَنْ يَكْسِبْ إِثْماً فَإِنَّما يَكْسِبُه عَلى نَفْسِه وَكانَ اللَّه عَلِيماً حَكِيماً ‹ 111 › وَمَنْ يَكْسِبْ خَطِيئَةً أَوْ إِثْماً ثُمَّ يَرْمِ بِه بَرِيئاً فَقَدِ احْتَمَلَ بُهْتاناً وَإِثْماً مُبِيناً ‹ 112 ›\r\n\r\nترجمه :\r\n110 - كسى كه كار بدى انجام دهد يا به خود ستم كند سپس از خداوند طلب آمرزش نمايد خدا را آمرزنده و مهربان خواهد يافت .\r\n111 - و كسى كه گناهى مرتكب شود به زيان خود كار كرده و خداوند دانا و حكيم است .\r\n112 - و كسى كه خطا يا گناهى مرتكب شود سپس بيگناهى را متهم سازد بار بهتان و گناه آشكارى بر دوش گرفته است .\r\n\r\nتفسير :\r\nدر اين سه آيه در تعقيب بحثهاى مربوط به خيانت و تهمت كه در آيات قبل گذشت سه حكم كلى بيان شده است :\r\n1 - نخست اشاره به اين حقيقت شده كه راه توبه ، به روى افراد بدكار به هر حال باز است و « كسى كه به خود يا ديگرى ستم كند و بعد حقيقتا پشيمان شود و از خداوند طلب آمرزش كند و در مقام جبران بر آيد ، خدا را آمرزنده و مهربان خواهد يافت » .\r\n( وَمَنْ يَعْمَلْ سُوءاً أَوْ يَظْلِمْ نَفْسَه ثُمَّ يَسْتَغْفِرِ اللَّه يَجِدِ اللَّه غَفُوراً رَحِيماً . )\r\n","description":"","footnote":"","page_name":" 117 ","page_number":117},
  {"content":"\r\nبايد توجه داشت كه در آيه دو چيز عنوان شده يكى سوء و ديگرى ظلم به نفس ، و با توجه به قرينه مقابله و همچنين ريشه لغوى « سوء » كه به معنى زيان رسانيدن به ديگرى است ، چنين استفاده مىشود كه هر نوع گناه اعم از اينكه انسان به ديگرى زيان برساند يا به خود ، به هنگام توبه حقيقى و جبران ، قابل آمرزش است .\r\nضمنا از تعبير به يَجِدِ اللَّه غَفُوراً رَحِيماً :\r\n« خدا را آمرزنده و مهربان مىيابد » استفاده مىشود كه توبه حقيقى آن چنان اثر دارد كه انسان در درون جان خود نتيجه آن را مىيابد ، از يك سو اثر ناراحت كننده گناه با توجه به غفور بودن خداوند از بين مىرود ، و از طرف ديگر دورى خود را از رحمت و الطاف خداوند كه نتيجه معصيت بود ، به مقتضاى رحيميت او ، مبدل به نزديكى احساس مىكند .\r\n2 - آيه دوم توضيح همان حقيقتى است كه اجمال آن در آيات قبل گذشت و آن اينكه : « هر گناهى كه انسان مرتكب مىشود بالمال و در نتيجه به خود ضرر زده و به زيان خود گام برداشته است » .\r\n( وَمَنْ يَكْسِبْ إِثْماً فَإِنَّما يَكْسِبُه عَلى نَفْسِه ) .\r\nو در پايان آيه مىفرمايد : « خداوند عالم است و از اعمال بندگان با خبر ، و هم حكيم است و هر كس را طبق استحقاق خود مجازات مىكند » .\r\n( وَكانَ اللَّه عَلِيماً حَكِيماً ) .\r\nو به اين ترتيب گناهان اگر چه در ظاهر مختلفند ، گاهى زيان آن به ديگرى مىرسد و گاهى زيان آن به خويشتن است ، اما پس از تحليل نهايى همه به خود انسان باز مىگردد و آثار سوء گناه قبل از همه در روح و جان خود شخص ظاهر مىشود ( 1 ) .\r\n3 - و در آخرين آيه اشاره به اهميت گناه تهمت زدن نسبت به افراد\r\n\r\n","description":"","footnote":"\r\n( 1 )\r\n\r\nشعله اول نصيب دامن « آتشزنه » است\r\nاين سزاى آنكه بوسد آستان ظلم را\r\n\r\n","page_name":" 118 ","page_number":118},
  {"content":"\r\nبىگناه كرده ، مىفرمايد : « هر كس خطا يا گناهى مرتكب شود و آن را به گردن بىگناهى بيفكند ، بهتان و گناه آشكارى انجام داده است » .\r\n( وَمَنْ يَكْسِبْ خَطِيئَةً أَوْ إِثْماً ثُمَّ يَرْمِ بِه بَرِيئاً فَقَدِ احْتَمَلَ بُهْتاناً وَإِثْماً مُبِيناً ) .\r\nدر اين آيه گناهانى را كه انسان مرتكب مىشود و به گردن ديگرى مىافكند به دو قسم تقسيم شده يكى خطيئة و ديگر اثم - در باره تفاوت ميان اين دو ، مفسران و اهل لغت سخن بسيار گفته‌اند ، اما آنچه نزديكتر به نظر مىرسد اين است كه « خطيئة » از « خطا » در اصل به معنى لغزشها و گناهانى است كه بدون قصد از انسان سر مىزند و گاهى داراى كفاره و غرامت است ، ولى تدريجا در معنى خطيئه توسعه اى داده شده و هر گناه اعم از عمد و غير عمد را در بر مىگيرد ، زيرا هيچگونه گناهى ( اعم از عمد و غير عمد ) با روح سليم انسان سازگار نيست و اگر از او سر بزند در حقيقت يك نوع لغزش و خطا است كه شايسته مقام او نيست ، نتيجه اينكه خطيئة معنى وسيعى دارد كه هم گناه عمدى و هم غير عمدى را شامل مىشود ، ولى اثم معمولا به گناهان عمدى و اختيارى گفته مىشود - و در اصل « اثم » به معنى چيزى است كه انسان را از كارى باز مىدارد و از آنجا كه گناهان آدمى را از خيرات ، باز ميدارند به آنها اثم گفته شده است .\r\nضمنا بايد توجه داشت كه در آيه در مورد تهمت ، تعبير لطيفى به كار برده شده و آن اينكه گناه را بمنزله « تير » قرار داده و انتساب آن را به ديگرى به منزله « پرتاب بسوى هدف » اشاره به اينكه همانطور كه تيراندازى به سوى ديگرى ممكن است باعث از بين رفتن او شود پرتاب تير گناه هم به كسى كه مرتكب نشده ممكن است آبروى او را كه بمنزله خون او است از بين ببرد ، بديهى است وزر و و بال اين كار براى هميشه بر دوش فردى كه تهمت زده است باقى خواهد ماند ، و تعبير به احتمل ( بر دوش مىگيرد ) نيز اشاره به سنگينى\r\n","description":"","footnote":"","page_name":" 119 ","page_number":119},
  {"content":"\r\nو دوام اين مسئوليت است ! .\r\n\r\nجنايت تهمت\r\nتهمت زدن به بىگناه از زشتترين كارهايى است كه اسلام آن را به شدت محكوم ساخته است ، آيه فوق و روايات متعدد اسلامى كه در باره اين موضوع وارد شده نظر اسلام را در اين زمينه روشن مىسازد ، امام صادق ع از حكيمى چنين نقل مىكند :\r\nالبهتان على البرئ اثقل من جبال راسيات\r\n: « تهمت زدن به بىگناه از كوه‌هاى عظيم نيز سنگينتر است » ! ( 1 ) تهمت زدن به افراد بىگناه با روح ايمان سازگار نيست چنان كه از امام صادق ع نقل شده :\r\n( اذا اتهم المؤمن اخاه انماث الايمان فى قلبه كما ينماث الملح فى الماء\r\n) « كسى كه برادر مسلمانش را متهم كند ، ايمان در قلب او ذوب مىشود همانند ذوب شدن نمك در آب » ! ( 2 ) در حقيقت بهتان و تهمت ، بدترين انواع دروغ و كذب است ، زيرا هم مفاسد عظيم كذب را دارد ، و هم زيانهاى غيبت ، و هم بدترين نوع ظلم و ستم است ، و لذا از پيامبر اسلام ص نقل شده كه فرمود :\r\nمن بهت مؤمنا او مؤمنة او قال فيهما ما ليس فيه اقامه اللَّه تعالى يوم القيامة على تل من نار حتى يخرج مما قاله\r\n: كسى كه به مرد يا زن با ايمان تهمت بزند و يا در باره او چيزى بگويد\r\n\r\n","description":"","footnote":"\r\n( 1 ) سفينة البحار جلد اول ماده بهت .\r\n( 2 ) اصول كافى جلد دوم صفحه 269 - باب التهمة و سوء الظن .\r\n","page_name":" 120 ","page_number":120},
  {"content":"\r\nكه در او نيست ، خداوند در روز قيامت او را بر تلى از آتش قرار مىدهد تا از مسئوليت آنچه گفته است در آيد » ( 1 ) .\r\nدر حقيقت رواج اين كار ناجوانمردانه در يك محيط ، سبب به هم ريختن نظام و عدالت اجتماعى و آلوده شدن حق به باطل و گرفتار شدن بىگناه و تبرئه گنهكار و از ميان رفتن اعتماد عمومى مىشود .\r\n\r\n[ سوره النساء ‹ 4 › : آيه 113 
  ]\r\nوَ لَوْ لا فَضْلُ اللَّه عَلَيْكَ وَرَحْمَتُه لَهَمَّتْ طائِفَةٌ مِنْهُمْ أَنْ يُضِلُّوكَ وَما يُضِلُّونَ إِلَّا أَنْفُسَهُمْ وَما يَضُرُّونَكَ مِنْ شَيْءٍ وَأَنْزَلَ اللَّه عَلَيْكَ الْكِتابَ وَالْحِكْمَةَ وَعَلَّمَكَ ما لَمْ تَكُنْ تَعْلَمُ وَكانَ فَضْلُ اللَّه عَلَيْكَ عَظِيماً ‹ 113 ›\r\n\r\nترجمه :\r\n113 - اگر فضل و رحمت خدا شامل حال تو نبود طايفه اى از آنان تصميم داشتند تو را گمراه كنند اما جز خودشان را گمراه نمىكنند و هيچگونه زيانى به تو نمىرسانند و خداوند كتاب و حكمت بر تو نازل كرد و آنچه را نمىدانستى به تو آموخت و فضل خدا بر تو بزرگ بود .\r\n\r\nتفسير :\r\nاين آيه اشاره به گوشه ديگرى از حادثه بنى ابيرق است كه در چند آيه قبل تحت عنوان شان نزول اشاره شد ، آيه چنين مىگويد : « اگر فضل و رحمت پروردگار شامل حال تو نبود جمعى از منافقان يا مانند آنها تصميم داشتند ترا از مسير حق و عدالت ، منحرف سازند ، ولى لطف الهى شامل حال تو شد\r\n\r\n","description":"","footnote":"\r\n( 1 ) سفينة البحار جلد اول صفحه 111 .\r\n","page_name":" 121 ","page_number":121},
  {"content":"\r\nو تو را حفظ كرد .\r\n( وَلَوْ لا فَضْلُ اللَّه عَلَيْكَ وَرَحْمَتُه لَهَمَّتْ طائِفَةٌ مِنْهُمْ أَنْ يُضِلُّوكَ ) .\r\nآنها مىخواستند با متهم ساختن يك فرد بىگناه و سپس كشيدن پيامبر ص به اين ماجرا ، هم ضربه اى به شخصيت اجتماعى و معنوى پيامبر ص بزنند و هم اغراض سوء خود را در باره يك مسلمان بىگناه عملى سازند ، ولى خداوندى كه حافظ پيامبر خويش است ، نقشه‌هاى آنها را نقش بر آب كرد .\r\nبعضى براى اين آيه شان نزول ديگرى ذكر كرده‌اند و آن اينكه هيئتى از طايفه « بنى ثقيف » خدمت پيامبر ص آمده و گفتند ما با دو شرط با تو بيعت مىكنيم نخست اينكه بتهاى خود را با دست خود نشكنيم و ديگر اينكه بر ما مهلت دهى تا يك سال ديگر بت « عزى » را پرستش كنيم ! ، خداوند به پيامبر ص خود دستور داد كه در برابر پيشنهادهاى آنها به هيچوجه انعطافى نشان ندهد ، آيه فوق نازل شد و به پيامبر اعلام كرد كه لطف خدا او را در برابر اين وسوسه‌ها حفظ مىكند .\r\nسپس قرآن مىگويد : اينها فقط خود را گمراه مىكنند و هيچگونه زيان به تو نمىرسانند « .\r\n( وَما يُضِلُّونَ إِلَّا أَنْفُسَهُمْ وَما يَضُرُّونَكَ مِنْ شَيْءٍ ) سرانجام علت مصونيت پيامبر ص را از گمراهى و خطا و گناه ، چنين بيان مىكند كه « خدا ، كتاب و حكمت بر تو نازل كرد و آنچه را نميدانستى به تو آموخت » .\r\n( وَأَنْزَلَ اللَّه عَلَيْكَ الْكِتابَ وَالْحِكْمَةَ وَعَلَّمَكَ ما لَمْ تَكُنْ تَعْلَمُ ) .\r\nو در پايان آيه مىفرمايد : « فضل خداوند بر تو بسيار بزرگ بوده است » ( وَكانَ فَضْلُ اللَّه عَلَيْكَ عَظِيماً ) .\r\n","description":"","footnote":"","page_name":" 122 ","page_number":122},
  {"content":"\r\n\r\nسرچشمه معصوم بودن پيامبران\r\nآيه فوق ، از آياتى است كه اشاره بمسئله مصونيت پيامبر ص از خطا و اشتباه و گناه مىكند و مىگويد : اگر امدادهاى الهى شامل حال تو نبود تو را گمراه مىساختند ولى با وجود اين امدادها قادر به اين كار نخواهند بود و هيچگونه زيانى در اين راه به تو نمىرسانند .\r\nبه اين ترتيب خداوند براى اينكه پيامبر ص بتواند در هر چيز سرمشقى براى امت باشد و الگويى براى نيكيها و خيرات گردد ، و از عواقب دردناك لغزشهايى كه ممكن است دامن يك رهبر بزرگ را بگيرد ، بر كنار باشد و امت از سرگردانى در مسئله اطاعت پيامبر ص در امان باشند و گرفتار تضاد در ميان اطاعت و عدم اطاعت نشوند پيامبر خود را در برابر خطا و گناه بيمه مىكند تا اعتماد كامل مردم را كه از نخستين شرطهاى رهبرى الهى است به خود جلب نمايد .\r\nو در ذيل آيه يكى از دلائل اساسى مسئله عصمت بطور اجمال آمده است و آن اينكه : خداوند علوم و دانشهايى به پيامبر ص آموخته كه در پرتو آن در برابر گناه و خطا بيمه مىشود ، زيرا علم و دانش ( در مرحله نهايى ) موجب عصمت است مثلا پزشكى كه آب آلوده اى را كه به انواع ميكربهاى : و با ، مالاريا ، و دهها بيمارى خطرناك ديگر آلوده است و آن را در آزمايشگاه در زير ميكروسكوپ مطالعه كرده و اثر كشنده آن را به روشنى دريافته است ، ممكن نيست از آن آب بنوشد ، يعنى اين علم به او مصونيت در برابر ارتكاب اين عمل مىدهد ، در حالى كه جهل به آن ممكن است موجب ارتكاب گردد .\r\nهمچنين سرچشمه بسيارى از اشتباهات جهل به مقدمات يا لوازم و عواقب يك كار است ، بنا بر اين كسى كه از طريق وحى الهى و تعليم پروردگارا آگاهى\r\n","description":"","footnote":"","page_name":" 123 ","page_number":123},
  {"content":"\r\nكامل از مسائل مختلف دارد ، نه گرفتار لغزش مىشود ، نه گمراهى و نه گناه .\r\nولى اشتباه نشود با اينكه چنان علمى براى پيامبر ص از ناحيه خدا است ولى باز جنبه اجبارى به خود نمىگيرد ، يعنى هيچگاه پيامبر مجبور نيست به علم خود عمل كند بلكه از روى اختيار به آن عمل مىكند ، همانطور كه طبيب مزبور با داشتن آگاهى از وضع آن آب آلوده اجبارى به ننوشيدن آن ندارد بلكه از روى اراده از شرب آن خوددارى مىكند .\r\nو اگر گفته شود چرا پيامبر ص مشمول چنين فضل الهى شده است نه ديگران ، بايد گفت اين به خاطر مسئوليت سنگين رهبرى است كه بر دوش او گذاشته شده است و بر دوش ديگران نيست زيرا خداوند به همان مقدار كه مسئوليت مىدهد ، توان و نيرو مىبخشد . ( دقت كنيد ) .\r\n\r\n[ سوره النساء ‹ 4 › : آيه 114 
  ]\r\nلا خَيْرَ فِي كَثِيرٍ مِنْ نَجْواهُمْ إِلَّا مَنْ أَمَرَ بِصَدَقَةٍ أَوْ مَعْرُوفٍ أَوْ إِصْلاحٍ بَيْنَ النَّاسِ وَمَنْ يَفْعَلْ ذلِكَ ابْتِغاءَ مَرْضاتِ اللَّه فَسَوْفَ نُؤْتِيه أَجْراً عَظِيماً ‹ 114 ›\r\n\r\nترجمه :\r\n114 - در بسيارى از سخنان در گوشى ( و جلسات محرمانه ) آنها خير و سودى نيست مگر كسى كه ( به اين وسيله ) امر به كمك به ديگران يا كار نيك يا اصطلاح در ميان مردم كند ، و هر كس براى خشنودى پروردگار چنين كند پاداش بزرگى به او خواهيم داد .\r\n","description":"","footnote":"","page_name":" 124 ","page_number":124},
  {"content":"\r\n\r\nتفسير :\r\n\r\nسخنان در گوشى\r\nدر آيات گذشته اشاره اى به جلسات مخفيانه شبانه و شيطنت آميز بعضى از منافقان يا مانند آنها شده بود ، در اين آيه بطور مشروحتر از آن تحت عنوان نجوا بحث مىشود .\r\n« نجوا » تنها بمعنى سخنان در گوشى نيست بلكه هر گونه جلسات سرى و مخفيانه را نيز شامل مىشود ، زيرا در اصل از ماده « نجوة » ( بر وزن دفعة ) بمعنى « سرزمين مرتفع » گرفته شده است ، چون سرزمينهاى مرتفع از اطراف خود جدا هستند ، و از آنجا كه جلسات سرى و سخنان در گوشى از اطرافيان جدا مىشود ، به آن « نجوى » گفته‌اند و بعضى معتقدند كه همه اينها از ماده نجات بمعنى « رهايى » گرفته شده است ، زيرا يك نقطه مرتفع از هجوم سيلاب در امان است ، و يك مجلس سرى يا سخن در گوشى از اطلاع ديگران بر كنار مىباشد .\r\nبه هر حال آيه مىگويد : « در غالب جلسات محرمانه و مخفيانه آنها كه بر اساس نقشه‌هاى شيطنت آميز بنا شده خير و سودى نيست » .\r\n( * ( لا خَيْرَ فِي كَثِيرٍ مِنْ نَجْواهُمْ ) * ) سپس براى اينكه گمان نشود هر گونه نجوا و سخن در گوشى يا جلسات سرى مذموم و ممنوع است ، چند مورد به عنوان مقدمه بيان يك قانون كلى ، به صورت استثناء در ذيل آيه ذكر كرده مىفرمايد :\r\n« مگر اينكه كسى در نجواى خود ، توصيه به صدقه و كمك به ديگران ، يا انجام كار نيك ، و يا اصلاح در ميان مردم مىنمايد » .\r\n","description":"","footnote":"","page_name":" 125 ","page_number":125},
  {"content":"\r\n( * ( إِلَّا مَنْ أَمَرَ بِصَدَقَةٍ أَوْ مَعْرُوفٍ أَوْ إِصْلاحٍ بَيْنَ النَّاسِ ) * ) و « اين گونه نجوىها اگر به خاطر تظاهر و رياكارى نباشد بلكه منظور از آن كسب رضاى پروردگار بوده باشد ، خداوند پاداش بزرگى براى آن مقرر خواهد فرمود » .\r\n( * ( وَمَنْ يَفْعَلْ ذلِكَ ابْتِغاءَ مَرْضاتِ اللَّه فَسَوْفَ نُؤْتِيه أَجْراً عَظِيماً ) * ) اصولا نجوا و سخنان درگوشى و تشكيل جلسات سرى در قرآن به عنوان يك عمل شيطانى معرفى شده است .\r\n« إِنَّمَا النَّجْوى مِنَ الشَّيْطانِ » :\r\n« نجوى از شيطان است » ( 1 ) زيرا اين كار غالبا براى اعمال نادرست صورت ميگيرد ، چون انجام كار خير و مفيد و مثبت معمولا چيز محرمانه و مخفيانه اى نيست كه مردم بخواهند با سخنان درگوشى آن را انجام دهند .\r\nولى از آنجا كه گاهى شرائط فوق العاده اى پيش مىآيد كه انسان مجبور مىشود در كارهاى نيك از روش نجوا استفاده كند اين استثناء مكرر در قرآن آمده است .\r\nيا أَيُّهَا الَّذِينَ آمَنُوا إِذا تَناجَيْتُمْ فَلا تَتَناجَوْا بِالإِثْمِ وَالْعُدْوانِ وَمَعْصِيَةِ الرَّسُولِ وَتَناجَوْا بِالْبِرِّ وَالتَّقْوى :\r\n« اى كسانى كه ايمان آورده‌ايد هنگامى كه نجوا مىكنيد براى گناه و ستم و نافرمانى پيامبر ص نجوا نكنيد و تنها براى كار نيك و پرهيز كارى نجوا داشته باشيد » ( 2 ) .\r\nاساسا نجوا اگر در حضور جمعيت انجام پذيرد سوء ظن افراد را بر مىانگيزد ، و گاهى حتى در ميان دوستان ايجاد بدبينى مىكند ، به همين دليل بهتر است\r\n\r\n","description":"","footnote":"\r\n( 1 ) سوره مجادله آيه 10 .\r\n( 2 ) سوره مجادله آيه 9 .\r\n","page_name":" 126 ","page_number":126},
  {"content":"\r\nكه جز در موارد ضرورت از اين موضوع استفاده نشود و فلسفه حكم مزبور در قرآن نيز همين است .\r\nالبته گاهى حفظ آبروى انسانى ايجاب مىكند كه از نجوا استفاده شود ، و از جمله آن كمكهاى مالى است كه در آيه فوق به عنوان صدقه از آن ياد شده است .\r\nو يا امر به معروف كردن كه گاهى اگر آشكارا گفته شود ، طرف ، در برابر جمعيت شرمنده مىشود ، و شايد به همين علت از پذيرش آن امتناع ورزد و مقاومت كند ، كه در آيه فوق از آن تعبير به معروف شده است .\r\nو يا در موارد اصلاح بين مردم كه گاهى آشكارا گفتن مسائل جلو اصلاح را مىگيرد ، و بايد با هر كدام از طرفين دعوا جداگانه و به صورت نجوا صحبت شود تا نقشه اصلاحى پياده گردد .\r\nدر اين سه مورد و آنچه مانند آنست ، ضرورت اقتضا مىكند كه كار مثبت در زير چتر نجوا قرار گيرد .\r\nقابل توجه اينكه موارد سه گانه فوق همه در عنوان « صدقه » مندرج است زيرا آن كس كه امر به معروف مىكند ، زكات علم مىپردازد و آن كس كه اصلاح ذات البين مىنمايد زكات نفوذ و حيثيت خود را در ميان مردم ادا مىكند چنان كه از على ع نقل شده كه فرمود :\r\nان اللَّه فرض عليكم زكات جاهكم كما فرض عليكم زكات ما ملكت ايديكم\r\n: « خداوند بر شما واجب كرده است زكات نفوذ و حيثيت اجتماعى بپردازيد همانطور كه بر شما واجب كرده كه زكات مال بدهيد » ( 1 ) .\r\nو از پيامبر اكرم ص نقل شده كه به ابو ايوب فرمود :\r\nالا ادلك على صدقة يحبها اللَّه و رسوله تصلح بين الناس اذا تفاسدوا و تقرب بينهم اذا تباعدوا\r\n:\r\n\r\n","description":"","footnote":"\r\n( 1 ) نور الثقلين جلد اول صفحه 550 و تفاسير ديگر .\r\n","page_name":" 127 ","page_number":127},
  {"content":"\r\nآيا تو را از صدقه اى آگاه كنم كه خدا و پيامبرش آن را دوست دارند :\r\nهنگامى كه مردم با يكديگر دشمن شوند آنها را اصلاح ده و زمانى كه از هم دور گردند آنها را به هم نزديك كن » ( 1 ) .\r\n\r\n[ سوره النساء ‹ 4 › : آيه 115 
  ]\r\nوَ مَنْ يُشاقِقِ الرَّسُولَ مِنْ بَعْدِ ما تَبَيَّنَ لَه الْهُدى وَيَتَّبِعْ غَيْرَ سَبِيلِ الْمُؤْمِنِينَ نُوَلِّه ما تَوَلَّى وَنُصْلِه جَهَنَّمَ وَساءَتْ مَصِيراً ‹ 115 ›\r\n\r\nترجمه :\r\n115 - كسى كه بعد از آشكار شدن حق از در مخالفت با پيامبر در آيد و از راهى جز راه مومنان پيروى كند ما او را به همان راه كه مىرود مىبريم و به دوزخ داخل مىكنيم و جايگاه بدى دارد .\r\n\r\nشان نزول :\r\nدر شان نزول آيات سابق گفتيم كه بشير بن ابيرق ، پس از سرقت از مسلمانى ، شخص بىگناهى را متهم ساخت و با صحنه سازى در حضور پيغمبر ص خود را تبرئه كرد ولى با نزول آيات گذشته رسوا شد ، و بدنبال اين رسوايى بجاى اينكه توبه كند و به راه باز گردد ، راه كفر را پيش گرفت و رسما از زمره مسلمانان خارج گرديد ، آيه فوق نازل شد و ضمن اشاره به اين موضوع ، يك حكم كلى و عمومى اسلامى را بيان ساخت .\r\n\r\nتفسير :\r\nهنگامى كه انسان مرتكب خلافى مىشود ، پس از آگاهى دو راه در\r\n\r\n","description":"","footnote":"\r\n( 1 ) تفسير قرطبى جلد سوم صفحه 1955 ذيل آيه .\r\n","page_name":" 128 ","page_number":128},
  {"content":"\r\nپيش دارد راه بازگشت و توبه كه اثر آن در شستشوى گناه در چند آيه پيش بيان گرديد ، راه ديگر ، راه لجاجت و عناد است كه به نتيجه شوم آن در اين آيه اشاره شده و مىفرمايد :\r\n« كسى كه بعد از آشكار شدن حق از در مخالفت و عناد در برابر پيامبر ص در آيد و راهى جز راه مؤمنان انتخاب نمايد ، ما او را به همان راه كه مىرود مىكشانيم و در قيامت به دوزخ مىفرستيم و چه جايگاه بدى در انتظار او است » .\r\n( * ( وَمَنْ يُشاقِقِ الرَّسُولَ مِنْ بَعْدِ ما تَبَيَّنَ لَه الْهُدى وَيَتَّبِعْ غَيْرَ سَبِيلِ الْمُؤْمِنِينَ نُوَلِّه ما تَوَلَّى وَنُصْلِه جَهَنَّمَ وَساءَتْ مَصِيراً ) * ) .\r\nبايد توجه داشت كه « يشاقق » از ماده « شقاق » بمعنى مخالفت آگاهانه توام با عداوت و دشمنى است ، و جمله * ( مِنْ بَعْدِ ما تَبَيَّنَ لَه الْهُدى ) * :\r\n« پس از روشن شدن هدايت و راه راست » نيز اين معنى را تاكيد مىكند و در واقع چنين افرادى سرنوشتى بهتر از اين نمىتوانند داشته باشند ، سرنوشتى كه هم عاقبت شوم در اين جهان و هم عاقبت دردناك در آن جهان دارد .\r\nاما در اين جهان همانطور كه قرآن مىگويد : روز به روز در مسير غلط خود راسختر مىشوند و زاويه انحراف آنها از جاده حق ، با پيشروى در بيراهه بيشتر مىشود و اين سرنوشتى است كه خود آنها براى خويشتن انتخاب كرده‌اند ، و بنائى است كه پايه گذارى آن به دست خودشان شده است و بنا بر اين هيچگونه ستمى در باره آنها به عمل نيامده ، و اين كه مىفرمايد : * ( نُوَلِّه ما تَوَلَّى ) * : « ما او را به همان راه كه مىرود مىكشانيم » اشاره به همين سلب توفيق معنوى ، و عدم تشخيص حق و پيشروى در بيراهه است ( شرح اين موضوع را در تفسير هدايت و ضلالت در جلد اول صفحه 50 بيان كرده‌ايم ) .\r\nو آنجا كه مىگويد « * ( نُصْلِه جَهَنَّمَ ) * » اشاره به سرنوشت آنها در رستاخيز است .\r\n","description":"","footnote":"","page_name":" 129 ","page_number":129},
  {"content":"\r\nدر باره جمله * ( نُوَلِّه ما تَوَلَّى ) * تفسير ديگرى نيز هست و آن اينكه : « ما چنين افراد را تحت سرپرستى معبودهاى ساختگى كه براى خود انتخاب كرده‌اند ، قرار ميدهيم » .\r\n\r\nحجيت اجماع\r\nيكى از دلائل چهارگانه فقه ، اجماع بمعنى اتفاق علماء و دانشمندان اسلامى در يك مسئله فقهى است ، در اصول فقه براى اثبات حجيت اجماع دلائل مختلفى ذكر كرده‌اند ، از جمله آيه فوق است كه جمعى آن را دليل بر حجيت اجماع مىدانند ، زيرا مىگويد :\r\n« هر كس طريقى غير از طريق مؤمنان انتخاب كند ، سرنوشت شومى در دنيا و آخرت دارد » و بنا بر اين هنگامى كه مؤمنان راهى را در مسئله اى برگزيدند همه بايد از آن پيروى كنند .\r\nولى حق اين است كه آيه فوق هيچگونه ارتباطى با مسئله حجيت اجماع ندارد ( البته ما اجماع را حجت مىدانيم مشروط به اينكه از آن كشف قول معصوم كنيم و يا معصوم شخصا ، و لو بطور ناشناس ، در ضمن اصحاب اجماع باشد ، ولى دليل حجت چنين اجماعى همان حجيت سنت و قول معصوم است نه آيه فوق ) زيرا :\r\nاولا مجازاتهايى كه در آيه تعيين شده براى كسانى است كه آگاهانه ، مخالفت با پيغمبر ص كنند و راهى غير راه مؤمنان را انتخاب نمايند ، يعنى اين دو بايد دست به دست هم بدهند تا چنان ثمره شومى داشته باشد وانگهى بايد از روى علم و آگاهى صورت گيرد ، و اين موضوع هيچگونه ارتباطى با مسئله حجيت اجماع ندارد و اجماع را به تنهايى حجت نمىكند .\r\nثانيا منظور از * ( سَبِيلِ الْمُؤْمِنِينَ ) * ، راه توحيد و خدا پرستى و اصل اسلام\r\n","description":"","footnote":"","page_name":" 130 ","page_number":130},
  {"content":"\r\nاست نه فتاواى فقهى و احكام فرعى ، همانطور كه ظاهر آيه علاوه بر شان نزول آن به اين حقيقت گواهى مىدهد .\r\nو در حقيقت ، پيروى از غير طريق مؤمنان چيزى جز مخالفت با پيامبر ص نيست و هر دو بازگشت به يك مطلب مىكند .\r\nلذا در حديثى از امام باقر ع ميخوانيم :\r\nهنگامى كه امير مؤمنان على ع در كوفه بود ، جمعى خدمت او آمدند ، و تقاضا كردند كه براى آنها امام جماعتى انتخاب كند ( تا در ماه رمضان نمازهاى مستحبى معروف به تراويح را كه در زمان عمر به جماعت ميخواندند با او بخوانند ) امام از اين كار امتناع ورزيد و از چنين جماعتى نهى كرد ( زيرا جماعت در نافله مشروع نيست ) اين جمعيت با اينكه اين حكم قاطع را از امام و پيشواى خود شنيده بودند لجاجت بخرج داده و جار و جنجال بلند كردند كه بيائيد و در اين ماه رمضان ، اشك بريزيد ! ، جمعى از دوستان على ع به خدمتش رسيدند و عرض كردند : عده اى در برابر اين دستور شما تسليم نيستند ، فرمود : آنها را به حال خود وابگذاريد هر كس را ميخواهند انتخاب كنند تا اين جماعت ( نامشروع ) را بجا آورد و سپس آيه فوق را تلاوت فرمود ( 1 ) .\r\nاين حديث نيز آنچه را كه در مورد تفسير آيه گفتيم تاييد مىكند .\r\n\r\n","description":"","footnote":"\r\n( 1 ) نور الثقلين جلد اول صفحه 551 .\r\n","page_name":" 131 ","page_number":131},
  {"content":"\r\n\r\n[ سوره النساء ‹ 4 › : آيه 116 
  ]\r\nإِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ وَمَنْ يُشْرِكْ بِاللَّه فَقَدْ ضَلَّ ضَلالًا بَعِيداً ‹ 116 ›\r\n\r\nترجمه :\r\n116 - خداوند شرك به او را نمىآمرزد ( ولى ) كمتر از آن را براى هر كس بخواهد ( و شايسته بيند ) مىآمرزد و هر كس براى خدا شريكى قائل شود در گمراهى دورى افتاده است .\r\n\r\nتفسير : شرك گناه نابخشودنى\r\nدر اينجا بار ديگر بدنبال بحثهاى مربوط به منافقان و مرتدان يعنى كسانى كه بعد از قبول اسلام به سوى كفر باز مىگردند ، اشاره به اهميت گناه شرك مىكند كه گناهى است غير قابل عفو و بخشش و هيچ گناهى بالاتر از آن متصور نيست .\r\nمضمون اين آيه با تفاوت در همين سوره گذشت ( آيه 48 ) .\r\nالبته اين گونه تكرار در مسائل تربيتى لازمه بلاغت است زيرا مسائل اساسى و مهم بايد در فواصل مختلفى تكرار شود تا در نفوس و افكار ، راسخ گردد .\r\nدر حقيقت گناهان همانند بيماريهاى گوناگونند ، ما دام كه بيمارى به مراكز اصلى بدن حمله ور نشده و آنها را از كار نينداخته است نيروى دفاعى تن اميد بهبودى را همراه دارد اما اگر فى المثل بيمارى ، مركز اصلى بدن يعنى مغز را مورد هجوم قرار داد و فلج ساخت درهاى اميد بسته خواهد شد و\r\n","description":"","footnote":"","page_name":" 132 ","page_number":132},
  {"content":"\r\nمرگ حتمى بدنبال آن فرا مىرسد ، « شرك » چيزى است كه مركز حساس روح آدمى را از كار مىاندازد ، و تاريكى و ظلمت در جان او مىپاشد و با وجود آن هيچگونه اميد نجات نيست ، اما اگر حقيقت توحيد و يكتاپرستى كه سرچشمه هر گونه فضيلت و جنبش و حركت است ، زنده باشد اميد بخشش در مورد بقيه گناهان وجود دارد .\r\n( * ( إِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ ) * ) همانطور كه گفتيم در همين سوره دو بار اين آيه تكرار شده است تا آثار شرك و بت پرستى كه ساليان دراز در اعماق نفوس آن مردم لانه كرده بود ، براى هميشه شستشو گردد ، و آثار معنوى و مادى توحيد بر شاخسار وجود آنها آشكار شود ، منتها ذيل دو آيه با هم تفاوت مختصرى دارد در اينجا ميفرمايد :\r\n« هر كس براى خدا شريكى قائل شود در گمراهى دورى گرفتار شده » .\r\n( * ( وَمَنْ يُشْرِكْ بِاللَّه فَقَدْ ضَلَّ ضَلالًا بَعِيداً ) * ) ولى در گذشته فرمود : « كسى كه براى خدا شريك قائل شود دروغ و افتراى بزرگى زده است » .\r\n( وَمَنْ يُشْرِكْ بِاللَّه فَقَدِ افْتَرى إِثْماً عَظِيماً ) .\r\nدر حقيقت در آنجا اشاره به مفسده بزرگ شرك از جنبه الهى و شناسايى خدا شده و در اينجا زيانهاى غير قابل جبران آن براى خود مردم بيان گرديده است ، آنجا جنبه علمى مساله را بررسى مىكند و اينجا جنبه عملى و نتائج خارجى آن را ، و روشن است كه اين هر دو به اصطلاح لازم و ملزوم يكديگرند ( توضيحات ديگرى در زمينه اين آيه در جلد سوم همين تفسير صفحه 409 داده‌ايم ) .\r\n","description":"","footnote":"","page_name":" 133 ","page_number":133},
  {"content":"\r\n\r\n[ سوره النساء ‹ 4 › : آيات 117 تا 121 
  ]\r\nإِنْ يَدْعُونَ مِنْ دُونِه إِلَّا إِناثاً وَإِنْ يَدْعُونَ إِلَّا شَيْطاناً مَرِيداً ‹ 117 › لَعَنَه اللَّه وَقالَ لأَتَّخِذَنَّ مِنْ عِبادِكَ نَصِيباً مَفْرُوضاً ‹ 118 › وَلأُضِلَّنَّهُمْ وَلأُمَنِّيَنَّهُمْ وَلآمُرَنَّهُمْ فَلَيُبَتِّكُنَّ آذانَ الأَنْعامِ وَلآمُرَنَّهُمْ فَلَيُغَيِّرُنَّ خَلْقَ اللَّه وَمَنْ يَتَّخِذِ الشَّيْطانَ وَلِيًّا مِنْ دُونِ اللَّه فَقَدْ خَسِرَ خُسْراناً مُبِيناً ‹ 119 › يَعِدُهُمْ وَيُمَنِّيهِمْ وَما يَعِدُهُمُ الشَّيْطانُ إِلَّا غُرُوراً ‹ 120 › أُولئِكَ مَأْواهُمْ جَهَنَّمُ وَلا يَجِدُونَ عَنْها مَحِيصاً ‹ 121 ›\r\n\r\nترجمه :\r\n117 - آنها غير از خدا تنها بتهايى را مىخوانند كه اثرى ندارند و ( يا ) فقط شيطان سركش و ويرانگر را مىخوانند .\r\n118 - خداوند او را از رحمت خويش بدور ساخته و او گفته است كه از بندگان تو سهم معينى خواهم گرفت .\r\n119 - و آنها را گمراه مىكنم و به آرزوها سرگرم مىسازم و به آنها دستور مىدهم كه ( اعمال خرافى انجام دهند و ) گوش چهارپايان را بشكافند و آفرينش ( پاك ) خدايى را تغيير دهند ، ( فطرت توحيد را به شرك بيالايند ) و آنها كه شيطان را به جاى خدا ولى خود برگزينند زيان آشكارى كرده‌اند .\r\n120 - شيطان به آنها وعده‌ها ( ى دروغين ) مىدهد و به آرزوها سرگرم مىسازد و جز فريب و نيرنگ به آنها وعده نمىدهد .\r\n121 - آنها ( پيروان شيطان ) جايگاهشان جهنم است و هيچ راه فرارى ندارند .\r\n","description":"","footnote":"","page_name":" 134 ","page_number":134},
  {"content":"\r\n\r\nتفسير : نقشه‌هاى شيطان\r\nآيه نخست توضيحى است براى حال مشركان ، كه در آيه قبل به سرنوشت شوم آنها اشاره شد و در حقيقت علت گمراهى شديد آنها را بيان مىكند و مىگويد : « آنها بقدرى كوتاه فكرند كه خالق و آفريدگار جهان پهناور هستى را رها كرده و در برابر موجوداتى سر تعظيم فرود مىآورند كه كمترين اثر مثبتى ندارند بلكه گاهى همانند شيطان ، ويرانگر و گمراه كننده نيز مىباشند » .\r\n( * ( إِنْ يَدْعُونَ مِنْ دُونِه إِلَّا إِناثاً وَإِنْ يَدْعُونَ إِلَّا شَيْطاناً مَرِيداً ) * ) قابل توجه اينكه : معبودهاى مشركان در اين آيه منحصر به دو چيز شناخته شده « اناث » و « شيطان مريد » .\r\nاناث جمع « انثى » از ماده « انث » ( بر وزن ادب ) به معنى موجود نرم و قابل انعطاف است ، و لذا هنگامى كه آهن در آتش نرم شود ، عرب مىگويد انث الحديد و اگر به جنس زن اناث و مؤنث گفته مىشود به خاطر آن است كه جنس لطيفتر و انعطافپذيرترى است .\r\nولى در اينجا بعضى از مفسران معتقدند كه قرآن اشاره به بتهاى معروف قبائل عرب مىكند كه هر كدام براى خود بتى انتخاب كرده ، اسم مؤنثى را بر آن نهاده بودند :\r\nاللات بمعنى « الهه » مؤنث اللَّه ، عزى مؤنث اعز ، و همچنين « منات » و « اساف » و « نائله » و مانند آنها - ولى بعضى ديگر از مفسران بزرگ عقيده دارند كه منظور از اناث در اينجا معنى معروف مؤنث نيست بلكه منظور همان ريشه لغوى آن است ، يعنى آنها معبودهايى را مىپرستيدند كه مخلوق ضعيفى\r\n","description":"","footnote":"","page_name":" 135 ","page_number":135},
  {"content":"\r\nبيش نبودند و به آسانى در دست آدمى به هر شكل در مىآمدند ، تمام وجودشان تاثر و « انعطافپذيرى » و تسليم در برابر حوادث بود ، و به عبارت روشنتر ، موجودهايى كه هيچگونه اراده و اختيارى از خود نداشتند و سرچشمه سود و زيان نبودند .\r\nو اما كلمه « مريد » از نظر ريشه لغت از ماده مرد ( بر وزن زرد ) بمعنى ريختن شاخ و برگ درخت است و به همين مناسبت به نوجوانى كه هنوز مو در صورتش نروئيده امرد گفته مىشود .\r\nبنا بر اين شيطان مريد ، يعنى شيطانى كه تمام صفات فضيلت از شاخسار وجودش فرو ريخته و چيزى از نقاط قوت در او باقى نمانده است .\r\nو يا از ماده مرود ( بر وزن سرود ) بمعنى طغيان و سركشى است يعنى معبود آنها شيطان طغيانگر و ويرانگر است .\r\nدر حقيقت قرآن معبودهاى آنها را چنين دسته بندى كرده كه يك دسته بىاثرند و بىخاصيت و دسته ديگر طغيانگرند و ويرانگر و كسى كه در برابر چنين معبودهايى سر تسليم فرود مىآورد در گمراهى آشكار است ! .\r\nسپس در آيات بعد اشاره به صفات شيطان و اهداف او و عداوت خاصى كه با فرزندان آدم دارد كرده و قسمتهاى مختلفى از برنامه‌هاى او را شرح ميدهد و قبل از هر چيز مىفرمايد : « خداوند او را از رحمت خويش دور ساخته » ( * ( لَعَنَه اللَّه ) * ) و در حقيقت ريشه تمام بدبختيها و ويرانگريهاى او همين دورى از رحمت خدا است كه بر اثر كبر و نخوت دامنش را گرفت ، بديهى است چنين موجودى كه بر اثر دورى از خدا از هر گونه خير و خوبى خالى است نمىتواند اثر مفيدى در زندگى دگران داشته باشد و ذات نايافته از هستى بخش چگونه ممكن است هستى آفرين گردد ، نه تنها مفيد نخواهد بود ، زيانبخش نيز خواهد بود .\r\nسپس ميفرمايد : شيطان سوگند ياد كرده كه چند برنامه را اجرا مىكند :\r\n","description":"","footnote":"","page_name":" 136 ","page_number":136},
  {"content":"\r\n1 - از بندگان تو نصيب معينى خواهم گرفت :\r\n( * ( وَقالَ لأَتَّخِذَنَّ مِنْ عِبادِكَ نَصِيباً مَفْرُوضاً ) * ) .\r\nاو ميداند قدرت بر گمراه ساختن همه بندگان خدا ندارد ، و تنها افراد هوسباز و ضعيف الايمان و ضعيف الاراده هستند كه در برابر او تسليم ميشوند .\r\n2 - آنها را گمراه مىكنم ( * ( وَلأُضِلَّنَّهُمْ ) * ) .\r\n3 - با آرزوهاى دور و دراز و رنگارنگ آنها را سرگرم ميسازم ( * ( وَلأُمَنِّيَنَّهُمْ ) * ) ( 1 ) ، 4 - آنها را به اعمال خرافى دعوت مىكنم ، از جمله فرمان مىدهم كه گوشهاى چهار پايان را بشكافند و يا قطع كنند .\r\n( * ( وَلآمُرَنَّهُمْ فَلَيُبَتِّكُنَّ آذانَ الأَنْعامِ ) * ) .\r\nو اين اشاره به يكى از اعمال زشت جاهلى است كه در ميان بتپرستان رائج بود كه گوش بعضى از چهارپايان را مىشكافتند و يا به كلى قطع مىكردند و سوار شدن بر آن را ممنوع مىدانستند و هيچگونه از آن استفاده نمىنمودند .\r\n5 - آنها را وادار ميسازم كه آفرينش پاك خدايى را تغيير دهند .\r\n( * ( وَلآمُرَنَّهُمْ فَلَيُغَيِّرُنَّ خَلْقَ اللَّه ) * ) اين جمله اشاره به آن است كه خداوند در نهاد اولى انسان توحيد و يكتاپرستى و هر گونه صفت و خوى پسنديده اى را قرار داده است ولى وسوسه‌هاى شيطانى و هوى و هوسها انسان را از اين مسير صحيح منحرف ميسازد و به بيراهه‌ها مىكشاند ، شاهد اين سخن آيه 30 سوره روم است .\r\nفَأَقِمْ وَجْهَكَ لِلدِّينِ حَنِيفاً فِطْرَتَ اللَّه الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّه ذلِكَ الدِّينُ الْقَيِّمُ\r\n\r\n","description":"","footnote":"\r\n( 1 ) اين كلمه از ماده منى ( بر وزن منع ) گرفته شده كه به معنى تقدير و اندازه گيرى است ولى بسيارى اوقات به معنى اندازه گيريهاى خيالى و آرزوهاى موهوم به كار مىرود و اگر به نطفه « منى » گفته مىشود آن هم به خاطر اين است كه اندازه گيرى نخستين موجودات زنده از آن آغاز مىگردد .\r\n","page_name":" 137 ","page_number":137},
  {"content":"\r\n: « روى خود را متوجه آئين خالص توحيد كن همان سرشتى كه خداوند از آغاز ، مردم را بر آن قرار داده و اين آفرينشى است كه نبايد تبديل گردد اين است دين صاف و مستقيم » .\r\nاز امام باقر و امام صادق ع نيز نقل شده كه منظور از آن تغيير فطرت توحيد و فرمان خدا است ( 1 ) .\r\nو اين ضرر غير قابل جبرانى است كه شيطان بر پايه سعادت انسان مىزند زيرا حقايق و واقعيات را با يك سلسله اوهام و وساوس قلب مىكند و بدنبال آن سعادت بشقاوت تبديل مىگردد .\r\nو در پايان يك اصل كلى را بيان كرده ، ميفرمايد : « هر كس شيطان را بجاى خداوند بعنوان ولى و سرپرست خود انتخاب كند زيان آشكارى كرده » .\r\n( * ( وَمَنْ يَتَّخِذِ الشَّيْطانَ وَلِيًّا مِنْ دُونِ اللَّه فَقَدْ خَسِرَ خُسْراناً مُبِيناً ) * ) .\r\nدر آيه بعد چند نكته كه به منزله دليل براى مطلب سابق است بيان شده :\r\n« شيطان پيوسته به آنها وعده‌هاى دروغين مىدهد ، و به آرزوهاى دور و دراز سرگرم مىكند ولى جز فريب و خدعه كارى براى آنها انجام نمىدهد » .\r\n( * ( يَعِدُهُمْ وَيُمَنِّيهِمْ وَما يَعِدُهُمُ الشَّيْطانُ إِلَّا غُرُوراً ) * ) ( 2 ) .\r\nو در آخرين آيه از آيات مورد بحث ، سرنوشت نهايى پيروان شيطان چنين بيان شده : « آنها جايگاهشان دوزخ است و هيچ راه فرارى از آن ندارند » .\r\n( * ( أُولئِكَ مَأْواهُمْ جَهَنَّمُ وَلا يَجِدُونَ عَنْها مَحِيصاً ) * ) ( 3 ) .\r\n\r\n","description":"","footnote":"\r\n( 1 ) تفسير تبيان جلد 3 صفحه 334 .\r\n( 2 ) غرور در اصل به معنى اثر آشكار چيزى است ، ولى غالبا به آثارى كه ظاهرى فريبنده و باطنى ناپسند دارد گفته مىشود ، و به هر چيز اعم از مال و ثروت و قدرت و مقام كه انسان را بفريبد و از راه حق باز دارد مايه غرور گفته مىشود .\r\n( 3 ) محيص از ماده « حيص » به معنى عدول و صرف نظر كردن است بنا بر اين محيص به معنى وسيله عدول و راه فرار مىآيد .\r\n","page_name":" 138 ","page_number":138},
  {"content":"\r\n\r\n[ سوره النساء ‹ 4 › : آيه 122 
  ]\r\nوَ الَّذِينَ آمَنُوا وَعَمِلُوا الصَّالِحاتِ سَنُدْخِلُهُمْ جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها أَبَداً وَعْدَ اللَّه حَقًّا وَمَنْ أَصْدَقُ مِنَ اللَّه قِيلًا ‹ 122 ›\r\n\r\nترجمه :\r\n122 - و كسانى كه ايمان آورده‌اند و عمل صالح انجام داده‌اند به زودى آنها را در باغهايى از بهشت وارد مىكنيم كه نهرها از زير درختان آن جارى است ، جاودانه در آن خواهند ماند ، خدا وعده حق به شما مىدهد و كيست كه در گفتار و وعده هايش از خدا صادقتر باشد ؟ ! .\r\n\r\nتفسير :\r\nدر آيات گذشته چنين خوانديم : كسانى كه شيطان را ولى خود انتخاب كنند ، در زيان آشكارى هستند ، شيطان به آنها وعده دروغين ميدهد و با آرزوها سرگرم مىسازد ، و وعده شيطان جز فريب و مكر نيست ، در برابر آنها در اين آيه سرانجام كار افراد با ايمان بيان شده كه : « آنها كه ايمان آوردند و عمل صالح انجام دادند به زودى در باغهايى از بهشت وارد مىشوند كه نهرها از زير درختان آن مىگذرد » .\r\n( * ( وَالَّذِينَ آمَنُوا وَعَمِلُوا الصَّالِحاتِ سَنُدْخِلُهُمْ جَنَّاتٍ تَجْرِي مِنْ تَحْتِهَا الأَنْهارُ ) * ) .\r\nاين نعمت همانند نعمتهاى اين دنيا زودگذر و ناپايدار نيست ، بلكه « مؤمنان براى هميشه آن را خواهند داشت » ( * ( خالِدِينَ فِيها أَبَداً ) * ) .\r\nاين وعده همانند وعده‌هاى دروغين شيطان نيست ، بلكه « وعده اى است حقيقى و از ناحيه خدا » ( * ( وَعْدَ اللَّه حَقًّا ) * ) .\r\n","description":"","footnote":"","page_name":" 139 ","page_number":139},
  {"content":"\r\nبديهى است هيچ كس نمىتواند صادقتر از خدا در وعده‌ها و سخنانش باشد .\r\n( * ( وَمَنْ أَصْدَقُ مِنَ اللَّه قِيلًا ) * ) زيرا تخلف از وعده ، يا به خاطر ناتوانى است ، يا جهل و نياز ، كه تمام اينها از ساحت مقدس او دور است .\r\n\r\n[ سوره النساء ‹ 4 › : آيات 123 تا 124 
  ]\r\nلَيْسَ بِأَمانِيِّكُمْ وَلا أَمانِيِّ أَهْلِ الْكِتابِ مَنْ يَعْمَلْ سُوءاً يُجْزَ بِه وَلا يَجِدْ لَه مِنْ دُونِ اللَّه وَلِيًّا وَلا نَصِيراً ‹ 123 › وَمَنْ يَعْمَلْ مِنَ الصَّالِحاتِ مِنْ ذَكَرٍ أَوْ أُنْثى وَهُوَ مُؤْمِنٌ فَأُولئِكَ يَدْخُلُونَ الْجَنَّةَ وَلا يُظْلَمُونَ نَقِيراً ‹ 124 ›\r\n\r\nترجمه :\r\n123 - ( فضيلت و برترى ) به آرزوهاى شما و آرزوهاى اهل كتاب نيست ، هر كس كه عمل بد كند كيفر داده مىشود ، و كسى را جز خدا ، ولى و ياور خود نخواهد يافت 124 - و كسى كه چيزى از اعمال صالح انجام دهد خواه مرد باشد يا زن ، اما ايمان داشته باشد ، چنان كسانى داخل در بهشت مىشوند و كمترين ستمى به آنها نخواهد شد .\r\n\r\nشان نزول :\r\nدر تفسير مجمع البيان و تفاسير ديگر چنين آمده است كه مسلمانان و اهل كتاب هر كدام بر ديگرى افتخار مىكردند ، اهل كتاب مىگفتند پيامبر ما قبل از پيامبر شما بوده است ، كتاب ما از كتاب شما سابقه دارتر است ، و مسلمانان مىگفتند پيامبر ما خاتم پيامبران است ، و كتابش آخرين و كاملترين كتب آسمانى است ، بنا بر اين ما بر شما امتياز داريم .\r\n","description":"","footnote":"","page_name":" 140 ","page_number":140},
  {"content":"\r\nو طبق روايت ديگرى يهود مىگفتند : « ما ملت برگزيده‌ايم ، و آتش دوزخ جز روزهاى معدودى به ما نخواهد رسيد » .\r\n( وَقالُوا لَنْ تَمَسَّنَا النَّارُ إِلَّا أَيَّاماً مَعْدُودَةً ) ( 1 ) .\r\nو مسلمانان مىگفتند ما بهترين امتها هستيم ، زيرا خداوند در باره ما گفته است .\r\n( كُنْتُمْ خَيْرَ أُمَّةٍ أُخْرِجَتْ لِلنَّاسِ ) ( 2 ) آيه فوق نازل شد و بر اين ادعاها قلم بطلان كشيد ، و ارزش هر كس را به اعمالش معرفى كرد .\r\n\r\nتفسير :\r\n\r\nامتيازات واقعى و دروغين\r\nدر اين دو آيه يكى از اساسىترين پايه‌هاى اسلام بيان شده است ، كه ارزش وجودى اشخاص و پاداش و كيفر آنها هيچ گونه ربطى به ادعاها و آرزوهاى آنها ندارد ، بلكه تنها بستگى به عمل و ايمان دارد ، اين اصلى است ثابت و سنتى است تغييرناپذير ، و قانونى است كه تمام ملتها در برابر آن يكسانند لذا در آيه نخست مىفرمايد : « فضيلت و برترى به آرزوهاى شما و آرزوهاى اهل كتاب نيست » .\r\n( * ( لَيْسَ بِأَمانِيِّكُمْ وَلا أَمانِيِّ أَهْلِ الْكِتابِ ) * ) .\r\nسپس اضافه مىكند : « هر كس عمل بدى انجام دهد كيفر خود را در برابر آن خواهد گرفت و هيچ كس را جز خدا ولى و ياور خويش نمىيابد » .\r\n\r\n","description":"","footnote":"\r\n( 1 ) سوره بقره آيه 80 .\r\n( 2 ) سوره آل عمران آيه 110 .\r\n","page_name":" 141 ","page_number":141},
  {"content":"\r\n( * ( مَنْ يَعْمَلْ سُوءاً يُجْزَ بِه وَلا يَجِدْ لَه مِنْ دُونِ اللَّه وَلِيًّا وَلا نَصِيراً ) * ) .\r\n« و همچنين كسانى كه عمل صالح بجا آورند و با ايمان باشند اعم از مرد و زن آنها وارد بهشت خواهند شد و كمترين ستمى به آنها نمىشود » .\r\n( * ( وَمَنْ يَعْمَلْ مِنَ الصَّالِحاتِ مِنْ ذَكَرٍ أَوْ أُنْثى وَهُوَ مُؤْمِنٌ فَأُولئِكَ يَدْخُلُونَ الْجَنَّةَ وَلا يُظْلَمُونَ نَقِيراً ) * ) ( 1 ) .\r\nو به اين ترتيب قرآن به تعبير ساده معمولى به اصطلاح « آب پاك » به روى دست همه ريخته است و وابستگىهاى ادعايى و خيالى و اجتماعى و نژادى و مانند آن را نسبت به يك مذهب به تنهايى بىفايده مىشمرد ، و اساس را ايمان به مبانى آن مكتب و عمل به برنامه‌هاى آن معرفى مىكند .\r\nدر ذيل آيه اول حديثى در منابع شيعه و اهل تسنن وارد شده كه پس از نزول اين آيه بعضى از مسلمانان آن چنان در وحشت فرو رفتند كه از ترس به گريه افتادند زيرا مىدانستند انسان خطا كار است و بالآخره ممكن است گناهانى از او سرزند ، اگر بنا باشد هيچگونه عفو و بخششى در كار نباشد ، كيفر همه اعمال بد خود را ببيند كار ، بسيار مشكل خواهد شد و لذا به پيامبر ص عرض كردند كه اين آيه چيزى براى ما باقى نگذارده است ، پيامبر ص فرمود :\r\n« قسم به آن كس كه جانم به دست او است مطلب همان است كه در اين آيه نازل شده ، ولى اين بشارت را به شما بدهم كه موجب نزديكى شما به خدا و تشويق به انجام كارهاى نيك گردد ، مصائبى كه به شما مىرسد كفاره گناهان شما است حتى خارى كه در پاى شما مىخلد ! » ( 2 ) .\r\n\r\n","description":"","footnote":"\r\n( 1 ) تفسير « نقير » و ريشه اصلى آن در ذيل آيه 53 همين سوره گذشت .\r\n( 2 ) نور الثقلين جلد اول صفحه 553 .\r\n","page_name":" 142 ","page_number":142},
  {"content":"\r\n\r\nسؤال :\r\nممكن است كسانى از جمله * ( وَلا يَجِدْ لَه مِنْ دُونِ اللَّه وَلِيًّا وَلا نَصِيراً ) * :\r\n« هيچكس را سرپرست و ياور در برابر گناهان نمىبيند » چنين استدلال كنند كه با وجود اين جمله مساله شفاعت و مانند آن به كلى منتفى خواهد بود و آيه را دليل نفى مطلق شفاعت بگيرند .\r\n\r\nپاسخ :\r\nهمانطور كه سابقا هم اشاره كرده‌ايم ، معنى شفاعت اين نيست كه شفيعان همانند پيامبران و امامان و صالحان دستگاه مستقلى در برابر خداوند دارند ، بلكه شفاعت آنها نيز به فرمان خدا است و بدون اجازه او ، و شايستگى و لياقت شفاعت شوندگان ، هيچگاه اقدام به شفاعت نخواهند كرد ، بنا بر اين چنين شفاعتى سرانجام به خدا باز مىگردد ، و شعبه اى از ولايت و نصرت و كمك و يارى خداوند محسوب مىشود .\r\n\r\n[ سوره النساء ‹ 4 › : آيات 125 تا 126 
  ]\r\nوَ مَنْ أَحْسَنُ دِيناً مِمَّنْ أَسْلَمَ وَجْهَه لِلَّه وَهُوَ مُحْسِنٌ وَاتَّبَعَ مِلَّةَ إِبْراهِيمَ حَنِيفاً وَاتَّخَذَ اللَّه إِبْراهِيمَ خَلِيلًا ‹ 125 › وَلِلَّه ما فِي السَّماواتِ وَما فِي الأَرْضِ وَكانَ اللَّه بِكُلِّ شَيْءٍ مُحِيطاً ‹ 126 ›\r\n\r\nترجمه :\r\n125 - و دين و آئين چه كسى بهتر است از آن كس كه خود را تسليم خدا كند ، و نيكوكار باشد و پيرو آئين خالص و پاك ابراهيم گردد و خدا ابراهيم را بدوستى خود انتخاب كرد .\r\n126 - و آنچه در آسمانها و زمين است از آن خدا است و خداوند به هر چيزى احاطه دارد .\r\n","description":"","footnote":"","page_name":" 143 ","page_number":143},
  {"content":"\r\n\r\nتفسير :\r\nدر آيات قبل ، سخن از تاثير ايمان و عمل بود و اينكه انتساب به هيچ مذهب و آئينى ، به تنهايى اثرى ندارد ، در عين حال در آيه مورد بحث براى اينكه سوء تفاهمى از بحث گذشته پيدا نشود ، برترى آئين اسلام را بر تمام آئينها به اين تعبير بيان كرده است : « چه آئينى بهتر است از آئين كسى كه با تمام وجود خود ، در برابر خدا تسليم شده ، و دست از نيكوكارى بر نمىدارد و پيرو آئين پاك خالص ابراهيم است » .\r\n( * ( وَمَنْ أَحْسَنُ دِيناً مِمَّنْ أَسْلَمَ وَجْهَه لِلَّه وَهُوَ مُحْسِنٌ وَاتَّبَعَ مِلَّةَ إِبْراهِيمَ حَنِيفاً ) * ) .\r\nالبته آيه به صورت استفهام بيان شده ، ولى منظور از آن گرفتن اقرار از شنونده ، نسبت به اين واقعيت است .\r\nدر اين آيه سه چيز مقياس بهترين آئين شمرده شده :\r\nنخست تسليم مطلق در برابر خدا « * ( أَسْلَمَ وَجْهَه لِلَّه ) * » ( 1 ) .\r\nديگر نيكوكارى ( * ( وَهُوَ مُحْسِنٌ ) * ) منظور از نيكو كارى در اينجا هر گونه نيكى با قلب و زبان و عمل است ، و در حديثى كه در تفسير نور الثقلين در ذيل اين آيه از پيامبر گرامى اسلام ص نقل شده در پاسخ اين سؤال كه منظور از احسان چيست ؟ چنين مىخوانيم :\r\nان تعبد اللَّه كانك تراه فان لم تكن تراه فانه يراك\r\n:\r\n\r\n","description":"","footnote":"\r\n( 1 ) وجه در لغت به معنى صورت است ولى از آنجا كه صورت آئينه روح و دل آدمى است ، و حواسى كه انسان را با خارج مربوط مىكند تقريبا همه در آن قرار داد و گاهى به معنى روح يا به معنى ذات نيز آمده است ، چنان كه در آيه 88 سوره قصص مىخوانيم * ( كُلُّ شَيْءٍ هالِكٌ إِلَّا وَجْهَه ) * : همه چيز جز ذات پاك خدا نابود مىشود .\r\n","page_name":" 144 ","page_number":144},
  {"content":"\r\n« احسان ( در اين آيه ) به اين است كه هر عملى در مسير بندگى خدا انجام مىدهى آن چنان باشد كه گويا خدا را مىبينى و اگر تو او را نمىبينى او ترا مىبيند و شاهد و ناظر تو است » .\r\nو ديگر پيروى از آئين پاك ابراهيم است .\r\n( * ( وَاتَّبَعَ مِلَّةَ إِبْراهِيمَ حَنِيفاً ) * ) ( 1 ) .\r\nدر پايان آيه دليل تكيه كردن روى آئين ابراهيم را چنين بيان مىكند كه خداوند ابراهيم را به عنوان خليل خود انتخاب كرد .\r\n( * ( وَاتَّخَذَ اللَّه إِبْراهِيمَ خَلِيلًا ) * ) .\r\n\r\nخليل يعنى چه ؟\r\n« خليل » ممكن است از ماده « خلت » ( بر وزن حجت ) به معنى « دوستى » بوده باشد و يا از ماده « خلت » ( بر وزن ضربت ) به معنى « نياز و احتياج » و در اينكه كداميك از اين دو معنى به مفهوم آيه فوق نزديكتر است در ميان مفسران گفتگو است ، جمعى معتقدند كه معنى دوم نزديكتر به حقيقت آيه مىباشد ، زيرا ابراهيم به خوبى احساس مىكرد كه در همه چيز بدون استثنا نيازمند بپروردگار است .\r\nولى از آنجا كه آيه فوق مىگويد : خداوند اين مقام را به ابراهيم داد استفاده مىشود كه منظور همان معنى دوستى است ، زيرا اگر بگوئيم خداوند\r\n\r\n","description":"","footnote":"\r\n( 1 ) ملة به معنى « دين و آئين » است تنها تفاوتى كه با يكديگر دارند اين است كه كلمه ملت به خداوند اضافه نمىشود و « ملة اللَّه » نمىگويند ، بلكه به پيامبر ص اضافه مىشود ، در حالى كه كلمه « دين » هم به خدا اضافه مىشود و هم به پيامبر ص و هم به افراد .\r\n« حنيف » به معنى كسى است كه از اديان باطل به سوى حق گرائيده است و شرح تفسير اين كلمه در جلد دوم تفسير نمونه صفحه 461 گذشت .\r\n","page_name":" 145 ","page_number":145},
  {"content":"\r\nابراهيم را بعنوان دوست خود انتخاب كرد بسيار مناسب به نظر مىرسد ، تا اينكه بگوئيم خداوند ابراهيم را نيازمند خود انتخاب كرد ، به علاوه نيازمندى مخلوقات خدا اختصاصى به ابراهيم ندارد .\r\n( يا أَيُّهَا النَّاسُ أَنْتُمُ الْفُقَراءُ إِلَى اللَّه - فاطر - 15 ) به خلاف دوستى خداوند كه همگى در آن يكسان نيستند .\r\nدر روايتى از امام صادق ع چنين مىخوانيم : كه خداوند اگر ابراهيم را به عنوان خليل ( دوست ) انتخاب كرد نه به خاطر نياز به دوستى او بود ، بلكه به خاطر اين بود كه ابراهيم بنده مفيد پروردگار و كوشا در راه رضاى او بود ( 1 ) اين روايت نيز شاهد بر اين است كه خليل در اينجا به معنى دوست مىباشد .\r\nو اما اينكه ابراهيم چه امتيازاتى داشت كه خداوند اين مقام را به او بخشيد ، در روايات علل مختلفى براى آن ذكر شده كه همه آنها ميتواند دليل اين انتخاب بوده باشد .\r\nاز جمله اينكه : در حديثى از امام صادق ع نقل شده\r\nانما اتخذ اللَّه ابراهيم خليلا لانه لم يرد احدا و لم يسئل احدا قط غير اللَّه\r\n: « خداوند ابراهيم را به عنوان خليل خود انتخاب كرد زيرا هرگز تقاضا كننده اى را محروم نساخت و هيچگاه از كسى نيز تقاضا نكرد » ( 2 ) و از بعضى از روايات ديگر استفاده مىشود كه اين مقام بر اثر كثرت سجود و اطعام گرسنگان و نماز در دل شب و يا بخاطر كوشا بودن در راه اطاعت پروردگار بوده است .\r\nسپس در آيه بعد اشاره به مالكيت مطلقه پروردگار و احاطه او به همه اشياء مىكند و ميفرمايد : « آنچه در آسمانها و زمين است ملك خدا است زيرا خداوند به همه چيز احاطه دارد » .\r\n\r\n","description":"","footnote":"\r\n( 1 ) مجمع البيان ذيل آيه شريفه .\r\n( 2 ) عيون اخبار الرضا بنا به نقل تفسير صافى ذيل آيه و تفسير برهان جلد اول صفحه 417 .\r\n","page_name":" 146 ","page_number":146},
  {"content":"\r\n( * ( وَلِلَّه ما فِي السَّماواتِ وَما فِي الأَرْضِ وَكانَ اللَّه بِكُلِّ شَيْءٍ مُحِيطاً ) * ) .\r\nاشاره به اينكه اگر خداوند ابراهيم را دوست خود انتخاب كرد نه بخاطر نياز به او بود زيرا خدا از همگان بىنياز است بلكه به خاطر سجايا و صفات فوق العاده و برجسته ابراهيم بود .\r\n\r\n[ سوره النساء ‹ 4 › : آيه 127 
  ]\r\nوَ يَسْتَفْتُونَكَ فِي النِّساءِ قُلِ اللَّه يُفْتِيكُمْ فِيهِنَّ وَما يُتْلى عَلَيْكُمْ فِي الْكِتابِ فِي يَتامَى النِّساءِ اللَّاتِي لا تُؤْتُونَهُنَّ ما كُتِبَ لَهُنَّ وَتَرْغَبُونَ أَنْ تَنْكِحُوهُنَّ وَالْمُسْتَضْعَفِينَ مِنَ الْوِلْدانِ وَأَنْ تَقُومُوا لِلْيَتامى بِالْقِسْطِ وَما تَفْعَلُوا مِنْ خَيْرٍ فَإِنَّ اللَّه كانَ بِه عَلِيماً ‹ 127 ›\r\n\r\nترجمه :\r\n127 - از تو در باره زنان سؤال مىكنند ، بگو خداوند در اين زمينه به شما پاسخ مىدهد و آنچه در قرآن در باره زنان يتيمى كه حقوق آنها را به آنها نمىدهيد و مىخواهيد با آنها ازدواج كنيد و همچنين در باره كودكان صغير و ناتوان براى شما بيان شده است ( قسمتى از سفارشهاى خداوند در اين زمينه مىباشد ، و نيز به شما سفارش مىكند كه ) با يتيمان به عدالت رفتار كنيد و آنچه از نيكيها انجام مىدهيد خداوند از آن آگاه است ( و به شما پاداش مناسب مىدهد ) .\r\n\r\nتفسير :\r\n\r\nباز هم حقوق زنان\r\nآيه فوق به پاره اى از سؤالات و پرسشهايى كه در باره زنان ( مخصوصا دختران يتيم ) از طرف مردم مىشده است پاسخ مىگويد و ميفرمايد : « اى\r\n","description":"","footnote":"","page_name":" 147 ","page_number":147},
  {"content":"\r\nپيامبر از تو در باره احكام مربوط به حقوق زنان ، سؤالاتى ميكنند بگو خداوند در اين زمينه به شما فتوا و پاسخ ميدهد « .\r\n( * ( وَيَسْتَفْتُونَكَ فِي النِّساءِ قُلِ اللَّه يُفْتِيكُمْ فِيهِنَّ ) * ) .\r\nسپس اضافه مىكند : « آنچه در قرآن مجيد در باره دختران يتيمى كه اموال آنها را در اختيار ميگرفتيد ، نه با آنها ازدواج مىكرديد و نه اموالشان را به آنها مىسپرديد كه با ديگران ازدواج كنند ، به قسمتى ديگر از سؤالات شما پاسخ ميدهد و زشتى اين عمل ظالمانه را آشكار مىسازد » .\r\n* ( وَما يُتْلى عَلَيْكُمْ فِي الْكِتابِ فِي يَتامَى النِّساءِ اللَّاتِي لا تُؤْتُونَهُنَّ ما كُتِبَ لَهُنَّ وَتَرْغَبُونَ أَنْ تَنْكِحُوهُنَّ ) * ) ( 1 ) .\r\nسپس درباره پسران صغير كه طبق رسم جاهليت از ارث ممنوع بودند توصيه كرده و ميفرمايد : « خداوند به شما توصيه مىكند كه حقوق كودكان ضعيف را رعايت كنيد » .\r\n( * ( وَالْمُسْتَضْعَفِينَ مِنَ الْوِلْدانِ ) * ) .\r\nبار ديگر در باره حقوق يتيمان به طور كلى تاكيد كرده و مىگويد : « و خدا به شما توصيه مىكند كه در مورد يتيمان به عدالت رفتار كنيد » .\r\n( * ( وَأَنْ تَقُومُوا لِلْيَتامى بِالْقِسْطِ ) * ) .\r\nو در پايان به اين مسئله توجه ميدهد كه « هر گونه عمل نيكى مخصوصا در باره يتيمان و افراد ضعيف ، از شما سر زند از ديدگاه علم خداوند مخفى\r\n\r\n","description":"","footnote":"\r\n( 1 ) طبق تفسيرى كه در بالا در باره اين جمله از آيه ذكر كرديم روشن مىشود كه « * ( ما يُتْلى ) * . . . » « مبتدا » است ، و « خبر » آن جمله * ( يُفْتِيكُمْ فِيهِنَّ ) * بوده كه به قرينه قسمت سابق آيه ، حذف شده است و نيز ترغبون در اينجا به معنى عدم تمايل مىباشد ، زيرا مىدانيم اگر ماده « رغب » با « عن » متعدى شود به معنى « عدم تمايل » ، و اگر با « فى » متعدى شود به معنى « تمايل » است . و از قرائن استفاده مىشود كه در اينجا « عن » در تقدير است .\r\n","page_name":" 148 ","page_number":148},
  {"content":"\r\nنمىماند ، و پاداش مناسب آن خواهيد يافت « .\r\n( * ( وَما تَفْعَلُوا مِنْ خَيْرٍ فَإِنَّ اللَّه كانَ بِه عَلِيماً ) * ) .\r\nضمنا بايد توجه داشت كه جمله يستفتونك در اصل از ماده « فتوى » و « فتيا » گرفته شده كه بمعنى پاسخ به مسائل مشكل است و از آنجا كه ريشه اصلى اين لغت « فتى » بمعنى جوان نورس مىباشد ممكن است نخست در مسائلى كه انسان پاسخهاى جالب و تازه و نورسى براى آن انتخاب كرده به كار رفته باشد و سپس در مورد پاسخ به تمام مسائل انتخاب شده است .\r\n\r\n[ سوره النساء ‹ 4 › : آيه 128 
  ]\r\nوَ إِنِ امْرَأَةٌ خافَتْ مِنْ بَعْلِها نُشُوزاً أَوْ إِعْراضاً فَلا جُناحَ عَلَيْهِما أَنْ يُصْلِحا بَيْنَهُما صُلْحاً وَالصُّلْحُ خَيْرٌ وَأُحْضِرَتِ الأَنْفُسُ الشُّحَّ وَإِنْ تُحْسِنُوا وَتَتَّقُوا فَإِنَّ اللَّه كانَ بِما تَعْمَلُونَ خَبِيراً ‹ 128 ›\r\n\r\nترجمه :\r\n128 - و اگر زنى از طغيان و سركشى يا اعراض شوهرش ، بيم داشته باشد ، مانعى ندارد با هم صلح كنند ( و زن يا مرد از پاره اى از حقوق به خاطر صلح صرفنظر كنند ) و صلح بهتر است ، اگر چه مردم ( طبق غريزه حب ذات در اين گونه موارد ) بخل مىورزند ، و اگر نيكى كنيد و پرهيزگارى پيشه سازيد ( و بخاطر صلح ، گذشت نمائيد ) خداوند به آنچه انجام مىدهيد آگاه است ( و پاداش شايسته به شما خواهد داد ) .\r\n\r\nشان نزول :\r\nدر بسيارى از تفاسير اسلامى و كتب حديث ، در شان نزول آيه چنين نقل شده : كه رافع بن خديج دو همسر داشت يكى مسن و ديگرى جوان ( بر اثر\r\n","description":"","footnote":"","page_name":" 149 ","page_number":149},
  {"content":"\r\nاختلافاتى ) همسر مسن خود را طلاق داد ، و هنوز مدت عده ، تمام نشده بود به او گفت : اگر مايل باشى با تو آشتى مىكنم ، ولى بايد اگر همسر ديگرم را بر تو مقدم داشتم صبر كنى و اگر مايل باشى صبر ميكنم ، مدت عده تمام شود و از هم جدا شويم ، زن پيشنهاد اول را قبول كرد و با هم آشتى كردند ، آيه شريفه نازل شد و حكم اين كار را بيان داشت .\r\n\r\nتفسير : صلح بهتر است\r\nهمانطور كه در ذيل آيات 34 و 35 همين سوره گفتيم ( 1 ) نشوز در اصل از ماده « نشز » به معنى « زمين مرتفع » مىباشد و هنگامى كه در مورد زن و مرد به كار مىرود به معنى سركشى و طغيان است ، در آيات مزبور احكام مربوط به نشوز زن بيان شده بود ، ولى در اينجا اشاره اى به مسئله نشوز مرد كرده و مىفرمايد : « هر گاه زنى احساس كند كه شوهرش بناى سركشى و اعراض دارد ، مانعى ندارد كه براى حفظ حريم زوجيت ، از پاره اى از حقوق خود صرفنظر كند ، و با هم صلح نمايند » .\r\n( * ( وَإِنِ امْرَأَةٌ خافَتْ مِنْ بَعْلِها نُشُوزاً أَوْ إِعْراضاً فَلا جُناحَ عَلَيْهِما أَنْ يُصْلِحا بَيْنَهُما صُلْحاً ) * ) .\r\nاز آنجا كه گذشت كردن زن از قسمتى از حقوق خود ، روى رضايت و طيب خاطر انجام شده ، و اكراهى در ميان نبوده است ، گناهى ندارد و تعبير به لا جناح ( گناهى ندارد ) نيز اشاره به همين حقيقت است .\r\nضمنا از آيه با توجه به شان نزول دو مساله فقهى استفاده مىشود : نخست\r\n\r\n","description":"","footnote":"\r\n( 1 ) جلد سوم تفسير نمونه صفحه 372 .\r\n","page_name":" 150 ","page_number":150},
  {"content":"\r\nاينكه احكامى مانند تقسيم ايام هفته در ميان دو همسر ، جنبه حق دارد نه حكم ، و لذا زن ميتواند با اختيار خود از اين حق به طور كلى يا به طور جزئى صرفنظر كند ، ديگر اينكه عوض صلح ، لازم نيست مال بوده باشد ، بلكه ميتواند « اسقاط حقى » عوض صلح واقع شود .\r\nسپس براى تاكيد موضوع ميفرمايد : « به هر حال صلح كردن بهتر است » ( * ( وَالصُّلْحُ خَيْرٌ ) * ) .\r\nاين جمله كوتاه و پر معنى گرچه در مورد اختلافات خانوادگى در آيه فوق ذكر شده ولى بديهى است يك قانون كلى و عمومى و همگانى را بيان مىكند كه در همه جا اصل نخستين ، صلح و صفا و دوستى و سازش است ، و نزاع و كشمكش و جدايى بر خلاف طبع سليم انسان و زندگى آرام بخش او است ، و لذا جز در موارد ضرورت و استثنايى نبايد به آن متوسل شد ، بر خلاف آنچه بعضى از ماديها ميپندارند كه اصل نخستين در زندگى بشر همانند ساير جانداران ، تنازع بقاء و كشمكش است و تكامل از اين راه صورت ميگيرد ، و همين طرز تفكر شايد سرچشمه بسيارى از جنگها و خونريزيهاى قرون اخير شده است ، در حالى كه انسان بخاطر داشتن عقل و هوش ، حسابش از حيوانات درنده جدا است ، و تكامل او در سايه تعاون صورت ميگيرد نه تنازع ، ( 1 ) و اصولا تنازع بقاء حتى در ميان حيوانات ، يك اصل قابل قبول براى تكامل نيست .\r\nو بدنبال آن اشاره به سرچشمه بسيارى از نزاعها و عدم گذشتها كرده و ميفرمايد : « مردم ذاتا و طبق غريزه حب ذات ، در امواج بخل قرار دارند ، و هر كسى سعى مىكند تمام حقوق خود را بىكم و كاست دريافت دارد ، و همين سرچشمه نزاعها و كشمكشها است » .\r\n\r\n","description":"","footnote":"\r\n( 1 ) توضيح بيشتر در باره اين موضوع در جلد دوم تفسير نمونه صفحه 180 تحت عنوان تنازع بقاء گذشت .\r\n","page_name":" 151 ","page_number":151},
  {"content":"\r\n( * ( وَأُحْضِرَتِ الأَنْفُسُ الشُّحَّ ) * ) بنا بر اين اگر زن و مرد به اين حقيقت توجه كنند كه سرچشمه بسيارى از اختلافات بخل است ، بخل يكى از صفات مذموم است ، سپس در اصلاح خود بكوشند و گذشت پيشه كنند ، نه تنها ريشه اختلافات خانوادگى از بين مىرود ، بلكه بسيارى از كشمكشهاى اجتماعى نيز پايان ميگيرد .\r\nولى در عين حال براى اينكه مردان از حكم فوق سوء استفاده نكنند ، در پايان آيه روى سخن را به آنها كرده و توصيه به نيكوكارى و پرهيزكارى نموده و به آنان گوشزد مىكند كه مراقب اعمال و كارهاى خود باشند و از مسير حق و عدالت منحرف نشوند ، زيرا خداوند از همه اعمال آنها آگاه است .\r\n( * ( وَإِنْ تُحْسِنُوا وَتَتَّقُوا فَإِنَّ اللَّه كانَ بِما تَعْمَلُونَ خَبِيراً ) * ) .\r\n\r\n[ سوره النساء ‹ 4 › : آيات 129 تا 130 
  ]\r\nوَ لَنْ تَسْتَطِيعُوا أَنْ تَعْدِلُوا بَيْنَ النِّساءِ وَلَوْ حَرَصْتُمْ فَلا تَمِيلُوا كُلَّ الْمَيْلِ فَتَذَرُوها كَالْمُعَلَّقَةِ وَإِنْ تُصْلِحُوا وَتَتَّقُوا فَإِنَّ اللَّه كانَ غَفُوراً رَحِيماً ‹ 129 › وَإِنْ يَتَفَرَّقا يُغْنِ اللَّه كُلاًّ مِنْ سَعَتِه وَكانَ اللَّه واسِعاً حَكِيماً ‹ 130 ›\r\n\r\nترجمه :\r\n129 - و هرگز نمىتوانيد ( از نظر محبت قلبى ) در ميان زنان ، عدالت كنيد ، هر چند كوشش نمائيد ، ولى به كلى تمايل خود را متوجه يك طرف نسازيد كه ديگرى را به صورت بلا تكليف در آوريد ، و اگر راه اصلاح و پرهيزگارى پيش گيريد ، خداوند آمرزنده و مهربان است .\r\n130 - و اگر ( راهى براى اصلاح در ميان خود نيابند و ) از هم جدا شوند ، خداوند هر كدام از آنها را از فضل و كرم خود ، بىنياز مىكند و خداوند صاحب فضل و كرم و حكيم است .\r\n","description":"","footnote":"","page_name":" 152 ","page_number":152},
  {"content":"\r\n\r\nتفسير :\r\n\r\nعدالت شرط تعدد همسر\r\nاز جمله اى كه در پايان آيه قبل گذشت و در آن دستور به احسان و تقوى و پرهيزگارى داده شده بود ، يك نوع تهديد در مورد شوهران استفاده مىشود ، كه آنها بايد مراقب باشند كمترين انحرافى از مسير عدالت در مورد همسران خود پيدا نكنند ، اينجا است كه اين توهم پيش ميايد كه مراعات عدالت حتى در مورد محبت و علاقه قلبى امكانپذير نيست ، بنا بر اين در برابر همسران متعدد چه بايد كرد ؟ .\r\nآيه مورد بحث به اين سؤال پاسخ مىگويد كه « عدالت از نظر محبت ، در ميان همسران امكانپذير نيست ، هر چند در اين زمينه كوشش شود » .\r\n( * ( وَلَنْ تَسْتَطِيعُوا أَنْ تَعْدِلُوا بَيْنَ النِّساءِ وَلَوْ حَرَصْتُمْ ) * ) .\r\nاز جمله و لو حرصتم استفاده مىشود كه در ميان مسلمانان ، افرادى بودند كه در اين زمينه سخت كوشش مىكردند و شايد علت كوشش آنها دستور مطلق به عدالت در آيه 3 همين سوره بوده است ، آنجا كه ميفرمايد :\r\nفَإِنْ خِفْتُمْ أَلَّا تَعْدِلُوا فَواحِدَةً .\r\nبديهى است يك قانون آسمانى نميتواند بر خلاف فطرت باشد ، و يا تكليف به « ما لا يطاق » كند ، و از آنجا كه محبتهاى قلبى ، عوامل مختلفى دارد كه بعضا از اختيار انسان بيرون است ، دستور به رعايت عدالت در مورد آن داده نشده است ، ولى نسبت به اعمال و رفتار و رعايت حقوق در ميان همسران كه براى انسان ، امكانپذير است روى عدالت تاكيد شده است .\r\nدر عين حال براى اينكه مردان از اين حكم ، سوء استفاده نكنند بدنبال\r\n","description":"","footnote":"","page_name":" 153 ","page_number":153},
  {"content":"\r\nاين جمله ميفرمايد : « اكنون كه نميتوانيد مساوات كامل را از نظر محبت ، ميان همسران خود ، رعايت كنيد لا اقل تمام تمايل قلبى خود را متوجه يكى از آنان نسازيد ، كه ديگرى به صورت بلا تكليف در آيد و حقوق او نيز عملا ضايع شود » .\r\n( * ( فَلا تَمِيلُوا كُلَّ الْمَيْلِ فَتَذَرُوها كَالْمُعَلَّقَةِ ) * ) .\r\nو در پايان آيه به كسانى كه پيش از نزول اين حكم ، در رعايت عدالت ميان همسران خود كوتاهى كرده‌اند هشدار ميدهد كه « اگر راه اصلاح و تقوا پيش گيرند و گذشته را جبران كنند خداوند آنها را مشمول رحمت و بخشش خود قرار خواهد داد » .\r\n( * ( وَإِنْ تُصْلِحُوا وَتَتَّقُوا فَإِنَّ اللَّه كانَ غَفُوراً رَحِيماً ) * ) .\r\nدر روايات اسلامى مطالبى در باره رعايت عدالت در ميان همسران نقل شده كه عظمت اين قانون را مشخص مىسازد ، از جمله اينكه : در حديثى ميخوانيم على ع در آن روزى كه متعلق به يكى از دو همسرش بود ، حتى وضوى خود را در خانه ديگرى نمىگرفت ( 1 ) و در باره پيامبر ص مىخوانيم كه حتى به هنگام بيمارى در خانه يكى از همسران خود ، توقف نميكرد ( 2 ) و در باره معاذ بن جبل نقل شده كه دو همسر داشت و هر دو در بيمارى طاعون با هم از دنيا رفتند ، او حتى براى مقدم داشتن دفن يكى بر ديگرى از قرعه استفاده كرد ، تا كارى بر خلاف عدالت انجام نداده باشد ( 3 ) .\r\n\r\nپاسخ به يك سؤال لازم\r\nهمانطور كه در ذيل آيه 3 همين سوره يادآور شديم بعضى از بىخبران از ضميمه كردن آن آيه با آيه مورد بحث چنين نتيجه ميگيرند كه تعدد زوجات\r\n\r\n","description":"","footnote":"\r\n( 1 ) و ( 2 ) و ( 3 ) تفسير تبيان جلد 3 صفحه 350 .\r\n","page_name":" 154 ","page_number":154},
  {"content":"\r\nمشروط به عدالت است ، و عدالت هم ممكن نيست ، بنا بر اين تعدد زوجات در اسلام ممنوع است .\r\nاتفاقا از روايات اسلامى بر ميايد كه نخستين كسى كه اين ايراد را مطرح كرد ابن ابى العوجاء از ماديين معاصر امام صادق ع بود كه اين ايراد را با هشام بن حكم دانشمند مجاهد اسلامى در ميان گذاشت ، او كه جوابى براى اين سؤال نيافته بود از شهر خود كه ظاهرا كوفه بود بسوى مدينه ( براى يافتن پاسخ همين سؤال ) حركت كرد ، و به خدمت امام صادق ع رسيد ، امام صادق ع از آمدن او در غير وقت حج و عمره به مدينه تعجب كرد ، ولى او عرض كرد كه چنين سؤالى پيش آمده است ، امام ع در پاسخ فرمود :\r\nمنظور از عدالت در آيه سوم سوره نساء عدالت در نفقه ( و رعايت حقوق همسرى و طرز رفتار و كردار ) است و اما منظور از عدالت در آيه 129 ( آيه مورد بحث ) كه امرى محال شمرده شده ، عدالت در تمايلات قلبى است ( بنا بر اين تعدد زوجات با حفظ شرائط اسلامى نه ممنوع است و نه محال ) هنگامى كه هشام از سفر ، بازگشت ، و اين پاسخ را در اختيار ابن ابى العوجاء گذاشت ، او سوگند ياد كرد كه اين پاسخ از خود تو نيست ( 1 ) .\r\nمعلوم است كه اگر كلمه عدالت را در دو آيه به دو معنى تفسير مىكنيم به خاطر قرينه روشنى است كه در هر دو آيه وجود دارد ، زيرا در ذيل آيه مورد بحث ، صريحا مىگويد : تمام تمايل قلبى خود را متوجه به يك همسر نكنيد ، و به اين ترتيب انتخاب دو همسر مجاز شمرده شده منتها به شرط اينكه عملا در باره يكى از آن دو ظلم نشود اگر چه از نظر تمايل قلبى نسبت به آنها تفاوت داشته باشد ، و در آغاز آيه 3 همين سوره صريحا اجازه تعدد را نيز داده است .\r\n\r\n","description":"","footnote":"\r\n( 1 ) تفسير برهان جلد اول صفحه 420 .\r\n","page_name":" 155 ","page_number":155},
  {"content":"\r\nسپس در آيه بعد اشاره به اين حقيقت مىكند : اگر ادامه همسرى براى طرفين طاقتفرسا است ، و جهاتى پيش آمده كه افق زندگى براى آنها تيره و تار است و به هيچوجه اصلاحپذير نيست ، آنها مجبور نيستند چنان ازدواجى را ادامه دهند ، و تا پايان عمر با تلخكامى در چنين زندگى خانوادگى زندانى باشند بلكه مىتوانند از هم جدا شوند و در اين موقع بايد شجاعانه تصميم بگيرند و از آينده وحشت نكنند ، زيرا « اگر با چنين شرائطى از هم جدا شوند خداوند بزرگ هر دو را با فضل و رحمت خود بىنياز خواهد كرد و اميد است همسران بهتر و زندگانى روشنترى در انتظار آنها باشد » .\r\n( * ( وَإِنْ يَتَفَرَّقا يُغْنِ اللَّه كُلًّا مِنْ سَعَتِه ) * ) .\r\nزيرا خداوند فضل و رحمت وسيع آميخته با حكمت دارد .\r\n( * ( وَكانَ اللَّه واسِعاً حَكِيماً ) * )\r\n","description":"","footnote":"","page_name":" 156 ","page_number":156},
  {"content":"\r\n\r\n[ سوره النساء ‹ 4 › : آيات 131 تا 134 
  ]\r\nوَ لِلَّه ما فِي السَّماواتِ وَما فِي الأَرْضِ وَلَقَدْ وَصَّيْنَا الَّذِينَ أُوتُوا الْكِتابَ مِنْ قَبْلِكُمْ وَإِيَّاكُمْ أَنِ اتَّقُوا اللَّه وَإِنْ تَكْفُرُوا فَإِنَّ لِلَّه ما فِي السَّماواتِ وَما فِي الأَرْضِ وَكانَ اللَّه غَنِيًّا حَمِيداً ‹ 131 › وَلِلَّه ما فِي السَّماواتِ وَما فِي الأَرْضِ وَكَفى بِاللَّه وَكِيلًا ‹ 132 › إِنْ يَشَأْ يُذْهِبْكُمْ أَيُّهَا النَّاسُ وَيَأْتِ بِآخَرِينَ وَكانَ اللَّه عَلى ذلِكَ قَدِيراً ‹ 133 › مَنْ كانَ يُرِيدُ ثَوابَ الدُّنْيا فَعِنْدَ اللَّه ثَوابُ الدُّنْيا وَالآخِرَةِ وَكانَ اللَّه سَمِيعاً بَصِيراً ‹ 134 ›\r\n\r\nترجمه :\r\n131 - آنچه در آسمانها و آنچه در زمين است از آن خدا است و ما سفارش كرديم به كسانى كه پيش از شما داراى كتاب آسمانى بودند و همچنين به شما كه از ( نافرمانى ) خدا بپرهيزيد و اگر كافر شويد ( به خدا زيانى نمىرسد زيرا ) براى خدا است آنچه در آسمانها و آنچه در زمين است ، و خداوند بىنياز و شايسته ستايش است .\r\n132 - و براى خدا است آنچه در آسمانها و زمين است و خداوند براى حفظ و نگاهبانى آنها كافى است .\r\n133 - اى مردم اگر او بخواهد شما را از ميان مىبرد و افراد ديگرى را ( به جاى شما ) مىآورد و خداوند توانايى بر اين كار دارد .\r\n134 - كسانى كه پاداش دنيوى بخواهند ( و در قيد نتائج معنوى و اخروى نباشند در اشتباهند زيرا ) در نزد خدا پاداش دنيا و آخرت است و خداوند شنوا و بينا است .\r\n","description":"","footnote":"","page_name":" 157 ","page_number":157},
  {"content":"\r\n\r\nتفسير :\r\nدر آيه قبل به اين حقيقت اشاره شد كه اگر ضرورتى ايجاب كند كه دو همسر از هم جدا شوند ، و چاره اى از آن نباشد ، اقدام بر اين كار بىمانع است و از آينده نترسند ، زيرا خداوند آنها را از فضل و كرم خود بينياز خواهد كرد ، در اين آيه اضافه مىكند : ما قدرت بينياز نمودن آنها را داريم زيرا « آنچه در آسمانها و آنچه در زمين است ملك خدا است » .\r\n( * ( وَلِلَّه ما فِي السَّماواتِ وَما فِي الأَرْضِ ) * ) كسى كه چنين ملك بى انتها و قدرت بىپايان دارد از بىنياز ساختن بندگان خود عاجز نخواهد بود ، سپس براى تاكيد در باره پرهيزگارى در اين مورد و هر مورد ديگر ، ميفرمايد : « به يهود و نصارا و كسانى كه قبل از شما داراى كتاب آسمانى بودند و همچنين به شما سفارش كرده‌ايم كه پرهيزگارى را پيشه كنيد » .\r\n( * ( وَلَقَدْ وَصَّيْنَا الَّذِينَ أُوتُوا الْكِتابَ مِنْ قَبْلِكُمْ وَإِيَّاكُمْ أَنِ اتَّقُوا اللَّه ) * ) .\r\nبعد روى سخن را به مسلمانان كرده ، مىگويد : اجراى دستور تقوا به سود خود شما است ، و خدا نيازى به آن ندارد « و اگر سرپيچى كنيد و راه طغيان و نافرمانى پيش گيريد ، زيانى به خدا نمىرسد ، آنچه در آسمانها و آنچه در زمين است از آن او است ، و او بينياز و درخور ستايش است » .\r\n( * ( وَإِنْ تَكْفُرُوا فَإِنَّ لِلَّه ما فِي السَّماواتِ وَما فِي الأَرْضِ وَكانَ اللَّه غَنِيًّا حَمِيداً ) * ) .\r\nدر حقيقت غنى و بينياز بمعنى واقعى ، خدا است ، زيرا او « غنى بالذات » است و بينيازى غير او به كمك او است و گرنه ذاتا همه محتاج و نيازمندند ،\r\n","description":"","footnote":"","page_name":" 158 ","page_number":158},
  {"content":"\r\nهمچنين او است كه بالذات شايسته « ستايش » است ، چه اينكه كمالاتش كه شايستگى ستايش به او ميدهد ، درون ذات او است نه همانند كمالات ديگران كه عاريتى است ، و از ناحيه ديگرى مىباشد .\r\nدر آيه بعد براى سومين بار ، روى اين جمله تكيه مىكند كه « آنچه در آسمانها و آنچه در زمين است ملك خدا است و خدا آنها را محافظت و نگهبانى و اداره مىكند » .\r\n( * ( وَلِلَّه ما فِي السَّماواتِ وَما فِي الأَرْضِ وَكَفى بِاللَّه وَكِيلًا ) * ) .\r\nدر اينجا اين سؤال پيش ميايد كه چرا در اين فاصله كوتاه ، يك مطلب ، سه بار تكرار شده است ، آيا تنها براى تاكيد است يا اشارات ديگرى در آن نهفته شده دقت در مضمون آيات نشان ميدهد كه هر بار ، نكته اى داشته ، نخستين بار كه به دو همسر وعده ميدهد كه پس از متاركه كردن خداوند آنها را بينياز مىكند ، براى اثبات توانايى بر وفاى به اين عهد ، مالكيت خود را بر پهنه زمين و آسمان متذكر مىشود .\r\nبار ديگر پس از توصيه به تقوا و پرهيزگارى براى اينكه توهم نشود كه اطاعت اين فرمان سودى براى خداوند دارد ، و يا مخالفت با آن زيانى به او مىرساند ، اين جمله را تكرار مىكند .\r\nو در حقيقت اين سخن شبيه همان است كه امير مؤمنان على ع در نهج البلاغه در آغاز خطبه « همام » فرموده است :\r\n( ان اللَّه سبحانه و تعالى خلق الخلق حين خلقهم غنيا عن طاعتهم آمنا من معصيتهم لانه لا تضره معصية من عصاه و لا تنفعه طاعة من اطاعه\r\n: « خداوند متعال انسانها را آفريد در حالى كه از اطاعت آنها بينياز و از نافرمانى آنها در امان بود ، زيرا نه معصيت گنهكاران به او زيانى مىرساند ، و نه طاعت مطيعان به او سودى ميدهد » ( 1 ) و سومين بار به عنوان مقدمه اى براى\r\n\r\n","description":"","footnote":"\r\n( 1 ) نهج البلاغه خطبه 193 .\r\n","page_name":" 159 ","page_number":159},
  {"content":"\r\nبحثى كه در آيه 133 بيان شده مالكيت خود را بر سراسر جهان هستى يادآور مىشود .\r\nسپس ميفرمايد : « براى خدا هيچ مانعى ندارد كه شما را از بين ببرد ، و جمعيتى آماده تر و مصممتر جانشين شما كند ، كه در راه اطاعت او كوشاتر باشند و خداوند توانايى بر اين كار را دارد » .\r\n( * ( إِنْ يَشَأْ يُذْهِبْكُمْ أَيُّهَا النَّاسُ وَيَأْتِ بِآخَرِينَ وَكانَ اللَّه عَلى ذلِكَ قَدِيراً ) * ) در تفسير « تبيان » و « مجمع البيان » از پيامبر اكرم ص چنين نقل شده است كه وقتى اين آيه نازل شد ، پيامبر ص دست خود را به پشت « سلمان » زد و فرمود : « آن جمعيت اينها مردم عجم و فارس ، هستند » ، اين سخن در حقيقت پيشگويى از خدمات بزرگى مىكند كه ايرانيان مسلمان ، به اسلام كردند .\r\nو در آخرين آيه و سخن از كسانى به ميان آمده كه دم از ايمان به خدا ميزنند ، و در ميدانهاى جهاد شركت ميكنند و دستورات اسلام را به كار مىبندند ، بدون اينكه هدف الهى داشته باشند ، بلكه منظورشان بدست آوردن نتائج مادى همانند غنائم جنگى و مانند آن است و ميفرمايد : « كسانى كه تنها پاداش دنيا مىطلبند ، در اشتباهند زيرا در نزد پروردگار پاداش دنيا و آخرت ، هر دو مىباشد » .\r\n( * ( مَنْ كانَ يُرِيدُ ثَوابَ الدُّنْيا فَعِنْدَ اللَّه ثَوابُ الدُّنْيا وَالآخِرَةِ ) * ) .\r\nپس چرا به دنبال هر دو نمىروند .\r\n« و خداوند از نيات همگان آگاه است و هر صدايى را مىشنود ، و هر صحنه اى را مىبيند و از اعمال منافق صفتان اطلاع دارد » .\r\n( * ( وَكانَ اللَّه سَمِيعاً بَصِيراً ) * ) اين آيه بار ديگر اين حقيقت را بازگو مىكند كه اسلام تنها ناظر به جنبه هاى\r\n","description":"","footnote":"","page_name":" 160 ","page_number":160},
  {"content":"\r\nمعنوى و اخروى نيست ، بلكه براى پيروان خود هم سعادت مادى مىخواهد و هم معنوى .\r\n\r\n[ سوره النساء ‹ 4 › : آيه 135 
  ]\r\nيا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ شُهَداءَ لِلَّه وَلَوْ عَلى أَنْفُسِكُمْ أَوِ الْوالِدَيْنِ وَالأَقْرَبِينَ إِنْ يَكُنْ غَنِيًّا أَوْ فَقِيراً فَاللَّه أَوْلى بِهِما فَلا تَتَّبِعُوا الْهَوى أَنْ تَعْدِلُوا وَإِنْ تَلْوُوا أَوْ تُعْرِضُوا فَإِنَّ اللَّه كانَ بِما تَعْمَلُونَ خَبِيراً ‹ 135 ›\r\n\r\nترجمه :\r\n135 - اى كسانى كه ايمان آورده‌ايد كاملا قيام به عدالت كنيد ، براى خدا گواهى دهيد اگر چه ( اين گواهى ) به زيان خود شما يا پدر و مادر يا نزديكان شما بوده باشد ، چه اينكه اگر آنها غنى يا فقير باشند خداوند سزاوارتر است كه از آنها حمايت كند ، بنا بر اين از هوى و هوس پيروى نكنيد كه از حق منحرف خواهيد شد ، و اگر حق را تحريف كنيد و يا از اظهار آن اعراض نمائيد خداوند به آنچه انجام مىدهيد آگاه است .\r\n\r\nتفسير : عدالت اجتماعى\r\nبه تناسب دستورهايى كه در آيات گذشته در باره اجراى عدالت در خصوص مورد يتيمان ، و همسران داده شده ، در اين آيه يك اصل اساسى و يك قانون كلى در باره اجراى عدالت در همه موارد بدون استثناء ذكر مىكند و به تمام افراد با ايمان فرمان ميدهد كه قيام به عدالت كنند .\r\n","description":"","footnote":"","page_name":" 161 ","page_number":161},
  {"content":"\r\n( * ( يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ ) * ) .\r\nبايد توجه داشت كه قوامين جمع قوام « صيغه مبالغه » به معنى « بسيار قيام كننده » است ، يعنى بايد در هر حال و در هر كار و در هر عصر و زمان قيام به عدالت كنيد كه اين عمل خلق و خوى شما شود ، و انحراف از آن بر خلاف طبع و روح شما گردد .\r\nتعبير به « قيام » در اينجا ممكن است به خاطر آن باشد كه انسان براى انجام كارها معمولا بايد بپاخيزد ، و به دنبال آنها برود ، بنا بر اين « قيام به كار » كنايه از تصميم و عزم راسخ و اقدام جدى در باره آن است اگر چه آن كار همانند حكم قاضى احتياج به قيام و حركتى نداشته باشد ، و نيز ممكن است تعبير به قيام از اين نظر باشد كه قائم معمولا به چيزى ميگويند كه عمود بر زمين بوده باشد و كمترين ميل و انحرافى به هيچ طرف نداشته باشد ، يعنى بايد آن چنان عدالت را اجرا كنيد كه كمترين انحرافى به هيچ طرف پيدا نكند .\r\nسپس براى تاكيد مطلب مساله « شهادت » را عنوان كرده ، ميفرمايد :\r\n« به خصوص در مورد شهادت بايد همه ملاحظات را كنار بگذاريد و فقط به خاطر خدا شهادت به حق دهيد ، اگر چه به زيان شخص شما يا پدر و مادر و يا نزديكان تمام شود » .\r\n( * ( شُهَداءَ لِلَّه وَلَوْ عَلى أَنْفُسِكُمْ أَوِ الْوالِدَيْنِ وَالأَقْرَبِينَ ) * ) .\r\nاين موضوع در همه اجتماعات و مخصوصا در اجتماعات جاهلى وجود داشته و دارد كه معمولا در شهادت دادن ، مقياس را حب و بغضها و چگونگى ارتباط اشخاص با شهادت دهنده قرار مىدهند اما حق و عدالت براى آنها مطرح نيست ، مخصوصا از حديثى كه از ابن عباس نقل شده استفاده مىشود كه افراد تازه مسلمان حتى بعد از ورود به مدينه به خاطر ملاحظات خويشاوندى از اداى شهادتهايى كه به ضرر بستگانشان مىشد خوددارى مىكردند ، آيه فوق\r\n","description":"","footnote":"","page_name":" 162 ","page_number":162},
  {"content":"\r\nنازل شد و در اين زمينه به آنها هشدار دارد ( 1 ) .\r\nولى - همانطور كه آيه اشاره مىكند - اين كار با روح ايمان سازگار نيست ، مؤمن واقعى كسى است كه در برابر حق و عدالت ، هيچگونه ملاحظه اى نداشته باشد و حتى منافع خويش و بستگان خويش را به خاطر اجراى آن ناديده بگيرد .\r\nضمنا از اين جمله استفاده مىشود كه بستگان مىتوانند با حفظ اصول عدالت به سود يا به زيان يكديگر شهادت دهند ( مگر اينكه قرائن اتهام بطرفدارى و اعمال تعصب در كار بوده باشد ) .\r\nسپس به قسمت ديگرى از عوامل انحراف از اصل عدالت اشاره كرده ميفرمايد : « نه ملاحظه ثروت ثروتمندان بايد مانع شهادت به حق گردد و نه عواطف ناشى از ملاحظه فقر فقيران ، زيرا اگر آن كس كه شهادت به حق به زيان او تمام مىشود ، ثروتمند يا فقير باشد ، خداوند نسبت به حال آنها آگاهتر است ، نه صاحبان زر و زور مىتوانند در برابر حمايت پروردگار ، زيانى به شاهدان بر حق برسانند ، و نه فقير با اجراى » عدالت « گرسنه مىماند » .\r\n( * ( إِنْ يَكُنْ غَنِيًّا أَوْ فَقِيراً فَاللَّه أَوْلى بِهِما ) * ) .\r\nباز براى تاكيد دستور مىدهد كه « از هواى و هوس پيروى نكنيد تا مانعى در راه اجراى عدالت ايجاد گردد » .\r\n( * ( فَلا تَتَّبِعُوا الْهَوى أَنْ تَعْدِلُوا ) * ) ( 2 )\r\n\r\n","description":"","footnote":"\r\n( 1 ) المنار جلد پنجم صفحه 455 .\r\n( 2 ) جمله تعدلوا ممكن است از ماده عدالت و يا از ماده عدول بوده باشد ، اگر از ماده عدالت باشد معنى جمله چنين خواهد بود فلا تتبعوا الهوى لان تعدلوا ( از هوا پرستى پيروى نكنيد تا بتوانيد اجراى عدالت كنيد ) و اگر از ماده عدول باشد معنى جمله چنين است فلا تتبعوا الهوى فى ان تعدلوا ( از هوا پرستى در مسير انحراف از حق پيروى مكنيد ) .\r\n","page_name":" 163 ","page_number":163},
  {"content":"\r\nو از اين جمله به خوبى استفاده مىشود كه سرچشمه مظالم و ستمها ، هواپرستى است و اگر اجتماعى هواپرست نباشد ، ظلم و ستم در آن راه نخواهد داشت ! بار ديگر به خاطر اهميتى كه موضوع اجراى عدالت دارد ، روى اين دستور تكيه كرده ميفرمايد : « اگر مانع رسيدن حق به حقدار شويد و يا حق را تحريف نمائيد و يا پس از آشكار شدن حق از آن اعراض كنيد ، خداوند از اعمال شما آگاه است » .\r\n( * ( وَإِنْ تَلْوُوا ) * ( 1 ) * ( أَوْ تُعْرِضُوا فَإِنَّ اللَّه كانَ بِما تَعْمَلُونَ خَبِيراً ) * ) .\r\nدر حقيقت جمله ان تلووا اشاره به تحريف حق و تغيير آن است ، در حالى كه جمله تعرضوا اشاره به خوددارى كردن از حكم به حق مىباشد و اين همان چيزى است كه در حديثى از امام باقر ع نقل شده است ( 2 ) .\r\nجالب توجه اينكه در ذيل آيه تعبير به خبير شده است نه عليم ، زيرا « خبير » معمولا به كسى مىگويند كه از جزئيات و ريزه كاريهاى يك موضوع آگاه است ، اشاره به اينكه خداوند كوچكترين انحراف شما را از حق و عدالت به هر بهانه و دستاويزى كه باشد حتى در آنجا كه لباس حق بجانب بر آن ميپوشانيد ميداند و كيفر آن را خواهد داد ! آيه فوق توجه فوق العاده اسلام را به مساله عدالت اجتماعى در هر شكل و هر صورت كاملا روشن ميسازد و انواع تاكيداتى كه در اين چند جمله به كار رفته است نشان ميدهد كه اسلام تا چه اندازه در اين مساله مهم انسانى و اجتماعى ، حساسيت دارد ، اگر چه با نهايت تاسف ميان عمل مسلمانان ، و اين دستور عالى اسلامى ، فاصله از زمين تا آسمان است ! ، و همين يكى از اسرار عقب\r\n\r\n","description":"","footnote":"\r\n( 1 ) « تلووا » از ماده « لى » ( بر وزن طى ) به معنى « جلوگيرى و تاخير » است و در اصل به معنى « پيچيدن و تاب دادن » آمده است .\r\n( 2 ) تفسير تبيان جلد پنجم صفحه 356 .\r\n","page_name":" 164 ","page_number":164},
  {"content":"\r\nماندگى آنها است .\r\n\r\n[ سوره النساء ‹ 4 › : آيه 136 
  ]\r\nيا أَيُّهَا الَّذِينَ آمَنُوا آمِنُوا بِاللَّه وَرَسُولِه وَالْكِتابِ الَّذِي نَزَّلَ عَلى رَسُولِه وَالْكِتابِ الَّذِي أَنْزَلَ مِنْ قَبْلُ وَمَنْ يَكْفُرْ بِاللَّه وَمَلائِكَتِه وَكُتُبِه وَرُسُلِه وَالْيَوْمِ الآخِرِ فَقَدْ ضَلَّ ضَلالًا بَعِيداً ‹ 136 ›\r\n\r\nترجمه :\r\n136 - اى كسانى كه ايمان آورده‌ايد ، ايمان ( واقعى ) به خدا و پيامبرش و كتابى كه بر او نازل كرده ، و كتب ( آسمانى ) كه قبلا فرستاده است بياوريد . و كسى كه خدا و فرشتگان او و كتابها و پيامبرانش ، و روز بازپسين را انكار كند در گمراهى دور و درازى افتاده است .\r\n\r\nشان نزول :\r\nاز « ابن عباس » نقل شده كه اين آيه در باره جمعى از بزرگان اهل كتاب نازل گرديد مانند عبد اللَّه بن سلام و اسد بن كعب و برادرش اسيد بن كعب و جمعى ديگر ، زيرا آنها در آغاز خدمت پيامبر ص رسيدند و گفتند :\r\nما به تو و كتاب آسمانى تو و موسى و تورات و عزير ايمان مىآوريم ولى به ساير كتابهاى آسمانى و همچنين ساير انبياء ايمان نداريم آيه نازل شد و به آنها تعليم داد كه بايد به همه ايمان داشته باشند ( 1 ) .\r\n\r\nتفسير :\r\nبا توجه به شان نزول ، روى سخن در آيه به جمعى از مومنان اهل كتاب\r\n\r\n","description":"","footnote":"\r\n( 1 ) تفسير مجمع البيان و المنار .\r\n","page_name":" 165 ","page_number":165},
  {"content":"\r\nاست كه آنها پس از قبول اسلام روى تعصبهاى خاصى تنها اظهار ايمان به مذهب سابق خود و آئين اسلام ميكردند و بقيه پيامبران و كتب آسمانى را قبول نداشتند اما قرآن به آنها توصيه مىكند كه تمام پيامبران و كتب آسمانى را به رسميت بشناسند ، زيرا همه يك حقيقت را تعقيب ميكنند ، و بدنبال يك هدف هستند و از طرف يك مبدء مبعوث شده‌اند ( اگر چه همانند كلاسهاى مختلف تعليم و تربيت سلسله مراتب داشته‌اند و هر كدام آئينى كاملتر از آئين پيشين آورده‌اند ) .\r\nبنا بر اين معنى ندارد كه بعضى از آنها را بپذيرند و بعضى را نپذيرند ، مگر يك حقيقت واحد تبعيضبردار است ؟ و مگر تعصبها ميتواند جلو واقعيات را بگيرد ؟ ، لذا آيه فوق ميگويد : « اى كسانى كه ايمان آورده‌ايد به خدا و پيامبرش ( پيامبر اسلام ) و كتابى كه بر او نازل شده ، و كتب آسمانى پيشين ، همگى ايمان بياوريد » .\r\n( * ( يا أَيُّهَا الَّذِينَ آمَنُوا آمِنُوا بِاللَّه وَرَسُولِه وَالْكِتابِ الَّذِي نَزَّلَ عَلى رَسُولِه وَالْكِتابِ الَّذِي أَنْزَلَ مِنْ قَبْلُ ) * ) .\r\nقطع نظر از شان نزول فوق ، اين احتمال نيز در تفسير آيه هست كه روى سخن به تمام مومنان باشد ، مؤمنانى كه ظاهرا اسلام را پذيرفته‌اند اما هنوز در اعماق جان آنها نفوذ نكرده است ، اينجا است كه از آنها دعوت مىشود كه از صميم دل و در درون جان مؤمن شوند ، و نيز اين احتمال وجود دارد كه روى سخن به همه مؤمنانى باشد كه اجمالا به خدا و پيامبر ايمان آورده‌اند اما به جزئيات و تفاصيل معتقدات اسلامى آشنا نشده‌اند ، اينجا است كه قرآن دستور مىدهد : مومنان واقعى بايد به تمام انبياء و كتب پيشين و فرشتگان الهى ايمان داشته باشند ، زيرا عدم ايمان به اينها مفهومش انكار حكمت خداوند است آيا ممكن است خداوند حكيم انسانهاى پيشين را بدون رهبر و راهنما گذاشته باشد تا در ميدان زندگى سرگردان شوند ؟ ! آيا منظور از ايمان بفرشتگان تنها فرشتگان وحى است ، كه ايمان به آنها از ايمان به انبياء و كتب آسمانى غير قابل تفكيك است و يا همه فرشتگان ؟\r\n","description":"","footnote":"","page_name":" 166 ","page_number":166},
  {"content":"\r\nزيرا همانطور كه بعضى از آنان در امر وحى و تشريع دست در كارند ، جمعى هم مامور تدبير عالم تكوين هستند ، و ايمان به آنها در حقيقت گوشه اى از ايمان به حكمت خدا است .\r\nو در پايان آيه سرنوشت كسانى را كه از اين واقعيتها غافل بشوند بيان كرده ، چنين ميفرمايد : « كسى كه به خدا و فرشتگان ، و كتب الهى ، و فرستادگان او ، و روز بازپسين ، كافر شود ، در گمراهى دور و درازى افتاده است » .\r\n( * ( وَمَنْ يَكْفُرْ بِاللَّه وَمَلائِكَتِه وَكُتُبِه وَرُسُلِه وَالْيَوْمِ الآخِرِ فَقَدْ ضَلَّ ضَلالًا بَعِيداً ) * ) .\r\nدر حقيقت ايمان به پنج اصل در اين آيه لازم شمرده شده ، يعنى علاوه بر ايمان به مبدء و معاد ايمان به كتب آسمانى و انبياء و فرشتگان نيز لازم است .\r\nتعبير به ضلال بعيد ( گمراهى دور ) تعبير لطيفى است يعنى چنين اشخاص آن چنان از جاده اصلى پرت شده‌اند كه بازگشتشان بشاهراه اصلى به آسانى ممكن نيست .\r\n","description":"","footnote":"","page_name":" 167 ","page_number":167},
  {"content":"\r\n\r\n[ سوره النساء ‹ 4 › : آيات 137 تا 139 
  ]\r\nإِنَّ الَّذِينَ آمَنُوا ثُمَّ كَفَرُوا ثُمَّ آمَنُوا ثُمَّ كَفَرُوا ثُمَّ ازْدادُوا كُفْراً لَمْ يَكُنِ اللَّه لِيَغْفِرَ لَهُمْ وَلا لِيَهْدِيَهُمْ سَبِيلًا ‹ 137 › بَشِّرِ الْمُنافِقِينَ بِأَنَّ لَهُمْ عَذاباً أَلِيماً ‹ 138 › الَّذِينَ يَتَّخِذُونَ الْكافِرِينَ أَوْلِياءَ مِنْ دُونِ الْمُؤْمِنِينَ أَ يَبْتَغُونَ عِنْدَهُمُ الْعِزَّةَ فَإِنَّ الْعِزَّةَ لِلَّه جَمِيعاً ‹ 139 ›\r\n\r\nترجمه :\r\n137 - آنها كه ايمان آوردند ، سپس كافر شدند ، باز هم ايمان آوردند ، و دگر بار كافر شدند سپس بر كفر خود افزودند هرگز خدا آنها را نخواهد بخشيد و نه آنها را به راه ( راست ) هدايت مىكند .\r\n138 - به منافقان بشارت ده كه مجازات دردناكى در انتظار آنها است .\r\n139 - همانها كه كافران را ، بجاى مومنان ، دوست خود بر مىگزينند ، آيا اينها مىخواهند از آنان كسب عزت و آبرو كنند با اينكه همه عزتها مخصوص خدا است ؟ !\r\n\r\nتفسير : سرنوشت منافقان لجوج\r\nبه تناسب بحثى كه در آيه گذشته در باره كافران و گمراهى دور و دراز آنها بود در اين آيات اشاره به حالت جمعى از آنان كرده كه هر روز شكل تازه اى به خود ميگيرند ، روزى در صف مومنان ، و روز ديگر در صف كفار ، و باز در صف مومنان ، و سپس در صفوف كفار متعصب و خطرناك قرار ميگيرند ، خلاصه همچون « بت عيار » هر لمحه به شكلى و هر روز به رنگى در مىآيند\r\n","description":"","footnote":"","page_name":" 168 ","page_number":168},
  {"content":"\r\nو سرانجام در حال كفر و بىايمانى جان مىدهند ! نخستين آيه از آيات فوق در باره سرنوشت چنين كسانى ميگويد : « آنها كه ايمان آوردند سپس كافر شدند باز ايمان آوردند و بار ديگر راه كفر پيش گرفتند و سپس بر كفر خود افزودند ، هرگز خداوند آنها را نميامرزد و به راه راست هدايت نميكند » .\r\n( * ( إِنَّ الَّذِينَ آمَنُوا ثُمَّ كَفَرُوا ثُمَّ آمَنُوا ثُمَّ كَفَرُوا ثُمَّ ازْدادُوا كُفْراً لَمْ يَكُنِ اللَّه لِيَغْفِرَ لَهُمْ وَلا لِيَهْدِيَهُمْ سَبِيلًا ) * ) .\r\nاين تغيير روشهاى پى در پى ، و هر روز به رنگى در آمدن ، يا مولود تلون و عدم تحقيق كافى در مبانى اسلام بود ، و يا نقشه اى بود كه افراد منافق و كفار متعصب اهل كتاب براى متزلزل ساختن مومنان واقعى ، طرح و اجرا ميكردند كه با اين رفت و آمدهاى پى در پى ، مؤمنان واقعى را در ايمان خود متزلزل سازند چنان كه در آيه 72 سوره آل عمران شرح آن گذشت .\r\nالبته آيه فوق هيچگونه دلالتى بر عدم قبول توبه اين گونه اشخاص ندارد ، بلكه موضوع سخن در آيه تنها آن دسته اى هستند كه در حال شدت كفر ، سرانجام چشم از جهان ميپوشند ، چنين افرادى به مقتضاى ايمانى و عملشان نه شايسته آمرزشند و نه هدايت ، مگر اينكه در كار خود تجديد نظر كنند .\r\nسپس در آيه بعد ميگويد : « به اين دسته از منافقان بشارت بده كه عذاب دردناكى براى آنها است » .\r\n( * ( بَشِّرِ الْمُنافِقِينَ بِأَنَّ لَهُمْ عَذاباً أَلِيماً ) * ) .\r\nتعبير به عنوان « بشارت » در موردى كه سخن از « عذاب اليم » است يا بعنوان استهزاء نسبت به افكار پوچ و بى اساس آنها است ، و يا به خاطر آن است كه كلمه بشارت كه در اصل از « بشر » به معنى صورت گرفته شده ، معنى وسيعى دارد ، و هر گونه خبرى را كه در صورت انسان اثر بگذارد و آن را مسرور يا غمآلود كند ، شامل مىشود .\r\n","description":"","footnote":"","page_name":" 169 ","page_number":169},
  {"content":"\r\nو در آيه اخير ، اين دسته از منافقان چنين توصيف شده‌اند : « آنها كافران را به جاى مومنان دوست خود انتخاب ميكنند » .\r\n( * ( الَّذِينَ يَتَّخِذُونَ الْكافِرِينَ أَوْلِياءَ مِنْ دُونِ الْمُؤْمِنِينَ ) * ) .\r\nسپس ميگويد : هدف آنها از اين انتخاب چيست ؟ « آيا راستى ميخواهند آبرو و حيثيتى از طريق اين دوستى براى خود كسب كنند » ؟ ! ( * ( أَ يَبْتَغُونَ عِنْدَهُمُ الْعِزَّةَ ) * ) .\r\nدر حالى كه تمام عزتها مخصوص خدا است .\r\n( * ( فَإِنَّ الْعِزَّةَ لِلَّه جَمِيعاً ) * ) .\r\nزيرا عزت همواره از « علم » و « قدرت » سرچشمه ميگيرد و اينها كه قدرتشان ناچيز و علمشان نيز همانند قدرتشان ناچيز است ، كارى از دستشان ساخته نيست كه بتوانند منشا عزتى باشند .\r\nاين آيه به همه مسلمانان هشدار ميدهد كه عزت خود را در همه شئون زندگى اعم از شئون اقتصادى و فرهنگى و سياسى و مانند آن ، در دوستى با دشمنان اسلام نجويند ، بلكه تكيه گاه خود را ذات پاك خداوندى قرار دهند كه سرچشمه همه عزتها است ، و غير خدا از دشمنان اسلام نه عزتى دارند كه به كسى ببخشند و نه اگر ميداشتند قابل اعتماد بودند ، زيرا هر روز كه منافع آنها اقتضا كند فورا صميمىترين متحدان خود را رها كرده و به سراغ كار خويش ميروند كه گويى هرگز با هم آشنايى نداشتند ، چنان كه تاريخ معاصر شاهد بسيار گوياى اين واقعيت است ! .\r\n","description":"","footnote":"","page_name":" 170 ","page_number":170},
  {"content":"\r\n\r\n[ سوره النساء ‹ 4 › : آيه 140 
  ]\r\nوَ قَدْ نَزَّلَ عَلَيْكُمْ فِي الْكِتابِ أَنْ إِذا سَمِعْتُمْ آياتِ اللَّه يُكْفَرُ بِها وَيُسْتَهْزَأُ بِها فَلا تَقْعُدُوا مَعَهُمْ حَتَّى يَخُوضُوا فِي حَدِيثٍ غَيْرِه إِنَّكُمْ إِذاً مِثْلُهُمْ إِنَّ اللَّه جامِعُ الْمُنافِقِينَ وَالْكافِرِينَ فِي جَهَنَّمَ جَمِيعاً ‹ 140 ›\r\n\r\nترجمه :\r\n140 - خداوند در قرآن ( اين حكم را ) بر شما فرستاده كه هنگامى كه بشنويد افرادى آيات خدا را انكار و استهزا مىنمايند با آنها ننشينيد تا به سخن دگرى بپردازند ، زيرا در اين صورت شما هم مثل آنان خواهيد بود ، خداوند منافقان و كافران را همگى در دوزخ جمع مىكند .\r\n\r\nشان نزول :\r\nاز ابن عباس در باره نزول اين آيه چنين نقل شده كه جمعى از منافقان در جلسات دانشمندان يهود مىنشستند ، جلساتى كه در آن نسبت به آيات قرآن استهزاء مىشد ، آيه فوق نازل گشت و عاقبت شوم اين عمل را روشن ساخت .\r\n\r\nتفسير : در مجلس گناه ننشينيد\r\nدر سوره « انعام » كه از سوره‌هاى مكى قرآن است در آيه 68 صريحا\r\n","description":"","footnote":"","page_name":" 171 ","page_number":171},
  {"content":"\r\nبه پيامبر ص دستور داده شده است كه « اگر مشاهده كنى كسانى نسبت به آيات قرآن استهزاء ميكنند و سخنان ناروا ميگويند ، از آنها اعراض كن » مسلم است كه اين حكم اختصاصى به پيامبر ص ندارد بلكه يك دستور عمومى است كه در شكل خطاب بپيامبر ص بيان شده ، و فلسفه آن هم كاملا روشن است ، زيرا اين يك نوع مبارزه عملى به شكل منفى در برابر اين گونه كارها است .\r\nآيه مورد بحث بار ديگر اين حكم اسلامى را تاكيد مىكند و به مسلمانان هشدار ميدهد كه : « در قرآن به شما قبلا دستور داده شده كه هنگامى بشنويد افرادى نسبت به آيات قرآن كفر مىورزند و استهزاء ميكنند با آنها ننشينيد تا از اين كار صرفنظر كرده ، به مسائل ديگرى بپردازند » .\r\n( * ( وَقَدْ نَزَّلَ عَلَيْكُمْ فِي الْكِتابِ أَنْ إِذا سَمِعْتُمْ آياتِ اللَّه يُكْفَرُ بِها وَيُسْتَهْزَأُ بِها فَلا تَقْعُدُوا مَعَهُمْ حَتَّى يَخُوضُوا فِي حَدِيثٍ غَيْرِه ) * ) .\r\nسپس نتيجه اين كار را چنين بيان مىكند كه « اگر شما در اين گونه مجالس شركت كرديد همانند آنها خواهيد بود و سرنوشتتان سرنوشت آنها است » ( * ( إِنَّكُمْ إِذاً مِثْلُهُمْ ) * ) .\r\nباز براى تاكيد اين مطلب اضافه مىكند شركت در اين گونه جلسات نشانه روح نفاق است « و خداوند منافقان و كافران را در دوزخ جمع مىكند » .\r\n( * ( إِنَّ اللَّه جامِعُ الْمُنافِقِينَ وَالْكافِرِينَ فِي جَهَنَّمَ جَمِيعاً ) * ) .\r\nاز اين آيه چند نكته استفاده مىشود :\r\n1 - شركت در اين گونه « جلسات گناه » به منزله شركت در « گناه » است ، اگر چه شركت كننده ساكت باشد ، زيرا اين گونه سكوتها يك نوع رضايت و امضاى عملى است .\r\n2 - نهى از منكر اگر به صورت « مثبت » امكانپذير نباشد لا اقل بايد به صورت « منفى » انجام گيرد به اين طريق كه از محيط گناه و مجلس گناه انسان دور شود .\r\n","description":"","footnote":"","page_name":" 172 ","page_number":172},
  {"content":"\r\n3 - كسانى كه با سكوت خود و شركت در اين گونه جلسات عملا گناهكاران را تشويق ميكنند مجازاتى همانند مرتكبين گناه دارند .\r\n4 - نشست و برخاست با كافران در صورتى كه نسبت به آيات الهى توهين نكنند و خطر ديگرى نداشته باشد مانعى ندارد ، زيرا جمله * ( حَتَّى يَخُوضُوا فِي حَدِيثٍ غَيْرِه ) * اين كار را مباح شمرده است .\r\n5 - مجامله با اين گونه گناهكاران نشانه روح نفاق است زيرا يك مسلمان واقعى هرگز نميتواند در مجلسى شركت كند كه در آن نسبت به آيات و احكام الهى توهين مىشود ، و اعتراض ننمايد ، يا لا اقل عدم رضايت خود را با ترك آن مجلس آشكار نسازد .\r\n\r\n[ سوره النساء ‹ 4 › : آيه 141 
  ]\r\nالَّذِينَ يَتَرَبَّصُونَ بِكُمْ فَإِنْ كانَ لَكُمْ فَتْحٌ مِنَ اللَّه قالُوا أَ لَمْ نَكُنْ مَعَكُمْ وَإِنْ كانَ لِلْكافِرِينَ نَصِيبٌ قالُوا أَ لَمْ نَسْتَحْوِذْ عَلَيْكُمْ وَنَمْنَعْكُمْ مِنَ الْمُؤْمِنِينَ فَاللَّه يَحْكُمُ بَيْنَكُمْ يَوْمَ الْقِيامَةِ وَلَنْ يَجْعَلَ اللَّه لِلْكافِرِينَ عَلَى الْمُؤْمِنِينَ سَبِيلًا ‹ 141 ›\r\n\r\nترجمه :\r\n141 - منافقان همانها هستند كه پيوسته انتظار مىكشند و مراقب شما هستند اگر فتح و پيروزى نصيب شما گردد مىگويند آيا ما با شما نبوديم ( پس ما نيز سهيم در افتخارات و غنائم هستيم ! ) و اگر بهره اى نصيب كافران گردد مىگويند آيا ما شما را تشويق به مبارزه و عدم تسليم در برابر مومنان نمىكرديم ؟ ( پس با شما سهيم خواهيم بود ! ) خداوند در ميان شما در روز رستاخيز داورى مىكند و هرگز براى كافران نسبت به مومنان راه تسلطى قرار نداده است .\r\n","description":"","footnote":"","page_name":" 173 ","page_number":173},
  {"content":"\r\n\r\nتفسير : صفات منافقان\r\nاين آيه و آيات بعد قسمتى ديگر از صفات منافقان و انديشه‌هاى پريشان آنها را بازگو مىكند ، و ميگويد : « منافقان كسانى هستند كه هميشه ميخواهند از هر پيش آمدى به نفع خود بهره بردارى كنند ، اگر پيروزى نصيب شما شود فورا خود را در صف مومنان جا زده ، ميگويند آيا ما با شما نبوديم و آيا كمكهاى ارزنده ما موثر در غلبه و پيروزى شما نبود ؟ بنا بر اين ما هم در تمام اين موفقيتها و نتائج معنوى و مادى آن شريك و سهيميم » .\r\n( * ( الَّذِينَ يَتَرَبَّصُونَ بِكُمْ فَإِنْ كانَ لَكُمْ فَتْحٌ مِنَ اللَّه قالُوا أَ لَمْ نَكُنْ مَعَكُمْ ) * ) .\r\nاما اگر بهره اى از اين پيروزى نصيب دشمنان اسلام شود ، فورا خود را به آنها نزديك كرده ، مراتب رضامندى خويش را به آنها اعلام ميدارند و ميگويند : « اين ما بوديم كه شما را تشويق به مبارزه با مسلمانان و عدم تسليم در برابر آنها كرديم بنا بر اين ما هم در اين پيروزيها سهمى داريم » ! ( * ( وَإِنْ كانَ لِلْكافِرِينَ نَصِيبٌ قالُوا أَ لَمْ نَسْتَحْوِذْ عَلَيْكُمْ وَنَمْنَعْكُمْ مِنَ الْمُؤْمِنِينَ ) * ) ( 1 ) .\r\nبه اين ترتيب اين دسته با فرصتطلبى مخصوص خود ميخواهند در صورت پيروزى مومنان در افتخارات و حتى در غنائم آنان شركت جويند و منتى هم\r\n\r\n","description":"","footnote":"\r\n( 1 ) « استحوذ » در اصل از ماده « حوذ » به معنى قسمت عقب رانها است و چون به هنگامى كه ساربان مىخواهد شتر را به سرعت براند در پشت سر او قرار گرفته و به ران و پشت او مىزند تا به سرعت حركت كند كلمه « استحواذ » به معنى سوق دادن ، تحريك كردن توام با تسلط و استيلا آمده است و در آيه فوق نيز به همين معنى است .\r\n","page_name":" 174 ","page_number":174},
  {"content":"\r\nبر آنها بگذارند ، و در صورت پيروزى كفار خوشحالند و با مصمم ساختن آنها در كفرشان و جاسوسى به نفع آنان ، مقدمات اين پيروزى را فراهم ميسازند ، گاهى « رفيق قافله » اند و گاهى « شريك دزد » و عمرى را با اين دودوزه بازى كردن ميگذرانند ! .\r\nولى قرآن سرانجام آنها را با يك جمله كوتاه بيان مىكند و ميگويد :\r\nبالآخره روزى فرا ميرسد كه پرده‌ها بالا ميرود و نقاب از چهره زشت آنان برداشته مىشود ، آرى « در روز قيامت خداوند در ميان شما قضاوت مىكند » .\r\n( * ( فَاللَّه يَحْكُمُ بَيْنَكُمْ يَوْمَ الْقِيامَةِ ) * ) و براى اينكه مومنان واقعى مرعوب آنان نشوند در پايان آيه اضافه مىكند : « هيچگاه خداوند راهى براى پيروزى و تسلط كافران بر مسلمانان قرار نداده است » .\r\n( * ( وَلَنْ يَجْعَلَ اللَّه لِلْكافِرِينَ عَلَى الْمُؤْمِنِينَ سَبِيلًا ) * ) .\r\nآيا هدف از اين جمله تنها عدم پيروزى كفار از نظر « منطق » بر افراد با ايمان است و يا پيروزيهاى « نظامى » و مانند آن را شامل مىشود ؟ .\r\nاز آنجا كه كلمه « سبيل » به اصطلاح از قبيل « نكره در سياق نفى » است و معنى عموم را مىرساند از آيه استفاده مىشود كه كافران نه تنها از نظر منطق بلكه از نظر نظامى و سياسى و فرهنگى و اقتصادى و خلاصه از هيچ نظر بر افراد با ايمان ، چيره نخواهند شد .\r\nو اگر پيروزى آنها را بر مسلمانان در ميدانهاى مختلف با چشم خود مىبينيم به خاطر آن است كه بسيارى از مسلمانان مومنان واقعى نيستند و راه و رسم ايمان و وظائف و مسئوليتها و رسالتهاى خويش را به كلى فراموش كرده‌اند ، نه خبرى از اتحاد و اخوت اسلامى در ميان آنان است و نه جهاد به معنى واقعى كلمه انجام ميدهند ، و نه علم و آگاهى لازم را كه اسلام آن را\r\n","description":"","footnote":"","page_name":" 175 ","page_number":175},
  {"content":"\r\nاز لحظه تولد تا لحظه مرگ بر همه لازم شمرده است دارند ، و چون چنانند طبعا چنينند ! جمعى از فقهاء در مسائل مختلف به اين آيه براى عدم تسلط كفار بر مومنان از نظر حقوقى و حكمى استدلال كرده‌اند و با توجه به عموميتى كه در آيه ديده مىشود اين توسعه زياد بعيد به نظر نميرسد ( دقت كنيد ) .\r\nقابل توجه اينكه در اين آيه پيروزى مسلمانان بعنوان « فتح » بيان شده در حالى كه از پيروزى كفار تعبير به « نصيب » شده است اشاره به اينكه اگر پيروزيهايى نصيب آنان گردد محدود و موقت و ناپايدار است و فتح و پيروزى نهايى با افراد با ايمان مىباشد .\r\n\r\n[ سوره النساء ‹ 4 › : آيات 142 تا 143 
  ]\r\nإِنَّ الْمُنافِقِينَ يُخادِعُونَ اللَّه وَهُوَ خادِعُهُمْ وَإِذا قامُوا إِلَى الصَّلاةِ قامُوا كُسالى يُراؤُنَ النَّاسَ وَلا يَذْكُرُونَ اللَّه إِلَّا قَلِيلًا ‹ 142 › مُذَبْذَبِينَ بَيْنَ ذلِكَ لا إِلى هؤُلاءِ وَلا إِلى هؤُلاءِ وَمَنْ يُضْلِلِ اللَّه فَلَنْ تَجِدَ لَه سَبِيلًا ‹ 143 ›\r\n\r\nترجمه :\r\n142 - منافقان مىخواهند خدا را فريب دهند در حالى كه او آنها را فريب مىدهد و هنگامى كه به نماز ايستند از روى كسالت مىايستند ، در برابر مردم ريا مىكنند و خدا را جز اندكى ياد نمىنمايند .\r\n143 - آنها افراد بىهدفى هستند ، نه متمايل به اينها هستند و نه به آنها ( نه در صف مومنان و نه در صف كافران ) و هر كس را خداوند گمراه كند راهى براى او نخواهى يافت .\r\n","description":"","footnote":"","page_name":" 176 ","page_number":176},
  {"content":"\r\n\r\nتفسير :\r\nدر اين دو آيه پنج صفت ديگر از صفات منافقان در عبارات كوتاهى آمده است :\r\n1 - آنها براى رسيدن به اهداف شوم خود از راه خدعه و نيرنگ وارد ميشوند و حتى ميخواهند : « به خدا خدعه و نيرنگ زنند در حالى كه در همان لحظات كه در صدد چنين كارى هستند در يك نوع خدعه واقع شده‌اند ، زيرا براى بدست آوردن سرمايه‌هاى ناچيزى سرمايه‌هاى بزرگ وجود خود را از دست مىدهند » .\r\n( إِنَّ الْمُنافِقِينَ يُخادِعُونَ اللَّه وَهُوَ خادِعُهُمْ ) .\r\nتفسير فوق از واو « وَهُوَ خادِعُهُمْ » كه واو حاليه است استفاده مىشود و اين درست شبيه داستان معروفى است كه از بعضى بزرگان نقل شده است كه به جمعى از پيشه وران ميگفت : از اين بترسيد كه مسافران غريب بر سر شما كلاه بگذارند ، كسى گفت اتفاقا آنها افراد بى خبر و ساده دلى هستند ما بر سر آنها ميتوانيم كلاه بگذاريم ، مرد بزرگ گفت : منظور من هم همانست ، شما سرمايه ناچيزى از اين راه فراهم ميسازيد و سرمايه بزرگ ايمان را از دست ميدهيد ! 2 - آنها از خدا دورند و از راز و نياز با او لذت نمىبرند و به همين دليل : « هنگامى كه به نماز برخيزند سرتاپاى آنها غرق كسالت و بىحالى است » ( وَإِذا قامُوا إِلَى الصَّلاةِ قامُوا كُسالى ) .\r\n3 - آنها چون به خدا و وعده‌هاى بزرگ او ايمان ندارند ، اگر عبادت يا عمل نيكى انجام دهند آن نيز از روى ريا است نه به خاطر خدا ! ( يُراؤُنَ النَّاسَ ) 4 - آنها اگر ذكرى هم بگويند و يادى از خدا كنند از صميم دل و از\r\n","description":"","footnote":"","page_name":" 177 ","page_number":177},
  {"content":"\r\nروى آگاهى و بيدارى نيست و اگر هم باشد بسيار كم است .\r\n( وَلا يَذْكُرُونَ اللَّه إِلَّا قَلِيلًا ) .\r\n5 - آنها افراد سرگردان و بىهدف و فاقد برنامه و مسير مشخصاند ، نه جزء مؤمنانند و نه در صف كافران ! ( * ( مُذَبْذَبِينَ بَيْنَ ذلِكَ لا إِلى هؤُلاءِ وَلا إِلى هؤُلاءِ ) * ) .\r\nبايد توجه داشت كه كلمه مذبذب اسم مفعول از ماده ذبذب است و در اصل به معنى صداى مخصوصى كه به هنگام حركت دادن يك شيء آويزان بر اثر برخورد با امواج هوا به گوش ميرسد و سپس به اشياء متحرك و اشخاص سرگردان و متحير و فاقد برنامه مذبذب گفته شده است و اين يكى از لطيفترين تعبيراتى است كه در قرآن در باره منافقين وارد شده است و يك اشاره ضمنى به اين مطلب دارد كه چنان نيست كه نتوان منافقان را شناخت بلكه اين تذبذب آنها آميخته با آهنگ مخصوصى است كه با توجه به آن شناخته ميشوند ، و نيز اين حقيقت را ميتوان از اين تعبير استفاده كرد كه اينها همانند يك جسم معلق و آويزان ذاتا فاقد جهت حركتند ، بلكه اين بادها است كه آنها را به هر سو حركت ميدهد و به هر سمت بوزد با خود ميبرد ! و در پايان آيه سرنوشت آنها را چنين بيان مىكند آنها افرادى هستند كه بر اثر اعمالشان خدا حمايتش را از آنان برداشته و در بيراهه‌ها گمراهشان ساخته « و هر كس را خدا گمراه كند هيچگاه راه نجاتى براى آنان نخواهى يافت » .\r\n( * ( وَمَنْ يُضْلِلِ اللَّه فَلَنْ تَجِدَ لَه سَبِيلًا ) * ) .\r\n( در باره معنى اضلال خداوند و عدم منافات آن با آزادى اراده و اختيار در جلد اول همين تفسير در ذيل آيه 26 سوره بقره بحث كرديم ) .\r\n","description":"","footnote":"","page_name":" 178 ","page_number":178},
  {"content":"\r\n\r\n[ سوره النساء ‹ 4 › : آيات 144 تا 146 
  ]\r\nيا أَيُّهَا الَّذِينَ آمَنُوا لا تَتَّخِذُوا الْكافِرِينَ أَوْلِياءَ مِنْ دُونِ الْمُؤْمِنِينَ أَ تُرِيدُونَ أَنْ تَجْعَلُوا لِلَّه عَلَيْكُمْ سُلْطاناً مُبِيناً ‹ 144 › إِنَّ الْمُنافِقِينَ فِي الدَّرْكِ الأَسْفَلِ مِنَ النَّارِ وَلَنْ تَجِدَ لَهُمْ نَصِيراً ‹ 145 › إِلَّا الَّذِينَ تابُوا وَأَصْلَحُوا وَاعْتَصَمُوا بِاللَّه وَأَخْلَصُوا دِينَهُمْ لِلَّه فَأُولئِكَ مَعَ الْمُؤْمِنِينَ وَسَوْفَ يُؤْتِ اللَّه الْمُؤْمِنِينَ أَجْراً عَظِيماً ‹ 146 ›\r\n\r\nترجمه :\r\n144 - اى كسانى كه ايمان آورده‌ايد كافران را بجاى مومنان ولى و تكيه گاه خود قرار ندهيد آيا مىخواهيد ( با اين عمل ) دليل آشكارى بر ضرر خود در پيشگاه خدا قرار دهيد ؟ ! 145 - ( زيرا ) منافقان در پائينترين مرحله دوزخ قرار دارند و هرگز ياورى براى آنها نخواهى يافت ( بنا بر اين از طرح دوستى با دشمنان خدا كه نشانه نفاق است بپرهيزيد ) .\r\n146 - مگر آنها كه توبه كنند و جبران و اصلاح نمايند و به ( دامن لطف ) خدا چنگ زنند و دين خود را بارى خدا خالص كنند ، آنها با مومنان خواهند بود و خداوند به افراد با ايمان پاداش عظيمى خواهد داد .\r\n\r\nتفسير :\r\nدر آيات گذشته اشاره به گوشه اى از صفات منافقان و كافران شد و در اين آيات نخست به مومنان هشدار داده مىشود كه كافران ( و منافقان ) را به جاى مومنان تكيه گاه و ولى خود انتخاب نكنند .\r\n( * ( يا أَيُّهَا الَّذِينَ آمَنُوا لا تَتَّخِذُوا الْكافِرِينَ أَوْلِياءَ مِنْ دُونِ الْمُؤْمِنِينَ ) * ) .\r\n","description":"","footnote":"","page_name":" 179 ","page_number":179},
  {"content":"\r\nچرا كه اين عمل يك جرم و قانونشكنى آشكار و شرك به خداوند است و با توجه بقانون عدالت پروردگار موجب استحقاق مجازات شديدى است لذا به دنبال آن ميفرمايد : « آيا ميخواهيد دليل روشنى بر ضد خود در پيشگاه پروردگار درست كنيد » .\r\n( * ( أَ تُرِيدُونَ أَنْ تَجْعَلُوا لِلَّه عَلَيْكُمْ سُلْطاناً مُبِيناً ) * ) ( 1 ) .\r\nدر آيه بعد براى روشن ساختن حال منافقانى كه اين دسته از مسلمانان غافل ، طوق دوستى آنان را بر گردن مىنهند ، و يا حال خود اينها كه در عين اظهار اسلام راه نفاق را پيموده و از در دوستى با منافقان در ميايند ، ميفرمايد : « منافقان در پائينترين و نازلترين مراحل دوزخ قرار دارند و هيچگونه ياورى براى آنها نخواهى يافت » .\r\n( * ( إِنَّ الْمُنافِقِينَ فِي الدَّرْكِ الأَسْفَلِ مِنَ النَّارِ وَلَنْ تَجِدَ لَهُمْ نَصِيراً ) * ) ( 2 ) از اين آيه به خوبى استفاده مىشود كه از نظر اسلام نفاق بدترين انواع كفر ، و منافقان دورترين مردم از خدا هستند و به همين دليل جايگاه آنها بدترين و پستترين نقطه دوزخ است ، و بايد همچنين باشد ، زيرا خطراتى كه از ناحيه منافقان به جوامع انسانى ميرسد با هيچ خطرى قابل مقايسه نيست ،\r\n\r\n","description":"","footnote":"\r\n( 1 ) سلطان در اصل از ماده سلاطة ( بر وزن مقاله ) به معنى قدرت بر مقهور ساختن ديگرى گرفته شده ، و خود كلمه « سلطان » معنى اسم مصدرى را دارد و به هر گونه « تسلط » اطلاق مىشود ، و به همين جهت به « دليل » كه باعث تسلط انسان بر ديگرى است نيز سلطان گفته مىشود ، و گاهى به صاحبان قدرت نيز سلطان گفته مىشود ولى در آيه فوق سلطان به همان معناى دليل و حجت است .\r\n( 2 ) « درك » ( بر وزن مرگ ) عميقترين نقطه قعر دريا است و به آخرين ريسمانهايى كه به يكديگر مىپيوندند و به قعر دريا مىرسند « درك » ( بر وزن فلك ) گفته مىشود ، و چنين به نظر مىرسد كه همه اينها از معنى درك كردن و وصول به چيزى گرفته شده است گاهى به پله هايى كه بر طرف پائين مىرود ( مانند پله سرداب ) درك گفته مىشود در برابر پله هايى كه به سمت بالا مانند پشت بام مىرود كه به آنها درجه اطلاق مىگردد .\r\n","page_name":" 180 ","page_number":180},
  {"content":"\r\nآنها با استفاده از مصونيتى كه در پناه اظهار ايمان پيدا ميكنند ، ناجوانمردانه ، و آزادانه به افراد بىدفاع حمله ور شده ، از پشت به آنها خنجر ميزنند ، مسلما حال چنين دشمنان ناجوانمرد و خطرناك كه در قيافه دوست آشكار ميشوند از حال دشمنانى كه با صراحت اعلان عداوت كرده و وضع خود را مشخص ساخته‌اند بمراتب بدتر است ، در حقيقت « نفاق » راه و رسم افراد بىشخصيت و پست ، و مرموز و ترسو ، و به تمام معنى آلوده است .\r\nاما براى اينكه روشن شود حتى اين افراد فوق العاده آلوده راه بازگشت بسوى خدا و اصلاح موقعيت خويشتن دارند ، اضافه مىكند : « مگر آنها توبه كرده و اعمال خود را اصلاح نمايند ( و گذشته را جبران كنند ) و به دامن لطف پروردگار چنگ بزنند و دين و ايمان خود را براى خدا خالص گردانند » .\r\n( * ( إِلَّا الَّذِينَ تابُوا وَأَصْلَحُوا وَاعْتَصَمُوا بِاللَّه وَأَخْلَصُوا دِينَهُمْ لِلَّه ) * ) .\r\nچنين كسانى سرانجام اهل نجات خواهند شد و با مومنان قرين مىگردند ( * ( فَأُولئِكَ مَعَ الْمُؤْمِنِينَ ) * ) .\r\nو خداوند پاداش عظيمى به همه افراد با ايمان خواهد داد .\r\n( * ( وَسَوْفَ يُؤْتِ اللَّه الْمُؤْمِنِينَ أَجْراً عَظِيماً ) * ) .\r\nقابل توجه اينكه در ذيل آيه ميفرمايد : اينها همراه مومنان خواهند بود ، اشاره به اينكه مقام « مومنان ثابت قدم » از آنها برتر و بالاتر است ، آنها اصلند و اينها فرع ، و از پرتو وجود مومنان راستين نور و صفايى مىيابند .\r\nموضوع ديگرى كه بايد به آن توجه داشت اين است كه سرنوشت منافقان را بطور مشخص بيان كرده و پائينترين مرحله دوزخ شمرده است در حالى كه در باره مومنان به « اجر عظيم » كه هيچگونه حد و مرزى در آن نيست و وابسته به عظمت لطف پروردگار است اكتفاء شده .\r\n","description":"","footnote":"","page_name":" 181 ","page_number":181},
  {"content":"\r\n\r\n[ سوره النساء ‹ 4 › : آيه 147 
  ]\r\nما يَفْعَلُ اللَّه بِعَذابِكُمْ إِنْ شَكَرْتُمْ وَآمَنْتُمْ وَكانَ اللَّه شاكِراً عَلِيماً ‹ 147 ›\r\n\r\nترجمه :\r\n147 - خدا چه نيازى به مجازات شما دارد اگر شكرگزارى كنيد ( و نعمتها را بجا مصرف نمائيد ) و ايمان آوريد ، خدا شكرگزار و آگاه است ( اعمال و نيات آنها را مىداند و به آنچه نيك است پاداش نيك مىدهد ) .\r\n\r\nتفسير : مجازاتهاى خدا انتقامى نيست\r\nدر تعقيب آيات گذشته كه مجازات شديد كافران و منافقان در آن منعكس بود ، در اين آيه به يك « واقعيت مهم » اشاره مىشود و آن اينكه مجازاتهاى دردناك الهى نه بخاطر آن است كه خداوند بخواهد از بندگان عاصى « انتقام » بگيرد و يا « قدرتنمايى » كند ، و يا زيانى كه از رهگذر عصيان آنها به دو رسيده است « جبران » نمايد ، زيرا همه اينها لازمه نقائص و كمبودها است كه ذات پاك خدا از آنها مبرا است ، بلكه اين مجازاتها همگى بازتابها و نتايج سوء اعمال و عقائد خود انسانها است و لذا ميفرمايد : « خدا چه نيازى به مجازات شما دارد اگر شما شكرگزارى كنيد و ايمان بياوريد » ؟\r\n( * ( ما يَفْعَلُ اللَّه بِعَذابِكُمْ إِنْ شَكَرْتُمْ وَآمَنْتُمْ ) * ) .\r\nبا توجه به اينكه حقيقت « شكر » به كار بردن هر نعمتى است در راهى كه براى آن آفريده شده ، روشن مىشود كه منظور از جمله بالا اين است :\r\nاگر شما ايمان و عمل صالحى داشته باشيد و مواهب الهى را در مورد شايسته\r\n","description":"","footnote":"","page_name":" 182 ","page_number":182},
  {"content":"\r\nبه كار گيريد و از آن سوء استفاده نكنيد ، بدون شك كمترين مجازاتى دامن شما را نخواهد گرفت .\r\nو براى تاكيد اين موضوع اضافه مىكند : « خداوند هم از اعمال و نيات شما آگاه است و هم در برابر اعمال نيك شما شاكر و پاداش دهنده است » .\r\n( * ( وَكانَ اللَّه شاكِراً عَلِيماً ) * ) .\r\nدر آيه فوق موضوع « شكرگزارى » مقدم بر « ايمان » داشته شده است و اين به خاطر آن است كه تا انسان نعمتها و مواهب او را نشناسد و به مقام شكرگزارى نرسد ، نميتواند خود او را بشناسد چه اينكه نعمتهاى او وسيله اى هستند براى شناسايى - در كتب عقائد اسلامى نيز در بحث لزوم شناسايى خدا ( وجوب معرفة اللَّه ) جمعى از محققان از طريق « وجوب شكر منعم » استدلال ميكنند و مساله وجوب فطرى شكرگزارى را در برابر « نعمت بخش » طريقى براى لزوم شناسايى او قرار ميدهند ( دقت كنيد ) .\r\n\r\n[ سوره النساء ‹ 4 › : آيات 148 تا 149 
  ]\r\nلا يُحِبُّ اللَّه الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ وَكانَ اللَّه سَمِيعاً عَلِيماً ‹ 148 › إِنْ تُبْدُوا خَيْراً أَوْ تُخْفُوه أَوْ تَعْفُوا عَنْ سُوءٍ فَإِنَّ اللَّه كانَ عَفُوًّا قَدِيراً ‹ 149 ›\r\n\r\nترجمه :\r\n148 - خداوند دوست ندارد كسى با سخنان خود بديها را اظهار كند مگر آن كسى كه مورد ستم واقع شده باشد ، خداوند شنوا و دانا است .\r\n149 - ( اما ) اگر نيكيها را آشكار يا مخفى سازيد و يا از بديها گذشت نمائيد ( مجاز خواهيد بود ) خداوند بخشنده و توانا است ( و با اينكه قادر بر انتقام است .\r\nعفو و گذشت مىكند ) .\r\n","description":"","footnote":"","page_name":" 183 ","page_number":183},
  {"content":"\r\n\r\nتفسير :\r\nدر اين دو آيه اشاره به بخشى از دستورات اخلاقى اسلام شده ، نخست ميفرمايد : « خدا دوست نمىدارد كه بدگويى شود و يا عيوب و اعمال زشت اشخاص با سخن بر ملا شود » .\r\n* ( لا يُحِبُّ اللَّه الْجَهْرَ بِالسُّوءِ مِنَ الْقَوْلِ ) * ) زيرا همانگونه كه خداوند « ستار العيوب » است دوست ندارد كه افراد بشر پرده درى كنند و عيوب مردم را فاش سازند و آبروى آنها را ببرند - بعلاوه ميدانيم هر انسانى معمولا نقاط ضعف پنهانى دارد كه اگر بنا شود اين عيوب اظهار گردد يك روح بدبينى عجيب بر سراسر جامعه سايه مىافكند ، و همكارى آنها را با يكديگر مشكل ميسازد ، بنا بر اين بخاطر استحكام پيوندهاى اجتماعى و هم بخاطر رعايت جهات انسانى ، لازم است بدون در نظر گرفتن يك هدف صحيح پرده درى نشود .\r\nضمنا بايد توجه داشت كه منظور از كلمه « سوء » هر گونه بدى و زشتى است و منظور از « جهر . . . من القول » هر گونه ابراز و اظهار لفظى است ، خواه به صورت شكايت باشد يا حكايت ، يا نفرين ، يا مذمت ، و يا غيبت ، و به همين جهت از جمله آياتى كه در بحث تحريم « غيبت » به آن استدلال شده همين آيه است ، ولى مفهوم آيه منحصر به غيبت نيست و هر نوع بدگويى را شامل مىشود .\r\nسپس به بعضى از امور كه مجوز اين گونه بدگوئيها و پرده درىها مىشود اشاره كرده ، ميفرمايد : « مگر كسى كه مظلوم واقع شده » ( * ( إِلَّا مَنْ ظُلِمَ ) * ) .\r\nچنين افراد براى دفاع از خويشتن در برابر ظلم ظالم حق دارند اقدام به شكايت كنند و يا از مظالم و ستمگريها آشكارا مذمت و انتقاد و غيبت نمايند\r\n","description":"","footnote":"","page_name":" 184 ","page_number":184},
  {"content":"\r\nو تا حق خود را نگيرند و دفع ستم ننمايند از پاى ننشينند .\r\nدر حقيقت ذكر اين استثناء بخاطر آن است كه حكم اخلاقى فوق مورد سوء استفاده ظالمان و ستمگران واقع نشود ، و يا بهانه اى براى تن در دادن به ستم نگردد .\r\nروشن است در اين گونه موارد نيز تنها به آن قسمت كه مربوط به ظلم ظالم و دفاع از مظلوم است بايد قناعت كرد .\r\nو در پايان آيه - همانطور كه روش قرآن است - براى اينكه افرادى از اين استثناء نيز سوء استفاده نكنند و به بهانه اينكه مظلوم واقع شده‌اند عيوب مردم را بدون جهت آشكار نسازند ميفرمايد : « خداوند سخنان را ميشنود و از نيات آگاه است » .\r\n( * ( وَكانَ اللَّه سَمِيعاً عَلِيماً ) * ) .\r\nدر آيه بعد ، به نقطه مقابل اين حكم اشاره كرده ، ميفرمايد : « اگر نيكيهاى افراد را اظهار كنيد و يا مخفى نمائيد مانعى ندارد ( به خلاف بدىها كه مطلقا جز در موارد استثنايى بايد كتمان شود ) و نيز اگر در برابر بدىهايى كه افراد به شما كرده‌اند راه عفو و بخشش را پيش گيريد بهتر است ، زيرا اين كار در حقيقت يك نوع كار الهى است كه با داشتن قدرت بر هر گونه انتقام ، بندگان شايسته خود را مورد عفو قرار مىدهد » .\r\n( * ( إِنْ تُبْدُوا خَيْراً أَوْ تُخْفُوه أَوْ تَعْفُوا عَنْ سُوءٍ فَإِنَّ اللَّه كانَ عَفُوًّا قَدِيراً ) * ) .\r\nدر حقيقت آيه دوم از دو جهت در نقطه مقابل آيه اول قرار گرفته ، نخست « اظهار نيكيها » در برابر « اظهار بدىها » و سپس « عفو و بخشش » در برابر كسانى كه به آنها ستم شده است .\r\n","description":"","footnote":"","page_name":" 185 ","page_number":185},
  {"content":"\r\n\r\nآيا گذشت از ستمگر موجب تقويت او نيست ؟ !\r\nدر اينجا اين سؤال پيش مىآيد كه آيا عفو و گذشت از ستمگر در حقيقت موجب امضاى ظلم او نخواهد بود و آيا اين كار او را تشويق به ادامه ستم نمىكند ؟ ! و آيا اين دستور يك نوع واكنش منفى تخديرى در مظلومان ايجاد نخواهد كرد ؟\r\nپاسخ سؤال اين است كه مورد « عفو و گذشت » از مورد « احقاق حق و مبارزه با ظالم » جدا است ، به همين دليل در دستورهاى اسلامى از يك طرف مىخوانيم نه ظلم كنيد و نه تن به ظلم دهيد ( لا تَظْلِمُونَ وَلا تُظْلَمُونَ ) ( 1 ) و دشمن ظالم و يا مظلوم باشيد .\r\n( كونا للظالم خصما و للمظلوم عونا ( 2 ) .\r\nبا ظالمان پيكار كنيد تا به حكم خدا گردن نهند .\r\n( فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّه ) ( 3 ) .\r\nو از سوى ديگر دستور به عفو و بخشش و گذشت داده شده است همانطور كه ميفرمايد :\r\n( وَأَنْ تَعْفُوا أَقْرَبُ لِلتَّقْوى ) ( 4 ) .\r\n( وَلْيَعْفُوا وَلْيَصْفَحُوا أَ لا تُحِبُّونَ أَنْ يَغْفِرَ اللَّه لَكُمْ ) ( 5 ) .\r\nگرچه ممكن است بعضى از افراد كم اطلاع ميان اين دو حكم در به دو\r\n\r\n","description":"","footnote":"\r\n( 1 ) بقره آيه 279 .\r\n( 2 ) نهج البلاغه وصيتنامه شماره 48 .\r\n( 3 ) حجرات آيه 9 .\r\n( 4 ) بقره آيه 237 .\r\n( 5 ) سوره نور آيه 22 ،\r\n","page_name":" 186 ","page_number":186},
  {"content":"\r\nنظر تضادى ببينند ، ولى با توجه به آنچه در منابع اسلامى وارد شده روشن مىشود كه مورد عفو و گذشت جاى معينى است كه از آن سوء استفاده نشود و مورد مبارزه و كوبيدن ظلم ، جاى ديگر .\r\nتوضيح اينكه عفو و گذشت مخصوص موارد قدرت و پيروزى بر دشمن و شكست نهايى او است ، يعنى در موردى كه احساس خطر جديدى از ناحيه دشمن نشود ، بلكه عفو و گذشت از او يك نوع اصلاح و تربيت در مورد او محسوب شود و او را به تجديد نظر در مسير خود وادارد چنان كه در موارد زيادى از تاريخ اسلام به چنين افرادى برخورد مىكنيم و حديث معروف « اذا قدرت على عدوك فاجعل العفو عنه شكرا للقدرة عليه » . هنگامى كه بر دشمن پيروز شدى گذشت را زكات اين پيروزى قرار ده ( 1 ) .\r\nشاهدى بر اين مدعا است .\r\nاما در مواردى كه خطر دشمن هنوز بر طرف نگشته و احتمالا گذشت ، او را جسورتر و آماده تر مىكند ، يا اينكه عفو و گذشت يك نوع تسليم و رضايت به ظلم محسوب مىشود ، هيچگاه اسلام اجازه چنين عفوى را نميدهد و هرگز پيشوايان اسلام در چنين مواردى راه عفو و گذشت را انتخاب نكردند .\r\n\r\n","description":"","footnote":"\r\n( 1 ) نهج البلاغه - كلمات قصار - كلمه 10\r\n","page_name":" 187 ","page_number":187},
  {"content":"\r\n\r\n[ سوره النساء ‹ 4 › : آيات 150 تا 152 
  ]\r\nإِنَّ الَّذِينَ يَكْفُرُونَ بِاللَّه وَرُسُلِه وَيُرِيدُونَ أَنْ يُفَرِّقُوا بَيْنَ اللَّه وَرُسُلِه وَيَقُولُونَ نُؤْمِنُ بِبَعْضٍ وَنَكْفُرُ بِبَعْضٍ وَيُرِيدُونَ أَنْ يَتَّخِذُوا بَيْنَ ذلِكَ سَبِيلًا ‹ 150 › أُولئِكَ هُمُ الْكافِرُونَ حَقًّا وَأَعْتَدْنا لِلْكافِرِينَ عَذاباً مُهِيناً ‹ 151 › وَالَّذِينَ آمَنُوا بِاللَّه وَرُسُلِه وَلَمْ يُفَرِّقُوا بَيْنَ أَحَدٍ مِنْهُمْ أُولئِكَ سَوْفَ يُؤْتِيهِمْ أُجُورَهُمْ وَكانَ اللَّه غَفُوراً رَحِيماً ‹ 152 ›\r\n\r\nترجمه :\r\n150 - كسانى كه خدا و پيامبران او را انكار مىكنند و مىخواهند در ميان آنها تبعيض قائل شوند ، و مىگويند به بعضى ايمان داريم و بعضى را انكار مىكنيم و مىخواهند در ميان اين دو ، راهى براى خود انتخاب كنند . . .\r\n151 - آنها كافران حقيقىاند و براى كافران مجازات توهين آميزى فراهم ساخته‌ايم .\r\n152 - ( ولى ) كسانى كه به خدا و رسولان او ايمان آورده و ميان احدى از آنها فرق نمىگذارند پاداش آنها را خواهيم داد ، خداوند آمرزنده و مهربان است .\r\n\r\nتفسير :\r\n\r\nميان پيامبران تبعيض نيست\r\nدر اين چند آيه توصيفى از حال جمعى از كافران و مؤمنان و سرنوشت آنها آمده است و آيات گذشته را كه در باره منافقان بود تكميل مىكند .\r\nنخست به حال كسانى كه ميان پيامبران الهى فرق گذاشته ، بعضى را بر حق و بعضى را بر باطل ميدانند اشاره كرده ، مىفرمايد : « آنها كه به خدا و\r\n","description":"","footnote":"","page_name":" 188 ","page_number":188},
  {"content":"\r\nپيامبرانش كافر ميشوند و مىخواهند ميان خدا و پيامبران تفرقه بيندازند و اظهار ميدارند كه ما نسبت به بعضى از آنها ايمان داريم اگر چه بعضى ديگر را به رسميت نمىشناسيم ، و به گمان خود مىخواهند در اين ميان راهى پيدا كنند ، آنها كافران واقعى هستند « .\r\n( * ( إِنَّ الَّذِينَ يَكْفُرُونَ بِاللَّه وَرُسُلِه وَيُرِيدُونَ أَنْ يُفَرِّقُوا بَيْنَ اللَّه وَرُسُلِه وَيَقُولُونَ نُؤْمِنُ بِبَعْضٍ وَنَكْفُرُ بِبَعْضٍ وَيُرِيدُونَ أَنْ يَتَّخِذُوا بَيْنَ ذلِكَ سَبِيلًا أُولئِكَ هُمُ الْكافِرُونَ حَقًّا ) * ) .\r\nدر حقيقت اين جمله حال يهود و مسيحيان را روشن ميسازد و يهود ، مسيح را به رسميت نمىشناختند ، و هر دو ، پيامبر اسلام ص را ، در حالى كه طبق كتب آسمانى آنها نبوت اين پيامبران بر ايشان ثابت شده بود ، اين تبعيض در قبول واقعيتها ، كه از هوا و هوس و تعصبات جاهلانه و احيانا حسادت و تنگ نظريهاى بىدليل سرچشمه ميگيرد ، نشانه عدم ايمان به پيامبران و خدا است ، زيرا ايمان آن نيست كه آنچه مطابق ميل انسان است بپذيرد ، و آنچه بر خلاف ميل و هواى او است رد كند ، اين يك نوع هوا پرستى است نه ايمان ، ايمان واقعى آن است كه انسان حقيقت را بپذيرد خواه مطابق ميل او باشد يا بر خلاف ميل او ، و لذا قرآن در آيات فوق اين گونه افراد را با اينكه دم از ايمان به خدا و بعضى از انبياء مىزدند ، بطور كلى كافر دانسته و ميگويد :\r\n* ( إِنَّ الَّذِينَ يَكْفُرُونَ بِاللَّه وَرُسُلِه ) * . . .\r\nبنا بر اين ايمان آنها حتى در مواردى كه نسبت به آن اظهار ايمان مىكنند ، بى ارزش قلمداد شده است ، چرا كه از روح حقجويى سرچشمه نميگيرد .\r\nو در پايان آنها را تهديد كرده ، ميگويد : « ما براى كافران عذاب توهين آميز و خوار كننده اى فراهم ساخته‌ايم » .\r\n( * ( وَأَعْتَدْنا لِلْكافِرِينَ عَذاباً مُهِيناً ) * ) .\r\nتوصيف عذاب در اين آيه به « مهين » ( توهين آميز ) ممكن است از\r\n","description":"","footnote":"","page_name":" 189 ","page_number":189},
  {"content":"\r\nاين جهت باشد كه آنها با تفرقه انداختن ميان پيامبران خدا در واقع به جمعى از آنان توهين كرده‌اند و بايد عذاب آنان متناسب با عمل آنها باشد .\r\n\r\nتناسب گناه و كيفر\r\nتوضيح اينكه : مجازات گاهى « دردناك » است ( عذاب اليم ) مانند شلاق زدن و آزار بدنى و گاهى « توهين آميز » است ( عذاب مهين ) مانند پاشيدن لجن بر لباس كسى و مانند آن و گاهى پر سر و صدا است ( عذاب عظيم ) مانند مجازات در حضور جمعيت ، و نيز گاهى اثر آن در وجود انسان عميق است و تا مدتى باقى مىماند ( عذاب شديد ) ، مانند زندانهاى طويل المدة با اعمال شاقه . . . و امثال آن .\r\nروشن است كه توصيف عذاب به يكى از صفات تناسبى با نوع « گناه » دارد و لذا در بسيارى از آيات قرآن ، مجازات ظالمان به عنوان عذاب اليم آمده است ، زيرا متناسب با دردناك بودن ظلم نسبت به بندگان خدا است ، و آنها كه گناهشان توهين آميز است و همچنين آنها كه دست به گناهان شديد و يا پر سر و صدا مىزنند كيفرى همانند آن دارند ولى منظور از ذكر مثالهاى فوق نزديك ساختن مطلب بذهن است و گرنه مجازاتهاى آن جهان قابل مقايسه با مجازاتهاى اين عالم نيست .\r\nسپس به وضع مؤمنان و سرنوشت آنها اشاره كرده و مىگويد : « كسانى كه ايمان به خدا و همه پيامبران او آورده‌اند و در ميان هيچيك از آنها تفرقه نينداختند و با اين كار ، » تسليم و اخلاص « خود در برابر حق ، و مبارزه با هر گونه » تعصب « نابجا را اثبات نمودند ، به زودى خداوند پاداشهاى آنها را به آنها خواهد داد » .\r\n","description":"","footnote":"","page_name":" 190 ","page_number":190},
  {"content":"\r\n( * ( وَالَّذِينَ آمَنُوا بِاللَّه وَرُسُلِه وَلَمْ يُفَرِّقُوا بَيْنَ أَحَدٍ مِنْهُمْ أُولئِكَ سَوْفَ يُؤْتِيهِمْ أُجُورَهُمْ ) * ) .\r\nالبته ايمان به پيامبران و به رسميت شناختن آنها منافات با اين ندارد كه بعضى را از بعضى برتر بدانيم ، زيرا تفاوت در ميان آنها همانند تفاوت ماموريتهاى آنان قطعى است ، منظور اين است كه در ميان پيامبران راستين ، تفرقه اى از نظر ايمان و به رسميت شناختن نيندازيم .\r\nو در پايان آيه به اين مطلب اشاره مىشود كه اگر اين دسته از مومنان در گذشته مرتكب چنان تعصبها و تفرقه‌ها و گناهان ديگر شدند اگر ايمان خود را خالص كرده و به سوى خدا باز گردند خداوند آنها را مىبخشد « و خداوند همواره آمرزنده و مهربان بوده و هست » .\r\n( * ( وَكانَ اللَّه غَفُوراً رَحِيماً ) * ) .\r\nقابل توجه اينكه در آيات فوق افرادى كه در ميان پيامبران تفرقه مىاندازند به عنوان « كافران حقيقى » معرفى شده‌اند ، ولى آنها كه به همه ايمان دارند به عنوان « مومنان حقيقى » معرفى نشده‌اند ، تنها به عنوان « مؤمن » توصيف شده‌اند ، شايد اين تفاوت به خاطر آن باشد كه مؤمنان حقيقى آنها هستند كه علاوه بر ايمان از نظر « عمل » نيز كاملا پاك و صالح باشند ، شاهد اين سخن آياتى است كه در آغاز سوره انفال آمده است كه مؤمنان را پس از ايمان به خدا با يك سلسله اعمال مثبت و زنده مانند نمو و رشد اخلاقى و اجتماعى و ايمانى ، و نماز و زكات ، و توكل بر خدا ، توصيف كرده و به دنبال آن مىگويد :\r\nأُولئِكَ هُمُ الْمُؤْمِنُونَ حَقًّا ( انفال - 4 )\r\n","description":"","footnote":"","page_name":" 191 ","page_number":191},
  {"content":"\r\n\r\n[ سوره النساء ‹ 4 › : آيات 153 تا 154 
  ]\r\nيَسْئَلُكَ أَهْلُ الْكِتابِ أَنْ تُنَزِّلَ عَلَيْهِمْ كِتاباً مِنَ السَّماءِ فَقَدْ سَأَلُوا مُوسى أَكْبَرَ مِنْ ذلِكَ فَقالُوا أَرِنَا اللَّه جَهْرَةً فَأَخَذَتْهُمُ الصَّاعِقَةُ بِظُلْمِهِمْ ثُمَّ اتَّخَذُوا الْعِجْلَ مِنْ بَعْدِ ما جاءَتْهُمُ الْبَيِّناتُ فَعَفَوْنا عَنْ ذلِكَ وَآتَيْنا مُوسى سُلْطاناً مُبِيناً ‹ 153 › وَرَفَعْنا فَوْقَهُمُ الطُّورَ بِمِيثاقِهِمْ وَقُلْنا لَهُمُ ادْخُلُوا الْبابَ سُجَّداً وَقُلْنا لَهُمْ لا تَعْدُوا فِي السَّبْتِ وَأَخَذْنا مِنْهُمْ مِيثاقاً غَلِيظاً ‹ 154 ›\r\n\r\nترجمه :\r\n153 - اهل كتاب از تو تقاضا مىكنند كتابى از آسمان ( يك جا ) بر آنها نازل كنى ( در حالى كه اين بهانه اى بيش نيست ) آنها از موسى بزرگتر از اين را خواستند و گفتند خدا را آشكارا بما نشان بده ، و به خاطر اين ستم صاعقه آنها را فرو گرفت ، سپس گوساله ( سامرى ) را پس از آن همه دلايل روشن كه براى آنها آمد ( به خدايى ) انتخاب كردند ولى ما آنها را عفو كرديم و به موسى برترى آشكارى داديم .\r\n154 - و كوه طور را بر فراز آنها برافراشتيم و در همان حال از آنها پيمان گرفتيم و به آنها گفتيم ( بعنوان توبه ) از در ( بيت المقدس ) با خضوع در آئيد و ( نيز ) به آنها گفتيم روز شنبه تعدى نكنيد ( و دست از كار بكشيد ) و از آنها ( در برابر همه اينها ) پيمان محكمى گرفتيم .\r\n\r\nشان نزول :\r\nدر تفسير تبيان و مجمع البيان و روح المعانى در شان نزول اين آيات چنين آمده كه جمعى از يهود نزد پيامبر ص آمدند و گفتند اگر تو پيغمبر خدايى\r\n","description":"","footnote":"","page_name":" 192 ","page_number":192},
  {"content":"\r\nكتاب آسمانى خود را يك جا به ما عرضه كن ، همانطور كه موسى تورات را يك جا آورد ، آيات فوق نازل شد و به آنها پاسخ گفت .\r\n\r\nتفسير : بهانه جويى يهود\r\nاين آيات نخست اشاره به درخواست اهل كتاب ( يهود ) مىكند و مىگويد : « اهل كتاب از تو تقاضا مىكنند كه كتابى از آسمان ( يك جا ) بر آنها نازل كنى » .\r\n( * ( يَسْئَلُكَ أَهْلُ الْكِتابِ أَنْ تُنَزِّلَ عَلَيْهِمْ كِتاباً مِنَ السَّماءِ ) * ) .\r\nشك نيست كه آنها در اين تقاضاى خود حسن نيت نداشتند ، زيرا هدف از نزول كتب آسمانى همان ارشاد و هدايت و تربيت است ، گاهى اين هدف با نزول كتاب آسمانى يك جا تامين مىشود ، و گاهى تدريجى بودن آن به اين هدف بيشتر كمك مىكند ، بنا بر اين آنها ميبايست از پيامبر ص دليل بخواهند ، و تعليمات عالى و ارزنده ، نه اينكه چگونگى نزول كتب آسمانى را تعيين كنند .\r\nلذا به دنبال اين تقاضا خداوند به عدم حسن نيت آنها اشاره كرده ، و ضمن دلدارى به پيامبرش ، سابقه لجاجت و عناد و بهانه جويى يهود را در برابر پيامبر بزرگشان موسى بن عمران بازگو مىكند .\r\nنخست ميگويد : « اينها از موسى چيزهايى بزرگتر و عجيبتر از اين خواستند و گفتند : خدا را آشكارا به ما نشان بده » ! ( * ( فَقَدْ سَأَلُوا مُوسى أَكْبَرَ مِنْ ذلِكَ فَقالُوا أَرِنَا اللَّه جَهْرَةً ) * ) .\r\nاين درخواست عجيب و غير منطقى كه نوعى از عقيده بتپرستان را منعكس ميساخت و خدا را جسم و محدود معرفى مىكرد و بدون شك از لجاجت و\r\n","description":"","footnote":"","page_name":" 193 ","page_number":193},
  {"content":"\r\nعناد سرچشمه گرفته بود ، سبب شد كه صاعقه آسمانى به خاطر اين ظلم و ستم آنها را فرا گيرد .\r\n( * ( فَأَخَذَتْهُمُ الصَّاعِقَةُ بِظُلْمِهِمْ ) * ) سپس به يكى ديگر از اعمال زشت آنها كه مساله « گوساله پرستى » بود ، اشاره مىكند و ميگويد : « آنها پس از مشاهده آن همه معجزات و دلائل روشن ، گوساله را به عنوان معبود خود انتخاب كردند ! ( * ( ثُمَّ اتَّخَذُوا الْعِجْلَ مِنْ بَعْدِ ما جاءَتْهُمُ الْبَيِّناتُ ) * ) .\r\nولى با اينهمه براى اينكه آنها به راه باز گردند و از مركب لجاجت و عناد فرود آيند ، « ما آنها را بخشيديم و به موسى برترى و حكومت آشكارى داديم ، و بساط رسواى سامرى و گوساله پرستان را برچيديم .\r\n( * ( فَعَفَوْنا عَنْ ذلِكَ وَآتَيْنا مُوسى سُلْطاناً مُبِيناً ) * ) .\r\nباز آنها از خواب غفلت بيدار نشدند و از مركب غرور پائين نيامدند ، به همين جهت « ما كوه طور را بر بالاى سر آنها به حركت در آورديم ، و در همان حال از آنها پيمان گرفتيم و به آنها گفتيم كه به عنوان توبه از گناهانتان از در بيت المقدس با خضوع و خشوع وارد شويد ، و نيز به آنها تاكيد كرديم كه در روز شنبه دست از كسب و كار بكشيد و راه تعدى و تجاوز را پيش نگيريد و از ماهيان دريا كه در آن روز صيدش حرام بود استفاده نكنيد و در برابر همه اينها پيمان شديد از آنان گرفتيم » اما آنها به هيچيك از اين پيمانهاى مؤكد وفا نكردند ! ( 1 ) ( * ( وَرَفَعْنا فَوْقَهُمُ الطُّورَ بِمِيثاقِهِمْ وَقُلْنا لَهُمُ ادْخُلُوا الْبابَ سُجَّداً وَقُلْنا لَهُمْ لا تَعْدُوا فِي السَّبْتِ وَأَخَذْنا مِنْهُمْ مِيثاقاً غَلِيظاً ) * ) .\r\n\r\n","description":"","footnote":"\r\n( 1 ) در باره معنى قرار گرفتن كوه طور بالاى سر يهود و اينكه آيا اين موضوع بر اثر زلزله اى بوده يا عامل ديگر و همچنين راجع به گوساله پرستى و قسمتهاى ديگرى از سوابق سوء يهود در جلد اول اين تفسير در صفحات 170 تا 186 و 201 تا 205 بحث كرده‌ايم .\r\n","page_name":" 194 ","page_number":194},
  {"content":"\r\nآيا اين جمعيت با اين سوابق تاريك در اين تقاضايى كه از تو دارند صادق و راستگو هستند ؟ ! اگر آنها راست ميگويند چرا صريح كتب آسمانى خود را در باره نشانه‌هاى آخرين پيامبر عمل نمىكنند و چرا اين همه نشانه‌هاى روشن تو را ناديده ميگيرند .\r\nدر اينجا ذكر دو نكته لازم به نظر ميرسد :\r\nنخست اينكه اگر گفته شود اين اعمال مربوط به پيشينيان يهود بوده است چه ارتباطى به يهوديان معاصر پيامبر اسلام ص دارد ؟\r\nدر پاسخ بايد گفت آنها هيچگاه نسبت به اعمال نياكان خود معترض نبودند ، بلكه نسبت به آن نظر موافق نشان ميدادند ، و لذا همگى در يك صف قرار گرفتند .\r\nديگر اينكه آنچه در شان نزول آيات فوق آمده كه يهوديان مدعى بودند تورات يك جا نازل شده است مطلب مسلمى نيست شايد چيزى كه باعث اين توهم شده اين است كه فرمانهاى دهگانه ( وصاياى عشر ) يك جا بر موسى در الواحى نازل شد و اما در مورد ساير دستورهاى تورات دليلى بر اينكه يك جا نازل شده باشد در دست نداريم .\r\n","description":"","footnote":"","page_name":" 195 ","page_number":195},
  {"content":"\r\n\r\n[ سوره النساء ‹ 4 › : آيات 155 تا 158 
  ]\r\nفَبِما نَقْضِهِمْ مِيثاقَهُمْ وَكُفْرِهِمْ بِآياتِ اللَّه وَقَتْلِهِمُ الأَنْبِياءَ بِغَيْرِ حَقٍّ وَقَوْلِهِمْ قُلُوبُنا غُلْفٌ بَلْ طَبَعَ اللَّه عَلَيْها بِكُفْرِهِمْ فَلا يُؤْمِنُونَ إِلَّا قَلِيلًا ‹ 155 › وَبِكُفْرِهِمْ وَقَوْلِهِمْ عَلى مَرْيَمَ بُهْتاناً عَظِيماً ‹ 156 › وَقَوْلِهِمْ إِنَّا قَتَلْنَا الْمَسِيحَ عِيسَى ابْنَ مَرْيَمَ رَسُولَ اللَّه وَما قَتَلُوه وَما صَلَبُوه وَلكِنْ شُبِّه لَهُمْ وَإِنَّ الَّذِينَ اخْتَلَفُوا فِيه لَفِي شَكٍّ مِنْه ما لَهُمْ بِه مِنْ عِلْمٍ إِلَّا اتِّباعَ الظَّنِّ وَما قَتَلُوه يَقِيناً ‹ 157 › بَلْ رَفَعَه اللَّه إِلَيْه وَكانَ اللَّه عَزِيزاً حَكِيماً ‹ 158 ›\r\n\r\nترجمه :\r\n155 - آنها بخاطر اينكه پيمانشان را شكستند و آيات خدا را انكار كردند و پيامبران را به ناحق كشتند و بخاطر اينكه ( از روى استهزاء ) مىگفتند بر دلهاى ما پرده افكنده شده ( و سخنان پيامبران را درك نمىكنيم مطرود درگاه خدا شدند ) آرى خداوند به علت كفرشان بر دلهاى آنها مهر زده و لذا جز عده كمى ايمان نمىآورند ( آنها كه راه حق مىپويند و سر لجاج ندارند ) .\r\n156 - و ( نيز ) بخاطر كفرشان و تهمت بزرگى كه بر مريم زدند .\r\n157 - و گفتارشان كه ما مسيح عيسى بن مريم پيامبر خدا را كشتيم در حالى كه نه او را كشتند و نه بدار آويختند لكن امر بر آنها مشتبه شد و كسانى كه در مورد ( قتل ) او اختلاف كردند از آن در شك هستند و علم به آن ندارند و تنها از گمان پيروى مىكنند و قطعا او را نكشتند .\r\n158 - بلكه خدا او را به سوى خود برد و خداوند توانا و حكيم است .\r\n","description":"","footnote":"","page_name":" 196 ","page_number":196},
  {"content":"\r\n\r\nتفسير :\r\n\r\nگوشه ديگرى از خلافكاريهاى يهود\r\nدر اين آيات به قسمتهاى ديگرى از خلافكاريهاى بنى اسرائيل و كارشكنيها و عداوتها و دشمنيهاى آنها با پيامبران خدا اشاره شده است .\r\nدر آيه نخست ، به پيمان شكنى و كفر جمعى از آنها و قتل پيامبران بدست آنان اشاره كرده چنين ميفرمايد : « ما آنها را به خاطر پيمانشكنى ، از رحمت خود دور ساختيم يا قسمتى از نعمتهاى پاكيزه را بر آنان تحريم نموديم » .\r\n( * ( فَبِما نَقْضِهِمْ مِيثاقَهُمْ ) * . . . ) ( 1 )\r\nآنها بدنبال اين پيمان شكنى ، آيات پروردگار را انكار كردند و راه مخالفت پيش گرفتند ( * ( وَكُفْرِهِمْ بِآياتِ اللَّه ) * ) .\r\nو به اين نيز قناعت نكردند ، بلكه دست به جنايت بزرگ ديگرى كه قتل و كشتن راهنمايان و هاديان راه حق يعنى پيامبران بوده باشد ، زدند و بدون هيچ مجوزى آنها را از بين بردند .\r\n( * ( وَقَتْلِهِمُ الأَنْبِياءَ بِغَيْرِ حَقٍّ ) * ) .\r\nآنها بقدرى در اعمال خلاف جسور و بىباك بودند كه گفتار پيامبران را بباد استهزاء مىگرفتند و صريحا به آنها ميگفتند : « بر دلهاى ما پرده افكنده شده كه مانع شنيدن و پذيرش دعوت شما است » !\r\n\r\n","description":"","footnote":"\r\n( 1 ) « فبما نقضهم » از نظر ادبى جارو مجرور است و بايد عاملى داشته باشد ، ممكن است عامل آن لعناهم محذوف و مقدر بوده باشد و يا جمله حرمنا عليهم . . .\r\nكه در آيه 160 خواهد آمد ، بنا بر اين آنچه در اين وسط آمده حال جمله معترضه را دارد كه در اين گونه موارد بر زيبايى كلام مىافزايد .\r\n","page_name":" 197 ","page_number":197},
  {"content":"\r\n( * ( وَقَوْلِهِمْ قُلُوبُنا غُلْفٌ ) * ) .\r\nدر اينجا قرآن اضافه مىكند « آرى دلهاى آنها به كلى مهر شده و هيچگونه حقى در آن نفوذ نمىكند ولى عامل آن كفر و بىايمانى ، خود آنها هستند و به همين دليل جز افراد كمى كه خود را از اين گونه لجاجتها بر كنار داشته‌اند ايمان نمىآورند » .\r\n( * ( بَلْ طَبَعَ اللَّه عَلَيْها بِكُفْرِهِمْ فَلا يُؤْمِنُونَ إِلَّا قَلِيلًا ) * ) .\r\nخلافكاريهاى آنان منحصر به اينها نيست ، آنها در راه كفر آن چنان سريع تاختند كه به مريم پاكدامن ، مادر پيامبر بزرگ خدا كه بفرمان الهى بدون همسر باردار شده بود تهمت بزرگى زدند .\r\n( * ( وَبِكُفْرِهِمْ وَقَوْلِهِمْ عَلى مَرْيَمَ بُهْتاناً عَظِيماً ) * ) حتى آنها به كشتن پيامبران افتخار مىكردند « و مىگفتند ما مسيح عيسى بن مريم رسول خدا را كشته‌ايم » .\r\n( * ( وَقَوْلِهِمْ إِنَّا قَتَلْنَا الْمَسِيحَ عِيسَى ابْنَ مَرْيَمَ رَسُولَ اللَّه ) * ) .\r\nو شايد تعبير به رسول اللَّه را در مورد مسيح از روى استهزاء و سخريه مىگفتند .\r\nدر حالى كه در اين ادعاى خود نيز كاذب بودند ، « آنها هرگز مسيح را نكشتند و نه بدار آويختند ، بلكه ديگرى را كه شباهت به او داشت اشتباها به دار زدند » .\r\n( * ( وَما قَتَلُوه وَما صَلَبُوه وَلكِنْ شُبِّه لَهُمْ ) * ) سپس قرآن مىگويد : « آنها كه در باره مسيح اختلاف كردند ، خودشان در شك بودند و هيچيك به گفته خود ايمان نداشتند و تنها از تخمين و گمان پيروى مىكردند » .\r\n( * ( وَإِنَّ الَّذِينَ اخْتَلَفُوا فِيه لَفِي شَكٍّ مِنْه ما لَهُمْ بِه مِنْ عِلْمٍ إِلَّا اتِّباعَ الظَّنِّ ) * ) در باره اينكه آنها در مورد چه چيز اختلاف كردند در ميان مفسران گفتگو\r\n","description":"","footnote":"","page_name":" 198 ","page_number":198},
  {"content":"\r\nاست احتمال دارد كه اين اختلاف مربوط به اصل موقعيت و مقام مسيح ع بوده كه جمعى از مسيحيان او را فرزند خدا و بعضى به عكس همانند يهود او را اصلا پيامبر نمىدانستند و همگى در اشتباه بودند .\r\nو نيز ممكن است اختلاف در چگونگى قتل او باشد كه بعضى مدعى كشتن او بودند و بعضى مىگفتند كشته نشده ، و هيچيك به گفته خود اطمينان نداشتند .\r\nيا اينكه مدعيان قتل مسيح ع به خاطر عدم آشنايى به او ، در شك بودند كه آن كس را كه كشتند خود مسيح بوده يا ديگرى به جاى او .\r\nآن گاه قرآن به عنوان تاكيد مطلب مىگويد : « قطعا او را نكشتند بلكه خداوند او را بسوى خود برد و خداوند قادر و حكيم است » .\r\n( * ( وَما قَتَلُوه يَقِيناً بَلْ رَفَعَه اللَّه إِلَيْه وَكانَ اللَّه عَزِيزاً حَكِيماً ) * )\r\n\r\nمسيح كشته نشد - افسانه صليب\r\nقرآن در آيه فوق مىگويد : « مسيح نه كشته شد و نه بدار رفت بلكه امر بر آنها مشتبه گرديد و پنداشتند او را بدار زده‌اند و يقينا او را نكشتند » ! ولى اناجيل چهارگانه كنونى همگى مساله مصلوب شدن ( بدار آويخته شدن ) مسيح ع و كشته شدن او را ذكر كرده‌اند ، و اين موضوع در فصول آخر هر چهار انجيل .\r\n( متى - لوقا - مرقص - يوحنا ) مشروحا بيان گرديده ، و اعتقاد عمومى مسيحيان امروز نيز بر اين مساله استوار است .\r\nبلكه به يك معنى مساله قتل و مصلوب شدن مسيح ، يكى از مهمترين مسائل زيربناى آئين مسيحيت كنونى را تشكيل مىدهد ، چه اينكه مىدانيم مسيحيان\r\n","description":"","footnote":"","page_name":" 199 ","page_number":199},
  {"content":"\r\nكنونى مسيح ع را پيامبرى كه براى هدايت و تربيت و ارشاد خلق آمده باشد نمىدانند ، بلكه او را « فرزند خدا » ! و « يكى از خدايان سه گانه » ! مىدانند كه هدف اصلى آمدن او به اين جهان فدا شدن و باز خريد گناهان بشر بوده است ، مىگويند : او آمده تا قربانى گناهان ما شود ، او بدار آويخته و كشته شد ، تا گناهان بشر را بشويد و جهانيان را از مجازات نجات دهد ، بنا بر اين راه نجات را منحصرا در پيوند با مسيح و اعتقاد به اين موضوع مىدانند ! به همين دليل گاهى مسيحيت را مذهب « نجات » يا « فداء » مىنامند و مسيح را « ناجى » و « فادى » لقب مىدهند ، و اينكه مىبينيم مسيحيان روى مساله صليب فوق العاده تكيه مىكنند و شعارشان « صليب » است از همين نقطه نظر مىباشد .\r\nاين بود خلاصه اى از عقيده مسيحيان در باره سرنوشت حضرت مسيح ع .\r\nولى هيچيك از مسلمانان در بطلان اين عقيده ترديد ندارند ، زيرا :\r\nاولا : مسيح ع پيامبرى همچون ساير پيامبران خدا بود ، نه خدا بود و نه فرزند خدا ، خداوند يكتا و يگانه است و شبيه و نظير و مثل و مانند و همسر و فرزند ندارد .\r\nثانيا : « فداء » و قربانى گناهان ديگران شدن مطلبى كاملا غير منطقى است هر كس در گرو اعمال خويش است و راه نجات نيز تنها ايمان و عمل صالح خود انسان است .\r\nثالثا : عقيده « فدا » گناهكارپرور و تشويق كننده به فساد و تباهى و آلودگى است .\r\nو اگر مىبينيم قرآن مخصوصا روى مساله مصلوب نشدن مسيح ع تكيه كرده است ، با اينكه ظاهرا موضوع ساده اى به نظر مىرسد به خاطر همين است كه عقيده خرافى فداء و بازخريد گناهان امت را به شدت بكوبد مسيحيان را از اين عقيده خرافى باز دارد تا نجات را در گرو اعمال خويش ببينند ، نه در\r\n","description":"","footnote":"","page_name":" 200 ","page_number":200},
  {"content":"\r\nپناه بردن بصليب .\r\nرابعا : قرائنى در دست است كه مساله مصلوب شدن عيسى ع را تضعيف مىكند .\r\n1 - مىدانيم اناجيل چهارگانه كنونى كه گواهى به مصلوب شدن عيسى ع مىدهند همگى سالها بعد از مسيح ع بوسيله شاگردان و يا شاگردان شاگردان او نوشته شده‌اند و اين سخنى است كه مورخان مسيحى به آن معترفند .\r\nو نيز مىدانيم كه شاگردان مسيح ع به هنگام حمله دشمنان به او فرار كردند ، و اناجيل نيز گواه بر اين مطلب مىباشد ( 1 ) بنا بر اين مساله مصلوب شدن عيسى ع را از افواه مردم گرفته‌اند و همانطور كه بعدا اشاره خواهيم كرد ، اوضاع و احوال چنان پيش آمد كه موقعيت براى اشتباه كردن شخص ديگرى بجاى مسيح ع آماده گشت .\r\n2 - عامل ديگر كه اشتباه شدن عيسى را به شخص ديگر امكانپذير مىكند اين است كه كسانى كه براى دستگير ساختن حضرت عيسى به باغ « جستيمانى » در خارج شهر رفته بودند ، گروهى از لشكريان رومى بودند كه در اردوگاهها مشغول وظائف لشكرى بودند ، اين گروه نه يهوديان را مىشناختند و نه آداب و زبان و رسوم آنها را مىدانستند و نه شاگردان عيسى را از استادشان تشخيص مىدادند .\r\n3 - اناجيل مىگويد : حمله به محل عيسى ع شبانه انجام يافت و چه آسان است كه در اين گير و دار شخص مورد نظر فرار كند و ديگرى بجاى او گرفتار شود .\r\n4 - از نوشته همه اناجيل استفاده مىشود كه شخص گرفتار در حضور « پيلاطس » ( حاكم رومى در بيت المقدس ) سكوت اختيار كرد و كمتر در\r\n\r\n","description":"","footnote":"\r\n( 1 ) . . . در آن وقت جميع شاگردان او را واگذارده بگريختند ( انجيل متى باب 26 جمله 57 ) .\r\n","page_name":" 201 ","page_number":201},
  {"content":"\r\nبرابر سخنان آنها سخن گفت ، و از خود دفاع كرد ، بسيار بعيد به نظر مىرسد كه عيسى ع خود را در خطر ببيند و با آن بيان رسا و گوياى خود و با شجاعت و شهامت خاصى كه داشت از خود دفاع نكرده باشد آيا جاى اين احتمال نيست كه ديگرى ( به احتمال قوى يهوداى اسخريوطى كه به مسيح ع خيانت كرد و نقش جاسوس را ايفا نمود و مىگويند شباهت كاملى به مسيح ع داشت ) بجاى او دستگير شده و چنان در وحشت و اضطراب فرو رفته كه حتى نتوانسته است از خود دفاع كند و سخنى بگويد - بخصوص اينكه در اناجيل مىخوانيم « يهوداى اسخريوطى » بعد از اين واقعه ديگر ديده نشد و طبق گفته اناجيل انتحار كرد ! ( 1 ) 5 - همانطور كه گفتيم : شاگردان مسيح ع بهنگام احساس خطر ، طبق شهادت اناجيل ، فرار كردند ، و طبعا دوستان ديگر هم در آن روز مخفى شدند و از دور بر اوضاع نظر داشتند ، بنا بر اين شخص دستگير شده در حلقه محاصره نظاميان رومى بوده و هيچيك از دوستان او اطراف او نبودند ، به اين ترتيب چه جاى تعجب كه اشتباهى واقع شده باشد .\r\n6 - در اناجيل مىخوانيم كه شخص محكوم بر چوبه دار از خدا شكايت كرد كه چرا او را تنها گذارده و به دست دشمن براى قتل سپرده است ! « اگر مسيح ع براى اين به دنيا آمده كه بدار آويخته شود و قربانى گناهان بشر گردد چنين سخن ناروايى از او به هيچوجه درست نبوده است ، اين جمله به خوبى نشان مىدهد كه شخص مصلوب آدم ضعيف و ترسو و ناتوانى بوده است كه صدور چنين سخنى از او امكانپذير بوده است ، و او نمىتواند مسيح باشد ( 3 ) .\r\n\r\n","description":"","footnote":"\r\n( 1 ) انجيل متى باب 27 شماره 6 .\r\n( 2 ) . . . عيسى به آواز بلند صدا زده گفت : ايلى ايلى لما سبقتنى يعنى الهى الهى مرا چرا ترك كردى ( انجيل متى باب 27 جمله 46 - 47 ) .\r\n( 3 ) در چند قسمت از قرائن فوق از كتاب « قهرمان صليب » استفاده شده است .\r\n","page_name":" 202 ","page_number":202},
  {"content":"\r\n7 - بعضى از اناجيل موجود ( غير از اناجيل چهارگانه مورد قبول مسيحيان ) مانند انجيل برنابا رسما مصلوب شدن عيسى ع را نفى كرده و نيز بعضى از فرق مسيحى در مصلوب شدن عيسى ع ترديد كرده‌اند ( 1 ) و حتى بعضى از محققان معتقد بوجود دو عيسى در تاريخ شده‌اند : يكى « عيساى مصلوب » و ديگرى « عيساى غير مصلوب » كه ميان آن دو پانصد سال فاصله بوده است ! ( 2 ) .\r\nمجموع آنچه در بالا گفته شد قرائنى است كه گفته قرآن را در مورد اشتباه در قتل و صلب مسيح روشن مىسازد .\r\n\r\n[ سوره النساء ‹ 4 › : آيه 159 
  ]\r\nوَ إِنْ مِنْ أَهْلِ الْكِتابِ إِلَّا لَيُؤْمِنَنَّ بِه قَبْلَ مَوْتِه وَيَوْمَ الْقِيامَةِ يَكُونُ عَلَيْهِمْ شَهِيداً ‹ 159 ›\r\n\r\nترجمه :\r\n159 - و هيچيك از اهل كتاب نيست مگر اينكه به او قبل از مرگش ايمان مىآورد و روز قيامت گواه بر آنها خواهد بود .\r\n\r\nتفسير :\r\nدر تفسير آيه فوق دو احتمال است كه هر يك به جهاتى قابل ملاحظه است :\r\n1 - آيه مىفرمايد : « هيچكس از اهل كتاب نيست مگر اينكه به مسيح ع پيش از » مرگ خود « ايمان مىآورد » .\r\n( * ( وَإِنْ مِنْ أَهْلِ الْكِتابِ إِلَّا لَيُؤْمِنَنَّ بِه قَبْلَ مَوْتِه ) * ) و آن در هنگامى است كه انسان در آستانه مرگ قرار ميگيرد و ارتباط او با\r\n\r\n","description":"","footnote":"\r\n( 1 ) تفسير المنار جلد 6 صفحه 34 .\r\n( 2 ) الميزان جلد سوم صفحه 345 .\r\n","page_name":" 203 ","page_number":203},
  {"content":"\r\nاين جهان ضعيف و با جهان بعد از مرگ قوى مىگردد ، پرده‌ها از برابر چشم او كنار مىرود ، و بسيارى از حقايق را مىبيند ، نسبت به آن آگاهى مىيابد ، در اين موقع است كه چشم حقيقت بين او مقام مسيح ع را مشاهده مىكند و در برابر او تسليم ميگردد آنها كه منكر او شدند به او مؤمن مىشوند و آنها كه او را خدا دانستند به اشتباه خود پى مىبرند .\r\nدر حالى كه اين ايمان همانند ايمان فرعون و اقوام ديگر و اقوامى كه گرفتار عذاب مىشدند و در لحظه مشاهده عذاب و مقدمات نابودى و مرگ ايمان مىآوردند هيچگونه سودى براى آنها ندارد - پس چه بهتر كه بجاى اينكه در آن لحظه حساس كه ايمان سودى ندارد ايمان بياورند ، اكنون كه ايمان مفيد است مؤمن شوند ( طبق اين تفسير ضمير قبل موته به « اهل كتاب » بر مىگردد ) .\r\n2 - منظور اين است كه تمام اهل كتاب به حضرت مسيح ع پيش از « مرگ او » ايمان مىآورند يهوديان او را به نبوت مىپذيرند و مسيحيان دست از الوهيت او ميكشند و اين به هنگامى است كه مسيح ع طبق روايات اسلامى در موقع ظهور مهدى ( عج ) از آسمان فرود ميايد ، و پشت سر او نماز مىگزارد و يهود و نصارا نيز او را مىبينند و به او و مهدى ع ايمان مىآورند ، و روشن است كه مسيح ع به حكم اينكه آئينش مربوط به گذشته بوده وظيفه دارد در اين زمان از آئين موجود يعنى آئين اسلام كه مهدى ع مجرى آن است پيروى كند ( طبق اين تفسير ضمير قبل موته به « مسيح » بر مىگردد نه به اهل كتاب ) .\r\nدر بسيارى از كتب اسلامى اين حديث از پيامبر ص نقل شده است كه فرمود :\r\nكيف انتم اذا نزل فيكم ابن مريم و امامكم منكم :\r\n« چگونه خواهيد بود هنگامى كه فرزند مريم در ميان شما نازل گردد\r\n","description":"","footnote":"","page_name":" 204 ","page_number":204},
  {"content":"\r\nدر حالى كه پيشواى شما از خود شما است » ( 1 ) .\r\nالبته مطابق اين تفسير منظور از اهل كتاب جمعيت يهود و مسيحيانى هستند كه در آن زمان وجود دارند .\r\nدر تفسير « على بن ابراهيم » از « شهر بن حوشب » چنين نقل شده كه روزى حجاج به او گفت آيه اى در قرآن است كه مرا خسته كرده و در معنى آن فرو مانده‌ام ، « شهر » مىگويد كدام آيه است اى امير ! حجاج گفت :\r\nآيه « * ( وَإِنْ مِنْ أَهْلِ الْكِتابِ ) * . . . » زيرا من يهوديان و نصرانيانى را اعدام ميكنم كه هيچگونه نشانه اى از چنين ايمانى در آنها مشاهده نمىكنم ، « شهر » مىگويد آيه را درست تفسير نكردى ، حجاج مىپرسد چرا ؟ تفسير آيه چيست ؟ « شهر » ميگويد : منظور اين است كه عيسى ع قبل از پايان جهان فرود ميايد و هيچ يهودى و نه غير يهودى باقى نميماند مگر اينكه قبل از مرگ عيسى ع به او ايمان مياورد او پشت سر مهدى ع نماز ميخواند ، هنگامى كه حجاج اين سخن را شنيد گفت : واى بر تو اين تفسير را از كجا آوردى ؟ ميگويد از محمد بن على بن حسين بن على بن ابى طالب ع شنيدم ، حجاج گفت و اللَّه جئت بها من عين صافيه ! :\r\n« به خدا سوگند آن را از سرچشمه ذلال و صافى گرفتى » ! ( 2 ) و در پايان آيه ميفرمايد : « در روز رستاخيز ، مسيح ع گواه بر آنها خواهد بود » .\r\n( * ( وَيَوْمَ الْقِيامَةِ يَكُونُ عَلَيْهِمْ شَهِيداً ) * ) .\r\nمنظور از گواهى مسيح ع بر ضد آنها اين است كه او گواهى ميدهد\r\n\r\n","description":"","footnote":"\r\n( 1 ) از مسند احمد و صحيح بخارى و صحيح مسلم و سنن بيهقى ( طبق نقل تفسير الميزان ) .\r\n( 2 ) تفسير برهان جلد اول صفحه 426 .\r\n","page_name":" 205 ","page_number":205},
  {"content":"\r\nكه تبليغ رسالت كرده و آنها را هيچگاه به خدايى و الوهيت خود دعوت ننموده بلكه به ربوبيت پروردگار دعوت كرده است .\r\n\r\nسؤال :\r\nدر اينجا اين سؤال پيش ميايد كه طبق آيه 117 سوره مائده ، مسيح ع گواهى و شهادت خود را در روز قيامت منحصر به زمانى مىكند كه در ميان امت خويش مىزيسته است و اما نسبت به بعد از آن اين گواهى را از خود سلب مىنمايد .\r\nوَ كُنْتُ عَلَيْهِمْ شَهِيداً ما دُمْتُ فِيهِمْ فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ وَأَنْتَ عَلى كُلِّ شَيْءٍ شَهِيدٌ :\r\n« من تا هنگامى كه در ميان آنها بودم ، شاهد و ناظر بر ايشان بودم ولى زمانى كه مرا از ميان آنها گرفتى تو مراقب آنها بودى و تو بر هر چيز شاهد و گواهى » .\r\nدر حالى كه در آيه مورد بحث ميخوانيم مسيح ع در روز قيامت نسبت به همه آنان ، اعم از كسانى كه در عصر او بودند يا نبودند گواهى ميدهد .\r\n\r\nپاسخ :\r\nدقت در مضمون دو آيه نشان ميدهد كه آيه مورد بحث در باره گواهى بر تبليغ رسالت و نفى الوهيت از مسيح است ولى آيه 117 مائده مربوط به گواهى بر عمل مىباشد : توضيح اينكه : آيه مورد بحث ميگويد : عيسى ع بر ضد تمام كسانى كه او را به الوهيت پذيرفتند ، اعم از كسانى كه در عهد او بودند يا بعدا بوجود آمدند گواهى ميدهد كه من هرگز آنها را به چنين چيزى\r\n","description":"","footnote":"","page_name":" 206 ","page_number":206},
  {"content":"\r\nدعوت ننمودم ولى آيه 117 سوره مائده ميگويد : علاوه بر اينكه من تبليغ رسالت به طرز صحيح و كافى كردم ، تا زمانى كه در ميان آنها بودم عملا از انحراف آنان جلوگيرى كردم و بعد از من بود كه موضوع الوهيت من را مطرح كردند و راه انحراف را پيمودند و من آن روز در ميان آنها نبودم تا گواه اعمال آنها باشم و از آن جلوگيرى كنم .\r\n\r\n[ سوره النساء ‹ 4 › : آيات 160 تا 162 
  ]\r\nفَبِظُلْمٍ مِنَ الَّذِينَ هادُوا حَرَّمْنا عَلَيْهِمْ طَيِّباتٍ أُحِلَّتْ لَهُمْ وَبِصَدِّهِمْ عَنْ سَبِيلِ اللَّه كَثِيراً ‹ 160 › وَأَخْذِهِمُ الرِّبَوا وَقَدْ نُهُوا عَنْه وَأَكْلِهِمْ أَمْوالَ النَّاسِ بِالْباطِلِ وَأَعْتَدْنا لِلْكافِرِينَ مِنْهُمْ عَذاباً أَلِيماً ‹ 161 › لكِنِ الرَّاسِخُونَ فِي الْعِلْمِ مِنْهُمْ وَالْمُؤْمِنُونَ يُؤْمِنُونَ بِما أُنْزِلَ إِلَيْكَ وَما أُنْزِلَ مِنْ قَبْلِكَ وَالْمُقِيمِينَ الصَّلاةَ وَالْمُؤْتُونَ الزَّكاةَ وَالْمُؤْمِنُونَ بِاللَّه وَالْيَوْمِ الآخِرِ أُولئِكَ سَنُؤْتِيهِمْ أَجْراً عَظِيماً ‹ 162 ›\r\n\r\nترجمه :\r\n160 - بخاطر ظلمى كه از يهود صادر شد و ( نيز ) بخاطر جلوگيرى كردن بسيار ، از راه خدا قسمتى از چيزهاى پاكيزه را كه بر آنها حلال بود تحريم كرديم .\r\n161 - و ( همچنين ) به خاطر رباخوارى در حالى كه از آن نهى شده بودند و خوردن اموال مردم به باطل ، و براى كافران آنها عذاب دردناكى آماده كرده‌ايم .\r\n162 - ولى آن دسته از آنها كه راسخ در علمند و آنها كه ايمان دارند به تمام آنچه بر تو نازل شده و آنچه پيش از تو نازل گرديده ايمان مىآورند و آنها كه نماز را بر پا مىدارند و آنان كه زكات مىدهند و آنها كه به خدا و روز قيامت ايمان آورده‌اند به زودى به همه آنان پاداش عظيمى خواهيم داد .\r\n","description":"","footnote":"","page_name":" 207 ","page_number":207},
  {"content":"\r\n\r\nتفسير : سرنوشت صالحان و ناصالحان يهود\r\nدر آيات گذشته به چند نمونه از خلافكارىهاى يهود اشاره شد ، در آيات فوق نيز پس از ذكر چند قسمت ديگر از اعمال ناشايست آنها ، كيفرهايى را كه بر اثر اين اعمال در دنيا و آخرت دامان آنها را گرفته و مىگيرد ، بيان ميدارد :\r\nنخست مىفرمايد : « به خاطر ظلم و ستمى كه يهود كردند ، و به خاطر باز داشتن مردم از راه خدا ، قسمتى از چيزهايى كه پاك و پاكيزه بود ، بر آنها تحريم كرديم ، و آنان را از استفاده كردن از آن محروم ساختيم » :\r\n( * ( فَبِظُلْمٍ مِنَ الَّذِينَ هادُوا حَرَّمْنا عَلَيْهِمْ طَيِّباتٍ أُحِلَّتْ لَهُمْ وَبِصَدِّهِمْ عَنْ سَبِيلِ اللَّه كَثِيراً ) * ) .\r\nو نيز بخاطر اينكه « رباخوارى ميكردند با اينكه از آن نهى شده بودند ، و همچنين اموال مردم را بنا حق ميخوردند ، همه اينها سبب شد كه گرفتار آن محروميت شوند » ( * ( وَأَخْذِهِمُ الرِّبَوا وَقَدْ نُهُوا عَنْه وَأَكْلِهِمْ أَمْوالَ النَّاسِ بِالْباطِلِ ) * ) .\r\nگذشته از اين كيفر دنيوى ، ما آنها را به كيفرهاى اخروى گرفتار خواهيم ساخت « و براى كافران آنها عذاب دردناكى آماده كرده‌ايم » :\r\n( * ( وَأَعْتَدْنا لِلْكافِرِينَ مِنْهُمْ عَذاباً أَلِيماً ) * ) در اينجا به چند نكته بايد توجه داشت :\r\n1 - منظور از تحريم طيبات همان است كه در آيه 146 سوره انعام به آن اشاره شده آنجا كه مىفرمايد : « ما به خاطر ظلم و ستم يهود هر حيوانى\r\n","description":"","footnote":"","page_name":" 208 ","page_number":208},
  {"content":"\r\nكه « سم چاك » نباشد ( مانند شتر ) را بر آنها حرام كرديم و پيه و چربى گاو و گوسفند را كه مورد علاقه آنها بود نيز بر آنها تحريم نموديم مگر آن قسمتى كه در پشت حيوان و يا در اطراف امعاء و روده‌ها و يا مخلوط به استخوان بود « .\r\nبنا بر اين تحريم مزبور يك نوع تحريم تشريعى و قانونى بود نه تحريم تكوينى ، يعنى اين مواهب در دست آنها به طور طبيعى قرار داشت اما شرعا از خوردن آن ممنوع بودند .\r\nالبته در تورات كنونى سفر لاويان فصل يازدهم اشاره به تحريم قسمتى از آنچه در بالا آورديم شده است ولى اين معنى در آن منعكس نيست كه اين تحريم جنبه كيفرى داشته ( 1 ) .\r\n2 - آيا اين تحريم جنبه عمومى داشته و غير ظالمان را شامل مىشده يا مخصوص ظالمان بوده ؟ در ظاهر آيه فوق و آيه 146 انعام تحريم جنبه عمومى داشته ( زيرا تعبير به « لهم » مىكند ، به خلاف مساله مجازات اخروى كه در آن تعبير به « * ( لِلْكافِرِينَ مِنْهُمْ ) * » شده است ) بنا بر اين نسبت به آنها كه ستمگر بوده‌اند اين محروميت جنبه مجازات داشته ، و نسبت به نيكان كه در اقليت بوده‌اند جنبه آزمايش و انضباط داشته است .\r\nولى بعضى از مفسران معتقدند كه اين تحريم مخصوص ستمگران بوده و در بعضى از روايات نيز اشاره اى به آن ديده مىشود ، در تفسير برهان ذيل آيه 146 سوره انعام از امام صادق ع چنين نقل شده كه فرمود : « زمامداران بنى اسرائيل افراد فقير و كم درآمد را از خوردن گوشت پرندگان و چربى حيوانات منع مىكردند ، خداوند بخاطر اين ظلم و ستم اينها را بر آنان تحريم كرد » ( 2 ) .\r\n3 - از اين آيه نيز استفاده مىشود كه تحريم « ربا » مخصوص به اسلام\r\n\r\n","description":"","footnote":"\r\n( 1 ) به جلد سوم تفسير نمونه صفحه 7 مراجعه كنيد .\r\n( 2 ) تفسير برهان جلد اول صفحه 559 .\r\n","page_name":" 209 ","page_number":209},
  {"content":"\r\nنبوده و در اقوام پيشين هم حرام بوده است ، اگر چه در تورات تحريف يافته كنونى تحريم آن مخصوص به برادران دينى شمرده شده است ( 1 ) .\r\nدر آخرين آيه از آيات سه گانه فوق به واقعيت مهمى اشاره شده كه قرآن كرارا به آن تكيه كرده است و آن اينكه مذمت و نكوهش قرآن از يهود به هيچوجه جنبه مبارزه نژادى وظائفى ندارد ، اسلام هيچ نژادى را به عنوان « نژاد » مذمت نميكند بلكه نكوهشها و حملات آن تنها متوجه آلودگان و منحرفان است ، لذا در اين آيه افراد با ايمان و پاكدامن يهود را استثناء كرده ، و مورد ستايش قرار داده و پاداش بزرگى به آنها نويد ميدهد ، و ميگويد : « ولى آن دسته از يهود كه در علم و دانش راسخند و ايمان به خدا دارند به آنچه بر تو نازل شده و آنچه بر پيامبران پيشين نازل گرديده ايمان مىآورند ما به زودى پاداش بزرگى به آنها خواهيم داد » .\r\n( * ( لكِنِ الرَّاسِخُونَ فِي الْعِلْمِ مِنْهُمْ وَالْمُؤْمِنُونَ يُؤْمِنُونَ بِما أُنْزِلَ إِلَيْكَ وَما أُنْزِلَ مِنْ قَبْلِكَ وَالْمُقِيمِينَ الصَّلاةَ وَالْمُؤْتُونَ الزَّكاةَ وَالْمُؤْمِنُونَ بِاللَّه وَالْيَوْمِ الآخِرِ أُولئِكَ سَنُؤْتِيهِمْ أَجْراً عَظِيماً ) * ) ( 2 ) به همين دليل مىبينيم كه جمعى از بزرگان يهود به هنگام ظهور پيامبر اسلام ص و مشاهده دلائل حقانيت او به اسلام گرويدند و با جان و دل از آن حمايت كردند و مورد احترام پيامبر ص و ساير مسلمانان بودند .\r\n\r\n","description":"","footnote":"\r\n( 1 ) تورات سفر تثنيه فصل 23 جمله‌هاى 19 و 20 .\r\n( 2 ) در باره معنى * ( الرَّاسِخُونَ فِي الْعِلْمِ ) * در جلد دوم تفسير نمونه صفحه 325 و 326 توضيحات بيشترى داده شده است .\r\n","page_name":" 210 ","page_number":210},
  {"content":"\r\n\r\n[ سوره النساء ‹ 4 › : آيات 163 تا 166 
  ]\r\nإِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَالنَّبِيِّينَ مِنْ بَعْدِه وَأَوْحَيْنا إِلى إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالأَسْباطِ وَعِيسى وَأَيُّوبَ وَيُونُسَ وَهارُونَ وَسُلَيْمانَ وَآتَيْنا داوُدَ زَبُوراً ‹ 163 › وَرُسُلًا قَدْ قَصَصْناهُمْ عَلَيْكَ مِنْ قَبْلُ وَرُسُلًا لَمْ نَقْصُصْهُمْ عَلَيْكَ وَكَلَّمَ اللَّه مُوسى تَكْلِيماً ‹ 164 › رُسُلًا مُبَشِّرِينَ وَمُنْذِرِينَ لِئَلَّا يَكُونَ لِلنَّاسِ عَلَى اللَّه حُجَّةٌ بَعْدَ الرُّسُلِ وَكانَ اللَّه عَزِيزاً حَكِيماً ‹ 165 › لكِنِ اللَّه يَشْهَدُ بِما أَنْزَلَ إِلَيْكَ أَنْزَلَه بِعِلْمِه وَالْمَلائِكَةُ يَشْهَدُونَ وَكَفى بِاللَّه شَهِيداً ‹ 166 ›\r\n\r\nترجمه :\r\n163 - ما به تو وحى فرستاديم همانگونه كه به نوح و پيامبران بعد از او وحى فرستاديم و ( نيز ) به ابراهيم و اسماعيل و اسحاق و يعقوب و اسباط ( بنى اسرائيل ) و عيسى و ايوب و يونس و هارون و سليمان وحى نموديم و به داود زبور داديم .\r\n164 - و پيامبرانى كه سرگذشت آنها را قبلا براى تو بيان كرده‌ايم و پيامبرانى كه سرگذشت آنها را بيان نكرده‌ايم و خداوند با موسى سخن گفت .\r\n165 - پيامبرانى كه بشارت دهنده و بيم دهنده بودند ، تا براى مردم بعد از اين پيامبران بر خدا حجتى باقى نماند ( و بر همه اتمام حجت شود ) و خداوند توانا و حكيم است .\r\n166 - ولى خداوند گواهى مىدهد به آنچه بر تو نازل كرده ، كه از روى علمش نازل كرده است ، و فرشتگان ( نيز ) گواهى مىدهند ، گرچه گواهى خدا كافى است .\r\n","description":"","footnote":"","page_name":" 211 ","page_number":211},
  {"content":"\r\n\r\nتفسير :\r\nدر آيات گذشته خوانديم كه يهود در ميان پيامبران خدا تفرقه مىافكندند بعضى را تصديق و بعضى را انكار ميكردند ، آيات مورد بحث ، بار ديگر به آنها پاسخ مىگويد كه : « ما بر تو وحى فرستاديم همانطور كه بر نوح و پيامبران بعد از او وحى فرستاديم و همانطور كه بر ابراهيم و اسماعيل و اسحاق و يعقوب و پيامبرانى كه از فرزندان يعقوب بودند و عيسى و ايوب و يونس و هارون و سليمان وحى نموديم و به داود كتاب زبور داديم » ( * ( إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَالنَّبِيِّينَ مِنْ بَعْدِه وَأَوْحَيْنا إِلى إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالأَسْباطِ وَعِيسى وَأَيُّوبَ وَيُونُسَ وَهارُونَ وَسُلَيْمانَ وَآتَيْنا داوُدَ زَبُوراً ) * ) .\r\nپس چرا در ميان اين پيامبران بزرگ تفرقه مىافكنيد در حالى كه همگى در يك مسير گام بر مىداشتند .\r\nو ممكن است آيه فوق ناظر به گفتار مشركان و بتپرستان عرب باشد كه از نزول وحى بر پيامبر ص تعجب مىكردند ، آيه مىگويد چه جاى تعجب است مگر وحى بر پيامبران پيشين نازل نشد ؟ ! سپس اضافه مىكند پيامبرانى كه وحى بر آنان نازل گرديد منحصر به اينها نبودند بلكه « پيامبران ديگرى كه قبلا سرگذشت آنها را براى تو بيان كرده‌ايم و پيامبرانى را كه هنوز سرگذشت آنها را شرح نداده‌ايم همگى همين ماموريت را داشتند و وحى الهى بر آنها نازل گرديد » :\r\n( * ( وَرُسُلًا قَدْ قَصَصْناهُمْ عَلَيْكَ مِنْ قَبْلُ وَرُسُلًا لَمْ نَقْصُصْهُمْ عَلَيْكَ ) * ) .\r\nو از اين بالاتر خداوند رسما با موسى سخن گفت :\r\n( * ( وَكَلَّمَ اللَّه مُوسى تَكْلِيماً ) * ) .\r\n","description":"","footnote":"","page_name":" 212 ","page_number":212},
  {"content":"\r\nبنا بر اين رشته وحى هميشه در ميان بشر بوده است و چگونه ممكن است ما افراد انسان را بدون راهنما و رهبر بگذاريم و در عين حال براى آنها مسئوليت و تكليف قائل شويم ؟ لذا « ما اين پيامبران را بشارت دهنده و انذار كننده قرار داديم تا به رحمت و پاداش الهى ، مردم را اميدوار سازند و از كيفرهاى او بيم دهند تا اتمام حجت بر آنها شود و بهانه اى نداشته باشند » .\r\n( * ( رُسُلًا مُبَشِّرِينَ وَمُنْذِرِينَ لِئَلَّا يَكُونَ لِلنَّاسِ عَلَى اللَّه حُجَّةٌ بَعْدَ الرُّسُلِ ) * ) .\r\nخداوند برنامه ارسال اين رهبران را دقيقا تنظيم و اجرا نموده ، چرا چنين نباشد با اينكه : « او بر همه چيز توانا و حكيم است » .\r\n( * ( وَكانَ اللَّه عَزِيزاً حَكِيماً ) * ) « حكمت او » ايجاب مىكند كه اين كار عملى شود و « قدرت او » ، راه را هموار مىسازد ، زيرا عدم انجام يك برنامه صحيح يا به علت عدم حكمت و دانايى است يا به خاطر عدم قدرت ، در حالى كه هيچيك از اين نقائص در ذات پاك او وجود ندارد .\r\nو در آيه آخر به پيامبر دلدارى و قوت قلب مىبخشد كه اگر اين جمعيت نبوت و رسالت تو را انكار كردند اهميتى ندارد ، زيرا : « خداوند گواه چيزى است كه بر تو نازل كرده است » .\r\n( * ( لكِنِ اللَّه يَشْهَدُ بِما أَنْزَلَ إِلَيْكَ ) * ) و البته انتخاب تو براى اين منصب بىحساب نبوده بلكه « اين آيات را از روى علم به لياقت و شايستگى تو براى اين ماموريت ، نازل كرده است » ( * ( أَنْزَلَه بِعِلْمِه ) * ) .\r\nاين جمله ممكن است ناظر به معنى ديگرى نيز باشد كه آنچه بر تو نازل شده از درياى بىپايان علم الهى سرچشمه ميگيرد و محتواى آنها گواه روشنى بر اين است كه از علم او سرچشمه گرفته ، بنا بر اين شاهد صدق دعوى\r\n","description":"","footnote":"","page_name":" 213 ","page_number":213},
  {"content":"\r\nتو در متن اين آيات ثبت است و نيازى به دليل ديگر نيست ، چگونه ممكن است يك فرد درس نخوانده بدون اتكا به علم الهى كتابى بياورد كه مشتمل بر عاليترين تعليمها و فلسفه‌ها و قانونها و دستورهاى اخلاقى و برنامه‌هاى اجتماعى باشد ؟ ! و در پايان اضافه مىكند كه نه تنها خداوند گواهى بر حقانيت تو ميدهد بلكه « فرشتگان پروردگار نيز گواهى ميدهند اگر چه گواهى خدا كافى است » .\r\n( * ( وَالْمَلائِكَةُ يَشْهَدُونَ وَكَفى بِاللَّه شَهِيداً ) * ) .\r\nدر اينجا به چند نكته بايد توجه كرد :\r\n1 - بعضى از مفسران از جمله * ( إِنَّا أَوْحَيْنا إِلَيْكَ كَما أَوْحَيْنا ) * . . . چنين استفاده كرده‌اند كه قرآن ميخواهد اين نكته را به پيامبر ص اعلام كند كه در آئين تو تمام امتيازاتى كه در آئينهاى گذشته بوده جمع است ، و آنچه « خوبان همه دارند تو تنها دارى » در بعضى از روايات اهل بيت ع نيز اشاره به اين معنى شده است و الهام مفسران در اين قسمت در حقيقت به كمك اين گونه روايات بوده ( 1 ) .\r\n2 - در آيات فوق ميخوانيم كه زبور از كتب آسمانى است كه خداوند به داود داده است اين سخن با آنچه معروف و مسلم است كه پيامبران « اولوا العزم » كه داراى كتاب آسمانى و آئين جديد بوده‌اند پنج نفر بيشتر نيستند منافات ندارد ، زيرا همانطور كه از آيات قرآن و روايات اسلامى استفاده مىشود كتب آسمانى كه بر پيامبران نازل گرديد دو گونه بود : نخست كتابهايى كه احكام تشريعى در آن بود و اعلام آئين جديد ميكرد اينها پنج كتاب بيشتر نبود كه بر پنج پيامبر اولوا العزم نازل گرديد و ديگر كتابهايى بود كه احكام تازه در بر نداشت بلكه مشتمل بر نصايح و اندرزها و راهنماييها و توصيه و دعاها\r\n\r\n","description":"","footnote":"\r\n( 1 ) به تفسير صافى صفحه 139 و تفسير برهان جلد اول صفحه 427 و تفسير نور الثقلين جلد اول صفحه 573 مراجعه فرمائيد .\r\n","page_name":" 214 ","page_number":214},
  {"content":"\r\nبود و كتاب « زبور » از اين دسته بود - هم اكنون كتاب « مزامير داود » يا « زبور داود » كه ضمن كتب « عهد قديم » مذكور است ، نيز گواه اين حقيقت مىباشد ، گرچه اين كتاب همانند ساير كتب عهد جديد و قديم از تحريف ، مصون نمانده ، ولى ميتوان گفت : تا حدودى شكل خود را حفظ كرده است ، اين كتاب مشتمل بر صد و پنجاه فصل است كه هر كدام مزمور ناميده مىشود ، و سراسر شكل اندرز و دعا و مناجات دارد .\r\nدر روايتى از ابو ذر نقل شده كه از رسول خدا ص پرسيدم عدد پيامبران چند نفر بودند فرمود : يكصد و بيست و چهار هزار نفر ، پرسيدم رسولان از ميان آنها چند نفر بودند ؟ فرمود : سيصد و سيزده نفر و بقيه تنها پيامبر بودند . . .\r\nابو ذر ميگويد پرسيدم كتابهاى آسمانى كه بر آنها نازل شد چند كتاب بود ؟\r\nپيامبر ص فرمود : صد و چهار كتاب كه ده كتاب بر آدم و پنجاه كتاب بر شيث و سى كتاب بر ادريس و ده كتاب بر ابراهيم ( كه مجموعا يكصد كتاب مىشود ) و تورات و انجيل و زبور و قرآن ( 1 ) .\r\n3 - اسباط جمع سبط ( بر وزن سبد ) به معنى طوائف بنى اسرائيل است ولى در اينجا منظور پيامبرانى است كه از آن قبائل مبعوث شده‌اند ( 2 ) .\r\n4 - چگونگى نزول وحى بر پيامبران مختلف بوده : گاهى از طريق نزول فرشته وحى ، و گاهى از طريق الهام به قلب ، و گاهى از طريق شنيدن صدا ، به اين ترتيب كه خداوند امواج صوتى را در فضا و اجسام مىآفريده و از اين طريق با پيامبرش صحبت مىكرده از كسانى كه اين امتياز را به روشنى داشته ، موسى بن عمران ع بود كه گاهى امواج صوتى را از لابلاى « شجره وادى ايمن » و گاهى در كوه « طور » مىشنيد ، و لذا لقب كليم اللَّه به موسى داده شده\r\n\r\n","description":"","footnote":"\r\n( 1 ) مجمع البيان جلد دهم صفحه 476 .\r\n( 2 ) در باره اسباط در جلد اول تفسير نمونه صفحه 345 توضيحات بيشترى داده شده است .\r\n","page_name":" 215 ","page_number":215},
  {"content":"\r\nاست و شايد ذكر موسى در آيات فوق به صورت جداگانه بخاطر همين امتياز بوده باشد .\r\n\r\n[ سوره النساء ‹ 4 › : آيات 167 تا 169 
  ]\r\nإِنَّ الَّذِينَ كَفَرُوا وَصَدُّوا عَنْ سَبِيلِ اللَّه قَدْ ضَلُّوا ضَلالًا بَعِيداً ‹ 167 › إِنَّ الَّذِينَ كَفَرُوا وَظَلَمُوا لَمْ يَكُنِ اللَّه لِيَغْفِرَ لَهُمْ وَلا لِيَهْدِيَهُمْ طَرِيقاً ‹ 168 › إِلَّا طَرِيقَ جَهَنَّمَ خالِدِينَ فِيها أَبَداً وَكانَ ذلِكَ عَلَى اللَّه يَسِيراً ‹ 169 ›\r\n\r\nترجمه :\r\n167 - كسانى كه كافر شدند و ( مردم را ) از راه خدا باز داشتند در گمراهى دور و درازى گرفتار شده‌اند .\r\n168 - كسانى كه كافر شدند و ستم ( به خود و ديگران ) كردند هرگز خدا آنها را نخواهد بخشيد و آنها را به راه هدايت نخواهد كرد .\r\n169 - مگر به سوى راه دوزخ ! كه جاودانه در آن خواهند ماند و اين كار براى خدا آسان است !\r\n\r\nتفسير :\r\nدر آيات گذشته بحثهايى در باره افراد بىايمان و با ايمان ذكر شده بود ، در اين آيات اشاره به دسته اى ديگر مىكند كه بدترين نوع كفر را انتخاب كردند ، آنها كسانى هستند كه علاوه بر گمراهى خود ، كوشش براى گمراه ساختن ديگران مىكنند ، آنها كسانى هستند كه هم بر خود ستم روا مىدارند و هم بر ديگران ، زيرا نه خود راه هدايت را پيموده‌اند و نه مىگذارند ديگران اين راه را بپيمايند .\r\n","description":"","footnote":"","page_name":" 216 ","page_number":216},
  {"content":"\r\nلذا در نخستين آيه مىفرمايد : « كسانى كه كافر شدند و مردم را از گام گذاشتن در راه خدا مانع گشتند ، در گمراهى دور و درازى گرفتار شده‌اند » .\r\n( * ( إِنَّ الَّذِينَ كَفَرُوا وَصَدُّوا عَنْ سَبِيلِ اللَّه قَدْ ضَلُّوا ضَلالًا بَعِيداً ) * ) .\r\nچرا اين دسته دورترين افراد از جاده حقند ؟ زيرا افرادى كه مبلغان ضلالتند ، بسيار بعيد به نظر مىرسد كه دست از راهى كه خود دعوت بسوى آن مىكنند بردارند ، آنها كفر را با لجاجت و عناد آميخته و در بيراهه اى گام گذاشته‌اند كه از راه حق بسيار فاصله دارد .\r\nدر آيه بعد اضافه مىفرمايد : « آنها كه كافر شدند و ستم كردند ( هم ستم به حق كردند كه آنچه شايسته آن بود انجام ندادند و هم ستم به خويش كه خود را از سعادت محروم ساختند و در دره ضلالت سقوط كردند و هم به ديگران ستم كردند كه آنها را از راه حق باز داشتند ) چنين افرادى هرگز مشمول آمرزش پروردگار نخواهند شد و خداوند آنها را به هيچ راهى جز راه جهنم هدايت نمىكند » .\r\n( * ( إِنَّ الَّذِينَ كَفَرُوا وَظَلَمُوا لَمْ يَكُنِ اللَّه لِيَغْفِرَ لَهُمْ وَلا لِيَهْدِيَهُمْ طَرِيقاً إِلَّا طَرِيقَ جَهَنَّمَ ) * ) .\r\nو « آنها براى هميشه در دوزخ مىمانند » ( * ( خالِدِينَ فِيها أَبَداً ) * ) .\r\nآنها بايد بدانند كه اين تهديد الهى صورت مىپذيرد ، زيرا : « اين كار براى خدا آسان است و قدرت بر آن دارد » .\r\n( * ( وَكانَ ذلِكَ عَلَى اللَّه يَسِيراً ) * ) .\r\nهمانطور كه مشاهد ميكنيم آيات فوق در باره اين دسته از كفار و مجازات آنها ، تاكيد خاصى دارد ، از يك سو ضلال آنها را ضلال بعيد و از سوى ديگر با جمله * ( لَمْ يَكُنِ اللَّه ) * . . . چنين مىفهماند كه آمرزش آنها هرگز شايسته مقام خدا نيست و باز از سوى ديگر تعبير به خلود و تاكيد آن با كلمه ابدا همه به خاطر اين است كه آنها علاوه بر گمراه بودن ، كوشش در گمراهى ديگران\r\n","description":"","footnote":"","page_name":" 217 ","page_number":217},
  {"content":"\r\nدارند و اين مسئوليت عظيمى است .\r\n\r\n[ سوره النساء ‹ 4 › : آيه 170 
  ]\r\nيا أَيُّهَا النَّاسُ قَدْ جاءَكُمُ الرَّسُولُ بِالْحَقِّ مِنْ رَبِّكُمْ فَآمِنُوا خَيْراً لَكُمْ وَإِنْ تَكْفُرُوا فَإِنَّ لِلَّه ما فِي السَّماواتِ وَالأَرْضِ وَكانَ اللَّه عَلِيماً حَكِيماً ‹ 170 ›\r\n\r\nترجمه :\r\n170 - اى مردم ! پيامبرى « كه انتظارش را مىكشيديد » با ( برنامه ) حق از طرف پروردگارتان آمد ، به او ايمان بياوريد كه به سود شما است و اگر كافر شويد ( به خدا زيانى نمىرسد زيرا ) براى خدا است آنچه در آسمانها و زمين است و خداوند دانا و حكيم است .\r\n\r\nتفسير :\r\nدر آيات گذشته سرنوشت افراد بىايمان بيان شد ، و اين دعوت به سوى ايمان آميخته با ذكر نتيجه آن مىكند ، و با تعبيرات مختلفى كه شوق و علاقه انسان را بر مىانگيزد همه مردم را به اين هدف عالى تشويق مىنمايد .\r\nنخست ميگويد « اى مردم همان پيامبرى كه در انتظار او بوديد و در كتب آسمانى پيشين به او اشاره شده بود با آئين حق به سوى شما آمده است » .\r\n( * ( يا أَيُّهَا النَّاسُ قَدْ جاءَكُمُ الرَّسُولُ ) * ( 1 ) * ( بِالْحَقِّ ) * ( 2 ) .\r\n\r\n","description":"","footnote":"\r\n( 1 ) ظاهر اين است كه « الف و لام » در الرسول « الف و لام عهد » است و اشاره به پيامبرى است كه در انتظار او بودند ، نه تنها يهود و نصارى بلكه مشركان هم چون از اهل كتاب مطالبى را در اين زمينه شنيده بودند چنين انتظارى داشتند .\r\n( 2 ) در بعضى از روايات كه از طرق اهل بيت وارد شده كلمه « حق » به ولايت على ( ع ) تفسير شده است و همانطور كه كرارا گفته‌ايم اين تفسيرها از قبيل بيان مصداق روشن است و دليل بر انحصار نيست .\r\n","page_name":" 218 ","page_number":218},
  {"content":"\r\nسپس ميفرمايد : « اين پيامبر از طرف آن كس كه پرورش و تربيت شما را بر عهده گرفته آمده است » ( * ( مِنْ رَبِّكُمْ ) * ) .\r\nبعد اضافه مىكند : « اگر ايمان بياوريد به سود شما است به ديگرى خدمت نكرده‌ايد بلكه بخودتان خدمت نموده‌ايد » ( * ( فَآمِنُوا خَيْراً لَكُمْ ) * ) .\r\nو در پايان ميفرمايد : فكر نكنيد اگر شما راه كفر پيش گيريد به خدا زيانى مىرسد چنين نيست زيرا خداوند مالك آنچه در آسمانها و زمين است مىباشد .\r\n( * ( وَإِنْ تَكْفُرُوا فَإِنَّ لِلَّه ما فِي السَّماواتِ وَالأَرْضِ ) * ) .\r\nبه علاوه چون خداوند ، عالم و حكيم است دستورهايى را كه به شما داده و برنامه هايى را كه تنظيم كرده همگى روى فلسفه و مصالحى بوده و به سود شما است .\r\n( * ( وَكانَ اللَّه عَلِيماً حَكِيماً ) * ) .\r\nبنا بر اين اگر پيامبران و برنامه هايى فرستاده نه بخاطر نياز خود بوده بلكه به خاطر علم و حكمتش بوده است . با توجه به تمام اين جهات ، آيا سزاوار است كه راه ايمان را رها كرده و به راه كفر گام نهيد ؟\r\n","description":"","footnote":"","page_name":" 219 ","page_number":219},
  {"content":"\r\n\r\n[ سوره النساء ‹ 4 › : آيه 171 
  ]\r\nيا أَهْلَ الْكِتابِ لا تَغْلُوا فِي دِينِكُمْ وَلا تَقُولُوا عَلَى اللَّه إِلَّا الْحَقَّ إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّه وَكَلِمَتُه أَلْقاها إِلى مَرْيَمَ وَرُوحٌ مِنْه فَآمِنُوا بِاللَّه وَرُسُلِه وَلا تَقُولُوا ثَلاثَةٌ انْتَهُوا خَيْراً لَكُمْ إِنَّمَا اللَّه إِله واحِدٌ سُبْحانَه أَنْ يَكُونَ لَه وَلَدٌ لَه ما فِي السَّماواتِ وَما فِي الأَرْضِ وَكَفى بِاللَّه وَكِيلًا ‹ 171 ›\r\n\r\nترجمه :\r\n171 - اى اهل كتاب در دين خود غلو ( و زياده روى ) نكنيد و در باره خدا غير از حق نگوئيد مسيح عيسى بن مريم فقط فرستاده خدا و كلمه ( و مخلوق ) او است ، كه او را به مريم القا نمود و روحى ( شايسته ) از طرف او بود ، بنا بر اين ايمان به خدا و پيامبران او بياوريد و نگوئيد ( خداوند ) سه گانه است ( از اين سخن ) خوددارى كنيد كه به سود شما نيست ، خدا تنها معبود يگانه است ، او منزه است كه فرزندى داشته باشد ( بلكه ) از آن او است آنچه در آسمانها و آنچه در زمين است و براى تدبير و سرپرستى آنها خداوند كافى است .\r\n\r\nتفسير :\r\n\r\nتثليث موهوم است\r\nدر اين آيه و آيه بعد به تناسب بحثهايى كه در باره اهل كتاب و كفار بود به يكى از مهمترين انحرافات جامعه مسيحيت يعنى « مساله تثليث و خدايان سه گانه » اشاره كرده و با جمله‌هاى كوتاه و مستدل آنها را از اين انحراف بزرگ بر حذر ميدارد .\r\nنخست به آنان اخطار مىكند كه در دين خود راه غلو را نپويند و جز\r\n","description":"","footnote":"","page_name":" 220 ","page_number":220},
  {"content":"\r\nحق در باره خدا نگويند :\r\n( * ( يا أَهْلَ الْكِتابِ لا تَغْلُوا فِي دِينِكُمْ وَلا تَقُولُوا عَلَى اللَّه إِلَّا الْحَقَّ ) * ) .\r\nمساله « غلو » در باره پيشوايان يكى از مهمترين سرچشمه‌هاى انحراف در اديان آسمانى بوده است ، از آنجا كه انسان علاقه به خود دارد ، ميل دارد كه رهبران و پيشوايان خويش را هم بيش از آنچه هستند بزرگ نشان دهد تا بر عظمت خود افزوده باشد - گاهى نيز اين تصور كه غلو در باره پيشوايان ، نشانه ايمان به آنان و عشق و علاقه به آنها است سبب گام نهادن در اين ورطه هولناك مىشود « غلو » همواره يك عيب بزرگ را همراه دارد و آن اينكه ريشه اصلى مذهب يعنى خداپرستى و توحيد را خراب مىكند ، به همين جهت اسلام در باره غلات سختگيرى شديدى كرده و در كتب « عقائد » و « فقه » غلات از بدترين كفار معرفى شده‌اند .\r\nسپس به چند نكته كه هر كدام در حكم دليلى بر ابطال تثليث و الوهيت مسيح ع است اشاره مىكند :\r\n1 - عيسى ع فقط فرزند مريم ع بود ( * ( إِنَّمَا الْمَسِيحُ عِيسَى ابْنُ مَرْيَمَ ) * ) .\r\nاين تعبير ( ذكر نام مادر عيسى در كنار نام او ) كه در شانزده مورد از قرآن مجيد آمده است ، خاطرنشان ميسازد كه مسيح ع همچون ساير افراد انسان در رحم مادر قرار داشت و دوران جنينى را گذراند و همانند ساير افراد بشر متولد شد ، شير خورد و در آغوش مادر پرورش يافت ، يعنى تمام صفات بشرى در او بود چگونه ممكن است چنين كسى كه مشمول و محكوم قوانين طبيعت و تغييرات جهان ماده است خداوندى ازلى و ابدى باشد - مخصوصا كلمه انما كه در آيه مورد بحث آمده است به اين توهم نيز پاسخ مىگويد كه اگر عيسى ع پدر نداشت مفهومش اين نيست كه فرزند خدا بود بلكه فقط فرزند مريم بود ! .\r\n","description":"","footnote":"","page_name":" 221 ","page_number":221},
  {"content":"\r\n2 - عيسى ع فرستاده خدا بود ( * ( رَسُولُ اللَّه ) * ) - اين موقعيت نيز تناسبى با الوهيت او ندارد ، قابل توجه اينكه سخنان مختلف مسيح ع كه در اناجيل كنونى نيز قسمتى از آن موجود است همگى حاكى از نبوت و رسالت او براى هدايت انسانها است ، نه الوهيت و خدايى او .\r\n3 - عيسى ع « كلمه » خدا بود كه به مريم القا شد ( * ( وَكَلِمَتُه أَلْقاها إِلى مَرْيَمَ ) * ) - در چند آيه قرآن از عيسى ع تعبير به « كلمه » شده است و اين تعبير به خاطر آن است كه اشاره به مخلوق بودن مسيح ع كند ، همانطور كه كلمات مخلوق ما است ، موجودات عالم آفرينش هم مخلوق خدا هستند ، و نيز همانطور كه كلمات اسرار درون ما را بيان مىكند و نشانه اى از صفات و روحيات ما است ، مخلوقات اين عالم نيز روشنگر صفات جمال و جلال خدايند ، به همين جهت در چند مورد از آيات قرآن به تمام مخلوقات اطلاق « كلمه » شده است ( مانند آيات 109 كهف و 29 لقمان ) منتها اين كلمات با هم تفاوت دارند بعضى بسيار برجسته و بعضى نسبتا ساده و كوچكند ، و عيسى ع مخصوصا از نظر آفرينش ( علاوه بر مقام رسالت ) برجستگى خاصى داشت زيرا بدون پدر آفريده شد .\r\n4 - عيسى روحى است كه از طرف خدا آفريده شد ( * ( وَرُوحٌ مِنْه ) * ) - اين تعبير كه در مورد آفرينش آدم و به يك معنى آفرينش تمام بشر نيز در قرآن آمده است اشاره به عظمت آن روحى است كه خدا آفريد و در وجود انسانها عموما و مسيح و پيامبران خصوصا قرار داد .\r\nگرچه بعضى خواسته‌اند از اين تعبير سوء استفاده كنند كه عيسى ع جزئى از خداوند بود و تعبير « منه » را گواه بر اين پنداشته‌اند ، ولى ميدانيم كه « من » در اين گونه موارد براى تبعيض نيست بلكه به اصطلاح « من » نشويه است كه بيان سرچشمه و منشا پيدايش چيزى مىباشد .\r\nجالب توجه اينكه در تواريخ ميخوانيم : « هارون الرشيد » طبيبى نصرانى\r\n","description":"","footnote":"","page_name":" 222 ","page_number":222},
  {"content":"\r\nداشت كه روزى با « على بن حسين واقدى » كه از دانشمندان اسلام بود مناظره كرد و گفت : در كتاب آسمانى شما آيه اى وجود دارد كه مسيح ع را جزئى از خداوند معرفى كرده سپس آيه فوق را تلاوت كرد ، « واقدى » بلافاصله در پاسخ او اين آيه از قرآن را تلاوت نمود .\r\nوَ سَخَّرَ لَكُمْ ما فِي السَّماواتِ وَما فِي الأَرْضِ جَمِيعاً مِنْه :\r\n« آنچه در آسمانها و آنچه در زمين است مسخر شما كرده و همه از ناحيه اوست » ( 1 ) و اضافه كرد كه اگر كلمه « من » جزئيت را برساند بايد تمام موجودات زمين و آسمان طبق اين آيه جزئى از خدا باشند ، طبيب نصرانى با شنيدن اين سخن مسلمان شد هارون الرشيد از اين جريان خوشحال گشت و به واقدى جايزه قابل ملاحظه اى داد ( 2 ) .\r\nبه علاوه شگفتانگيز است كه مسيحيان تولد عيسى ع را از مادر بدون وجود پدر دليلى بر الوهيت او ميگيرند در حالى كه فراموش كرده‌اند كه آدم ع بدون پدر و مادر وجود يافت و اين خلقت خاص را هيچكس دليل بر الوهيت او نميداند ! سپس قرآن به دنبال اين بيان ميگويد : « اكنون كه چنين است به خداى يگانه و پيامبران او ايمان بياوريد و نگوئيد خدايان سه گانه‌اند و اگر از اين سخن بپرهيزيد ، به سود شما است » .\r\n( * ( فَآمِنُوا بِاللَّه وَرُسُلِه وَلا تَقُولُوا ثَلاثَةٌ انْتَهُوا خَيْراً لَكُمْ ) * ) .\r\nبار ديگر تاكيد مىكند كه تنها خداوند معبود يگانه است ( * ( إِنَّمَا اللَّه إِله واحِدٌ ) * ) يعنى شما قبول داريد كه در عين تثليث خدا يگانه است در حالى كه اگر فرزندى داشته باشد شبيه او خواهد بود و با اين حال يگانگى معنى ندارد .\r\n\r\n","description":"","footnote":"\r\n( 1 ) سوره جاثيه آيه 13 .\r\n( 2 ) تفسير المنار جلد ششم صفحه 84 .\r\n","page_name":" 223 ","page_number":223},
  {"content":"\r\nچگونه ممكن است خداوند فرزندى داشته باشد در حالى كه او از نقيصه احتياج به همسر و فرزند و نقيصه جسمانيت و عوارض جسم بودن مبرا است .\r\n( * ( سُبْحانَه أَنْ يَكُونَ لَه وَلَدٌ ) * ) .\r\nبه علاوه او مالك آنچه در آسمانها و زمين است مىباشد ، همگى مخلوق اويند و او خالق آنها است ، و مسيح ع نيز يكى از اين مخلوقات او است ، چگونه مىتوان يك حالت استثنايى براى وى قائل شد ، آيا مملوك و مخلوق ميتواند فرزند مالك و خالق خود باشد .\r\n( * ( لَه ما فِي السَّماواتِ وَما فِي الأَرْضِ ) * ) .\r\nخداوند نه تنها خالق و مالك آنها است بلكه مدبر و حافظ و رازق و سرپرست آنها نيز مىباشد ، ( * ( وَكَفى بِاللَّه وَكِيلًا ) * ) .\r\nاصولا خدايى كه ازلى و ابدى است ، و سرپرستى همه موجودات را از ازل تا ابد بر عهده دارد چه نيازى به فرزند دارد ، مگر او همانند ما است كه فرزندى براى جانشينى بعد از مرگ خود بخواهد ؟ !\r\n\r\nتثليث بزرگترين انحراف مسيحيت\r\nدر ميان انحرافاتى كه جهان مسيحيت بان گرفتار شده هيچيك بدتر از انحراف تثليث نيست ، زيرا آنها با صراحت ميگويند : خداوند سه گانه است و نيز با صراحت ميگويند در عين حال يگانه است ! ، يعنى هم وحدت را حقيقى ميدانند و هم سه گانگى را واقعى مىشمرند ، و اين موضوع مشكل بزرگى براى پژوهشگران مسيحى بوجود آورده است .\r\nاگر حاضر بودند يگانگى خدا را « مجازى » بدانند و تثليث را « حقيقى » مطلبى بود ، و اگر حاضر بودند تثليث را « مجازى » و توحيد را « حقيقى » بدانند باز هم مساله ، ساده بود ، ولى عجيب اين است كه هر دو را حقيقى و\r\n","description":"","footnote":"","page_name":" 224 ","page_number":224},
  {"content":"\r\nواقعى ميدانند ! و اگر مىبينيم در پاره اى از نوشته‌هاى تبليغاتى اخير كه به دست افراد غير مطلع داده مىشود ، دم از سه گانگى مجازى مىزنند ، سخن رياكارانه اى است كه به هيچ وجه با منابع اصلى مسيحيت و اعتقاد واقعى دانشمندان آنها نمىسازند .\r\nاينجا است كه مسيحيان خود را با يك مطلب غير معقول مواجه مىبينند ، زيرا معادله « 1 مساوى 3 » را هيچ كودك دبستانى هم نمىتواند بپذيرد ، به همين دليل معمولا ميگويند اين مساله را نبايد با مقياس عقل پذيرفت بلكه با مقياس تعبد و دل ! بايد پذيرفته شود ، و از اينجا است كه مساله بيگانگى « مذهب » از « منطق عقل » شروع مىشود و مسيحيت را به اين وادى خطرناك ميكشاند كه مذهب جنبه عقلانى ندارد بلكه صرفا جنبه قلبى و تعبدى دارد و نيز از اينجا است كه بيگانگى علم و مذهب و تضاد اين دو با هم از نظر منطق مسيحيت كنونى آشكار مىشود زيرا علم مىگويد : عدد 3 هرگز مساوى با يك نيست اما مسيحيت كنونى مىگويد هست ! در مورد اين عقيده به چند نكته بايد توجه كرد :\r\n1 - در هيچيك از اناجيل كنونى اشاره اى به مساله تثليث نشده است به همين دليل محققان مسيحى عقيده دارند كه سرچشمه تثليث در اناجيل ، مخفى و ناپيدا است مستر هاكس آمريكايى ميگويد : « ولى مسئله تثليث در عهد عتيق و عهد جديد مخفى و غير واضح است » ( قاموس مقدس صفحه 345 طبع بيروت ) .\r\nو همانطور كه بعضى از مورخان نوشته‌اند ، مساله تثليث از حدود قرن سوم به بعد در ميان مسيحيان آشكار گشت و اين بدعتى بود كه بر اثر غلو از يك سو و آميزش مسيحيان با اقوام ديگر از سوى ديگر ، در مسيحيت واقعى وارد شد ، بعضى احتمال مىدهند كه اصولا « تثليث نصارى » از « ثالوث هندى » ( سه گانه پرستى هندوها ) گرفته شده است ( 1 ) .\r\n\r\n","description":"","footnote":"\r\n( 1 ) به دائرة المعارف قرن بيستم ( فريد وجدى ) ماده ثالوث مراجعه نمائيد - خدايان سه گانه هندى : برهما - فيشنو ، و « سيفا » بودند .\r\n","page_name":" 225 ","page_number":225},
  {"content":"\r\n2 - تثليث مخصوصا به صورت تثليث در وحدت ( سه گانگى در عين يگانگى ) مطلبى است كاملا نامعقول و بر خلاف بداهت عقل ، و مىدانيم كه مذهب هرگز نميتواند از عقل و علم جدا شود ، علم حقيقى با مذهب واقعى ، هميشه هماهنگ است و دوش بدوش يكديگر سير ميكنند ، اين سخن كه مذهب را بايد تعبدا پذيرفت ، سخن بسيار نادرستى است ، زيرا اگر در قبول اصول يك مذهب ، عقل كنار برود و مساله « تعبد كور و كر » پيش بيايد ، هيچ تفاوتى ميان مذاهب باقى نخواهد ماند ، در اين موقع چه دليلى دارد كه انسان خدا پرست باشد نه بتپرست ! و چه دليلى دارد كه مسيحيان روى مذهب خود تبليغ كنند نه مذاهب ديگر ؟ ! ، بنا بر اين امتيازاتى كه آنها براى مسيحيت فكر ميكنند و اصرار دارند مردم را به سوى آن بكشانند خود دليلى است بر اينكه مذهب را بايد با منطق عقل شناخت ، و اين درست بر خلاف ادعايى است كه آنها در مساله تثليث دارند يعنى « مذهب » را از « عقل » جدا ميكنند .\r\nبه هر حال هيچ سخنى براى درهم كوبيدن بنيان مذهب بدتر از اين سخن نيست كه بگوئيم مذهب جنبه عقلانى و منطقى ندارد بلكه جنبه تعبدى دارد ! 3 - دلائل متعددى كه در بحث توحيد براى يگانگى ذات خدا آورده شده است هر گونه دوگانگى و سه گانگى و تعدد را از او نفى مىكند ، خداوند يك وجود بىنهايت از تمام جهات است ، ازلى ، ابدى و نامحدود از نظر علم و قدرت و توانايى است و ميدانيم كه در بىنهايت ، تعدد و دوگانگى تصور نمىشود ، زيرا اگر دو بىنهايت فرض كنيم هر دو متناهى و محدود مىشوند چون وجود اول فاقد قدرت و توانايى و هستى وجود دوم است ، و همچنين وجود دوم فاقد وجود اول و امتيازات او است ، بنا بر اين هم وجود اول محدود است و هم وجود دوم ، به عبارت روشنتر اگر دو « بىنهايت » از تمام جهات فرض كنيم ، حتما « بىنهايت اول » بمرز « بىنهايت دوم » كه ميرسد تمام ميگردد ، و بىنهايت دوم كه بمرز بينهايت اول مىرسد ، آن هم تمام ميگردد ، بنا بر اين\r\n","description":"","footnote":"","page_name":" 226 ","page_number":226},
  {"content":"\r\nهر دو محدود هستند و متناهى .\r\nنتيجه اينكه : ذات خداوند كه يك وجود غير متناهى است هرگز نميتواند تعدد داشته باشد .\r\nهمچنين اگر معتقد باشيم ذات خدا مركب از « سه اقنوم » ( سه اصل يا سه ذات ) است لازم ميايد كه هر سه محدود باشند ، نه نامحدود و نامتناهى .\r\nبه علاوه هر « مركبى » نيازمند به « اجزاى » خويش است ، و وجودش معلول وجود آنها است و لازمه تركيب در ذات خدا اين است كه او نيازمند و معلول باشد در حالى كه مىدانيم او بىنياز است و علت نخستين عالم هستى است .\r\n4 - از همه اينها گذشته چگونه ممكن است ، ذات خدا در قالب انسانى آشكار شود و نياز به جسم و مكان و غذا و لباس و مانند آن پيدا كند ؟\r\nمحدود ساختن خداى ازلى و ابدى در جسم يك انسان ، و قرار دادن او در جنين مادر ، از بدترين تهمتهايى است كه ممكن است بذات مقدس او بسته شود ، همچنين نسبت دادن فرزند به خدا كه مستلزم عوارض مختلف جسمانى است يك نسبت غير منطقى و كاملا نامعقول محسوب مىشود ، بدليل اينكه هر كس در محيط مسيحيت پرورش نيافته و از آغاز طفوليت با اين تعليمات موهوم و غلط خونگرفته است از شنيدن اين تعبيرات كه بر خلاف الهام فطرت و عقل است مشمئز مىشود ، و اگر خود مسيحيان از تعبيراتى مانند « خداى پدر » و « خداى پسر » ناراحت نميشوند بخاطر آن است كه از طفوليت با اين مفاهيم غلط انس گرفته‌اند ! .\r\n5 - اخيرا ديده مىشود كه جمعى از مبلغان مسيحى براى اغفال افراد كم اطلاع در مورد مساله تثليث ، متشبث به مثالهاى سفسطه آميزى شده‌اند ، از جمله اينكه : وحدت در تثليث ( يگانگى در عين سه گانگى ) را مىتوان تشبيه به « جرم خورشيد » و « نور » و « حرارت » آن كرد كه سه چيز هستند و در عين\r\n","description":"","footnote":"","page_name":" 227 ","page_number":227},
  {"content":"\r\nحال يك حقيقتند ، و يا تشبيه به موجودى كرد كه عكس آن در سه آينه بيفتد با اينكه يك موجود بيشتر نيست ، سه موجود به نظر ميرسد ! و يا آن را تشبيه بمثلثى ميكنند كه از بيرون سه زاويه دارد و اما اگر زوايا را از درون امتداد دهيم بيك نقطه ميرسند .\r\nبا كمى دقت روشن مىشود كه اين مثالها ارتباطى با مساله مورد بحث ندارد ، زيرا « جرم خورشيد » مسلما با « نور آن » دو تا است ، و « نور » كه امواج ما فوق قرمز است با « حرارت » كه امواج ما دون قرمز است از نظر علمى كاملا تفاوت دارند ، و اگر احيانا گفته شود اين سه چيز يك واحد شخصى هستند مسامحه و مجازى بيش نيست .\r\nو از آن روشنتر مثال « جسم » و « آينه‌ها » است زيرا عكسى كه در آينه است چيزى جز انعكاس نور نيست ، انعكاس نور مسلما غير از خود جسم است بنا بر اين اتحاد حقيقى و شخصى در ميان آنها وجود ندارد و اين مطلبى است كه هر كس كه فيزيك كلاسهاى اول دبيرستان را خوانده باشد مىداند .\r\nدر مثال مثلث نيز مطلب همين طور است : زواياى مثلث قطعا متعددند ، و امتداد منصف الزاويه‌ها و رسيدن به يك نقطه در داخل مثلث ربطى به زوايا ندارد .\r\nشگفتانگيز اينكه بعضى از مسيحيان شرقى با الهام از « وحدت وجود صوفيه » ( 1 ) خواسته‌اند توحيد در تثليث را با منطق « وحدت وجود » تطبيق دهند ، ولى ناگفته پيدا است كه اگر كسى عقيده نادرست و انحرافى وحدت وجود را بپذيرد بايد همه موجودات اين عالم را جزئى از ذات خدا بداند بلكه عين او تصور كند در اين موقع سه گانگى معنى ندارد ، بلكه تمام موجودات از كوچك و بزرگ ، جزء يا مظهرى براى او مىشوند ، بنا بر اين تثليث مسيحيت\r\n\r\n","description":"","footnote":"\r\n( 1 ) منظور از وحدت وجود صوفيه همان وحدت موجود است كه مىگويد هستى يك واحد بيش نيست كه در چهره‌هاى مختلف آشكار شده و آن واحد ، خدا است !\r\n","page_name":" 228 ","page_number":228},
  {"content":"\r\nهيچگونه ارتباطى با وحدت وجود نمىتواند داشته باشد اگر چه در جاى خود وحدت وجود صوفيه نيز ابطال شده است .\r\n6 - گاهى بعضى از مسيحيان مىگويند اگر ما مسيح ع را ابن اللَّه مىگوييم درست مانند آن است كه شما به امام حسين ع ثار اللَّه و ابن ثاره ( خون خدا و فرزند خون خدا ) مىگوييد و يا در پاره اى از روايات به على ع يد اللَّه اطلاق شده است .\r\nولى بايد گفت : اولا اين اشتباه بزرگى است كه بعضى « ثار » را معنى به « خون » كرده‌اند ، زيرا ثار هيچگاه در لغت عرب بمعنى خون نيامده است بلكه بمعنى « خونبها » است ، ( در لغت عرب به خون ، « دم » اطلاق مىشود ) بنا بر اين « ثار اللَّه » يعنى اى كسى كه خونبهاى تو متعلق به خدا است و او خونبهاى تو را ميگيرد ، يعنى تو متعلق به يك خانواده نيستى كه خونبهاى تو را رئيس خانواده بگيرد ، و نيز متعلق به يك قبيله نيستى كه خونبهاى ترا رئيس قبيله بگيرد تو متعلق به جهان انسانيت و بشريت ميباشى ، تو متعلق به عالم هستى و ذات پاك خدايى ، بنا بر اين خونبهاى تو را او بايد بگيرد ، و همچنين تو فرزند على بن ابى طالب هستى كه شهيد راه خدا بود و خونبهاى او را نيز خدا بايد بگيرد .\r\nثانيا اگر در عبارتى در مورد مردان خدا تعبير مثلا به يد اللَّه شود قطعا يك نوع تشبيه و كنايه و مجاز است ، ولى آيا هيچ مسيحى واقعى حاضر است ابن اللَّه بودن مسيح را يك نوع مجاز و كنايه بداند مسلما چنين نيست زيرا منابع اصيل مسيحيت ابن را بعنوان « فرزند حقيقى » مىشمرند و ميگويند : اين صفت مخصوص مسيح ع است نه غير او ، و اينكه در بعضى از نوشته‌هاى سطحى تبليغاتى مسيحى ديده مىشود كه ابن اللَّه را به صورت كنايه و تشبيه گرفته‌اند بيشتر جنبه عوام فريبى دارد ، براى روشن شدن اين مطلب عبارت زير را كه نويسنده كتاب قاموس مقدس در واژه خدا آورده با دقت توجه كنيد : « و لفظ پسر خدا يكى از القاب منجى و فادى ما است كه بر شخص ديگر اطلاق نمىشود\r\n","description":"","footnote":"","page_name":" 229 ","page_number":229},
  {"content":"\r\nمگر در جايى كه كه از قرائن معلوم شود كه قصد از پسر حقيقى خدا نيست » ( 1 )\r\n\r\n[ سوره النساء ‹ 4 › : آيات 172 تا 173 
  ]\r\nلَنْ يَسْتَنْكِفَ الْمَسِيحُ أَنْ يَكُونَ عَبْداً لِلَّه وَلا الْمَلائِكَةُ الْمُقَرَّبُونَ وَمَنْ يَسْتَنْكِفْ عَنْ عِبادَتِه وَيَسْتَكْبِرْ فَسَيَحْشُرُهُمْ إِلَيْه جَمِيعاً ‹ 172 › فَأَمَّا الَّذِينَ آمَنُوا وَعَمِلُوا الصَّالِحاتِ فَيُوَفِّيهِمْ أُجُورَهُمْ وَيَزِيدُهُمْ مِنْ فَضْلِه وَأَمَّا الَّذِينَ اسْتَنْكَفُوا وَاسْتَكْبَرُوا فَيُعَذِّبُهُمْ عَذاباً أَلِيماً وَلا يَجِدُونَ لَهُمْ مِنْ دُونِ اللَّه وَلِيًّا وَلا نَصِيراً ‹ 173 ›\r\n\r\nترجمه :\r\n172 - هرگز مسيح از اين استنكاف نداشت كه بنده خدا باشد و نه فرشتگان مقرب او ( از اين استنكاف داشتند ) و آنها كه از عبوديت و بندگى او استنكاف ورزند و تكبر كنند به زودى همه آنها را به سوى خود محشور خواهد كرد ( و در رستاخيز بر مىانگيزد ) .\r\n173 - اما آنها كه ايمان آوردند و عمل صالح انجام دادند پاداش آنها را بطور كامل خواهد داد و از فضل و بخشش خود بر آنها خواهد افزود و اما آنها را كه استنكاف كردند و تكبر ورزيدند ، مجازات دردناكى خواهد كرد و براى خود غير از خدا سرپرست و ياورى نخواهند يافت .\r\n\r\nشان نزول :\r\nجمعى از مفسران در شان نزول اين آيه چنين روايت كرده‌اند كه طايفه اى از مسيحيان نجران خدمت پيامبر اسلام ص رسيدند و عرض كردند : چرا نسبت به پيشواى ما خورده مىگيرى ؟ پيامبر ص فرمود : من چه عيبى بر او\r\n\r\n","description":"","footnote":"\r\n( 1 ) قاموس مقدس طبع بيروت صفحه 345 .\r\n","page_name":" 230 ","page_number":230},
  {"content":"\r\nگذاشتم ؟ گفتند : تو مىگويى او بنده خدا و پيامبر او بوده است . آيه فوق نازل شد و به آنها پاسخ گفت .\r\n\r\nتفسير : مسيح بنده خدا بود\r\nگرچه آيات فوق شان نزول خاصى دارد با اين حال پيوند و ارتباط آن با آيات گذشته كه در باره نفى الوهيت مسيح ع و ابطال مساله تثليث بود آشكار است .\r\nنخست با بيان ديگرى مساله الوهيت مسيح ع را ابطال مىكند و ميگويد شما چگونه معتقد به الوهيت عيسى ع هستيد در حالى كه « نه مسيح استنكاف از عبوديت و بندگى پروردگار داشت و نه فرشتگان مقرب پروردگار استنكاف دارند » .\r\n( يَسْتَنْكِفَ الْمَسِيحُ أَنْ يَكُونَ عَبْداً لِلَّه وَلَا الْمَلائِكَةُ الْمُقَرَّبُونَ ) .\r\nو مسلم است كسى كه خود عبادت كننده است معنى ندارد كه معبود باشد مگر ممكن است كسى خود را عبادت كند ؟ يا اينكه عابد و معبود و بنده و خدا يكى باشد ؟ ! جالب اين است كه در حديثى ميخوانيم كه امام على بن موسى الرضا ع براى محكوم ساختن مسيحيان منحرف كه مدعى الوهيت او بودند به « جاثليق » بزرگ مسيحيان فرمود : عيسى ع همه چيزش خوب بود تنها يك عيب داشت و آن اينكه عبادت چندانى نداشت ، مرد مسيحى بر آشفت و به امام گفت چه اشتباه بزرگى ميكنى ؟ اتفاقا او از عابدترين مردم بود ، امام فورا فرمود : او چه كسى را عبادت ميكرد ؟ آيا كسى جز خدا را ميپرستيد ؟ بنا بر اين\r\n","description":"","footnote":"","page_name":" 231 ","page_number":231},
  {"content":"\r\nبه اعتراف خودت مسيح بنده و مخلوق و عبادت كننده خدا بود ، نه معبود و خدا ، مرد مسيحى خاموش شد و پاسخى نداشت ( 1 ) .\r\nسپس قرآن اضافه مىكند : « كسانى كه از عبادت و بندگى پروردگار امتناع ورزند و اين امتناع از تكبر و خودبينى سرچشمه بگيرد ، خداوند همه آنها را در روز رستاخيز حاضر خواهد ساخت » و به هر كدام كيفر مناسب خواهد داد .\r\n( مَنْ يَسْتَنْكِفْ عَنْ عِبادَتِه وَيَسْتَكْبِرْ فَسَيَحْشُرُهُمْ إِلَيْه جَمِيعاً ) .\r\n« در آن روز آنها كه داراى ايمان و عمل صالح بوده‌اند پاداششان را بطور كامل خواهد داد ، و از فضل و رحمت خدا بر آن خواهد افزود ، آنها كه از بندگى خدا امتناع ورزيدند و راه تكبر را پيش گرفتند به عذاب دردناكى گرفتار خواهد كرد و غير از خدا هيچ سرپرست و حامى و ياورى نخواهند يافت » .\r\n( * ( فَأَمَّا الَّذِينَ آمَنُوا وَعَمِلُوا الصَّالِحاتِ فَيُوَفِّيهِمْ أُجُورَهُمْ وَيَزِيدُهُمْ مِنْ فَضْلِه وَأَمَّا الَّذِينَ اسْتَنْكَفُوا وَاسْتَكْبَرُوا فَيُعَذِّبُهُمْ عَذاباً أَلِيماً وَلا يَجِدُونَ لَهُمْ مِنْ دُونِ اللَّه وَلِيًّا وَلا نَصِيراً ) * ) .\r\nدر اينجا به دو نكته بايد توجه داشت :\r\n1 - استنكاف بمعنى امتناع و انزجار از چيزى است و بنا بر اين مفهوم وسيعى دارد كه با ذكر جمله استكبروا بدنبال آن محدود مىشود ، زيرا امتناع از بندگى خدا گاهى سرچشمه آن جهل و نادانى است و گاهى به خاطر تكبر و خودبينى و سركشى است گرچه هر دو كار خلافى است ولى دومى بمراتب بدتر است .\r\n2 - ذكر عدم استنكاف ملائكه از عبوديت پروردگار يا به خاطر آن است كه مسيحيان قائل به سه معبود بودند ( اب و ابن و روح القدس و يا به تعبير ديگر خداى پدر و خداى پسر و واسطه ميان آن دو ) بنا بر اين در اين آيه ميخواهد\r\n\r\n","description":"","footnote":"\r\n( 1 ) مناقب ابن شهر آشوب جلد چهارم صفحه 352 .\r\n","page_name":" 232 ","page_number":232},
  {"content":"\r\nمعبود ديگر يعنى « مسيح » و « فرشته روح القدس » هر دو را نفى كند تا توحيد ذات پروردگار ثابت شود .\r\nو يا بخاطر آن است كه آيه ضمن پاسخگويى به شرك مسيحيان اشاره به شرك بتپرستان عرب كرده كه فرشتگان را فرزندان خدا ميدانستند و جزئى از پروردگار و به آنها نيز پاسخ ميگويد .\r\nبا توجه به اين دو بيان ديگر جايى براى اين بحث باقى نميماند كه آيا آيه فوق دليل بر افضليت فرشتگان بر انبياء هست يا نه ؟ زيرا آيه فقط در مقام نفى « اقنوم سوم » و يا « معبودهاى مشركان عرب » است ، نه در صدد بيان افضليت فرشتگان نسبت به مسيح ع .\r\n\r\n[ سوره النساء ‹ 4 › : آيات 174 تا 175 
  ]\r\nيا أَيُّهَا النَّاسُ قَدْ جاءَكُمْ بُرْهانٌ مِنْ رَبِّكُمْ وَأَنْزَلْنا إِلَيْكُمْ نُوراً مُبِيناً ‹ 174 › فَأَمَّا الَّذِينَ آمَنُوا بِاللَّه وَاعْتَصَمُوا بِه فَسَيُدْخِلُهُمْ فِي رَحْمَةٍ مِنْه وَفَضْلٍ وَيَهْدِيهِمْ إِلَيْه صِراطاً مُسْتَقِيماً ‹ 175 ›\r\n\r\nترجمه :\r\n174 - اى مردم ! دليل آشكارى از طرف پروردگارتان براى شما آمد و نور واضحى بسوى شما فرستاديم .\r\n175 - اما آنها كه ايمان به خدا آوردند و به آن ( كتاب آسمانى ) چنگ زدند به زودى همه را در رحمت و فضل خود وارد خواهد ساخت و در راه راستى به سوى خودش هدايت مىكند .\r\n","description":"","footnote":"","page_name":" 233 ","page_number":233},
  {"content":"\r\n\r\nتفسير : نور آشكار\r\nدر تعقيب بحثهايى كه در باره انحرافات اهل كتاب از اصل توحيد و اصول تعليمات انبياء در آيات سابق گرديد در اين دو آيه سخن نهايى گفته شده و راه نجات مشخص گرديده است ، نخست عموم مردم جهان را مخاطب ساخته ، ميگويد : « اى مردم از طرف پروردگار شما پيامبرى آمده است كه براهين و دلائل آشكارى دارد و همچنين نور آشكارى بنام قرآن با او فرستاده شده كه روشنگر راه سعادت شما است » .\r\n( * ( يا أَيُّهَا النَّاسُ قَدْ جاءَكُمْ بُرْهانٌ مِنْ رَبِّكُمْ وَأَنْزَلْنا إِلَيْكُمْ نُوراً مُبِيناً ) * ) برهان به عقيده بعضى از دانشمندان از ماده « بره » ( بر وزن فرح ) بمعنى سفيد شدن است و از آنجا كه استدلالات روشن چهره حق را براى شنونده نورانى و آشكار و سفيد مىكند به آن ، « برهان » گفته مىشود .\r\nمنظور از « برهان » در آيه فوق چنان كه جمعى از مفسران گفته‌اند و قرائن گواهى ميدهد ، شخص پيامبر اسلام ص است و منظور از « نور » ، قرآن مجيد است كه در آيات ديگر نيز از آن تعبير بنور شده است .\r\nدر احاديث متعددى كه از طرق اهل بيت ( ع ) در تفسير نور الثقلين و على بن ابراهيم و مجمع البيان بما رسيده برهان بپيامبر ص تفسير شده و نور به على ع ، اين تفسير با تفسيرى كه در بالا گفتيم منافات ندارد ، زيرا ممكن است از نور ، معنى وسيعى اراده شود كه هم قرآن و هم امير مؤمنان على ع را كه حافظ قرآن و مفسر و مدافع آن بود در برگيرد .\r\nدر آيه بعد نتيجه پيروى از اين برهان و نور را چنين شرح ميدهد : « اما\r\n","description":"","footnote":"","page_name":" 234 ","page_number":234},
  {"content":"\r\nآنها كه به خدا ايمان آوردند و به اين كتاب آسمانى چنگ زدند به زودى در رحمت واسعه خود وارد خواهد كرد ، و از فضل و رحمت خويش بر پاداش آنها خواهد افزود و بصراط مستقيم و راه راست هدايتشان مىكند « .\r\n( * ( فَأَمَّا الَّذِينَ آمَنُوا بِاللَّه وَاعْتَصَمُوا بِه فَسَيُدْخِلُهُمْ فِي رَحْمَةٍ مِنْه وَفَضْلٍ وَيَهْدِيهِمْ إِلَيْه صِراطاً مُسْتَقِيماً ) * ) ( 1 ) .\r\n\r\n[ سوره النساء ‹ 4 › : آيه 176 
  ]\r\nيَسْتَفْتُونَكَ قُلِ اللَّه يُفْتِيكُمْ فِي الْكَلالَةِ إِنِ امْرُؤٌ هَلَكَ لَيْسَ لَه وَلَدٌ وَلَه أُخْتٌ فَلَها نِصْفُ ما تَرَكَ وَهُوَ يَرِثُها إِنْ لَمْ يَكُنْ لَها وَلَدٌ فَإِنْ كانَتَا اثْنَتَيْنِ فَلَهُمَا الثُّلُثانِ مِمَّا تَرَكَ وَإِنْ كانُوا إِخْوَةً رِجالًا وَنِساءً فَلِلذَّكَرِ مِثْلُ حَظِّ الأُنْثَيَيْنِ يُبَيِّنُ اللَّه لَكُمْ أَنْ تَضِلُّوا وَاللَّه بِكُلِّ شَيْءٍ عَلِيمٌ ‹ 176 ›\r\n\r\nترجمه :\r\n176 - از تو ( در باره ارث خواهران و برادران ) سؤال مىكنند ، بگو خداوند حكم كلاله ( خواهر و برادر ) را براى شما بيان مىكند : اگر مردى از دنيا برود كه فرزند نداشته باشد و براى او خواهرى باشد نصف اموالى را كه به جا گذاشته از او ( به ارث ) مىبرد و ( اگر خواهرى از دنيا برود و وارث او يك برادر باشد ) او تمام مال را از آن خواهر به ارث مىبرد ، در صورتى كه ( شخص متوفى ) فرزند نداشته باشد ، و اگر دو خواهر ( از متوفى ) باقى بماند دو ثلث اموال را مىبرند و اگر برادر و خواهر با هم باشند ( تمام اموال را ميان خود تقسيم مىكنند به اين ترتيب كه ) براى هر مذكر دو برابر سهم مؤنث خواهد بود - خداوند ( احكام خود را ) براى شما بيان مىكند تا گمراه نشويد و خداوند به همه چيز دانا است .\r\n\r\n","description":"","footnote":"\r\n( 1 ) در باره « صراط مستقيم » به تفسير سوره حمد تفسير نمونه جلد اول صفحه 28 مراجعه كنيد .\r\n","page_name":" 235 ","page_number":235},
  {"content":"\r\n\r\nشان نزول :\r\nبسيارى از مفسران در شان نزول آيه فوق از « جابر بن عبد اللَّه انصارى » چنين نقل كرده‌اند كه ميگويد : من شديدا بيمار بودم ، پيامبر ص به عيادت من آمد و در آنجا وضو گرفت و از آب وضوى خود بر من پاشيد ، من كه در انديشه مرگ بودم به پيامبر ص عرض كردم : وارث من فقط خواهران منند ، ميراث آنها چگونه است ، اين آيه كه آيه فرائض نام دارد نازل شد و ميراث آنها را روشن ساخت . ( روايت فوق با تفاوت مختصرى در تفسير مجمع البيان و تبيان و المنار و در المنثور و غير آنها آمده است ) .\r\nو به عقيده بعضى اين آخرين آيه اى است كه در باره احكام اسلام بر پيامبر ص نازل شده . ( 1 )\r\n\r\nتفسير :\r\nآيه فوق مقدار ارث برادران و خواهران را بيان مىكند ، و همانطور كه در اوائل اين سوره در تفسير آيه 12 گفتيم در باره ارث خواهران و برادران ، دو آيه در قرآن نازل شده است يكى همان آيه 12 ، و ديگر آيه مورد بحث كه آخرين آيه سوره نساء است ، و اين دو آيه اگر چه در بيان مقدار ارث آنها با هم تفاوت دارد اما همانطور كه در آغاز سوره نيز بيان كرديم هر كدام به يك دسته از خواهران و برادران ناظر است آيه 12 ، ناظر به برادران و خواهران « مادرى » است ، ولى آيه مورد بحث در باره خواهران و برادران « پدر و مادرى » يا « پدرى تنها » سخن مىگويد .\r\n\r\n","description":"","footnote":"\r\n( 1 ) تفسير صافى ذيل آيه .\r\n","page_name":" 236 ","page_number":236},
  {"content":"\r\nگواه بر اين مطلب اين است كه معمولا كسانى كه بالواسطه با شخص متوفى مربوط مىشوند ، مقدار ارثشان به اندازه همان واسطه است ، يعنى برادران و خواهران مادرى به اندازه سهم مادر مىبرند كه يكسوم است ، و برادران و خواهران پدرى ، يا پدر و مادرى ، سهم ارث پدر را مىبرند كه دو سوم است و چون آيه 12 در باره ارث برادران و خواهران روى يكسوم دور مىزند و آيه مورد بحث روى دو سوم ، روشن مىشود كه آيه سابق در باره آن دسته از برادران و خواهران است كه تنها از طريق مادر با متوفى مربوطند ، ولى آيه مورد بحث در باره برادران و خواهرانى است كه از طريق پدر ، يا پدر و مادر مربوط مىشوند به علاوه رواياتى كه از ائمه اهل بيت ع در اين زمينه وارد شده نيز اين حقيقت را اثبات مىكند و در هر حال چنانچه يك ثلث يا دو ثلث ارث به برادر يا خواهر تعلق گرفت باقى مانده طبق قانون اسلام ميان ساير ورثه تقسيم مىشود اكنون كه عدم منافات ميان دو آيه روشن شد به تفسير احكامى كه در آيه وارد شده است مىپردازيم :\r\nقبلا بايد توجه داشت كه آيه بعنوان پاسخ سؤال در باره كلاله ( برادران و خواهران ) نازل شده است ( 1 ) .\r\nلذا ميفرمايد : « از تو در اين باره سؤال ميكنند ، بگو خداوند حكم كلاله ( برادران و خواهران را ) براى شما بيان مىكند .\r\n( * ( يَسْتَفْتُونَكَ قُلِ اللَّه يُفْتِيكُمْ فِي الْكَلالَةِ ) * ) .\r\nسپس به چندين حكم اشاره مينمايد :\r\n1 - هر گاه مردى از دنيا برود و فرزندى نداشته باشد و يك خواهر داشته باشد نصف ميراث او به آن يك خواهر مىرسد .\r\n\r\n","description":"","footnote":"\r\n( 1 ) در باره معنى لغوى « كلاله » و اينكه چرا به برادران و خواهران ، كلاله گفته مىشود به طور مشروح در ذيل آيه 12 سوره نساء جلد سوم تفسير نمونه صفحه 296 بحث كرده‌ايم .\r\n","page_name":" 237 ","page_number":237},
  {"content":"\r\n( * ( إِنِ امْرُؤٌ هَلَكَ لَيْسَ لَه وَلَدٌ وَلَه أُخْتٌ فَلَها نِصْفُ ما تَرَكَ ) * ) .\r\n2 - و اگر زنى از دنيا برود و فرزندى نداشته باشد و يك برادر ( برادر پدر و مادرى يا پدرى تنها ) از خود به يادگار بگذارد تمام ارث او به يك برادر ميرسد .\r\n( * ( وَهُوَ يَرِثُها إِنْ لَمْ يَكُنْ لَها وَلَدٌ ) * ) .\r\n3 - اگر كسى از دنيا برود و دو خواهر از او به يادگار بماند دو ثلث از ميراث او را مىبرند .\r\n* ( فَإِنْ كانَتَا اثْنَتَيْنِ فَلَهُمَا الثُّلُثانِ مِمَّا تَرَكَ ) * ) 4 - اگر ورثه شخص متوفى ، چند برادر و خواهر باشند ( از دو نفر بيشتر ) تمام ميراث او را در ميان خود تقسيم مىكنند بطورى كه سهم هر برادر دو برابر سهم يك خواهر شود .\r\n( * ( وَإِنْ كانُوا إِخْوَةً رِجالًا وَنِساءً فَلِلذَّكَرِ مِثْلُ حَظِّ الأُنْثَيَيْنِ ) * ) .\r\nدر پايان آيه ميفرمايد : « خداوند اين حقايق را براى شما بيان مىكند تا گمراه نشويد و راه سعادت را بيابيد ( و حتما راهى را كه خدا نشان ميدهد راه صحيح و واقعى است ) زيرا به هر چيزى دانا است » .\r\n( * ( يُبَيِّنُ اللَّه لَكُمْ أَنْ تَضِلُّوا وَاللَّه بِكُلِّ شَيْءٍ عَلِيمٌ ) * ( 1 ) .\r\nناگفته نماند كه آيه فوق ، ارث خواهران و برادران را در صورتى كه فرزند در ميان نباشد بيان مىكند و سخنى از وجود و عدم پدر و مادر در آن نيامده است ، ولى با توجه به اينكه طبق آيات آغاز همين سوره ، پدر و مادر همواره در رديف فرزندان يعنى در طبقه اول ارث قرار دارند روشن مىشود كه منظور از آيه فوق جايى است كه نه فرزند در ميان باشد و نه پدر و مادر .\r\n( پايان تفسير سوره نساء )\r\n\r\n","description":"","footnote":"\r\n( 1 ) جمله * ( أَنْ تَضِلُّوا ) * به معنى « ان لا تضلوا » است يعنى كلمه « لا » در تقدير است و اين گونه تعبير در قرآن و كلمات عرب فراوان است .\r\n","page_name":" 238 ","page_number":238},
  {"content":"\r\n\r\n‹ 5 › سوره مائده مدنى - 120 آيه\r\n","description":"","footnote":"","page_name":" 239 ","page_number":239},
  {"content":"\r\n","description":"","footnote":"","page_name":" 240 ","page_number":240},
  {"content":"\r\n\r\nمحتويات اين سوره\r\nاين سوره از سوره‌هاى مدنى است و 120 آيه دارد و گفته‌اند پس از سوره فتح نازل شده است ، و طبق روايتى تمام اين سوره در حجة الوداع و بين مكه و مدينه نازل شده است ( 1 ) .\r\nاين سوره محتوى يك سلسله از معارف و عقائد اسلامى و يك سلسله از احكام و وظائف دينى است .\r\nدر قسمت اول به مساله ولايت و رهبرى بعد از پيامبر ص و مساله تثليث مسيحيان و قسمتهايى از مسائل مربوط بقيامت و رستاخيز و بازخواست از انبياء در مورد امتهايشان اشاره شده است .\r\nو در قسمت دوم ، مساله وفاى به پيمانها ، عدالت اجتماعى ، شهادت به عدل و تحريم قتل نفس ( و به تناسب آن داستان فرزندان آدم و قتل هابيل بوسيله قابيل ) و همچنين توضيح قسمتهايى از غذاهاى حلال و حرام و قسمتى از احكام وضو و تيمم آمده است .\r\nو نامگذارى آن به « سوره مائده » بخاطر اين است كه داستان نزول مائده ( 2 ) براى ياران مسيح - در آيه 114 - اين سوره ذكر شده است .\r\n\r\n","description":"","footnote":"\r\n( 1 ) المنار جلد 6 صفحه 116 - بايد توجه داشت منظور از مدنى بودن سوره اين است كه بعد از هجرت پيامبر ص از مكه ، نازل شده است ، اگر چه نزول سوره در خود مدينه نباشد .\r\n( 2 ) « مائده » در اصل به طبقى گويند كه در آن غذا باشد .\r\n","page_name":" 241 ","page_number":241},
  {"content":"\r\nسوره مائده\r\n\r\n[ سوره المائدة ‹ 5 › : آيه 1 
  ]\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا الَّذِينَ آمَنُوا أَوْفُوا بِالْعُقُودِ أُحِلَّتْ لَكُمْ بَهِيمَةُ الأَنْعامِ إِلَّا ما يُتْلى عَلَيْكُمْ غَيْرَ مُحِلِّي الصَّيْدِ وَأَنْتُمْ حُرُمٌ إِنَّ اللَّه يَحْكُمُ ما يُرِيدُ ‹ 1 ›\r\n\r\nترجمه :\r\nبه نام خداوند بخشنده مهربان 1 - اى كسانى كه ايمان آورده‌ايد به پيمانها و قراردادها وفا كنيد ، چهار پايان ( و جنين چهار پايان ) براى شما حلال شده است مگر آنچه بر شما خوانده مىشود ( به جز آنها كه استثناء خواهد شد ) و صيد را به هنگام احرام حلال نشمريد خداوند هر چه بخواهد ( و صلاح ببيند ) حكم مىكند .\r\n\r\nتفسير : لزوم وفا به عهد و پيمان\r\nبطورى كه از روايات اسلامى و سخنان مفسران بزرگ استفاده مىشود ، اين سوره آخرين سوره ( و يا از آخرين سوره هايى ) است كه بر پيامبر ص نازل شده است ، در تفسير عياشى از امام باقر ع نقل شده كه حضرت على بن ابى طالب ع فرمود : سوره مائده دو ماه يا سه ماه پيش از رحلت پيامبر ص\r\n","description":"","footnote":"","page_name":" 242 ","page_number":242},
  {"content":"\r\nنازل گرديد ( 1 ) .\r\nو اينكه در بعضى از روايات وارد شده كه اين سوره ناسخ است و منسوخ نيست ، نيز اشاره به همين موضوع است .\r\nاين سخن با مطلبى كه در جلد دوم همين تفسير در ذيل آيه 281 سوره بقره گفته‌ايم كه طبق روايات آيه مزبور آخرين آيه اى است كه بر پيامبر ص نازل شده منافات ندارد ، زيرا اينجا سخن از سوره است و در آنجا سخن در باره يك آيه بود ! در اين سوره - بخاطر همين موقعيت خاص - تاكيد روى يك سلسله مفاهيم اسلامى و آخرين برنامه‌هاى دينى و مساله رهبرى امت و جانشينى پيامبر ص شده است و شايد به همين جهت است كه با مساله لزوم وفا به عهد و پيمان ، شروع شده ، و در نخستين جمله ميفرمايد : « اى افراد با ايمان به عهد و پيمان خود وفا كنيد » .\r\n( * ( يا أَيُّهَا الَّذِينَ آمَنُوا أَوْفُوا بِالْعُقُودِ ) * ) .\r\nتا به اين وسيله افراد با ايمان را ملزم به پيمانهايى كه در گذشته با خدا بسته‌اند و يا در اين سوره به آن اشاره شده است بنمايد ، درست همانند اين است كه شخص مسافر در آخرين لحظات وداع به نزديكان و پيروان خود تاكيد مىكند توصيه‌ها و سفارشهاى او را فراموش نكنند و به قول و قراردادهايى كه با آنها گذاشته است ، وفادار باشند .\r\nبايد توجه داشت كه « عقود » جمع « عقد » در اصل بمعنى « جمع كردن اطراف يك چيز محكم » است ، و به همين مناسبت گره زدن دو سر طناب يا دو طناب\r\n\r\n","description":"","footnote":"\r\n( 1 ) تفسير برهان جلد اول صفحه 430 - بايد توجه داشت كه دستورهايى در باره وضو و تيمم و مانند آن در اين سوره منافاتى با آخرين سوره بودن آن ندارد ، زيرا بسيارى از اين دستورها جنبه تكرار و تاكيد داشته است ، لذا بعضى از همين احكام را در سوره نساء نيز مىبينيم .\r\n","page_name":" 243 ","page_number":243},
  {"content":"\r\nرا با هم « عقد » ميگويند ، سپس از اين معنى حسى به مفهوم معنوى انتقال يافته و به هر گونه عهد و پيمان ، « عقد » گفته مىشود ، منتها طبق تصريح جمعى از فقهاء و مفسران ، عقد مفهومى محدودتر از عهد دارد ، زيرا عقد به پيمانهايى گفته مىشود كه استحكام كافى دارد ، نه به هر پيمان و اگر در بعضى از « روايات » و « عبارات مفسران » ، « عقد » و « عهد » به يك معنى آمده است منافات با آنچه گفتيم ندارد زيرا منظور تفسير اجمالى اين دو كلمه بوده نه بيان جزئيات آن .\r\nو با توجه به اينكه « العقود » - به اصطلاح - « جمع محلى به الف و لام » است و مفيد عموم مىباشد ، و جمله نيز كاملا مطلق است ، آيه فوق دليل بر وجوب وفا به تمام پيمانهايى است كه ميان افراد انسان با يكديگر ، و يا افراد انسان با خدا ، بطور محكم بسته مىشود ، و به اين ترتيب تمام پيمانهاى الهى و انسانى و پيمانهاى سياسى و اقتصادى و اجتماعى و تجارى و زناشويى و مانند آن را در بر مىگيرد و يك مفهوم كاملا وسيع دارد كه به تمام جنبه‌هاى زندگى انسان اعم از عقيده و عمل ناظر است . از پيمانهاى فطرى و توحيدى گرفته تا پيمانهايى كه مردم بر سر مسائل مختلف زندگى با هم مىبندند .\r\nدر تفسير « روح المعانى » از راغب چنين نقل شده كه « عقد » با توجه به وضع طرفين ، سه نوع است گاهى عقد در ميان خدا و بنده ، و گاهى در ميان انسان و خودش ، و گاهى در ميان او و ساير افراد بشر بسته مىشود ( 1 ) ( البته تمام اين سه نوع عقد داراى دو طرف است منتها در آنجا كه خودش با خودش پيمان مىبندد ، خويشتن را بمنزله دو شخص كه طرفين پيمانند فرض مىكند ) .\r\nبهر حال مفهوم آيه بقدرى وسيع است كه عهد و پيمانهايى را كه مسلمانان با غير مسلمانان مىبندند نيز شامل مىشود .\r\nدر آيه نكاتى است كه بايد به آن توجه كرد :\r\n\r\n","description":"","footnote":"\r\n( 1 ) تفسير روح المعانى ذيل آيه مورد بحث .\r\n","page_name":" 244 ","page_number":244},
  {"content":"\r\n1 - اين آيه از جمله آياتى است كه در مباحث حقوق اسلامى در سرتاسر فقه به آن استدلال مىكنند ، و يك قاعده مهم فقهى كه اصالة اللزوم فى العقود است از آن استفاده مىگردد ، يعنى هر گونه پيمان و معاهده اى در باره اشياء و يا كارها ميان دو نفر منعقد گردد لازم الاجراء مىباشد ، و حتى - همانطور كه جمعى از محققان نيز عقيده دارند - انواع معاملات و شركتها و قراردادهايى كه در عصر ما وجود دارد و در سابق وجود نداشته ، و يا اينكه بعدا در ميان عقلا بوجود ميايد ، و بر موازين صحيحى قرار دارد ، شامل مىشود ، و اين آيه پاى همه آنها صحه مىگذارد ( البته با در نظر گرفتن ضوابط كلى كه اسلام براى قراردادها قائل شده است ) .\r\nولى استدلال به اين آيه بعنوان يك قاعده فقهى دليل بر آن نيست كه پيمانهاى الهى را كه ميان « بندگان » و « خدا » بسته شده است و يا مسائل مربوط به رهبرى و زعامت امت كه وسيله پيامبر ص از مردم گرفته شد ، شامل نشود ، بلكه آيه مفهوم وسيعى دارد كه همه اين امور را در بر ميگيرد .\r\nيادآورى اين نكته نيز لازم است كه لزوم وفاء به پيمانهاى دو جانبه مادامى است كه از يك طرف نقض نشده باشد ، اما اگر از يك طرف نقض شود ، طرف مقابل ملزم به وفادارى نيست ، و اين از ماهيت عقد و پيمان افتاده است .\r\n\r\n2 - اهميت وفاى به عهد و پيمان\r\nمساله وفاى به عهد و پيمان كه در آيه مورد بحث مطرح است از اساسىترين شرائط زندگى دستجمعى است و بدون آن هيچگونه همكارى اجتماعى ممكن نيست ، و بشر با از دست دادن آن زندگى اجتماعى و اثرات آن را عملا از دست خواهد داد ، به همين دليل در منابع اسلامى تاكيد فوق العاده اى روى اين مساله شده است و شايد كمتر چيزى باشد كه اين قدر گسترش داشته باشد ، زيرا بدون آن هرج و مرج و سلب اطمينان عمومى كه بزرگترين بلاى اجتماعى است در ميان بشر پيدا مىشود .\r\n","description":"","footnote":"","page_name":" 245 ","page_number":245},
  {"content":"\r\nدر نهج البلاغه در فرمان مالك اشتر چنين مىخوانيم :\r\nفانه ليس من فرائض اللَّه شىء الناس اشد عليه اجتماعا مع تفرق اهوائهم و تشتت آرائهم من تعظيم الوفاء بالعهود ، و قد لزم ذلك المشركون فيما بينهم دون المسلمين لما استوبلوا من عواقب الغدر\r\n: « در ميان واجبات الهى هيچ موضوعى همانند وفاى به عهد در ميان مردم جهان - با تمام اختلافاتى كه دارند - مورد اتفاق نيست به همين جهت بت پرستان زمان جاهليت نيز پيمانها را در ميان خود محترم مىشمردند زيرا عواقب دردناك پيمان شكنى را دريافته بودند » ( 1 ) .\r\nو نيز از امير مؤمنان على ع نقل شده كه فرمود :\r\nان اللَّه لا يقبل الا العمل الصالح و لا يقبل اللَّه الا الوفاء بالشروط و العهود\r\n: « خداوند چيزى جز عمل صالح از بندگان خود نمىپذيرد و جز وفاى به شروط و پيمانها را قبول نميكند » ( 2 ) .\r\nو از پيامبر اكرم ص نقل شده كه فرمود :\r\nلا دين لمن لا عهد له\r\n: « آن كس كه به پيمان خود وفادار نيست دين ندارد » ( 3 ) .\r\nو روى همين جهت ، موضوع وفاى به عهد از موضوعاتى است كه هيچگونه تفاوتى در ميان انسانها در باره آن نيست خواه طرف پيمان مسلمان باشد يا غير مسلمان و به اصطلاح از حقوق انسان است نه از حقوق برادران دينى :\r\nدر حديثى از امام صادق ع مىخوانيم :\r\nثلاث لم يجعل اللَّه عز و جل لاحد فيهن رخصة : اداء الامانة الى البر و الفاجر ، و الوفاء بالعهد للبر و الفاجر ، و بر الوالدين برين كانا او فاجرين !\r\n:\r\n\r\n","description":"","footnote":"\r\n( 1 ) نهج البلاغه - نامه‌هاى على ع نامه 53 .\r\n( 2 ) سفينة البحار جلد 2 صفحه 294 .\r\n( 3 ) بحار جلد 16 صفحه 144 .\r\n","page_name":" 246 ","page_number":246},
  {"content":"\r\n« سه چيز است كه خداوند به هيچ كس اجازه مخالفت با آن را نداده است : اداى امانت در مورد هر كس خواه نيكوكار باشد يا بدكار ، و وفاى به عهد در باره هر كس خواه نيكوكار باشد يا بدكار ، و نيكى به پدر و مادر خواه نيكوكار باشند يا بدكار » « .\r\nحتى در روايتى از امير مؤمنان على ع نقل شده كه اگر كسى با اشاره پيمانى را به عهده بگيرد بايد به آن وفا كند :\r\nاذا اومى احد من المسلمين او اشار الى احد من المشركين فنزل على ذلك فهو فى امان\r\n( 2 ) .\r\nسپس به دنبال دستور وفاى به پيمانها كه تمام احكام و پيمانهاى الهى را شامل مىشود يك سلسله از احكام اسلام را بيان كرده ، كه نخستين آن حلال بودن گوشت پاره اى از حيوانات است ، و ميفرمايد : چهار پايان ( يا جنين آنها ) براى شما حلال شده است ( * ( أُحِلَّتْ لَكُمْ بَهِيمَةُ الأَنْعامِ ) * ) .\r\nانعام جمع « نعم » به معنى شتر و گاو و گوسفند است ( 3 ) .\r\n« بهيمة » از ماده « بهمة » ( بر وزن تهمه ) در اصل به معنى « سنگ محكم » است و به هر چيز كه درك آن مشكل باشد « مبهم » گفته مىشود ، و به تمام حيوانات كه داراى نطق و سخن نيستند ، « بهيمه » اطلاق مىشود ، زيرا صداى آنها داراى ابهام است اما معمولا اين كلمه را فقط در مورد چهار پايان به كار مىبرند ، و درندگان و پرندگان را شامل نميشود .\r\nو از آنجا كه « جنين » حيوانات نيز داراى يك نوع ابهام است « بهيمة » نيز\r\n\r\n","description":"","footnote":"\r\n( 1 ) اصول كافى جلد 2 صفحه 162 .\r\n( 2 ) مستدرك الوسائل جلد 2 صفحه 250 .\r\n( 3 ) « نعم » اگر به صورت مفرد استعمال شود به معنى شتر است اما اگر به معنى جمع باشد شتر و گاو و گوسفند را شامل مىشود ( مفردات راغب ، ماده نعم ) .\r\n","page_name":" 247 ","page_number":247},
  {"content":"\r\nناميده مىشود .\r\nبنا بر اين حلال بودن « بهيمه انعام » يا بمعنى حليت تمام چهار پايان است ( به استثناى آنچه بعدا در آيه ذكر مىشود ) و يا بمعنى حليت بچه هايى است كه در شكم حيوانات حلال گوشت وجود دارد ( بچه هايى كه خلقت آنها كامل شده و مو و پشم بر بدن آنها روئيده است ) ( 1 ) .\r\nو از آنجا كه حليت حيواناتى مانند شتر و گاو و گوسفند قبل از اين آيه براى مردم مشخص بوده ممكن است آيه اشاره به حليت جنينهاى آنها باشد .\r\nولى آنچه در معنى آيه به نظر نزديكتر ميرسد اين است كه آيه معنى وسيعى دارد هم حلال بودن اين گونه حيوانات را بيان مىكند ، و هم « جنين » آنها را ، و اگر حكم اين گونه حيوانات در سابق نيز معلوم بوده در اينجا به عنوان مقدمه اى براى استثنائات بعد تكرار شده است .\r\nاز آنچه در تفسير اين جمله گفتيم روشن شد كه ارتباط اين حكم با اصل كلى لزوم وفاى به عهد از اين نظر است كه اين « اصل كلى » ، احكام الهى را كه يك نوع پيمان خدا با بندگان است مورد تاكيد قرار مىدهد ، سپس بدنبال آن تعدادى از احكام بيان شده كه حلال بودن گوشت پاره اى از حيوانات و حرام بودن گوشت پاره اى ديگر يكى از آنها محسوب مىشود .\r\nسپس در ذيل آيه دو مورد را از حكم حلال بودن گوشت چهار پايان استثناء كرده ، مىفرمايد : « به استثناى گوشتهايى كه تحريم آن به زودى براى شما بيان مىشود » ( * ( إِلَّا ما يُتْلى عَلَيْكُمْ ) * ) .\r\nو به استثناى حال احرام ( براى انجام مناسك حج يا انجام مناسك عمره\r\n\r\n","description":"","footnote":"\r\n( 1 ) اگر « بهيمة » را در آيه به معنى خود حيوانات بگيريم اضافه « بهيمة » به « انعام » از قبيل « اضافه بيانيه » مىشود ، و اگر به معنى « جنين » بوده باشد اضافه آن « اضافه لاميه » خواهد بود .\r\n","page_name":" 248 ","page_number":248},
  {"content":"\r\nكه در اين حال صيد كردن حرام است ) ( * ( غَيْرَ مُحِلِّي الصَّيْدِ وَأَنْتُمْ حُرُمٌ ) * ( 1 ) .\r\nو در پايان مىفرمايد : « خداوند هر حكمى را بخواهد صادر مىكند يعنى چون آگاه از همه چيز و مالك همه چيز مىباشد هر حكمى را كه بصلاح و مصلحت بندگان باشد و حكمت اقتضا كند تشريع مىنمايد » ( * ( إِنَّ اللَّه يَحْكُمُ ما يُرِيدُ ) * ) .\r\n\r\n[ سوره المائدة ‹ 5 › : آيه 2 
  ]\r\nيا أَيُّهَا الَّذِينَ آمَنُوا لا تُحِلُّوا شَعائِرَ اللَّه وَلا الشَّهْرَ الْحَرامَ وَلا الْهَدْيَ وَلا الْقَلائِدَ وَلا آمِّينَ الْبَيْتَ الْحَرامَ يَبْتَغُونَ فَضْلًا مِنْ رَبِّهِمْ وَرِضْواناً وَإِذا حَلَلْتُمْ فَاصْطادُوا وَلا يَجْرِمَنَّكُمْ شَنَآنُ قَوْمٍ أَنْ صَدُّوكُمْ عَنِ الْمَسْجِدِ الْحَرامِ أَنْ تَعْتَدُوا وَتَعاوَنُوا عَلَى الْبِرِّ وَالتَّقْوى وَلا تَعاوَنُوا عَلَى الإِثْمِ وَالْعُدْوانِ وَاتَّقُوا اللَّه إِنَّ اللَّه شَدِيدُ الْعِقابِ ‹ 2 ›\r\n\r\nترجمه :\r\n2 - اى كسانى كه ايمان آورده‌ايد شعاير الهى ( و مراسم حج را محترم بشمريد و مخالفت با آنها ) را حلال ندانيد و نه ماه حرام را ، و نه قربانيهاى بىنشان ، و نشاندار ، و نه آنها كه به قصد خانه خدا براى بدست آوردن فضل پروردگار و خشنودى او مىآيند ، اما هنگامى كه از احرام بيرون آمديد صيد كردن براى شما مانعى ندارد ، و خصومت به جمعيتى كه شما را از آمدن به مسجد الحرام ( در سال حديبيه ) مانع شدند نبايد شما را وادار به تعدى و تجاوز كند و ( همواره ) در راه نيكى و پرهيزگارى با هم تعاون كنيد و ( هرگز ) در راه گناه و تعدى همكارى ننمائيد و از خدا بپرهيزيد كه مجازاتش شديد است .\r\n\r\n","description":"","footnote":"\r\n( 1 ) البته جمله « * ( إِلَّا ما يُتْلى عَلَيْكُمْ ) * » جمله استثنائيه است و « غير محلى الصيد » حال از ضمير « لكم » مىباشد كه از نظر معنى نتيجه استثناء را دارد .\r\n","page_name":" 249 ","page_number":249},
  {"content":"\r\n\r\nتفسير :\r\n\r\nهشت دستور در يك آيه\r\nدر اين آيه چند دستور مهم اسلامى از آخرين دستوراتى كه بر پيامبر ص نازل شده است بيان گرديده كه همه يا اغلب آنها مربوط به حج و زيارت خانه خدا است :\r\n1 - نخست خطاب به افراد با ايمان كرده مىفرمايد : « شعائر الهى را نقض نكنيد و حريم آنها را حلال نشمريد » .\r\n( * ( يا أَيُّهَا الَّذِينَ آمَنُوا لا تُحِلُّوا شَعائِرَ اللَّه ) * ) .\r\nدر اينكه منظور از شعائر الهى چيست در ميان مفسران گفتگوى بسيار است ، ولى به تناسب قسمتهاى ديگر اين آيه ، و با توجه به سال نزول آن ( سال دهم هجرى ) كه سال حجة الوداع پيغمبر ص بود ، چنين به نظر مىرسد كه منظور از « شعائر » « مناسك و برنامه‌هاى حج » باشد كه مسلمانان موظفند احترام همه آنها را نگاه دارند ، شاهد اين تفسير اينكه در قرآن كلمه « شعائر » معمولا در مورد مراسم حج به كار رفته است ( 1 ) .\r\n2 - « احترام ماه‌هاى حرام را نگاه داريد و از جنگ كردن در اين ماهها خوددارى كنيد » ( * ( وَلَا الشَّهْرَ الْحَرامَ ) * ) .\r\n3 - « قربانيانى را كه براى حج مىآورند ، اعم از اينكه بىنشان باشند ( هدى ) ( 2 ) و يا نشان داشته باشند ( قلائد ) ( 3 ) حلال نشمريد و بگذاريد كه\r\n\r\n","description":"","footnote":"\r\n( 1 ) بقره - 158 و حج - 32 و 36 .\r\n( 2 ) هدى جمع « هديه » به معنى چهار پايانى است كه بعنوان قربانى به خانه خدا « اهداء » مىشوند .\r\n( 3 ) قلائد جمع « قلاده » به معنى چيزى است كه به گردن انسان يا حيوانى مىاندازند و در اينجا منظور چهار پايانى است كه براى قربانى در مراسم حج آنها را نشان مىگذارند .\r\n","page_name":" 250 ","page_number":250},
  {"content":"\r\nبه قربانگاه برسند و در آنجا قربانى شوند « ( * ( وَلَا الْهَدْيَ وَلَا الْقَلائِدَ ) * ) .\r\n4 - تمام زائران خانه خدا بايد از آزادى كامل در اين مراسم بزرگ اسلامى بهره مند باشند و هيچگونه امتيازى در اين قسمت در ميان قبائل و افراد و نژادها و زبانها نيست بنا بر اين « نبايد كسانى را كه براى خشنودى پروردگار و جلب رضاى او و حتى بدست آوردن سود تجارى به قصد زيارت بيت اللَّه حركت ميكنند مزاحمت كنيد خواه با شما دوست باشند يا دشمن همين اندازه كه مسلمانند و زائر خانه خدا مصونيت دارند » .\r\n( * ( وَلَا آمِّينَ الْبَيْتَ الْحَرامَ يَبْتَغُونَ فَضْلًا مِنْ رَبِّهِمْ وَرِضْواناً ) * ) .\r\nبعضى از مفسران و فقها معتقدند كه جمله فوق عام است و حتى غير مسلمانان را نيز شامل مىشود ، يعنى اگر مشركان هم به قصد زيارت خانه خدا بيايند نبايد مورد مزاحمت قرار گيرند ، ولى با توجه به اينكه در سوره توبه كه معروف است در سال نهم هجرت نازل شده در آيه 28 دستور جلوگيرى از آمدن مشركان به مسجد الحرام داده شده ، و با توجه به اينكه سوره مائده در اواخر عمر پيامبر ص در سال دهم هجرت نازل گرديده است و طبق روايات شيعه و اهل تسنن هيچ حكمى از آن نسخ نشده ، چنين تفسيرى صحيح نيست ، و حق آن است كه حكم بالا مخصوص به مسلمانان است .\r\n5 - تحريم صيد محدود به زمان احرام است ، بنا بر اين « هنگامى كه از احرام حج يا عمره بيرون آمديد ، صيد كردن براى شما مجاز است » .\r\n( * ( وَإِذا حَلَلْتُمْ فَاصْطادُوا ) * ) .\r\n6 - اگر جمعى از بتپرستان در دوران جاهليت ( در جريان حديبيه ) مزاحم زيارت شما از خانه خدا شدند و نگذاشتند مناسك زيارت خانه خدا را انجام دهيد ، « نبايد اين جريان سبب شود كه بعد از اسلام آنها ، كينه‌هاى ديرينه را زنده كنيد و مانع آنها از زيارت خانه خدا شويد » .\r\n","description":"","footnote":"","page_name":" 251 ","page_number":251},
  {"content":"\r\n( * ( وَلا يَجْرِمَنَّكُمْ شَنَآنُ قَوْمٍ أَنْ صَدُّوكُمْ عَنِ الْمَسْجِدِ الْحَرامِ أَنْ تَعْتَدُوا ) * ) ( 1 ) اين حكم گرچه در مورد زيارت خانه خدا نازل شده است ، ولى در حقيقت يك قانون كلى از آن استفاده مىشود كه مسلمان نبايد « كينه توز » باشد و حوادثى را كه در زمانهاى گذشته واقع شده بار ديگر در فكر خود زنده كند و در صدد انتقام بر آيد ، و با توجه به اينكه يكى از علل نفاق و تفرقه در هر اجتماعى همين مساله است ، اهميت اين دستور اسلامى براى جلوگيرى از شعله ور شدن آتش نفاق در ميان مسلمانان آن هم در آستانه غروب آفتاب عمر پيامبر ص آشكارتر مىشود .\r\n7 - سپس براى تكميل بحث گذشته مىفرمايد : « شما بجاى اينكه دست به هم بدهيد تا از دشمنان سابق و دوستان امروز خود انتقام بگيريد بايد دست اتحاد در راه نيكيها و تقوا به يكديگر بدهيد نه اينكه تعاون و همكارى بر گناه و تعدى نمائيد » .\r\n( * ( وَتَعاوَنُوا عَلَى الْبِرِّ وَالتَّقْوى وَلا تَعاوَنُوا عَلَى الإِثْمِ وَالْعُدْوانِ ) * ) .\r\n8 - در پايان آيه براى تحكيم و تاكيد احكام گذشته ميفرمايد : « پرهيزكارى را پيشه كنيد و از مخالفت فرمان خدا بپرهيزيد كه مجازات و كيفرهاى خدا شديد است » .\r\n( * ( وَاتَّقُوا اللَّه إِنَّ اللَّه شَدِيدُ الْعِقابِ ) * ) .\r\n\r\n","description":"","footnote":"\r\n( 1 ) آنچه از كلمات اهل لغت و مفسران استفاده مىشود اين است كه « جرم » ( بر وزن گرم ) در اصل به معنى قطع كردن ميوه‌هاى نامناسب از درخت است و سپس به هر كار ناخوشآيندى گفته مىشود و نيز به وادار كردن كسى به كار ناخوش آيند اطلاق مىگردد بنا بر اين لا يجرمنكم در اينجا به معنى لا يحملنكم يعنى وادار نكند شما را به يك كار خلاف مىباشد .\r\n","page_name":" 252 ","page_number":252},
  {"content":"\r\n\r\nلزوم تعاون و همكارى در نيكيها\r\nآنچه در آيه فوق در زمينه تعاون آمده يك اصل كلى اسلامى است كه سراسر مسائل اجتماعى و حقوقى و اخلاقى و سياسى را در بر ميگيرد ، طبق اين اصل مسلمانان موظفند در كارهاى نيك تعاون و همكارى كنند ولى همكارى در اهداف باطل و اعمال نادرست و ظلم و ستم ، مطلقا ممنوع است ، هر چند مرتكب آن دوست نزديك يا برادر انسان باشد .\r\nاين قانون اسلامى درست بر ضد قانونى است كه در جاهليت عرب - و حتى در جاهليت امروز - نيز حكومت مىكند كه انصر اخاك ظالما او مظلوما :\r\n« برادر ( يا دوست و هم پيمانت ) را حمايت كن خواه ظالم باشد يا مظلوم » ! .\r\nدر آن روز اگر افرادى از قبيله اى حمله به افراد قبيله ديگر مىكردند ، بقيه افراد قبيله به حمايت آنها بر ميخواستند بدون اينكه تحقيق كنند حمله عادلانه بوده است يا ظالمانه ، اين اصل در مناسبات بينالمللى امروز نيز حكومت مىكند و غالبا كشورهاى هم پيمان ، و يا آنها كه منافع مشتركى دارند ، در مسائل مهم جهانى به حمايت يكديگر بر ميخيزند ، بدون اينكه اصل عدالت را رعايت كنند و ظالم و مظلوم را از هم تفكيك نمايند ! .\r\nاسلام خط بطلان بر اين قانون جاهلى كشيده است و دستور مىدهد تعاون و همكارى مسلمين با يكديگر بايد « تنها » در كارهاى نيك و برنامه‌هاى مفيد و سازنده بوده باشد نه در گناه و ظلم و تعدى .\r\nجالب توجه اينكه « بر » و « تقوا » هر دو در آيه فوق با هم ذكر شده‌اند ، كه يكى جنبه اثباتى دارد و اشاره به اعمال مفيد است ، و ديگرى جنبه نفى دارد و اشاره به جلوگيرى از اعمال خلاف مىباشد . و به اين ترتيب تعاون و همكارى بايد هم در دعوت به نيكيها و هم در مبارزه با بديها انجام گيرد .\r\n","description":"","footnote":"","page_name":" 253 ","page_number":253},
  {"content":"\r\nدر فقه اسلامى از اين قانون در مسائل حقوقى استفاده شده و پاره اى از معاملات و قراردادهاى تجارى كه جنبه كمك به گناه دارد ، تحريم گرديده ، همانند فروختن انگور به كارخانه‌هاى شرابسازى و يا فروختن اسلحه به دشمنان حق و عدالت و يا اجاره دادن محل كسب و كار براى معاملات نامشروع و اعمال خلاف شرع ( البته اين احكام شرائطى دارد كه در كتب فقهى بيان شده است ) .\r\nاگر اين اصل در اجتماعات اسلامى زنده شود و مردم بدون در نظر گرفتن مناسبات شخصى و نژادى و خويشاوندى با كسانى كه در كارهاى مثبت و سازنده گام بر مىدارند همكارى كنند ، و از همكارى كردن با افراد ستمگر و متعدى در هر گروه و طبقه اى كه باشند ، خوددارى نمايند ، بسيارى از نابسامانيهاى اجتماعى سامان مىيابد .\r\nهمچنين اگر در مقياس بينالمللى دولتهاى دنيا ، با متجاوز - هر كس و هر دولتى بوده باشد - همكارى نكنند ، تعدى و تجاوز و استعمار و استثمار از جهان برچيده خواهد شد .\r\nاما هنگامى كه مىبينيم پاره اى از آنها به حمايت متجاوزان و ستمگران بر مىخيزند و با صراحت اعتراف مىكنند كه اشتراك منافع آنها را دعوت به اين حمايت كرده ، نبايد انتظار وضعى بهتر از اين داشته باشيم .\r\nدر روايات اسلامى در باره اين مساله تاكيدهاى فراوانى وارد شده كه به عنوان نمونه به چند قسمت اشاره مىكنيم :\r\n1 - از پيغمبر اكرم ص نقل شده كه فرمود :\r\nاذا كان يوم القيامة نادى مناد اين الظلمة ؟ و اعوان الظلمة ؟ و اشباه الظلمة ؟ حتى من برء لهم قلما و لاق لهم دواتا ، قال : فيجتمعون فى تابوت من حديد ثم يرمى بهم فى جهنم\r\n: « هنگامى كه روز قيامت بر پا شود منادى ندا در مىدهد كجا هستند\r\n","description":"","footnote":"","page_name":" 254 ","page_number":254},
  {"content":"\r\nستمكاران و كجا هستند ياوران آنها و كسانى كه خود را به شبيه آنها ساخته‌اند ؟\r\n- حتى كسانى كه براى آنها قلمى تراشيده‌اند و يا دواتى را ليقه ( 1 ) كرده‌اند - همه آنها را در تابوتى از آهن قرار ميدهند سپس در ميان جهنم پرتاب ميشوند » ( 2 )\r\n2 - در روايتى از صفوان جمال كه از ياران امام كاظم ع بود نقل شده كه ميگويد :\r\nخدمت امام رسيدم فرمود : اى صفوان ! همه كارهاى تو خوبست جز يك كار ! عرض كردم : فدايت شوم ، چكار ؟ فرمود : اينكه شتران خود را به اين مرد يعنى « هارون » كرايه ميدهى ! ، گفتم : به خدا سوگند در مسيرهاى عياشى و هوس بازى و صيد حرام به او كرايه نميدهم ، تنها در اين راه ، يعنى راه مكه ، در اختيار آنها ميگذارم ، تازه خودم همراه شتران نميروم ، بعضى از فرزندان و كسانم را با آنها مىفرستم ، فرمود اى صفوان ! آيا از آنها كرايه ميگيرى ؟ ! عرض كردم بله ، فرمود آيا دوست دارى كه زنده بمانند و بر سر كار باشند تا كرايه ترا بپردازند گفتم بلى ، فرمود : كسى كه بقاى آنها را دوست بدارد از آنها است و هر كسى از آنها باشد در آتش دوزخ خواهد بود ، صفوان ميگويد من بلافاصله رفتم و تمام شترانم را فروختم ، اين موضوع به گوش هارون رسيد بدنبال من فرستاد و گفت : صفوان ! شنيده‌ام شترانت را فروخته اى ؟ گفتم آرى گفت : چرا ؟ گفتم : پير شده‌ام و فرزندان و كسانم نمىتوانند از عهده اداره آنها بر آيند ، گفت : چنين نيست ، چنين نيست ! من مىدانم چه كسى اين دستور را به تو داده است آرى موسى بن جعفر ع به تو چنين دستورى داده است گفتم : مرا با موسى بن جعفر چكار ؟ هارون گفت ، اين سخن بگذار ! به خدا سوگند اگر سوابق نيك تو نبود دستور ميدادم گردنت را\r\n\r\n","description":"","footnote":"\r\n( 1 ) ليقه در لغت عرب به پارچه يا پنبه ابريشمى مىگويند كه در دوات مىگذارند تا مركب را به خود جذب كند و از ريزش آن جلوگيرى نمايد .\r\n( 2 ) وسائل الشيعه جلد 12 صفحه 131 .\r\n","page_name":" 255 ","page_number":255},
  {"content":"\r\nبزنند ! ( 1 ) در حديث ديگرى از پيامبر ص ميخوانيم كه به على ع فرمود :\r\nيا على كفر باللَّه العلى العظيم من هذه الامة عشرة . . . و بايع السلاح من اهل الحرب\r\n: « ده طايفه از اين امت به خدا كافر شده‌اند كه يكى از آنها كسى است كه اسلحه به دشمنان اسلام كه با آنها در حال جنگند بفروشد » ( 2 ) .\r\n\r\n","description":"","footnote":"\r\n( 1 ) وسائل الشيعه جلد 12 صفحه 131 - 132 .\r\n( 2 ) وسائل الشيعه جلد 12 صفحه 71 .\r\n","page_name":" 256 ","page_number":256},
  {"content":"\r\n\r\n[ سوره المائدة ‹ 5 › : آيه 3 
  ]\r\nحُرِّمَتْ عَلَيْكُمُ الْمَيْتَةُ وَالدَّمُ وَلَحْمُ الْخِنْزِيرِ وَما أُهِلَّ لِغَيْرِ اللَّه بِه وَالْمُنْخَنِقَةُ وَالْمَوْقُوذَةُ وَالْمُتَرَدِّيَةُ وَالنَّطِيحَةُ وَما أَكَلَ السَّبُعُ إِلَّا ما ذَكَّيْتُمْ وَما ذُبِحَ عَلَى النُّصُبِ وَأَنْ تَسْتَقْسِمُوا بِالأَزْلامِ ذلِكُمْ فِسْقٌ الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَاخْشَوْنِ الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلامَ دِيناً فَمَنِ اضْطُرَّ فِي مَخْمَصَةٍ غَيْرَ مُتَجانِفٍ لإِثْمٍ فَإِنَّ اللَّه غَفُورٌ رَحِيمٌ ‹ 3 ›\r\n\r\nترجمه :\r\n3 - گوشت مردار و خون و گوشت خوك و حيواناتى كه به غير نام خدا ذبح شوند و حيوانات خفه شده ، و به زجر كشته شده ، و آنها كه بر اثر پرت شدن از بلندى بميرند ، و آنها كه به ضرب شاخ حيوان ديگرى مرده باشند ، و باقيمانده صيد حيوان درنده ، مگر آنكه ( به موقع بر آن حيوان برسيد و ) آن را سر ببريد و حيواناتى كه روى بتها ( يا در برابر آنها ) ذبح شوند ( همگى ) بر شما حرام است و ( همچنين ) قسمت كردن گوشت حيوان بوسيله چوبه‌هاى تير مخصوص بختآزمايى ، تمام اين اعمال فسق و گناه است - امروز كافران از ( زوال ) آئين شما مايوس شدند ، بنا بر اين از آنها نترسيد و از ( مخالفت ) من بترسيد ، امروز دين شما را كامل كردم و نعمت خود را بر شما تكميل نمودم و اسلام را به عنوان آئين ( جاودان ) شما پذيرفتم - اما آنها كه در حال گرسنگى دستشان بغذاى ديگرى نرسد و متمايل به گناه نباشند ( مانعى ندارد كه از گوشتهاى ممنوع بخورند ) خداوند آمرزنده و مهربان است .\r\n","description":"","footnote":"","page_name":" 257 ","page_number":257},
  {"content":"\r\n\r\nتفسير :\r\nدر آغاز اين سوره اشاره به حلال بودن گوشت چهار پايان به استثناى آنچه بعدا خواهد آمد ، شده ، آيه مورد بحث در حقيقت همان استثناهايى است كه وعده داده شده ، و در اين آيه حكم به تحريم يازده چيز شده است كه بعضى از آنها در آيات ديگر قرآن نيز بيان گرديده و تكرار آن جنبه تاكيد دارد .\r\nنخست مىفرمايد : « مردار بر شما حرام شده است » ( * ( حُرِّمَتْ عَلَيْكُمُ الْمَيْتَةُ ) * ) .\r\nو همچنين خون ( * ( وَالدَّمُ ) * ) .\r\nو گوشت خوك ( * ( وَلَحْمُ الْخِنْزِيرِ ) * ) .\r\nو حيواناتى كه طبق سنت جاهليت بنام بتها و اصولا به غير نام خدا ذبح شوند ( * ( وَما أُهِلَّ لِغَيْرِ اللَّه بِه ) * ) .\r\nدر باره تحريم اين چهار چيز و فلسفه آن در جلد اول تفسير نمونه صفحه 427 به بعد توضيح كافى داده‌ايم .\r\nو نيز حيواناتى كه خفه شده باشند حرامند خواه به خودى خود و يا بوسيله دام و خواه بوسيله انسان اين كار انجام گردد ( چنان كه در زمان جاهليت معمول بوده گاهى حيوان را در ميان دو چوب يا در ميان دو شاخه درخت سخت مىفشردند تا بميرد و از گوشتش استفاده كنند ) ( و المنخنقة ) .\r\nدر بعضى از روايات نقل شده كه مجوس مخصوصا مقيد بودند كه حيوانات را از طريق خفه كردن آنها را بكشند سپس از گوشتشان استفاده كنند بنا بر اين ممكن است آيه ناظر به وضع آنها نيز باشد ( 1 ) .\r\nو حيواناتى كه با شكنجه و ضرب ، جان بسپارند و يا به بيمارى از دنيا\r\n\r\n","description":"","footnote":"\r\n( 1 ) وسايل الشيعه جلد 16 صفحه 273 .\r\n","page_name":" 258 ","page_number":258},
  {"content":"\r\nبروند ( و الموقوذة ) ( 1 ) .\r\nدر تفسير قرطبى نقل شده كه در ميان عرب معمول بود كه بعضى از حيوانات را بخاطر بتها آن قدر مىزدند تا بميرد و آن را يك نوع عبادت مىدانستند ! ( 2 ) .\r\nو حيواناتى كه بر اثر پرت شدن از بلندى بميرند ( * ( وَالْمُتَرَدِّيَةُ ) * ) و حيواناتى كه به ضرب شاخ مرده باشند ( * ( وَالنَّطِيحَةُ ) * ) .\r\nو حيواناتى كه بوسيله حمله درندگان كشته شوند ( * ( وَما أَكَلَ السَّبُعُ ) * ) .\r\nممكن است يك فلسفه تحريم اين پنج نوع از گوشتهاى حيوانات بخاطر آن باشد كه خون به قدر كافى از آنها بيرون نمىرود ، زيرا تا زمانى كه رگهاى اصلى گردن بريده نشود ، خون به قدر كافى بيرون نخواهد ريخت و ميدانيم كه خون مركز انواع ميكربها است و با مردن حيوان قبل از هر چيز خون عفونت پيدا مىكند ، و به تعبير ديگر اين چنين گوشتها يك نوع مسموميت دارند و جزء گوشتهاى سالم محسوب نخواهد شد مخصوصا اگر حيوان بر اثر شكنجه يا بيمارى و يا تعقيب حيوان درنده اى بميرد مسموميت بيشترى خواهد داشت . به علاوه جنبه معنوى ذبح كه با ذكر نام خدا و رو به قبله بودن حاصل مىشود در هيچ يك از اينها نيست .\r\nولى اگر قبل از آنكه اين حيوانات جان بسپرند به آنها برسند و با آداب اسلامى آنها را سر ببرند و خون به قدر كافى از آنها بيرون بريزد ، حلال خواهد بود و لذا بدنبال تحريم موارد فوق مىفرمايد : ( * ( إِلَّا ما ذَكَّيْتُمْ ) * ) .\r\nبعضى از مفسران احتمال داده‌اند كه اين استثناء تنها به قسم اخير يعنى « و ما اكل\r\n\r\n","description":"","footnote":"\r\n( 1 ) موقوذة از ماده وقذ ( بر وزن نقض ) به معنى كتك زدن شديد است كه منجر به مرگ گردد . و يا بيمارى شديدى است كه حيوان را به مرگ بكشاند ، گاهى كتك زدن و بيمارى شديد را كه منجر به مرگ نشود نيز « وقذ » مىگويند ، ولى در مورد آيه همان معنى اول مراد است .\r\n( 2 ) تفسير قرطبى ذيل آيه فوق .\r\n","page_name":" 259 ","page_number":259},
  {"content":"\r\nالسبع « بر مىگردد ، ولى اكثر مفسران معتقدند به تمام اقسام بر مىگردد ، و اين نظر به حقيقت نزديكتر است .\r\nممكن است سؤال شود چرا با وجود « ميتة » در آغاز آيه ، اين موارد ذكر گرديده است مگر تمام آنها داخل در مفهوم « ميتة » نيست ؟\r\nدر پاسخ مىگوئيم : « ميتة » از نظر فقهى و شرعى مفهوم وسيعى دارد و هر حيوانى كه با طريق شرعى ذبح نشده باشد در مفهوم « ميتة » داخل است ، ولى در لغت ، ميتة معمولا بحيوانى گفته مىشود كه خود به خود بميرد ، بنا بر اين موارد فوق در مفهوم لغوى ميتة داخل نيست و لا اقل احتمال اين را دارد كه داخل نباشد و لذا نيازمند به بيان است .\r\nدر زمان جاهليت بت پرستان سنگهايى در اطراف كعبه نصب كرده بودند كه شكل و صورت خاصى نداشت ، آنها را « نصب » مىناميدند در مقابل آنها قربانى مىكردند و خون قربانى را به آنها مىماليدند ، و فرق آنها با بت همان بود كه بتها همواره داراى اشكال و صور خاصى بودند اما « نصب » چنين نبودند ، اسلام در آيه فوق اين گونه گوشتها را تحريم كرده و ميگويد : ( * ( وَما ذُبِحَ عَلَى النُّصُبِ ) * ) .\r\nروشن است كه تحريم اين نوع گوشت جنبه اخلاقى و معنوى دارد نه جنبه مادى و جسمانى ، و در واقع يكى از اقسام « * ( ما أُهِلَّ لِغَيْرِ اللَّه بِه ) * » مىباشد ، كه بخاطر رواجش در ميان عرب جاهلى به آن تصريح شده است .\r\nنوع ديگرى از حيواناتى كه تحريم آن در آيه فوق آمده آنها است كه به صورت « بختآزمايى » ذبح و تقسيم ميگرديده و آن چنين بوده كه : ده نفر با هم شرطبندى ميكردند و حيوانى را خريدارى و ذبح نموده سپس ده چوبه تير كه روى هفت عدد از آنها عنوان « برنده » و سه عدد عنوان « بازنده » ثبت شده بود در كيسه مخصوصى مىريختند و به صورت قرعه كشى آنها را بنام يك يك از آن ده نفر بيرون مىآوردند ، هفت چوبه برنده بنام هر كس مىافتاد\r\n","description":"","footnote":"","page_name":" 260 ","page_number":260},
  {"content":"\r\nسهمى از گوشت بر مىداشت ، و چيزى در برابر آن نمىپرداخت ، ولى آن سه نفر كه تيرهاى بازنده را دريافت داشته بودند ، بايد هر كدام يك سوم قيمت حيوان را بپردازند ، بدون اينكه سهمى از گوشت داشته باشند ، اين چوبه‌هاى تير را « ازلام » جمع « زلم » ( بر وزن قلم ) ميناميدند ، اسلام خوردن اين گوشتها را تحريم كرد ، نه بخاطر اينكه اصل گوشت حرام بوده باشد بلكه بخاطر اينكه جنبه قمار و بختآزمايى دارد و مىفرمايد : ( * ( وَأَنْ تَسْتَقْسِمُوا بِالأَزْلامِ ) * ) .\r\nروشن است كه تحريم قمار و مانند آن اختصاص به گوشت حيوانات ندارد ، بلكه در هر چيز انجام گيرد ممنوع است و تمام زيانهاى « فعاليتهاى حساب نشده اجتماعى » و برنامه‌هاى خرافى در آن جمع مىباشد .\r\nو در پايان براى تاكيد بيشتر روى تحريم آنها مىفرمايد : « تمام اين اعمال فسق است و خروج از اطاعت پروردگار » ( * ( ذلِكُمْ فِسْقٌ ) * ) ( 1 ) .\r\n\r\nاعتدال در استفاده از گوشت\r\nآنچه از مجموع بحثهاى فوق و ساير منابع اسلامى استفاده مىشود اين است كه روش اسلام در مورد بهره بردارى از گوشتها - همانند ساير دستورهايش يك روش كاملا اعتدالى را در پيش گرفته ، يعنى نه همانند مردم زمان جاهليت كه از گوشت سوسمار و مردار و خون و امثال آن مىخوردند ، و يا همانند بسيارى از غربيهاى امروز كه حتى از خوردن گوشت خرچنگ و كرمها چشمپوشى نمىكنند ، و نه مانند هندوها كه مطلقا خوردن گوشت را ممنوع مىدانند ، بلكه گوشت حيواناتى كه داراى تغذيه پاك بوده و مورد تنفر\r\n\r\n","description":"","footnote":"\r\n( 1 ) اگر چه ذلكم اسم اشاره مفرد است كه با خطاب جمع همراه شده و قاعدة بايد به مفرد برگردد ولى مىدانيم كه اشاره مفرد نسبت به مجموعه اى كه به منزله واحدى فرض شده‌اند اشكالى ندارد .\r\n","page_name":" 261 ","page_number":261},
  {"content":"\r\nنباشند حلال كرده و روى روشهاى افراطى و تفريطى خط بطلان كشيده و براى استفاده از گوشتها شرائطى مقرر داشته است به اين ترتيب كه :\r\n1 - حيواناتى كه از گوشت آنها استفاده مىشود بايد از حيوانات علف خوار باشند ، زيرا گوشت حيوانات گوشتخوار بر اثر خوردن گوشتهاى مردار و آلوده غالبا ناسالم و مايه انواع بيمارىها است ، به خلاف چهارپايان علفخوار كه معمولا از غذاهاى سالم و پاك استفاده ميكنند .\r\nبه علاوه همانطور كه در گذشته ذيل آيه 72 سوره بقره گفتيم هر حيوانى صفات خويش را از طريق گوشت خود به كسانى كه از آن ميخورند منتقل مىكند ، بنا بر اين تغذيه از گوشت حيوانات درنده صفت قساوت و درندگى را در انسان تقويت مىنمايد ، و نيز به همين دليل است كه در اسلام حيوانات جلال يعنى حيواناتى كه از نجاست تغذيه مىكنند تحريم شده است .\r\n2 - حيواناتى كه از گوشتشان استفاده مىشود بايد مورد تنفر نبوده باشند .\r\n3 - و نيز بايد زيانى براى جسم يا روح انسان توليد نكنند .\r\n4 - حيواناتى كه در مسير شرك و بتپرستى قربانى ميشوند و مانند آنها چون از نظر معنوى ناپاكند تحريم شده‌اند .\r\n5 - يك سلسله دستورها در اسلام براى طرز ذبح حيوانات وارد شده كه هر كدام به نوبه خود ، داراى اثر بهداشتى يا اخلاقى مىباشد .\r\nبعد از بيان احكام فوق دو جمله پرمعنى در آيه مورد بحث به چشم مىخورد نخست ميگويد : « امروز كافران از دين شما مايوس شدند بنا بر اين از آنها نترسيد و تنها از ( مخالفت ) من بترسيد » .\r\n( * ( الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَاخْشَوْنِ ) * ) .\r\nو سپس ميگويد : « امروز دين و آئين شما را كامل كردم و نعمت خود را بر شما تمام نمودم و اسلام را به عنوان آئين شما پذيرفتم » .\r\n","description":"","footnote":"","page_name":" 262 ","page_number":262},
  {"content":"\r\n( * ( الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلامَ دِيناً ) * ) .\r\n\r\nروز اكمال دين كدام روز است\r\nدر اينجا بحث مهمى پيش مىآيد كه منظور از « اليوم » ( امروز ) كه در دو جمله بالا تكرار شده چيست ؟ يعنى كدام روز است كه اين « چهار جهت » در آن جمع شده هم كافران در آن مايوس شده‌اند ، و هم دين كامل شده ، و هم نعمت خدا تكامل يافته ، و هم خداوند آئين اسلام را به عنوان آئين نهايى مردم جهان پذيرفته است .\r\nدر ميان مفسران در اينجا سخن بسيار است ولى آنچه جاى شك نيست اين است كه چنين روزى بايد روز بسيار مهمى در تاريخ زندگى پيامبر ص باشد ، نه يك روز ساده و عادى و معمولى ، زيرا اينهمه اهميت براى يك روز عادى معنى ندارد ، و لذا در پاره اى از روايات آمده است كه بعضى از يهود و نصارى با شنيدن اين آيه گفتند اگر چنين آيه اى در كتب آسمانى ما نقل شده بود ، ما آن روز را روز عيد قرار مىداديم ( 1 ) .\r\nاكنون بايد از روى قرائن و نشانه‌ها و تاريخ نزول اين آيه و اين سوره و تاريخ زندگانى پيامبر ص و رواياتى كه از منابع مختلف اسلامى بدست ما رسيده اين روز مهم را پيدا كنيم .\r\nآيا منظور روزى است كه احكام بالا در باره گوشتهاى حلال و حرام نازل شده ؟ قطعا چنين نيست ، زيرا نزول اين احكام واجد اين همه اهميت نيست نه باعث تكميل دين است زيرا آخرين احكامى نبوده كه بر پيامبر ص نازل شده ، بدليل اينكه در دنباله اين سوره به احكام ديگرى نيز برخورد ميكنيم ، و تازه\r\n\r\n","description":"","footnote":"\r\n( 1 ) تفسير المنار جلد 6 صفحه 155 .\r\n","page_name":" 263 ","page_number":263},
  {"content":"\r\nنزول اين احكام سبب ياس كفار نمىشود ، چيزى كه سبب ياس كفار مىشود ، فراهم ساختن پشتوانه محكمى براى آينده اسلام است ، و به عبارت ديگر نزول اين احكام و مانند آن تاثير چندانى در روحيه كافران ندارد و اينكه گوشتهايى حلال يا حرام باشد آنها حساسيتى روى آن ندارند .\r\nآيا منظور از آن روز عرفه در آخرين حج پيامبر ص است ؟ ! ( همانطور كه جمعى از مفسران احتمال داده‌اند ) .\r\nپاسخ اين سؤال نيز منفى است ، زيرا نشانه‌هاى فوق بر آن روز نيز تطبيق نميكند ، چون حادثه خاصى كه باعث ياس كفار بشود در آن روز واقع نشد ، اگر منظور انبوه اجتماع مسلمانان است كه قبل از روز عرفه نيز در خدمت پيغمبر ص در مكه بودند و اگر منظور نزول احكام فوق در آن روز است كه آن نيز همانطور كه گفتيم چيز وحشتناكى براى كفار نبود .\r\nو آيا مراد روز فتح مكه است ( چنان كه بعضى احتمال داده‌اند ) با اينكه تاريخ نزول اين سوره مدتها بعد از فتح مكه بوده است ؟ ! و يا منظور روز نزول آيات سوره برائت است كه آن هم مدتها قبل از نزول اين سوره بوده است ؟ ! و از همه عجيبتر احتمالى است كه بعضى داده‌اند كه اين روز ، روز ظهور اسلام و يا بعثت پيامبر ص باشد با اينكه آنها هيچگونه ارتباطى با روز نزول اين آيه ندارند و سالهاى متمادى در ميان آنها فاصله بوده است .\r\nبنا بر اين هيچيك از احتمالات ششگانه فوق با محتويات آيه سازگار نيست .\r\nدر اينجا احتمال ديگرى هست كه تمام مفسران شيعه آن را در كتب خود آورده‌اند و روايات متعددى آن را تاييد مىكند و با محتويات آيه كاملا سازگار است و آن اينكه :\r\nمنظور روز غدير خم است ، روزى كه پيامبر اسلام ص امير مؤمنان\r\n","description":"","footnote":"","page_name":" 264 ","page_number":264},
  {"content":"\r\nعلى ع را رسما براى جانشينى خود تعيين كرد ، آن روز بود كه كفار در ميان امواج ياس فرو رفتند ، زيرا انتظار داشتند كه آئين اسلام قائم به شخص باشد ، و با از ميان رفتن پيغمبر ص اوضاع به حال سابق برگردد ، و اسلام تدريجا برچيده شود ، اما هنگامى كه مشاهده كردند مردى كه از نظر علم و تقوا و قدرت و عدالت بعد از پيامبر ص در ميان مسلمانان بىنظير بود بعنوان جانشينى پيامبر ص انتخاب شد و از مردم براى او بيعت گرفت ياس و نوميدى نسبت به آينده اسلام آنها را فرا گرفت و فهميدند كه آئينى است ريشه دار و پايدار .\r\nدر اين روز بود كه آئين اسلام به تكامل نهايى خود رسيد ، زيرا بدون تعيين جانشين براى پيامبر ص و بدون روشن شدن وضع آينده مسلمانان ، اين آئين به تكامل نهايى نمىرسيد .\r\nآن روز بود كه نعمت خدا با تعيين رهبر لايقى همچون على ع براى آينده مردم تكامل يافت .\r\nو نيز آن روز بود كه اسلام با تكميل برنامه هايش بعنوان آئين نهايى از طرف خداوند پذيرفته شد ( بنا بر اين جهات چهارگانه در آن جمع بوده ) .\r\nعلاوه بر اين ، قرائن زير نيز اين تفسير را تاييد مىكند :\r\nالف - جالب توجه اينكه در تفسير فخر رازى و تفسير روح المعانى و تفسير المنار در ذيل اين آيه نقل شده است كه پيامبر ص بعد از نزول اين آيه بيش از هشتاد و يك روز عمر نكرد .\r\nو با توجه به اينكه وفات پيامبر ص در روايات اهل تسنن و حتى در بعضى از روايات شيعه ( مانند آنچه كلينى در كتاب معروف كافى نقل كرده است ) روز دوازدهم ماه ربيع الاول بوده چنين نتيجه مىگيريم كه روز نزول آيه درست روز هيجدهم ذى الحجه بوده است ( 1 ) .\r\n\r\n","description":"","footnote":"\r\n( 1 ) البته اين در صورتى است كه روز وفات پيامبر ص و خود روز غدير را محاسبه نكنيم و در سه ماه پشت سر هم دو ماه را 29 روز بگيريم كه اين موضوع كاملا امكانپذير است و با توجه به اينكه در روزهاى قبل و بعد از روز غدير حادثه مهمى در تاريخ اسلام رخ نداده است كه تاريخ فوق قابل تطبيق بر آن باشد مسلم مىشود كه منظور از آن جز روز غدير نيست .\r\n","page_name":" 265 ","page_number":265},
  {"content":"\r\nب - در روايات فراوانى كه از طرق معروف اهل تسنن و شيعه نقل شده صريحا اين مطلب آمده است كه آيه شريفه فوق در روز غدير خم و به دنبال ابلاغ ولايت على ع نازل گرديد ، از جمله اينكه :\r\n1 - دانشمند معروف سنى ابن جرير طبرى در كتاب ولايت از زيد بن ارقم صحابى معروف نقل مىكند كه اين آيه در روز غدير خم در باره على ع نازل گرديد .\r\n2 - حافظ ابو نعيم اصفهانى در كتاب « ما نزل من القرآن فى على ع » از ابو سعيد خدرى ( صحابى معروف ) نقل كرده كه پيامبر ص در غدير خم ، على ع را به عنوان ولايت به مردم معرفى كرد و مردم متفرق نشده بودند تا اينكه آيه * ( الْيَوْمَ أَكْمَلْتُ لَكُمْ ) * . . . نازل شد ، در اين موقع پيامبر ص فرمود :\r\nاللَّه اكبر على اكمال الدين و اتمام النعمة و رضى الرب برسالتى و بالولاية لعلى ع من بعدى ، ثم قال من كنت مولاه فعلى مولاه اللهم وال من والاه و عاد من عاداه و انصر من نصره و اخذل من خذله\r\n: « اللَّه اكبر بر تكميل دين و اتمام نعمت پروردگار و خشنودى خداوند از رسالت من و ولايت على ع بعد از من ، سپس فرمود : هر كس من مولاى اويم على ع مولاى او است ، خداوندا ! آن كس كه او را دوست بدارد دوست بدار ، و آن كس كه او را دشمن دارد ، دشمن بدار ، هر كس او را يارى كند يارى كن و هر كس دست از ياريش بر دارد دست از او بردار .\r\n3 - خطيب بغدادى در تاريخ خود از ابو هريره از پيامبر ص چنين نقل كرده كه بعد از جريان غدير خم و پيمان ولايت على ع و گفتار عمر\r\n","description":"","footnote":"","page_name":" 266 ","page_number":266},
  {"content":"\r\nبن خطاب .\r\nبخ بخ يا بن ابى طالب اصبحت مولاى و مولا كل مسلم .\r\nآيه * ( الْيَوْمَ أَكْمَلْتُ لَكُمْ دِينَكُمْ ) * نازل گرديد ( 1 ) .\r\nدر كتاب نفيس الغدير علاوه بر روايات سه گانه فوق سيزده روايت ديگر نيز در اين زمينه نقل شده است .\r\nدر كتاب « احقاق الحق » از جلد دوم تفسير « ابن كثير » صفحه 14 و از « مقتل خوارزمى » صفحه 47 نزول اين آيه را در باره داستان غدير از پيغمبر اكرم ص نقل كرده است .\r\nدر تفسير برهان و نور الثقلين نيز ده روايت از طرق مختلف نقل شده كه اين آيه در باره على ع يا روز غدير خم نازل گرديده ، كه نقل همه آنها نيازمند به رساله جداگانه است ( 2 ) .\r\nمرحوم علامه سيد شرف الدين در كتاب المراجعات چنين مىگويد :\r\n« كه نزول اين آيه را در روز غدير در روايات صحيحى كه از امام باقر ع و امام صادق ع نقل شده ذكر گرديده و اهل سنت ، شش حديث با اسناد مختلف از پيامبر ص در اين زمينه نقل كرده‌اند كه صراحت در نزول آيه در اين جريان دارد » ( 3 ) .\r\nاز آنچه در بالا گفتيم روشن مىشود كه : اخبارى كه نزول آيه فوق را در جريان غدير بيان كرده در رديف خبر واحد نيست كه بتوان با تضعيف بعضى\r\n\r\n","description":"","footnote":"\r\n( 1 ) اين سه روايت را مرحوم علامه امينى با تمام مشخصات در جلد اول الغدير صفحه 230 و 231 و 232 نقل كرده است و در كتاب احقاق الحق جلد ششم صفحه 353 نزول آيه فوق در باره جريان غدير به دو طريق از ابو هريره نقل شده است و از ابو سعيد خدرى نيز به چندين طريق آمده است .\r\n( 2 ) به جلد اول تفسير برهان و جلد اول تفسير نور الثقلين ذيل آيه فوق مراجعه شود .\r\n( 3 ) المراجعات ط چهارم صفحه 38 .\r\n","page_name":" 267 ","page_number":267},
  {"content":"\r\nاسناد آن ، آنها را ناديده گرفت بلكه اخبارى است كه اگر متواتر نباشد لا اقل مستفيض است ، و در منابع معروف اسلامى نقل شده ، اگر چه بعضى از دانشمندان متعصب اهل تسنن ، مانند « آلوسى در تفسير روح المعانى » تنها با تضعيف سند يكى از اين اخبار كوشيده‌اند بقيه را به دست فراموشى بسپارند و چون روايت را بر خلاف مذاق خويش ديده‌اند مجعول و نادرست قلمداد كنند ، و يا مانند نويسنده تفسير « المنار » با تفسير ساده اى از آيه گذشته ، بدون اينكه كمترين اشاره اى به اين روايات كند ، شايد خود را در بنبست ديده كه اگر بخواهد روايات را ذكر كرده و تضعيف كند بر خلاف انصاف است و اگر بخواهد قبول كند بر خلاف مذاق او است ! نكته جالبى كه بايد در اينجا به آن توجه كرد اين است كه قرآن در سوره نور آيه 55 چنين مىگويد :\r\nوَعَدَ اللَّه الَّذِينَ آمَنُوا مِنْكُمْ وَعَمِلُوا الصَّالِحاتِ لَيَسْتَخْلِفَنَّهُمْ فِي الأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَلَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَلَيُبَدِّلَنَّهُمْ مِنْ بَعْدِ خَوْفِهِمْ أَمْناً . .\r\n« خداوند به آنهايى كه از شما ايمان آوردند و عمل صالح انجام داده‌اند وعده داده است كه آنها را خليفه در روى زمين قرار دهد همانطور كه پيشينيان آنان را چنين كرد ، و نيز وعده داده آئينى را كه براى آن پسنديده است مستقر و مستحكم گرداند و بعد از ترس به آنها آرامش بخشد » .\r\nدر اين آيه خداوند مىفرمايد : آئينى را كه براى آنها « پسنديده » در روى زمين مستقر مىسازد ، با توجه به اينكه سوره نور قبل از سوره مائده نازل شده است و با توجه به جمله « * ( رَضِيتُ » لَكُمُ الإِسْلامَ دِيناً ) * كه در آيه مورد بحث ، در باره ولايت على ع نازل شده ، چنين نتيجه مىگيريم كه اسلام در صورتى در روى زمين مستحكم و ريشه دار خواهد شد كه با « ولايت » توام باشد ، زيرا اين همان اسلامى است كه خدا « پسنديده » و وعده استقرار و\r\n","description":"","footnote":"","page_name":" 268 ","page_number":268},
  {"content":"\r\nاستحكامش را داده است ، و به عبارت روشنتر اسلام در صورتى عالمگير مىشود كه از مساله ولايت اهل بيت جدا نگردد .\r\nمطلب ديگرى كه از ضميمه كردن « آيه سوره نور » با « آيه مورد بحث » استفاده مىشود اين است كه در آيه سوره نور سه وعده به افراد با ايمان داده شده است نخست خلافت در روى زمين ، و ديگر امنيت و آرامش براى پرستش پروردگار ، و سوم استقرار آئينى كه مورد رضايت خدا است .\r\nاين سه وعده در روز غدير خم با نزول آيه « * ( الْيَوْمَ أَكْمَلْتُ لَكُمْ دِينَكُمْ ) * . . . »\r\nجامه عمل به خود پوشيد زيرا نمونه كامل فرد با ايمان و عمل صالح ، يعنى على ع به جانشينى پيامبر ص نصب شد و به مضمون جمله * ( الْيَوْمَ يَئِسَ الَّذِينَ كَفَرُوا مِنْ دِينِكُمْ ) * مسلمانان در آرامش و امنيت نسبى قرار گرفتند و نيز به مضمون * ( وَرَضِيتُ لَكُمُ الإِسْلامَ دِيناً ) * آئين مورد رضايت پروردگار در ميان مسلمانان استقرار يافت .\r\nالبته اين تفسير منافات با رواياتى كه مىگويد آيه سوره نور در شان مهدى ع نازل شده ندارد زيرا آمنوا منكم . . . داراى معنى وسيعى است كه يك نمونه آن در روز غدير خم انجام يافت و سپس در يك مقياس وسيعتر و عمومىتر در زمان قيام مهدى ع انجام خواهد يافت ( بنا بر اين كلمه الارض در آيه به معنى همه كره زمين نيست بلكه معنى وسيعى دارد كه هم ممكن است بر تمام كرده زمين گفته شود ، و هم به قسمتى از آن ، چنان كه از موارد استعمال آن در قرآن نيز استفاده مىشود كه گاهى بر قسمتى از زمين اطلاق شده و گاهى بر تمام زمين ) ( دقت كنيد ) .\r\n\r\nيك سؤال لازم\r\nتنها سؤالى كه در مورد آيه باقى مىماند اين است كه اولا طبق اسناد\r\n","description":"","footnote":"","page_name":" 269 ","page_number":269},
  {"content":"\r\nفوق و اسنادى كه در ذيل آيه يا أَيُّهَا الرَّسُولُ بَلِّغْ ما أُنْزِلَ إِلَيْكَ خواهد آمد هر دو مربوط به جريان « غدير » است ، پس چرا در قرآن ميان آن دو فاصله افتاده ؟ ! يكى آيه 3 سوره مائده و ديگرى آيه 67 همين سوره است .\r\nثانيا اين قسمت از آيه كه مربوط به جريان غدير است ضميمه به مطالبى شده كه در باره گوشتهاى حلال و حرام است و در ميان اين دو تناسب چندانى به نظر نمىرسد ( 1 ) .\r\n\r\nدر پاسخ بايد گفت :\r\nاولا مىدانيم آيات قرآن ، و همچنين سوره‌هاى آن ، بر طبق تاريخ نزول جمعآورى نشده است بلكه بسيارى از سوره هايى كه در مدينه نازل شده مشتمل بر آياتى است كه در مكه نازل گرديده و به عكس آيات مدنى را در لابلاى سوره‌هاى مكى مشاهده مىكنيم .\r\nبا توجه به اين حقيقت جدا شدن اين دو آيه از يكديگر در قرآن جاى تعجب نخواهد بود ( البته طرز قرار گرفتن آيات هر سوره تنها به فرمان پيامبر ص بوده است ) آرى ، اگر آيات بر طبق تاريخ نزول جمعآورى شده بود جاى اين ايراد بود .\r\nثانيا ممكن است قرار دادن آيه مربوط به « غدير » در لابلاى احكام مربوط به غذاهاى حلال و حرام براى محافظت از تحريف و حذف و تغيير بوده باشد ، زيرا بسيار مىشود كه براى محفوظ ماندن يك شىء نفيس آن را با مطالب ساده اى مىآميزند تا كمتر جلب توجه كند ( دقت كنيد ) .\r\nحوادثى كه در آخرين ساعات عمر پيامبر ص واقع شد ، و مخالفت صريحى كه از طرف بعضى افراد براى نوشتن وصيتنامه از طرف پيامبر ص\r\n\r\n","description":"","footnote":"\r\n( 1 ) اين ايراد در تفسير المنار به طور اشاره در طى بحثهاى مربوط به اين آيه ذكر شده است ( ج 6 صفحه 466 . )\r\n","page_name":" 270 ","page_number":270},
  {"content":"\r\nبه عمل آمد تا آنجا كه حتى پيامبر ص را ( العياذ باللَّه ) متهم به هذيان و بيمارى ! و گفتن سخنان ناموزون كردند ، و شرح آن در كتب معروف اسلامى اعم از كتب اهل تسنن و شيعه نقل شده ( 1 ) شاهد گويايى است بر اينكه بعضى از افراد حساسيت خاصى در مساله خلافت و جانشينى پيامبر ص داشتند و براى انكار آن حد و مرزى قائل نبودند ! .\r\nآيا چنين شرائطى ايجاب نمىكرد كه براى حفظ اسناد مربوط به خلافت و رساندن آن به دست آيندگان چنين پيشبينىهايى بشود و با مطالب ساده اى آميخته گردد كه كمتر جلب توجه مخالفان سر سخت را كند ؟ ! .\r\nاز اين گذشته - همانطور كه دانستيم - اسناد مربوط به نزول آيه « * ( الْيَوْمَ أَكْمَلْتُ لَكُمْ ) * » در باره « غدير » و مساله جانشينى پيامبر ص تنها در كتب شيعه نقل نشده است كه چنين ايرادى متوجه شيعه شود ، بلكه در بسيارى از كتب اهل تسنن نيز آمده است ، و به طرق متعددى اين حديث از سه نفر از صحابه معروف نقل شده است .\r\nدر پايان آيه بار ديگر به مسائل مربوط به گوشتهاى حرام بر گشته ، و حكم صورت اضطرار را بيان مىكند و مىگويد : « كسانى كه به هنگام گرسنگى ناگزير از خوردن گوشتهاى حرام شوند در حالى كه تمايل به گناه نداشته باشند خوردن آن براى آنها حلال است ، زيرا خداوند آمرزنده و مهربان است و به هنگام ضرورت بندگان خود را به مشقت نمىافكند و آنها را كيفر نمىدهد » .\r\n\r\n","description":"","footnote":"\r\n( 1 ) اين حديث در كتاب صحيح بخارى كه از معروفترين كتب اهل تسنن است در چند مورد نقل شده است از جمله « كتاب المرضى » جزء 4 - « كتاب العلم » جزء اول صفحه 22 و در باب جوائز وفد از كتاب جهاد صفحه 118 جزء 2 - و در كتاب صحيح مسلم در جزء 2 صفحه 14 در آخر وصايا و همچنين در كتب ديگر طبق نقل مرحوم شرف الدين در كتاب المراجعات تحت عنوان رزية يوم الخميس آمده است .\r\n","page_name":" 271 ","page_number":271},
  {"content":"\r\n( * ( فَمَنِ اضْطُرَّ فِي مَخْمَصَةٍ غَيْرَ مُتَجانِفٍ لإِثْمٍ فَإِنَّ اللَّه غَفُورٌ رَحِيمٌ ) * ) .\r\nمخمصه از ماده « خمص » ( بر وزن لمس ) به معنى « فرورفتگى » است ، و به معنى گرسنگى شديد كه باعث فرورفتگى شكم مىشود نيز آمده است خواه به هنگام قحطى باشد يا بهنگام گرفتارى شخصى .\r\nغير متجانف لا ثم به معنى آن است كه تمايل به گناه نداشته باشد ، و آن يا به عنوان تاكيد مفهوم اضطرار آمده ، و يا به منظور آن است كه به هنگام ضرورت زياده روى در خوردن گوشت حرام نكند ، و آن را حلال نشمرد ، و يا آنكه مقدمات اضطرار را خودش فراهم نساخته باشد ، و يا آنكه در سفرى كه براى انجام كار حرامى در پيش گرفته ، گرفتار چنان ضرورتى نشود ، ممكن است همه اين معانى از اين عبارت منظور باشد . ( براى توضيح بيشتر در اين زمينه به جلد اول تفسير نمونه صفحه 430 و 431 مراجعه كنيد . )\r\n\r\n[ سوره المائدة ‹ 5 › : آيه 4 
  ]\r\nيَسْئَلُونَكَ ما ذا أُحِلَّ لَهُمْ قُلْ أُحِلَّ لَكُمُ الطَّيِّباتُ وَما عَلَّمْتُمْ مِنَ الْجَوارِحِ مُكَلِّبِينَ تُعَلِّمُونَهُنَّ مِمَّا عَلَّمَكُمُ اللَّه فَكُلُوا مِمَّا أَمْسَكْنَ عَلَيْكُمْ وَاذْكُرُوا اسْمَ اللَّه عَلَيْه وَاتَّقُوا اللَّه إِنَّ اللَّه سَرِيعُ الْحِسابِ ‹ 4 ›\r\n\r\nترجمه :\r\n4 - از تو سؤال مىكنند چه چيزها براى آنها حلال شده است بگو آنچه پاكيزه است براى شما حلال گرديده و ( نيز صيد ) حيوانات شكارى كه از آنچه خداوند به شما تعليم داده به آنها ياد داده‌ايد ( براى شما حلال است ) پس از آنچه اين حيوانات براى شما ( صيد مىكنند و ) نگاه مىدارند بخوريد و نام خدا را ( به هنگام فرستادن حيوان براى شكار ) بر آن بريد و از خدا بپرهيزيد كه خداوند سريع الحساب است .\r\n","description":"","footnote":"","page_name":" 272 ","page_number":272},
  {"content":"\r\n\r\nشان نزول :\r\nدر باره آيه فوق شان نزولهايى ذكر كرده‌اند كه مناسبتر از همه اين است :\r\nزيد الخير و « عدى بن حاتم » كه دو نفر از ياران پيامبر ص بودند خدمتش رسيدند و عرض كردند : ما جمعيتى هستيم كه با سگها و بازهاى شكارى صيد مىكنيم ، و سگهاى شكارى ما حيوانات وحشى حلال گوشت را مىگيرند ، بعضى از آنها را زنده به دست ما مىرسد و آن را سر مىبريم ، ولى بعضى از آنها بوسيله سگها كشته مىشوند ، و ما فرصت ذبح آنها را پيدا نمىكنيم و با اينكه مىدانيم خدا گوشت مردار را بر ما حرام كرده ، تكليف ما چيست ؟ آيه فوق نازل شد و به آنها پاسخ گفت ( 1 ) .\r\n\r\nتفسير : صيد حلال\r\nبه دنبال احكامى كه در باره گوشتهاى حلال و حرام در دو آيه گذشته بيان شد در اين آيه نيز به قسمتى ديگر از آنها اشاره كرده و به عنوان پاسخ سؤالى كه در اين زمينه شده است ، چنين مىفرمايد : « از تو در باره غذاهاى حلال سؤال مىكنند ( * ( يَسْئَلُونَكَ ما ذا أُحِلَّ لَهُمْ ) * ) .\r\nسپس به پيامبر ص دستور مىدهد كه نخست به آنها بگويد هر چيز پاكيزه اى براى شما حلال است ( * ( قُلْ أُحِلَّ لَكُمُ الطَّيِّباتُ ) * ) .\r\nيعنى تمام آنچه را اسلام تحريم كرده در زمره خبائث و ناپاكها است\r\n\r\n","description":"","footnote":"\r\n( 1 ) تفسير قرطبى جلد سوم ذيل آيه مورد بحث .\r\n","page_name":" 273 ","page_number":273},
  {"content":"\r\nو هيچگاه قوانين الهى ، موجود پاكيزه اى كه طبعا براى استفاده و انتفاع بشر آفريده شده است تحريم نمىكند و دستگاه « تشريع » در همه جا هم آهنگ دستگاه « تكوين » است .\r\nسپس به سراغ صيدها رفته ، مىگويد : « صيد حيوانات صياد كه تحت تعليم شما قرار گرفته‌اند ، يعنى از آنچه خداوند به شما تعليم داده به آنها آموخته‌ايد ، براى شما حلال است » ( * ( وَما عَلَّمْتُمْ مِنَ الْجَوارِحِ مُكَلِّبِينَ تُعَلِّمُونَهُنَّ مِمَّا عَلَّمَكُمُ اللَّه ) * ) ( 1 ) جوارح در اصل از ماده « جرح » گرفته شده كه گاهى به معنى كسب و گاهى به معنى زخم است ، و به همين دليل به حيوانات صياد اعم از پرندگان و غير پرندگان « جارحه » مىگويند ، و جمع آن « جوارح » است يعنى حيوانى كه به صيد خود زخم وارد مىكند ، و يا حيوانى كه براى صاحب خود كسب مىنمايد .\r\nو اگر به اعضاى بدن جوارح گفته مىشود به خاطر آن است كه انسان بوسيله آنها كارى انجام مىدهد و اكتسابى مىكند .\r\nو به اين ترتيب جمله * ( وَما عَلَّمْتُمْ مِنَ الْجَوارِحِ ) * تمام حيواناتى را كه براى شكار كردن تربيت مىشوند شامل مىشود ، ولى قيد « مكلبين » كه به معنى تربيت كنندگان سگهاى شكارى است و از ماده كلب به معنى سگ گرفته شده است ، آن را اختصاص به سگهاى شكارى مىدهد و به همين دليل صيد كردن با غير سگهاى شكارى مانند صيد بوسيله بازهاى شكارى و امثال آن را شامل نمىشود ، به همين جهت در فقه شيعه « تنها » صيد به وسيله سگهاى شكارى مجاز است اگر چه جمعى از مفسران دانشمندان اهل تسنن ، همه را مجاز\r\n\r\n","description":"","footnote":"\r\n( 1 ) در آغاز اين جمله حذف و تقديرى وجود دارد و در اصل و صيد ما علمتم . .\r\nبوده است به قرينه جمله « * ( فَكُلُوا مِمَّا أَمْسَكْنَ عَلَيْكُمْ ) * » ( دقت كنيد ) .\r\n","page_name":" 274 ","page_number":274},
  {"content":"\r\nمىدانند و قيد « مكلبين » را بمعنى وسيعى تفسير كرده‌اند كه اختصاصى به سگها ندارد ، ولى همانطور كه گفتيم ماده اصلى اين لغت مفهوم آن را مخصوص به تربيت سگهاى شكارى مىكند .\r\nالبته اگر حيوانات شكارى ديگر صيدى را از پاى در آورند ولى قبل از آنكه بميرد با آداب شرعى ذبح كنيم حلال است .\r\nضمنا جمله * ( تُعَلِّمُونَهُنَّ مِمَّا عَلَّمَكُمُ اللَّه ) * اشاره به چند مطلب مىكند : نخست اينكه بايد تعليم اين گونه حيوانات استمرار يابد و اگر تعليم خود را فراموش كنند و همانند يك سگ ولگرد حيوانى را بدرند ، گوشت آن صيد حلال نخواهد بود ( چون فعل تعلمونهن مضارع است و مضارع دلالت بر استمرار دارد ) .\r\nديگر اينكه بايد تعليم و تربيت سگ مطابق اصول صحيحى باشد كه با مفهوم « * ( مِمَّا عَلَّمَكُمُ اللَّه ) * » سازگار باشد ، و ديگر اينكه سرچشمه همه علوم هر چند ساده و كوچك باشد از ناحيه خدا است و ما بدون تعليم او علمى نداريم .\r\nضمنا بايد توجه داشت منظور از تعليم سگهاى شكارى آنست كه آن چنان تربيت شوند كه به فرمان صاحبان آنها حركت كنند و به فرمانشان باز گردند ذكر اين نكته نيز لازم است حيوانى را كه سگها شكار مىكنند اگر زنده بدست آيد ، بايد طبق آداب اسلامى ذبح شود ولى اگر پيش از آنكه به آن برسند جان دهد ، حلال است ، اگر چه ذبح نشده است .\r\nسپس در ذيل آيه اشاره به دو شرط ديگر از شرائط حليت چنين صيدى كرده ، مىفرمايد : از صيدى كه سگهاى شكارى براى شما نگاه داشته‌اند بخوريد .\r\n( * ( فَكُلُوا مِمَّا أَمْسَكْنَ عَلَيْكُمْ ) * ) .\r\nبنا بر اين اگر سگهاى شكارى عادت داشته باشند قسمتى از صيد خود را بخورند و قسمتى را واگذارند ، چنان صيدى حلال نيست و داخل در جمله و ما اكل السبع كه در آيه قبل گذشت مىباشد و در حقيقت چنين سگى نه تعليم يافته است و نه آنچه را كه نگاه داشته مصداق « عليكم » ( براى شما ) مىباشد\r\n","description":"","footnote":"","page_name":" 275 ","page_number":275},
  {"content":"\r\nبلكه براى خود صيد كرده است ( ولى بعضى از فقهاء اين موضوع را به استناد رواياتى كه در منابع حديث آمده شرط ندانسته‌اند كه تفصيل آن در فقه آمده است ) خلاصه اينكه بايد آنها آن چنان تربيت شوند كه صيد خود را نخورند .\r\nديگر اينكه به هنگامى كه سگ شكارى رها مىشود ، نام خدا را ببريد ( * ( وَاذْكُرُوا اسْمَ اللَّه عَلَيْه ) * ) .\r\nو در پايان براى رعايت تمام اين دستورات ، مىفرمايد : از خدا بپرهيزيد زيرا خداوند ، سريع الحساب است .\r\n( * ( وَاتَّقُوا اللَّه إِنَّ اللَّه سَرِيعُ الْحِسابِ ) * ) ( 1 ) .\r\n\r\n[ سوره المائدة ‹ 5 › : آيه 5 
  ]\r\nالْيَوْمَ أُحِلَّ لَكُمُ الطَّيِّباتُ وَطَعامُ الَّذِينَ أُوتُوا الْكِتابَ حِلٌّ لَكُمْ وَطَعامُكُمْ حِلٌّ لَهُمْ وَالْمُحْصَناتُ مِنَ الْمُؤْمِناتِ وَالْمُحْصَناتُ مِنَ الَّذِينَ أُوتُوا الْكِتابَ مِنْ قَبْلِكُمْ إِذا آتَيْتُمُوهُنَّ أُجُورَهُنَّ مُحْصِنِينَ غَيْرَ مُسافِحِينَ وَلا مُتَّخِذِي أَخْدانٍ وَمَنْ يَكْفُرْ بِالإِيمانِ فَقَدْ حَبِطَ عَمَلُه وَهُوَ فِي الآخِرَةِ مِنَ الْخاسِرِينَ ‹ 5 ›\r\n\r\nترجمه :\r\n5 - امروز چيزهاى پاكيزه براى شما حلال شد و ( همچنين ) غذاى اهل كتاب براى شما حلال است و غذاى شما براى آنها حلال مىباشد و ( نيز ) زنان پاكدامن از مسلمانان و زنان پاكدامن از اهل كتاب حلال هستند هنگامى كه مهر آنها را بپردازيد و پاكدامن باشيد نه زناكار و نه دوست پنهانى و نامشروع گيريد ، و كسى كه انكار كند آنچه را بايد به آن ايمان بياورد اعمال او باطل و بى اثر مىگردد و در سراى ديگر از زيانكاران خواهد بود .\r\n\r\n","description":"","footnote":"\r\n( 1 ) شرح جمله سريع الحساب در جلد دوم تفسير نمونه صفحه 40 گذشت .\r\n","page_name":" 276 ","page_number":276},
  {"content":"\r\n\r\nتفسير :\r\n\r\nخوردن غذاى اهل كتاب و ازدواج با آنان\r\nدر اين آيه كه مكمل آيات قبل است ، نخست مىفرمايد : « امروز آنچه پاكيزه است براى شما حلال شده و غذاهاى اهل كتاب براى شما حلال و غذاهاى شما براى آنها حلال است » .\r\n( * ( الْيَوْمَ أُحِلَّ لَكُمُ الطَّيِّباتُ وَطَعامُ الَّذِينَ أُوتُوا الْكِتابَ حِلٌّ لَكُمْ وَطَعامُكُمْ حِلٌّ لَهُمْ ) * ) .\r\nدر اينجا چند مطلب است كه بايد مورد توجه قرار گيرد :\r\n1 - منظور از اليوم ( امروز ) به عقيده جمعى از مفسران روز عرفه و به عقيده بعضى بعد از فتح خيبر است ولى بعيد نيست كه همان روز غدير خم و پيروزى كامل اسلام بر كفار بوده باشد ( توضيح اين سخن را به زودى خواهيم گفت ) .\r\n2 - ذكر حلال بودن « طيبات » با اينكه قبل از اين روز هم حلال بوده ، به خاطر اين است كه مقدمه اى براى ذكر حكم « طعام اهل كتاب » باشد .\r\n3 - منظور از « طعام اهل كتاب » كه در اين آيه حلال شمرده شده است چيست ؟\r\nبيشتر مفسران و دانشمندان اهل سنت ، معتقدند كه هر نوع طعامى را شامل مىشود ، خواه گوشت حيواناتى باشد كه به دست خود آنها ذبح شده و يا غير آن ، ولى اكثريت قاطع مفسران و فقهاى شيعه بر اين عقيده‌اند كه منظور از آن غير از گوشتهايى است كه ذبيحه آنها باشد ، تنها عده كمى از دانشمندان شيعه پيرو نظريه اولند .\r\nروايات متعددى كه از ائمه اهل بيت ع نقل شده اين مطلب را تاكيد مىكند كه منظور از طعام در اين آيه ، غير ذبيحه‌هاى اهل كتاب است .\r\n","description":"","footnote":"","page_name":" 277 ","page_number":277},
  {"content":"\r\nدر تفسير على بن ابراهيم از امام صادق ع نقل شده كه در باره آيه فوق چنين فرمود :\r\nعنى بطعامهم هاهنا الحبوب و الفاكهة غير الذبائح التي يذبحون فانهم لا يذكرون اسم اللَّه عليها\r\n: « منظور از طعام اهل كتاب حبوبات و ميوه‌ها است ، نه ذبيحه‌هاى آنها زيرا آنها هنگام ذبح كردن نام خدا را نمىبرند » ( 1 ) .\r\nو روايات متعدد ديگرى كه در جلد 16 وسائل الشيعه در باب 51 از ابواب اطعمه و اشربه صفحه 371 مذكور است دقت در آيات گذشته نشان مىدهد كه تفسير دوم ( تفسير طعام به غير ذبيحه ) به حقيقت نزديكتر است ، زيرا همانطور كه امام صادق ع هم در روايت فوق اشاره فرموده ، اهل كتاب غالب شرائط ذبح اسلامى را رعايت نمىكنند ، نه نام خدا را مىبرند و نه رو به سوى قبله حيوان را ذبح مىكنند و همچنين پايبند به رعايت ساير شرائط نيستند چگونه ممكن است در آيات قبل چنين حيوانى صريحا تحريم شده باشد و در اين آيه حلال شمرده شود .\r\nدر اينجا چند سؤال پيش مىآيد :\r\nنخست اينكه اگر منظور از طعام غذاهايى غير از گوشت است اينها كه قبلا حلال بوده است ، آيا قبل از نزول آيه خريدن گندم و يا حبوبات ديگر از اهل كتاب مانعى داشته ؟ در حالى كه همواره داد و ستد در ميان مسلمانان و آنها وجود داشته است ؟\r\nپاسخ اين سؤال با توجه به يك نكته اساسى در تفسير آيه روشن مىشود و آن اينكه آيه در زمانى نازل شد كه اسلام بر شبه جزيره عربستان مسلط شده بود و موجوديت و حضور خود را در سراسر شبه جزيره اثبات كرده بود ، بطورى كه دشمنان اسلام از شكست مسلمين مايوس بودند ، در اينجا محدويتهايى\r\n\r\n","description":"","footnote":"\r\n( 1 ) وسائل الشيعه جلد 16 صفحه 291 .\r\n","page_name":" 278 ","page_number":278},
  {"content":"\r\nرا كه در معاشرت مسلمانان با كفار قبلا وجود داشت و بخاطر همانها ، رفت و آمد با آنان ، ميهمانى كردن آنها و يا ميهمان شدن نزد آنان ممنوع بود ، مىبايست بر طرف گردد ، لذا آيه نازل شد و اعلام داشت امروز كه شما موقعيت خود را تثبيت كرده‌ايد و از خطر آنها بيم نداريد محدوديتهاى مربوط به معاشرت با آنان كم شده است مىتوانيد به ميهمانى آنها برويد و نيز مىتوانيد آنها را ميهمان كنيد و همچنين مىتوانيد از آنها زن بگيريد ( هر كدام با شرائطى كه اشاره خواهد شد ) .\r\nناگفته نماند كسانى كه اهل كتاب را پاك نمىدانند مىگويند در صورتى مىتوان با آنها هم غذا شد كه غذاى آنها از قبيل غذاهاى غير مرطوب باشد و يا در صورت مرطوب بودن با دست آنها تماس نگرفته باشد و اما آن دسته از محققان كه معتقد به طهارت اهل كتاب هستند ، مىگويند هم غذا شدن با آنها در صورتى كه غذايشان از گوشتهاى ذبيحه خودشان تهيه نشده باشد و يقين به نجاست عرضى ( نجس شدن با مثل شراب يا آبجو و مانند آنها ) نداشته باشيم مىتوان با آنها هم غذا شد .\r\nخلاصه اينكه آيه فوق در اصل ناظر به رفع محدوديتهاى پيشين در باره معاشرت با اهل كتاب است ، گواه بر آن اين است كه ميفرمايد : « غذاى شما هم براى آنها حلال است » يعنى ميهمانى كردن آنها بىمانع مىباشد ، و نيز بلا فاصله در آيه بعد حكم ازدواج با زنان اهل كتاب را بيان كرده ، بديهى است حكومتى مىتواند چنين توسعه اى به اتباع خود بدهد كه بر اوضاع محيط كاملا مسلط گردد ، و بيمى از دشمن نداشته باشد ، چنين شرائطى در واقع در روز غدير خم و به عقيده بعضى در روز عرفه در حجة الوداع يا بعد از فتح خيبر حاصل گشت ، اگر چه روز غدير خم از هر جهت براى اين موضوع مناسبتر به نظر ميرسد .\r\nاشكال ديگرى كه در تفسير « المنار » در باره تفسير آيه فوق آمده است اين است كه مىگويد : كلمه طعام در بسيارى از آيات قرآن به معنى هر گونه\r\n","description":"","footnote":"","page_name":" 279 ","page_number":279},
  {"content":"\r\nغذايى است و حتى گوشتها را هم شامل مىشود ، چگونه ممكن است در آيه فوق ، محدود به حبوبات و ميوه‌ها و مانند آن باشد ، سپس مىنويسد : من اين ايراد را در مجلسى كه جمعى از شيعيان بودند مطرح كردم ( و كسى پاسخ آن را نداشت ) .\r\nبه عقيده ما پاسخ ايراد فوق نيز روشن است ، ما انكار نمىكنيم كه طعام يك مفهوم وسيع دارد ، ولى آيات سابق كه در باره گوشتها بحث نموده و مخصوصا گوشت حيواناتى را كه بهنگام ذبح نام خدا بر آن نبرند تحريم كرده ، اين مفهوم وسيع را تخصيص مىزند و محدود به غير گوشت مىكند ، و ميدانيم هر عامى يا مطلقى قابل تخصيص و تقييد است . و اين را نيز مىدانيم كه اهل كتاب مقيد به ذكر نام خدا بر ذبيحه نيستند ، از آن گذشته ساير شرائطى را هم كه در « سنت » آمده است ، مسلما رعايت نمىكنند .\r\nدر كتاب كنز العرفان در تفسير اين آيه اشاره به اشكال ديگرى شده است كه خلاصه اش اين است : « طيبات » مفهوم وسيعى دارد و به اصطلاح « عام » است اما « * ( طَعامُ الَّذِينَ أُوتُوا الْكِتابَ ) * » خاص است و معمولا ذكر خاص بعد از عام نكته اى بايد داشته باشد كه در اينجا نكته آن روشن نيست ، سپس اظهار اميدوارى مىكند خداوند اين مشكل علمى را براى او حل كند . ( 1 )\r\nبا توجه به آنچه در بالا ذكر شد ، پاسخ اين اشكال نيز معلوم مىشود كه ذكر حليت طيبات در واقع مقدمه اى است براى بيان رفع محدوديت آميزش با اهل كتاب ، و در واقع آيه مىگويد : هر چيز پاكيزه اى براى شما حلال شمرده شده ، به همين جهت طعام اهل كتاب نيز ( آنجا كه پاكيزه باشد ) براى شما حلال است و محدوديتهايى كه سابقا در معاشرت با آنها داشته‌ايد در پرتو پيروزيهايى كه امروز پيدا كرده‌ايد تقليل يافته است . ( دقت كنيد )\r\n\r\n","description":"","footnote":"\r\n( 1 ) كنز العرفان جلد دوم صفحه 312 .\r\n","page_name":" 280 ","page_number":280},
  {"content":"\r\n\r\nازدواج با زنان غير مسلمان\r\nآيه فوق بعد از بيان حليت طعام اهل كتاب ، در باره ازدواج با زنان پاكدامن از مسلمانان و اهل كتاب سخن مىگويد و مىفرمايد : « زنان پاك دامن از مسلمانان و از اهل كتاب براى شما حلال هستند و مىتوانيد با آنها ازدواج كنيد به شرط اينكه مهر آنها را بپردازيد » .\r\n( * ( وَالْمُحْصَناتُ مِنَ الْمُؤْمِناتِ وَالْمُحْصَناتُ مِنَ الَّذِينَ أُوتُوا الْكِتابَ مِنْ قَبْلِكُمْ إِذا آتَيْتُمُوهُنَّ أُجُورَهُنَّ ) * ) .\r\nبه شرط اينكه از طريق ازدواج مشروع باشد نه به صورت زناى آشكار ، و نه به صورت دوست پنهانى انتخاب كردن .\r\n( * ( مُحْصِنِينَ غَيْرَ مُسافِحِينَ وَلا مُتَّخِذِي أَخْدانٍ ) * ) ( 1 ) .\r\nدر حقيقت اين قسمت از آيه نيز محدوديتهايى را كه در مورد ازدواج مسلمانان با غير مسلمانان بوده تقليل مىدهد و ازدواج آنها را با زنان اهل كتاب با شرائطى تجويز مىنمايد .\r\nاما اينكه آيا ازدواج با اهل كتاب به هر صورت ، خواه ازدواج دائم باشد يا موقت ، مجاز است و يا منحصرا ازدواج موقت جائز است در ميان فقهاى اسلام اختلاف نظر است .\r\nدانشمندان اهل تسنن فرقى ميان اين دو نوع ازدواج نمىگذارند و معتقدند آيه فوق تعميم دارد ، ولى در ميان فقهاى شيعه جمعى معتقدند كه آيه منحصرا ازدواج موقت را بيان مىكند و بعضى از روايات كه از ائمه اهل بيت ع در\r\n\r\n","description":"","footnote":"\r\n( 1 ) همانطور كه در جلد سوم تفسير نمونه ذيل آيه 25 سوره نساء گفتيم ، اخدان جمع « خدن » ( بر وزن اذن ) در اصل به معنى دوست و رفيق است ولى معمولا به دوست پنهانى از جنس مخالف و به عنوان نامشروع گفته مىشود .\r\n","page_name":" 281 ","page_number":281},
  {"content":"\r\nاين زمينه وارد شده ، اين نظر را تاييد مىنمايد .\r\nقرائنى در آيه موجود است كه ممكن است شاهد اين قول باشد ، نخست اينكه مىفرمايد : * ( إِذا آتَيْتُمُوهُنَّ أُجُورَهُنَّ ) * ( به شرط اينكه اجر آنها را بپردازيد ) درست است كه كلمه « اجر » ، هم در مورد « مهر عقد دائم » و هم در مورد « مهر ازدواج موقت » گفته مىشود ، ولى بيشتر در مورد ازدواج موقت ذكر ميگردد يعنى با آن تناسب بيشترى دارد ، و ديگر اينكه تعبير به « * ( غَيْرَ مُسافِحِينَ وَلا مُتَّخِذِي أَخْدانٍ ) * » ( به شرط اينكه از راه زنا و گرفتن دوست پنهانى نامشروع وارد نشويد ) نيز با ازدواج موقت متناسبتر است ، چه اينكه ازدواج دائم هيچگونه شباهتى با مساله زنا يا انتخاب دوست پنهانى نامشروع ندارد ، كه از آن نهى شود ، ولى گاهى افراد نادان و بىخبر ازدواج موقت را با زنا يا انتخاب دوست پنهانى اشتباه مىكنند ، و از همه گذشته اين تعبيرات عينا در آيه 25 سوره نساء ديده مىشود و مىدانيم آن آيه در باره ازدواج موقت است .\r\nولى با اين همه جمعى ديگر از فقهاء ازدواج با اهل كتاب را مطلقا مجاز مىدانند و قرائن فوق را براى تخصيص آيه كافى نمىبينند و به بعضى از روايات نيز در اين زمينه استدلال مىكنند ( شرح بيشتر در اين باره بايد از كتاب فقهى مطالعه شود ) .\r\nناگفته نماند كه در دنياى امروز كه بسيارى از رسوم جاهلى در اشكال مختلف زنده شده است نيز اين تفكر بوجود آمده كه انتخاب دوست زن يا مرد براى افراد مجرد بىمانع است نه تنها به شكل پنهانى ، آن گونه كه در زمان جاهليت قبل از اسلام وجود داشت ، بلكه به شكل آشكار نيز هم ! در حقيقت دنياى امروز در آلودگى و بىبند و بارى جنسى از زمان جاهليت پا را فراتر نهاده ، زيرا اگر در آن زمان تنها انتخاب دوست پنهانى را مجاز مىدانستند ، اينها آشكارش را نيز بىمانع مىدانند و حتى با نهايت وقاحت به آن افتخار ميكنند ، اين رسم ننگين كه يك فحشاى آشكار و رسوا محسوب\r\n","description":"","footnote":"","page_name":" 282 ","page_number":282},
  {"content":"\r\nمىشود از سوغاتهاى شومى است كه از غرب به شرق انتقال يافته و سرچشمه بسيارى از بدبختيها و جنايات شده است .\r\nذكر اين نكته نيز لازم است كه در مورد طعام اهل كتاب ، هم اجازه داده شده كه از طعام آنها خورده شود ( به شرائطى كه ذكر شد ) و هم به آنها اطعام شود اما در مورد ازدواج تنها گرفتن زن از آنان تجويز شده ولى زنان مسلمان به هيچوجه مجاز نيستند كه با مردان اهل كتاب ازدواج كنند ، و فلسفه آن ناگفته پيدا است زيرا زنان بخاطر آنكه عواطف رقيقترى دارند زودتر ممكن است عقيده همسران خود را بپذيرند تا مردان ! .\r\nو از آنجا كه تسهيلات فوق در باره معاشرت با اهل كتاب و ازدواج با زنان آنها ممكن است مورد سوء استفاده بعضى قرار گيرد ، و آگاهانه يا غير آگاهانه بسوى آنها كشيده شوند در پايان آيه به مسلمانان هشدار داده ، مىگويد :\r\n« كسى كه نسبت به آنچه بايد به آن ايمان بياورد كفر بورزد و راه مؤمنان را رها كرده ، در راه كافران قرار گيرد ، اعمال او بر باد ميرود و در آخرت در زمره زيانكاران خواهد بود » .\r\n( * ( وَمَنْ يَكْفُرْ بِالإِيمانِ فَقَدْ حَبِطَ عَمَلُه وَهُوَ فِي الآخِرَةِ مِنَ الْخاسِرِينَ ) * ) .\r\nاشاره به اينكه تسهيلات مزبور علاوه بر اينكه گشايشى در زندگى شما ايجاد مىكند بايد سبب نفوذ و توسعه اسلام در ميان بيگانگان گردد ، نه اينكه شما تحت تاثير آنها قرار گيريد ، و دست از آئين خود بر داريد كه در اين صورت مجازات شما بسيار سخت و سنگين خواهد بود ( 1 ) .\r\nدر تفسير اين قسمت از آيه با توجه به پاره اى از روايات و شان نزولى كه نقل شده احتمال ديگرى نيز هست و آن اينكه بعضى از مسلمانان پس از نزول آيه فوق و حكم حليت طعام اهل كتاب و زنان آنها از قبول چنين حكمى\r\n\r\n","description":"","footnote":"\r\n( 1 ) در مورد حبط و احباط به جلد دوم تفسير نمونه صفحه 69 ذيل آيه 217 سوره بقره مراجعه شود .\r\n","page_name":" 283 ","page_number":283},
  {"content":"\r\nاكراه داشتند ، قرآن به آنها هشدار ميدهد كه اگر نسبت به چنين حكمى كه از طرف خدا نازل شده اعتراضى داشته باشند و انكار كنند ، اعمال آنها بر باد خواهد رفت و زيانكار خواهند بود .\r\n\r\n[ سوره المائدة ‹ 5 › : آيه 6 
  ]\r\nيا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَأَيْدِيَكُمْ إِلَى الْمَرافِقِ وَامْسَحُوا بِرُؤُسِكُمْ وَأَرْجُلَكُمْ إِلَى الْكَعْبَيْنِ وَإِنْ كُنْتُمْ جُنُباً فَاطَّهَّرُوا وَإِنْ كُنْتُمْ مَرْضى أَوْ عَلى سَفَرٍ أَوْ جاءَ أَحَدٌ مِنْكُمْ مِنَ الْغائِطِ أَوْ لامَسْتُمُ النِّساءَ فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَأَيْدِيكُمْ مِنْه ما يُرِيدُ اللَّه لِيَجْعَلَ عَلَيْكُمْ مِنْ حَرَجٍ وَلكِنْ يُرِيدُ لِيُطَهِّرَكُمْ وَلِيُتِمَّ نِعْمَتَه عَلَيْكُمْ لَعَلَّكُمْ تَشْكُرُونَ ‹ 6 ›\r\n\r\nترجمه :\r\n6 - اى كسانى كه ايمان آورده‌ايد هنگامى كه براى نماز بپاخاستيد صورت و دستها را تا آرنج بشوئيد و سر و پاها را تا مفصل ( يا برآمدگى پشت پا ) مسح كنيد و اگر جنب باشيد خود را بشوئيد ( غسل كنيد ) و اگر بيمار يا مسافر باشيد يا يكى از شما از محل پستى آمده ( قضاى حاجت كرده ) يا با زنان تماس گرفته باشيد ( آميزش جنسى كرده‌ايد ) و آب ( براى غسل يا وضو ) نيابيد با خاك پاكى تيمم كنيد و از آن بر صورت ( پيشانى ) و دستها بكشيد ، خداوند نمىخواهد مشكلى براى شما ايجاد كند بلكه مىخواهد شما را پاك سازد و نعمتش را بر شما تمام نمايد شايد شكر او را بجا آوريد .\r\n","description":"","footnote":"","page_name":" 284 ","page_number":284},
  {"content":"\r\n\r\nتفسير :\r\n\r\nپاك سازى جسم و جان\r\nدر آيات سابق ، بحثهاى گوناگونى در باره « طيبات جسمى و مواهب مادى » مطرح شد ، در اين آيه به « طيبات روح » و آنچه باعث پاكيزگى جان انسان مىگردد ، اشاره شده است و قسمت قابل ملاحظه اى از احكام وضو و غسل و تيمم كه موجب صفاى روح است ، تشريح گرديده ، نخست خطاب به افراد با ايمان كرده ، احكام وضو را به اين ترتيب بيان مىكند :\r\n« اى كسانى كه ايمان آورده‌ايد هنگامى كه براى نماز بپاخاستيد ( 1 ) صورت و دستهاى خود را تا آرنج بشوئيد و قسمتى از سر و همچنين پا را تا مفصل ( يا برآمدگى پشت پا ) مسح كنيد » .\r\n( * ( يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَأَيْدِيَكُمْ إِلَى الْمَرافِقِ وَامْسَحُوا بِرُؤُسِكُمْ وَأَرْجُلَكُمْ إِلَى الْكَعْبَيْنِ ) * ) .\r\n\r\n","description":"","footnote":"\r\n( 1 ) در روايات متعددى از امامان اهل بيت ع نقل شده كه منظور از جمله « قمتم » ( بپاخاستيد ) در اينجا برخاستن از خواب است و دقت در محتويات آيه نيز اين معنى را تاييد مىكند چون در جمله‌هاى بعد هنگام بيان حكم تيمم مىفرمايد : * ( أَوْ جاءَ أَحَدٌ مِنْكُمْ مِنَ الْغائِطِ ) * ( يا كسى از شما از قضاى حاجت بر گردد ) . . . اگر آغاز آيه حكم تمام كسانى را كه به اصطلاح بىوضو هستند بيان مىكند عطف اين جمله ، آن هم به وسيله « او » با ظاهر آيه سازگار نيست ، زيرا آن هم داخل در عنوان بىوضو است .\r\nولى در صورتى كه آغاز آيه منحصرا بيان حال كسانى باشد كه از خواب بيدار مىشوند و به اصطلاح تنها « حدث خواب » را بيان كند ، اين جمله كاملا مفهوم خواهد داشت ( دقت كنيد ) .\r\n","page_name":" 285 ","page_number":285},
  {"content":"\r\nدر آيه حدود صورت ، كه بايد در وضو شسته شود توضيح داده نشده ولى در روايات ائمه اهل بيت ع كه وضوى پيامبر ص را مشروحا بيان كرده‌اند .\r\n1 - حد صورت از طرف طول از رستانگاه مو تا چانه و از طرف عرض آنچه در ميان انگشت وسط و ابهام ( انگشت شست ) قرار مىگيرد ، ذكر شده و اين در حقيقت توضيح همان معنايى است كه از كلمه « وجه » در عرف فهميده مىشود ، زيرا وجه همان قسمتى است كه انسان به هنگام برخورد بر ديگرى با آن « مواجه » مىشود .\r\n2 - حد دست كه بايد در وضو شسته شود ، « تا آرنج » ذكر شده ، زيرا مرافق جمع « مرفق » به معنى « آرنج » است ، و چون هنگامى گفته شود دست را بشوئيد ممكن است به ذهن چنين برسد كه دستها را تا مچ بشوئيد ، زيرا غالبا اين مقدار شسته مىشود ، براى رفع اين توهم مىفرمايد : تا آرنج بشوئيد ( * ( إِلَى الْمَرافِقِ ) * ) .\r\nو با اين توضيح روشن مىشود ، كلمه « الى » در آيه فوق تنها براى بيان حد شستن است نه كيفيت شستن ، كه بعضى توهم كرده‌اند و چنين پنداشته‌اند كه آيه مىگويد : بايد دستها را از سر انگشتان به طرف آرنج بشوئيد ( آن چنان كه در ميان جمعى از اهل تسنن رائج است ) .\r\nتوضيح اينكه اين درست به آن مىماند كه انسان به كارگرى سفارش مىكند ديوار اطاق را از كف تا يك متر ، رنگ كند ، بديهى است منظور اين نيست كه ديوار از پائين به بالا رنگ شود ، بلكه منظور اين است كه اين مقدار بايد رنگ شود نه بيشتر و نه كمتر .\r\nبنا بر اين فقط مقدارى از دست كه بايد شسته شود در آيه ذكر شده ، و اما كيفيت آن در سنت پيامبر ص كه بوسيله اهل بيت به ما رسيده است آمده است و آن شستن آرنج است به طرف سر انگشتان .\r\nبايد توجه داشت كه « مرفق » هم بايد در وضو شسته شود ، زيرا در اين گونه\r\n","description":"","footnote":"","page_name":" 286 ","page_number":286},
  {"content":"\r\nموارد به اصطلاح « غايت داخل در مغيا است » يعنى « حد » نيز داخل در حكم « محدود » است ( 1 ) .\r\n3 - كلمه « ب » كه در « * ( بِرُؤُسِكُمْ ) * » مىباشد طبق صريح بعضى از روايات و تصريح بعضى از اهل لغت به معنى « تبعيض » مىباشد ، يعنى « قسمتى » از سر را مسح كنيد كه در روايات ما محل آن به يك چهارم پيش سر ، محدود شده و بايد قسمتى از اين يك چهارم هر چند كم باشد با دست مسح كرد - بنا بر اين آنچه در ميان بعضى از طوائف اهل تسنن معمول است كه تمام سر و حتى گوشها را مسح مىكنند ، با مفهوم آيه سازگار نمىباشد .\r\n4 - قرار گرفتن « ارجلكم » در كنار « رؤوسكم » گواه بر اين است كه پاها نيز بايد مسح شود نه اينكه آن را بشويند ( و اگر ملاحظه مىكنيم « ارجلكم » بفتح لام قرائت شده بخاطر آن است كه عطف بر محل « * ( بِرُؤُسِكُمْ ) * » است نه عطف بر « وجوهكم » ) ( 2 ) .\r\n5 - كعب در لغت بمعنى برآمدگى پشت پاها و هم بمعنى مفصل يعنى نقطه اى كه استخوان ساق پا با استخوان كف پا مربوط مىشود آمده است ( 3 ) .\r\n\r\n","description":"","footnote":"\r\n( 1 ) « سيبويه » كه از ادباى مشهور لغت عرب است مىگويد : هر جا ما بعد الى و ما قبل آن از يك جنس باشند ، ما بعد داخل در حكم است و اگر از دو جنس باشند خارج است ( مثلا اگر گفته شود تا آخرين ساعت روز امساك كن مفهومش اين است كه آخرين ساعت را نيز امساك كن و اگر گفته شود تا اول شب امساك كن مفهومش اين است كه اول شب داخل در حكم نيست ) ( المنار جلد 6 صفحه 223 . )\r\n( 2 ) شك نيست كه در ميان « وجوهكم » و « ارجلكم » فاصله نسبتا بسيار است و لذا عطف بر آن بعيد به نظر مىرسد به علاوه جمع كثيرى از قراء نيز « ارجلكم » را با كسره خوانده‌اند .\r\n( 3 ) در قاموس « كعب » به سه معنى ذكر شده : « برآمدگى پشت پا » و « مفصل » و « قوزكها » كه در دو طرف پا قرار دارند ، اما با توضيحى كه در سنت وارد شده مسلم است كه منظور از قوزكها نيستند ، ولى در اينكه آيا منظور استخوان بر آمده پشت پا يا مفصل است در ميان فقها اتفاق نظر نيست و در هر حال احتياط آنست تا مفصل مسح شود .\r\n","page_name":" 287 ","page_number":287},
  {"content":"\r\nسپس به توضيح حكم غسل پرداخته و چنين ميفرمايد : « و اگر جنب باشيد غسل كنيد » . ( * ( وَإِنْ كُنْتُمْ جُنُباً فَاطَّهَّرُوا ) * ) .\r\nروشن است كه مراد از جمله « فاطهروا » شستن تمام بدن مىباشد ، زيرا اگر شستن عضو خاصى لازم بود مىبايست نام آن برده شود ، بنا بر اين هنگامى كه ميگويد خود را شستشو دهيد ، مفهومش شستشوى تمام بدن است ، نظير اين در سوره نساء آيه 43 نيز آمده است كه ميگويد : حَتَّى تَغْتَسِلُوا .\r\n« جنب » - همانطور كه در جلد سوم تفسير نمونه ذيل آيه 43 سوره نساء اشاره كرده‌ايم - مصدرى است كه بمعنى « اسم فاعل » آمده ، و در اصل بمعنى « دور شونده » است زيرا ريشه اصلى آن كه « جنابت » بمعنى « بعد » و دورى است ، و اگر شخص « جنب » به اين عنوان ناميده مىشود بخاطر آن است كه بايد در آن حال ، از نماز و توقف در مسجد و مانند آن دورى كند ، و اين كلمه ( جنب ) هم بر مفرد ، هم بر جمع و هم بر مذكر و هم بر مؤنث اطلاق مىشود ، اطلاق « جار جنب » بر همسايه دور به همين مناسبت است . ممكن است ضمنا از اينكه قرآن در آيه فوق ميگويد بهنگام نماز اگر جنب هستيد غسل كنيد استفاده شود كه غسل جنابت جانشين وضو نيز مىشود .\r\nسپس به بيان حكم تيمم پرداخته و مىگويد : « و اگر از خواب برخاسته‌ايد و قصد نماز داريد و بيمار يا مسافر باشيد و يا اگر از قضاى حاجت برگشته‌ايد و يا آميزش جنسى با زنان كرده‌ايد و دسترسى به آب نداريد با خاك پاكى تيمم كنيد » .\r\n( * ( وَإِنْ كُنْتُمْ مَرْضى أَوْ عَلى سَفَرٍ أَوْ جاءَ أَحَدٌ مِنْكُمْ مِنَ الْغائِطِ أَوْ لامَسْتُمُ النِّساءَ فَلَمْ تَجِدُوا ماءً فَتَيَمَّمُوا صَعِيداً طَيِّباً ) * ) .\r\nنكته اى كه بايد به آن توجه داشت آن است كه جمله - * ( أَوْ جاءَ أَحَدٌ مِنْكُمْ\r\n","description":"","footnote":"","page_name":" 288 ","page_number":288},
  {"content":"\r\n* ( مِنَ الْغائِطِ ) * : و جمله * ( أَوْ لامَسْتُمُ النِّساءَ ) * - همانطور كه قبلا هم اشاره كرديم - عطف بر آغاز آيه يعنى جمله * ( إِذا قُمْتُمْ إِلَى الصَّلاةِ ) * است ، در حقيقت در آغاز آيه اشاره به مساله خواب شده و در ذيل آيه اشاره به دو قسمت ديگر از موجبات وضو يا غسل گرديده است .\r\nو اگر اين دو جمله را عطف به « على سفر » بگيريم دو اشكال در آيه توليد خواهد شد ، نخست اينكه از قضاى حاجت برگشتن نمىتواند نقطه مقابل مرض يا مسافرت باشد و لذا مجبوريم « او » را به معنى « واو » بگيريم ( همانطور كه جمعى از مفسرين گفته‌اند ) و اين كاملا بر خلاف ظاهر است ، به علاوه ذكر خصوص قضاء حاجت از ميان موجبات وضو ، بدون دليل خواهد بود - اما اگر آن طور كه گفتيم آيه را تفسير كنيم هيچيك از اين دو اشكال متوجه نخواهد شد ( دقت كنيد ) ( اگر چه ما هم مانند بسيارى از مفسران در جلد سوم ذيل آيه 43 نساء « او » را به معنى « واو » ذكر كرديم ولى آنچه در اينجا گفته شد به نظر نزديكتر مىباشد ) .\r\nموضوع ديگر اينكه در اين آيه مساله جنابت دو بار ذكر شده و ممكن است براى تاكيد باشد و نيز ممكن است كلمه جنب بمعنى جنابت و احتلام در خواب و او لامستم النساء كنايه از جنابت بوسيله آميزش جنسى باشد ، و اگر قيام در آيه را بمعنى برخاستن از خواب تفسير كنيم ( همانطور كه در روايات ائمه اهل بيت ع وارد شده و در خود آيه نيز قرينه اى بر آن وجود دارد ) گواهى بر اين معنى خواهد بود ( دقت كنيد ) .\r\nسپس طرز تيمم را اجمالا بيان كرده ، مىگويد : « بوسيله آن صورت و دستهاى خود را مسح كنيد » .\r\n( * ( فَامْسَحُوا بِوُجُوهِكُمْ وَأَيْدِيكُمْ مِنْه ) * ) .\r\nروشن است كه منظور اين نيست كه چيزى از خاك بر دارند و به صورت و دست بكشند ، بلكه منظور اين است پس از زدن دست بر خاك پاك ، صورت و دستها را مسح كنند ، ولى بعضى از فقها بخاطر همين كلمه « منه » گفته اند\r\n","description":"","footnote":"","page_name":" 289 ","page_number":289},
  {"content":"\r\nبايد حد اقل غبارى هر چند مختصر باشد بدست بچسبد ( 1 ) .\r\nتنها چيزى كه در اينجا باقى مىماند معنى * ( صَعِيداً طَيِّباً ) * است : بسيارى از دانشمندان لغت براى صعيد دو معنى ذكر كرده‌اند ، يكى خاك و ديگرى تمام چيزهايى كه سطح كره زمين را پوشانيده ، اعم از خاك ، ريگ ، سنگ و غيره ، و همين موضوع باعث اختلاف نظر فقهاء در چيزى كه تيمم بر آن جايز است شده كه آيا فقط تيمم بر خاك جايز است و يا سنگ و شن و مانند آن نيز كفايت مىكند ، ولى با توجه به ريشه لغوى كلمه « صعيد » كه همان « صعود و بالا قرار گرفتن » مىباشد ، معنى دوم به ذهن نزديكتر است .\r\nطيب به چيزهايى گفته مىشود كه با طبع آدمى موافق باشد و در قرآن به بسيارى از موضوعات اطلاق شده است ( البلد الطيب - مساكن طيبة - ريح طيب - حياة طيبة و . . . ) و هر چيز پاكيزه را نيز « طيب » مىگويند زيرا طبع آدمى ذاتا از اشياء ناپاك متنفر است . و از اينجا روشن مىشود كه خاك تيمم بايد كاملا پاك و پاكيزه باشد .\r\nمخصوصا در رواياتى كه از پيشوايان اسلام به ما رسيده روى اين موضوع كرارا تكيه شده است ، در روايتى چنين مىخوانيم :\r\nنهى امير المؤمنين ان يتيمم الرجل بتراب من اثر الطريق\r\n: على ع از تيمم كردن به روى خاكهاى آلوده كه در جاده‌ها است نهى فرمود ( 2 ) قابل توجه اينكه تيمم اگر چه در قرآن و حديث بمعنى همين وظيفه مخصوص اسلامى است ولى در لغت بمعنى قصد كردن است ، در حقيقت قرآن مىگويد :\r\nبه هنگامى كه مىخواهيد تيمم كنيد بايد تصميم بگيريد قطعه زمين پاكى را از\r\n\r\n","description":"","footnote":"\r\n( 1 ) در باره احكام تيمم و همچنين فلسفه اين حكم اسلامى و اينكه نه تنها كارى ضد بهداشتى نيست بلكه جنبه بهداشتى نيز دارد و همچنين معنى كلمه « غائط » و مسائل ديگرى از اين قبيل در جلد سوم تفسير نمونه صفحه 398 مشروحا بحث كرديم .\r\n( 2 ) وسائل الشيعه جلد 2 صفحه 969 .\r\n","page_name":" 290 ","page_number":290},
  {"content":"\r\nميان قطعات مختلف زمين انتخاب نموده و بر آن تيمم كنيد ، قطعه اى كه طبق مفهوم « صعيد » كه از ماده صعود است روى زمين قرار گرفته ، و در معرض ريزش بارانها و تابش آفتاب و وزش باد باشد ، روشن است چنين خاكى كه زير دست و پا نبوده و داراى اين صفات است نه تنها استفاده از آن بر خلاف بهداشت نيست بلكه همانطور كه در جلد سوم ذيل آيه 43 سوره نساء شرح داديم طبق گواهى دانشمندان اثر ميكربكشى قابل ملاحظه اى دارد ! .\r\n\r\nفلسفه وضو و تيمم\r\nدر باره فلسفه « تيمم » در جلد سوم به اندازه كافى بحث شد ، اما در باره فلسفه « وضو » ، شك نيست كه وضو داراى دو فايده روشن است : فايده بهداشتى و فايده اخلاقى و معنوى ، از نظر بهداشتى شستن صورت و دستها آن هم پنج بار و يا لا اقل سه بار در شبانه روز ، اثر قابل ملاحظه اى در نظافت بدن دارد ، مسح كردن بر سر و پشت پاها كه شرط آن رسيدن آب به موها يا پوست تن است ، سبب مىشود كه اين اعضا را نيز پاكيزه بداريم ، و همانطور كه در فلسفه غسل اشاره خواهيم كرد تماس آب با پوست بدن اثر خاصى در تعادل اعصاب سمپاتيك و پاراسمپاتيك دارد .\r\nو از نظر اخلاقى و معنوى چون با قصد قربت و براى خدا انجام مىشود اثر تربيتى دارد مخصوصا چون مفهوم كنايى آن اين است كه از فرق تا قدم در راه اطاعت تو گام بر مىدارم مؤيد اين فلسفه اخلاقى و معنوى است .\r\nدر روايتى از امام على بن موسى الرضا ع ميخوانيم :\r\nانما امر بالوضوء و بدء به لان يكون العبد طاهرا اذا قام بين يدى الجبار ، عند مناجاته اياه ، مطيعا له فيما امره ، نقيا من الادناس و النجاسة ، مع ما فيه من ذهاب الكسل ، و طرد النعاس و تزكية الفؤاد للقيام بين يدى\r\n","description":"","footnote":"","page_name":" 291 ","page_number":291},
  {"content":"\r\nالجبار\r\n: « براى اين دستور وضو داده شده و آغاز عبادت با آن است كه بندگان هنگامى كه در پيشگاه خدا مىايستند و با او مناجات مىكنند پاك باشند ، و دستورات او را به كار بندند ، از آلودگيها و نجاستها بر كنار شوند ، علاوه بر اين وضو سبب مىشود كه آثار خواب و كسالت از انسان برچيده شود و قلب براى قيام در پيشگاه خدا نور و صفا يابد » ( 1 ) .\r\nاز توضيحاتى كه در باره فلسفه غسل خواهيم گفت نيز فلسفه وضو روشنتر مىشود .\r\n\r\nفلسفه غسل\r\nبعضى مىپرسند : چرا اسلام دستور مىدهد كه به هنگام جنب شدن تمام بدن را بشويند در حالى كه فقط عضو معينى آلوده مىشود ، و آيا ميان بول كردن و خارج شدن منى تفاوتى هست كه در يكى فقط محل را بايد شست و در ديگرى تمام بدن را ؟\r\nاين سؤال يك پاسخ اجمالى دارد و يك پاسخ مشروح :\r\nپاسخ اجمالى آن اين است كه خارج شدن منى از انسان ، يك عمل موضعى نيست ( مانند بول و ساير زوائد ) بدليل اينكه اثر آن در تمام بدن آشكار مىگردد ، و تمام سلولهاى تن بدنبال خروج آن در يك حالت سستى مخصوص فرو مىروند و اين خود نشانه تاثير آن روى تمام اجزاء بدن است توضيح اينكه :\r\nطبق تحقيقات دانشمندان در بدن انسان دو سلسله اعصاب نباتى وجود دارد كه تمام فعاليتهاى بدن را كنترل ميكنند « اعصاب سمپاتيك » و « اعصاب پاراسمپاتيك » اين دو رشته اعصاب در سراسر بدن انسان و در اطراف تمام دستگاه‌ها و جهازات\r\n\r\n","description":"","footnote":"\r\n( 1 ) وسائل الشيعه جلد اول صفحه 257 .\r\n","page_name":" 292 ","page_number":292},
  {"content":"\r\nداخلى و خارجى گسترده‌اند ، وظيفه اعصاب سمپاتيك « تند كردن » و به فعاليت واداشتن دستگاه‌هاى مختلف بدن است ، و وظيفه اعصاب « پاراسمپاتيك » « كند كردن » فعاليت آنهاست ، در واقع يكى نقش « گاز » اتومبيل و ديگرى نقش « ترمز » را دارد ، و از تعادل فعاليت اين دو دسته اعصاب نباتى ، دستگاههاى بدن بطور متعادل كار مىكند .\r\nگاهى جريانهايى در بدن رخ ميدهد كه اين تعادل را بهم مىزند ، از جمله اين جريانها مسئله « ارگاسم » ( اوج لذت جنسى ) است كه معمولا مقارن خروج منى صورت ميگيرد .\r\nدر اين موقع سلسله اعصاب پاراسمپاتيك ( اعصاب ترمز كننده ) بر اعصاب سمپاتيك ( اعصاب محرك ) پيشى ميگيرد و تعادل به شكل منفى بهم مىخورد .\r\nاين موضوع نيز ثابت شده است كه از جمله امورى كه ميتواند اعصاب سمپاتيك را به كار وادارد و تعادل از دست رفته را تامين كند تماس آب با بدن است و از آن جا كه تاثير « ارگاسم » روى تمام اعضاى بدن بطور محسوس ديده مىشود و تعادل اين دو دسته اعصاب در سراسر بدن بهم مىخورد دستور داده شده است كه پس از آميزش جنسى ، يا خروج منى ، تمام بدن با آب شسته شود و در پرتو اثر حيات بخش آن تعادل كامل در ميان اين دو دسته اعصاب در سراسر بدن برقرار گردد ( 1 ) .\r\nالبته فايده غسل منحصر به اين نيست بلكه غسل كردن علاوه بر اين يك نوع عبادت و پرستش نيز مىباشد كه اثرات اخلاقى آن قابل انكار نيست و به همين دليل اگر بدن را بدون نيت و قصد قربت و اطاعت فرمان خدا بشويند غسل صحيح\r\n\r\n","description":"","footnote":"\r\n( 1 ) و اينكه مىبينيم كه در خبرى از امام على بن موسى الرضا ع نقل شده كه فرمود :\r\nان الجنابة خارجة من كل جسده فلذلك وجب عليه تطهير جسده كله\r\n: « جنابت از تمام بدن بيرون مىآيد و لذا بايد تمام بدن را شست » ( وسائل الشيعه جلد اول صفحه 466 ) گويا اشاره به همين موضوع است .\r\n","page_name":" 293 ","page_number":293},
  {"content":"\r\nنيست در حقيقت به هنگام خروج منى يا آميزش جنسى ، هم روح متاثر مىشود و هم جسم ، روح به سوى شهوات مادى كشيده مىشود ، و جسم به سوى سستى و ركود ، غسل جنابت كه هم شستشوى جسم است و هم به علت اينكه به قصد قربت انجام مىيابد شستشوى جان است ، اثر دوگانه اى در آن واحد روى جسم و روح مىگذارد تا روح را به سوى خدا و معنويت سوق مىدهد ، و جسم را بسوى پاكى و نشاط و فعاليت .\r\nاز همه اينها گذشته ، وجوب غسل جنابت يك الزام اسلامى براى پاك نگه داشتن بدن و رعايت بهداشت ، در طول زندگى است زيرا بسيارند كسانى كه از نظافت خود غافل مىشوند ولى اين حكم اسلامى آنها را وادار مىكند كه در فواصل مختلفى خود را شستشو دهند و بدن را پاك نگاهدارند ، اين موضوع اختصاصى به مردم اعصار گذشته ندارد ، در عصر و زمان ما نيز بسيارند كسانى كه به علل مختلفى از نظافت و بهداشت تن غافلند . ( البته اين حكم به صورت يك قانون كلى و عمومى است حتى كسى را كه تازه بدن خود را شسته شامل مىشود ) .\r\nمجموع جهات سه گانه فوق روشن مىسازد كه چرا بايد به هنگام خروج منى ( در خواب يا بيدارى ) و همچنين آميزش جنسى ( اگر چه منى خارج نشود ) غسل كرد و تمام بدن را شست .\r\nدر پايان آيه ، براى اينكه روشن شود هيچگونه سختگيرى در دستورات گذشته در كار نبوده بلكه همه آنها بخاطر مصالح قابل توجهى تشريع شده است ، مىفرمايد : « خداوند نمىخواهد شما را به زحمت بيفكند ، بلكه مىخواهد شما را پاكيزه سازد و نعمت خود را بر شما تمام كند تا سپاس نعمتهاى او را بگوئيد » .\r\n( * ( ما يُرِيدُ اللَّه لِيَجْعَلَ عَلَيْكُمْ مِنْ حَرَجٍ وَلكِنْ يُرِيدُ لِيُطَهِّرَكُمْ وَلِيُتِمَّ نِعْمَتَه عَلَيْكُمْ لَعَلَّكُمْ تَشْكُرُونَ ) * ) .\r\nدر حقيقت جمله‌هاى فوق بار ديگر اين واقعيت را تاكيد مىكند كه تمام\r\n","description":"","footnote":"","page_name":" 294 ","page_number":294},
  {"content":"\r\nدستورهاى الهى و برنامه‌هاى اسلامى بخاطر مردم و براى حفظ منافع آنها قرار داده شده و به هيچوجه هدف ديگرى در كار نبوده است ، خداوند مىخواهد با اين دستورها هم طهارت معنوى و هم جسمانى براى مردم فراهم شود .\r\nضمنا بايد توجه داشت كه جمله * ( ما يُرِيدُ اللَّه لِيَجْعَلَ عَلَيْكُمْ مِنْ حَرَجٍ ) * :\r\n« خداوند نمىخواهد تكليف طاقتفرسايى بر دوش شما بگذارد » گرچه در ذيل احكام مربوط به غسل و وضو و تيمم ذكر شده ، اما يك قانون كلى را بيان مىكند ، كه احكام الهى در هيچ مورد به صورت تكليف شاق و طاقتفرسا نيست بنا بر اين اگر مشاهده كنيم كه پاره اى از تكاليف در مورد بعضى از اشخاص صورت مشقت بارى به خود بگيرد و غير قابل تحمل مىشود آن حكم در مورد آنها - بدليل همين آيه - استثناء مىخورد و ساقط مىشود ، مثلا اگر روزه براى افرادى همچون پير مردان و پيره زنان ناتوان و امثال آنها مشقت بار گردد ، بدليل همين آيه روزه بر آنها واجب نيست .\r\nالبته نبايد فراموش كرد كه پاره اى از دستورات كه ذاتا مشكل است ، و بايد بخاطر مصالح مهمى كه در كار است آن مشكلات را تحمل كرد همانند حكم جهاد با دشمنان حق .\r\nاين قانون كلى در فقه اسلامى تحت عنوان قاعده « لا حرج » بعنوان يك اصل اساسى در ابواب مختلف مورد استناد فقها مىباشد و احكام زيادى را از آن استنباط كرده‌اند .\r\n","description":"","footnote":"","page_name":" 295 ","page_number":295},
  {"content":"\r\n\r\n[ سوره المائدة ‹ 5 › : آيه 7 
  ]\r\nوَ اذْكُرُوا نِعْمَةَ اللَّه عَلَيْكُمْ وَمِيثاقَه الَّذِي واثَقَكُمْ بِه إِذْ قُلْتُمْ سَمِعْنا وَأَطَعْنا وَاتَّقُوا اللَّه إِنَّ اللَّه عَلِيمٌ بِذاتِ الصُّدُورِ ‹ 7 ›\r\n\r\nترجمه :\r\n7 - و به ياد بياوريد نعمت خدا را بر شما و پيمانى را كه موكدا از شما گرفت ، آن زمان كه گفتيد شنيديم و اطاعت كرديم ، و از ( مخالفت فرمان ) خدا بپرهيزيد كه خدا از درون سينه‌ها آگاه است .\r\n\r\nتفسير : پيمانهاى الهى\r\nبتناسب بحثى كه در آيه گذشته در باره قسمتى از احكام اسلام و تكميل نعمتهاى الهى گذشت در اين آيه بار ديگر مسلمانان را به اهميت نعمتهاى بىپايان خداوند كه مهمترين آنها نعمت ايمان و اسلام و هدايت است ، توجه داده مىفرمايد :\r\n« نعمتهاى خدا را به ياد بياوريد » .\r\n( * ( وَاذْكُرُوا نِعْمَةَ اللَّه عَلَيْكُمْ ) * ) .\r\nگرچه نعمت در اينجا مفرد است ولى معنى جنس دارد و جنس در اينجا در معنى عموم استعمال شده و به اين ترتيب همه نعمتها را شامل مىشود .\r\nالبته اين احتمال نيز در آيه هست كه منظور خصوص نعمت اسلام باشد كه در آيه قبل اجمالا به آن اشاره شده است آنجا كه مىگويد : * ( وَلِيُتِمَّ نِعْمَتَه عَلَيْكُمْ ) * .\r\nو چه نعمتى از آن بالاتر كه در سايه اسلام ، همه گونه مواهب و افتخارات و امكانات نصيب مسلمانان شد و جمعيتى كه قبلا كاملا پراكنده و جاهل و گمراه\r\n","description":"","footnote":"","page_name":" 296 ","page_number":296},
  {"content":"\r\nو خونخوار و فاسد و مفسد بودند به صورت جمعيتى متشكل و متحد و دانا با امكانات مادى و معنوى فراوان در آمدند .\r\nسپس پيمانى را كه با خدا بسته‌اند ، يادآور شده ميگويد : « پيمانى را كه بطور محكم خدا با شما بست فراموش نكنيد ، آن زمان كه گفتيد شنيديم و اطاعت كرديم » .\r\n( * ( وَمِيثاقَه الَّذِي واثَقَكُمْ بِه إِذْ قُلْتُمْ سَمِعْنا وَأَطَعْنا ) * ) .\r\nدر اينكه منظور از اين پيمان كدام پيمان است ، دو احتمال وجود دارد ، نخست پيمانى كه مسلمانان در آغاز اسلام در « حديبيه » و يا « حجة الوداع » و يا « عقبه » و يا همه مسلمانان به مجرد قبول اسلام بطور ضمنى با خدا بسته‌اند و ديگر پيمانى كه به حكم فطرت و آفرينش ، هر كسى با خداى خود بسته است و همان است كه گاهى از آن بنام « عالم ذر » تعبير مىشود .\r\nتوضيح اينكه : خداوند به هنگام آفرينش انسان ، استعدادهاى قابل ملاحظه اى به او دارد و مواهب بىشمارى در اختيار او گذاشت ، از جمله استعداد مطالعه اسرار آفرينش و شناخت پروردگار بوسيله آنها و همچنين عقل و هوش و ادراكى كه بوسيله آن پيامبرانش را بشناسد و دستورهاى آنها را به كار بندد - خداوند با دادن اين استعدادها « عملا » از آنها پيمان گرفته كه اين استعدادها را عاطل و باطل نگذارند و از آن در مسير صحيح بهره گيرند و افراد انسان نيز « به زبان حال و استعداد » فرياد بر آورده‌اند كه * ( سَمِعْنا وَأَطَعْنا ) * : « شنيديم و به كار بستيم » .\r\nاين پيمان وسيعترين و محكمترين و عمومىترين پيمانى است كه خداوند از بندگان خود گرفته است و همان است كه على ع در خطبه اول نهج البلاغه به آن اشاره كرده مىفرمايد :\r\nليستادوهم ميثاق فطرته\r\n: « پيامبران براى اين برانگيخته شدند كه مردم را دعوت به وفا كردن به پيمان فطرت كنند » .\r\nبديهى است اين پيمان وسيع ، همه مسائل دينى را نيز در بر مىگيرد ( 1 ) .\r\n\r\n","description":"","footnote":"\r\n( 1 ) شرح بيشتر در باره اين موضوع و اينكه چرا آن را « عالم ذر » مىگويند بخواست خدا در تفسير آيه 172 سوره اعراف خواهد آمد .\r\n","page_name":" 297 ","page_number":297},
  {"content":"\r\nو هيچ مانعى ندارد كه آيه اشاره به تمام پيمانهاى تكوينى و تشريعى ( پيمانهايى كه خدا به حكم فطرت گرفته و يا پيامبر ص در مراحل مختلف از مسلمانان گرفت ) باشد ، و از اينجا روشن مىشود حديثى كه مىگويد : منظور از ميثاق همان پيمانى بود كه پيامبر ص در حجة الوداع در موضوع ولايت على ع گرفت ( 1 ) با آنچه در بالا ذكر كرديم سازگار است زيرا بارها گفته‌ايم كه تفسيرهايى كه در ذيل آيات در اين گونه موارد مىآيد اشاره به يكى از مصداقهاى روشن است نه بمعنى انحصار .\r\nضمنا بايد توجه داشت كه ميثاق در اصل از ماده وثاقة يا وثوق بمعنى بستن و محكم كردن چيزى با طناب و مانند آن است ، و بعدا به هر كارى كه موجب آرامش خاطر مىشود گفته شده و از آنجا كه عهد و پيمان شبيه گرهى است كه ميان دو نفر يا دو گروه مىخورد و موجب آرامش فكر آنها است ، به آن ميثاق مىگويند .\r\nو در پايان آيه براى تاكيد اين معنى مىفرمايد : « پرهيزگارى پيشه كنيد خداوند از اسرار درون سينه‌ها آگاه است » .\r\n( * ( وَاتَّقُوا اللَّه إِنَّ اللَّه عَلِيمٌ بِذاتِ الصُّدُورِ ) * ) .\r\nتعبير به * ( بِذاتِ الصُّدُورِ ) * كه تركيبى از « ذات » بمعنى عين و حقيقت و « صدور » به معنى سينه‌ها است ، اشاره به اين است كه خداوند از دقيقترين اسرارى كه در اعماق روح آدمى نهفته است و هيچكس جز خودش از آن آگاهى ندارد با خبر است . اما اينكه چگونه عواطف و احساسات و نيات و تصميمات به قلب و درون سينه‌ها نسبت داده شده در صفحه 54 جلد اول مشروحا بحث كرده‌ايم .\r\n\r\n","description":"","footnote":"\r\n( 1 ) تفسير برهان جلد اول صفحه 454 .\r\n","page_name":" 298 ","page_number":298},
  {"content":"\r\n\r\n[ سوره المائدة ‹ 5 › : آيات 8 تا 10 
  ]\r\nيا أَيُّهَا الَّذِينَ آمَنُوا كُونُوا قَوَّامِينَ لِلَّه شُهَداءَ بِالْقِسْطِ وَلا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا اعْدِلُوا هُوَ أَقْرَبُ لِلتَّقْوى وَاتَّقُوا اللَّه إِنَّ اللَّه خَبِيرٌ بِما تَعْمَلُونَ ‹ 8 › وَعَدَ اللَّه الَّذِينَ آمَنُوا وَعَمِلُوا الصَّالِحاتِ لَهُمْ مَغْفِرَةٌ وَأَجْرٌ عَظِيمٌ ‹ 9 › وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ الْجَحِيمِ ‹ 10 ›\r\n\r\nترجمه :\r\n8 - اى كسانى كه ايمان آورده‌ايد همواره براى خدا قيام كنيد و از روى عدالت گواهى دهيد ، دشمنى با جمعيتى شما را به گناه ترك عدالت نكشاند ، عدالت كنيد كه به پرهيزكارى نزديكتر است و از خدا بپرهيزيد كه از آنچه انجام مىدهيد آگاه است .\r\n9 - خداوند به آنها كه ايمان آورده‌اند و عمل صالح انجام داده‌اند وعده آمرزش و پاداش عظيمى داده است .\r\n10 - و كسانى كه كافر شدند و آيات ما را تكذيب كردند اهل دوزخند .\r\n\r\nتفسير :\r\n\r\nدعوت اكيد به عدالت\r\nاين آيه دعوت به قيام به عدالت مىكند و نظير آن با تفاوت مختصرى در سوره نساء آيه 135 گذشت ، نخست خطاب به افراد با ايمان كرده و ميگويد :\r\n« اى كسانى كه ايمان آورده‌ايد همواره قيام براى خدا كنيد و به حق و عدالت گواهى دهيد » .\r\n","description":"","footnote":"","page_name":" 299 ","page_number":299},
  {"content":"\r\n( * ( يا أَيُّهَا الَّذِينَ آمَنُوا كُونُوا قَوَّامِينَ لِلَّه شُهَداءَ بِالْقِسْطِ ) * ) .\r\nسپس به يكى از عوامل انحراف از عدالت اشاره نموده ، به مسلمانان چنين هشدار مىدهد كه : « نبايد كينه‌ها و عداوتهاى قومى و تصفيه حسابهاى شخصى مانع از اجراى عدالت و موجب تجاوز به حقوق ديگران گردد ، زيرا عدالت از همه اينها بالاتر است » .\r\n( * ( وَلا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا ) * ) .\r\nبار ديگر بخاطر اهميت موضوع روى مساله عدالت تكيه كرده ، مىفرمايد :\r\n« عدالت پيشه كنيد كه بپرهيزگارى نزديكتر است » .\r\n( * ( اعْدِلُوا هُوَ أَقْرَبُ لِلتَّقْوى ) * ) .\r\nو از آنجا كه عدالت مهمترين ركن تقوا و پرهيزگارى است ، براى سومين بار بعنوان تاكيد اضافه مىكند « از خدا بپرهيزيد زيرا خداوند از تمام اعمال شما آگاه است » .\r\n( * ( وَاتَّقُوا اللَّه إِنَّ اللَّه خَبِيرٌ بِما تَعْمَلُونَ ) * ) .\r\nتفاوتى كه ميان اين آيه و آيه اى كه در سوره نساء آمده است از چند جهت مىباشد :\r\nنخست اينكه در آيه نساء ، دعوت به قيام به عدالت و گواهى دادن براى خدا شده ، اما در اينجا دعوت به قيام براى خدا شده و گواهى دادن به حق و عدالت ، و شايد اين تفاوت بخاطر آن باشد كه در آيه نساء ، هدف اين بوده كه گواهىها براى خدا باشد نه براى بستگان و خويشاوندان و نزديكان ، اما در اينجا چون سخن از دشمنان در ميان بوده تعبير به گواهى به عدالت و قسط شده يعنى نه به ظلم و ستم .\r\nديگر اينكه در سوره نساء اشاره به يكى از عوامل انحراف از عدالت شده و در اينجا اشاره به عامل ديگرى ، در آنجا حب افراطى بىدليل ، و در\r\n","description":"","footnote":"","page_name":" 300 ","page_number":300},
  {"content":"\r\nاينجا بغض افراطى بىجهت ، ولى هر دو در موضوع پيروى از هوا و هوس كه در سوره نساء با جمله فَلا تَتَّبِعُوا الْهَوى أَنْ تَعْدِلُوا آمده است جمعند بلكه پيروى از هوا سرچشمه وسيعترى براى ظلم و ستم است زيرا گاهى ظلم و ستم بخاطر هوا پرستى و حفظ منافع شخصى است نه به خاطر حب و بغض ديگران ، بنا بر اين ريشه واقعى انحراف از عدالت همان پيروى از هوا است كه در گفتار پيامبر ص و امير مؤمنان ع چنين آمده است :\r\nاما اتباع الهوى فيسد عن الحق\r\n: « هوا پرستى شما را از حق باز مىدارد ( 1 ) .\r\n\r\nعدالت يك ركن مهم اسلام\r\nكمتر مساله اى است كه در اسلام به اهميت عدالت باشد ، زيرا مساله « عدل » همانند مساله « توحيد » در تمام اصول و فروع اسلام ريشه دوانده ، يعنى همانطور كه هيچيك از مسائل عقيده اى و عملى ، فردى و اجتماعى ، اخلاقى و حقوقى ، از حقيقت توحيد و يگانگى جدا نيست ، همچنين هيچيك از آنها را خالى از روح « عدل » نخواهيم يافت .\r\nبنا بر اين جاى تعجب نيست كه « عدل » بعنوان يكى از اصول مذهب و يكى از زير بناهاى فكرى مسلمانان شناخته شود ، گر چه عدالتى كه جزء اصول مذهب است يكى از صفات خدا است و در اصل خداشناسى كه نخستين اصل از اصول دين است مندرج مىباشد ولى ممتاز ساختن آن بسيار پر معنى است\r\n\r\n","description":"","footnote":"\r\n( 1 ) اين حديث در كتاب سفينة البحار ماده « هوى » از پيامبر ص و در نهج البلاغه خطبه 42 از على ع نقل شده است .\r\n","page_name":" 301 ","page_number":301},
  {"content":"\r\nو به همين دليل در مباحث اجتماعى اسلام روى هيچ اصلى به اندازه عدالت تكيه نشده است .\r\nملاحظه احاديث زير بعنوان نمونه براى درك اهميت اين موضوع كافى است .\r\nپيامبر اسلام ص مىفرمايد :\r\nاياكم و الظلم فان الظلم عند اللَّه هو الظلمات يوم القيامة\r\n( 1 ) .\r\n« از ظلم بپرهيزيد زيرا در روز رستاخيز كه هر عملى به شكل مناسبى مجسم مىشود ظلم در شكل ظلمت تجسم خواهد يافت و پرده اى از تاريكى ، اطراف ظالمان را فرا خواهد گرفت » و ميدانيم هر خير و بركتى هست در نور است و ظلمت منبع ، هر گونه عدم و فقدان مىباشد .\r\n2 -\r\nبالعدل قامت السماوات و الارض\r\n: « آسمانها و زمين بر اساس عدل استوارند » ( 2 ) .\r\nاين تعبير رساترين تعبيرى است كه در باره عدالت ممكن است بشود يعنى نه تنها زندگى محدود بشر در اين كره خاكى بدون عدالت برپا نميشود بلكه سرتاسر جهان هستى و آسمانها و زمين همه در پرتو عدالت و تعادل نيروها و قرار گرفتن هر چيزى در مورد مناسب خود برقرار هستند و اگر لحظه اى ، و به مقدار سر سوزنى ، از اين اصول منحرف شوند رو به نيستى خواهند گذارد .\r\nشبيه همين مضمون را در حديث معروف ديگرى ميخوانيم كه ميفرمايد :\r\n( الملك يبقى مع الكفر و لا يبقى مع الظلم\r\n) : « حكومتها ممكن است كافر باشند و دوام يابند اما اگر ظالم باشند دوام\r\n\r\n","description":"","footnote":"\r\n( 1 ) سفينة البحار ماده « ظلم » .\r\n( 2 ) اين حديث از پيامبر اكرم ص نقل شده است ( تفسير صافى ذيل آيه 7 سوره الرحمن .\r\n","page_name":" 302 ","page_number":302},
  {"content":"\r\nنخواهند يافت ، زيرا ستم چيزى است كه اثر آن در همين زندگى سريع و فورى است توجه به جنگها ، اضطرابها ، ناراحتىها ، هرج و مرجهاى سياسى ، اجتماعى ، اخلاقى ، بحرانهاى اقتصادى در دنياى امروز نيز به خوبى اين حقيقت را ثابت مىكند .\r\nاما آنچه بايد كاملا به آن توجه داشت اين است كه اسلام تنها « توصيه به عدالت » نمىكند بلكه مهمتر از آن « اجراى عدالت » است ، خواندن اين آيات و روايات تنها بر فراز منابر و يا نوشتن در كتب ، و يا گفتن آنها در لابلاى سخنرانىها به تنهايى درد بىعدالتى و تبعيض و فساد اجتماعى را در جامعه اسلامى درمان نمىكند ، بلكه آن روز عظمت اين دستورها آشكار مىگردد كه در متن زندگى مسلمانان پياده شود .\r\nسپس در آيه بعد - طبق سنت قرآن - كه پس از احكام خاصى براى تاكيد و تكميل آن اشاره بقوانين و اصول كلى مىكند در اينجا نيز براى تاكيد مساله اجراى عدالت و گواهى به حق چنين ميفرمايد : « خداوند به كسانى كه ايمان آورده‌اند و عمل صالح انجام مىدهند وعده آمرزش و پاداش عظيم داده است » .\r\n( * ( وَعَدَ اللَّه الَّذِينَ آمَنُوا وَعَمِلُوا الصَّالِحاتِ لَهُمْ مَغْفِرَةٌ وَأَجْرٌ عَظِيمٌ ) * ) .\r\nو در مقابل : « كسانى كه خدا را انكار كنند و آيات او را تكذيب نمايند از اصحاب دوزخند » .\r\n( * ( وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ الْجَحِيمِ ) * ) .\r\nقابل توجه اينكه آمرزش و اجر عظيم بعنوان يك وعده الهى در آيه ذكر شده و فرموده : وعد اللَّه . . . ولى كيفر دوزخ به صورت نتيجه عمل بيان شده و مىفرمايد :\r\n« كسانى كه داراى چنين اعمالى باشند ، چنان سرنوشتى خواهند داشت » و اين در حقيقت اشاره به مساله فضل و رحمت خدا در مورد پاداشهاى سراى\r\n","description":"","footnote":"","page_name":" 303 ","page_number":303},
  {"content":"\r\nديگر است ، كه به هيچوجه برابرى با اعمال ناچيز انسان ندارد ، همانطور كه مجازاتهاى آن جهان جنبه انتقامى نداشته بلكه نتيجه خود اعمال آدمى است .\r\nضمنا تعبير به اصحاب الجحيم با توجه به اينكه اصحاب به معنى ياران و ملازمان مىباشد دليل بر آنست كه آنها ملازم دوزخ خواهند بود ، ولى اين آيه به تنهايى نمىتواند دليل بر مساله « خلود » باشد آن چنان كه در تفسير تبيان و مجمع البيان و تفسير فخر رازى آمده است ، زيرا ملازمت ممكن است دائمى باشد و ممكن است مدتى به طول بيانجامد و سپس قطع شود ، چنان كه تعبير به اصحاب السفينه ( ياران كشتى ) كه در باره سرنشينان كشتى نوح در قرآن آمده است دائمى نبوده البته شك نيست كه كفار خلود در دوزخ دارند ولى در آيه فوق از آن سخنى نرفته بلكه از آيات ديگرى استفاده مىشود ( 1 ) .\r\n\r\n[ سوره المائدة ‹ 5 › : آيه 11 
  ]\r\nيا أَيُّهَا الَّذِينَ آمَنُوا اذْكُرُوا نِعْمَتَ اللَّه عَلَيْكُمْ إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ فَكَفَّ أَيْدِيَهُمْ عَنْكُمْ وَاتَّقُوا اللَّه وَعَلَى اللَّه فَلْيَتَوَكَّلِ الْمُؤْمِنُونَ ‹ 11 ›\r\n\r\nترجمه :\r\n11 - اى كسانى كه ايمان آورده‌ايد نعمتى را كه خدا به شما بخشيده به ياد آوريد ، آن زمان كه جمعى ( از دشمنان ) قصد داشتند دست به سوى شما دراز كنند ( و شما را از ميان بر دارند ) اما خدا دست آنها را از شما باز داشت ، از خدا بپرهيزيد ، و مومنان بايد تنها بر خدا توكل ( و تكيه ) كنند .\r\n\r\n","description":"","footnote":"\r\n( 1 ) جحيم از ماده « جحم » ( بر وزن فهم ) به معنى شدت برافروختگى آتش است و به همين دليل نام جهنم ، جحيم گذاشته شده است . به آتشهاى سوزان و وسيع دنيا نيز احيانا جحيم گفته مىشود چنان كه در داستان ابراهيم مىخوانيم كه نمروديان گفتند : * ( فَأَلْقُوه فِي الْجَحِيمِ ) * ( سوره صافات - 97 ) .\r\n","page_name":" 304 ","page_number":304},
  {"content":"\r\n\r\nتفسير :\r\nبدنبال يادآورى نعمتهاى الهى در چند آيه قبل ، در اين آيه روى سخن را بار ديگر به مسلمانان كرده و قسمتى ديگر از نعمتهاى خود را به ياد آنها مىآورد تا به شكرانه آن در اطاعت فرمان خدا و اجراى اصول عدالت بكوشند ، مىگويد : « اى كسانى كه ايمان آورده‌ايد ، نعمت خدا را به ياد آوريد در آن زمان كه جمعيتى تصميم گرفته بودند ، دست به سوى شما دراز كنند و شما را از ميان ببرند ، ولى خداوند شر آنها را از شما دفع كرد » .\r\n( * ( يا أَيُّهَا الَّذِينَ آمَنُوا اذْكُرُوا نِعْمَتَ اللَّه عَلَيْكُمْ إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ فَكَفَّ أَيْدِيَهُمْ عَنْكُمْ ) * ) .\r\nخداوند كرارا در آيات قرآن مسلمانان را به ياد نعمتهاى گوناگون و الطاف خود به آنها مىاندازد ، تا به اين وسيله روح ايمان را در آنها تقويت و حس شكرگزارى و ثبات در برابر مشكلات را در آنها برانگيزد ، و آيه فوق يكى از اين آيات است .\r\nاما در اينكه اين آيه اشاره به كدام داستان مىكند ، در ميان مفسران گفتگو بسيار است ، بعضى آن را اشاره به دفع خطر يهوديان « بنى النضير » كه طرح نابودى پيامبر ص و مسلمانان را در مدينه كشيده بودند مىدانند ، و بعضى ديگر اشاره به داستان « بطن نخل » كه در ماجراى « حديبيه » در سال ششم هجرت واقع شد ، دانسته‌اند آنجا كه جمعى از مشركان مكه تصميم گرفتند به سركردگى « خالد بن وليد » در نماز عصر به مسلمانان حمله ور شوند و پيامبر ص از اين توطئه آگاه گشت و با خواندن نماز كوتاه خوف ، نقشه آنها نقش بر آب شد ، و بعضى اشاره به حوادث ديگرى از زندگى پرحادثه پيامبر ص و مسلمانان مىدانند .\r\n","description":"","footnote":"","page_name":" 305 ","page_number":305},
  {"content":"\r\nبعضى از مفسران نيز عقيده دارند كه اشاره به تمام حوادثى است كه در طول تاريخ اسلام واقع شده ، اين تفسير ، اگر از كلمه « قوم » كه نكره است و دليل بر وحدت مىباشد صرفنظر كنيم ، از همه تفاسير بهتر است ، و در هر حال اين آيه مسلمانان را متوجه خطراتى كه ممكن بود براى هميشه نامشان را از صفحه روزگار براندازد مىكند ، و به آنها هشدار مىدهد كه به پاس اين نعمتها ، تقوا را پيشه كنند و بر خدا تكيه نمايند و بدانند اگر پرهيزگار باشند ، در زندگى تنها نخواهند ماند ، و آن دست غيبى كه هميشه حافظ آنها بوده باز هم از آنها حمايت خواهد كرد .\r\n( * ( وَاتَّقُوا اللَّه وَعَلَى اللَّه فَلْيَتَوَكَّلِ الْمُؤْمِنُونَ ) * ) .\r\nروشن است كه منظور از توكل اين نيست كه انسان به بهانه واگذارى كارش به خدا ، شانه از زير بار مسئوليتها خالى كند و يا تسليم حوادث گردد ، بلكه منظور اين است كه در عين به كار گرفتن تمام قدرت و نيرو ، اولا توجه داشته باشد كه آنچه دارد از خود او نيست ، و از ناحيه ديگرى است و به اين وسيله روح غرور و خودبينى را در خود بكشد ، و ثانيا هرگز از بزرگى حوادث و مشكلات نهراسد و مايوس نشود و بداند تكيه گاهى دارد كه قدرتش بالاترين قدرتها است .\r\nضمنا با توجه به اينكه در اين آيه نخست دستور به تقوا ميدهد ، سپس اشاره به مساله توكل مىكند ، استفاده مىشود كه حمايت خدا شامل حال پرهيزگاران است .\r\nبايد توجه داشت كه « تقوا » از ماده « وقايه » به معنى خويشتن دارى و جلوگيرى كردن از عوامل سوء و فساد است .\r\n","description":"","footnote":"","page_name":" 306 ","page_number":306},
  {"content":"\r\n\r\n[ سوره المائدة ‹ 5 › : آيه 12 
  ]\r\nوَ لَقَدْ أَخَذَ اللَّه مِيثاقَ بَنِي إِسْرائِيلَ وَبَعَثْنا مِنْهُمُ اثْنَيْ عَشَرَ نَقِيباً وَقالَ اللَّه إِنِّي مَعَكُمْ لَئِنْ أَقَمْتُمُ الصَّلاةَ وَآتَيْتُمُ الزَّكاةَ وَآمَنْتُمْ بِرُسُلِي وَعَزَّرْتُمُوهُمْ وَأَقْرَضْتُمُ اللَّه قَرْضاً حَسَناً لأُكَفِّرَنَّ عَنْكُمْ سَيِّئاتِكُمْ وَلأُدْخِلَنَّكُمْ جَنَّاتٍ تَجْرِي مِنْ تَحْتِهَا الأَنْهارُ فَمَنْ كَفَرَ بَعْدَ ذلِكَ مِنْكُمْ فَقَدْ ضَلَّ سَواءَ السَّبِيلِ ‹ 12 ›\r\n\r\nترجمه :\r\n12 - خدا از بنى اسرائيل پيمان گرفت ، و از آنها دوازده رهبر و سرپرست برانگيختيم و خداوند ( به آنها ) گفت من با شما هستم ، اگر نماز را برپا داريد و زكات را بپردازيد و به رسولان من ايمان بياوريد و آنها را يارى كنيد و به خدا قرض الحسن بدهيد ( در راه او به نيازمندان كمك كنيد ) گناهان شما را مىپوشانم ( مىبخشم ) و شما را در باغهاى بهشت كه نهرها از زير درختان آن جارى است وارد مىكنم ، اما هر كس بعد از اين كافر شود از راه راست منحرف گرديده است .\r\n\r\nتفسير :\r\nدر اين سوره از آغاز اشاره به مساله وفاى به عهد شده ، و اين معنى بمناسبتهاى مختلف تكرار گرديده است ، از جمله در آيه فوق است ، و شايد يك فلسفه اينهمه تاكيد پى در پى روى مساله وفاى به عهد و مذمت از پيمان شكنى ، براى اهميت دادن به مساله پيمان غدير است كه در آيه 67 خواهد آمد .\r\nدر آغاز آيه مورد بحث ميفرمايد : « ما از بنى اسرائيل پيمان گرفتيم كه بدستورات ما عمل كنند و بدنبال اين پيمان دوازده رهبر و سرپرست براى آنها\r\n","description":"","footnote":"","page_name":" 307 ","page_number":307},
  {"content":"\r\nبرگزيديم ، تا هر يك سرپرستى يكى از طوائف دوازده گانه بنى اسرائيل را بر عهده گيرد « .\r\n( * ( وَلَقَدْ أَخَذَ اللَّه مِيثاقَ بَنِي إِسْرائِيلَ وَبَعَثْنا مِنْهُمُ اثْنَيْ عَشَرَ نَقِيباً ) * ) .\r\n« نقيب » در اصل از ماده « نقب » ( بر وزن نقد ) گرفته شده كه بمعنى روزنه‌هاى وسيع ، مخصوصا راههاى زير زمينى مىباشد ، و به رئيس و رهبر يك جمعيت از آن جهت نقيب مىگويند كه از اسرار جمعيت آگاه است ، گويى در ميان آنها نقبى ايجاد كرده و از وضع آنها آگاه شده ، و گاهى « نقيب » به كسى گفته مىشود كه رئيس جمعيت نيست و تنها معرف و وسيله شناسايى آنها است ، و اگر به فضائل اشخاص عنوان « مناقب » اطلاق مىشود ، بخاطر آن است كه با فحص و كنجكاوى بايد از آنها آگاه گشت .\r\nبعضى از مفسران نقيب را در آيه فوق تنها بمعنى آگاه و مطلع از اسرار گرفته‌اند ، ولى اين معنى بسيار بعيد به نظر مىرسد ، زيرا آنچه از تاريخ و حديث استفاده مىشود ، آن است كه نقباى بنى اسرائيل هر يك سرپرست طايفه خود بودند ، در تفسير روح المعانى از ابن عباس چنين نقل شده كه :\r\nانهم كانوا وزراء و صاروا انبياء بعد ذلك :\r\n« نقباى بنى اسرائيل ، وزيران موسى بودند و بعد به مقام نبوت رسيدند » ( 1 ) در حالات پيامبر اسلام ص مىخوانيم كه در شب عقبه كه مردم مدينه براى دعوت آن حضرت به محل عقبه آمده بودند دستور داد كه دوازده نفر « نقيب » از ميان خودشان به تعداد نقباى بنى اسرائيل انتخاب كنند كه مسلما وظيفه آنها نيز مساله رهبرى جمعيت بود نه تنها خبرگزارى ( 2 ) .\r\nجالب توجه اينكه در روايات متعددى كه از طرق اهل تسنن وارد شده\r\n\r\n","description":"","footnote":"\r\n( 1 ) تفسير روح المعانى جلد 6 صفحه 78 .\r\n( 2 ) سفينة البحار ( نقب ) .\r\n","page_name":" 308 ","page_number":308},
  {"content":"\r\nاشاره به خلفا و جانشينان دوازده گانه پيامبر اسلام ص گرديده و تعداد آنها به تعداد نقباى بنى اسرائيل معرفى شده است كه ما در اينجا به قسمتى از آنها اشاره مىكنيم :\r\n1 - پيشواى معروف اهل تسنن احمد حنبل در مسند خود از « مسروق » نقل مىكند كه مىگويد : از عبد اللَّه بن مسعود پرسيدم چند نفر بر اين امت حكومت خواهند كرد ابن مسعود در پاسخ گفت :\r\nلقد سألنا رسول اللَّه ص فقال اثنى عشر كعدة نقباء بنى اسرائيل\r\n: « ما از پيامبر ص همين سؤال را كرديم و او در پاسخ فرمود : دوازده نفر به تعداد نقباى بنى اسرائيل » ( 1 ) 2 - در تاريخ « ابن عساكر » از ابن مسعود چنين نقل شده كه مىگويد از پيامبر ص سؤال كرديم چند خليفه بر اين امت حكومت خواهند كرد ، فرمود :\r\nان عدة الخلفاء بعدى عدة نقباء موسى\r\n: « عده خلفاى بعد از من عده نقباى موسى خواهد بود » ( 2 ) .\r\n3 - در « منتخب كنز العمال » از جابر بن سمره چنين نقل شده كه « بر اين امت دوازده خليفه حكومت خواهند كرد به عدد نقباء بنى اسرائيل » ( 3 ) .\r\nنظير اين حديث در ينابيع الموده صفحه 445 و در كتاب البداية و النهايه جلد 6 صفحه 247 نيز نقل شده است .\r\nسپس وعده خدا را به بنى اسرائيل چنين تشريح مىكند كه خداوند به آنها گفت :\r\n« من با شما خواهم بود و از شما حمايت مىكنم » ( * ( وَقالَ اللَّه إِنِّي مَعَكُمْ ) * ) .\r\n\r\n","description":"","footnote":"\r\n( 1 ) مسند احمد جلد اول صفحه 398 ط مصر سال 1313 .\r\n( 2 ) فيض القدير شرح جامع الصغير جلد 2 صفحه 459 .\r\n( 3 ) منتخب كنز العمال در حاشيه مسند احمد جلد 5 صفحه 312 .\r\n","page_name":" 309 ","page_number":309},
  {"content":"\r\nاما به چند شرط :\r\n1 - به شرط اينكه نماز را برپا داريد ( * ( لَئِنْ أَقَمْتُمُ الصَّلاةَ ) * ) .\r\n2 - و زكات خود را بپردازيد ( * ( وَآتَيْتُمُ الزَّكاةَ ) * ) .\r\n3 - به پيامبران من ايمان بياوريد و آنها را يارى كنيد ( * ( وَآمَنْتُمْ بِرُسُلِي وَعَزَّرْتُمُوهُمْ ) * ) ( 1 ) .\r\n4 - علاوه بر اين ، از انفاقهاى مستحبّ كه يك نوع قرض الحسنه با خدا است خوددارى ننمائيد ( * ( وَأَقْرَضْتُمُ اللَّه قَرْضاً حَسَناً ) * ) .\r\nاگر به اين پيمان عمل كنيد ، من سيئات و گناهان گذشته شما را مىبخشم ( * ( لأُكَفِّرَنَّ عَنْكُمْ سَيِّئاتِكُمْ ) * ) .\r\nو شما را در باغهاى بهشت كه از زير درختان آن نهرها جارى است داخل ميكنم .\r\n( * ( وَلأُدْخِلَنَّكُمْ جَنَّاتٍ تَجْرِي مِنْ تَحْتِهَا الأَنْهارُ ) * ) .\r\nولى آنها كه راه كفر و انكار و عصيان را پيش گيرند مسلما از طريق مستقيم گمراه شده‌اند .\r\n( * ( فَمَنْ كَفَرَ بَعْدَ ذلِكَ مِنْكُمْ فَقَدْ ضَلَّ سَواءَ السَّبِيلِ ) * ) .\r\nدر باره اينكه چرا انفاق در قرآن مجيد به عنوان قرض دادن به خدا ناميده شده توضيح لازم را در تفسير نمونه در جلد 2 صفحه 160 داده‌ايم .\r\nدر اينجا سؤالى باقى مىماند كه چرا مساله « نماز و زكات » بر ايمان بموسى ع مقدم داشته شده است با اينكه ايمان به او قبل از عمل بوده است\r\n\r\n","description":"","footnote":"\r\n( 1 ) عزرتموهم از ماده « تعزير » بمعنى منع كردن و يارى نمودن است ، اگر به پاره اى از مجازاتهاى اسلامى تعزير گفته مىشود به خاطر آن است كه بوسيله آن در حقيقت كمكى به گناهكاران شده و از گناه باز داشته شده‌اند و اين نشان مىدهد كه مجازاتهاى اسلامى جنبه انتقامى ندارد بلكه جنبه تربيتى دارد و لذا نام آن هم « تعزير » گذاشته شده است .\r\n","page_name":" 310 ","page_number":310},
  {"content":"\r\nجمعى از مفسران پاسخ سؤال را چنين داده‌اند كه منظور از « رسل » در آيه فوق پيامبرانى است كه بعد از موسى آمده‌اند ، نه خود موسى بنا بر اين ، دستورى نسبت به آينده مىباشد كه مىتواند بعد از نماز و زكات قرار گيرد و اين احتمال نيز هست كه « رسل » اشاره به همان نقباى بنى اسرائيل باشد كه پيمان وفادارى نسبت به آنها از بنى اسرائيل گرفته شده است ( در تفسير مجمع البيان ميخوانيم كه بعضى از مفسران پيشين احتمال داده‌اند كه نقباى بنى اسرائيل رسولان خدا بودند و اين احتمال آنچه را در بالا گفتيم تاييد مىكند ) .\r\n\r\n[ سوره المائدة ‹ 5 › : آيه 13 
  ]\r\nفَبِما نَقْضِهِمْ مِيثاقَهُمْ لَعَنَّاهُمْ وَجَعَلْنا قُلُوبَهُمْ قاسِيَةً يُحَرِّفُونَ الْكَلِمَ عَنْ مَواضِعِه وَنَسُوا حَظًّا مِمَّا ذُكِّرُوا بِه وَلا تَزالُ تَطَّلِعُ عَلى خائِنَةٍ مِنْهُمْ إِلَّا قَلِيلًا مِنْهُمْ فَاعْفُ عَنْهُمْ وَاصْفَحْ إِنَّ اللَّه يُحِبُّ الْمُحْسِنِينَ ‹ 13 ›\r\n\r\nترجمه :\r\n13 - اما بخاطر پيمان شكنى ، آنها را از رحمت خويش دور ساختيم و دلهاى آنها را سخت و سنگين نموديم ( تا آنجا كه ) سخنان ( خدا ) را از مورد خود تحريف مىكنند و بخشى از آنچه را به آنها گوشزد شده بود فراموش كردند و هر زمان به خيانتى ( تازه ) از آنها آگاه مىشوى ، مگر عده كمى از آنها ، ولى از آنها در گذر و صرف نظر كن كه خداوند نيكوكاران را دوست مىدارد .\r\n\r\nتفسير :\r\nدر تعقيب بحثى كه در باره پيمان خدا با بنى اسرائيل در آيه قبل گذشت ، در اين آيه اشاره به پيمان شكنى آنها و عواقب اين پيمان شكنى مىكند و ميفرمايد : « چون آنها پيمان خود را نقض كردند ما آنها را طرد كرديم و از\r\n","description":"","footnote":"","page_name":" 311 ","page_number":311},
  {"content":"\r\nرحمت خود دور ساختيم و دلهاى آنها را سخت و سنگين نموديم « .\r\n( * ( فَبِما نَقْضِهِمْ مِيثاقَهُمْ لَعَنَّاهُمْ وَجَعَلْنا قُلُوبَهُمْ قاسِيَةً ) * ) ( 1 ) .\r\nدر حقيقت آنها به جرم پيمان شكنى با اين دو مجازات ، كيفر ديدند ، هم از رحمت خدا دور شدند ، و هم افكار و قلوب آنها متحجر و غير قابل انعطاف شد .\r\nسپس آثار اين قساوت را چنين شرح ميدهد : « آنها كلمات را تحريف ميكنند و از محل و مسير آن بيرون مىبرند » .\r\n( * ( يُحَرِّفُونَ الْكَلِمَ عَنْ مَواضِعِه ) * ) .\r\nو نيز « قسمتهاى قابل ملاحظه اى از آنچه به آنها گفته شده بود به دست فراموشى مىسپارند » .\r\n( * ( وَنَسُوا حَظًّا مِمَّا ذُكِّرُوا بِه ) * ) .\r\nبعيد نيست قسمتى را كه آنها بدست فراموشى سپردند ، همان نشانه‌ها و آثار پيامبر اسلام ص باشد كه در آيات ديگر قرآن به آن اشاره شده است ، و نيز ممكن است اين جمله اشاره به آن باشد كه ميدانيم تورات در طول تاريخ مفقود شده ، سپس جمعى از دانشمندان يهود به نوشتن آن مبادرت كردند و طبعا قسمتهاى فراوانى از ميان رفت و قسمتى تحريف يا بدست فراموشى سپرده شد ، و آنچه بدست آنها آمد بخشى از كتاب واقعى موسى ع بود كه با خرافات زيادى آميخته شده بود و آنها همين بخش را نيز گاهى بدست فراموشى سپردند .\r\n\r\n","description":"","footnote":"\r\n( 1 ) لعن در لغت به معنى « طرد و دور ساختن » است و هنگامى كه به خدا نسبت داده شود به معنى محروم ساختن از رحمتش مىباشد . و قاسية از ماده « قساوت » در اصل به سنگهاى سخت اطلاق مىشود و به همين تناسب به كسانى كه در برابر حقايق هيچگونه انعطافى از خود نشان نمىدهند نيز گفته مىشود .\r\n","page_name":" 312 ","page_number":312},
  {"content":"\r\nسپس اضافه ميفرمايد : « هر روز به خيانت تازه اى از آنها پى مىبريم مگر دسته اى از آنها كه از اين جنايتها بركنارند و در اقليتند » .\r\n( * ( وَلا تَزالُ تَطَّلِعُ عَلى خائِنَةٍ ) * ( 1 ) * ( مِنْهُمْ إِلَّا قَلِيلًا مِنْهُمْ ) * ) .\r\nو در پايان به پيامبر ص دستور مىدهد كه « از آنها صرف نظر كند و چشم بپوشد ، زيرا خداوند نيكوكاران را دوست دارد » .\r\n( * ( فَاعْفُ عَنْهُمْ وَاصْفَحْ إِنَّ اللَّه يُحِبُّ الْمُحْسِنِينَ ) * ) .\r\nآيا منظور آن است كه از گناهان پيشين اين اقليت صالح صرفنظر كند ؟\r\nو يا از اكثريت ناصالح ، ظاهر آيه ، احتمال دوم را تقويت مىكند ، زيرا اقليت صالح خيانتى نكرده‌اند كه مشمول عفو شوند ، ولى بطور مسلم اين گذشت و عفو در مورد آزارهايى است كه به شخص پيامبر ص رسانيدند نه در مسائل هدفى و اصولى اسلام كه در آنها گذشت معنى ندارد .\r\n\r\nتحريفات يهود\r\nاز مجموع آياتى كه در قرآن مجيد در باره تحريف يهود آمده است ، استفاده مىشود كه آنها به انواعى از تحريف در كتاب آسمانى خود دست مىزدند ، گاهى تحريف آنها تحريف معنوى بود ، يعنى عباراتى كه در كتاب آسمانى آنها نازل شده بود ، بر خلاف معنى واقعى آن تفسير مىكردند ، الفاظ را به صورت اصلى حفظ مىنمودند و معانى آن را دگرگون مىساختند ، و گاهى دست به تحريف لفظى مىزدند ، و از روى استهزاء بجاى اينكه بگويند سمعنا\r\n\r\n","description":"","footnote":"\r\n( 1 ) خائنة گرچه اسم فاعل است ولى در اينجا معنى مصدرى دارد و مساوى با خيانت است و در ادبيات عرب اين موضوع سابقه دارد كه اسم فاعل به معنى مصدرى مىآيد مانند عافية و خاطية ، و اين احتمال را نيز داده‌اند كه خائنة صفت طائفه مىباشد كه در تقدير است .\r\n","page_name":" 313 ","page_number":313},
  {"content":"\r\nو اطعنا ( شنيديم و اطاعت كرديم ) مىگفتند : سمعنا و عصينا ! ( شنيديم و مخالفت كرديم ! ) و گاهى دست به مخفى ساختن قسمتى از آيات الهى ميزدند ، آنچه را موافق ميلشان آشكار ، و آنچه بر خلاف ميلشان بود كتمان مىكردند ، حتى گاهى با وجود حاضر بودن كتاب آسمانى براى اغفال مردم دست روى قسمتى از آن مىگذاشتند ، كه طرف نتواند آن را بخواند چنان كه در ذيل آيه 41 سوره مائده در داستان « ابن صوريا » خواهد آمد .\r\n\r\nآيا خدا كسى را سنگدل مىكند ؟\r\nدر آيه مورد بحث ميخوانيم كه خداوند سنگدلى جمعى از يهود را به خود نسبت مىدهد و ميدانيم كه اين سنگدلى و عدم انعطاف در مقابل حق سرچشمه انحرافات و گناهانى مىشود ، در اينجا اين سؤال پيش مىآيد با اينكه فاعل اين كار خدا است چگونه اين اشخاص در برابر اعمال خود مسئولند و آيا اين يك نوع جبر نيست ؟\r\nبا دقت در آيات مختلف قرآن و حتى در آيه مورد بحث روشن مىشود كه در موارد بسيارى افراد بر اثر اعمال خلافشان از لطف خداوند و هدايت او محروم ميشوند و در حقيقت عملشان سرچشمه يك سلسله انحرافات فكرى و اخلاقى ميگردد ، كه گاه نمىتوانند خود را به هيچ وجه از عواقب آن بر كنار دارند ، اما از آنجا كه هر سببى اثرش به فرمان خدا است اين گونه آثار در قرآن به خداوند نسبت داده شده است ، مثلا در آيه مورد بحث ميفرمايد : چون پيمان شكنى كردند دلهاى آنها را سخت و غير قابل انعطاف ساختيم و در آيه 27 سوره ابراهيم ميفرمايد : وَيُضِلُّ اللَّه الظَّالِمِينَ ( خداوند ستمگران را گمراه مىكند ) و در آيه 77 سوره توبه در باره بعضى از پيمانشكنان ميفرمايد :\r\nفَأَعْقَبَهُمْ نِفاقاً فِي قُلُوبِهِمْ إِلى يَوْمِ يَلْقَوْنَه بِما أَخْلَفُوا اللَّه ما وَعَدُوه\r\n","description":"","footnote":"","page_name":" 314 ","page_number":314},
  {"content":"\r\nوَ بِما كانُوا يَكْذِبُونَ :\r\n« بخاطر پيمان شكنى و دروغشان خداوند نفاق را در دلهاى آنها قرار داد » - و نظير اين تعبيرات در قرآن فراوان است .\r\nروشن است كه اين آثار سوء كه از عمل خود انسان سرچشمه ميگيرد هيچگونه منافاتى با روح اختيار و آزادى اراده ندارد ، زيرا مقدمات آن بوسيله خود آنان فراهم شده است و آگاهانه در اين وادى گام نهاده‌اند و اينها محصولات قهرى اعمال خود آنها است و اين درست به آن مىماند كه كسى از روى عمد مشروبات الكلى بخورد و بهنگامى كه مست شد دست بجناياتى بزند ، درست است كه در حال مستى از خود اختيارى ندارد ولى چون آگاهانه مقدمات آن را فراهم ساخته و مىدانسته كه در حال مستى ممكن است چنين اعمالى از او سرزند مسئول اعمال خود خواهد بود ، آيا اگر در اينجا گفته شود چون آنها شراب خوردند ما عقلشان را گرفتيم و آنها را بر اثر اعمالشان بجنايات افكنديم ، آيا اين تعبير اشكالى دارد و يا مفهومش جبر است ؟\r\nخلاصه اينكه : تمام هدايتها و ضلالتها و مانند آن كه در قرآن به خداوند نسبت داده شده است حتما بخاطر مقدمات و اعمالى است كه قبلا از بندگان سر زده است و به دنبال آن استحقاق هدايت و يا ضلالت پيدا كرده‌اند ، و گر نه هيچگاه عدالت و حكمت خدا اجازه نخواهد داد كه بدون جهت يكى را به راه راست هدايت كنند و ديگرى را در گمراهى سرگردان سازند ( 1 ) .\r\n\r\n","description":"","footnote":"\r\n( 1 ) در جلد اول تفسير نمونه صفحه 51 نيز در اين باره توضيحات ديگرى داديم .\r\n","page_name":" 315 ","page_number":315},
  {"content":"\r\n\r\n[ سوره المائدة ‹ 5 › : آيه 14 
  ]\r\nوَ مِنَ الَّذِينَ قالُوا إِنَّا نَصارى أَخَذْنا مِيثاقَهُمْ فَنَسُوا حَظًّا مِمَّا ذُكِّرُوا بِه فَأَغْرَيْنا بَيْنَهُمُ الْعَداوَةَ وَالْبَغْضاءَ إِلى يَوْمِ الْقِيامَةِ وَسَوْفَ يُنَبِّئُهُمُ اللَّه بِما كانُوا يَصْنَعُونَ ‹ 14 ›\r\n\r\nترجمه :\r\n14 - و از كسانى كه ادعاى نصرانيت ( و يارى مسيح ) داشتند ( نيز ) پيمان گرفتيم ولى آنها قسمت قابل ملاحظه اى از آنچه به آنان تذكر داده شده بود بدست فراموشى سپردند ، لذا در ميان آنها تا دامنه قيامت عداوت و دشمنى افكنديم و خداوند در آينده آنها را از آنچه انجام داده‌اند ( و از نتايج آن ) آگاه خواهد ساخت .\r\n\r\nتفسير : دشمنان جاويدان\r\nدر آيه قبل سخن از پيمان شكنى بنى اسرائيل در ميان بود و در اين آيه به پيمان شكنى نصارى اشاره كرده ميفرمايد : « جمعى از كسانى كه ادعاى نصرانيت ميكنند ، با اينكه از آنها پيمان وفادارى گرفته بوديم ، دست به پيمان شكنى زدند و قسمتى از دستوراتى را كه به آنها داده شده بود بدست فراموشى سپردند » .\r\n( * ( وَمِنَ الَّذِينَ قالُوا إِنَّا نَصارى أَخَذْنا مِيثاقَهُمْ فَنَسُوا حَظًّا مِمَّا ذُكِّرُوا بِه ) * ) .\r\nآرى آنها نيز با خدا پيمان بسته بودند كه از حقيقت توحيد منحرف نشوند و دستورات الهى را بدست فراموشى نسپارند و نشانه‌هاى آخرين پيامبر را كتمان نكنند ، ولى آنها نيز به همان سرنوشت يهود گرفتار شدند ، با اين تفاوت كه\r\n","description":"","footnote":"","page_name":" 316 ","page_number":316},
  {"content":"\r\nقرآن در مورد يهود ميگويد : تنها عده كمى از آنان پاك و حقشناس بودند ولى در باره نصارى ميگويد : جمعى از آنان منحرف شدند ، از اين تعبير روشن مىشود كه منحرفان يهود بيشتر از منحرفان نصارى بوده‌اند .\r\nتاريخ اناجيل كنونى ميگويد كه تمام آنها ساليان دراز بعد از مسيح و بدست بعضى از مسيحيان نگاشته شده است و به همين دليل داراى تناقضهاى آشكارى است و اين نشان ميدهد كه آنها قسمتهاى قابل ملاحظه اى از آيات انجيل را به كلى فراموش كرده بودند ، وجود خرافات آشكار در اناجيل كنونى مانند داستان شرابسازى مسيح ( 1 ) كه بر خلاف حكم عقل و حتى پاره اى از آيات تورات و انجيل كنونى است و داستان مريم مجدليه ( 2 ) و امثال آن نيز روشنگر اين واقعيت است .\r\nضمنا بايد توجه داشت « نصارى » جمع « نصرانى » است و در اينكه علت نامگذارى مسيحيان به اين اسم چيست ، احتمالات مختلفى داده‌اند نخست اينكه بخاطر آن است كه عيسى ع در شهر « ناصره » در دوران كودكى پرورش يافت ، و نيز احتمال داده‌اند از « نصران » گرفته شده كه آن هم نام قريه اى است كه « نصارى » به آن علاقه خاصى داشته‌اند و نيز ممكن است انتخاب اين نام بخاطر آن باشد كه هنگامى كه مسيح ع ناصران و يارانى از مردم طلبيد ، آنها دعوت او را اجابت كردند همانطور كه قرآن ميگويد :\r\nكَما قالَ عِيسَى ابْنُ مَرْيَمَ لِلْحَوارِيِّينَ مَنْ أَنْصارِي إِلَى اللَّه قالَ الْحَوارِيُّونَ نَحْنُ أَنْصارُ اللَّه ( 3 ) .\r\nو از آنجا كه جمعى از آنها به گفته خود عمل نمىكردند و تنها مدعى يارى\r\n\r\n","description":"","footnote":"\r\n( 1 ) انجيل يوحنا - باب 2 جمله‌هاى 2 تا 12 .\r\n( 2 ) انجيل لوقا - باب 7 - جمله‌هاى 36 تا 47 .\r\n( 3 ) - سوره صف - آيه 14 .\r\n","page_name":" 317 ","page_number":317},
  {"content":"\r\nمسيح ع بودند قرآن در آيه مورد بحث ميگويد : * ( وَمِنَ الَّذِينَ قالُوا إِنَّا نَصارى ) * :\r\n« از كسانى كه ادعا مىكردند ما ياوران عيسى ع هستيم » ولى در اين ادعا ، صادق نبودند .\r\nسپس قرآن نتيجه اعمال مسيحيان را چنين شرح ميدهد كه به جرم اعمالشان تا دامنه قيامت در ميان آنها عداوت و دشمنى افكنديم .\r\n( * ( فَأَغْرَيْنا بَيْنَهُمُ الْعَداوَةَ وَالْبَغْضاءَ إِلى يَوْمِ الْقِيامَةِ ) * ) .\r\nو مجازات ديگر آنها كه در آخرين جمله آيه به آن اشاره شده اين است كه « در آينده خداوند نتائج اعمال آنها را بانها خبر خواهد داد و عملا با چشم خود خواهند ديد » .\r\n( * ( وَسَوْفَ يُنَبِّئُهُمُ اللَّه بِما كانُوا يَصْنَعُونَ ) * ) .\r\nدر اينجا به چند نكته بايد توجه داشت .\r\n1 - جمله « اغرينا » در اصل از ماده « اغراء » بمعنى چسبانيدن چيزى است و سپس بمعنى تشويق و وادار ساختن بكارى استعمال شده است زيرا سبب ارتباط افراد بهدفهاى معينى مىشود ، بنا بر اين مفهوم آيه فوق چنين است كه پيمان شكنى نصارى و خلافكاريهاى آنها سبب شد كه عوامل عداوت و دشمنى و بذر نفاق و اختلاف در ميان آنها پاشيده شود ( زيرا ميدانيم آثار اسباب تكوينى و طبيعى به خدا نسبت داده مىشود ) و هم اكنون كشمكشهاى فراوانى كه بين دول مسيحى وجود دارد و تا كنون سرچشمه دو جنگ جهانى شده و هم چنان دسته بنديهاى توام با عداوت و دشمنى در ميان آنها ادامه دارد ، علاوه بر اين ، اختلافات و عداوتهاى مذهبى در بين فرق مذهبى مسيحيت بقدرى زياد است كه هم اكنون نيز به كشتار يكديگر ادامه ميدهند .\r\nبعضى از مفسران نيز احتمال داده‌اند كه منظور ادامه عداوت و دشمنى بين يهود و نصارى تا پايان جهان مىباشد ولى ظاهر آيه همان بروز عداوت\r\n","description":"","footnote":"","page_name":" 318 ","page_number":318},
  {"content":"\r\nدر ميان مسيحيان است ( 1 ) و شايد نياز بتذكر نداشته باشد كه اين عاقبت دردناك منحصر بمسيحيان نيست اگر مسلمانان هم راه آنها را به پويند به همان سرنوشت گرفتار خواهند شد .\r\n2 - « عداوت » در اصل از ماده « عدو » بمعنى تجاوز مىآيد و « بغضاء » از ماده « بغض » بمعنى تنفر از چيزى است و ممكن است فرق ميان اين دو كلمه اين باشد كه « بغض » بيشتر جنبه « قلبى » دارد و « عداوت » جنبه « عملى » و يا لا اقل اعم از عملى و قلبى است .\r\n3 - از آيه فوق چنين بر ميايد كه طائفه نصارى بعنوان پيروان يك مذهب ( و يا يهود و نصارى هر دو ) تا پايان جهان در دنيا وجود خواهند داشت . در اينجا اين سؤال پيش ميايد كه از اخبار اسلامى چنين استفاده مىشود كه پس از ظهور مهدى ع در سرتاسر جهان يك آئين بيشتر نخواهد بود و آن آئين اسلام است ، و اين دو را چگونه ميتوان با هم جمع كرد ؟\r\nولى ممكن است كه مسيحيت ( و يا مسيحيت و آئين يهود ) به صورت يك اقليت بسيار ضعيف در جهان حتى در عصر مهدى باقى بماند ، زيرا ميدانيم در آن عصر نيز آزادى اراده انسانها از بين نمىرود و دين جنبه اجبارى پيدا نمىكند اگر چه اكثريت قاطع مردم جهان راه حق را ميابند و به آن مىگروند و مهمتر از همه اينكه حكومت روى زمين يك حكومت اسلامى خواهد بود .\r\n\r\n","description":"","footnote":"\r\n( 1 ) بنا بر اين ضمير « بينهم » به نصارى كه در آغاز آيه ذكر شده باز مىگردد .\r\n","page_name":" 319 ","page_number":319},
  {"content":"\r\n\r\n[ سوره المائدة ‹ 5 › : آيات 15 تا 16 
  ]\r\nيا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ كَثِيراً مِمَّا كُنْتُمْ تُخْفُونَ مِنَ الْكِتابِ وَيَعْفُوا عَنْ كَثِيرٍ قَدْ جاءَكُمْ مِنَ اللَّه نُورٌ وَكِتابٌ مُبِينٌ ‹ 15 › يَهْدِي بِه اللَّه مَنِ اتَّبَعَ رِضْوانَه سُبُلَ السَّلامِ وَيُخْرِجُهُمْ مِنَ الظُّلُماتِ إِلَى النُّورِ بِإِذْنِه وَيَهْدِيهِمْ إِلى صِراطٍ مُسْتَقِيمٍ ‹ 16 ›\r\n\r\nترجمه :\r\n15 - اى اهل كتاب پيامبر ما بسوى شما آمد و بسيارى از حقايق كتاب آسمانى را كه شما كتمان كرديد روشن مىسازد و از بسيارى از آن ( كه فعلا مورد نياز نبوده ) صرف نظر مىنمايد ، از طرف خدا نور و كتاب آشكارى بسوى شما آمد .\r\n16 - خداوند به بركت آن ، كسانى را كه از خشنودى او پيروى كنند به راههاى سلامت هدايت مىكند ، و از تاريكيها - به فرمان خود - به سوى روشنايى مىبرد ، و آنها را به راه راست رهبرى مىنمايد .\r\n\r\nتفسير :\r\nدر تعقيب آياتى كه در باره يهود و نصارى و پيمانشكنىهاى آنها بحث مىكرد ، اين آيه اهل كتاب را بطور كلى مخاطب قرار داده و از آنها دعوت بسوى اسلام مىكند ، اسلامى كه آئين آسمانى آنها را از خرافات پاك كرده و آنها را به راه راست ، راهى كه از هر گونه انحراف و كجى دور است ، هدايت مىنمايد .\r\nنخست ميگويد : « اى اهل كتاب فرستاده ما بسوى شما آمد ، تا بسيارى از حقايق كتب آسمانى را كه شما كتمان كرده بوديد آشكار سازد ، و در عين حال از بسيارى از آنها كه نيازى بذكر نبوده و مربوط به دورانهاى گذشته است\r\n","description":"","footnote":"","page_name":" 320 ","page_number":320},
  {"content":"\r\nصرف نظر مىكند « .\r\n( * ( يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ كَثِيراً مِمَّا كُنْتُمْ تُخْفُونَ مِنَ الْكِتابِ وَيَعْفُوا عَنْ كَثِيرٍ ) * ) .\r\nاز اين جمله چنين استفاده مىشود كه اهل كتاب حقايق زيادى را كتمان كردند ولى پيامبر اسلام ص آنچه مورد نياز كنونى مردم جهان بود ( مانند بيان حقيقت توحيد و پاكى انبياء از نسبتهاى ناروايى كه در كتب عهدين به آنها داده شده و حكم تحريم ربا و شراب و امثال آن را ) بيان نموده است ولى پاره اى از حقايقى كه مربوط به امتهاى پيشين و زمانهاى گذشته بوده و بيان آنها اثر قابل ملاحظه اى در تربيت اقوام كنونى نداشته از ذكر آنها صرف نظر شده است .\r\nسپس اشاره به اهميت و عظمت قرآن مجيد و اثرات عميق آن در هدايت و تربيت بشر كرده ميگويد : « از طرف خداوند نور و كتاب آشكارى بسوى شما آمد » .\r\n( * ( قَدْ جاءَكُمْ مِنَ اللَّه نُورٌ وَكِتابٌ مُبِينٌ ) * ) .\r\n« همان نورى كه خداوند بوسيله آن كسانى را كه در پى كسب خشنودى او باشند بطرق سلامت هدايت مىكند » .\r\n( * ( يَهْدِي بِه اللَّه مَنِ اتَّبَعَ رِضْوانَه سُبُلَ السَّلامِ ) * ) .\r\nو علاوه بر اين « آنها را از انواع ظلمتها و تاريكيها ( ظلمت شرك ، ظلمت جهل ، ظلمت پراكندگى و نفاق و . . . ) بسوى نور توحيد ، علم ، اتحاد رهبرى مىكند » .\r\n( * ( وَيُخْرِجُهُمْ مِنَ الظُّلُماتِ إِلَى النُّورِ بِإِذْنِه ) * ) .\r\nو از همه گذشته « آنها را بجاده مستقيم كه هيچگونه كجى در آن از نظر اعتقاد و برنامه عملى نيست هدايت مينمايد » .\r\n( * ( وَيَهْدِيهِمْ إِلى صِراطٍ مُسْتَقِيمٍ ) * ) .\r\n","description":"","footnote":"","page_name":" 321 ","page_number":321},
  {"content":"\r\nدر اينكه منظور از نور در آيه نخست شخص پيامبر اسلام ص است يا قرآن مجيد در ميان مفسران دو قول ديده مىشود ، ولى ملاحظه آيات مختلفى كه در قرآن مجيد وارد شده و « قرآن » را تشبيه به « نور » كرده ، نشان ميدهد كه نور در آيه فوق بمعنى قرآن است و بنا بر اين عطف كتاب مبين بر آن از قبيل عطف توضيحى است ، در سوره اعراف آيه 157 ميخوانيم .\r\nفَالَّذِينَ آمَنُوا بِه وَعَزَّرُوه وَنَصَرُوه وَاتَّبَعُوا النُّورَ الَّذِي أُنْزِلَ مَعَه أُولئِكَ هُمُ الْمُفْلِحُونَ :\r\n« كسانى كه بپيامبر ص ايمان آوردند و او را بزرگ داشتند و يارى كردند و از نورى كه همراه او نازل گرديده پيروى نمودند ، اهل نجات و رستگارى هستند » .\r\nو در سوره تغابن آيه 8 ميخوانيم .\r\nفَآمِنُوا بِاللَّه وَرَسُولِه وَالنُّورِ الَّذِي أَنْزَلْنا :\r\n« به خدا و پيامبرش و نورى كه نازل كرديم ايمان بياوريد و همچنين آيات متعدد ديگر ، در حالى كه اطلاق كلمه نور در قرآن بر شخص پيامبر ص ديده نميشود .\r\nعلاوه به اين مفرد بودن ضمير « به » در آيه بعد نيز اين موضوع را تاييد مىكند كه * ( نُورٌ وَكِتابٌ مُبِينٌ ) * اشاره به يك حقيقت است .\r\nالبته در روايات متعددى ميخوانيم كه نور به شخص امير مؤمنان على ع يا همه ائمه تفسير شده است ، ولى روشن است كه اين تفسير از قبيل ذكر « بطون » آيات است ، چون ميدانيم قرآن علاوه بر معنى ظاهر معانى باطنى دارد كه از آن به « بطون قرآن » تعبير مىشود ، اينكه گفتيم روشن است كه اين تفسيرها مربوط به بطون قرآن است دليلش اين است كه در آن زمان ائمه وجود نداشتند كه اهل كتاب دعوت به ايمان به آنها شده باشند .\r\nنكته ديگر اينكه : آيه دوم به كسانى كه در راه تحصيل رضاى خدا گام\r\n","description":"","footnote":"","page_name":" 322 ","page_number":322},
  {"content":"\r\nبرميدارند نويد ميدهد كه در پرتو قرآن سه نعمت بزرگ بانها داده مىشود نخست هدايت بجاده‌هاى سلامت ، سلامت فرد ، سلامت اجتماع ، سلامت روح و جان ، سلامت خانواده ، و سلامت اخلاق مىباشد ( و اينها همه جنبه عملى دارد ) .\r\nو ديگر خارج ساختن از ظلمتهاى كفر و بىدينى بسوى نور ايمان كه جنبه اعتقادى دارد .\r\nتمام اينها را در كوتاهترين و نزديكترين راه كه « صراط مستقيم » است و در جمله سوم بان اشاره شده انجام ميدهد .\r\nولى همه اين نعمتها نصيب كسانى مىشود كه از در تسليم و حقجويى در آيند و مصداق * ( مَنِ اتَّبَعَ رِضْوانَه ) * باشند و اما منافقان و افراد لجوج و آنها كه با حق دشمنى دارند ، هيچگونه بهره اى نخواهند برد همانطور كه ساير آيات قرآن گواهى ميدهند .\r\nو نيز همه اين آثار از اراده حتمى خداوند سرچشمه ميگيرد كه با كلمه « باذنه » بان اشاره شده است .\r\n","description":"","footnote":"","page_name":" 323 ","page_number":323},
  {"content":"\r\n\r\n[ سوره المائدة ‹ 5 › : آيه 17 
  ]\r\nلَقَدْ كَفَرَ الَّذِينَ قالُوا إِنَّ اللَّه هُوَ الْمَسِيحُ ابْنُ مَرْيَمَ قُلْ فَمَنْ يَمْلِكُ مِنَ اللَّه شَيْئاً إِنْ أَرادَ أَنْ يُهْلِكَ الْمَسِيحَ ابْنَ مَرْيَمَ وَأُمَّه وَمَنْ فِي الأَرْضِ جَمِيعاً وَلِلَّه مُلْكُ السَّماواتِ وَالأَرْضِ وَما بَيْنَهُما يَخْلُقُ ما يَشاءُ وَاللَّه عَلى كُلِّ شَيْءٍ قَدِيرٌ ‹ 17 ›\r\n\r\nترجمه :\r\n17 - بطور مسلم آنها كه گفتند خدا مسيح بن مريم است كافر شدند ، بگو اگر خدا بخواهد مسيح بن مريم و مادرش و همه كسانى را كه در روى زمين هستند هلاك كند چه كسى مىتواند جلوگيرى كند ؟ ( آرى ) براى خدا است حكومت آسمانها و زمين و آنچه در ميان آن دو قرار دارد ، هر چه بخواهد مىآفريند ( حتى انسانى از مادر و بدون پدر مانند مسيح ) و او بر هر چيزى قدرت دارد .\r\n\r\nتفسير : چگونه ممكن است مسيح ، خدا باشد ؟ !\r\nبراى تكميل بحثهاى گذشته در اين آيه شديدا به ادعاى الوهيت مسيح ع حمله شده و آن را يك كفر آشكار شمرده و ميگويد : « بطور مسلم كسانى كه گفتند : مسيح بن مريم خدا است كافر شدند و در حقيقت خدا را انكار كرده‌اند » .\r\n( * ( لَقَدْ كَفَرَ الَّذِينَ قالُوا إِنَّ اللَّه هُوَ الْمَسِيحُ ابْنُ مَرْيَمَ ) * ) .\r\nبراى روشن شدن مفهوم اين جمله بايد بدانيم كه مسيحيان چند ادعاى بى اساس در مورد خدا دارند نخست اينكه : عقيده به خدايان سه گانه دارند كه\r\n","description":"","footnote":"","page_name":" 324 ","page_number":324},
  {"content":"\r\nآيه 170 نساء به آن اشاره كرده و آن را ابطال مىكند .\r\nلا تَقُولُوا ثَلاثَةٌ انْتَهُوا خَيْراً لَكُمْ إِنَّمَا اللَّه إِله واحِدٌ ( 1 ) .\r\nديگر اينكه : آنها خداى آفريننده عالم هستى را يكى از خدايان سه گانه ميشمرند و به او خداى پدر ( 2 ) ميگويند ، قرآن اين عقيده را نيز در آيه 73 سوره مائده ابطال مىكند ( لَقَدْ كَفَرَ الَّذِينَ قالُوا إِنَّ اللَّه ثالِثُ ثَلاثَةٍ وَما مِنْ إِله إِلَّا إِله واحِدٌ ) كه تفسير آن بخواست خدا به زودى خواهد آمد .\r\nديگر اينكه خدايان سه گانه در عين تعدد حقيقى ، يكى هستند كه گاهى از آن تعبير به وحدت در تثليث مىشود ، و اين همان چيزى است كه در آيه فوق به آن اشاره شده كه آنها ميگويند خدا همان مسيح بن مريم و مسيح بن مريم همان خدا است ! و اين دو با روح القدس يك واحد حقيقى و در عين حال سه ذات متعدد ! را تشكيل ميدهند ! ! بنا بر اين هر يك از جوانب سه گانه تثليث كه بزرگترين انحراف مسيحيت است در يكى از آيات قرآن مورد بحث قرار گرفته ، و شديدا ابطال شده است ( توضيح بيشتر در باره بطلان عقيده تثليث را در ذيل آيه 171 سوره نساء در همين جلد مطالعه فرمائيد ) .\r\nاز آنچه در بالا گفتيم روشن مىشود اينكه بعضى از مفسران مانند « فخر رازى » در فهم آيه فوق گرفتار اشكال شده‌اند و چنين پنداشته‌اند كه هيچيك از نصارى با صراحت عقيده اتحاد خدا و مسيح را ابراز نميكنند بخاطر عدم احاطه كافى\r\n\r\n","description":"","footnote":"\r\n( 1 ) تفسير اين آيه در اوائل همين جلد گذشت .\r\n( 2 ) در منابع مسيحيت مىخوانيم « و خدا پدر خالق جميع كائنات است به واسطه پسر » ! ( قاموس كتاب مقدس ص 345 ) و نيز مىخوانيم : « خدا يعنى از خود بوجود آمده و آن اسم خالق جميع مخلوقات و حاكم كل كائنات مىباشد و او روحى است بى انتها و ازلى و در وجود و حكمت و قدرت و عدالت و كرامت بىتغيير و تبديل به انواع مختلفه » ( قاموس كتاب مقدس ص 344 ) .\r\n","page_name":" 325 ","page_number":325},
  {"content":"\r\nاو به كتب مسيحيت بوده است و گر نه منابع موجود مسيحيت با صراحت ، مساله « وحدت در تثليث » را بيان داشته است ولى شايد اين گونه كتابها در آن زمان به دست امثال فخر رازى نرسيده بوده است .\r\nسپس براى ابطال عقيده الوهيت مسيح ع قرآن چنين ميگويد : « اگر خدا بخواهد مسيح و مادرش مريم و تمام كسانى را كه در زمين زندگى ميكنند هلاك كند چه كسى ميتواند جلو آن را بگيرد » .\r\n( * ( قُلْ فَمَنْ يَمْلِكُ مِنَ اللَّه شَيْئاً إِنْ أَرادَ أَنْ يُهْلِكَ الْمَسِيحَ ابْنَ مَرْيَمَ وَأُمَّه وَمَنْ فِي الأَرْضِ جَمِيعاً ) * ) .\r\nاشاره به اينكه مسيح ع مانند مادرش مريم و مانند همه افراد بشر انسانى بيش نبود و بنا بر اين از نظر مخلوق بودن در رديف ساير مخلوقات است و به همين دليل فنا و نيستى در ذات او راه دارد و چنين چيزى كه نيستى براى او تصور مىشود چگونه ممكن است خداوند ازلى و ابدى باشد ؟ ! .\r\nو يا به تعبير ديگر اگر مسيح ع خدا باشد آفريدگار جهان نميتواند او را هلاك كند و به اين ترتيب قدرتش محدود خواهد بود و چنين كسى نميتواند خدا باشد زيرا قدرت خدا مانند ذاتش نامحدود است ( دقت كنيد ) .\r\nتكرار كلمه مسيح ابن مريم در اين آيه شايد براى اشاره به اين حقيقت است كه خود شما معترفيد كه مسيح ع فرزند مريم بود و از مادرى متولد شد ، روزى جنين بود و روزى ديگرى طفل نوزاد و تدريجا پرورش يافت و بزرگ شد ، آيا خدا ممكن است در محيط كوچكى همچون رحم مادر جاى گيرد و اينهمه تغييرات و تحولات پيدا كند و نياز بمادر در دوران جنينى و در دوران شيرخوارگى داشته باشد ؟ ! .\r\nقابل توجه اينكه آيه فوق غير از ذكر عيسى ع نام مادر او را هم بالخصوص با كلمه « و امه » ميبرد و به اين ترتيب مادر مسيح ع را از ميان ساير مردم روى زمين مشخص مىكند ، ممكن است اين تعبير بخاطر آن باشد كه مسيحيان\r\n","description":"","footnote":"","page_name":" 326 ","page_number":326},
  {"content":"\r\nبهنگام پرستش ، مادر او را هم مىپرستند ، و هم اكنون در كليساها از جمله مجسمه هايى كه در برابر آن تعظيم و پرستش ميكنند مجسمه مريم است و در آيه 116 سوره مائده نيز به اين مطلب اشاره شده :\r\nوَ إِذْ قالَ اللَّه يا عِيسَى ابْنَ مَرْيَمَ أَ أَنْتَ قُلْتَ لِلنَّاسِ اتَّخِذُونِي وَأُمِّي إِلهَيْنِ مِنْ دُونِ اللَّه :\r\n« در روز رستاخيز خداوند ميگويد : اى عيسى ابن مريم آيا تو به مردم گفتى كه من و مادرم را علاوه بر خدا پرستش كنيد » ؟ ! .\r\nو در پايان آيه پاسخى به گفتار آنهايى كه تولد مسيح را بدون پدر دليلى بر الوهيت او ميگيرند داده و ميگويد : « خداوند حكومت آسمانها و زمين و آنچه را ميان اين دو است در اختيار دارد هر گونه مخلوقى بخواهد مىآفريند ( خواه انسانى بدون پدر و مادر مانند آدم ، و خواه انسانى از پدر و مادر مانند انسانهاى معمولى ، و خواه فقط از مادر مانند مسيح ، اين تنوع خلقت دليل بر قدرت او است و دليل بر هيچ چيز ديگر نيست ) و خداوند بر هر چيزى توانا است » .\r\n( * ( وَلِلَّه مُلْكُ السَّماواتِ وَالأَرْضِ وَما بَيْنَهُما يَخْلُقُ ما يَشاءُ وَاللَّه عَلى كُلِّ شَيْءٍ قَدِيرٌ ) * ) .\r\n","description":"","footnote":"","page_name":" 327 ","page_number":327},
  {"content":"\r\n\r\n[ سوره المائدة ‹ 5 › : آيه 18 
  ]\r\nوَ قالَتِ الْيَهُودُ وَالنَّصارى نَحْنُ أَبْناءُ اللَّه وَأَحِبَّاؤُه قُلْ فَلِمَ يُعَذِّبُكُمْ بِذُنُوبِكُمْ بَلْ أَنْتُمْ بَشَرٌ مِمَّنْ خَلَقَ يَغْفِرُ لِمَنْ يَشاءُ وَيُعَذِّبُ مَنْ يَشاءُ وَلِلَّه مُلْكُ السَّماواتِ وَالأَرْضِ وَما بَيْنَهُما وَإِلَيْه الْمَصِيرُ ‹ 18 ›\r\n\r\nترجمه :\r\n18 - يهود و نصارى مىگفتند ما فرزندان خدا و دوستان ( خاص ) او هستيم ، بگو : پس چرا شما را در برابر گناهانتان مجازات مىكند ؟ ، بلكه شما انسانى هستيد از مخلوقات او ، هر كس را بخواهد ( و شايسته ببيند ) مىبخشد ، و هر كس را بخواهد ( و شايسته بداند ) مجازات مىكند ، و حكومت آسمانها و زمين و آنچه در ميان آنها است از آن او است ، و بازگشت همه موجودات به سوى اوست .\r\n\r\nتفسير :\r\nدر تكميل بحثهاى گذشته در باره يهود و نصارى در اين آيه به يكى از ادعاهاى بى اساس و امتيازات موهومى كه آنها داشتند اشاره كرده ميگويد :\r\n« يهود و نصارى گفتند : ما فرزندان خدا و دوستان او هستيم » ! ( * ( وَقالَتِ الْيَهُودُ وَالنَّصارى نَحْنُ أَبْناءُ اللَّه وَأَحِبَّاؤُه ) * ) ! اين تنها امتياز موهومى نيست كه آنها براى خود قائل شدند ، بلكه در آيات قرآن بارها به اين گونه ادعاهاى آنان اشاره شده است ، در آيه 111 سوره بقره ادعاى آنها را در باره اينكه غير از آنان كسى داخل بهشت نميشود و بهشت مخصوص يهود و نصارى است بيان كرده و ابطال مىنمايد و در آيه 80 سوره\r\n","description":"","footnote":"","page_name":" 328 ","page_number":328},
  {"content":"\r\nبقره ادعاى يهود را دائر بر اينكه آتش دوزخ جز ايام معدودى به آنان نمىرسد ذكر نموده و آنها را سرزنش مىكند و در آيه فوق به ادعاى موهوم فرزندى خدا و دوستى خاص او اشاره شده است .\r\nشك نيست كه آنها خود را حقيقتا فرزند خدا نميدانستند تنها مسيحيان ، عيسى را فرزند حقيقى خدا ميدانند و به آن تصريح ميكنند ( 1 ) .\r\nولى منظورشان از انتخاب اين نام و عنوان براى خود اين بوده كه بگويند رابطه خاصى با خدا دارند و گويا هر كس در نژاد آنها و يا جزء جمعيت آنها ميشد بدون اينكه انجام اعمال صالحى داده باشد ، خود به خود ، از دوستان و گروه فرزندان خدا مىشد ! ( 2 ) اما ميدانيم كه قرآن با تمام اين امتيازات موهوم مبارزه مىكند و امتياز هر انسانى را تنها در ايمان و عمل صالح و پرهيزگارى او ميشمرد ، لذا در آيه فوق براى ابطال اين ادعا چنين ميگويد : « بگو پس چرا شما را در مقابل گناهانتان مجازات مىكند » ؟ ( * ( قُلْ فَلِمَ يُعَذِّبُكُمْ بِذُنُوبِكُمْ ) * ) .\r\nيعنى شما خودتان اعتراف داريد كه لا اقل مدتى كوتاه مجازات خواهيد شد ، اين مجازات گناهكاران نشانه آن است كه شما ادعاى ارتباط فوق العاده با خدا ميكنيد تا آنجا كه خود را دوستان بلكه فرزندان خدا مىشماريد ، اين ادعايى بى اساس است . بعلاوه تاريخ شما نشان ميدهد كه گرفتار يك سلسله مجازاتها و كيفرهاى الهى در همين دنيا نيز شده‌ايد و اين دليل ديگرى بر بطلان ادعاى شما است .\r\n\r\n","description":"","footnote":"\r\n( 1 ) منابع مسيحيت مىگويد : « لفظ پسر خدا يكى از القاب منجى و فادى ما است كه بر شخص ديگر اطلاق نمىشود مگر در جايى كه از قرائن معلوم شود كه قصد از پسر حقيقى خدا نيست » ! ( قاموس كتاب مقدس ص 345 ) .\r\n( 2 ) اخيرا گروهى در محيط ما شروع به يك نوع تبليغات مسيحيگرى كرده بودند و نام خود را « گروه فرزند خدا » ! گذاشته بودند .\r\n","page_name":" 329 ","page_number":329},
  {"content":"\r\nسپس براى تاكيد مطلب اضافه مىكند : « شما بشرى هستيد از مخلوقات خدا ، همانند ساير انسانها » ( * ( بَلْ أَنْتُمْ بَشَرٌ مِمَّنْ خَلَقَ ) * ) .\r\nو اين يك قانون عمومى است كه « خدا هر كه را بخواهد ( و شايسته ببيند ) مىبخشد و هر كه را بخواهد ( و مستحق ببيند ) كيفر ميدهد » .\r\n( * ( يَغْفِرُ لِمَنْ يَشاءُ وَيُعَذِّبُ مَنْ يَشاءُ ) * ) .\r\nاز اين گذشته همه مخلوق خدا هستند و بنده و مملوك او ، بنا بر اين نام فرزند خدا بر كسى گذاشتن منطقى نيست .\r\n( * ( وَلِلَّه مُلْكُ السَّماواتِ وَالأَرْضِ وَما بَيْنَهُما ) * ) .\r\n« و سرانجام هم تمام مخلوقات بسوى او باز ميگردند » ( * ( وَإِلَيْه الْمَصِيرُ ) * ) .\r\nدر اينجا سؤالى پيش مىآيد كه در كجا يهود و نصارى دعوى فرزندى خدا كردند ( هر چند فرزند در اينجا بمعنى مجازى باشد نه معنى حقيقى ) .\r\nدر پاسخ اين سؤال بايد توجه داشت كه در اناجيل كنونى اين تعبير مكرر ديده مىشود از جمله در انجيل يوحنا باب 8 جمله 41 به بعد از زبان عيسى خطاب به يهود ميخوانيم : « شما كارهاى پدر خود را ميكنيد ( يهوديان ) به او گفتند :\r\nما از زنا متولد نشده‌ايم يك پدر داريم كه خدا است ! ، عيسى ايشان را گفت كه اگر خدا پدر شما مىبود مرا دوست ميداشتيد « در روايات اسلامى نيز در حديثى از ابن عباس ميخوانيم كه پيغمبر ص جمعى از يهود را بدين اسلام دعوت كرد و آنها را از مجازات خدا بيم داد گفتند : چگونه ما را از كيفر خدا ميترسانى در حالى كه ما فرزندان خدا و دوستهاى او هستيم ! ( 1 ) .\r\nدر تفسير مجمع البيان در ذيل آيه مورد بحث ، نيز حديثى شبيه حديث فوق نقل شده كه جمعى از يهود در برابر تهديد پيامبر ص به مجازات الهى گفتند : ما را تهديد مكن زيرا ما فرزندان خدا و دوستان او هستيم ، اگر خشم\r\n\r\n","description":"","footnote":"\r\n( 1 ) تفسير فخر رازى جلد 11 صفحه 192 .\r\n","page_name":" 330 ","page_number":330},
  {"content":"\r\nبر ما كند همانند خشمى است كه انسان نسبت به فرزند خود دارد يعنى به زودى اين خشم فرو مىنشيند ! .\r\n\r\n[ سوره المائدة ‹ 5 › : آيه 19 
  ]\r\nيا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ عَلى فَتْرَةٍ مِنَ الرُّسُلِ أَنْ تَقُولُوا ما جاءَنا مِنْ بَشِيرٍ وَلا نَذِيرٍ فَقَدْ جاءَكُمْ بَشِيرٌ وَنَذِيرٌ وَاللَّه عَلى كُلِّ شَيْءٍ قَدِيرٌ ‹ 19 ›\r\n\r\nترجمه :\r\n19 - اى اهل كتاب ! رسول ما به سوى شما آمد در حالى كه بدنبال « فترت » ميان پيامبران ، حقايق را براى شما بيان مىكند مبادا ( روز قيامت بگوئيد نه بشارت دهنده اى به سوى ما آمد ، و نه بيم دهنده اى ، ( هم اكنون پيامبر ) بشارت دهنده و بيم دهنده به سوى شما آمد و خداوند بر همه چيز توانا است .\r\n\r\nتفسير :\r\nباز در اين آيه روى سخن به اهل كتاب است : « اى اهل كتاب و اى يهود و نصارى پيامبر ما بسوى شما آمد و در عصرى كه ميان پيامبران الهى فترت و فاصله اى واقع شده بود حقايق را براى شما بيان كرد ، مبادا بگوئيد از طرف خدا بشارت دهنده و بيم دهنده بسوى ما نيامد » .\r\n( * ( يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ عَلى فَتْرَةٍ مِنَ الرُّسُلِ أَنْ تَقُولُوا ما جاءَنا مِنْ بَشِيرٍ وَلا نَذِيرٍ ) * ) .\r\nآرى « بشير » و « نذير » يعنى پيامبر اسلام ص كه افراد با ايمان و نيكوكار را به رحمت و پاداش الهى بشارت داده و افراد بىايمان و گنهكار و آلوده را از كيفرهاى الهى بيم ميدهد بسوى شما آمد ( * ( فَقَدْ جاءَكُمْ بَشِيرٌ وَنَذِيرٌ ) * ) .\r\n","description":"","footnote":"","page_name":" 331 ","page_number":331},
  {"content":"\r\n« فترت » در اصل بمعنى سكون و آرامش است و به فاصله ميان دو جنبش و حركت يا دو كوشش و نهضت و انقلاب نيز گفته مىشود .\r\nو از آنجا كه در فاصله ميان « موسى » ع و « مسيح » ع پيامبران و رسولانى وجود داشتند ، اما در ميان حضرت مسيح و پيغمبر اسلام ص به اين شكل نبود ، قرآن اين دوران را دوران « فترت رسل » ناميده است ، و ميدانيم كه در ميان دوران مسيح و بعثت پيامبر ص حدود ششصد سال فاصله بود « .\r\nولى طبق آنچه در قرآن به آن اشاره شده ( در سوره يس آيه 14 ) و طبق آنچه مفسران اسلامى گفته‌اند حد اقل در ميان اين دو پيامبر ، سه نفر از رسولان آمده‌اند و بعضى عدد آنها را چهار نفر ميدانند ، اما در هر حال ميان وفات آن رسولان و پيامبر اسلام ص فاصله اى وجود داشت و به همين دليل در قرآن از آن به عنوان دوران « فترت » ياد شده است .\r\n\r\nسؤال :\r\nدر اينجا ممكن است گفته شود ، طبق عقيده ما ، جامعه انسانيت لحظه اى از نماينده خدا و فرستادگان او خالى نخواهد شد چگونه ممكن است چنين فترتى وجود داشته باشد ؟\r\n\r\nپاسخ :\r\nبايد توجه داشت كه قرآن ميگويد على فترة الرسل يعنى رسولانى در اين\r\n\r\n","description":"","footnote":"\r\n( 1 ) بعضى فاصله ميان اين دو پيامبر بزرگ را كمتر از ششصد سال و بعضى بيشتر از ششصد سال و بنا به گفته بعضى فاصله ميان ولادت مسيح ع و هجرت پيامبر اسلام ص به سال رومى ششصد و بيست و يك سال و صد و نود و پنج روز است ( تفسير ابو الفتوح رازى جلد 4 پاورقى صفحه 154 . نوشته مرحوم شعرانى ) .\r\n","page_name":" 332 ","page_number":332},
  {"content":"\r\nدوران نبودند اما هيچ مانعى ندارد كه اوصياى آنها وجود داشته باشند .\r\nبه تعبير بهتر « رسولان » ، آنهايى بودند كه دست به تبليغات وسيع و دامنه دارى ميزدند ، مردم را بشارت و انذار ميدادند ، سكوت و خاموشى اجتماعات را در هم مىشكستند ، و صداى خود را به گوش همگان ميرساندند ، ولى اوصياى آنها همگى چنين ماموريتى را نداشتند و حتى گاهى ممكن است آنها بخاطر يك سلسله عوامل اجتماعى در ميان مردم بطور پنهان زندگى داشته باشند .\r\nعلى ع در يكى از بياناتش در نهج البلاغه ميفرمايد :\r\nاللهم بلى لا تخلو الارض من قائم للَّه بحجة اما ظاهرا مشهورا او خائفا مغمورا لئلا تبطل حجج اللَّه و بيناته يحفظ اللَّه بهم حججه و بيناته حتى يودعوها نظرائهم و يزرعوها فى قلوب اشباههم .\r\n« آرى روى زمين هرگز از كسى كه قيام به حجت الهى كند خالى نخواهد ماند خواه آشكار و مشهور باشد يا پنهان و ناشناخته ، براى اينكه احكام و دستورات و دلائل و نشانه‌هاى خداوند از ميان نرود ( و آنها را از تحريف و دستبرد مصون دارند ) . . . خداوند بوسيله آنها دلائل و نشانه‌هاى خود را حفظ مىكند تا به افرادى همانند خود بسپارند و بذر آن را در دلهاى كسانى شبيه خود بيفشانند . . . ( 1 )\r\nروشن است هنگامى كه رسولان انقلابى و مبلغان موجافكن در ميان جامعه نباشند تدريجا خرافات و وسوسه‌هاى شيطانى و تحريفها و بىخبرى از تعليمات الهى گسترش مييابد ، اينجا است كه ممكن است جمعى وضع موجود را عذر و بهانه اى براى فرار از زير بار مسئوليتها بپندارند ، در اين موقع خداوند بوسيله مردان آسمانى اين عذر و بهانه‌ها را قطع مينمايد .\r\nو در پايان آيه ميفرمايد : « خداوند بر هر چيز توانا است » ( * ( وَاللَّه عَلى كُلِّ شَيْءٍ قَدِيرٌ ) * ) .\r\nيعنى مبعوث ساختن پيامبران و برانگيختن جانشينان آنها براى نشر دعوت حق در برابر قدرت او ساده و آسان است .\r\n\r\n","description":"","footnote":"\r\n( 1 ) نهج البلاغه كلمات قصار كلمه 147 .\r\n","page_name":" 333 ","page_number":333},
  {"content":"\r\n\r\n[ سوره المائدة ‹ 5 › : آيات 20 تا 26 
  ]\r\nوَ إِذْ قالَ مُوسى لِقَوْمِه يا قَوْمِ اذْكُرُوا نِعْمَتَ اللَّه عَلَيْكُمْ إِذْ جَعَلَ فِيكُمْ أَنْبِياءَ وَجَعَلَكُمْ مُلُوكاً وَآتاكُمْ ما لَمْ يُؤْتِ أَحَداً مِنَ الْعالَمِينَ ‹ 20 › يا قَوْمِ ادْخُلُوا الأَرْضَ الْمُقَدَّسَةَ الَّتِي كَتَبَ اللَّه لَكُمْ وَلا تَرْتَدُّوا عَلى أَدْبارِكُمْ فَتَنْقَلِبُوا خاسِرِينَ ‹ 21 › قالُوا يا مُوسى إِنَّ فِيها قَوْماً جَبَّارِينَ وَإِنَّا لَنْ نَدْخُلَها حَتَّى يَخْرُجُوا مِنْها فَإِنْ يَخْرُجُوا مِنْها فَإِنَّا داخِلُونَ ‹ 22 › قالَ رَجُلانِ مِنَ الَّذِينَ يَخافُونَ أَنْعَمَ اللَّه عَلَيْهِمَا ادْخُلُوا عَلَيْهِمُ الْبابَ فَإِذا دَخَلْتُمُوه فَإِنَّكُمْ غالِبُونَ وَعَلَى اللَّه فَتَوَكَّلُوا إِنْ كُنْتُمْ مُؤْمِنِينَ ‹ 23 › قالُوا يا مُوسى إِنَّا لَنْ نَدْخُلَها أَبَداً ما دامُوا فِيها فَاذْهَبْ أَنْتَ وَرَبُّكَ فَقاتِلا إِنَّا هاهُنا قاعِدُونَ ‹ 24 ›\r\nقالَ رَبِّ إِنِّي لا أَمْلِكُ إِلَّا نَفْسِي وَأَخِي فَافْرُقْ بَيْنَنا وَبَيْنَ الْقَوْمِ الْفاسِقِينَ ‹ 25 › قالَ فَإِنَّها مُحَرَّمَةٌ عَلَيْهِمْ أَرْبَعِينَ سَنَةً يَتِيهُونَ فِي الأَرْضِ فَلا تَأْسَ عَلَى الْقَوْمِ الْفاسِقِينَ ‹ 26 ›\r\n\r\nترجمه :\r\n20 - ( به ياد آوريد ) هنگامى را كه موسى به قوم خود گفت اى قوم ! نعمت خدا را بر خود متذكر شويد هنگامى كه در ميان شما پيامبرانى قرار داد ( و زنجير استعمار فرعونى را شكست ) و شما را صاحب اختيار خود قرار داد و به شما چيزهايى بخشيد كه به هيچيك از جهانيان نداده بود .\r\n21 - اى قوم ! به سرزمين مقدسى كه خداوند براى شما مقرر داشته وارد شويد و به پشت سر خود باز نگرديد ( و عقبنشينى نكنيد ) كه زيانكار خواهيد شد .\r\n22 - گفتند اى موسى در آن ( سرزمين ) جمعيتى ستمگرند و ما هرگز وارد آن نمىشويم تا آنها خارج شوند ، اگر آنها از آن خارج شوند ما وارد خواهيم شد ! 23 - دو نفر از مردانى كه از خدا مىترسيدند و خداوند به آنها نعمت ( عقل و ايمان و\r\n","description":"","footnote":"","page_name":" 334 ","page_number":334},
  {"content":"\r\nشهامت ) داده بود گفتند شما وارد دروازه شهر آنان شويد هنگامى كه وارد شديد پيروز خواهيد شد و بر خدا توكل كنيد اگر ايمان داريد .\r\n24 - ( بنى اسرائيل ) گفتند اى موسى تا آنها در آنجا هستند ما هرگز وارد آن نخواهيم شد ، تو و پروردگارت برويد و ( با آنان ) جنگ كنيد ، ما همين جا نشسته‌ايم ! ! .\r\n25 - ( موسى ) گفت پروردگارا ! من تنها اختيار خودم و برادرم را دارم ، ميان من و اين جمعيت گنهكار جدايى بيفكن ! .\r\n26 - خداوند ( به موسى ) فرمود : اين سرزمين تا چهل سال بر آنها ممنوع است ( و به آن نخواهند رسيد ) پيوسته در زمين سرگردان خواهند بود و در باره ( سرنوشت ) اين جمعيت گنهكار غمگين مباش .\r\n\r\nتفسير : بنى اسرائيل و سرزمين مقدس\r\nدر اين آيات براى زنده كردن روح حقشناسى در يهود ، و بيدار كردن و جدان آنها در برابر خطاهايى كه در گذشته مرتكب شدند ، تا به فكر جبران بيفتند ، نخست چنين مىگويد ، « به خاطر بياوريد زمانى را كه موسى به پيروان خود گفت : اى بنى اسرائيل نعمتهايى را كه خدا به شما ارزانى داشته است فراموش نكنيد » .\r\n( * ( وَإِذْ قالَ مُوسى لِقَوْمِه يا قَوْمِ اذْكُرُوا نِعْمَتَ اللَّه عَلَيْكُمْ ) * ) .\r\nروشن است كه كلمه « * ( نِعْمَتَ اللَّه ) * » همه مواهب و نعمتهاى پروردگار را شامل مىشود ولى بدنبال آن اشاره به سه قسمت مهم از آنها كرده است .\r\nنخست نعمت وجود پيامبران و رهبران فراوان در ميان آنها است كه بزرگترين موهبت الهى در باره آنان بود ( * ( إِذْ جَعَلَ فِيكُمْ أَنْبِياءَ ) * ) تا آنجا كه ميگويند تنها در زمان موسى بن عمران بالغ بر هفتاد پيامبر وجود داشت و تمام\r\n","description":"","footnote":"","page_name":" 335 ","page_number":335},
  {"content":"\r\nهفتاد نفرى كه با او به كوه طور رفتند در زمره پيامبران قرار گرفتند .\r\nدر پرتو اين نعمت بود كه از دره هولناك شرك و بتپرستى و گوساله پرستى رهايى يافتند و از انواع خرافات و موهومات و زشتيها و پليديها نجات پيدا كردند ، و اين بزرگترين نعمت معنوى در حق آنها بود .\r\nسپس به بزرگترين موهبت مادى كه بنوبه خود مقدمه مواهب معنوى نيز مىباشد اشاره كرده ميفرمايد : « شما را صاحب اختيار جان و مال و زندگى خود قرار داد » ( * ( وَجَعَلَكُمْ مُلُوكاً ) * ) .\r\nزيرا بنى اسرائيل ساليان دراز در زنجير اسارت و بردگى فرعون و فرعونيان بودند و هيچگونه « اختيارى » از خود نداشتند ، و با آنها همچون حيوانات اسير معامله ميشد ، خداوند به بركت قيام موسى بن عمران زنجيرهاى بردگى و استعمار را از دست و پاى آنها گشود و آنها را صاحب اختيار هستى و زندگى خود ساخت .\r\nبعضى چنين پنداشته‌اند كه منظور از « ملوك » در اينجا « سلاطين و پادشاهانى » است كه از بنى اسرائيل برخاستند .\r\nدر حالى كه ميدانيم بنى اسرائيل تنها در دوران كوتاهى داراى حكومت و سلطنت بودند و به علاوه تنها بعضى از آنها به چنين مقامى رسيدند ، در حالى كه آيه فوق ميگويد : « و جعلكم ملوكا » : « خداوند همه شما را اين مقام داد » ، از اين روشن مىشود كه منظور از آيه همان است كه در بالا گفتيم .\r\nگذشته از اين « ملك » ( بر وزن الف ) در لغت هم به معنى سلطان و زمامدار آمده و هم به معنى كسى كه مالك و صاحب اختيار چيزى است ( 1 ) .\r\nدر حديثى در تفسير در المنثور از پيامبر ص چنين نقل شده است :\r\n\r\n","description":"","footnote":"\r\n( 1 ) در كتب لغت مىخوانيم : الملك من كان له الملك و الملك هو ما يملكه الانسان و يتصرف به - او - العظمة و السلطة : « ملك كسى است كه ملك داشته و ملك كليه چيزهايى است كه انسان مالك آن مىشود و در آن تصرف مىكند .\r\n","page_name":" 336 ","page_number":336},
  {"content":"\r\nكانت بنو اسرائيل اذا كان لاحدهم خادم و دابة و امراة كتب ملكا\r\n: « هنگامى كه كسى از بنى اسرائيل داراى همسر و خدمتكار و مركب بود ، به او ملك ميگفتند » ( 1 ) .\r\nو در آخر آيه بطور كلى بنعمتهاى مهم و برجسته اى كه در آن زمان به احدى داده نشده بود اشاره فرموده ميگويد : « به شما چيزهايى داد كه به احدى از عالميان نداد » .\r\n( * ( وَآتاكُمْ ما لَمْ يُؤْتِ أَحَداً مِنَ الْعالَمِينَ ) * ) اين نعمتهاى متنوع ، فراوان بودند ، از جمله نجات معجزه آسا از چنگال فرعونيان و شكافته شدن دريا براى آنها و استفاده كردن از غذاى مخصوصى بنام من و سلوى كه شرح آن در جلد اول ذيل آيه 57 سوره بقره گذشت و مانند آنها .\r\nسپس در آيه بعد جريان ورود بنى اسرائيل را به سرزمين مقدس چنين بيان مىكند : « موسى به قوم خود چنين گفت كه شما بسرزمين مقدسى كه خداوند برايتان مقرر داشته است وارد شويد ، و براى ورود به آن از مشكلات نترسيد و از فداكارى مضايقه نكنيد ، اگر به اين فرمان پشت كنيد زيان خواهيد ديد » .\r\n( * ( يا قَوْمِ ادْخُلُوا الأَرْضَ الْمُقَدَّسَةَ الَّتِي كَتَبَ اللَّه لَكُمْ وَلا تَرْتَدُّوا عَلى أَدْبارِكُمْ فَتَنْقَلِبُوا خاسِرِينَ ) * ) .\r\nدر اينكه « ارض مقدسة » كه در آيه فوق به آن اشاره شده چه نقطه اى است ، مفسران گفتگو بسيار كرده‌اند بعضى آن را سرزمين بيت المقدس و بعضى شام و بعضى ديگر اردن يا فلسطين يا سرزمين طور ، مىدانند ، اما بعيد نيست كه منظور از سرزمين مقدس تمام منطقه شامات باشد كه با همه اين احتمالات سازگار است ، زيرا اين منطقه به گواهى تاريخ مهد پيامبران الهى\r\n\r\n","description":"","footnote":"\r\n( 1 ) الميزان جلد 5 صفحه 319 - در تفسير طبرى جلد 6 صفحه 108 نيز نقل شده است .\r\n","page_name":" 337 ","page_number":337},
  {"content":"\r\nو سرزمين ظهور اديان بزرگ ، و در طول تاريخ مدتها مركز توحيد و خداپرستى و نشر تعليمات انبياء بوده و به همين جهت نام سرزمين مقدس براى آن انتخاب شده است اگر چه گاهى به خصوص منطقه بيت المقدس نيز اين نام اطلاق مىشود ( همانطور كه در جلد اول صفحه 183 توضيح داده شد ) .\r\nو از جمله * ( كَتَبَ اللَّه لَكُمْ ) * استفاده مىشود كه خداوند چنين مقرر داشته بود كه بنى اسرائيل در اين سرزمين مقدس به آرامش و رفاه زندگى كنند ( مشروط به اينكه آن را از لوث شرك و بتپرستى پاك سازند و خودشان نيز از تعليمات انبيا منحرف نشوند ) اما اگر اين دستور را به كار نبندند زيانهاى سنگينى دامان آنها را خواهد گرفت .\r\nبنا بر اين اگر ملاحظه ميكنيم كه نسلى از بنى اسرائيل كه اين آيه خطاب به آنها بود بالآخره موفق به ورود در اين سرزمين مقدس نشدند بلكه چهل سال در بيابان سرگردان ماندند و نسل آينده آنها اين توفيق را يافت منافاتى با جمله « * ( كَتَبَ اللَّه لَكُمْ ) * » ( خداوند براى شما مقرر داشته ) ندارد ، زيرا اين تقدير مشروط بشرائطى بود كه آنها انجام ندادند همانطور كه در آيات بعد استفاده مىشود .\r\nاما بنى اسرائيل در برابر اين پيشنهاد موسى - همانطور كه روش افراد ضعيف و ترسو و بى اطلاع است كه مايلند همه پيروزيها در سايه تصادفها و يا معجزات براى آنها فراهم شود و به اصطلاح لقمه را بگيرند و در دهانشان بگذارند « به او گفتند : اى موسى ! تو كه ميدانى در اين سرزمين جمعيتى جبار و زورمند زندگى مىكنند و ما هرگز در آن گام نخواهيم گذاشت تا آنها اين سرزمين را تخليه كرده و بيرون روند ، هنگامى كه آنها خارج شوند ما فرمان تو را اطاعت خواهيم كرد و گام در اين سرزمين مقدس خواهيم گذاشت » .\r\n( * ( قالُوا يا مُوسى إِنَّ فِيها قَوْماً جَبَّارِينَ ) * ( 1 ) * ( وَإِنَّا لَنْ نَدْخُلَها حَتَّى يَخْرُجُوا مِنْها فَإِنْ يَخْرُجُوا مِنْها فَإِنَّا داخِلُونَ ) * ) .\r\n\r\n","description":"","footnote":"\r\n( 1 ) بايد توجه داشت كه واژه « جبار » در اصل از ماده « جبر » بمعنى اصلاح كردن چيزى است كه توام با فشار و قهر باشد ، به همين جهت بستن استخوان شكسته را « جبر » مىگويند ولى بعدا از يك سو به هر نوع جبران و از سوى ديگر به هر نوع قهر و غلبه اطلاق شده است ( و اگر به خداوند نام « جبار » اطلاق مىشود يا بخاطر تسلط او بر همه چيز است و يا بخاطر اصلاح كردن هر موجود نيازمند به اصلاحى است ) .\r\n","page_name":" 338 ","page_number":338},
  {"content":"\r\nاين پاسخ بنى اسرائيل به خوبى نشان ميدهد كه استعمار فرعونى در طول ساليان دراز چه اثر شومى روى نسل آنها گذارده بود ، و كلمه « لن » كه معمولا بمعنى « نفى ابد » است نشان دهنده وحشت عميق اين جمعيت از دست زدن بمبارزه براى آزاد كردن و پاك ساختن سرزمين مقدس است .\r\nولى بنى اسرائيل مىبايست ، سرزمين مقدس را با فداكارى و تلاش و كوشش و جهاد بدست آورند و اگر فرضا بر خلاف سنت الهى با يك معجزه تمام دشمنان بدون هيچگونه اقدامى محو و نابود ميشدند و بنى اسرائيل بدون رنج و زحمت و ارث اين منطقه آباد و وسيع ميشدند تازه از اداره كردن آن عاجز ميماندند و علاقه اى به حفظ چيزى كه براى آن زحمتى نكشيده بودند ، نشان نمىدادند و آمادگى و شايستگى چنان كارى را نداشتند .\r\nضمنا منظور از قوم جبار در اين آيه - آن گونه كه از تواريخ استفاده مىشود - جمعيت « عمالقه » ( 1 ) بوده‌اند كه اندامهاى درشت و بلند داشتند و گاهى در باره طول قد آنها مبالغه‌ها شده و افسانه‌ها ساخته‌اند و مطالب مضحكى كه با هيچ دليل عملى همراه نيست پيرامون آنها مخصوصا پيرامون « عوج » در تواريخ ساختگى و آميخته به خرافات ديده مىشود . و چنين به نظر ميرسد كه اين گونه افسانه‌ها كه به پاره اى از كتب اسلامى نيز راه يافته از ساخته‌هاى بنى اسرائيل\r\n\r\n","description":"","footnote":"\r\n( 1 ) عمالقه جمعيتى از نژاد سامى بودند كه در شمال شبه جزيره عربستان نزديك صحراى سينا زندگى مىكردند ، آنها بمصر حمله كردند و مدتها آن را در اختيار داشتند حكومت آنها در حدود 500 سال طول كشيد ( از سال 2213 قبل از ميلاد تا 1703 قبل از ميلاد ( دائرة المعارف فريد وجدى جلد 6 صفحه 232 طبع سوم ) .\r\n","page_name":" 339 ","page_number":339},
  {"content":"\r\nاست كه معمولا از آنها به عنوان « اسرائيليات » نام مىبرند ، شاهد اين سخن اين است كه در متن تورات فعلى نيز نمونه اى از اين افسانه‌ها به چشم مىخورد ، در سفر اعداد اواخر فصل سيزدهم چنين ميخوانيم : در باره زمينى كه ( جاسوسان بنى اسرائيلى ) تجسس نموده بودند خبر بد از آن بنى اسرائيل رسانيده گفتند :\r\nزمينى كه از آن ، جهت تجسس نمودنش ، گذر كرديم زمينى است كه ساكنانش را تلف مينمايد و تمامى قومى كه در آن ديديم مردمان بلندقدند و هم در آنجا بلندقدان يعنى اولاد « عناق » كه بلندقدانند ديديم ، و مادر نظر خود مثل ملخ نمودار بوديم و همچنين در نظر ايشان نيز مينموديم « ! سپس قرآن ميگويد در اين هنگام دو نفر از مردان با ايمان كه ترس از خدا در دل آنها جاى داشت و به همين دليل مشمول نعمتهاى بزرگ او شده بودند و روح استقامت و شهامت را با دورانديشى و آگاهى اجتماعى و نظامى آميخته بودند براى دفاع از پيشنهاد موسى ع بپاخاستند و به بنى اسرائيل گفتند :\r\n« شما از دروازه شهر وارد بشويد هنگامى كه وارد شديد ( و آنها را در برابر عمل انجام شده قرار داديد ) پيروز خواهيد شد » .\r\n( * ( قالَ رَجُلانِ مِنَ الَّذِينَ يَخافُونَ أَنْعَمَ اللَّه عَلَيْهِمَا ادْخُلُوا عَلَيْهِمُ الْبابَ فَإِذا دَخَلْتُمُوه فَإِنَّكُمْ غالِبُونَ ) * ) « ولى بايد در هر صورت از روح ايمان استمداد كنيد و بر خدا تكيه نمائيد تا به اين هدف برسيد » .\r\n( * ( وَعَلَى اللَّه فَتَوَكَّلُوا إِنْ كُنْتُمْ مُؤْمِنِينَ ) * ) .\r\nدر باره اينكه اين دو نفر چه كسانى بوده‌اند غالب مفسران نوشته‌اند كه آنها « يوشع بن نون » و « كالب بن يوفنا » ( يفنه ) بوده‌اند كه از نقباى دوازده گانه بنى اسرائيل محسوب ميشدند كه سابقا به آنها اشاره كرديم ( 1 ) .\r\n\r\n","description":"","footnote":"\r\n( 1 ) از باب اول سفر تثنيه تورات كنونى نيز استفاده مىشود كه نام اين دو نفر « يوشع » و « كاليب » بوده است .\r\n","page_name":" 340 ","page_number":340},
  {"content":"\r\nدر تفسير جمله * ( مِنَ الَّذِينَ يَخافُونَ ) * گرچه احتمالات متعددى داده شده ولى روشن است كه مفهوم ظاهر جمله اين است كه آن دو مرد از افرادى بودند كه از خدا ميترسيدند و به همين دليل از غير خدا وحشتى نداشتند ، جمله * ( أَنْعَمَ اللَّه عَلَيْهِمَا ) * : « خداوند نعمتش را بر آنها ارزانى داشته بود » نيز شاهد اين معنى است ، چه نعمتى بالاتر از اين كه انسان تنها از خدا بترسد ، نه از غير او .\r\nدر اينجا اين سؤال پيش ميايد كه اين دو نفر از كجا ميدانستند كه اگر بنى اسرائيل با يك حمله غافلگيرانه وارد شهر بشوند عمالقه عقبنشينى خواهند كرد ؟ .\r\nشايد از اين نظر بوده كه آنها علاوه بر اطمينانى كه به وعده موسى بن عمران دائر بر فتح و پيروزى داشتند ميدانستند يك قاعده كلى در تمام جنگها وجود دارد كه اگر جمعيت مهاجم بتوانند خود را بمركز اصلى دشمن برسانند يعنى در خانه او با او بجنگند معمولا پيروز خواهند شد ( 1 ) به علاوه جمعيت « عمالقه » همانطور كه دانستيم داراى اندامهاى درشت بودند ( اگر چه جنبه‌هاى افسانه اى اين مطلب را انكار كرديم ) معلوم است چنين جمعيتى در ميدانهاى جنگ بيابانى بهتر مىتوانند هنرنمايى كنند اما در پيچ و خم كوچه‌هاى شهر آمادگى براى جنگ تن به تن كمتر دارند ، از همه گذشته بطورى كه ميگويند آنها بر خلاف درشتى قامتشان افرادى ترسو بودند كه با حمله غافلگيرانه زود مرعوب ميشدند ، مجموع اين جهات سبب شد كه آن دو نفر پيروزى بنى اسرائيل را در چنين حمله اى تضمين كنند .\r\nولى بنى اسرائيل هيچيك از اين پيشنهادها را نپذيرفتند و بخاطر ضعف و زبونى كه در روح و جان آنها لانه كرده بود ، صريحا بموسى خطاب كرده ،\r\n\r\n","description":"","footnote":"\r\n( 1 ) در نهج البلاغه در خطبه جهاد نيز به اين تاكتيك جنگى اشاره شده فرموده است :\r\nفو اللَّه ما غزى قوم فى عقر دارهم الا ذلوا\r\n: « به خدا سوگند هيچ ملتى در خانه خود مورد هجوم واقع نشدند مگر اينكه ذليل شدند » . ( خطبه 27 نهج البلاغه ) .\r\n","page_name":" 341 ","page_number":341},
  {"content":"\r\nگفتند : « ما تا آنها در اين سرزمينند هرگز و ابدا وارد آن نخواهيم شد تو و پروردگارت كه به تو وعده پيروزى داده است برويد و با عمالقه بجنگيد هنگامى كه پيروز شديد به ما خبر كنيد ما در اينجا نشسته‌ايم » ! ( * ( قالُوا يا مُوسى إِنَّا لَنْ نَدْخُلَها أَبَداً ما دامُوا فِيها فَاذْهَبْ أَنْتَ وَرَبُّكَ فَقاتِلا إِنَّا هاهُنا قاعِدُونَ ) * ) .\r\nاين آيه نشان ميدهد كه بنى اسرائيل جسارت را در مقابل پيامبر خود به حد اكثر رسانيده بودند ، زيرا اولا با كلمه « لن » و ابدا مخالفت صريح خود را اظهار داشتند و ثانيا با اين جمله كه « تو و پروردگارت برويد و جنگ كنيد ، ما در اينجا نشسته‌ايم » ، موسى ع و وعده‌هاى او را در واقع تحقير كردند ، و حتى به پيشنهاد آن دو مرد الهى نيز اعتنا نكردند و شايد كمترين جوابى نگفتند .\r\nجالب اينكه تورات كنونى نيز قسمتهاى مهمى از اين داستان را در باب چهاردهم از سفر اعداد آورده است آنجا كه ميگويد : و تمامى بنى اسرائيل بر موسى و هارون گله جو ( اعتراض كننده ) شدند و همگى جماعت به ايشان گفتند : اى كاش در زمين مصر مىمرديم و يا اينكه در بيابان وفات ميكرديم كه خداوند چرا ما را به اين مرز بوم آورده است تا آنكه بشمشير افتاده ، زنان ما و اطفال ما به يغما برده شوند . . . پس موسى و هارون در حضور جمهور جماعت بنى اسرائيل بر رو افتادند و يوشع بن نون و كاليب بن يفنه كه از جمله متجسسان زمين بودند لباس خود را دريدند . . .\r\nدر آيه بعد ميخوانيم كه موسى به كلى از جمعيت مايوس گشت و دست بدعا برداشت و جدايى خود را از آنها با اين عبارت تقاضا كرد : « پروردگارا ! من تنها اختيار دار خود و برادرم هستم ، خداوندا ! ميان ما و جمعيت فاسقان و متمردان جدايى بيفكن تا نتيجه اعمال خود را ببينند و اصلاح شوند » .\r\n( * ( قالَ رَبِّ إِنِّي لا أَمْلِكُ إِلَّا نَفْسِي وَأَخِي فَافْرُقْ بَيْنَنا وَبَيْنَ الْقَوْمِ الْفاسِقِينَ ) * ) .\r\nالبته كارى كه بنى اسرائيل كردند يعنى رد صريح فرمان پيامبرشان در سر\r\n","description":"","footnote":"","page_name":" 342 ","page_number":342},
  {"content":"\r\nحد كفر بود و اگر مىبينيم قرآن لقب « فاسق » به آنها داده است بخاطر آن است كه فاسق معنى وسيعى دارد و هر نوع خروج از رسم عبوديت و بندگى خدا را شامل مىشود و لذا در باره شيطان نيز ميخوانيم : فَفَسَقَ عَنْ أَمْرِ رَبِّه : « در برابر فرمان خدا فاسق گرديد و مخالفت كرد » ( 1 ) .\r\nذكر اين نكته نيز لازم است كه از جمله * ( مِنَ الَّذِينَ يَخافُونَ ) * در آيات گذشته چنين استفاده مىشود كه اقليتى در ميان بنى اسرائيل بودند كه از خدا ميترسيدند و يوشع و كاليب جزء آنها محسوب مىشدند ، ولى در اينجا مىبينيم موسى تنها از خودش و برادرش هارون اسم مىبرد و اشاره اى به آنها نميكند شايد اين موضوع بخاطر آن باشد كه هارون هم جانشين موسى بود و هم شاخص ترين فرد بنى اسرائيل بعد از موسى ، و لذا نام او را بخصوص برد .\r\nسرانجام دعاى موسى ع به اجابت رسيد و بنى اسرائيل نتيجه شوم اعمال خود را گرفتند ، زيرا از طرف خداوند بموسى چنين وحى فرستاده شد كه : « اين جمعيت از ورود در اين سرزمين مقدس كه مملو از انواع مواهب مادى و معنوى بود تا چهل سال محروم خواهند ماند » .\r\n( * ( قالَ فَإِنَّها مُحَرَّمَةٌ عَلَيْهِمْ أَرْبَعِينَ سَنَةً ) * ) .\r\nبه علاوه در اين چهل سال بايد در بيابانها سرگردان باشند ( * ( يَتِيهُونَ فِي الأَرْضِ ) * ) ( 2 ) .\r\nسپس بموسى ميگويد : « هر چه بر سر اين جمعيت در اين مدت بيايد بجا است هيچگاه در باره آنها از اين سرنوشت غمگين مباش » .\r\n\r\n","description":"","footnote":"\r\n( 1 ) سوره كهف آيه 50 .\r\n( 2 ) يتيهون از ماده « تيه » بمعنى سرگردانى است ولى بعدا اين نام ( نام تيه ) به بيابانى گذارده شد كه بنى اسرائيل در آن سرگردان بودند و اين بيابان همانطور كه در جلد اول اين تفسير صفحه 177 آورديم بخشى از بيابان سينا بوده است .\r\n","page_name":" 343 ","page_number":343},
  {"content":"\r\n( * ( فَلا تَأْسَ عَلَى الْقَوْمِ الْفاسِقِينَ ) * ) .\r\nجمله اخير شايد براى اين باشد كه پس از صدور فرمان مجازات سرگردانى بنى اسرائيل به مدت چهل سال در بيابانها ، عواطف موسى تحريك شد و شايد - همانطور كه در تورات كنونى آمده است - درخواست عفو و گذشت از درگاه خداوند در باره آنها نمود ، ولى به زودى به او پاسخ داده شد كه آنها چنين استحقاقى را دارند ، نه استحقاق عفو و گذشت ، زيرا آنها همانطور كه قرآن ميگويد : افراد فاسق و متمرد و سركشى بودند و هر كس چنين باشد چنين سرنوشتى براى او حتمى است .\r\nبايد توجه داشت كه اين محروميت چهلساله كه هرگز جنبه انتقامى نداشت ( همانطور كه هيچيك از مجازاتهاى الهى چنين نيست بلكه يا سازنده است و يا نتيجه عمل است ) و در حقيقت فلسفه اى داشت و آن اينكه بنى اسرائيل ساليان دراز در زير ضربات استعمار فرعون به سر برده بودند و رسوبات اين دوران به صورت عقده‌هاى حقارت و خود كمبينى و احساس ذلت و كمبود در روح آنها لانه كرده بود و حاضر نشدند در مدتى كوتاه زير نظر رهبرى بزرگ همانند موسى ع روح و جان خود را شستشو دهند و با يك جهش سريع براى زندگى نوينى كه توام با افتخار و قدرت و سربلندى باشد آماده شوند ، و آنچه را به موسى ع در مورد عدم اقدام به يك جهاد آزاديبخش در سرزمينهاى مقدس گفتند ، دليل روشن اين حقيقت بود .\r\nلذا ميبايست ساليان دراز در بيابانها سرگردان بمانند و نسل موجود كه نسل ضعيف و ناتوان بود تدريجا از ميان برود ، نسلى نو در محيط صحرا ، در محيط آزادى و حريت ، در آغوش تعليمات الهى ، و در عين حال در ميان مشكلات و سختيها كه به روح و جسم انسان توان و نيرو مىبخشد پرورش يابد تا بتواند دست به چنان جهادى بزنند و حكومت حق را در سرزمينهاى مقدس برپا دارد ! .\r\n","description":"","footnote":"","page_name":" 344 ","page_number":344},
  {"content":"\r\n\r\n[ سوره المائدة ‹ 5 › : آيات 27 تا 29 
  ]\r\nوَ اتْلُ عَلَيْهِمْ نَبَأَ ابْنَيْ آدَمَ بِالْحَقِّ إِذْ قَرَّبا قُرْباناً فَتُقُبِّلَ مِنْ أَحَدِهِما وَلَمْ يُتَقَبَّلْ مِنَ الآخَرِ قالَ لأَقْتُلَنَّكَ قالَ إِنَّما يَتَقَبَّلُ اللَّه مِنَ الْمُتَّقِينَ ‹ 27 › لَئِنْ بَسَطْتَ إِلَيَّ يَدَكَ لِتَقْتُلَنِي ما أَنَا بِباسِطٍ يَدِيَ إِلَيْكَ لأَقْتُلَكَ إِنِّي أَخافُ اللَّه رَبَّ الْعالَمِينَ ‹ 28 › إِنِّي أُرِيدُ أَنْ تَبُوءَ بِإِثْمِي وَإِثْمِكَ فَتَكُونَ مِنْ أَصْحابِ النَّارِ وَذلِكَ جَزاءُ الظَّالِمِينَ ‹ 29 ›\r\n\r\nترجمه :\r\n27 - داستان دو فرزند آدم را به حق بر آنها بخوان ، هنگامى كه هر كدام عملى براى تقرب ( به پروردگار ) انجام دادند ، اما از يكى پذيرفته شد و از ديگرى پذيرفته نشد ( برادرى كه عملش مردود شده بود به برادر ديگر ) گفت : به خدا سوگند تو را خواهم كشت ( برادر ديگر ) گفت ( من چه گناهى دارم زيرا ) خدا تنها از پرهيزكاران مىپذيرد ! 28 - اگر تو براى كشتن من دست دراز كنى من دست به قتل تو نمىگشايم ، چون از پروردگار جهانيان مىترسم ! .\r\n29 - من مىخواهم با گناه من و خودت ( از اين عمل ) بازگردى ( و بار هر دو را بدوش كشى ) و از دوزخيان گردى و همين است سزاى ستمكاران ! .\r\n\r\nتفسير : نخستين قتل در روى زمين !\r\nدر اين آيات داستان فرزندان آدم ، و قتل يكى به وسيله ديگرى ، شرح داده شده است و شايد ارتباط آن با آيات سابق كه در باره بنى اسرائيل بود\r\n","description":"","footnote":"","page_name":" 345 ","page_number":345},
  {"content":"\r\nاين باشد كه انگيزه بسيارى از خلافكاريهاى بنى اسرائيل مسئله « حسد » بود ، و خداوند در اين آيات به آنها گوشزد مىكند كه سرانجام حسد چگونه ناگوار و مرگبار مىباشد كه حتى بخاطر آن برادر دست به خون برادر خود مىآلايد ! نخست مىفرمايد : « اى پيامبر ! داستان دو فرزند آدم را به حق بر آنها بخوان » .\r\n( * ( وَاتْلُ عَلَيْهِمْ نَبَأَ ابْنَيْ آدَمَ بِالْحَقِّ ) * ) .\r\nذكر كلمه « بالحق » ممكن است اشاره به اين باشد كه سرگذشت مزبور در « عهد قديم » ( تورات ) با خرافاتى آميخته شده است ، اما آنچه در قرآن آمده عين واقعيتى است كه روى داده است ، شك نيست كه منظور از كلمه « آدم » در اينجا همان آدم معروف پدر نخستين نسلهاى كنونى است و اينكه بعضى احتمال داده‌اند منظور از آن مردمى به نام « آدم » از قبيله بنى اسرائيل بوده بى اساس است ، زيرا اين كلمه كرارا در قرآن مجيد به همين معنى آمده است و اگر در اينجا معنى ديگرى داشت لازم بود قرينه اى ذكر شود ، اما آيه « مِنْ أَجْلِ ذلِكَ . . . » كه تفسير آن به زودى خواهد آمد ، هرگز نمىتواند قرينه اى بر اين معنى بوده باشد چنان كه خواهيم گفت .\r\nسپس بشرح داستان مىپردازد و ميگويد : « در آن هنگام كه هر كدام كارى براى تقرب به پروردگار انجام دادند ، اما از يكى پذيرفته شد و از ديگر پذيرفته نشد » .\r\n( * ( إِذْ قَرَّبا قُرْباناً فَتُقُبِّلَ مِنْ أَحَدِهِما وَلَمْ يُتَقَبَّلْ مِنَ الآخَرِ ) * ) .\r\nو همين موضوع سبب شد برادرى كه عملش قبول نشده بود ديگرى را تهديد بقتل كند ، و « سوگند ياد نمايد كه تو را خواهم كشت » ! ( * ( قالَ لأَقْتُلَنَّكَ ) * ) اما برادر دوم او را نصيحت كرد و گفت اگر چنين جريانى پيش آمده گناه من نيست بلكه ايراد متوجه خود تو است كه عملت با تقوا و پرهيزگارى همراه\r\n","description":"","footnote":"","page_name":" 346 ","page_number":346},
  {"content":"\r\nنبوده است و « خدا تنها از پرهيزگاران ميپذيرد » .\r\n( * ( قالَ إِنَّما يَتَقَبَّلُ اللَّه مِنَ الْمُتَّقِينَ ) * ) .\r\nپس اضافه كرد : حتى « اگر تو به تهديدت جامه عمل بپوشانى و دست به كشتن من دراز كنى ، من هرگز مقابله به مثل نخواهم كرد و دست به كشتن تو دراز نمىكنم .\r\n( * ( لَئِنْ بَسَطْتَ إِلَيَّ يَدَكَ لِتَقْتُلَنِي ما أَنَا بِباسِطٍ يَدِيَ إِلَيْكَ لأَقْتُلَكَ ) * ) .\r\n« چرا كه من از خدا ميترسم و هرگز دست به چنين گناهى نمىآلايم » ( * ( إِنِّي أَخافُ اللَّه رَبَّ الْعالَمِينَ ) * ) .\r\nبه علاوه من نميخواهم بار گناه ديگرى را بدوش بكشم « بلكه ميخواهم تو بار گناه من و خويش را بدوش بكشى » ( زيرا اگر براستى اين تهديد را عملى سازى بار گناهان گذشته من نيز بر دوش تو خواهد افتاد چرا كه حق حيات را از من سلب نمودى بايد غرامت آن را بپردازى و چون عمل صالحى ندارى بايد گناهان مرا بدوش بگيرى ! ) ( * ( إِنِّي أُرِيدُ أَنْ تَبُوءَ ) * ( 1 ) * ( بِإِثْمِي وَإِثْمِكَ ) * ) .\r\nو مسلما با قبول اين مسئوليت بزرگ « از دوزخيان خواهى بود و همين است جزاى ستمكاران » .\r\n( * ( فَتَكُونَ مِنْ أَصْحابِ النَّارِ وَذلِكَ جَزاءُ الظَّالِمِينَ ) * ) .\r\n\r\nچند نكته در اينجا به چند نكته بايد توجه كرد :\r\n1 - در قرآن مجيد نامى از فرزندان آدم نه در اينجا و نه در جاى ديگر\r\n\r\n","description":"","footnote":"\r\n( 1 ) « تبوء » از ماده « بواء » به معنى بازگشت است .\r\n","page_name":" 347 ","page_number":347},
  {"content":"\r\nبرده نشده ، ولى طبق آنچه در روايات اسلامى آمده است نام يكى « هابيل » و ديگرى « قابيل » بود ، اما در سفر تكوين تورات باب چهارم نام يكى « قائن » و ديگرى « هابيل » ذكر شده ، و به طورى كه مفسر معروف « ابو الفتوح رازى » ميگويد : در نام هر كدام چندين لغت است نام اولى « هابيل » يا « هابل » يا « هابن » بوده ، و نام ديگرى « قابيل » يا « قابين » يا « قابل » يا « قابن » و يا « قبن » بوده است ، و در هر صورت تفاوت ميان روايات اسلامى و متن تورات در مورد نام « قابيل » بازگشت به اختلاف لغت مىكند و مطلب مهمى نيست .\r\nولى شگفتآور اينكه يكى از دانشمندان مسيحى اين موضوع را بعنوان يك ايراد بر قرآن ذكر كرده كه چرا قرآن بجاى « قائن » ، « قابيل » گفته است ؟ ! در حالى كه اولا - اين گونه اختلاف در لغت و حتى در ذكر نامها فراوان است مثلا تورات « ابراهيم » را « ابراهام » و قرآن او را « ابراهيم » ناميده .\r\nو ثانيا - اساسا اسم هابيل و قابيل در قرآن نيست و تنها در روايات اسلامى آمده است ( 1 ) .\r\n2 - ميدانيم كه « قربان » بمعنى چيزى است كه باعث تقرب به پروردگار مىشود ، اما در باره كارى كه آن دو برادر انجام داده‌اند در قرآن ذكرى به ميان نيامده ولى طبق بعضى از روايات اسلامى و آنچه در تورات سفر تكوين باب چهار آمده است « هابيل » چون دامدارى داشت يكى از بهترين گوسفندان و فراورده‌هاى آن را براى اين كار انتخاب نمود ، و « قابيل » كه مردى كشاورز بود از بدترين قسمت زراعت خود خوشه‌ها يا آردى براى اين منظور تهيه كرد .\r\n3 - در اينكه فرزندان آدم از كجا فهميدند كه عمل يكى در پيشگاه پروردگار پذيرفته شده و عمل ديگرى مردود ، باز در قرآن توضيحى داده نشده ،\r\n\r\n","description":"","footnote":"\r\n( 1 ) علامه فقيد شيخ محمد جواد بلاغى رساله اى در اين زمينه به نام « الاكاذيب الاعاجيب » ( دروغهاى شگفتانگيز ) نوشته است كه در آن دروغهايى همانند دروغ فوق جمعآورى شده . اين رساله به فارسى ترجمه و چاپ شده است .\r\n","page_name":" 348 ","page_number":348},
  {"content":"\r\nتنها در بعضى از روايات اسلامى ميخوانيم كه آن دو فراورده‌هاى خود را به بالاى كوهى بردند ، صاعقه اى به نشانه قبولى به فراورده هابيل خورد و آن را سوزاند اما ديگرى به حال خود باقى ماند و اين نشانه سابقه نيز داشته است .\r\nاما بعضى از مفسران معتقدند كه قبولى عمل يكى ، و رد عمل ديگرى ، از طريق وحى به آدم به آنها اعلام گشت و علت آن هم چيزى جز اين نبود كه هابيل مردى با صفا و فداكار و با گذشت در راه خدا بود ولى قابيل مردى تاريكدل و حسود و لجوج بود ، و سخنانى كه قرآن در همين آيات بعد از اين دو برادر نقل مىكند به خوبى روشنگر چگونگى روحيه آنها است .\r\n4 - از اين آيات به خوبى استفاده مىشود كه سرچشمه نخستين اختلافات و قتل و تعدى و تجاوز در جهان انسانيت مسئله حسد بوده ، و اين موضوع ما را به اهميت اين رذيله اخلاقى و اثر فوق العاده آن در رويداده‌هاى اجتماعى آشنا مىسازد .\r\n","description":"","footnote":"","page_name":" 349 ","page_number":349},
  {"content":"\r\n\r\n[ سوره المائدة ‹ 5 › : آيات 30 تا 31 
  ]\r\nفَطَوَّعَتْ لَه نَفْسُه قَتْلَ أَخِيه فَقَتَلَه فَأَصْبَحَ مِنَ الْخاسِرِينَ ‹ 30 › فَبَعَثَ اللَّه غُراباً يَبْحَثُ فِي الأَرْضِ لِيُرِيَه كَيْفَ يُوارِي سَوْأَةَ أَخِيه قالَ يا وَيْلَتى أَ عَجَزْتُ أَنْ أَكُونَ مِثْلَ هذَا الْغُرابِ فَأُوارِيَ سَوْأَةَ أَخِي فَأَصْبَحَ مِنَ النَّادِمِينَ ‹ 31 ›\r\n\r\nترجمه :\r\n30 - نفس سركش تدريجا او را مصمم به كشتن برادر كرد ، و او را كشت ، و از زيانكاران شد .\r\n31 - سپس خداوند زاغى را فرستاد كه در زمين جستجو ( و كند و كاو ) مىكرد تا به او نشان دهد چگونه جسد برادر خود را دفن كند ، او گفت : واى بر من ! آيا من نمىتوانم مثل اين زاغ باشم و جسد برادر خود را دفن كنم ، و سرانجام ( از ترس رسوايى و بر اثر فشار و جدان از كار خود ) پشيمان شد .\r\n\r\nتفسير : پرده پوشى بر جنايت\r\nدر اين آيات دنباله ماجراى فرزندان آدم تعقيب شده است نخست ميگويد :\r\nنفس سركش قابيل او را مصمم به كشتن برادر كرد و او را كشت .\r\n( * ( فَطَوَّعَتْ لَه نَفْسُه قَتْلَ أَخِيه فَقَتَلَه ) * ) .\r\nبا توجه به اينكه « طوع » در اصل بمعنى رام شدن چيزى است ، از اين جمله چنين استفاده مىشود كه بعد از قبولى عمل « هابيل » ، طوفانى در دل « قابيل » به وجود آمد از يك سو آتش حسد هر دم در دل او زبانه مىكشيد ، و او را به\r\n","description":"","footnote":"","page_name":" 350 ","page_number":350},
  {"content":"\r\nانتقامجويى دعوت ميكرد ، و از سوى ديگر عاطفه برادرى و عاطفه انسانى و تنفر ذاتى از گناه و ظلم و بيدادگرى و قتل نفس ، او را از اين جنايت باز مىداشت ، ولى سرانجام نفس سركش آهسته آهسته بر عوامل باز دارنده چيره شد ، و و جدان بيدار و آگاه او را رام كرد و به زنجير كشيد و براى كشتن برادر آماده ساخت ، جمله « طوعت » در عين كوتاهى اشاره اى پر معنى به همه اينها است ، زيرا ميدانيم رام كردن چيزى در يك لحظه صورت نميگيرد ، بلكه بطور تدريجى و پس از كشمكشهايى صورت ميگيرد .\r\nسپس مىگويد : « و بر اثر اين عمل زيانكار شد » ( * ( فَأَصْبَحَ مِنَ الْخاسِرِينَ ) * ) .\r\nچه زيانى از اين بالاتر كه عذاب و جدان و مجازات الهى و نام ننگين را تا دامنه قيامت براى خود خريد .\r\nبعضى از كلمه « اصبح » خواسته‌اند استفاده كنند كه اين قتل در شب واقع شده در حالى كه اين كلمه در لغت عرب مخصوص به شب يا روز نيست ، بلكه دليل بر وقوع چيزى است مانند آيه 103 آل عمران « فَأَصْبَحْتُمْ بِنِعْمَتِه إِخْواناً » : « به بركت نعمت خداوند همه شما برادر شديد » .\r\nبطورى كه از بعضى از روايات كه از امام صادق ع نقل شده استفاده مىشود هنگامى كه قابيل برادر خود را كشت او را در بيابان افكنده بود و نميدانست چه كند ؟ چيزى نگذشت كه درندگان بسوى جسد هابيل روى آوردند و او ( كه گويا تحت فشار شديد و جدان قرار گرفته بود ) براى نجات جسد برادر خود مدتى آن را بر دوش كشيد ، ولى باز پرندگان اطراف او را گرفته بودند ، و در اين انتظار بودند كه چه موقع جسد را به خاك مىافكند تا به آن حمله ور شوند ! ( 1 ) .\r\nدر اين موقع همانطور كه قرآن مىگويد ، خداوند زاغى را فرستاد كه خاكهاى زمين را كنار بزند و با پنهان كردن جسد بىجان زاغ ديگر ، و يا با پنهان كردن قسمتى از طعمه خود ، آن چنان كه عادت زاغ است ، به قابيل\r\n\r\n","description":"","footnote":"\r\n( 1 ) - مجمع البيان ذيل آيه .\r\n","page_name":" 351 ","page_number":351},
  {"content":"\r\nنشان دهد كه چگونه جسد برادر خويش را به خاك بسپارد .\r\n( * ( فَبَعَثَ اللَّه غُراباً يَبْحَثُ فِي الأَرْضِ لِيُرِيَه كَيْفَ يُوارِي سَوْأَةَ أَخِيه ) * ) ( 1 ) البته اين موضوع جاى تعجب نيست كه انسان مطلبى را از پرنده اى بياموزد زيرا تاريخ و تجربه هر دو نشان داده‌اند كه بسيارى از حيوانات داراى يك سلسله معلومات غريزى هستند كه بشر در طول تاريخ خود آنها را از آنان آموخته و دانش خود را با آن تكميل كرده است ، حتى در بعضى از كتب طبى مىنويسند كه انسان در قسمتى از معلومات طبى خود مديون حيوانات است ! .\r\nسپس قرآن اضافه مىكند در اين موقع قابيل از غفلت و بىخبرى خود ناراحت شد و « فرياد بر آورد كه اى واى بر من ! آيا من بايد از اين زاغ هم ناتوانتر باشم و نتوانم همانند او جسد برادرم را دفن كنم » .\r\n( * ( قالَ يا وَيْلَتى أَ عَجَزْتُ أَنْ أَكُونَ مِثْلَ هذَا الْغُرابِ فَأُوارِيَ سَوْأَةَ أَخِي ) * ) .\r\nاما به هر حال سرانجام از كرده خود نادم و پشيمان شد همانطور كه قرآن ميگويد : ( * ( فَأَصْبَحَ مِنَ النَّادِمِينَ ) * ) .\r\nآيا پشيمانى او به خاطر اين بود كه عمل زشت و ننگينش سرانجام بر پدر و مادر و احتمالا بر برادران ديگر آشكار خواهد شد ؟ و او را شديدا سرزنش خواهند كرد ؟ و يا به خاطر اين بود كه چرا مدتى جسد برادر را بر دوش مىكشيد و آن را دفن نميكرد ؟ و يا به خاطر اين بوده كه اصولا انسان بعد از\r\n\r\n","description":"","footnote":"\r\n( 1 ) « يبحث » از ماده « بحث » بطورى كه در مجمع البيان آمده در اصل بمعنى جستجوى چيزى در خاك است ولى بعدا به هر گونه جستجو حتى در مباحث فكرى و عقلى آمده است و « سواة » در اصل بمعنى هر چيزى كه انسان را ناخوشايند آيد مىباشد و لذا گاهى به جسد مرده و حتى به عورت گفته مىشود - ضمنا بايد توجه داشت كه فاعل در جمله « ليريه » ممكن است خداوند باشد يعنى خدا مىخواست براى حفظ احترام هابيل طرز دفن او را به قابيل بياموزد و نيز ممكن است فاعل آن همان زاغ كه بفرمان خداوند چنين برنامه اى را اجراء كرد ، باشد .\r\n","page_name":" 352 ","page_number":352},
  {"content":"\r\nانجام هر كار زشتى يك نوع حالت ناراحتى و ندامت در دل خويش احساس مىكند ، ولى روشن است كه انگيزه ندامت او هر يك از احتمالات سه گانه فوق باشد دليل بر توبه او از گناه نخواهد بود ، توبه آن است كه از ترس خدا و به خاطر زشتى عمل انجام گيرد ، و او را وادار كند كه در آينده هرگز به سراغ چنين كارهايى نرود ، اما هيچگونه نشانه اى در قرآن از صدور چنين توبه اى از قابيل به چشم نمىخورد ، بلكه در آيه بعد شايد اشاره به عدم چنين توبه اى نيز باشد .\r\nدر حديثى از پيامبر اسلام نقل شده كه فرمود :\r\n« لا تقتل نفس ظلما الا كان على ابن آدم الاول كفل من دمها لانه كان اول من سن القتل » ( 1 ) .\r\n« خون هيچ انسانى به ناحق ريخته نمىشود مگر اينكه سهمى از مسئوليت آن بر عهده قابيل است كه اين سنت شوم آدمكشى را در دنيا بنا نهاد » .\r\nضمنا از اين حديث به خوبى بر مىآيد كه هر سنت زشت و شومى ما دام كه در دنيا باقى است سهمى از مجازات آن بر دوش نخستين پايه گذار آن مىباشد ! شك نيست كه سرگذشت فرزندان آدم يك سرگذشت واقعى است و علاوه بر اينكه ظاهر آيات قرآن و اخبار اسلامى اين واقعيت را اثبات مىكند تعبير « بالحق » كه در نخستين آيه از اين آيات وارد شده نيز شاهدى براى اين موضوع است ، بنا بر اين كسانى كه به اين آيات جنبه تشبيه و كنايه و داستان فرضى و به اصطلاح « سمبوليك » داده‌اند گفتارى بدون دليل دارند .\r\nولى در عين حال هيچ مانعى ندارد كه اين « سرگذشت واقعى » نمونه اى باشد از نزاع و جنگ مستمرى كه هميشه در زندگانى بشر بوده است : در يك سو مردان پاك و با ايمان ، با اعمال صالح و مقبول درگاه خدا و در سوى ديگر افراد آلوده\r\n\r\n","description":"","footnote":"\r\n( 1 ) مسند احمد حنبل طبق نقل تفسير فى ظلال جلد دوم ذيل آيه صفحه 703 .\r\n","page_name":" 353 ","page_number":353},
  {"content":"\r\nو منحرف با يك مشت كينه توزى و حسادت و تهديد و قلدرى ، قرار داشته‌اند ، و چه بسيار از افراد پاك كه به دست آنها شربت شهادت نوشيده‌اند .\r\nولى سرانجام آنها از عاقبت زشت اعمال ننگينشان آگاه مىشوند ، و براى پرده پوشى و دفن آن بهر سو مىدوند ، و در اين موقع آرزوهاى دور و دراز كه زاغ سمبل و مظهر آن است به سراغشان مىشتابد ، و آنها را به پرده پوشى بر آثار جناياتشان دعوت مىكند اما در پايان جز خسران و زيان و حسرت چيزى عائدشان نخواهد شد ! .\r\n\r\n[ سوره المائدة ‹ 5 › : آيه 32 
  ]\r\nمِنْ أَجْلِ ذلِكَ كَتَبْنا عَلى بَنِي إِسْرائِيلَ أَنَّه مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الأَرْضِ فَكَأَنَّما قَتَلَ النَّاسَ جَمِيعاً وَمَنْ أَحْياها فَكَأَنَّما أَحْيَا النَّاسَ جَمِيعاً وَلَقَدْ جاءَتْهُمْ رُسُلُنا بِالْبَيِّناتِ ثُمَّ إِنَّ كَثِيراً مِنْهُمْ بَعْدَ ذلِكَ فِي الأَرْضِ لَمُسْرِفُونَ ‹ 32 ›\r\n\r\nترجمه :\r\n32 - به همين جهت بر بنى اسرائيل مقرر داشتيم كه هر كس انسانى را بدون ارتكاب قتل يا فساد در روى زمين بكشد چنان است كه گويى همه انسانها را كشته و هر كس انسانى را از مرگ رهايى بخشد چنان است كه گويى همه مردم را زنده كرده است ، و رسولان ما با دلايل روشن بسوى بنى اسرائيل آمدند ، اما بسيارى از آنها ، تعدى و اسراف ، در روى زمين كردند .\r\n\r\nتفسير : پيوند انسانها\r\nپس از ذكر داستان فرزندان آدم يك نتيجه گيرى كلى و انسانى در اين آيه شده\r\n","description":"","footnote":"","page_name":" 354 ","page_number":354},
  {"content":"\r\nاست نخست مىفرمايد : « بخاطر همين موضوع بر بنى اسرائيل مقرر داشتيم كه هر گاه كسى انسانى را بدون ارتكاب قتل ، و بدون فساد در روى زمين به قتل برساند ، چنان است كه گويا همه انسانها را كشته است و كسى كه انسانى را از مرگ نجات دهد گويا همه انسانها را از مرگ نجات داده است .\r\n* ( مِنْ أَجْلِ ) * ( 1 ) * ( ذلِكَ كَتَبْنا عَلى بَنِي إِسْرائِيلَ أَنَّه مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الأَرْضِ فَكَأَنَّما قَتَلَ النَّاسَ جَمِيعاً وَمَنْ أَحْياها فَكَأَنَّما أَحْيَا النَّاسَ جَمِيعاً ) * ) در اينجا سؤال مهمى پيش مىآيد كه چگونه قتل يك انسان مساوى است با قتل همه انسانها و نجات يك نفر مساوى با نجات همه انسانها مىباشد ؟\r\nمفسران در اينجا پاسخهاى زيادى داده‌اند . در تفسير « تبيان » شش پاسخ و در « مجمع البيان » پنج پاسخ و در « كنز العرفان » چهار پاسخ به آن داده شده است ولى پاره اى از آنها از معنى آيه بسيار دور است .\r\nآنچه مىتوان در پاسخ سؤال فوق گفت اين است كه : قرآن در اين آيه يك حقيقت اجتماعى و تربيتى را بازگو مىكند زيرا :\r\nاولا - كسى كه دست به خون انسان بىگناهى مىآلايد در حقيقت چنين آمادگى را دارد كه انسانهاى بىگناه ديگرى را كه با آن مقتول از نظر انسانى و بىگناهى برابرند مورد حمله قرار دهد و بقتل برساند ، او در حقيقت يك قاتل است و طعمه او انسان بىگناه ، و ميدانيم تفاوتى در ميان انسانهاى بىگناه از اين نظر نيست ، همچنين كسى كه بخاطر نوعدوستى و عاطفه انسانى ، ديگرى را از مرگ نجات بخشد اين آمادگى را دارد كه اين برنامه انسانى را در مورد هر بشر ديگرى انجام دهد ، او علاقمند به نجات انسانهاى بىگناه است و از اين نظر براى او اين انسان و آن انسان تفاوت نمىكند و با توجه به اينكه قرآن\r\n\r\n","description":"","footnote":"\r\n( 1 ) « اجل » بر وزن « نخل » در اصل بمعنى جنايت است سپس به هر كارى كه عاقبت ناگوارى دارد گفته شده و بعد از آن به هر كارى كه عاقبتى داشته باشد گفته‌اند و الان غالبا براى تعليل و بيان علت چيزى به كار مىرود .\r\n","page_name":" 355 ","page_number":355},
  {"content":"\r\nمىگويد « * ( فَكَأَنَّما ) * . . . » استفاده مىشود كه مرگ و حيات يك نفر اگر چه مساوى با مرگ و حيات اجتماع نيست اما شباهتى به آن دارد .\r\nثانيا - جامعه انسانى در حقيقت يك واحد بيش نيست و افراد آن همانند اعضاى يك پيكرند ، هر لطمه اى به عضوى از اعضاى اين پيكر برسد اثر آن كم و بيش در سائر اعضاء آشكار ميگردد زيرا يك جامعه بزرگ از افراد تشكيل شده و فقدان يك فرد خواه ناخواه ضربه اى به همه جامعه بزرگ انسانى است .\r\nفقدان او سبب مىشود كه به تناسب شعاع تاثير وجودش در اجتماع محلى خالى بماند ، و زيانى از اين رهگذر دامن همه را بگيرد ، همچنين احياى يك نفس سبب احياى سائر اعضاى اين پيكر است ، زيرا هر كس به اندازه وجود خود در ساختمان مجتمع بزرگ انسانى و رفع نيازمنديهاى آن اثر دارد بعضى بيشتر و بعضى كمتر .\r\nو اگر در بعضى از روايات ميخوانيم كه مجازات چنين انسانى در قيامت مجازات كسى است كه همه انسانها را كشته اشاره به همين است نه اينكه از هر جهت مساوى يكديگر باشند و لذا در ذيل همين روايات مىخوانيم اگر تعداد بيشترى را بكشد مجازات او همان نسبت مضاعف شود ! از اين آيه اهميت مرگ و حيات يك انسان از نظر قرآن كاملا آشكار مىشود ، و با توجه به اينكه اين آيات در محيطى نازل گرديد كه خون بشر مطلقا در آن ارزشى نداشت عظمت آن آشكارتر ميگردد .\r\nقابل توجه اينكه در روايات متعددى وارد شده است كه آيه اگر چه مفهوم ظاهرش مرگ و حيات مادى است اما از آن مهمتر مرگ و حيات معنوى يعنى گمراه ساختن يك نفر يا نجات او از گمراهى است . كسى از امام صادق ع تفسير اين آيه را پرسيد ، امام فرمود :\r\n« من حرق او غرق - ثم سكت - ثم قال تاويلها الاعظم ان دعاها فاستجاب له\r\n« :\r\n","description":"","footnote":"","page_name":" 356 ","page_number":356},
  {"content":"\r\nيعنى منظور از « كشتن » و « نجات از مرگ » كه در آيه آمده نجات از آتشسوزى يا غرقاب و مانند آن است ، سپس امام سكوت كرد و بعد فرمود :\r\nتاويل اعظم و مفهوم بزرگتر آيه اين است كه ديگرى را دعوت به سوى راه حق يا باطل كند و او دعوتش را بپذيرد ( 1 ) .\r\nسؤال ديگرى كه در آيه باقى مىماند اين است كه چرا نام بنى اسرائيل بخصوص در اين آيه آمده ؟ با اينكه مىدانيم حكم مزبور اختصاصى به آنها ندارد .\r\nدر پاسخ مىتوان گفت ذكر نام بنى اسرائيل به خاطر آن است كه مسئله قتل و خونريزى مخصوصا قتلهايى كه از حسد و تفوقطلبى سرچشمه مىگيرد در ميان آنها فراوان بوده است ، و هم اكنون نيز قربانيان بىگناهى كه به دست آنها كشته مىشوند رقم بزرگى را تشكيل مىدهند ، به همين جهت نخستين بار اين حكم الهى در برنامه‌هاى آنها گنجانيده شد ! و در پايان آيه : اشاره به قانون شكنى بنى اسرائيل كرده ميفرمايد :\r\n« پيامبران ما با دلائل روشن براى ارشاد آنها آمدند ولى بسيارى از آنها قوانين الهى را در هم شكستند و راه اسراف را در پيش گرفتند » .\r\n( * ( وَلَقَدْ جاءَتْهُمْ رُسُلُنا بِالْبَيِّناتِ ثُمَّ إِنَّ كَثِيراً مِنْهُمْ بَعْدَ ذلِكَ فِي الأَرْضِ لَمُسْرِفُونَ ) * ) .\r\nبايد توجه داشت كه : اسراف در لغت ، معنى وسيعى دارد كه هر گونه تجاوز و تعدى از حد را شامل مىشود اگر چه غالبا در مورد بخششها و هزينه‌ها و مخارج به كار مىرود .\r\n\r\n","description":"","footnote":"\r\n( 1 ) تفسير نور الثقلين جلد 1 صفحه 620 - در اين زمينه روايات ديگرى نيز به همان مضمون وارد شده است .\r\n","page_name":" 357 ","page_number":357},
  {"content":"\r\n\r\n[ سوره المائدة ‹ 5 › : آيات 33 تا 34 
  ]\r\nإِنَّما جَزاءُ الَّذِينَ يُحارِبُونَ اللَّه وَرَسُولَه وَيَسْعَوْنَ فِي الأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَأَرْجُلُهُمْ مِنْ خِلافٍ أَوْ يُنْفَوْا مِنَ الأَرْضِ ذلِكَ لَهُمْ خِزْيٌ فِي الدُّنْيا وَلَهُمْ فِي الآخِرَةِ عَذابٌ عَظِيمٌ ‹ 33 › إِلَّا الَّذِينَ تابُوا مِنْ قَبْلِ أَنْ تَقْدِرُوا عَلَيْهِمْ فَاعْلَمُوا أَنَّ اللَّه غَفُورٌ رَحِيمٌ ‹ 34 ›\r\n\r\nترجمه :\r\n33 - كيفر آنها كه با خدا و پيامبر به جنگ بر مىخيزند و در روى زمين دست به فساد مىزنند .\r\n( و با تهديد به اسلحه به جان و مال و ناموس مردم حمله مىبرند ) اين است كه اعدام شوند يا به دار آويخته گردند يا ( چهار انگشت از ) دست راست و پاى چپ آنها بريده شود و يا از سرزمين خود تبعيد گردند ، اين رسوايى آنها در دنياست و در آخرت مجازات بزرگى دارند .\r\n34 - مگر آنها كه قبل از دست يافتن شما بر آنان توبه كنند ، بدانيد ( خدا توبه آنها را مىپذيرد ) خداوند آمرزنده و مهربان است .\r\n\r\nشان نزول\r\nدر شان نزول اين آيه چنين نقل كرده‌اند كه : جمعى از مشركان خدمت پيامبر آمدند و مسلمان شدند اما آب و هواى مدينه به آنها نساخت ، رنگ آنها زرد و بدنشان بيمار شد ، پيامبر ص براى بهبودى آنها دستور داد به خارج مدينه در نقطه خوش آب و هوايى از صحرا كه شتران زكات را در آنجا به چرا مىبردند بروند و ضمن استفاده از آب و هواى آنجا از شير تازه شتران به حد كافى استفاده كنند ، آنها چنين كردند و بهبودى يافتند اما به جاى تشكر از پيامبر ص چوپانهاى مسلمان را دست و پا بريده و چشمان آنها را از بين بردند\r\n","description":"","footnote":"","page_name":" 358 ","page_number":358},
  {"content":"\r\nو سپس دست به كشتار آنها زدند و شتران زكات را غارت كرده و از اسلام بيرون رفتند . پيامبر ص دستور داد آنها را دستگير كردند و همان كارى كه با چوپانها انجام داده بودند به عنوان مجازات در باره آنها انجام يافت ، يعنى چشم آنها را كور كردند و دست و پاى آنها را بريدند و كشتند تا ديگران عبرت بگيرند و مرتكب اين اعمال ضد انسانى نشوند ، آيه فوق در باره اين گونه اشخاص نازل گرديد و قانون اسلام را در مورد آنها شرح داد . ( 1 )\r\n\r\nتفسير : كيفر آنها كه به جان و مال مردم حمله مىبرند\r\nاين آيه در حقيقت بحثى را كه در مورد قتل نفس در آيات سابق بيان شد تكميل مىكند و جزاى افراد متجاوزى را كه اسلحه به روى مسلمانان مىكشند و با تهديد به مرگ و حتى كشتن ، اموالشان را به غارت مىبرند ، با شدت هر چه تمامتر بيان مىكند ، و مىگويد : « كيفر كسانى كه با خدا و پيامبر به جنگ بر مىخيزند و در روى زمين دست به فساد مىزنند اين است كه يكى از چهار مجازات در مورد آنها اجراء شود : « نخست » اينكه كشته شوند ، « ديگر » اينكه به دار آويخته شوند ، « سوم » اين كه دست و پاى آنها به طور مخالف ( دست راست با پاى چپ ) بريده شود « چهارم » اينكه از زمينى كه در آن زندگى دارند تبعيد گردند » .\r\n( * ( إِنَّما جَزاءُ الَّذِينَ يُحارِبُونَ اللَّه وَرَسُولَه وَيَسْعَوْنَ فِي الأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَأَرْجُلُهُمْ مِنْ خِلافٍ أَوْ يُنْفَوْا مِنَ الأَرْضِ ) * ) .\r\nدر اينجا به چند نكته بايد توجه كرد :\r\n\r\n","description":"","footnote":"\r\n( 1 ) تفسير المنار جلد 6 صفحه 353 و تفسير قرطبى جلد 3 صفحه 2145 .\r\n","page_name":" 359 ","page_number":359},
  {"content":"\r\n1 - منظور از « محاربه با خدا و پيامبر » آن چنان كه در احاديث اهل بيت وارد شده و شان نزول آيه نيز كم و بيش به آن گواهى مىدهد اين است كه :\r\nكسى با تهديد به اسلحه به جان يا مال مردم تجاوز كند ، اعم از اينكه به صورت دزدان گردنه‌ها در بيرون شهرها چنين كارى كند و يا در داخل شهر ، بنا بر اين افراد چاقوكشى كه حمله به جان و مال و نواميس مردم مىكنند نيز مشمول آن هستند .\r\nضمنا جالب توجه است كه محاربه و ستيز با بندگان خدا در اين آيه به عنوان محاربه با خدا معرفى شده و اين تاكيد فوق العاده اسلام را در باره حقوق انسانها و رعايت امنيت آنان ثابت مىكند .\r\n2 - منظور از قطع دست و پا طبق آنچه در كتب فقهى اشاره شده همان مقدارى است كه در مورد سرقت بيان گرديده يعنى تنها بريدن چهار انگشت از دست يا پا مىباشد ( 1 ) .\r\n3 - آيا مجازاتهاى چهارگانه فوق جنبه تخييرى دارد يعنى حكومت اسلام هر كدام از آنها را در باره هر كسى صلاح ببيند اجراء مىكند ، و يا متناسب با چگونگى جرم و جنايتى است كه از آنها انجام گرفته ؟ يعنى اگر افراد محارب دست به كشتن انسانهاى بىگناهى زده‌اند مجازات قتل براى آنها انتخاب مىشود و اگر اموال مردم را با تهديد به اسلحه ببرند انگشتان دست و پاى آنها قطع مىشود و اگر هم دست به آدمكشى و هم سرقت اموال زده باشند اعدام مىشوند و جسد آنها براى عبرت مردم مقدارى به دار آويخته مىشود و اگر تنها اسلحه به روى مردم كشيده‌اند بدون اينكه خونى ريخته شود و يا سرقتى انجام گيرد به شهر ديگرى تبعيد خواهند شد ، شك نيست كه معنى دوم به حقيقت نزديكتر است ، و اين مضمون در چند حديث كه از ائمه اهل بيت ع نقل شده وارد\r\n\r\n","description":"","footnote":"\r\n( 1 ) كنز العرفان فى فقه القرآن جلد 2 صفحه 352 .\r\n","page_name":" 360 ","page_number":360},
  {"content":"\r\nگرديده است ( 1 ) .\r\nدرست است كه در پاره اى از احاديث اشاره به مخير بودن حكومت اسلامى در اين زمينه شده است ولى با توجه به احاديث سابق منظور از تخيير اين نيست كه حكومت اسلامى پيش خود يكى از اين چهار مجازات را انتخاب نمايد و چگونگى جنايت را در نظر نگيرد زيرا بسيار بعيد به نظر مىرسد كه مسئله كشتن و به دار آويختن همرديف تبعيد بوده باشد ، و همه در يك سطح .\r\nاتفاقا در بسيارى از قوانين جنايى و جزائى دنياى امروز نيز اين مطلب به وضوح ديده مىشود كه براى يك نوع جنايت چند مجازات را در نظر مىگيرند ، مثلا در پاره اى از جرائم ، در قانون مجازات مجرم ، حبس از سه سال تا 10 سال تعيين شده و دست قاضى را در اين باره باز گذاشته‌اند مفهوم آن اين نيست كه قاضى مطابق ميل خود سالهاى زندان را تعيين نمايد بلكه منظور اين است چگونگى وقوع مجازات را كه گاهى با « جهات مخففه » و گاهى با « جهات تشديد » همراه است در نظر بگيرد و كيفر مناسبى انتخاب نمايد .\r\nدر اين قانون مهم اسلامى كه در باره محاربان وارد شده ، چون نحوه اين جرم و جنايت بسيار متفاوت است و همه محاربان مسلما يكسان نيستند طرز مجازات آنها نيز متفاوت ذكر شده است .\r\nناگفته پيدا است شدت عمل فوق العاده اى كه اسلام در مورد محاربان به خرج داده براى حفظ خونهاى بىگناهان و جلوگيرى از حملات و تجاوزهاى افراد قلدر و زورمند و جانى و چاقوكش و آدمكش به جان و مال و نواميس مردم بىگناه است . ( 2 ) .\r\nدر پايان آيه ميفرمايد :\r\n\r\n","description":"","footnote":"\r\n( 1 ) نور الثقلين جلد 1 صفحه 622 .\r\n( 2 ) احكامى كه در بالا گفته شد به عنوان يك بحث تفسيرى و به طور فشرده و خلاصه بود تفصيل و شرائط اين قانون اسلامى را بايد در كتب فقهى مطالعه كرد .\r\n","page_name":" 361 ","page_number":361},
  {"content":"\r\n« اين مجازات و رسوايى آنها در دنيا است و تنها به اين مجازات قناعت نخواهد شد بلكه در آخرت نيز كيفر سخت و عظيمى خواهند داشت » .\r\n( * ( ذلِكَ لَهُمْ خِزْيٌ فِي الدُّنْيا وَلَهُمْ فِي الآخِرَةِ عَذابٌ عَظِيمٌ ) * ) .\r\nاز اين جمله استفاده مىشود كه حتى اجراى حدود و مجازاتهاى اسلامى مانع از كيفرهاى آخرت نخواهد گرديد .\r\nسپس براى اينكه راه بازگشت را حتى به روى اين گونه جانيان خطرناك نبندد و در صورتى كه در صدد اصلاح بر آيند راه جبران و تجديد نظر به روى آنها گشوده باشد مىگويد : « مگر كسانى كه پيش از دسترسى به آنها توبه و بازگشت كنند كه مشمول عفو خداوند خواهند شد و بدانيد خداوند غفور و رحيم است » .\r\n( * ( إِلَّا الَّذِينَ تابُوا مِنْ قَبْلِ أَنْ تَقْدِرُوا عَلَيْهِمْ فَاعْلَمُوا أَنَّ اللَّه غَفُورٌ رَحِيمٌ ) * ) .\r\nاز اين جمله استفاده مىشود كه تنها در صورتى مجازات و حد از آنها برداشته مىشود كه پيش از دستگير شدن به ميل و اراده خود از اين جنايت صرفنظر كنند و پشيمان گردند - البته نياز به تذكر ندارد كه توبه آنها سبب نمىشود كه اگر قتلى از آنها صادر شده يا مالى را به سرقت برده‌اند مجازات آن را نبينند ، تنها مجازات تهديد مردم با اسلحه برداشته خواهد شد .\r\nو به عبارت ديگر توبه او تنها تاثير در ساقط شدن حق اللَّه دارد و اما حق الناس بدون رضايت صاحبان حق ، ساقط نخواهد شد ( دقت كنيد ) .\r\nو نيز به تعبير ديگر : مجازات محارب از مجازات قاتل يا سارق معمولى شديدتر است و با توبه كردن مجازات محارب از او برداشته مىشود اما مجازات سارق و غاصب يا قاتل معمولى را خواهد داشت . ممكن است سؤال شود : توبه يك امر باطنى است از كجا مىتوان آن را اثبات كرد ؟\r\nدر پاسخ مىگوئيم : طريق اثبات براى اين موضوع فراوان است از جمله\r\n","description":"","footnote":"","page_name":" 362 ","page_number":362},
  {"content":"\r\nاينكه دو شاهد عادل گواهى بدهند كه در مجلسى توبه او را شنيده‌اند و بدون اينكه كسى آنها را اجبار كند به ميل خود توبه نموده‌اند و يا اينكه برنامه و روش زندگى خود را چنان تغيير دهند كه آثار توبه از آن آشكار باشد .\r\n\r\n[ سوره المائدة ‹ 5 › : آيه 35 
  ]\r\nيا أَيُّهَا الَّذِينَ آمَنُوا اتَّقُوا اللَّه وَابْتَغُوا إِلَيْه الْوَسِيلَةَ وَجاهِدُوا فِي سَبِيلِه لَعَلَّكُمْ تُفْلِحُونَ ‹ 35 ›\r\n\r\nترجمه :\r\n35 - اى كسانى كه ايمان آورده‌ايد پرهيزگارى پيشه كنيد و وسيله اى براى تقرب به خدا انتخاب نمائيد و در راه او جهاد كنيد باشد كه رستگار شويد .\r\n\r\nتفسير :\r\n\r\nحقيقت توسل\r\nدر اين آيه روى سخن به افراد با ايمان است و به آنها سه دستور براى رستگار شدن داده شده :\r\nنخست مىگويد : « اى كسانى كه ايمان آورده‌ايد : تقوا و پرهيزگارى پيشه كنيد .\r\n( * ( يا أَيُّهَا الَّذِينَ آمَنُوا اتَّقُوا اللَّه ) * ) .\r\nسپس دستور مىدهد كه « وسيله اى براى تقرب به خدا انتخاب نمائيد » ( * ( وَابْتَغُوا إِلَيْه الْوَسِيلَةَ ) * ) .\r\nو سرانجام « دستور به جهاد در راه خدا مىدهد » .\r\n","description":"","footnote":"","page_name":" 363 ","page_number":363},
  {"content":"\r\n( * ( وَجاهِدُوا فِي سَبِيلِه ) * ) .\r\nو نتيجه همه آنها اين است كه « در مسير رستگارى قرار گيريد » .\r\n( * ( لَعَلَّكُمْ تُفْلِحُونَ ) * ) .\r\nموضوع مهمى كه در اين آيه بايد مورد بحث قرار گيرد دستورى است كه در باره انتخاب « وسيله » در اين آيه به افراد با ايمان داده شده است .\r\n« وسيله » در اصل به معنى تقرب جستن و يا چيزى كه باعث تقرب به ديگرى از روى علاقه و رغبت مىشود مىباشد .\r\nبنا بر اين وسيله در آيه فوق معنى بسيار وسيعى دارد و هر كار و هر چيزى را كه باعث نزديك شدن به پيشگاه مقدس پروردگار مىشود شامل مىگردد كه مهمترين آنها ايمان به خدا و پيامبر اكرم ص و جهاد و عبادات همچون نماز و زكات و روزه و زيارت خانه خدا و همچنين صله رحم و انفاق در راه خدا اعم از انفاقهاى پنهانى و آشكار و همچنين هر كار نيك و خير مىباشد . همانطور كه على ع در « نهج البلاغه » فرموده است :\r\n« ان افضل ما توسل به المتوسلون الى اللَّه سبحانه و تعالى الايمان به و برسوله و الجهاد فى سبيله فانه ذروة الاسلام ، و كلمة الاخلاص فانها الفطرة و اقام الصلاة فانها الملة ، و ايتاء الزكاة فانها فريضة واجبة و صوم شهر رمضان فانه جنة من العقاب و حج البيت و اعتماره فانهما ينفيان الفقر و يرحضان الذنب ، و صلة الرحم فانها مثراة فى المال و منساة فى الاجل ، و صدقة السر فانها تكفر الخطيئة و صدقة العلانية فانها تدفع ميتة السوء و صنائع المعروف فانها تقى مصارع الهوان . . » يعنى : « بهترين چيزى كه به وسيله آن مىتوان به خدا نزديك شد ايمان به خدا و پيامبر او و جهاد در راه خدا است كه قله كوهسار اسلام است ، و همچنين جمله اخلاص ( لا إله الا اللَّه ) كه همان فطرت توحيد است ، و بر پا داشتن نماز كه آئين اسلام است ، و زكات كه فريضه واجبه است ، و روزه ماه\r\n","description":"","footnote":"","page_name":" 364 ","page_number":364},
  {"content":"\r\nرمضان كه سپرى است در برابر گناه و كيفرهاى الهى ، و حج و عمره كه فقر و پريشانى را دور مىكند و گناهان را مىشويد ، و صله رحم كه ثروت را زياد و عمر را طولانى مىكند ، انفاقهاى پنهانى كه جبران گناهان مىنمايد و انفاق آشكار كه مرگهاى ناگوار و بد را دور مىسازد و كارهاى نيك كه انسان را از سقوط نجات مىدهد ( 1 ) .\r\nو نيز شفاعت پيامبران و امامان و بندگان صالح خدا كه طبق صريح قرآن باعث تقرب به پروردگار مىگردد ، در مفهوم وسيع توسل داخل است ، و همچنين پيروى از پيامبر و امام و گام نهادن در جاى گام آنها زيرا همه اينها موجب نزديكى به ساحت قدس پروردگار مىباشد حتى سوگند دادن خدا به مقام پيامبران و امامان و صالحان كه نشانه علاقه به آنها و اهميت دادن به مقام و مكتب آنان مىباشد جزء اين مفهوم وسيع است .\r\nو آنها كه آيه فوق را به بعضى از اين مفاهيم اختصاص داده‌اند در حقيقت هيچگونه دليلى بر اين تخصيص ندارند ، زيرا همانطور كه گفتيم « وسيله » در مفهوم لغويش به معنى هر چيزى است كه باعث تقرب مىگردد .\r\nلازم به تذكر است كه هرگز منظور اين نيست چيزى را از شخص پيامبر يا امام مستقلا تقاضا كنند ، بلكه منظور اين است با اعمال صالح يا پيروى از پيامبر و امام ، يا شفاعت آنان و يا سوگند دادن خداوند به مقام و مكتب آنها ( كه خود يك نوع احترام و اهتمام به موقعيت آنها و يك نوع عبادت است ) از خداوند چيزى را بخواهند اين معنى نه بوى شرك مىدهد و نه بر خلاف آيات ديگر قرآن است و نه از عموم آيه فوق بيرون مىباشد . ( دقت كنيد )\r\n\r\n","description":"","footnote":"\r\n( 1 ) نهج البلاغه خطبه 110 .\r\n","page_name":" 365 ","page_number":365},
  {"content":"\r\n\r\nقرآن و توسل\r\nاز آيات ديگر قرآن نيز به خوبى استفاده مىشود كه وسيله قرار دادن مقام انسان صالحى در پيشگاه خدا و طلب چيزى از خداوند به خاطر او ، به هيچوجه ممنوع نيست و منافات با توحيد ندارد ، در آيه 64 سوره نساء مىخوانيم :\r\nوَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّه وَاسْتَغْفَرَ لَهُمُ الرَّسُولُ لَوَجَدُوا اللَّه تَوَّاباً رَحِيماً :\r\n« اگر آنها هنگامى كه به خويشتن ستم كردند ( و مرتكب گناهى شدند ) به سراغ تو مىآمدند و از خداوند طلب عفو و بخشش مىكردند و تو نيز براى آنها طلب عفو مىكردى ، خدا را توبه پذير و رحيم مىيافتند » .\r\nو نيز در آيه 97 سوره يوسف مىخوانيم كه : برادران يوسف از پدر تقاضا كردند كه در پيشگاه خداوند براى آنها استغفار كند و يعقوب نيز اين تقاضا را پذيرفت .\r\nدر آيه 114 سوره توبه نيز موضوع استغفار ابراهيم در مورد پدرش آمده كه تاثير دعاى پيامبران را در باره ديگران تاييد مىكند و همچنين در آيات متعدد ديگر قرآن اين موضوع منعكس است .\r\n\r\nروايات اسلامى و توسل\r\nاز روايات متعددى كه از طرق شيعه و اهل تسنن در دست داريم ، نيز به خوبى استفاده مىشود كه توسل به آن معنى كه در بالا گفتيم هيچگونه اشكالى ندارد ، بلكه كار خوبى محسوب مىشود ، اين روايات بسيار فراوان است و در كتب زيادى نقل شده و ما به عنوان نمونه به چند قسمت از آنها كه در كتب\r\n","description":"","footnote":"","page_name":" 366 ","page_number":366},
  {"content":"\r\nمعروف اهل تسنن مىباشد اشاره مىكنيم :\r\n1 - در كتاب « وفاء الوفاء » تاليف دانشمند معروف سنى « سمهودى » چنين مىخوانيم كه : مدد گرفتن و شفاعت خواستن در پيشگاه خداوند از پيامبر ص و از مقام و شخصيت او ، هم پيش از خلقت او مجاز است و هم بعد از تولد و هم بعد از رحلتش ، هم در عالم برزخ ، و هم در روز رستاخيز ، سپس روايت معروف توسل آدم را به پيامبر اسلام ص از عمر بن خطاب نقل كرده كه : آدم روى اطلاعى كه از آفرينش پيامبر اسلام در آينده داشت به پيشگاه خداوند چنين عرض كرد :\r\n« يا رب اسئلك به حق محمد لما غفرت لى » ( 1 ) .\r\n« خداوندا به حق محمد ص از تو تقاضا مىكنم كه مرا ببخشى » .\r\nسپس حديث ديگرى از جماعتى از راويان حديث از جمله « نسايى » و « ترمذى » دانشمندان معروف اهل تسنن به عنوان شاهد براى جواز توسل به پيامبر در حال حيات نقل مىكند كه خلاصه اش اين است : « مرد نابينايى تقاضاى دعا از پيامبر براى شفاى بيماريش كرد ، پيغمبر به او دستور داد كه چنين دعا كند :\r\n« اللهم انى اسئلك و اتوجه اليك بنبيك محمد نبى الرحمة يا محمد انى توجهت بك الى ربى فى حاجتى لتقضى لى اللهم شفعه فى » ( 2 ) .\r\n« خداوندا من از تو به خاطر پيامبرت پيامبر رحمت تقاضا مىكنم و به تو روى مىآورم اى محمد ! بوسيله تو به سوى پروردگارم براى انجام حاجتم متوجه مىشوم خداوندا او را شفيع من ساز » .\r\n\r\n","description":"","footnote":"\r\n( 1 ) وفاء الوفاء جلد 3 ص 1371 - در كتاب « التوصل الى حقيقة التوسل » صفحه 215 حديث فوق را از « دلائل النبوة » بيهقى نيز نقل نموده است .\r\n( 2 ) وفاء الوفاء ص 1372 .\r\n","page_name":" 367 ","page_number":367},
  {"content":"\r\nسپس در مورد جواز توسل به پيامبر ص بعد از وفات چنين نقل مىكند كه مرد حاجتمندى در زمان عثمان كنار قبر پيامبر ص آمد و نماز خواند و چنين دعا كرد .\r\nاللهم انى اسئلك و اتوجه اليك بنبينا محمد ص نبى الرحمة ، يا محمد انى اتوجه بك الى ربك ان تقضى حاجتى « .\r\n« خداوندا من از تو تقاضا مىكنم و بوسيله پيامبر ما محمد ص پيغمبر رحمت به سوى تو متوجه مىشوم ، اى محمد من بوسيله تو متوجه پروردگار تو مىشوم تا مشكلم حل شود » .\r\nبعدا اضافه مىكند چيزى نگذشت كه مشكل او حل شد . ( 1 )\r\n2 - نويسنده كتاب « التوصل الى حقيقة التوسل » كه در موضوع توسل بسيار سختگير است 26 حديث از كتب و منابع مختلف نقل كرده كه جواز اين موضوع در لابلاى آنها منعكس است ، اگر چه نامبرده سعى دارد كه در اسناد اين احاديث خدشه وارد كند ، ولى واضح است كه روايات هنگامى كه فراوان باشند و به حد تواتر برسند جايى براى خدشه در سند حديث باقى نمىماند و رواياتى كه در زمينه توسل در منابع اسلامى وارد شده است ما فوق حد تواتر است و از جمله رواياتى كه نقل مىكند اين است كه :\r\n« ابن حجر مكى » در كتاب « صواعق » از « امام شافعى » پيشواى معروف اهل تسنن نقل مىكند كه به اهل بيت پيامبر توسل مىجست و چنين مىگفت :\r\n\r\nآل النبى ذريعتى\r\nو هم اليه و سيلتى\r\n\r\n\r\nارجو بهم اعطى غدا\r\nبيد اليمين صحيفتى ( 2 )\r\n\r\n« خاندان پيامبر وسيله منند آنها در پيشگاه او سبب تقرب من مىباشند » « اميدوارم به سبب آنها فرداى قيامت نامه عمل من به دست راست\r\n\r\n","description":"","footnote":"\r\n( 1 ) وفاء الوفاء ص 1373 .\r\n( 2 ) التوصل . . . ص 329 .\r\n","page_name":" 368 ","page_number":368},
  {"content":"\r\nمن سپرده شود « .\r\nو نيز از « بيهقى » نقل مىكند كه در زمان خلافت خليفه دوم سالى قحطى شد بلال به همراهى عده اى از صحابه بر سر قبر پيامبر آمد و چنين گفت :\r\n« يا رسول اللَّه استسق لامتك . . . فانهم قد هلكوا . . » ( 1 )\r\n« اى رسول خدا ! از خدايت براى امتت باران بخواه . . . كه ممكن است هلاك شوند » .\r\nحتى از ابن حجر در كتاب « الخيرات الحسان » نقل مىكند كه « امام شافعى » در ايامى كه در بغداد بود به زيارت ابو حنيفه مىرفت و در حاجاتش به او متوسل مىشد ! ( 2 ) و نيز در صحيح « دارمى » از « ابى الجوزاء » نقل مىكند كه سالى در مدينه قحطى شديدى واقع شد ، بعضى شكايت به « عايشه » بردند ، او سفارش كرد كه بر فراز قبر پيامبر روزنه اى در سقف ايجاد كنند تا به بركت قبر پيامبر از طرف خدا باران نازل شود ، چنين كردند و باران فراوانى آمد ! .\r\nدر تفسير « آلوسى » قسمتهاى زيادى از احاديث فوق را نقل كرده و پس از تجزيه و تحليل طولانى و حتى سختگيرى در باره احاديث فوق در پايان ناگزير به اعتراف شده و چنين مىگويد :\r\n« بعد از تمام اين گفتگوها من مانعى در توسل به پيشگاه خداوند به مقام پيامبر ص نمىبينم چه در حال حيات پيامبر و چه پس از رحلت او ، و بعد از بحث نسبتا مشروحى در اين زمينه ، اضافه مىكند » توسل جستن به مقام غير پيامبر در پيشگاه خدا نيز مانعى ندارد به شرط اينكه او حقيقتا در پيشگاه خدا مقامى داشته باشد . » ( 3 )\r\n\r\n","description":"","footnote":"\r\n( 1 ) التوصل . . . ص 253 .\r\n( 2 ) التوصل . . . ص 331 .\r\n( 3 ) روح المعانى جلد 4 - 6 ص 114 - 115 .\r\n","page_name":" 369 ","page_number":369},
  {"content":"\r\nو اما در منابع شيعه موضوع به قدرى روشن است كه نياز به نقل حديث ندارد .\r\n\r\nچند يادآورى لازم\r\nدر اينجا لازم است به چند نكته اشاره كنيم :\r\n1 - همانطور كه گفتيم منظور از توسل اين نيست كه كسى حاجت را از پيامبر يا امامان بخواهد بلكه منظور اين است كه به مقام او در پيشگاه خدا متوسل شود ، و اين در حقيقت توجه به خدا است ، زيرا احترام پيامبر نيز به خاطر اين است كه فرستاده او بوده و در راه او گام بر داشته و ما تعجب مىكنيم از كسانى كه اين گونه توسل را يك نوع شرك مىپندارند در حالى كه شرك اين است كه براى خدا شريكى در صفات و اعمال او قائل شوند و اين گونه توسل به هيچوجه شباهتى با شرك ندارد .\r\n2 - بعضى اصرار دارند كه ميان حيات و وفات پيامبر و امامان فرق بگذارند ، در حالى كه گذشته از روايات فوق كه بسيارى از آنها مربوط به بعد از وفات است ، از نظر يك مسلمان ، پيامبران و صلحاء بعد از مرگ « حيات برزخى » دارند ، حياتى وسيعتر از عالم دنيا همانطور كه قرآن در باره شهداء به آن تصريح كرده است و مىگويد آنها را مردگان فرض نكنيد آنها زندگانند ( 1 ) 3 - بعضى نيز اصرار دارند كه ميان تقاضاى دعاء از پيامبر ، و بيان سوگند دادن خدا به مقام او ، فرق بگذارند ، تقاضاى دعا را مجاز و غير آن را ممنوع بشمارند در حالى كه هيچگونه فرق منطقى ميان اين دو ديده نمىشود .\r\n4 - بعضى از نويسندگان و دانشمندان اهل تسنن مخصوصا « وهابيها »\r\n\r\n","description":"","footnote":"\r\n( 1 ) سوره آل عمران - آيه 169 .\r\n","page_name":" 370 ","page_number":370},
  {"content":"\r\nبا لجاجت خاصى كوشش دارند تمام احاديثى كه در زمينه توسل وارد شده است تضعيف كنند و يا با اشكالات واهى و بى اساس آنها را به دست فراموشى بسپارند ، آنها در اين زمينه چنان بحث مىكنند كه هر ناظر بىطرفى احساس مىكند كه قبلا عقيده اى براى خود انتخاب كرده ، سپس مىخواهند عقيده خود را به روايات اسلامى « تحميل » كنند ، و هر چه مخالف آن بود به نوعى از سر راه خود كنار بزنند ، در حالى كه يك محقق هرگز نمىتواند چنين بحثهاى غير منطقى و تعصب آميزى را بپذيرد .\r\n5 - همانطور كه گفتيم روايات توسل به حد تواتر رسيده يعنى به قدرى زياد است كه ما را از بررسى اسناد آن بىنياز مىسازد ، علاوه بر اين در ميان آنها روايت صحيح نيز فراوان است با اين حال جايى براى خرده گيرى در پاره اى از اسناد آنها باقى نمىماند .\r\n6 - از آنچه گفتيم روشن مىشود كه رواياتى كه در ذيل اين آيه وارد شده و مىگويد : پيغمبر به مردم مىفرمود : از خداوند براى من « وسيله » بخواهيد و يا آنچه در كافى از على ع نقل شده كه وسيله بالاترين مقامى است كه در بهشت قرار دارد ، با آنچه در تفسير آيه گفتيم هيچگونه منافاتى ندارد زيرا همانطور كه مكرر اشاره كرديم « وسيله » هر گونه تقرب به پروردگار را شامل مىشود و تقرب پيامبر به خدا و بالاترين درجه اى كه در بهشت وجود دارد يكى از مصداقهاى آن است .\r\n","description":"","footnote":"","page_name":" 371 ","page_number":371},
  {"content":"\r\n\r\n[ سوره المائدة ‹ 5 › : آيات 36 تا 37 
  ]\r\nإِنَّ الَّذِينَ كَفَرُوا لَوْ أَنَّ لَهُمْ ما فِي الأَرْضِ جَمِيعاً وَمِثْلَه مَعَه لِيَفْتَدُوا بِه مِنْ عَذابِ يَوْمِ الْقِيامَةِ ما تُقُبِّلَ مِنْهُمْ وَلَهُمْ عَذابٌ أَلِيمٌ ‹ 36 › يُرِيدُونَ أَنْ يَخْرُجُوا مِنَ النَّارِ وَما هُمْ بِخارِجِينَ مِنْها وَلَهُمْ عَذابٌ مُقِيمٌ ‹ 37 ›\r\n\r\nترجمه :\r\n36 - كسانى كه كافر شدند اگر تمام آنچه كه روى زمين قرار دارد و همانند آن ، مال آنها باشد و آنها را براى نجات از مجازات روز قيامت بدهند ، از آنان پذيرفته نخواهد شد ، و مجازات دردناكى خواهند داشت .\r\n37 - آنها پيوسته مىخواهند از آتش خارج شوند ولى نمىتوانند خارج شوند و براى آنها مجازات پايدارى است .\r\n\r\nتفسير :\r\nدر تعقيب آيه گذشته كه به مؤمنان دستور تقوا و جهاد و تهيه وسيله مىداد در اين دو آيه به عنوان بيان علت دستور سابق به سرنوشت افراد بىايمان و آلوده اشاره كرده ، مىفرمايد : « افرادى كه كافر شدند اگر تمام آنچه روى زمين است و همانند آن را داشته باشند تا براى نجات از مجازات روز قيامت بدهند از آنها پذيرفته نخواهد شد و عذاب دردناكى خواهند داشت .\r\n( * ( إِنَّ الَّذِينَ كَفَرُوا لَوْ أَنَّ لَهُمْ ما فِي الأَرْضِ جَمِيعاً وَمِثْلَه مَعَه لِيَفْتَدُوا بِه مِنْ عَذابِ يَوْمِ الْقِيامَةِ ما تُقُبِّلَ مِنْهُمْ وَلَهُمْ عَذابٌ أَلِيمٌ ) * « .\r\nمضمون اين آيه در سوره « رعد » آيه 47 نيز آمده است و اين نهايت تاكيد را در مسئله مجازاتهاى الهى مىرساند كه با هيچ سرمايه و قدرتى از سرمايه‌ها و قدرتها نمىتوان از آن رهايى جست هر چند تمام سرمايه‌هاى روى زمين يا\r\n","description":"","footnote":"","page_name":" 372 ","page_number":372},
  {"content":"\r\nبيش از آن باشد ، تنها در پرتو ايمان و تقوا و جهاد و عمل مىتوان رهايى يافت .\r\nسپس به دوام اين كيفر اشاره كرده ، مىگويد : « آنها پيوسته مىخواهند از آتش دوزخ خارج شوند ولى توانايى بر آن را ندارند و كيفر آنها ثابت و برقرار خواهد بود » .\r\n( * ( يُرِيدُونَ أَنْ يَخْرُجُوا مِنَ النَّارِ وَما هُمْ بِخارِجِينَ مِنْها وَلَهُمْ عَذابٌ مُقِيمٌ ) * ) .\r\nدر باره مجازات دائمى و خلود كفار در دوزخ در ذيل آيه 108 سوره هود به خواست خدا بحث خواهد شد .\r\n\r\n[ سوره المائدة ‹ 5 › : آيات 38 تا 40 
  ]\r\nوَ السَّارِقُ وَالسَّارِقَةُ فَاقْطَعُوا أَيْدِيَهُما جَزاءً بِما كَسَبا نَكالًا مِنَ اللَّه وَاللَّه عَزِيزٌ حَكِيمٌ ‹ 38 › فَمَنْ تابَ مِنْ بَعْدِ ظُلْمِه وَأَصْلَحَ فَإِنَّ اللَّه يَتُوبُ عَلَيْه إِنَّ اللَّه غَفُورٌ رَحِيمٌ ‹ 39 › أَ لَمْ تَعْلَمْ أَنَّ اللَّه لَه مُلْكُ السَّماواتِ وَالأَرْضِ يُعَذِّبُ مَنْ يَشاءُ وَيَغْفِرُ لِمَنْ يَشاءُ وَاللَّه عَلى كُلِّ شَيْءٍ قَدِيرٌ ‹ 40 ›\r\n\r\nترجمه :\r\n38 - دست مرد دزد و زن دزد را به كيفر عملى كه انجام داده‌اند به عنوان يك مجازات الهى قطع كنيد ، و خداوند توانا و حكيم است .\r\n39 - اما آن كس كه پس از ستم كردن ، توبه و جبران نمايد خداوند توبه او را مىپذيرد زيرا خداوند آمرزنده و مهربان است .\r\n40 - آيا نمىدانى كه خداوند مالك و حكمران آسمانها و زمين است ؟ هر كس را بخواهد ( و شايسته ببيند ) مجازات مىكند و هر كس را بخواهد ( و شايسته بداند ) مىبخشد و خداوند بر هر چيزى قادر است .\r\n","description":"","footnote":"","page_name":" 373 ","page_number":373},
  {"content":"\r\n\r\nتفسير : مجازات دزدان\r\nدر چند آيه قبل احكام « محارب » يعنى كسى كه با تهديد به اسلحه « آشكارا » متعرض جان و مال و نواميس مردم مىشود بيان شد ، در اين آيات ، به همين تناسب ، حكم دزد يعنى كسى كه بطور پنهانى و مخفيانه اموال مردم را مىبرد بيان گرديده است :\r\nنخست مىفرمايد : « دست مرد و زن سارق را قطع كنيد » .\r\n( * ( وَالسَّارِقُ وَالسَّارِقَةُ فَاقْطَعُوا أَيْدِيَهُما ) * ) .\r\nدر اينجا مرد دزد بر زن دزد مقدم داشته شده در حالى كه در آيه حد زنا كار ، زن زانيه بر مرد زانى مقدم ذكر شده است ، اين تفاوت شايد به خاطر آن باشد كه در مورد دزدى عامل اصلى بيشتر مردانند و در مورد ارتكاب زنا عامل و محرك مهمتر زنان بىبند و بار ! .\r\nسپس مىگويد : « اين كيفرى است در برابر اعمالى كه انجام داده‌اند و و مجازاتى است از طرف خداوند » .\r\n( * ( جَزاءً بِما كَسَبا نَكالًا مِنَ اللَّه ) * ) .\r\nدر حقيقت در اين جمله اشاره به آن است كه اولا - اين كيفر نتيجه كار خودشان است و چيزى است كه براى خود خريده‌اند و ثانيا - هدف از آن پيشگيرى و بازگشت به حق و عدالت است ( زيرا « نكال » به معنى مجازاتى است كه به منظور پيشگيرى و ترك گناه انجام مىشود - اين كلمه در اصل به معنى لجام و افسار است و سپس به هر كارى كه جلوگيرى از انحراف كند گفته شده است ) و در پايان آيه براى رفع اين توهم كه مجازات مزبور عادلانه\r\n","description":"","footnote":"","page_name":" 374 ","page_number":374},
  {"content":"\r\nنيست مىفرمايد : خداوند هم « توانا و قدرتمند » است ، بنا بر اين دليلى ندارد كه از كسى انتقام بگيرد و هم « حكيم » است بنا بر اين دليلى ندارد كه كسى را بىحساب مجازات كند ( * ( وَاللَّه عَزِيزٌ حَكِيمٌ ) * ) .\r\nدر آيه بعد راه بازگشت را به روى آنها گشوده و مىفرمايد : « كسى كه بعد از اين ستم توبه كند و در مقام اصلاح و جبران برآيد خداوند او را خواهد بخشيد زيرا خداوند آمرزنده مهربان است » .\r\n( * ( فَمَنْ تابَ مِنْ بَعْدِ ظُلْمِه وَأَصْلَحَ فَإِنَّ اللَّه يَتُوبُ عَلَيْه إِنَّ اللَّه غَفُورٌ رَحِيمٌ ) * ) .\r\nآيا به وسيله توبه تنها گناه او بخشوده مىشود و يا اينكه حد سرقت ( بريدن دست ) نيز ساقط خواهد شد ؟\r\nمعروف در ميان فقهاى ما اين است كه : اگر قبل از ثبوت سرقت در دادگاه اسلامى توبه كند حد سرقت نيز از او برداشته مىشود ، ولى هنگامى كه از طريق دو شاهد عادل ، جرم او ثابت شد با توبه از بين نمىرود .\r\nدر حقيقت توبه حقيقى كه در آيه به آن اشاره شده آن است كه قبل از ثبوت حكم در محكمه انجام گيرد ، و گرنه هر سارقى هنگامى كه خود را در معرض مجازات ديد اظهار توبه خواهد نمود و موردى براى اجراى حق باقى نخواهد ماند و به تعبير ديگر « توبه اختيارى » آن است كه قبل از ثبوت جرم در دادگاه انجام گيرد ، و گرنه توبه اضطرارى همانند توبه اى كه به هنگام مشاهده عذاب الهى و يا آثار مرگ صورت مىگيرد ارزشى ندارد ، و به دنبال حكم توبه سارقان روى سخن را به پيامبر بزرگ اسلام كرده ، مىفرمايد :\r\n« آيا نمىدانى كه خداوند مالك آسمان و زمين است و هر گونه صلاح بداند در آنها تصرف مىكند ، هر كس را كه شايسته مجازات بداند مجازات ، و هر كس را كه شايسته بخشش ببيند مىبخشد و او بر هر چيز توانا است » .\r\n( * ( أَ لَمْ تَعْلَمْ أَنَّ اللَّه لَه مُلْكُ السَّماواتِ وَالأَرْضِ يُعَذِّبُ مَنْ يَشاءُ وَيَغْفِرُ لِمَنْ يَشاءُ وَاللَّه عَلى كُلِّ شَيْءٍ قَدِيرٌ ) * ) .\r\n","description":"","footnote":"","page_name":" 375 ","page_number":375},
  {"content":"\r\n\r\nدر اينجا به چند نكته مهم بايد توجه داشت :\r\n\r\nالف - شرائط مجازات سارق .\r\nقرآن در اين حكم همانند سائر احكام ريشه مطلب را بيان كرده و شرح آن به سنت پيامبر واگذار شده است ، آنچه از مجموع روايات اسلامى استفاده مىشود اين است كه اجراى اين حد اسلامى ( بريدن دست ) شرائط زيادى دارد كه بدون آن اقدام به اين كار جائز نيست از جمله اينكه :\r\n1 - متاعى كه سرقت شده بايد حد اقل يك ربع دينار ( 1 ) باشد .\r\n2 - از جاى محفوظى مانند خانه و مغازه و جيبهاى داخلى سرقت شود .\r\n3 - در قحط سالى كه مردم گرسنه‌اند و راه به جايى ندارند نباشد .\r\n4 - سارق عاقل و بالغ باشد ، و در حال اختيار دست به اين كار بزند .\r\n5 - سرقت پدر از مال فرزند ، يا سرقت شريك از مال مورد شركت اين حكم را ندارد .\r\n6 - سرقت ميوه از درختان باغ را نيز از اين حكم استثناء كرده‌اند .\r\n7 - كليه مواردى كه احتمال اشتباهى براى سارق در ميان باشد كه مال خود را به مال ديگرى احتمالا اشتباه كرده است از اين حكم مستثنى است .\r\nو پاره اى از شرائط ديگر كه شرح آن در كتب فقهى آمده است .\r\nاشتباه نشود منظور از ذكر شرائط بالا اين نيست كه سرقت تنها در صورت اجتماع اين شرائط حرام است ، بلكه منظور اين است كه اجراى حد مزبور ، مخصوص اينجا است و گرنه سرقت به هر شكل به هر صورت ، و به هر اندازه و هر كيفيت در اسلام حرام است .\r\n\r\nب - اندازه قطع دست سارق .\r\nمعروف در ميان فقهاى ما با استفاده از روايات اهل بيت ع اين است\r\n\r\n","description":"","footnote":"\r\n( 1 ) دينار عبارت است از يك مثقال شرعى طلاى مسكوك و مثقال شرعى معادل 18 نخود يعنى 4 : 3 مثقال معمولى است .\r\n","page_name":" 376 ","page_number":376},
  {"content":"\r\nكه تنها چهار انگشت از دست راست بريده مىشود ، نه بيشتر ، اگر چه فقهاى اهل تسنن بيش از آن گفته‌اند .\r\n\r\nج - آيا اين مجازات اسلامى خشونت آميز است ؟\r\nبارها اين ايراد از طرف مخالفان اسلام و يا پاره اى از مسلمانان كم اطلاع شده است كه اين مجازات اسلامى بسيار شديد به نظر مىرسد و اگر بنا بشود اين حكم در دنياى امروز عمل شود بايد بسيارى از دستها را ببرند ، به علاوه اجراى اين حكم سبب مىشود كه يك نفر گذشته از اينكه عضو حساسى از بدن خود را از دست دهد تا پايان عمر انگشتنما باشد .\r\nدر پاسخ اين ايراد بايد به اين حقيقت توجه داشت كه :\r\nاولا - همانطور كه در شرائط اين حكم گفتيم هر سارقى مشمول آن نخواهد شد بلكه تنها يك دسته از سارقان خطرناك هستند كه رسما مشمول آن مىشوند .\r\nثانيا - با توجه به اينكه راه اثبات جرم در اسلام شرائط خاصى دارد اين موضوع باز هم تقليل پيدا مىكند .\r\nثالثا - بسيارى از ايرادهايى كه افراد كم اطلاع بر قوانين اسلام مىكنند به خاطر آن است كه يك حكم را به طور مستقل و منهاى تمام احكام ديگر مورد بررسى قرار مىدهند ، يعنى به عبارت ديگر آن حكم را در يك جامعه صد در صد غير اسلامى فرض مىكنند ، ولى اگر توجه داشته باشيم كه اسلام تنها اين يك حكم نيست بلكه مجموعه احكامى است كه پياده شدن آن در يك اجتماع سبب اجراى عدالت اجتماعى ، و مبارزه با فقر ، و تعليم و تربيت صحيح ، و آموزش و پرورش كافى ، آگاهى و بيدارى و تقوا مىگردد ، روشن مىشود كه مشمولان اين حكم چه اندازه كم خواهند بود اشتباه نشود ، منظور اين نيست كه در جوامع امروز اين حكم نبايد اجراء شود بلكه منظور اين است كه هنگام داورى و قضاوت بايد تمام اين جوانب را در نظر گرفت .\r\n","description":"","footnote":"","page_name":" 377 ","page_number":377},
  {"content":"\r\nخلاصه حكومت اسلامى موظف است كه براى تمام افراد ملت خود نيازمنديهاى اولى زندگى را فراهم سازد ، و به آنها آموزش لازم دهد ، و از نظر اخلاقى نيز تربيت كند ، بديهى است در چنان محيطى افراد مختلف بسيار كم خواهند شد .\r\nرابعا - اگر ملاحظه مىكنيم امروز دزدى فراوان است به خاطر آن است كه چنين حكمى اجراء نمىشود و لذا در محيطهايى كه اين حكم اسلامى اجراء مىگردد ( مانند محيط عربستان سعودى كه تا سالهاى اخير اين حكم در آن اجراء مىشد ) امنيت فوق العاده اى از نظر مالى در همه جا حكمفرما بود .\r\nبسيارى از زائران خانه خدا با چشم خود چمدانها يا كيفهاى پول را در كوچه و خيابانهاى حجاز ديده‌اند كه هيچكس جرئت دست زدن به آن را ندارد تا اينكه مامورين « اداره جمعآورى گمشده‌ها » بيايند و آن را به اداره مزبور ببرند و صاحبش بيايد و نشانه دهد و بگيرد . غالب مغازه‌ها در شبها در و پيكرى ندارند و در عين حال كسى هم دست به سرقت نمىزند .\r\nجالب اينكه اين حكم اسلامى با اينكه قرنها اجراء مىشد و در پناه آن مسلمانان آغاز اسلام در امنيت و رفاه مىزيستند در مورد تعداد بسيار كمى از افراد كه از چند نفر تجاوز نمىكرد اين حكم در طى چند قرن اجراء گرديد .\r\nآيا بريدن چند دست خطا كار براى امنيت چند قرن يك ملت قيمت گزافى است كه پرداخت مىشود ؟\r\n\r\nد - بعضى اشكال مىكنند . [ آيا اين حكم با احترام مسلمان منافات ندارد ؟ 
  ]\r\nكه اجراى اين حد در مورد سارق به خاطر يك ربع دينار منافات با آن همه احترامى كه اسلام براى جان مسلمان و حفظ او از هر گونه گزند قائل شده\r\n","description":"","footnote":"","page_name":" 378 ","page_number":378},
  {"content":"\r\nندارد ، تا آنجا كه ديه بريدن چهار انگشت يك انسان مبلغ گزافى تعيين شده است .\r\nاتفاقا همين سؤال - به طورى كه از بعضى از تواريخ بر مىآيد - از عالم بزرگ اسلام ، علم الهدى مرحوم سيد مرتضى ، در حدود يكهزار سال قبل شد ، سؤال كننده موضوع سؤال خود را طى شعرى به شرح ذيل مطرح كرد :\r\n\r\nيد به خمس مئين عسجد وديت\r\nما بالها قطعت فى ربع دينار ؟\r\n\r\nيعنى : دستى كه ديه آن پانصد دينار است ( 1 ) .\r\nچرا به خاطر يك ربع دينار بريده مىشود ؟\r\n« سيد مرتضى » در جواب او اين شعر را سرود :\r\n\r\nعز الامانة اغلاها و ارخصها\r\nذل الخيانة فافهم حكمة البارئ\r\n\r\nيعنى عزت امانت آن دست را گرانقيمت كرد .\r\nو ذلت خيانت بهاى آن را پائين آورد ، فلسفه حكم خدا را بدان ( 2 ) .\r\n\r\n","description":"","footnote":"\r\n( 1 ) البته بايد توجه داشت كه پانصد دينار در صورتى است كه پنج انگشت قطع شود و اما همانطور كه گفتيم بنا بر مذهب شيعه در سرقت تنها چهار انگشت قطع مىشود .\r\n( 2 ) در تفسير آلوسى جلد سوم صفحه 6 اين جريان نقل شده ولى بجاى علم الهدى ، علم الدين السخاوى آمده است .\r\n","page_name":" 379 ","page_number":379},
  {"content":"\r\n\r\n[ سوره المائدة ‹ 5 › : آيات 41 تا 42 
  ]\r\nيا أَيُّهَا الرَّسُولُ لا يَحْزُنْكَ الَّذِينَ يُسارِعُونَ فِي الْكُفْرِ مِنَ الَّذِينَ قالُوا آمَنَّا بِأَفْواهِهِمْ وَلَمْ تُؤْمِنْ قُلُوبُهُمْ وَمِنَ الَّذِينَ هادُوا سَمَّاعُونَ لِلْكَذِبِ سَمَّاعُونَ لِقَوْمٍ آخَرِينَ لَمْ يَأْتُوكَ يُحَرِّفُونَ الْكَلِمَ مِنْ بَعْدِ مَواضِعِه يَقُولُونَ إِنْ أُوتِيتُمْ هذا فَخُذُوه وَإِنْ لَمْ تُؤْتَوْه فَاحْذَرُوا وَمَنْ يُرِدِ اللَّه فِتْنَتَه فَلَنْ تَمْلِكَ لَه مِنَ اللَّه شَيْئاً أُولئِكَ الَّذِينَ لَمْ يُرِدِ اللَّه أَنْ يُطَهِّرَ قُلُوبَهُمْ لَهُمْ فِي الدُّنْيا خِزْيٌ وَلَهُمْ فِي الآخِرَةِ عَذابٌ عَظِيمٌ ‹ 41 › سَمَّاعُونَ لِلْكَذِبِ أَكَّالُونَ لِلسُّحْتِ فَإِنْ جاؤُكَ فَاحْكُمْ بَيْنَهُمْ أَوْ أَعْرِضْ عَنْهُمْ وَإِنْ تُعْرِضْ عَنْهُمْ فَلَنْ يَضُرُّوكَ شَيْئاً وَإِنْ حَكَمْتَ فَاحْكُمْ بَيْنَهُمْ بِالْقِسْطِ إِنَّ اللَّه يُحِبُّ الْمُقْسِطِينَ ‹ 42 ›\r\n\r\nترجمه :\r\n41 - اى فرستاده ( خدا ) آنها كه با زبان مىگويند ايمان آورده‌ايم و قلب آنها ايمان نياورده و در مسير كفر بر يكديگر سبقت مىجويند تو را اندوهگين نكنند و ( همچنين ) از يهوديان ( كه اين راه را مىپيمايند ) آنها زياد به سخنان تو گوش مىدهند تا دستاويزى براى تكذيب تو بيابند ، آنها جاسوسان جمعيت ديگرى هستند كه خود آنها نزد تو نيامده‌اند ، آنها سخنان را از محل خود تحريف مىكنند ، و مىگويند اگر اين را ( كه ما مىخواهيم ) به شما دادند ( و محمد بر طبق خواسته شما داورى كرد ) بپذيريد و الا دورى كنيد ( و عمل ننمائيد ) و كسى را كه خدا ( بر اثر گناهان پى در پى ) بخواهد مجازات كند قادر به دفاع از او نيستى ، آنها كسانى هستند كه خدا نخواسته دلهايشان را پاك كند ، در دنيا رسوايى و در آخرت مجازات بزرگ نصيب آنان خواهد شد .\r\n42 - آنها بسيار به سخنان تو گوش مىدهند تا آن را تكذيب كنند ، مال حرام فراوان مىخورند اگر نزد تو آمدند در ميان آنان داورى كن يا ( اگر صلاح بود ) آنها را به حال خود واگذار و اگر از آنها صرف نظر كنى به تو زيان نمىرسانند و اگر ميان آنها داورى كنى با عدالت داورى كن كه خدا عادلان را دوست دارد\r\n","description":"","footnote":"","page_name":" 380 ","page_number":380},
  {"content":"\r\n\r\nشان نزول :\r\nدر شان نزول اين آيه ، روايات متعددى وارد شده كه از همه روشنتر ، روايتى است كه از امام باقر ع در اين زمينه نقل گرديده كه خلاصه اش چنين است :\r\nيكى از اشراف يهود خيبر كه داراى همسر بود ، با زن شوهردارى كه او هم از خانواده‌هاى سرشناس خيبر محسوب مىشد عمل منافى عفت انجام داد ، يهوديان از اجراى حكم تورات ( سنگسار كردن ) در مورد آنها ناراحت بودند ، و به دنبال راه حلى مىگشتند كه آن دو را از حكم مزبور معاف سازد در عين حال پاىبند بودن خود را به احكام الهى نشان دهند ، اين بود كه به هم مسلكان خود در مدينه پيغام فرستادند كه حكم اين حادثه را از پيامبر اسلام ص بپرسند ( تا اگر در اسلام حكم سبكترى بود آن را انتخاب كنند و در غير اين صورت آن را نيز بدست فراموشى بسپارند و شايد از اين طريق مىخواستند توجه پيامبر اسلام ص را نيز به خود جلب كنند و خود را دوست مسلمانان معرفى نمايند ) به همين جهت جمعى از بزرگان يهود مدينه به خدمت پيامبر ص شتافتند ، پيامبر ص فرمود : آيا هر چه حكم كنم مىپذيريد ؟ آنها گفتند : بخاطر همين نزد تو آمده‌ايم ! در اين موقع حكم سنگباران كردن كسانى كه مرتكب زناى محصنه مىشوند نازل گرديد ولى آنها از پذيرفتن اين حكم ( به عذر اينكه در مذهب آنها چنين حكمى نيامده شانه خالى كردند ! ) پيامبر ص اضافه كرد ، اين همان حكمى است كه در تورات شما نيز آمده آيا موافقيد كه يكى از شما را به داورى بطلبم و هر چه او از زبان تورات نقل كرد بپذيريد ، گفتند : آرى .\r\nپيامبر ص گفت : ابن صوريا كه در فدك زندگى مىكند چگونه عالمى\r\n","description":"","footnote":"","page_name":" 381 ","page_number":381},
  {"content":"\r\nاست ؟ گفتند : او از همه يهود به تورات آشناتر است ، به دنبال او فرستادند و هنگامى كه نزد پيامبر ص آمد به او فرمود : ترا به خداوند يكتايى كه تورات را بر موسى ع نازل كرد و دريا را براى نجات شما شكافت و دشمن شما فرعون را غرق نمود و در بيابان شما را از مواهب خود بهره مند ساخت سوگند مىدهم بگو آيا حكم سنگباران كردن در چنين موردى در تورات بر شما نازل شده است يا نه ؟\r\nاو در پاسخ گفت : سوگندى به من دادى كه ناچارم بگويم آرى چنين حكمى در تورات آمده است .\r\nپيامبر ص گفت : چرا از اجراى اين حكم سرپيچى مىكنيد ؟\r\nاو در جواب گفت : حقيقت اين است كه ما در گذشته اين حد را در باره افراد عادى اجرا مىكرديم ولى در مورد ثروتمندان و اشراف خوددارى مىنموديم ، اين بود كه گناه مزبور در طبقات مرفه جامعه ما رواج يافت تا اينكه پسر عموى يكى از رؤساى ما مرتكب اين عمل زشت شد ، و طبق معمول از مجازات او صرفنظر كردند ، در همين اثنا يك فرد عادى مرتكب اين كار گرديد ، هنگامى كه مىخواستند او را سنگباران كنند ، خويشان او اعتراض كردند و گفتند : اگر بنا هست اين حكم اجرا بشود بايد در مورد هر دو اجرا بشود به همين جهت ما نشستيم و قانونى سبكتر از قانون سنگسار كردن تصويب نموديم و آن اين بود كه به هر يك چهل تازيانه بزنيم و روى آنها را سياه كرده و وارونه سوار مركب كنيم و در كوچه و بازار بگردانيم ! در اين هنگام پيامبر ص دستور داد كه آن مرد و زن را در مقابل مسجد سنگسار كنند ( 1 ) .\r\nو فرمود : خدايا من نخستين كسى هستم كه حكم ترا زنده نمودم بعد از\r\n\r\n","description":"","footnote":"\r\n( 1 ) طبق روايتى كه بيهقى در جلد 8 سنن خود صفحه 246 نقل كرده هنگامى كه علماى يهود خدمت پيامبر ص آمدند آن زن و مرد را نيز همراه خود آورده بودند .\r\n","page_name":" 382 ","page_number":382},
  {"content":"\r\nآنكه يهود آن را از بين بردند .\r\nدر اين هنگام آيات فوق نازل شد و جريان مزبور را به طور فشرده بيان كرد .\r\n\r\nتفسير : داورى ميان دوست و دشمن\r\nاز اين آيه و چند آيه بعد از آن استفاده مىشود كه قضات اسلام حق دارند با شرايط خاصى در باره جرائم و جنايات غير مسلمانان نيز قضاوت كنند كه شرح آن طى اين آيات بيان خواهد شد .\r\nآيه فوق با خطاب * ( يا أَيُّهَا الرَّسُولُ ) * ( اى فرستاده ! ) آغاز شده اين تعبير تنها در دو جاى قرآن ديده مىشود يكى در اينجا و ديگرى در آيه 67 همين سوره كه مساله ولايت و خلافت مطرح است مىباشد ، گويا به خاطر اهميت موضوع و ترس و واهمه اى كه از دشمن در كار بوده مىخواهد حس مسئوليت را در پيامبر ص بيشتر تحريك كند و اراده او را تقويت نمايد كه تو صاحب رسالتى آن هم رسالتى از طرف ما ، بنا بر اين بايد در بيان حكم استقامت بخرج دهى .\r\nسپس به دلدارى پيامبر ص به عنوان مقدمه اى براى حكم بعد پرداخته و مىفرمايد : « آنها كه با زبان ، مدعى ايمانند و قلب آنها هرگز ايمان نياورده و در كفر بر يكديگر سبقت مىجويند هرگز نبايد مايه اندوه تو شوند ( زيرا اين وضع تازگى ندارد ) .\r\n( * ( لا يَحْزُنْكَ الَّذِينَ يُسارِعُونَ فِي الْكُفْرِ مِنَ الَّذِينَ قالُوا آمَنَّا بِأَفْواهِهِمْ وَلَمْ تُؤْمِنْ قُلُوبُهُمْ ) * ) .\r\nبعضى معتقدند تعبير « * ( يُسارِعُونَ فِي الْكُفْرِ ) * » با تعبير « يسارعون الى الكفر »\r\n","description":"","footnote":"","page_name":" 383 ","page_number":383},
  {"content":"\r\nتفاوت دارد زيرا جمله اول در باره كسانى گفته مىشود كه كافرند و در درون كفر غوطه ور ، و براى رسيدن به مرحله نهايى كفر بر يكديگر سبقت مىجويند ، ولى جمله دوم در باره كسانى گفته مىشود كه در خارج از محدوده كفر به سوى آن در حركتند و بر يكديگر سبقت ميگيرند ( 1 ) .\r\nبعد از ذكر كارشكنىهاى منافقان و دشمنان داخلى به وضع دشمنان خارجى و يهود پرداخته و ميگويد : « همچنين كسانى كه از يهود نيز اين مسير را مىپيمايند نبايد مايه اندوه تو شوند » ( * ( وَمِنَ الَّذِينَ هادُوا ) * ) .\r\nبعد اشاره به پاره اى از اعمال نفاقآلود آنان كرده ، مىگويد : « آنها زياد به سخنان تو گوش ميدهند اما اين گوش دادن براى درك اطاعت نيست بلكه براى اين است كه دستاويزى براى تكذيب و افترا بر تو پيدا كنند » ( * ( سَمَّاعُونَ لِلْكَذِبِ ) * ) .\r\nاين جمله تفسير ديگرى نيز دارد ، « آنها به دروغهاى پيشوايان خود فراوان گوش ميدهند . ولى حاضر به پذيرش سخن حق نيستند » ( 2 ) .\r\nصفت ديگر آنها اين است كه نه تنها براى دروغ بستن به مجلس شما حاضر ميشوند بلكه در عين حال جاسوسهاى ديگران كه نزد تو نيامده‌اند نيز ميباشند .\r\n( * ( سَمَّاعُونَ لِقَوْمٍ آخَرِينَ لَمْ يَأْتُوكَ ) * ) .\r\nو به تفسير ديگر آنها گوش بر فرمان جمعيت خودشان دارند و دستورشان اين است كه اگر از تو حكمى موافق ميل خود بشنوند بپذيرند و اگر بر خلاف ميلشان بود مخالفت كنند ، بنا بر اين اينها مطيع و شنواى فرمان بزرگان خود هستند نه فرمان تو ، در چنين حالى مخالفت آنها نبايد مايه اندوه تو گردد ،\r\n\r\n","description":"","footnote":"\r\n( 1 ) المنار جلد 6 صفحه 388 .\r\n( 2 ) در صورت اول لام للكذب « لام تعليل » و در صورت دوم « لام تعديه » است .\r\n","page_name":" 384 ","page_number":384},
  {"content":"\r\nزيرا از آغاز به قصد پذيرش حق نزد تو نيامدند .\r\nديگر از صفات آنها اين است كه سخنان خدا را تحريف مىكنند ( خواه تحريف لفظى و يا تحريف معنوى ) هر حكمى را بر خلاف منافع و هوسهاى خود تشخيص دهند آن را توجيه و تفسير و يا به كلى رد مىكنند .\r\n( * ( يُحَرِّفُونَ الْكَلِمَ مِنْ بَعْدِ مَواضِعِه ) * ) ( 1 ) .\r\nعجبتر اينكه آنها پيش از آنكه نزد تو بيايند تصميم خود را گرفته‌اند ، بزرگان آنها به آنان دستور داده‌اند كه اگر محمد حكمى موافق خواست ما گفت بپذيريد و اگر بر خلاف خواست ما بود از آن دورى كنيد .\r\n( * ( يَقُولُونَ إِنْ أُوتِيتُمْ هذا فَخُذُوه وَإِنْ لَمْ تُؤْتَوْه فَاحْذَرُوا ) * ) .\r\nاينها چنان در گمراهى فرو رفته‌اند و افكارشان بقدرى متحجر شده كه بدون هر گونه انديشه و مطالعه آنچه را كه بر خلاف مطالب تحريف شده آنان باشد رد ميكنند ، و به اين ترتيب اميدى به هدايت آنها نيست ، و خدا ميخواهد به اين وسيله آنها را مجازات كرده و رسوا كند « و كسى كه خدا اراده مجازات و رسوايى او را كرده است هرگز تو قادر بر دفاع از او نيستى » .\r\n( * ( وَمَنْ يُرِدِ اللَّه فِتْنَتَه فَلَنْ تَمْلِكَ لَه مِنَ اللَّه شَيْئاً ) * ) .\r\nآنها بقدرى آلوده‌اند كه قابل شستشو نمىباشند به همين دليل « آنها كسانى هستند كه خدا نمىخواهد قلب آنها را شستشو دهد » .\r\n( * ( أُولئِكَ الَّذِينَ لَمْ يُرِدِ اللَّه أَنْ يُطَهِّرَ قُلُوبَهُمْ ) * ) .\r\nزيرا كار خدا هميشه آميخته با حكمت است و آنها كه با اراده و خواست خود يك عمر كجروى كرده‌اند و به نفاق و دروغ و مخالفت با حق و حقيقت و تحريف قوانين الهى آلوده بوده‌اند ، بازگشت آنها عادتا ممكن نيست ، و در پايان آيه ميفرمايد : « آنها هم در اين دنيا رسوا و خوار خواهند شد و هم\r\n\r\n","description":"","footnote":"\r\n( 1 ) در باره چگونگى تحريف و اقسام آن در ذيل آيه 13 همين سوره بحث شد .\r\n","page_name":" 385 ","page_number":385},
  {"content":"\r\nدر آخرت كيفر عظيمى خواهند داشت « .\r\n( * ( لَهُمْ فِي الدُّنْيا خِزْيٌ وَلَهُمْ فِي الآخِرَةِ عَذابٌ عَظِيمٌ ) * ) .\r\nدر آيه دوم بار ديگر قرآن تاكيد مىكند كه آنها گوش شنوا براى شنيدن سخنان تو و تكذيب آن دارند ( و يا گوش شنوايى براى شنيدن دروغهاى بزرگانشان دارند ) .\r\n( * ( سَمَّاعُونَ لِلْكَذِبِ ) * ) .\r\nاين جمله به عنوان تاكيد و اثبات اين صفت زشت براى آنها تكرار شده است .\r\nعلاوه بر اين « آنها زياد اموال حرام و ناحق و رشوه مىخورند » .\r\n( * ( أَكَّالُونَ لِلسُّحْتِ ) * ) ( 1 ) .\r\nسپس به پيامبر ص اختيار مىدهد كه هر گاه اين گونه اشخاص براى داورى به او مراجعه كردند مىتواند در ميان آنها داورى به احكام اسلام كند و مىتواند از آنها روى گرداند .\r\n( * ( فَإِنْ جاؤُكَ فَاحْكُمْ بَيْنَهُمْ أَوْ أَعْرِضْ عَنْهُمْ ) * ) .\r\nالبته منظور اين نيست كه پيغمبر ص تمايلات شخصى را در انتخاب يكى از اين دو راه دخالت دهد بلكه منظور اين است شرائط و اوضاع را در نظر بگيرد اگر مصلحت بود دخالت و حكم كند و اگر مصلحت نبود صرفنظر نمايد .\r\nو براى تقويت روح پيغمبر ص اضافه مىكند اگر صلاح بود كه از آنها روى بگردانى هيچ زيانى نمىتوانند به تو برسانند .\r\n\r\n","description":"","footnote":"\r\n( 1 ) سحت ( بر وزن جفت ) در اصل به معنى جدا كردن پوست و نيز به معناى شدت گرسنگى است ، سپس به « هر مال نامشروع » مخصوصا « رشوه » گفته شده است زيرا اين گونه اموال ، صفا و طراوت و بركت را از اجتماع انسانى مىبرد همانطور كه كندن پوست درخت باعث پژمردگى و يا خشكيدن آن مىگردد ، بنا بر اين معنى « سحت » معنى وسيعى دارد و اگر در بعضى از روايات مصداق خاصى از آن ذكر شده دليل بر اختصاص نيست .\r\n","page_name":" 386 ","page_number":386},
  {"content":"\r\n( * ( وَإِنْ تُعْرِضْ عَنْهُمْ فَلَنْ يَضُرُّوكَ شَيْئاً ) * ) .\r\nو اگر خواستى در ميان آنها داورى كنى حتما بايد اصول عدالت را رعايت نمايى زيرا خداوند افراد دادگر و عدالت پيشه را دوست دارد .\r\n( * ( وَإِنْ حَكَمْتَ فَاحْكُمْ بَيْنَهُمْ بِالْقِسْطِ إِنَّ اللَّه يُحِبُّ الْمُقْسِطِينَ ) * ) در اينكه اين حكم يعنى تخيير حكومت اسلامى ميان داورى كردن به احكام اسلام در باره غير مسلمانان و يا صرفنظر كردن از داورى ، نسخ شده و يا به قوت خود باقى است در ميان مفسران گفتگو است .\r\nبعضى معتقدند كه در محيط حكومت اسلامى هر كس زندگى مىكند ، خواه مسلمان باشد يا غير مسلمان از نظر حقوقى و جزائى مشمول مقررات اسلام هست ، بنا بر اين حكم آيه فوق يا نسخ شده و يا مخصوص به غير كفار ذمى است ( يعنى كفارى كه به عنوان يك اقليت در كشور اسلامى زندگى ندارند بلكه با مسلمانان پيمانهايى برقرار ساخته و با آنان رفت و آمد دارند ) .\r\nولى بعضى ديگر معتقدند كه حكومت اسلامى هم اكنون نيز در باره غير مسلمانان اين اختيار را دارد كه شرائط و اوضاع را در نظر گرفته چنانچه مصلحت ببيند طبق احكام اسلام در باره آنها رفتار كند و يا آنها را به قوانين خودشان رها سازد ( تحقيق و توضيح بيشتر در باره اين حكم را در بحث قضاء در كتب فقهى بخوانيد ) .\r\n\r\n[ سوره المائدة ‹ 5 › : آيه 43 
  ]\r\nوَ كَيْفَ يُحَكِّمُونَكَ وَعِنْدَهُمُ التَّوْراةُ فِيها حُكْمُ اللَّه ثُمَّ يَتَوَلَّوْنَ مِنْ بَعْدِ ذلِكَ وَما أُولئِكَ بِالْمُؤْمِنِينَ ‹ 43 ›\r\n\r\nترجمه :\r\n43 - آنها چگونه تو را به داورى مىطلبند در حالى كه تورات نزد ايشان است و در آن حكم خدا هست ( وانگهى ) پس از داورى خواستن از حكم تو روى مىگردانند ، و آنها مؤمن نيستند .\r\n","description":"","footnote":"","page_name":" 387 ","page_number":387},
  {"content":"\r\n\r\nتفسير :\r\nاين آيه بحث در باره يهود را در مورد داورى خواستن از پيامبر ص كه در آيه قبل آمده بود تعقيب مىكند و از روى تعجب مىگويد : « چگونه اينها ترا به داورى مىطلبند در حالى كه تورات نزد آنها است و حكم خدا در آن آمده است .\r\n( * ( وَكَيْفَ يُحَكِّمُونَكَ وَعِنْدَهُمُ التَّوْراةُ فِيها حُكْمُ اللَّه ) * ) .\r\nبايد دانست كه حكم مزبور يعنى ( حكم سنگسار كردن زن و مردى كه زناى محصنه كرده‌اند ) در تورات كنونى در فصل بيست و دوم از سفر تثنيه آمده است .\r\nتعجب از اين است كه آنها تورات را يك كتاب منسوخ نمىدانند ، و آئين اسلام را باطل مىشمرند با اين حال چون احكام تورات موافق اميالشان نيست آن را رها كرده و به سراغ حكمى مىروند كه از نظر اصولى با آن موافق نيستند . و از آن عجبتر اينكه بعد از انتخاب تو براى داورى ، حكم تو را كه موافق حكم تورات است چون بر خلاف ميل آنها است نمىپذيرند .\r\n( * ( ثُمَّ يَتَوَلَّوْنَ مِنْ بَعْدِ ذلِكَ ) * ) .\r\n« حقيقت اين است كه آنها اصولا ايمان ندارند » و گر نه با احكام خدا چنين بازى نمىكردند .\r\n( * ( وَما أُولئِكَ بِالْمُؤْمِنِينَ ) * ) .\r\nممكن است ايراد شود كه چگونه آيه فوق مىگويد : حكم خدا در تورات ذكر شده است در حالى كه ما با الهام گرفتن از آيات قرآن و اسناد تاريخى تورات را تحريف يافته مىدانيم و همين تورات تحريف يافته در زمان پيامبر اسلام ص بوده است ؟\r\n","description":"","footnote":"","page_name":" 388 ","page_number":388},
  {"content":"\r\nولى بايد توجه داشت كه اولا - ما تمام تورات را تحريف يافته نمىدانيم بلكه قسمتى از آن را مطابق واقع مىدانيم و اتفاقا حكم فوق از اين احكام تحريف نايافته مىباشد ثانيا - تورات هر چه بوده نزد يهوديان يك كتاب آسمانى و تحريف نايافته محسوب مىشده با اين حال آيا جاى تعجب نيست كه آنها به آن عمل نكنند ؟ !\r\n\r\n[ سوره المائدة ‹ 5 › : آيه 44 
  ]\r\nإِنَّا أَنْزَلْنَا التَّوْراةَ فِيها هُدىً وَنُورٌ يَحْكُمُ بِهَا النَّبِيُّونَ الَّذِينَ أَسْلَمُوا لِلَّذِينَ هادُوا وَالرَّبَّانِيُّونَ وَالأَحْبارُ بِمَا اسْتُحْفِظُوا مِنْ كِتابِ اللَّه وَكانُوا عَلَيْه شُهَداءَ فَلا تَخْشَوُا النَّاسَ وَاخْشَوْنِ وَلا تَشْتَرُوا بِآياتِي ثَمَناً قَلِيلًا وَمَنْ لَمْ يَحْكُمْ بِما أَنْزَلَ اللَّه فَأُولئِكَ هُمُ الْكافِرُونَ ‹ 44 ›\r\n\r\nترجمه :\r\n44 - ما تورات را نازل كرديم كه در آن هدايت و نور بود و پيامبران كه تسليم در برابر فرمان خدا بودند ، با آن ، براى يهوديان حكم مىكردند و ( همچنين ) علماء و دانشمندان به اين كتاب الهى كه به آنها سپرده شده بود و بر آن گواه بودند ، داورى مىنمودند ، بنا بر اين ( از داورى كردن بر طبق آيات الهى ) از مردم نهراسيد و از من بترسيد و آيات مرا به بهاى ناچيز نفروشيد و آنها كه به احكامى كه خدا نازل كرده حكم نمىكنند كافرند .\r\n\r\nتفسير :\r\nاين آيه و آيه بعد ، بحث گذشته را تكميل كرده ، و اهميت كتاب آسمانى موسى ع يعنى تورات را چنين شرح مىدهد : « ما تورات را نازل كرديم كه در آن هدايت و نور بود » هدايت به سوى حق و نور و روشنايى براى بر طرف\r\n","description":"","footnote":"","page_name":" 389 ","page_number":389},
  {"content":"\r\nساختن تاريكيهاى جهل و نادانى .\r\n( * ( إِنَّا أَنْزَلْنَا التَّوْراةَ فِيها هُدىً وَنُورٌ ) * ) .\r\n« به همين جهت پيامبران الهى كه در برابر فرمان خدا تسليم بودند و بعد از نزول تورات روى كار آمدند همگى بر طبق آن براى يهود ، حكم مىكردند » .\r\n( * ( يَحْكُمُ بِهَا النَّبِيُّونَ الَّذِينَ أَسْلَمُوا لِلَّذِينَ هادُوا ) * ) .\r\nنه تنها آنها چنين مىكردند بلكه « علماى بزرگ يهود و دانشمندان با ايمان و پاك آنها ، بر طبق اين كتاب آسمانى كه به آنها سپرده شده بود ، و بر آن گواه بودند داورى مىكردند » .\r\n( * ( وَالرَّبَّانِيُّونَ وَالأَحْبارُ بِمَا اسْتُحْفِظُوا مِنْ كِتابِ اللَّه وَكانُوا عَلَيْه شُهَداءَ ) * ) ( 1 ) .\r\nدر اينجا روى سخن را به آن دسته از دانشمندان اهل كتاب كه در آن عصر مىزيستند كرده و مىگويد : « از مردم نترسيد و احكام واقعى خدا را بيان كنيد ، بلكه از مخالفت من بترسيد كه اگر حق را كتمان كنيد مجازات خواهيد شد » .\r\n( * ( فَلا تَخْشَوُا النَّاسَ وَاخْشَوْنِ ) * ) .\r\nو همچنين آيات خدا را به بهاى كمى نفروشيد .\r\n( * ( وَلا تَشْتَرُوا بِآياتِي ثَمَناً قَلِيلًا ) * ) .\r\nدر حقيقت سرچشمه كتمان حق و احكام خدايا ترس از مردم و عوامزدگى است و يا جلب منافع شخصى و هر كدام باشد نشانه ضعف ايمان و سقوط شخصيت است ، و در جمله‌هاى بالا به هر دو اشاره شده است .\r\n\r\n","description":"","footnote":"\r\n( 1 ) در باره معنى ربانى و ماده اصلى آن در جلد دوم صفحه 482 بحث كرده‌ايم ، و « احبار » جمع « حبر » ( بر وزن « فكر » و همچنين بر وزن « ابر » ) به معنى اثر نيك است و سپس بر دانشمندانى كه در جامعه اثر نيك دارند اطلاق شده و اگر به مركب نيز « حبر » گفته مىشود بخاطر آثار نيك آن است .\r\n","page_name":" 390 ","page_number":390},
  {"content":"\r\nو در پايان آيه ، حكم قاطعى در باره اين گونه افراد كه بر خلاف حكم خدا داورى مىكنند صادر كرده ، مىفرمايد : « آنها كه بر طبق احكام خدا داورى نمىكنند ، كافرند » .\r\n( * ( وَمَنْ لَمْ يَحْكُمْ بِما أَنْزَلَ اللَّه فَأُولئِكَ هُمُ الْكافِرُونَ ) * ) .\r\nروشن است عدم داورى بر طبق حكم خدا اعم از اين است كه سكوت كنند و اصلا داورى نكنند و با سكوت خود مردم را به گمراهى بيفكنند ، و يا سخن بگويند و بر خلاف حكم خدا بگويند ، اين موضوع نيز روشن است كه كفر داراى مراتب و درجات مختلفى است كه از انكار اصل وجود خداوند شروع مىشود و مخالفت و نافرمانى و معصيت او را نيز در بر مىگيرد ، زيرا ايمان كامل انسان را به عمل بر طبق آن دعوت مىكند و آنها كه عمل ندارند ايمانشان كامل نيست اين آيه مسئوليت شديد دانشمندان و علماى هر امت را در برابر طوفانهاى اجتماعى و حوادثى كه در محيطشان مىگذرد روشن مىسازد ، و با بيانى قاطع آنها را به مبارزه بر ضد كجرويها و عدم ترس از هيچكس دعوت مىنمايد .\r\n\r\n[ سوره المائدة ‹ 5 › : آيه 45 
  ]\r\nوَ كَتَبْنا عَلَيْهِمْ فِيها أَنَّ النَّفْسَ بِالنَّفْسِ وَالْعَيْنَ بِالْعَيْنِ وَالأَنْفَ بِالأَنْفِ وَالأُذُنَ بِالأُذُنِ وَالسِّنَّ بِالسِّنِّ وَالْجُرُوحَ قِصاصٌ فَمَنْ تَصَدَّقَ بِه فَهُوَ كَفَّارَةٌ لَه وَمَنْ لَمْ يَحْكُمْ بِما أَنْزَلَ اللَّه فَأُولئِكَ هُمُ الظَّالِمُونَ ‹ 45 ›\r\n\r\nترجمه :\r\n45 - و بر آنها ( بنى اسرائيل ) در آن ( تورات ) مقرر داشتيم كه جان در مقابل جان و چشم در مقابل چشم و بينى در برابر بينى و گوش در مقابل گوش و دندان در برابر دندان ، مىباشد ، و هر زخمى قصاص دارد و اگر كسى آن را ببخشد ( و از قصاص صرف نظر كند ) كفاره ( گناهان ) او محسوب مىشود ، و هر كس به احكامى كه خدا نازل كرده حكم نكند ستمگر است .\r\n","description":"","footnote":"","page_name":" 391 ","page_number":391},
  {"content":"\r\n\r\nتفسير : قصاص و گذشت\r\nاين آيه قسمت ديگرى از احكام جنايى و حدود الهى تورات را شرح ميدهد ، و ميفرمايد : « ما در تورات قانون قصاص را مقرر داشتيم كه اگر كسى عمدا بىگناهى را به قتل برساند اولياى مقتول مىتوانند قاتل را در مقابل اعدام نمايند » .\r\n( * ( وَكَتَبْنا عَلَيْهِمْ فِيها أَنَّ النَّفْسَ بِالنَّفْسِ ) * ) .\r\nو اگر كسى آسيب به چشم ديگرى برساند و آن را از بين ببرد او نيز ميتواند ، چشم او را از بين ببرد ( * ( وَالْعَيْنَ بِالْعَيْنِ ) * ) .\r\nو همچنين در مقابل بريدن بينى ، جايز است بينى جانى بريده شود ( * ( وَالأَنْفَ بِالأَنْفِ ) * ) .\r\nو نيز در مقابل بريدن گوش ، بريدن گوش طرف مجاز است ( * ( وَالأُذُنَ بِالأُذُنِ ) * ) .\r\nو اگر كسى دندان ديگرى را بشكند او ميتواند دندان جانى را در مقابل بشكند ( * ( وَالسِّنَّ بِالسِّنِّ ) * ) .\r\nو به طور كلى هر كس جراحتى و زخمى به ديگرى بزند ، در مقابل ميتوان قصاص كرد ( * ( وَالْجُرُوحَ قِصاصٌ ) * ) .\r\nبنا بر اين حكم قصاص بطور عادلانه و بدون هيچگونه تفاوت از نظر نژاد و طبقه اجتماعى و طايفه و شخصيت اجرا مىگردد ، و هيچگونه تبعيضى در آن از اين جهات راه ندارد ( البته اين حكم مانند ساير احكام اسلامى داراى شروط\r\n","description":"","footnote":"","page_name":" 392 ","page_number":392},
  {"content":"\r\nو مقرراتى است كه در كتب فقهى آمده است زيرا اين حكم اختصاصى به بنى اسرائيل نداشته ، در اسلام نيز نظير آن وجود دارد چنان كه در آيه قصاص در سوره بقره آيه 178 ذكر شد ) .\r\nاين آيه به تبعيضهاى ناروايى كه در آن عصر وجود داشت پايان مىدهد ، و به طورى كه از بعضى تفاسير استفاده مىشود ، در ميان دو طايفه يهود مدينه در آن عصر نابرابرى عجيبى وجود داشت : اگر فردى از طايفه « بنى النضير » فردى از طايفه « بنى قريظه » را مىكشت قصاص نمىشد ، ولى به عكس اگر كسى از طايفه « بنى قريظه » فردى از طايفه « بنى النضير » را به قتل مىرساند ، كشته مىشد ، هنگامى كه اسلام به مدينه آمد ، بنى قريظه در اين باره از پيامبر ص سؤال كردند ، پيامبر ص فرمود خونها با هم فرق ندارد ، طايفه بنى النضير زبان به اعتراض گشودند كه مقام ما را پائين آوردى ، آيه فوق نازل شد و به آنها اعلام كرد كه نه تنها در اسلام ، در آئين يهود نيز اين قانون بطور مساوى وجود داشته است ( 1 ) .\r\nولى براى آنكه اين توهم پيش نيايد كه خداوند قصاص كردن را الزامى شمرده و دعوت به مقابله به مثل نموده است ، به دنبال اين حكم ميفرمايد :\r\n« اگر كسى از حق خود بگذرد و عفو و بخشش كند ، كفاره اى براى گناهان او محسوب مىشود ، و به همان نسبت كه گذشت به خرج داده خداوند از او گذشت مىكند » .\r\n( * ( فَمَنْ تَصَدَّقَ بِه فَهُوَ كَفَّارَةٌ لَه ) * ) ( 2 ) .\r\n\r\n","description":"","footnote":"\r\n( 1 ) تفسير « قرطبى » جلد سوم صفحه 2188 .\r\n( 2 ) بسيارى از مفسران احتمال ديگرى در تفسير آيه نيز داده‌اند و آن اينكه ضمير « له » به شخص جانى برگردد و معنى جمله چنين مىشود : « كسى كه از حق خود بگذرد ، باعث بر طرف شدن قصاص از جانى مىگردد و كفاره اى در برابر عمل او محسوب مىشود » ولى ظاهر آيه همان است كه در بالا ذكر شد .\r\n","page_name":" 393 ","page_number":393},
  {"content":"\r\nبايد توجه داشت كه ضمير « به » به قصاص بر ميگردد ، گويا اين قصاص را « عطيه » اى قرار داده كه به شخص جانى بخشيده است . و تعبير به « تصدق » و همچنين وعده عفوى كه خداوند به چنين كسى داده همگى براى تشويق به عفو و گذشت است ، زيرا شك نيست كه قصاص هرگز نميتواند آنچه را انسان از دست داده به او باز گرداند ، تنها يك نوع آرامش موقت به او ميدهد ، ولى وعده عفو خدا مىتواند به طور كلى آنچه را او از دست داده به صورت ديگرى جبران كند و به اين ترتيب باقيمانده ناراحتى از قلب و جان او برچيده شود و اين رساترين تشويق براى چنين اشخاص است .\r\nدر حديثى از امام صادق ع نقل شده است كه فرمود : « كسى كه عفو كند ، خداوند به همان اندازه از گناهان او ميبخشد » ( 1 ) .\r\nاين جمله در حقيقت پاسخ دندانشكنى است به كسانى كه قانون قصاص را يك قانون غير عادلانه شمرده‌اند كه مشوق روح آدمكشى و مثله كردن است ، زيرا از مجموع آيه استفاده مىشود كه اجازه قصاص براى ايجاد ترس و وحشت جانيان و در نتيجه تامين امنيت جانى براى مردم بىگناه است ، و در عين حال راه عفو و بازگشت نيز در آن گشوده شده است ، با ايجاد اين حالت ترس و اميد ، اسلام ميخواهد ، هم جلو جنايت را بگيرد و هم تا آنجا كه ممكن است و شايستگى دارد جلو شستن خون را با خون .\r\nو در پايان آيه ميفرمايد : « كسانى كه بر طبق حكم خداوند ، داورى نكنند ستمگرند » .\r\n( * ( وَمَنْ لَمْ يَحْكُمْ بِما أَنْزَلَ اللَّه فَأُولئِكَ هُمُ الظَّالِمُونَ ) * ) .\r\nچه ظلمى از اين بالاتر كه ما گرفتار احساسات و عواطف كاذبى شده و از شخص قاتل به بهانه اينكه خون را با خون نبايد شست به كلى صرفنظر كنيم\r\n\r\n","description":"","footnote":"\r\n( 1 ) نور الثقلين جلد اول صفحه 637 .\r\n","page_name":" 394 ","page_number":394},
  {"content":"\r\nو دست قاتلان را براى قتلهاى ديگر باز گذاريم و به افراد بىگناه از اين رهگذر ظلم و ستم كنيم .\r\nبايد توجه داشت كه در تورات كنونى نيز در فصل 21 سفر خروج اين حكم آمده است ، آنجا كه ميگويد : « و اگر اذيت ديگر رسيده باشد آن گاه ، جان عوض جان بايد داده شود ، چشم عوض چشم ، دندان به عوض دندان ، دست به عوض دست ، پا به عوض پا ، سوختن به عوض سوختن ، زخم به عوض زخم ، لطمه به عوض لطمه » ( سفر خروج جمله‌هاى 23 - 24 - 25 ) .\r\n\r\n[ سوره المائدة ‹ 5 › : آيه 46 
  ]\r\nوَ قَفَّيْنا عَلى آثارِهِمْ بِعِيسَى ابْنِ مَرْيَمَ مُصَدِّقاً لِما بَيْنَ يَدَيْه مِنَ التَّوْراةِ وَآتَيْناه الإِنْجِيلَ فِيه هُدىً وَنُورٌ وَمُصَدِّقاً لِما بَيْنَ يَدَيْه مِنَ التَّوْراةِ وَهُدىً وَمَوْعِظَةً لِلْمُتَّقِينَ ‹ 46 ›\r\n\r\nترجمه :\r\n46 - و به دنبال آنها ( يعنى پيامبران پيشين ) عيسى بن مريم را قرار داديم كه به آنچه پيش از او فرستاده شده بود از تورات تصديق داشت و انجيل را به او داديم كه در آن هدايت و نور بود و ( كتاب آسمانى او نيز ) تورات را كه قبل از او بود تصديق مىكرد و هدايت و موعظه براى پرهيزكاران بود .\r\n\r\nتفسير :\r\nدر تعقيب آيات مربوط به تورات ، در اين دو آيه اشاره به وضع انجيل كرده ، مىگويد : « پس از رهبران و پيامبران پيشين ، مسيح ع را مبعوث كرديم ، در حالى كه نشانه‌هاى او كاملا با نشانه هايى كه تورات داده بود ،\r\n","description":"","footnote":"","page_name":" 395 ","page_number":395},
  {"content":"\r\nتطبيق مىكرد « ( * ( وَقَفَّيْنا عَلى آثارِهِمْ بِعِيسَى ابْنِ مَرْيَمَ مُصَدِّقاً لِما بَيْنَ يَدَيْه مِنَ ) * التورية ) اين جمله تفسير ديگرى نيز دارد و آن اينكه » مسيح ع به حقانيت تورات كه بر موسى بن عمران نازل شده بود ، اعتراف كرد ، همانطور كه تمام پيامبران آسمانى به حقانيت پيامبران پيشين ، معترف بودند « .\r\nسپس ميگويد : « انجيل را در اختيار او گذاشتيم كه در آن هدايت و نور بود » ( * ( وَآتَيْناه الإِنْجِيلَ فِيه هُدىً وَنُورٌ ) * ) .\r\nدر قرآن مجيد به « تورات » و « انجيل » و « قرآن » هر سه « نور » گفته شده است :\r\nدر باره تورات ميخوانيم :\r\n( * ( إِنَّا أَنْزَلْنَا التَّوْراةَ فِيها هُدىً وَنُورٌ ) * ) ( مائدة - 44 ) .\r\nو در باره انجيل در آيه فوق ، اطلاق نور شده بود ، و در باره قرآن ميخوانيم :\r\n( قَدْ جاءَكُمْ مِنَ اللَّه نُورٌ وَكِتابٌ مُبِينٌ ) ( مائدة - 15 ) .\r\nدر حقيقت همانطور كه تمام موجودات جهان براى ادامه حيات و زندگى خود احتياج شديد به نور دارند ، همچنين آئينهاى الهى و دستورهاى كتب آسمانى براى رشد و تكامل انسانها ضرورت قطعى دارد .\r\nاصولا ثابت شده كه تمام انرژيها ، نيروها ، حركات ، و زيبائيها ، همه از نور سرچشمه ميگيرند و اگر نور نباشد ، سكوت و مرگ ، همه جا را فرا خواهد گرفت ، همچنين اگر تعليمات پيامبران نباشد همه ارزشهاى انسانى ، اعم از فردى و اجتماعى به خاموشى ميگرايد كه نمونه‌هاى آن را در جوامع مادى به روشنى ميبينيم .\r\nقرآن در موارد متعددى از تورات و انجيل به عنوان يك كتاب آسمانى\r\n","description":"","footnote":"","page_name":" 396 ","page_number":396},
  {"content":"\r\nياد مىكند ، در اينكه اين دو كتاب در اصل از طرف خدا نازل شده جاى هيچگونه شك و ترديد نيست ، ولى اين نيز مسلم است كه اين دو كتاب آسمانى بعد از زمان پيامبران دستخوش تحريف شدند ، حقايقى از آن كم شد و خرافاتى بر آن افزوده گرديد و آنها را از ارزش انداخت و يا كتب اصلى فراموش گرديد و كتابهاى ديگرى كه تنها بخشى از حقايق آنها را در برداشت جاى آنها نشست ( 1 ) .\r\nبنا بر اين اطلاق نور به اين دو كتاب ، ناظر به تورات و انجيل اصلى است .\r\nبار ديگر به عنوان تاكيد ، روى اين مطلب تكيه مىكند كه « نه تنها عيسى بن مريم ، تورات را تصديق ميكرد ، بلكه انجيل كتاب آسمانى او نيز گواه صدق تورات بود » .\r\n( * ( مُصَدِّقاً لِما بَيْنَ يَدَيْه مِنَ التَّوْراةِ ) * ) .\r\nو در پايان ميفرمايد : « اين كتاب آسمانى مايه هدايت و اندرز پرهيزكاران بود » .\r\n( * ( وَهُدىً وَمَوْعِظَةً لِلْمُتَّقِينَ ) * ) .\r\nاين تعبير همانند تعبيرى است كه در آغاز سوره بقره در باره قرآن آمده است آنجا كه ميگويد : هُدىً لِلْمُتَّقِينَ : « قرآن وسيله هدايت پرهيزكاران است » نه تنها قرآن ، تمام كتابهاى آسمانى چنينند كه وسيله هدايت پرهيزكاران ميباشند ، منظور از پرهيزكاران كسانى هستند كه در جستجوى حقند ، و آماده پذيرش آن مىباشند و بديهى است ، آنها كه از سر لجاج و دشمنى دريچه‌هاى قلب خود را به روى حق ميبندند ، از هيچ حقيقتى بهره نخواهند برد .\r\nقابل توجه اينكه در آيه فوق در مورد انجيل نخست « * ( فِيه هُدىً ) * » گفته شده سپس « هدى » بطور مطلق آمده است ، اين تفاوت تعبير ممكن است بخاطر\r\n\r\n","description":"","footnote":"\r\n( 1 ) در باره تحريف تورات و انجيل و اسناد تاريخى آن براى توضيح بيشتر به كتاب « الهدى الى دين المصطفى » و « انيس الاعلام » مراجعه شود .\r\n","page_name":" 397 ","page_number":397},
  {"content":"\r\nآن باشد كه در انجيل و كتابهاى آسمانى دلائل هدايت بر هر كس بدون استثناء هست ولى براى پرهيزكاران كه در آن به دقت مىانديشند ، باعث هدايت و تربيت و تكامل است .\r\n\r\n[ سوره المائدة ‹ 5 › : آيه 47 
  ]\r\nوَ لْيَحْكُمْ أَهْلُ الإِنْجِيلِ بِما أَنْزَلَ اللَّه فِيه وَمَنْ لَمْ يَحْكُمْ بِما أَنْزَلَ اللَّه فَأُولئِكَ هُمُ الْفاسِقُونَ ‹ 47 ›\r\n\r\nترجمه :\r\n47 - به اهل انجيل ( پيروان مسيح ) گفتيم بايد به آنچه خداوند در آن نازل كرده حكم كنند و كسانى كه بر طبق آنچه خدا نازل كرده حكم نمىكنند فاسق هستند .\r\n\r\nتفسير : آنها كه به قانون خدا حكم نمىكنند\r\nپس از اشاره به نزول انجيل در آيات گذشته ، در اين آيه ميفرمايد :\r\n« ما به اهل انجيل دستور داديم كه به آنچه خدا در آن نازل كرده است ، داورى كنند » .\r\n( * ( وَلْيَحْكُمْ أَهْلُ الإِنْجِيلِ بِما أَنْزَلَ اللَّه فِيه ) * ) .\r\nشك نيست كه منظور از جمله بالا اين نيست كه قرآن به پيروان مسيح ع دستور ميدهد كه هم اكنون بايد به احكام انجيل عمل كنند ، زيرا اين سخن با ساير آيات قرآن و با اصل وجود قرآن كه اعلام آئين جديد و نسخ آئين قديم مىكند ، سازگار نيست بلكه منظور اين است ، كه ما پس از نزول انجيل بر عيسى ع به پيروان او دستور داديم كه به آن عمل كنند و طبق آن داورى\r\n","description":"","footnote":"","page_name":" 398 ","page_number":398},
  {"content":"\r\nنمايند ( 1 ) .\r\nو در پايان آيه ، بار ديگر تاكيد مىكند : « كسانى كه بر طبق حكم خدا داورى نكنند فاسقند » .\r\n( * ( وَمَنْ لَمْ يَحْكُمْ بِما أَنْزَلَ اللَّه فَأُولئِكَ هُمُ الْفاسِقُونَ ) * ) .\r\nقابل توجه اينكه در آيات اخير ، در يك مورد به چنين افراد اطلاق « كافر » و در مورد ديگر « ظالم » و در اينجا « فاسق » ، شده است ، ممكن است اين تفاوت تعبير به خاطر آن باشد كه هر حكم داراى سه جنبه است ، از يك سو به قانونگذار ( خداوند ) منتهى مىشود ، از سوى ديگر به مجريان قانون ( شخص حاكم و قاضى ) و از سوى سوم به كسى كه اين حكم در حق او اجرا ميگردد ( شخص محكوم ) .\r\nگويا هر يك از تعبيرات سه گانه فوق ، اشاره به يكى از اين سه جنبه است ، زيرا كسى كه بر خلاف حكم خداوند داورى مىكند ، از يك طرف ، قانون الهى را زير پا گذاشته و « كفر » ورزيده و از طرف ديگر به انسان بىگناهى ، ستم و ظلم كرده ، و از طرف سوم از مرز وظيفه و مسئوليت خود خارج شده و فاسق گرديده است ( زيرا همانطور كه در سابق گفتيم « فسق » به معنى بيرون رفتن از مرز بندگى و وظيفه است ) .\r\n\r\n","description":"","footnote":"\r\n( 1 ) در حقيقت همانطور كه بسيارى از مفسران گفته‌اند در اينجا جمله « قلنا » در تقدير است و مفهوم آيه چنين مىشود و قلنا ليحكم اهل الانجيل . . .\r\n","page_name":" 399 ","page_number":399},
  {"content":"\r\n\r\n[ سوره المائدة ‹ 5 › : آيه 48 
  ]\r\nوَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْه مِنَ الْكِتابِ وَمُهَيْمِناً عَلَيْه فَاحْكُمْ بَيْنَهُمْ بِما أَنْزَلَ اللَّه وَلا تَتَّبِعْ أَهْواءَهُمْ عَمَّا جاءَكَ مِنَ الْحَقِّ لِكُلٍّ جَعَلْنا مِنْكُمْ شِرْعَةً وَمِنْهاجاً وَلَوْ شاءَ اللَّه لَجَعَلَكُمْ أُمَّةً واحِدَةً وَلكِنْ لِيَبْلُوَكُمْ فِي ما آتاكُمْ فَاسْتَبِقُوا الْخَيْراتِ إِلَى اللَّه مَرْجِعُكُمْ جَمِيعاً فَيُنَبِّئُكُمْ بِما كُنْتُمْ فِيه تَخْتَلِفُونَ ‹ 48 ›\r\n\r\nترجمه :\r\n48 - و اين كتاب را به حق بر تو نازل كرديم ، در حالى كه كتب پيشين را تصديق مىكند و حافظ و نگاهبان آنها است ، بنا بر اين بر طبق احكامى كه خدا نازل كرده در ميان آنها حكم كن ، و از هوا و هوسهاى آنها پيروى مكن ، و از احكام الهى روى مگردان ، ما براى هر كدام از شما آئين و طريقه روشنى قرار داديم و اگر خدا مىخواست ، همه شما را امت واحدى قرار مىداد ولى خدا مىخواهد شما را در آنچه به شما بخشيده بيازمايد ( و استعدادهاى شما را پرورش دهد ) بنا بر اين بكوشيد و در نيكيها به يكديگر سبقت جوييد ، بازگشت همه شما به سوى خدا است و از آنچه در آن اختلاف كرده‌ايد به شما خبر خواهد داد !\r\n\r\nتفسير :\r\nدر اين آيه اشاره به موقعيت قرآن بعد از ذكر كتب پيشين انبياء شده است .\r\n« مهيمن » در اصل به معنى چيزى كه حافظ و شاهد و مراقب و امين و نگاهدارى كننده چيزى بوده باشد ، و از آنجا كه قرآن در حفظ و نگهدارى اصول كتابهاى آسمانى پيشين ، مراقبت كامل دارد و آنها را تكميل مىكند ،\r\n","description":"","footnote":"","page_name":" 400 ","page_number":400},
  {"content":"\r\nلفظ مهيمن بر آن اطلاق كرده و ميفرمايد : « ما اين كتاب آسمانى را به حق بر تو نازل كرديم در حالى كه كتب پيشين را تصديق كرده ( و نشانه‌هاى آن ، بر آنچه در كتب پيشين آمده تطبيق مىكند ) و حافظ و نگاهبان آنها است » .\r\n( * ( وَأَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْه مِنَ الْكِتابِ وَمُهَيْمِناً عَلَيْه ) * ) .\r\nاساسا تمام كتابهاى آسمانى ، در اصول مسائل هماهنگى دارند ، و هدف واحد يعنى تربيت و تكامل انسان را تعقيب ميكنند ، اگر چه در مسائل فرعى به مقتضاى قانون تكامل تدريجى با هم ، تفاوتهايى دارند ، و هر آئين تازه ، مرحله بالاترى را مىپيمايد ، و برنامه جامعترى دارد .\r\nذكر « * ( مُهَيْمِناً عَلَيْه ) * » بعد از « * ( مُصَدِّقاً لِما بَيْنَ يَدَيْه ) * » اشاره به همين حقيقت است يعنى اصول كتب پيشين را تصديق و در عين حال برنامه جامعترى پيشنهاد مىكند .\r\nسپس دستور ميدهد كه چون چنين است طبق احكامى كه بر تو نازل شده است در ميان آنها داورى كن .\r\n( * ( فَاحْكُمْ بَيْنَهُمْ بِما أَنْزَلَ اللَّه ) * ) .\r\nاين جمله با « فاء تفريع » ذكر شده و نتيجه جامعيت احكام اسلام نسبت به احكام آئينهاى پيشين است ، اين دستور منافاتى با آنچه در آيات قبل گذشت كه پيامبر ص مخير بين داورى كردن ميان آنها و يا رها كردن آنان به حال خود مىنمود ، ندارد زيرا اين آيه ميگويد : چنانچه خواستى ميان اهل كتاب داورى كنى بر طبق احكام قرآن داورى كن .\r\nبعد اضافه مىكند از هوا و هوسهاى آنها كه مايلند احكام الهى را بر اميال و هوسهاى خود تطبيق دهند پيروى مكن و از آنچه به حق بر تو نازل شده است روى مگردان .\r\n( * ( وَلا تَتَّبِعْ أَهْواءَهُمْ عَمَّا جاءَكَ مِنَ الْحَقِّ ) * ) .\r\n","description":"","footnote":"","page_name":" 401 ","page_number":401},
  {"content":"\r\nو براى تكميل اين بحث ميگويد : « براى هر كدام از شما آئين و شريعت و طريقه و راه روشنى قرار داديم » .\r\n( * ( لِكُلٍّ جَعَلْنا مِنْكُمْ شِرْعَةً وَمِنْهاجاً ) * ) « شرع » و « شريعه » راهى را ميگويند كه بسوى آب ميرود و به آن منتهى مىشود ، و اينكه دين را شريعت ميگويند از آن نظر است كه به حقايق و تعليماتى منتهى ميگردد كه مايه پاكيزگى و طهارت و حيات انسانى است ، كلمه « نهج » و « منهاج » به راه روشن ميگويند .\r\n« راغب » در كتاب « مفردات » از ابن عباس نقل مىكند كه ميگويد : فرق ميان « شرعة » و « منهاج » آن است كه « شرعة » به آنچه در قرآن وارد شده گفته مىشود و « منهاج » به امورى كه در سنت پيامبر ص وارد گرديده ( اين تفاوت گرچه جالب به نظر مىرسد اما دليل قاطعى بر آن در دست نيست ) ( 1 ) .\r\nسپس ميفرمايد : « خداوند مىتوانست همه مردم را امت واحدى قرار دهد و همه را پيرو يك آئين سازد ، ولى اين با قانون تكامل تدريجى و سير مراحل مختلف تربيتى سازگار نبود » .\r\n( * ( وَلَوْ شاءَ اللَّه لَجَعَلَكُمْ أُمَّةً واحِدَةً وَلكِنْ لِيَبْلُوَكُمْ فِي ما آتاكُمْ ) * ) .\r\nجمله « ليبلوكم فيما آتاكم » ( تا شما را بيازمايد در آنچه به شما بخشيده ) اشاره به همان است كه سابقا گفتيم : خداوند استعدادها و شايستگيهايى در وجود بشر آفريده و در سايه « آزمايشها » در پرتو تعليمات پيامبران آنها را پرورش ميدهد ، و به همين دليل پس از پيمودن يك مرحله ، آنها را در مرحله بالاترى\r\n\r\n","description":"","footnote":"\r\n( 1 ) بعضى از بزرگان مفسرين معتقدند كه دين و شريعت با هم تفاوت دارند ، دين عبارتست از اصل توحيد و اصول ديگرى كه ميان تمام مذاهب مشترك است و ، لذا دين هميشه يكى است ، ولى شريعت به قوانين و احكام و مقرراتى گفته مىشود كه در مذاهب با هم تفاوت دارند و اما دليل روشنى بر اين تفاوت نداريم ، زيرا اين دو كلمه در بسيارى از موارد به يك معنى استعمال مىشوند .\r\n","page_name":" 402 ","page_number":402},
  {"content":"\r\nقرار ميدهد ، و بعد از پايان يك دوران تربيتى ، دوران عاليترى را وسيله پيامبر ديگر به وجود مىآورد ، درست همانند مراحل تحصيلى يك نوجوان در مدرسه .\r\nسرانجام ، همه اقوام و ملل را مخاطب ساخته و آنها را دعوت مىكند كه بجاى صرف نيروهاى خود در اختلاف و مشاجره ، در نيكيها بر يكديگر پيشى بگيرند .\r\n( فاستبقوا الخيرات ) .\r\nزيرا بازگشت همه شما به سوى خدا است و او است كه شما را از آنچه در آن اختلاف مىكنيد در روز رستاخيز آگاه خواهد ساخت .\r\n( * ( إِلَى اللَّه مَرْجِعُكُمْ جَمِيعاً فَيُنَبِّئُكُمْ بِما كُنْتُمْ فِيه تَخْتَلِفُونَ ) * ) .\r\n\r\n[ سوره المائدة ‹ 5 › : آيات 49 تا 50 
  ]\r\nوَ أَنِ احْكُمْ بَيْنَهُمْ بِما أَنْزَلَ اللَّه وَلا تَتَّبِعْ أَهْواءَهُمْ وَاحْذَرْهُمْ أَنْ يَفْتِنُوكَ عَنْ بَعْضِ ما أَنْزَلَ اللَّه إِلَيْكَ فَإِنْ تَوَلَّوْا فَاعْلَمْ أَنَّما يُرِيدُ اللَّه أَنْ يُصِيبَهُمْ بِبَعْضِ ذُنُوبِهِمْ وَإِنَّ كَثِيراً مِنَ النَّاسِ لَفاسِقُونَ ‹ 49 › أَ فَحُكْمَ الْجاهِلِيَّةِ يَبْغُونَ وَمَنْ أَحْسَنُ مِنَ اللَّه حُكْماً لِقَوْمٍ يُوقِنُونَ ‹ 50 ›\r\n\r\nترجمه :\r\n49 - و بايد در ميان آنها ( اهل كتاب ) طبق آنچه خداوند نازل كرده حكم كنى و از هوسهاى آنان پيروى مكن و بر حذر باش كه مبادا تو را از بعض احكامى كه خدا بر تو نازل كرده منحرف سازند ، و اگر آنها ( از حكم و داورى تو ) روى گردانند بدان خداوند مىخواهد آنها را بخاطر پاره اى از گناهانشان مجازات كند و بسيارى از مردم فاسقند .\r\n50 - آيا آنها حكم جاهليت را ( از تو ) مىخواهند ، و چه كسى براى افراد با ايمان بهتر از خدا حكم مىكند ؟\r\n","description":"","footnote":"","page_name":" 403 ","page_number":403},
  {"content":"\r\n\r\nشان نزول\r\nبعضى از مفسران در شان نزول اين آيه از ابن عباس چنين نقل كرده‌اند :\r\nجمعى از بزرگان يهود توطئه كردند و گفتند نزد محمد ص مىرويم شايد بتوانيم او را از آئين خود منحرف سازيم ، پس از اين تبانى ، نزد پيامبر ص آمدند و گفتند : ما دانشمندان و اشراف يهوديم و اگر ما از تو پيروى كنيم مطمئنا ساير يهوديان به ما اقتدا ميكنند ولى در ميان ما و جمعيتى ، نزاعى است ( در مورد يك قتل يا چيز ديگر ) اگر در اين نزاع به نفع ما داورى كنى ما به تو ايمان خواهيم آورد ، پيامبر ص از چنين قضاوتى ( كه عادلانه نبود ) خوددارى كرد و آيه فوق نازل شد ( 1 ) .\r\n\r\nتفسير :\r\nدر اين آيه بار ديگر خداوند به پيامبر خود تاكيد مىكند كه در ميان اهل كتاب بر طبق حكم خداوند داورى كند و تسليم هوا و هوسهاى آنها نشود .\r\n( * ( وَأَنِ احْكُمْ بَيْنَهُمْ بِما أَنْزَلَ اللَّه وَلا تَتَّبِعْ أَهْواءَهُمْ ) * ) .\r\nتكرار اين دستور يا به خاطر مطالبى است كه در ذيل آيه آمده ، يا به خاطر آن است كه موضوع اين داورى با موضوع داورى آيات گذشته تفاوت داشته است ، در آيات پيش ، موضوع « زناى محصنه » بود و در اينجا موضوع ، « قتل يا نزاع ديگر » بوده است .\r\nسپس به پيامبر ص هشدار ميدهد كه « اينها تبانى كرده‌اند تو را از آئين حق و عدالت منحرف سازند مراقب آنها باش » .\r\n\r\n","description":"","footnote":"\r\n( 1 ) تفسير المنار جلد 6 صفحه 421 .\r\n","page_name":" 404 ","page_number":404},
  {"content":"\r\n( * ( وَاحْذَرْهُمْ أَنْ يَفْتِنُوكَ عَنْ بَعْضِ ما أَنْزَلَ اللَّه إِلَيْكَ ) * ) .\r\n« و اگر اهل كتاب در برابر داورى عادلانه تو تسليم نشوند ، بدان اين نشانه آن است كه گناهان آنها دامانشان را گرفته است و توفيق را از آنها سلب كرده و خدا ميخواهد آنها را به خاطر بعضى از گناهانشان مجازات كند » .\r\n( * ( فَإِنْ تَوَلَّوْا فَاعْلَمْ أَنَّما يُرِيدُ اللَّه أَنْ يُصِيبَهُمْ بِبَعْضِ ذُنُوبِهِمْ ) * ) .\r\nذكر بعض گناهان ( نه همه آنها ) ممكن است به خاطر آن باشد كه مجازات همه گناهان در زندگى دنيا انجام نمىشود و تنها قسمتى از آن دامن انسان را ميگيرد و بقيه به جهان ديگر موكول مىشود .\r\nدر اينكه كدام « كيفر » دامن آنها را گرفت ، در آيه صريحا ذكرى از آن به ميان نيامده ، ولى احتمال دارد اشاره به همان سرنوشتى باشد كه دامان يهود مدينه را گرفت و به خاطر خيانتهاى پى در پى مجبور شدند ، خانه‌هاى خود را رها كرده و از مدينه بيرون روند و يا اينكه عدم توفيق آنها خود يك نوع مجازات براى گناهان پيشين آنها بود ، زيرا سلب موفقيت خود يك نوع مجازات محسوب مىشود ، به عبارت ديگر گناهان پى در پى و لجاجت ، كيفرش محروم ماندن از احكام عادلانه و سرگردان شدن در بيراهه‌هاى زندگى است .\r\nو در پايان آيه ميفرمايد : « اگر آنها در راه باطل اينهمه پافشارى ميكنند ، نگران مباش زيرا بسيارى از مردم فاسقند » .\r\n( * ( وَإِنَّ كَثِيراً مِنَ النَّاسِ لَفاسِقُونَ ) * ) .\r\n\r\nسؤال :\r\nممكن است ايراد شود كه آيه فوق دليل بر اين است كه امكان انحراف از حق در باره پيامبر ص تصور مىشود و لذا خداوند به او هشدار ميدهد ، آيا اين تعبير با مقام معصوم بودن پيامبران سازگار است ؟\r\n","description":"","footnote":"","page_name":" 405 ","page_number":405},
  {"content":"\r\n\r\nپاسخ :\r\nمعصوم بودن هرگز به اين معنى نيست كه گناه براى پيامبر ص و امام محال ميگردد ، و گرنه فضيلتى براى آنها محسوب نميشود بلكه منظور اين است كه آنها با توانايى بر گناه مرتكب گناه نميشوند ، هر چند اين عدم ارتكاب به خاطر تذكرات الهى بوده باشد و به عبارت ديگر ياد آوريهاى خداوند جزئى از عامل مصونيت پيغمبر ص از گناه مىباشد .\r\nتوضيح بيشتر در باره مقام عصمت پيامبران و امامان به خواست خدا در ذيل آيه تطهير ( آيه 33 احزاب ) خواهد آمد .\r\nدر آيه بعد به عنوان استفهام انكارى ميفرمايد « آيا اينها كه مدعى پيروى از كتب آسمانى هستند انتظار دارند با احكام جاهلى و قضاوتهاى آميخته انواع تبعيضات در ميان آنها داورى كنى » .\r\n( * ( أَ فَحُكْمَ الْجاهِلِيَّةِ يَبْغُونَ ) * ) .\r\nدر حالى كه هيچ داورى براى افراد با ايمان بالاتر و بهتر از حكم خدا نيست .\r\n( * ( وَمَنْ أَحْسَنُ مِنَ اللَّه حُكْماً لِقَوْمٍ يُوقِنُونَ ) * ) .\r\nهمانطور كه در ذيل آيات سابق گفتيم در ميان طوائف يهود نيز تبعيضات عجيبى بود مثلا اگر كسى از طايفه « بنى قريظه » فردى از طايفه « بنى نضير » را به قتل مىرساند قصاص مىشد ، و در صورت عكس ، قصاص نميكردند ، و يا به هنگام گرفتن ديه دو برابر ديه ميگرفتند ، قرآن ميگويد اين گونه تبعيضات نشانه احكام جاهليت است ، و در ميان احكام الهى هيچگونه تبعيض در ميان بندگان خدا نيست .\r\nدر كتاب كافى از امير مؤمنان على ع نقل شده كه فرمود :\r\n","description":"","footnote":"","page_name":" 406 ","page_number":406},
  {"content":"\r\n( الحكم حكمان حكم اللَّه و حكم الجاهلية فمن اخطا حكم اللَّه حكم به حكم الجاهلية :\r\n« حكم دو گونه بيشتر نيست يا حكم خدا است يا حكم جاهليت و هر كس حكم خدا را رها كند به حكم جاهليت تن در داده است » ( 1 ) .\r\nو از اينجا روشن مىشود ، مسلمانانى كه با داشتن احكام آسمانى به دنبال قوانين ساختگى ملل ديگرى افتاده‌اند ، در حقيقت در مسير جاهليت گام نهاده‌اند .\r\n\r\n","description":"","footnote":"\r\n( 1 ) نور الثقلين جلد اول صفحه 640 .\r\n","page_name":" 407 ","page_number":407},
  {"content":"\r\n\r\n[ سوره المائدة ‹ 5 › : آيات 51 تا 53 
  ]\r\nيا أَيُّهَا الَّذِينَ آمَنُوا لا تَتَّخِذُوا الْيَهُودَ وَالنَّصارى أَوْلِياءَ بَعْضُهُمْ أَوْلِياءُ بَعْضٍ وَمَنْ يَتَوَلَّهُمْ مِنْكُمْ فَإِنَّه مِنْهُمْ إِنَّ اللَّه لا يَهْدِي الْقَوْمَ الظَّالِمِينَ ‹ 51 › فَتَرَى الَّذِينَ فِي قُلُوبِهِمْ مَرَضٌ يُسارِعُونَ فِيهِمْ يَقُولُونَ نَخْشى أَنْ تُصِيبَنا دائِرَةٌ فَعَسَى اللَّه أَنْ يَأْتِيَ بِالْفَتْحِ أَوْ أَمْرٍ مِنْ عِنْدِه فَيُصْبِحُوا عَلى ما أَسَرُّوا فِي أَنْفُسِهِمْ نادِمِينَ ‹ 52 › وَيَقُولُ الَّذِينَ آمَنُوا أَ هؤُلاءِ الَّذِينَ أَقْسَمُوا بِاللَّه جَهْدَ أَيْمانِهِمْ إِنَّهُمْ لَمَعَكُمْ حَبِطَتْ أَعْمالُهُمْ فَأَصْبَحُوا خاسِرِينَ ‹ 53 ›\r\n\r\nترجمه :\r\n51 - اى كسانى كه ايمان آورده‌ايد يهود و نصارى را تكيه گاه خود قرار ندهيد ، آنها تكيه گاه يكديگرند و كسانى كه از شما بانها تكيه كنند از آنها هستند خداوند جمعيت ستمكار را هدايت نمىكند .\r\n52 - مشاهد مىكنى افرادى را كه در دلهايشان بيمارى است در ( دوستى با ) آنان بر يكديگر پيشى مىگيرند ، و مىگويند مىترسيم حادثه اى براى ما اتفاق بيفتد ( و نياز به كمك آنها داشته باشيم ) شايد خداوند پيروزى يا حادثه ديگرى از ناحيه خود ( به نفع مسلمانان ) پيش بياورد و اين دسته از آنچه در دل پنهان داشتند پشيمان گردند .\r\n53 - و آنها كه ايمان آورده‌اند مىگويند آيا اين ( منافقان ) همانها هستند كه با نهايت تاكيد سوگند ياد كردند كه با شما هستيم ؟ ( چرا سرانجام كارشان به اينجا رسيد ) اعمالشان نابود گشت و زيانكار شدند .\r\n","description":"","footnote":"","page_name":" 408 ","page_number":408},
  {"content":"\r\n\r\nشان نزول :\r\nبسيارى از مفسران نقل كرده‌اند كه بعد از جنگ بدر ، عبادة بن صامت خزرجى خدمت پيامبر رسيد و گفت : من هم پيمانانى از يهود دارم كه از نظر عدد زياد و از نظر قدرت نيرومندند ، اكنون كه آنها ما را تهديد به جنگ ميكنند و حساب مسلمانان از غير مسلمانان جدا شده است من از دوستى و هم پيمانى با آنان برائت مىجويم ، هم پيمان من تنها خدا و پيامبر او است ، عبد اللَّه بن ابى گفت : ولى من از هم پيمانى با يهود برائت نميجويم ، زيرا از حوادث مشكل ميترسم و به آنها نيازمندم ، پيامبر ص به او فرمود : آنچه در مورد دوستى با يهود بر عباده ميترسيدم ، بر تو نيز ميترسم ( و خطر اين دوستى و هم پيمانى براى تو از او بيشتر است ) عبد اللَّه گفت : چون چنين است من هم ميپذيرم و با آنها قطع رابطه ميكنم ، آيات فوق نازل شد و مسلمانان را از هم پيمانى با يهود و نصارى بر حذر داشت .\r\n\r\nتفسير :\r\nآيات فوق مسلمانان را از همكارى با يهود و نصارى به شدت بر حذر ميدارد ، نخست ميگويد : « اى كسانى كه ايمان آورده‌ايد ، يهود و نصارى را تكيه گاه و هم پيمان خود قرار ندهيد » ( يعنى ايمان به خدا ايجاب مىكند كه به خاطر جلب منافع مادى با آنها همكارى نكنيد ) .\r\n( * ( يا أَيُّهَا الَّذِينَ آمَنُوا لا تَتَّخِذُوا الْيَهُودَ وَالنَّصارى أَوْلِياءَ ) * ) .\r\n« اولياء » جمع « ولى » از ماده « ولايت » بمعنى نزديكى فوق العاده ميان دو چيز است كه به معنى دوستى و نيز به معنى هم پيمانى و سرپرستى آمده است\r\n","description":"","footnote":"","page_name":" 409 ","page_number":409},
  {"content":"\r\nولى با توجه به شان نزول آيه و ساير قرائنى كه در دست است ، منظور از آن در اينجا اين نيست كه مسلمانان هيچگونه رابطه تجارى و اجتماعى با يهود و مسيحيان نداشته باشند بلكه منظور اين است كه با آنها هم پيمان نگردند و در برابر دشمنان روى دوستى آنها تكيه نكنند .\r\nمساله « هم پيمانى » در ميان عرب در آن زمان رواج كامل داشت و از آن به « ولاء » تعبير ميشد .\r\nجالب اينكه در اينجا روى عنوان « اهل كتاب » تكيه نشده بلكه به عنوان « يهود و نصارى » از آنها نام برده شده است ، شايد اشاره به اين است كه آنها اگر به كتب آسمانى خود عمل ميكردند هم پيمانان خوبى براى شما بودند ، ولى اتحاد آنها به يكديگر روى دستور كتابهاى آسمانى نيست بلكه روى اغراض سياسى و دسته بندىهاى نژادى و مانند آن است .\r\nسپس با يك جمله كوتاه ، دليل اين نهى را بيان كرده ميگويد : « هر يك از آن دو طايفه دوست و هم پيمان هم مسلكان خود هستند » .\r\n( * ( بَعْضُهُمْ أَوْلِياءُ بَعْضٍ ) * ) .\r\nيعنى تا زمانى كه منافع خودشان و دوستانشان مطرح است ، هرگز به شما نمىپردازند .\r\nروى اين جهت ، « هر كس از شما طرح دوستى و پيمان با آنها بريزد ، از نظر تقسيمبندى اجتماعى و مذهبى جزء آنها محسوب خواهد شد » .\r\n( * ( وَمَنْ يَتَوَلَّهُمْ مِنْكُمْ فَإِنَّه مِنْهُمْ ) * ) .\r\nو شك نيست كه « خداوند چنين افراد ستمگرى را كه به خود و برادران و خواهران مسلمان خود خيانت كرده و بر دشمنانشان تكيه ميكنند ، هدايت نخواهد كرد » .\r\n( * ( إِنَّ اللَّه لا يَهْدِي الْقَوْمَ الظَّالِمِينَ ) * ) .\r\n","description":"","footnote":"","page_name":" 410 ","page_number":410},
  {"content":"\r\nدر آيه بعد اشاره به عذرتراشىهايى مىكند كه افراد بيمار گونه براى توجيه ارتباطهاى نامشروع خود با بيگانگان ، انتخاب ميكنند ، و ميگويد :\r\n« آنهايى كه در دلهايشان بيمارى است ، اصرار دارند كه آنان را تكيه گاه و هم پيمان خود انتخاب كنند ، و عذرشان اين است كه ميگويند : ما مىترسيم قدرت به دست آنها بيفتد و گرفتار شويم » .\r\n( * ( فَتَرَى الَّذِينَ فِي قُلُوبِهِمْ مَرَضٌ يُسارِعُونَ فِيهِمْ يَقُولُونَ نَخْشى أَنْ تُصِيبَنا دائِرَةٌ ) * ) ( 1 ) .\r\nقرآن در پاسخ آنها ميگويد : « همانطور كه آنها احتمال ميدهند روزى قدرت به دست يهود و نصارى بيفتد اين احتمال را نيز بايد بدهند كه » ممكن است سرانجام ، خداوند مسلمانان را پيروز كند و قدرت به دست آنها بيفتد و اين منافقان ، از آنچه در دل خود پنهان ساختند ، پشيمان گردند « .\r\n( * ( فَعَسَى اللَّه أَنْ يَأْتِيَ بِالْفَتْحِ أَوْ أَمْرٍ مِنْ عِنْدِه فَيُصْبِحُوا عَلى ما أَسَرُّوا فِي أَنْفُسِهِمْ نادِمِينَ ) * ) .\r\nدر حقيقت ، در اين آيه از دو راه به آنها پاسخ گفته شده است : نخست اينكه اين گونه افكار از قلبهاى بيمار بر ميخيزد و از كسانى كه ايمانشان متزلزل و نسبت به خدا سوء ظن دارند و گرنه يك فرد با ايمان اين گونه فكر به خود راه نميدهد ، و ديگر اينكه بفرض كه چنين احتمالى باشد آيا احتمال پيروزى مسلمين در كار نيست ؟\r\nبنا بر آنچه ما گفتيم كلمه « عسى » كه مفهوم آن احتمال و اميد است ، به همان معنى اصلى كه در همه جا دارد باقى ميماند ، ولى مفسران معمولا\r\n\r\n","description":"","footnote":"\r\n( 1 ) دائرة در اصل از ماده دور به معنى چيزى است كه در گردش باشد و از آنجا كه قدرتها و حكومتها در طول تاريخ دائما در گردش است به آن « دائرة » مىگويند و نيز به حوادث مختلفه زندگى كه به گرد اشخاص مىگردد ، دائره گفته مىشود .\r\n","page_name":" 411 ","page_number":411},
  {"content":"\r\nآن را بعنوان يك وعده قطعى در اينجا از طرف خداوند به مسلمانان گرفته‌اند كه با ظاهر كلمه « عسى » سازگار نيست .\r\nمنظور از جمله « اوامر من عنده » كه بعد از كلمه « فتح » ذكر شده اين است كه ممكن است در آينده مسلمانان بر دشمنان خود يا از طريق « جنگ و پيروزى » غلبه كنند و يا بدون جنگ آن قدر قدرت بيابند كه « دشمن بدون جنگ تسليم گردد » و به عبارت ديگر كلمه « فتح » اشاره به پيروزيهاى نظامى مسلمانان است و « امر من عنده » اشاره به پيروزيهاى اجتماعى و اقتصادى و مانند آن مىباشد .\r\nولى با توجه به اينكه خداوند بيان چنين احتمالى مىكند و او عالم و آگاه از وضع آينده است ، اين آيه اشاره به پيروزيهاى نظامى و اجتماعى و اقتصادى مسلمانان خواهد بود .\r\nو در آخرين آيه به سرانجام كار منافقان اشاره كرده ميگويد : در آن هنگام كه فتح و پيروزى نصيب مسلمانان راستين شود ، و كار منافقان بر ملا گردد « مؤمنان از روى تعجب ميگويند آيا اين افراد منافق همانها هستند كه اين همه ادعا داشتند و با نهايت تاكيد قسم ياد ميكردند كه با ما هستند ، چرا سرانجام كارشان به اينجا رسيد » .\r\n( * ( وَيَقُولُ الَّذِينَ آمَنُوا أَ هؤُلاءِ الَّذِينَ أَقْسَمُوا بِاللَّه جَهْدَ أَيْمانِهِمْ إِنَّهُمْ لَمَعَكُمْ ) * ) ( 1 ) و به خاطر همين نفاق ، « همه اعمال نيك آنها بر باد رفت » زيرا از نيت پاك و خالص سرچشمه نگرفته بود ، و « به همين دليل زيانكار شدند » ، هم در اين جهان و هم در جهان ديگر .\r\n( * ( حَبِطَتْ أَعْمالُهُمْ فَأَصْبَحُوا خاسِرِينَ ) * ) .\r\n\r\n","description":"","footnote":"\r\n( 1 ) در آيه فوق « هؤلاء » مبتدا است * ( الَّذِينَ أَقْسَمُوا بِاللَّه ) * خبر آن است ، و جهد ايمانهم در حكم « مفعول مطلق » است .\r\n","page_name":" 412 ","page_number":412},
  {"content":"\r\nدر حقيقت جمله اخير ، شبيه پاسخ سؤال مقدرى است ، گويا كسى ميپرسد بالآخره پايان كار آنها به كجا خواهد رسيد ؟ در جوابشان گفته مىشود ، اعمالشان به كلى بر باد رفت و خسران و زيان دامنگيرشان شد .\r\nيعنى آنها اگر اعمال نيكى هم از روى اخلاص انجام داده باشند ، چون سرانجام به سوى نفاق و شرك روى آوردند ، نتائج آن اعمال نيز بر باد ميرود همانطور كه در جلد دوم صفحه 69 ذيل آيه 217 سوره بقره بيان كرديم .\r\n\r\nتكيه بر بيگانه\r\nگرچه در شان نزول آيات فوق سخن از دو نفر يعنى « عبادة بن صامت » و « عبد اللَّه بن ابى » در ميان آمده ولى جاى ترديد نيست كه اينها فقط به عنوان دو شخص تاريخى مورد نظر نيستند ، بلكه نماينده دو مكتب فكرى و اجتماعى ميباشند ، يك مكتب ميگويد از بيگانه بايد بريد و زمام كار خود را به دست او نداد و به كمكهاى او اطمينان نكرد .\r\nديگرى ميگويد : در اين دنياى پرغوغا ، هر شخص و ملتى تكيه گاهى ميخواهد ، و گاهى مصلحت ايجاب مىكند كه اين تكيه گاه از ميان بيگانگان انتخاب شود ، دوستى آنها با ارزش است و روزى ثمر بخش خواهد بود .\r\nقرآن مكتب دوم را به شدت ميكوبد و مسلمانان را از اين طرز تفكر با صراحت و تاكيد بر حذر ميدارد ، اما متاسفانه بعضى از مسلمانان ، اين فرمان بزرگ قرآن را به دست فراموشى سپردند و تكيه گاه هايى از ميان بيگانگان براى خود انتخاب نمودند ، و تاريخ نشان ميدهد كه بسيارى از بدبختيهاى مسلمين از همين جا سرچشمه گرفته است ! « اندلس » تابلو زنده اى براى اين موضوع است و نشان ميدهد كه چگونه مسلمانان به نيروى خود درخشانترين تمدنها را در اندلس ديروز و اسپانياى\r\n","description":"","footnote":"","page_name":" 413 ","page_number":413},
  {"content":"\r\nامروز به وجود آوردند ، اما به خاطر تكيه كردن بر بيگانه چه آسان آن را از دست دادند .\r\nامپراطور عظيم عثمانى كه در مدت كوتاهى همانند برف در فصل تابستان به كلى آب شد ، شاهد ديگرى بر اين مدعا است ، در تاريخ معاصر نيز ضربه هايى كه مسلمانان به خاطر انحراف از اين مكتب خورده‌اند كم نيست ، اما تعجب در اين است كه چگونه هنوز بيدار نشده‌ايم ! در هر حال بيگانه ، بيگانه است و اگر يك روز منافع مشتركى با ما داشته باشد و در گامهاى محدودى همكارى كند سرانجام در لحظات حساس نه تنها حساب خود را جدا مىكند ، بلكه ضربه‌هاى كارى نيز به ما مىزند ، امروز مسلمانان بايد بيش از هر وقت به اين نداى قرآن گوش دهند و جز به نيروى خود تكيه نكنند .\r\nپيامبر اسلام ص به قدرى مراقب اين موضوع بود كه در جنگ احد هنگامى كه سيصد نفر از يهوديان براى همكارى با مسلمانان در برابر مشركان اعلام آمادگى كردند ، پيامبر ص آنها را از نيمه راه باز گرداند و كمك آنها را نپذيرفت ، در حالى كه اين عدد در نبرد احد ميتوانست نقش مؤثرى داشته باشد ، چرا ؟ زيرا هيچ بعدى نداشت كه آنها در لحظات حساس جنگ با « دشمن » همكارى كنند و باقيمانده ارتش اسلام را نيز از بين ببرند .\r\n","description":"","footnote":"","page_name":" 414 ","page_number":414},
  {"content":"\r\n\r\n[ سوره المائدة ‹ 5 › : آيه 54 
  ]\r\nيا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِه فَسَوْفَ يَأْتِي اللَّه بِقَوْمٍ يُحِبُّهُمْ وَيُحِبُّونَه أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّه وَلا يَخافُونَ لَوْمَةَ لائِمٍ ذلِكَ فَضْلُ اللَّه يُؤْتِيه مَنْ يَشاءُ وَاللَّه واسِعٌ عَلِيمٌ ‹ 54 ›\r\n\r\nترجمه :\r\n54 - اى كسانى كه ايمان آورده‌ايد هر كس از شما از آئين خود باز گردد ( به خدا زيانى نمىرساند ) خداوند در آينده جمعيتى را مىآورد ، كه آنها را دوست دارد و آنها ( نيز ) او را دوست دارند ، در برابر مؤمنان متواضع و در برابر كافران نيرومندند ، آنها در راه خدا جهاد ميكنند و از سرزنش كنندگان هراسى ندارند .\r\nاين فضل خدا است كه بهر كس بخواهد ( و شايسته ببيند ) مىدهد و ( فضل ) خدا وسيع و خداوند داناست .\r\n\r\nتفسير :\r\nپس از بحث در باره منافقان ، سخن از مرتدانى كه طبق پيشبينى قرآن بعدها از اين آئين مقدس روى بر مىگرداندند به ميان مىآورد و به عنوان يك قانون كلى به همه مسلمانان اخطار مىكند : « اگر كسانى از شما از دين خود بيرون روند ، زيانى به خدا و آئين او و جامعه مسلمين و آهنگ سريع پيشرفت آنها نمىرسانند ، زيرا خداوند در آينده جمعيتى را براى حمايت اين آئين برمىانگيزد » .\r\n( * ( يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِه فَسَوْفَ يَأْتِي اللَّه بِقَوْمٍ ) * ) سپس صفات كسانى كه بايد اين رسالت بزرگ را انجام دهند ، چنين\r\n","description":"","footnote":"","page_name":" 415 ","page_number":415},
  {"content":"\r\nشرح مىدهد :\r\n1 - آنها به خدا عشق مىورزند و جز به خشنودى او نمىانديشند « هم خدا آنها را دوست دارد و هم آنها خدا را دوست دارند » .\r\n( * ( يُحِبُّهُمْ وَيُحِبُّونَه ) * ) .\r\n2 و 3 - « در برابر مؤمنان خاضع و مهربان و در برابر دشمنان و ستمكاران ، سرسخت و خشن و پرقدرتند » .\r\n( * ( أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ ) * ) .\r\n4 - جهاد در راه خدا به طور مستمر از برنامه‌هاى آنها است .\r\n( * ( يُجاهِدُونَ فِي سَبِيلِ اللَّه ) * ) .\r\n5 - آخرين امتيازى كه براى آنان ذكر مىكند اين است كه در راه انجام فرمان خدا و دفاع از حق ، از ملامت هيچ ملامت كننده اى نمىهراسند .\r\n( * ( وَلا يَخافُونَ لَوْمَةَ لائِمٍ ) * ) .\r\nدر حقيقت علاوه بر قدرت جسمانى ، چنان شهامتى دارند كه از شكستن سنتهاى غلط و مخالفت با اكثريتهايى كه راه انحراف را پيش گرفته‌اند ، و با تكيه بر كثرت عددى خود ديگران را به باد استهزاء مىگيرند ، پروايى ندارند .\r\nبسيارى از افراد را مىشناسيم كه داراى صفات ممتازى هستند ، اما در مقابل غوغاى محيط و هجوم افكار عوام و اكثريتهاى منحرف بسيار محافظه كار ، ترسو ، و كم جرئتند ، و زود در برابر آنها ميدان را خالى مىكنند ، در حالى كه براى يك رهبر سازنده و افرادى كه براى پياده كردن افكار او وارد ميدان مىشوند ، قبل از هر چيز چنين شهامتى لازم است ، عوامزدگى ، محيط زدگى ، و امثال آن كه همگى نقطه مقابل اين امتياز عالى روحى هستند ، سد راه بيشتر اصلاحات محسوب مىگردند .\r\nو در پايان مىگويد : « بدست آوردن اين امتيازات ، ( علاوه بر كوشش\r\n","description":"","footnote":"","page_name":" 416 ","page_number":416},
  {"content":"\r\nانسان ) مرهون فضل الهى است كه به هر كس بخواهد و شايسته ببيند ميدهد « .\r\n( * ( ذلِكَ فَضْلُ اللَّه يُؤْتِيه مَنْ يَشاءُ ) * ) .\r\nاو است كه دايره فضل و كرمش ، وسيع و به آنها كه شايستگى دارند آگاه است .\r\n( * ( وَاللَّه واسِعٌ عَلِيمٌ ) * ) .\r\nدر باره اينكه آيه فوق اشاره به چه اشخاصى مىكند و منظور از اين ياوران اسلام كيانند كه خدا آنها را به اين صفات ستوده است ؟ در روايات اسلامى و سخنان مفسران بحث بسيار ديده مىشود .\r\nدر روايات زيادى كه از طرق شيعه و اهل تسنن وارد شده مىخوانيم كه اين آيه در مورد على ع در فتح خيبر ، يا مبارزه با « ناكثين » و « قاسطين » و « مارقين » ( آتشافروزان جنگ جمل ، و سپاه معاويه ، و خوارج ) نازل شده است و لذا مىبينيم كه پيامبر ص بعد از عدم توانايى عده اى از فرماندهان لشگر اسلام براى فتح خيبر ، يك شب در مركز سپاه اسلام رو به آنها كرد و فرمود :\r\nلاعطين الراية غدا رجلا ، يحب اللَّه و رسوله و يحبه اللَّه و رسوله ، كرارا غير فرار ، لا يرجع حتى يفتح اللَّه على يده\r\n: « به خدا سوگند پرچم را فردا به دست كسى مىسپارم كه خدا و پيامبر را دوست دارد و خدا و پيامبر نيز او را دوست دارند ، پى در پى به دشمن حمله مىكند و هيچگاه از برابر آنها نمىگريزد و از اين ميدان باز نخواهد گشت ، مگر اينكه خدا به دست او پيروزى را نصيب مسلمانان مىكند ( 1 ) .\r\nدر روايت ديگرى مىخوانيم هنگامى كه از پيامبر ص در باره اين آيه\r\n\r\n","description":"","footnote":"\r\n( 1 ) در تفسير برهان و نور الثقلين روايت متعددى از ائمه اهل بيت در اين باره نقل شده و از دانشمندان اهل تسنن « ثعلبى » نيز اين روايات را نقل كرده است ( به كتاب احقاق الحق جلد 3 صفحه 200 مراجعه شود ) .\r\n","page_name":" 417 ","page_number":417},
  {"content":"\r\nسؤال كردند دست خود را بر شانه « سلمان » زد و فرمود : « اين و ياران او و هموطنان او هستند » .\r\nو به اين ترتيب از اسلام آوردن ايرانيان و كوششها و تلاشهاى پرثمر آنان براى پيشرفت اسلام در زمينه‌هاى مختلف ، پيشگويى كرد .\r\nسپس فرمود :\r\nلو كان الدين معلقا بالثريا لتناوله رجال من ابناء الفارس :\r\n« اگر دين ( و در روايت ديگرى اگر علم ) به ستاره ثريا بسته باشد و در آسمانها قرار گيرد ، مردانى از فارس آن را در اختيار خواهند گرفت » ( 1 ) .\r\nو در روايات ديگرى مىخوانيم اين آيه در باره ياران مهدى ع نازل شده است كه با تمام قدرت در برابر آنها كه از آئين حق و عدالت مرتد شده‌اند مىايستند و جهان را پر از ايمان و عدل و داد مىكنند .\r\nشكى نيست كه اين روايات كه در تفسير آيه وارد شده با هم تضاد ندارد ، زيرا اين آيه همانطور كه سيره قرآن است يك مفهوم كلى و جامع را بيان مىكند كه على ع يا سلمان فارسى مصداقهاى مهم آن مىباشند و كسان ديگرى كه اين برنامه‌ها را تعقيب مىكنند نيز شامل مىشود ، هر چند در روايات از آنها ذكرى نشده باشد .\r\nولى متاسفانه تعصبهاى قومى در مورد اين آيه به كار افتاده و افرادى را كه هيچگونه شايستگى ندارند و هيچيك از صفات فوق در آنها وجود نداشته به عنوان مصداق و شان نزول آيه شمرده‌اند ، تا آنجا كه ابو موسى اشعرى كه\r\n\r\n","description":"","footnote":"\r\n( 1 ) مجمع البيان جلد سوم صفحه 208 - نور الثقلين جلد اول صفحه 642 - ابو نعيم اصفهانى « در حلية » جلد ششم صفحه 64 حديث را با عبارت « لو كان العلم منوطا بالثريا لتناوله رجال من ابناء فارس » نقل كرده است ، ولى ابن عبد البر در « استيعاب » جلد 2 صفحه 577 لو كان الدين عند الثريا لنا له سلمان . . . نقل نموده است .\r\n","page_name":" 418 ","page_number":418},
  {"content":"\r\nبا حماقت كم نظير و تاريخى خود ، اسلام را به سوى پرتگاه كشانيد ، و پرچمدار اسلام ، على ع را در تنگناى سختى قرار داد از مصاديق اين آيه شمرده‌اند ! ( 1 ) اصلاح قسمت اخير اين جلد ، در جوار خانه خدا ، در مكه مكرمه هنگام تشرف براى مراسم پرشكوه عمره انجام گرفت در حالى كه قلم را به زحمت مىتوانستم بدست بگيرم و دستم ناراحت بود .\r\nجالب اينكه همان تعصبها را كه در كتب علمى مىبينيم به طرز شديد - ترى در ميان افراد عامى و حتى دانشمندان آنها در اينجا مشاهده مىكنيم گويا دستى در كار است كه مسلمانان هيچگاه متحد نشوند ، اين تعصب حتى به تاريخ پيش از اسلام نيز سرايت كرده و خيابانى كه نزديك خانه كعبه به عنوان شارع ابو سفيان جلب توجه مىكند در حال حاضر از « شارع ابراهيم الخليل » بنيانگذار مكه شكوهمندتر است ! نسبت « شرك » دادن به بسيارى از مسلمانان ، براى يك دسته از متعصبين اين سامان مساوى با آب خوردن است ، تكان بخورى فرياد « مشرك » « مشرك » بلند مىشود گويا اسلام دربست از آنها است و آنها متوليان قرآنند و بس ، و اسلام و كفر دگران به ميل آنها واگذار شده كه با يك كلمه هر كس را بخواهند مشرك و هر كس را بخواهند مسلمان بگويند ! در حالى كه در آيات فوق خوانديم خداوند به هنگام غربت اسلام سلمان و امثال او را براى عظمت اين آئين بزرگ بر مىانگيزد ، و اين بشارتى است كه پيامبر ص داده است .\r\n\r\n","description":"","footnote":"\r\n( 1 ) تفسير طبرى جلد ششم صفحه 184 - ولى در بعضى از روايات ، تنها نام از قوم ابو موسى به ميان آمده كه اشاره به اهل يمن است كه براى يارى اسلام در لحظات حساس كوشيدند . و به طور اشاره خود ابو موسى از اين موضوع استثناء شده است در حالى كه در باره سلمان مىخوانيم : خودش و قومش مشمول اين آيه‌اند .\r\n","page_name":" 419 ","page_number":419},
  {"content":"\r\nشگفتانگيز اين است كه مساله « توحيد » كه بايد رمز وحدت مسلمين گردد دستاويزى شده براى تشتت صفوف مسلمين و نسبت دادن مسلمانان به شرك و بت پرستى .\r\nتا آنجا كه يكى از افراد مطلع به بعضى از متعصبان آنها گفته بود ببينيد كار ما و شما به كجا رسيده كه اگر اسرائيل بر سر ما مسلط شود جمعى از شما خوشحال مىشوند و اگر شما را بكوبد جمعى از ما ! آيا اين همان چيزى نيست كه آنها مىخواهند ؟ ! ولى از انصاف نبايد گذشت با تماسهاى مكررى كه با عده اى از علماى آنها داشتم روشن شد كه فهميده‌ها غالبا از اين وضع ناراحتند مخصوصا يكى از علماى يمن در مسجد الحرام در بحثى كه در زمينه حد و حدود شرك بود در حضور بعضى از بزرگان مدرسين حرم مىگفت مساله نسبت دادن اهل قبله به شرك گناه بسيار بزرگى است كه پيشينيان آن را بسيار مهم مىشمردند ، اين چه كارى است كه افراد غير وارد مرتبا مردم را متهم به شرك مىكنند آيا آنها نمىدانند چه مسئوليت بزرگى را بر عهده مىگيرند .\r\n","description":"","footnote":"","page_name":" 420 ","page_number":420},
  {"content":"\r\n\r\n[ سوره المائدة ‹ 5 › : آيه 55 
  ]\r\nإِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ ‹ 55 ›\r\n\r\nترجمه :\r\n55 - سرپرست و رهبر شما تنها خدا است ، و پيامبر او ، و آنها كه ايمان آورده‌اند و نماز را بر پا مىدارند و در حال ركوع زكات مىپردازند .\r\n\r\nشان نزول آيه ولايت\r\nدر تفسير مجمع البيان و كتب ديگر از « عبد اللَّه بن عباس » چنين نقل شده :\r\nكه روزى در كنار چاه زمزم نشسته بود و براى مردم از قول پيامبر ص حديث نقل مىكرد ناگهان مردى كه عمامه اى بر سر داشت و صورت خود را پوشانيده بود نزديك آمد و هر مرتبه كه ابن عباس از پيغمبر اسلام ص حديث نقل ميكرد او نيز با جمله « قال رسول اللَّه » حديث ديگرى از پيامبر ص نقل مىنمود .\r\nابن عباس او را قسم داد تا خود را معرفى كند ، او صورت خود را گشود و صدا زد اى مردم ! هر كس مرا نمىشناسد بداند من ابو ذر غفارى هستم با اين گوشهاى خودم از رسول خدا ص شنيدم ، و اگر دروغ مىگويم هر دو گوشم كر باد ، و با اين چشمان خود اين جريان را ديدم و اگر دروغ مىگويم هر دو كور باد ، كه پيامبر ص فرمود :\r\nعلى قائد البررة و قاتل الكفرة منصور من نصره مخذول من خذله .\r\n« على ع پيشواى نيكان است ، و كشنده كافران ، هر كس او را يارى\r\n","description":"","footnote":"","page_name":" 421 ","page_number":421},
  {"content":"\r\nكند ، خدا ياريش خواهد كرد ، و هر كس دست از ياريش بردارد ، خدا دست از يارى او برخواهد داشت « .\r\nسپس ابو ذر اضافه كرد : اى مردم روزى از روزها با رسول خدا ص در مسجد نماز مىخواندم ، سائلى وارد مسجد شد و از مردم تقاضاى كمك كرد ، ولى كسى چيزى به او نداد ، او دست خود را به آسمان بلند كرد و گفت : خدايا تو شاهد باش كه من در مسجد رسول تو تقاضاى كمك كردم ولى كسى جواب مساعد به من نداد ، در همين حال على ع كه در حال ركوع بود با انگشت كوچك دست راست خود اشاره كرد . سائل نزديك آمد و انگشتر را از دست آن حضرت بيرون آورد ، پيامبر ص كه در حال نماز بود اين جريان را مشاهده كرد ، هنگامى كه از نماز فارغ شد ، سر به سوى آسمان بلند كرد و چنين گفت : « خداوندا برادرم موسى از تو تقاضا كرد كه روح او را وسيع گردانى و كارها را بر او آسان سازى و گره از زبان او بگشايى تا مردم گفتارش را درك كنند ، و نيز موسى درخواست كرد هارون را كه برادرش بود وزير و ياورش قرار دهى و بوسيله او نيرويش را زياد كنى و در كارهايش شريك سازى .\r\nخداوندا ! من محمد پيامبر و برگزيده توام ، سينه مرا گشاده كن و كارها را بر من آسان ساز ، از خاندانم على ع را وزير من گردان تا بوسيله او ، پشتم قوى و محكم گردد « .\r\nابو ذر مىگويد : هنوز دعاى پيامبر ص پايان نيافته بود كه جبرئيل نازل شد و به پيامبر ص گفت : بخوان ، پيامبر ص فرمود : چه بخوانم ، گفت بخوان * ( إِنَّما وَلِيُّكُمُ اللَّه وَرَسُولُه وَالَّذِينَ آمَنُوا ) * . . .\r\nالبته اين شان نزول از طرق مختلف ( چنان كه خواهد آمد ) نقل شده كه گاهى در جزئيات و خصوصيات مطلب با هم تفاوتهايى دارند ولى اساس و عصاره همه يكى است .\r\n","description":"","footnote":"","page_name":" 422 ","page_number":422},
  {"content":"\r\n\r\nتفسير :\r\nاين آيه با كلمه « انما » كه در لغت عرب به معنى انحصار مىآيد شروع شده و مىگويد : « ولى و سرپرست و متصرف در امور شما سه كس است :\r\nخدا و پيامبر و كسانى كه ايمان آورده‌اند ، و نماز را برپا مىدارند و در حال ركوع زكات مىدهند « .\r\n( * ( إِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ ) * ) .\r\nشك نيست كه ركوع در اين آيه به معنى ركوع نماز است ، نه به معنى خضوع ، زيرا در عرف شرع و اصطلاح قرآن ، هنگامى كه ركوع گفته مىشود به همان معنى معروف آن يعنى ركوع نماز است ، و علاوه بر شان نزول آيه و روايات متعددى كه در زمينه انگشتر بخشيدن على ع در حال ركوع وارد شده و مشروحا بيان خواهيم كرد ، ذكر جمله * ( يُقِيمُونَ الصَّلاةَ ) * نيز شاهد بر اين موضوع است ، و ما در هيچ مورد در قرآن نداريم كه تعبير شده باشد زكات را با خضوع بدهيد ، بلكه بايد با اخلاص نيت و عدم منت داد .\r\nهمچنين شك نيست كه كلمه « ولى » در آيه به معنى دوست و يا ناصر و ياور نيست زيرا ولايت به معنى دوستى و يارى كردن مخصوص كسانى نيست كه نماز مىخوانند ، و در حال ركوع زكات مىدهند ، بلكه يك حكم عمومى است كه همه مسلمانان را در بر مىگيرد ، همه مسلمين بايد يكديگر را دوست بدارند و يارى كنند حتى آنهايى كه زكات بر آنها واجب نيست ، و اصولا چيزى ندارند كه زكات بدهند ، تا چه رسد به اينكه بخواهند در حال ركوع زكاتى بپردازند ، آنها هم بايد دوست و يار و ياور يكديگر باشند .\r\nاز اينجا روشن مىشود كه منظور از « ولى » در آيه فوق ولايت به معنى\r\n","description":"","footnote":"","page_name":" 423 ","page_number":423},
  {"content":"\r\nسرپرستى و تصرف و رهبرى مادى و معنوى است ، بخصوص اينكه اين ولايت در رديف ولايت پيامبر ص و ولايت خدا قرار گرفته و هر سه با يك جمله ادا شده است .\r\nو به اين ترتيب ، آيه از آياتى است كه به عنوان يك نص قرآنى دلالت بر ولايت و امامت على ع مىكند .\r\nولى در اينجا بحثهاى مهمى است كه بايد به طور جداگانه ، مورد بررسى قرار گيرد :\r\n\r\nشهادت احاديث و مفسران و مورخان\r\nهمانطور كه اشاره كرديم در بسيارى از كتب اسلامى و منابع اهل تسنن ، روايات متعددى دائر بر اينكه آيه فوق در شان على ع نازل شده نقل گرديده كه در بعضى از آنها اشاره به مساله بخشيدن انگشتر در حال ركوع نيز شده و در بعضى نشده ، و تنها به نزول آيه در باره على ع قناعت گرديده است .\r\nاين روايت را « ابن عباس » و « عمار ياسر » و « عبد اللَّه بن سلام » و « سلمة بن كهيل » و « انس بن مالك » و « عتبة بن حكيم » و « عبد اللَّه ابى » و « عبد اللَّه بن غالب » و « جابر بن عبد اللَّه انصارى » و « ابو ذر غفارى » نقل كرده‌اند ( 1 ) .\r\nو علاوه بر ده نفر كه در بالا ذكر شده از خود على ع نيز اين روايت در كتب اهل تسنن نقل شده است ( 2 ) .\r\nجالب اينكه در كتاب غاية المرام تعداد 24 حديث در اين باره از طرق\r\n\r\n","description":"","footnote":"\r\n( 1 ) به كتاب احقاق الحق جلد دوم صفحات 399 تا 410 مراجعه شود .\r\n( 2 ) به كتاب المراجعات صفحه 155 رجوع شود .\r\n","page_name":" 424 ","page_number":424},
  {"content":"\r\nاهل تسنن و 19 حديث از طرق شيعه نقل كرده است ( 1 ) .\r\nكتابهاى معروفى كه اين حديث در آن نقل شده از سى كتاب تجاوز مىكند كه همه از منابع اهل تسنن است ، از جمله محب الدين طبرى در ذخائر العقبى صفحه 88 و علامه قاضى شوكانى در تفسير فتح القدير جلد دوم صفحه 50 و در جامع الاصول جلد نهم صفحه 478 و در اسباب النزول واحدى صفحه 148 و در لباب النقول سيوطى صفحه 90 و در تذكرة سبط بن جوزى صفحه 18 و در نور الأبصار شبلنجى صفحه 105 و در تفسير طبرى صفحه 165 و در كتاب الكافى الشاف ابن حجر عسقلانى صفحه 56 و در مفاتيح الغيب رازى جلد سوم صفحه 431 و در تفسير در المنصور جلد 2 صفحه 393 و در كتاب كنز العمال جلد 6 صفحه 391 و مسند ابن مردويه و مسند ابن الشيخ و علاوه بر اينها در صحيح نسايى و كتاب الجمع بين الصحاح السته و كتابهاى متعدد ديگرى اين احاديث آمده است ( 2 ) .\r\nبا اينحال چگونه مىتوان اينهمه احاديث را ناديده گرفت ، در حالى كه در شان نزول آيات ديگر به يك يا دو روايت قناعت مىكنند ، اما گويا تعصب اجازه نمىدهد كه اينهمه روايات و اينهمه گواهى دانشمندان در باره شان نزول آيه فوق مورد توجه قرار گيرد .\r\nو اگر بنا شود در تفسير آيه اى از قرآن اين همه روايات ناديده گرفته شود ما بايد در تفسير آيات قرآنى اصولا به هيچ روايتى توجه نكنيم ، زيرا در باره شان نزول كمتر آيه اى از آيات قرآن اينهمه روايت وارد شده است .\r\nاين مساله بقدرى روشن و آشكار بوده كه « حسان بن ثابت » شاعر معروف\r\n\r\n","description":"","footnote":"\r\n( 1 ) منهاج البراعه جلد دوم صفحه 350 .\r\n( 2 ) براى اطلاع بيشتر به كتاب « احقاق الحق » جلد دوم و « الغدير » جلد دوم و « المراجعات » مراجعه شود .\r\n","page_name":" 425 ","page_number":425},
  {"content":"\r\nعصر پيامبر ص مضمون روايت فوق را در اشعار خود كه در باره على ع سروده چنين آورده است :\r\n\r\nفانت الذى اعطيت اذ كنت راكعا\r\nزكاتا فدتك النفس يا خير راكع\r\n\r\n\r\nفانزل فيك اللَّه خير ولاية\r\nو بينها فى محكمات الشرائع\r\n\r\nيعنى : « تو بودى كه در حال ركوع زكات بخشيدى ، جان بفداى تو باد اى بهترين ركوع كنندگان » .\r\n« و به دنبال آن خداوند بهترين ولايت را در باره تو نازل كرد و در ضمن قرآن مجيد آن را ثبت نمود » ( 1 ) .\r\n\r\nپاسخ به هشت ايراد مخالفان بر آيه ولايت\r\nجمعى از متعصبان اهل تسنن اصرار دارند كه ايرادهاى متعددى به نزول اين آيه در مورد على ع و همچنين به تفسير « ولايت » به عنوان « سرپرستى و تصرف و امامت » بنمايند كه ما ذيلا مهمترين آنها را عنوان كرده و مورد بررسى قرار مىدهيم :\r\n1 - از جمله اشكالاتى كه نسبت به نزول آيه فوق در مورد على ع گرفته‌اند اين است كه آيه با توجه به كلمه « الذين » كه براى جمع است ، قابل تطبيق بر يك فرد نيست ، و به عبارت ديگر آيه مىگويد : « ولى » شما آنهايى هستند كه نماز را بر پا مىدارند و در حال ركوع زكات مىدهند ، اين عبارت چگونه بر يك شخص مانند على ع قابل تطبيق است ؟ .\r\n\r\nپاسخ\r\nدر ادبيات عرب مكرر ديده مىشود كه از مفرد به لفظ جمع ، تعبير\r\n\r\n","description":"","footnote":"\r\n( 1 ) اشعار حسان بن ثابت با تفاوت مختصرى در كتب بسيارى نقل شده از جمله در كتاب تفسير « روح المعانى آلوسى » و « كفاية الطالب گنجى شافعى » و كتب بسيار ديگر .\r\n","page_name":" 426 ","page_number":426},
  {"content":"\r\nآورده شده است از جمله در آيه مباهله مىبينيم كه كلمه « نسائنا » به صورت جمع آمده در صورتى كه منظور از آن طبق شان نزولهاى متعددى كه وارد شده فاطمه زهرا ع است ، و همچنين « انفسنا » جمع است در صورتى كه از مردان غير از پيغمبر كسى جز على ع در آن جريان نبود و در آيه 172 سوره آل عمران در داستان جنگ احد مىخوانيم .\r\nالَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً .\r\nو همانطور كه در تفسير اين آيه در جلد سوم ذكر كرديم بعضى از مفسران شان نزول آن را در باره نعيم بن مسعود كه يك فرد بيشتر نبود مىدانند .\r\nو همچنين در آيه 52 سوره مائده مىخوانيم « يَقُولُونَ نَخْشى أَنْ تُصِيبَنا دائِرَةٌ » در حالى كه آيه در مورد عبد اللَّه ابى وارد شده است كه تفسير آن گذشت و همچنين در آيه اول سوره ممتحنه و آيه 8 سوره منافقون و 215 و 274 سوره بقره تعبيراتى ديده مىشود كه عموما به صورت جمع است ، ولى طبق آنچه در شان نزول آنها آمده منظور از آن يك فرد بوده است .\r\nاين تعبير يا بخاطر اين است كه اهميت موقعيت آن فرد و نقش مؤثرى كه در اين كار داشته روشن شود و يا بخاطر آن است كه حكم در شكل كلى عرضه شود ، اگر چه مصداق آن منحصر به يك فرد بوده باشد ، در بسيارى از آيات قرآن ضمير جمع به خداوند كه احد و واحد است به عنوان تعظيم گفته شده است .\r\nالبته انكار نمىتوان كرد كه استعمال لفظ جمع در مفرد به اصطلاح ، خلاف ظاهر است و بدون قرينه جايز نيست ، ولى با وجود آن همه رواياتى كه در شان نزول آيه وارد شده است ، قرينه روشنى بر چنين تفسيرى خواهيم داشت ، و حتى در موارد ديگر به كمتر از اين قرينه نيز قناعت مىشود .\r\n","description":"","footnote":"","page_name":" 427 ","page_number":427},
  {"content":"\r\n2 - فخر رازى و بعضى ديگر از متعصبان ايراد كرده‌اند كه على ع با آن توجه خاصى كه در حال نماز داشت و غرق در مناجات پروردگار بود ( تا آنجا كه معروف است پيكان تير از پايش بيرون آوردند و توجه پيدا نكرد ) چگونه ممكن است صداى سائلى را شنيده و به او توجه پيدا كند ؟\r\nپاسخ - آنها كه اين ايراد را ميكنند از اين نكته غفلت دارند كه شنيدن صداى سائل و به كمك او پرداختن توجه به خويشتن نيست ، بلكه عين توجه به خدا است ، على ع در حال نماز از خود بيگانه بود نه از خدا ، و مىدانيم بيگانگى از خلق خدا بيگانگى از خدا است و به تعبير روشنتر : پرداختن زكات در نماز انجام عبادت در ضمن عبادت است . نه انجام يك عمل مباح در ضمن عبادت و باز به تعبير ديگر آنچه با روح عبادت سازگار نيست ، توجه به مسائل مربوط به زندگى مادى و شخصى است و اما توجه به آنچه در مسير رضاى خدا است ، كاملا با روح عبادت سازگار است و آن را تاكيد مىكند ، ذكر اين نكته نيز لازم است كه معنى غرق شدن در توجه به خدا اين نيست كه انسان بى اختيار احساس خود را از دست بدهد بلكه با اراده خويش توجه خود را از آنچه در راه خدا و براى خدا نيست بر مىگيرد .\r\nجالب اينكه فخر رازى كار تعصب را بجايى رسانيده كه اشاره على ع را به سائل براى اينكه بيايد و خودش انگشتر را از انگشت حضرت بيرون كند ، مصداق فعل كثير كه منافات با نماز دارد ، دانسته است در حالى كه در نماز كارهايى جايز است انسان انجام بدهد كه به مراتب از اين اشاره بيشتر است و در عين حال ضررى براى نماز ندارد تا آنجا كه كشتن حشراتى مانند مار و عقرب و يا برداشتن و گذاشتن كودك و حتى شير دادن بچه شير خوار را جزء فعل كثير ندانسته‌اند ، چگونه يك اشاره جزء فعل كثير شد ، ولى هنگامى كه دانشمندى گرفتار طوفان تعصب مىشود اين گونه اشتباهات براى او جاى تعجب نيست ! .\r\n","description":"","footnote":"","page_name":" 428 ","page_number":428},
  {"content":"\r\n3 - اشكال ديگرى كه به آيه كرده‌اند در مورد معنى كلمه « ولى » است كه آن را به معنى دوست و يارى كننده و امثال آن گرفته‌اند نه بمعنى متصرف و سرپرست و صاحب اختيار .\r\nپاسخ - همانطور كه در تفسير آيه در بالا ذكر كرديم كلمه « ولى » در اينجا نمىتواند به معنى دوست و يارى كننده بوده باشد ، زيرا اين صفت براى همه مؤمنان ثابت است نه مؤمنان خاصى كه در آيه ذكر شده كه نماز را برپا مىدارند و در حال ركوع زكات مىدهند ، و به عبارت ديگر دوستى و يارى كردن ، يك حكم عمومى است ، در حالى كه آيه ناظر به بيان يك حكم خصوصى مىباشد و لذا بعد از ذكر ايمان ، صفات خاصى را بيان كرده است كه مخصوص به يك فرد مىشود .\r\n4 - مىگويند على ع چه زكات واجبى بر ذمه داشت با اينكه از مال دنيا چيزى براى خود فراهم نساخته بود و اگر منظور صدقه مستحبّ است كه به آن زكات گفته نمىشود ؟ ! پاسخ - اولا به گواهى تواريخ على ع از دسترنج خود اموال فراوانى تحصيل كرد و در راه خدا داد تا آنجا كه مىنويسند هزار برده را از دسترنج خود آزاد نمود ، بعلاوه سهم او از غنائم جنگى نيز قابل ملاحظه بود ، بنا بر اين اندوخته مختصرى كه زكات به آن تعلق گيرد و يا نخلستان كوچكى كه واجب باشد زكات آن را بپردازد چيز مهمى نبوده است كه على ع فاقد آن باشد ، و اين را نيز مىدانيم كه فوريت وجوب پرداخت زكات « فوريت عرفى » است كه با خواندن يك نماز منافات ندارد .\r\nثانيا اطلاق زكات بر « زكات مستحبّ » در قرآن مجيد فراوان است ، در بسيارى از سوره‌هاى مكى كلمه « زكات » آمده كه منظور از آن همان\r\n","description":"","footnote":"","page_name":" 429 ","page_number":429},
  {"content":"\r\nزكات مستحبّ است ، زيرا وجوب زكات مسلما بعد از هجرت پيامبر ص به مدينه ، بوده است ( آيه 3 سوره نمل و آيه 39 سوره روم و 4 سوره لقمان و 7 سوره فصلت و غير اينها ) .\r\n5 - مىگويند : ما اگر ايمان به خلافت بلا فصل على ع داشته باشيم بالآخره بايد قبول كنيم كه مربوط به زمان بعد از پيامبر ص بوده ، بنا بر اين على ع در آن روز « ولى » نبود ، و به عبارت ديگر ولايت در آن روز براى او « بالقوه » بود نه « بالفعل » در حالى كه ظاهر آيه ولايت « بالفعل » را مىرساند .\r\nپاسخ - در سخنان روز مرده در تعبيرات ادبى بسيار ديده مىشود كه اسم يا عنوانى به افرادى گفته مىشود كه آن را بالقوه دارند مثلا انسان در حال حيات خود وصيت مىكند و كسى را به عنوان « وصى » خود « و قيم » اطفال خويش تعيين مىنمايد و از همان وقت عنوان وصى و قيم به آن شخص گفته مىشود ، در حالى كه طرف هنوز در حيات است و نمرده است ، در رواياتى كه در مورد على ع از پيامبر ص در طرق شيعه و سنى نقل شده مىخوانيم كه پيامبر ص او را « وصى » و « خليفه » خود خطاب كرده در حالى كه هيچيك از اين عناوين در زمان پيامبر ص نبود - در قرآن مجيد نيز اين گونه تعبيرات ديده مىشود از جمله در مورد زكريا مىخوانيم كه از خداوند چنين تقاضا كرد .\r\nفَهَبْ لِي مِنْ لَدُنْكَ وَلِيًّا يَرِثُنِي وَيَرِثُ مِنْ آلِ يَعْقُوبَ ( 1 ) .\r\nدر حالى كه مسلم است منظور از « ولى » در اينجا سرپرستى براى بعد از مرگ او منظور بوده است ، بسيارى از افراد جانشين خود را در حيات خود تعيين مىكنند و از همان زمان نام جانشين بر او مىگذارند با اينكه جنبه\r\n\r\n","description":"","footnote":"\r\n( 1 ) مريم - 5 .\r\n","page_name":" 430 ","page_number":430},
  {"content":"\r\nبالقوه دارد .\r\n6 - مىگويند : چرا على ع با اين دليل روشن شخصا استدلال نكرد ؟\r\nپاسخ - همانطور كه در ضمن بحث پيرامون روايات وارده در شان نزول آيه خوانديم اين حديث در كتب متعدد از خود على ع نيز نقل شده است از جمله در مسند « ابن مردويه » و « ابى الشيخ » و « كنز العمال » - و اين در حقيقت بمنزله استدلال حضرت است به اين آيه شريفه .\r\nدر كتاب نفيس ( الغدير ) از كتاب « سليم بن قيس هلالى » حديث مفصلى نقل مىكند كه على ع در ميدان صفين در حضور جمعيت براى اثبات حقانيت خود دلائل متعددى آورد از جمله استدلال به همين آيه بود ( 1 ) .\r\nو در كتاب غاية المرام از ابو ذر چنين نقل شده كه على ع روز شورى نيز به همين آيه استدلال كرد ( 2 ) .\r\n7 - مىگويند : اين « تفسير » با آيات قبل و بعد سازگار نيست ، زيرا در آنها ولايت به معنى « دوستى » آمده است .\r\nپاسخ - بارها گفته‌ايم آيات قرآن چون تدريجا ، و در وقايع مختلف نازل گرديده هميشه پيوند با حوادثى دارد كه در زمينه آن نازل شده است ، و چنان نيست كه آيات يك سوره يا آياتى كه پشت سر هم قرار دارند همواره پيوند نزديك از نظر مفهوم و مفاد داشته باشد لذا بسيار مىشود كه دو آيه پشت سر هم نازل شده اما در دو حادثه مختلف بوده و مسير آنها بخاطر پيوند با آن حوادث از يكديگر جدا مىشود .\r\n\r\n","description":"","footnote":"\r\n( 1 ) الغدير جلد اول صفحه 196 .\r\n( 2 ) نقل از منهاج البراعه جلد دوم صفحه 363 .\r\n","page_name":" 431 ","page_number":431},
  {"content":"\r\nبا توجه به اينكه آيه * ( إِنَّما وَلِيُّكُمُ اللَّه ) * بگواهى شان نزولش در زمينه زكات دادن على ع در حال ركوع نازل شده و آيات گذشته و آينده همانطور كه خوانديم و خواهيم خواند در حوادث ديگرى نازل شده است نمىتوانيم روى پيوند آنها زياد تكيه كنيم .\r\nبه علاوه آيه مورد بحث اتفاقا تناسب با آيات گذشته و آينده نيز دارد زيرا در آنها سخن از ولايت به معنى يارى و نصرت و در آيه مورد بحث سخن از ولايت به معنى رهبرى و تصرف مىباشد و شك نيست كه شخص ولى و سرپرست و متصرف ، يار و ياور پيروان خويش نيز خواهد بود . بعبارت ديگر يار و ياور بودن يكى از شئون ولايت مطلقه است .\r\n8 - مىگويند : انگشترى با آن قيمت گزاف كه در تاريخ نوشته‌اند ، على ع از كجا آورده بود ؟ ! بعلاوه پوشيدن انگشترى با اين قيمت فوق العاده سنگين اسراف محسوب نمىشود ؟ آيا اينها دليل بر عدم صحت تفسير فوق نيست ؟\r\nپاسخ - مبالغه هايى كه در باره قيمت آن انگشتر كرده‌اند به كلى بى اساس است و هيچگونه دليل قابل قبولى بر گرانقيمت بودن آن انگشتر نداريم و اينكه در روايت ضعيفى ( 1 ) قيمت آن معادل خراج شام ذكر شده به افسانه شبيه تر است تا واقعيت و شايد براى بى ارزش نشان دادن اصل مساله جعل شده است ، و در روايات صحيح و معتبر كه در زمينه شان نزول آيه ذكر كرده‌اند اثرى از اين افسانه نيست ، بنا بر اين نمىتوان يك واقعيت تاريخى را با اين گونه سخنان پرده پوشى كرد .\r\n\r\n","description":"","footnote":"\r\n( 1 ) اين روايت ضعيف به صورت مرسله در تفسير برهان جلد اول صفحه 485 آمده است .\r\n","page_name":" 432 ","page_number":432},
  {"content":"\r\n\r\n[ سوره المائدة ‹ 5 › : آيه 56 
  ]\r\nوَ مَنْ يَتَوَلَّ اللَّه وَرَسُولَه وَالَّذِينَ آمَنُوا فَإِنَّ حِزْبَ اللَّه هُمُ الْغالِبُونَ ‹ 56 ›\r\n\r\nترجمه :\r\n56 - و كسانى كه ولايت خدا و پيامبر او و افراد با ايمان را بپذيرند ( پيروزند زيرا ) حزب و جمعيت خدا پيروز مىباشد ! .\r\n\r\nتفسير :\r\nاين آيه تكميلى براى مضمون آيه پيش است و هدف آن را تاكيد و تعقيب مىكند ، و به مسلمانان اعلام مىدارد كه : « كسانى كه ولايت و سرپرستى و رهبرى خدا و پيامبر ص و افراد با ايمانى را كه در آيه قبل به آنها اشاره شد بپذيرند پيروز خواهند شد ، زيرا آنها در حزب خدا خواهند بود و حزب خدا پيروز است » .\r\n( * ( وَمَنْ يَتَوَلَّ اللَّه وَرَسُولَه وَالَّذِينَ آمَنُوا فَإِنَّ حِزْبَ اللَّه هُمُ الْغالِبُونَ ) * ) .\r\nدر اين آيه قرينه ديگرى بر معنى ولايت كه در آيه پيش اشاره شد يعنى « سرپرستى و رهبرى و تصرف » ديده مىشود ، زيرا تعبير به « حزب اللَّه » و « غلبه آن » مربوط به حكومت اسلامى است ، نه يك دوستى ساده و عادى و اين خود مىرساند كه ولايت در آيه به معنى سرپرستى و حكومت و زمامدارى اسلام و مسلمين است ، زيرا در معنى حزب يك نوع تشكل و هم بستگى و اجتماع براى تامين اهداف مشترك افتاده است .\r\nبايد توجه داشت كه مراد از * ( الَّذِينَ آمَنُوا ) * در اين آيه ، همه افراد با ايمان نيستند بلكه كسى است كه در آيه قبل با اوصاف معينى به او اشاره شد .\r\nآيا منظور از پيروزى « * ( حِزْبَ اللَّه ) * » كه در اين آيه به آن اشاره شده ،\r\n","description":"","footnote":"","page_name":" 433 ","page_number":433},
  {"content":"\r\nتنها پيروزى معنوى است يا هر گونه پيروزى مادى و معنوى را شامل مىشود ؟\r\nشك نيست كه اطلاق آيه دليل بر پيروزى مطلق آنها در تمام جبهه‌ها است و براستى اگر جمعيتى جزء حزب اللَّه باشند يعنى ايمان محكم و تقوا و عمل صالح و اتحاد و همبستگى كامل و آگاهى و آمادگى كافى داشته باشند بدون ترديد در تمام زمينه‌ها پيروز خواهند بود ، و اگر مىبينيم مسلمانان امروز به چنان پيروزى دست نيافته‌اند ، دليل آن روشن است ، زيرا شرايط عضويت در حزب اللَّه كه در بالا اشاره شد در بسيارى از آنها ديده نمىشود ، و به همين دليل قدرتها و نيروهايى را كه براى عقب نشاندن دشمن و حل مشكلات اجتماعى بايد مصرف كنند غالبا براى تضعيف يكديگر به كار مىبرند .\r\nدر آيه 22 سوره مجادله نيز به قسمتى از صفات حزب اللَّه اشاره شده است ، كه به خواست خدا در تفسير آن سوره خواهد آمد .\r\n\r\n[ سوره المائدة ‹ 5 › : آيات 57 تا 58 
  ]\r\nيا أَيُّهَا الَّذِينَ آمَنُوا لا تَتَّخِذُوا الَّذِينَ اتَّخَذُوا دِينَكُمْ هُزُواً وَلَعِباً مِنَ الَّذِينَ أُوتُوا الْكِتابَ مِنْ قَبْلِكُمْ وَالْكُفَّارَ أَوْلِياءَ وَاتَّقُوا اللَّه إِنْ كُنْتُمْ مُؤْمِنِينَ ‹ 57 › وَإِذا نادَيْتُمْ إِلَى الصَّلاةِ اتَّخَذُوها هُزُواً وَلَعِباً ذلِكَ بِأَنَّهُمْ قَوْمٌ لا يَعْقِلُونَ ‹ 58 ›\r\n\r\nترجمه :\r\n57 - اى كسانى كه ايمان آورده‌ايد ، افرادى كه آئين شما را بباد استهزاء و بازى مىگيرند از اهل كتاب و مشركان ، دوست و تكيه گاه خود انتخاب نكنيد ، و از خدا بپرهيزيد اگر ايمان داريد .\r\n58 - آنها هنگامى كه ( اذان مىگوئيد و مردم را ) به نماز مىخوانيد آن را به مسخره و بازى مىگيرند ، اين بخاطر آن است كه آنها جمعى هستند كه درك نمىكنند .\r\n","description":"","footnote":"","page_name":" 434 ","page_number":434},
  {"content":"\r\n\r\nشان نزول\r\nدر تفسير « مجمع البيان » و « ابو الفتوح رازى » و « فخر رازى » نقل شده كه دو نفر از مشركان به نام « رفاعه » و « سويد » ، اظهار اسلام كردند و سپس جزء دار و دسته منافقان شدند ، بعضى از مسلمانان با اين دو نفر رفت و آمد داشتند و اظهار دوستى مىكردند ، آيات فوق نازل شد و به آنها اخطار كرد كه از اين عمل بپرهيزيد ( و در اينجا روشن مىشود كه اگر در اين آيه سخن از ولايت به معنى دوستى به ميان آمده ، - نه بمعنى سرپرستى و تصرف كه در آيات قبل بود - به خاطر آن است كه اين آيات شان نزولى جداى از آن آيات دارد و نمىتوان يكى را بر ديگرى قرينه گرفت ) و در شان نزول آيه دوم كه دنباله آيه اول است ، نقل شده كه جمعى از يهود و بعضى از نصارى صداى مؤذن را كه مىشنيدند و يا قيام مسلمانان را به نماز مىديدند شروع به مسخره و استهزاء مىكردند ، قرآن مسلمانان را از طرح دوستى با اين گونه افراد بر حذر داشت .\r\n\r\nتفسير :\r\nدر اين آيه بار ديگر خداوند به مؤمنان دستور مىدهد كه از انتخاب منافقان و دشمنان به عنوان دوست بپرهيزيد ، منتها براى تحريك عواطف آنها و توجه دادن به فلسفه اين حكم ، چنين مىفرمايد : « اى كسانى كه ايمان آورده‌ايد آنها كه آئين شما را به باد استهزاء و يا به بازى مىگيرند ، چه آنها كه از اهل كتابند و چه آنها كه از مشركان و منافقانند ، هيچيك از آنان را به عنوان دوست انتخاب نكنيد » .\r\n( * ( يا أَيُّهَا الَّذِينَ آمَنُوا لا تَتَّخِذُوا الَّذِينَ اتَّخَذُوا دِينَكُمْ هُزُواً وَلَعِباً\r\n","description":"","footnote":"","page_name":" 435 ","page_number":435},
  {"content":"\r\n* ( مِنَ الَّذِينَ أُوتُوا الْكِتابَ مِنْ قَبْلِكُمْ وَالْكُفَّارَ أَوْلِياءَ ) * ) .\r\nو در پايان آيه با جمله « و * ( اتَّقُوا اللَّه إِنْ كُنْتُمْ مُؤْمِنِينَ ) * » ، موضوع را تاكيد كرده كه « طرح دوستى با آنان با تقوا و ايمان سازگار نيست » .\r\nبايد توجه داشت كه « هزو » ( بر وزن قفل ) به معنى سخنان يا حركات مسخره آميزى است كه براى بى ارزش نشان دادن موضوعى انجام مىشود .\r\nو به طورى كه « راغب » در كتاب مفردات مىگويد : بيشتر به شوخى و استهزايى گفته مىشود كه در غياب و پشت سر ديگرى انجام مىگيرد ، اگر چه گاهى هم به شوخىها و مسخره هايى كه در حضور انجام مىگيرد به طور نادر اطلاق مىشود .\r\nلعب معمولا به كارهايى گفته مىشود كه غرض صحيحى در انجام آن نيست و يا اصلا بىهدف انجام مىگيرد و بازى كودكان را كه لعب مىنامند نيز از همين نظر است .\r\nدر آيه دوم در تعقيب بحث گذشته در مورد نهى از دوستى با منافقان و جمعى از اهل كتاب كه احكام اسلام را بباد استهزاء مىگرفتند ، اشاره به يكى از اعمال آنها به عنوان شاهد و گواه كرده و مىگويد : « هنگامى كه شما مسلمانان را به سوى نماز دعوت مىكنيد ، آن را بباد استهزاء و بازى مىگيرند » ( * ( وَإِذا نادَيْتُمْ إِلَى الصَّلاةِ اتَّخَذُوها هُزُواً وَلَعِباً ) * ) . ( 1 )\r\nسپس علت عمل آنها را چنين بيان مىكند : « اين بخاطر آن است كه\r\n\r\n","description":"","footnote":"\r\n( 1 ) در اينكه ضمير اتخذوها به نماز بر مىگردد يا مناداة ( اذان ) ميان مفسران گفتگو است ، و از شان نزولهايى كه در سابق اشاره شد نيز هر دو احتمال استفاده مىشود زيرا منافقان و كفار هم نداى روحپرور اذان را استهزاء مىكردند و هم نماز را ، ولى ظاهر آيه بيشتر اين احتمال را تاييد مىكند كه ضمير به صلاة ( نماز ) برگردد .\r\n","page_name":" 436 ","page_number":436},
  {"content":"\r\nآنها جمعيت نادانى مىباشند و از درك حقايق بدورند « ( * ( ذلِكَ بِأَنَّهُمْ قَوْمٌ لا يَعْقِلُونَ ) * ) .\r\n\r\nاذان شعار بزرگ اسلام\r\nهر ملتى در هر عصر و زمانى براى برانگيختن عواطف و احساسات افراد خود و دعوت آنها به وظائف فردى و اجتماعى شعارى داشته است و اين موضوع در دنياى امروز به صورت گسترده ترى ديده مىشود .\r\nمسيحيان در گذشته و امروز با نواختن صداى ناموزون ناقوس پيروان خود را به كليسا دعوت مىكنند ، ولى در اسلام براى اين دعوت از شعار اذان استفاده مىشود ، كه به مراتب رساتر و مؤثرتر است ، جذابيت و كشش اين شعار اسلامى به قدرى است كه بقول نويسنده « تفسير المنار » ، بعضى از مسيحيان متعصب هنگامى كه اذان اسلامى را مىشنوند ، به عمق و عظمت تاثير آن در روحيه شنوندگان اعتراف مىكنند .\r\nسپس نامبرده نقل مىكند كه در يكى از شهرهاى مصر جمعى از نصارى را ديده‌اند كه به هنگام اذان مسلمين اجتماع كرده تا اين نغمه آسمانى را بشنوند .\r\nچه شعارى از اين رساتر كه با نام خداى بزرگ آغاز مىگردد و به وحدانيت و يگانگى آفريدگار جهان و گواهى به رسالت پيامبر او اوج ميگيرد و با دعوت به رستگارى و فلاح و عمل نيك و نماز و ياد خدا پايان مىپذيرد ، از نام خدا « اللَّه » شروع مىشود و با نام خدا « اللَّه » پايان مىپذيرد ، جمله‌ها موزون ، عبارات كوتاه ، محتويات روشن ، مضمون سازنده و آگاه كننده است .\r\n","description":"","footnote":"","page_name":" 437 ","page_number":437},
  {"content":"\r\nو لذا در روايات اسلامى روى مساله اذان گفتن تاكيد زيادى شده است در حديث معروفى از پيامبر ص نقل شده كه اذانگويان در روز رستاخيز از ديگران به اندازه يك سر و گردن بلندترند ! اين بلندى در حقيقت همان بلندى مقام رهبرى و دعوت كردن ديگران به سوى خدا و به سوى عبادتى همچون نماز است .\r\nصداى اذان كه به هنگام نماز در مواقع مختلف از ماذنه شهرهاى اسلامى طنينافكن مىشود ، مانند نداى آزادى و نسيم حيات بخش استقلال و عظمت گوشهاى مسلمانان راستين را نوازش مىدهد و بر جان بدخواهان رعشه و اضطراب مىافكند ، و يكى از رموز بقاى اسلام است ، شاهد اين گفتار اعتراف صريح يكى از رجال معروف انگلستان است كه در برابر جمعى از مسيحيان چنين اظهار مىداشت : « تا هنگامى كه نام محمد در ماذنه‌ها بلند است و كعبه پابرجا است و قرآن رهنما و پيشواى مسلمانان است امكان ندارد پايه‌هاى سياست ما در سرزمينهاى اسلامى استوار و برقرار گردد » ! ( 1 ) اما بيچاره و بينوا بعضى از مسلمانان كه گفته مىشود اخيرا اين شعار بزرگ اسلامى را كه سندى است بر ايستادگى آئين و فرهنگ آنان در برابر گذشت قرون و اعصار ، از دستگاههاى فرستنده خود برداشته و بجاى آن برنامه‌هاى مبتذلى گذاشته‌اند ، خداوند آنها را هدايت كند و به صفوف مسلمانان باز گرداند .\r\nبديهى است همانطور كه باطن اذان و محتويات آن زيبا است ، بايد كارى كرد كه به صورتى زيبا و صداى خوب ادا شود ، نه اينكه حسن باطن به خاطر نامطلوبى ظاهر آن پايمال گردد .\r\n\r\n","description":"","footnote":"\r\n( 1 ) گوينده اين سخن گلادستون از سياستمداران طراز اول انگليس در عصر خودش بود .\r\n","page_name":" 438 ","page_number":438},
  {"content":"\r\n\r\nاذان از طريق وحى به پيغمبر ص رسيد .\r\nدر پاره اى از روايات كه از طرق اهل تسنن نقل شده مطالب شگفت - انگيزى در مورد تشريع اذان ديده مىشود كه با منطقهاى اسلامى سازگار نيست از جمله اينكه نقل كرده‌اند كه : پيامبر ص بدنبال درخواست اصحاب كه نشانه اى براى اعلام وقت نماز قرار داده شود با دوستان خود مشورت كرد ، و هر كدام پيشنهادى از قبيل برافراشتن يك پرچم مخصوص ، يا روشن كردن آتش ، يا زدن ناقوس مطرح كردند ، ولى پيامبر ص هيچكدام را نپذيرفت ، تا اينكه « عبد اللَّه بن زيد » و « عمر بن خطاب » در خواب ديدند كه شخصى به آنها دستور مىدهد براى اعلام وقت نماز اذان بگويند و اذان را به آنها ياد داد و پيامبر ص آن را پذيرفت ( 1 ) .\r\nولى اين روايت ساختگى و توهينى به مقام شامخ پيغمبر ص محسوب مىشود ، كه بجاى تكيه بر وحى كردن ، روى خوابهاى افراد تكيه كند و مبانى دستورات دين خود را بر خواب افراد قرار دهد ، بلكه همانطور كه در روايات اهل بيت ع وارد شده است اذان از طريق وحى به پيامبر ص تعليم داده شد .\r\nامام صادق ع مىفرمايد : هنگامى كه جبرئيل اذان را آورد ، سر پيامبر ص بر دامان على ع بود ، جبرئيل اذان و اقامه را به پيامبر ص تعليم داد ، هنگامى كه پيامبر ص سر خود را برداشت ، از على ع سؤال كرد آيا صداى اذان جبرئيل را شنيدى ؟ عرض كرد : آرى . پيامبر ص بار ديگر پرسيد آيا آن را به خاطر سپردى ؟ گفت : آرى ، پيامبر ص فرمود :\r\nبلال را ( كه صداى رسايى داشت ) حاضر كن ، و اذان و اقامه را به او تعليم ده ، على ع بلال را حاضر كرد و اذان را به او تعليم داد ( 2 ) .\r\n\r\n","description":"","footnote":"\r\n( 1 ) تفسير قرطبى .\r\n( 2 ) وسائل جلد 4 صفحه 612 .\r\n","page_name":" 439 ","page_number":439},
  {"content":"\r\nبراى توضيح بيشتر در اين زمينه مىتوانيد به كتاب « النص و الاجتهاد » صفحه 128 مراجعه كنيد .\r\n\r\n[ سوره المائدة ‹ 5 › : آيات 59 تا 60 
  ]\r\nقُلْ يا أَهْلَ الْكِتابِ هَلْ تَنْقِمُونَ مِنَّا إِلَّا أَنْ آمَنَّا بِاللَّه وَما أُنْزِلَ إِلَيْنا وَما أُنْزِلَ مِنْ قَبْلُ وَأَنَّ أَكْثَرَكُمْ فاسِقُونَ ‹ 59 › قُلْ هَلْ أُنَبِّئُكُمْ بِشَرٍّ مِنْ ذلِكَ مَثُوبَةً عِنْدَ اللَّه مَنْ لَعَنَه اللَّه وَغَضِبَ عَلَيْه وَجَعَلَ مِنْهُمُ الْقِرَدَةَ وَالْخَنازِيرَ وَعَبَدَ الطَّاغُوتَ أُولئِكَ شَرٌّ مَكاناً وَأَضَلُّ عَنْ سَواءِ السَّبِيلِ ‹ 60 ›\r\n\r\nترجمه :\r\n59 - بگو اى اهل كتاب آيا به ما خرده مىگيريد ؟ ( مگر ما چه كرده‌ايم ) جز اينكه به خداوند يگانه ، و به آنچه بر ما نازل شده ، و به آنچه پيش از اين نازل گرديده است ايمان آورده‌ايم و اين بخاطر آن است كه بيشتر شما از راه حق بدر رفته‌ايد ( و لذا حق در نظر شما نازيباست ) .\r\n60 - بگو : آيا شما را از كسانى كه جايگاه و پاداششان بدتر از اين است با خبر كنم ؟ ! كسانى كه خداوند آنها را از رحمت خود دور ساخته و مورد خشم قرار داده ( و مسخ كرده ) و از آنها ميمونها و خوكهايى قرار داده و پرستش بت كرده‌اند موقعيت و محل آنها بدتر است و از راه راست گمراه ترند .\r\n\r\nشان نزول :\r\nاز عبد اللَّه بن عباس نقل شده كه جمعى از يهود نزد پيامبر ص آمدند و درخواست كردند : عقائد خود را براى آنها شرح دهد ، پيامبر ص گفت :\r\nمن به خداى بزرگ و يگانه ايمان دارم و آنچه بر ابراهيم و اسماعيل و اسحاق و يعقوب و موسى و عيسى و همه پيامبران الهى نازل شده حق مىدانم ، و در\r\n","description":"","footnote":"","page_name":" 440 ","page_number":440},
  {"content":"\r\nميان آنها جدايى نمىافكنم ، آنها گفتند : ما عيسى را نمىشناسيم و به پيامبرى نمىپذيريم ، سپس افزودند : ما هيچ آئينى را بدتر از آئين شما سراغ نداريم ! آيات فوق نازل شد و به آنها پاسخ گفت .\r\n\r\nتفسير :\r\nدر آيه نخست ، خداوند به پيامبر ص دستور مىدهد كه از اهل كتاب سؤال كن و « بگو چه كار خلافى از ما سر زده كه شما از ما عيب مىگيريد و انتقاد مىكنيد جز اينكه ما به خداى يگانه ايمان آورده‌ايم و در برابر آنچه بر ما و بر انبياء پيشين نازل شده تسليم هستيم » .\r\n( * ( قُلْ يا أَهْلَ الْكِتابِ هَلْ تَنْقِمُونَ مِنَّا إِلَّا أَنْ آمَنَّا بِاللَّه وَما أُنْزِلَ إِلَيْنا وَما أُنْزِلَ مِنْ قَبْلُ ) * ) ( 1 ) .\r\nاين آيه در حقيقت اشاره به گوشه اى ديگر از لجاجتها و تعصبهاى بىمورد يهود مىكند كه براى غير خود و غير آئين تحريف شده خويش هيچگونه ارزشى قائل نبودند و به خاطر همين تعصب شديد ، حق در نظر آنها باطل و باطل در نظر آنان حق جلوه مىكرد .\r\nو در پايان آيه جمله اى مىبينيم كه در حقيقت بيان علت جمله قبل است اين جمله مىگويد : « اگر شما توحيد خالص و تسليم در برابر تمام كتب آسمانى را بر ما ايراد مىگيريد به خاطر آن است كه بيشتر شما فاسق و آلوده به گناه شده‌ايد ، چون خود شما آلوده و منحرفيد اگر كسانى پاك و بر جاده حق باشند در نظر شما عيب است » .\r\n( * ( وَأَنَّ أَكْثَرَكُمْ فاسِقُونَ ) * ) .\r\n\r\n","description":"","footnote":"\r\n( 1 ) « تنقمون » از ماده « نقمت » است كه در اصل به معنى انكار كردن چيزى است به زبان و يا بوسيله عمل و مجازات نمودن .\r\n","page_name":" 441 ","page_number":441},
  {"content":"\r\nاصولا در محيطهاى آلوده كه اكثريت آن را افراد فاسق و آلوده به گناه تشكيل مىدهند گاهى مقياس حق و باطل آن چنان دگرگون مىشود كه عقيده پاك و عمل صالح ، زشت و قابل انتقاد ميگردد ، و عقائد و اعمال نادرست ، زيبا و شايسته تحسين جلوه مىكند ، اين خاصيت همان مسخ فكرى است كه بر اثر فرو رفتن در گناه و خو گرفتن به آن به انسان دست مىدهد .\r\nولى بايد توجه داشت كه آيه همانطور كه سابقا هم اشاره كرده‌ايم همه اهل كتاب را مورد انتقاد قرار نميدهد ، بلكه حساب اقليت صالح را با كلمه « اكثر » در اينجا نيز بدقت جدا كرده است .\r\nدر آيه دوم ، عقائد تحريف شده و اعمال نادرست اهل كتاب و كيفرهايى كه دامنگير آنها گرديده است با وضع مؤمنان راستين و مسلمان مقايسه گرديده ، تا معلوم شود كداميك از اين دو دسته درخور انتقاد و سرزنش هستند و اين يك پاسخ منطقى است كه براى متوجه ساختن افراد لجوج و متعصب به كار مىرود در اين مقايسه چنين مىگويد : اى پيامبر به آنها بگو آيا ايمان به خداى يگانه و كتب آسمانى داشتن درخور سرزنش و ايراد است ، يا اعمال نارواى كسانى كه گرفتار آن همه مجازات الهى شدند « به آنها بگو آيا شما را آگاه كنم از كسانى كه پاداش كارشان در پيشگاه خدا از اين بدتر است .\r\n( * ( قُلْ هَلْ أُنَبِّئُكُمْ بِشَرٍّ مِنْ ذلِكَ مَثُوبَةً عِنْدَ اللَّه ) * ) ( 1 ) شك نيست كه ايمان به خدا و كتب آسمانى ، چيز بدى نيست ، و اينكه\r\n\r\n","description":"","footnote":"\r\n( 1 ) مثوبة و ثواب در اصل به معنى رجوع و بازگشت به حالت اول است و به هر گونه سرنوشت يا جزا ( پاداش و كيفر ) نيز گفته مىشود ولى غالبا در مورد پاداشهاى نيك به كار مىرود و گاهى به معنى مجازات نيز به كار رفته ، در آيه فوق مىتواند به معنى سرنوشت و يا به معنى جزا و كيفر بوده باشد .\r\n","page_name":" 442 ","page_number":442},
  {"content":"\r\nدر آيه فوق آن را با اعمال و افكار اهل كتاب مقايسه كرده و مىگويد : « كداميك بدتر است » در حقيقت يك نوع كنايه مىباشد ، همانطور كه گاهى مىبينيم فرد ناپاكى از فرد پاكى انتقاد مىكند ، او در جواب مىگويد : آيا پاكدامنان بدترند يا آلودگان ؟ .\r\nسپس به تشريح اين مطلب پرداخته و مىگويد : « آنها كه بر اثر اعمالشان مورد لعن و غضب پروردگار واقع شدند و آنان را به صورت » ميمون « و » خوك « مسخ كرد ، و آنها كه پرستش طاغوت و بت نمودند ، مسلما اين چنين افراد ، موقعيتشان در اين دنيا و محل و جايگاهشان در روز قيامت بدتر خواهد بود ، و از راه راست و جاده مستقيم گمراه ترند » .\r\n( * ( مَنْ لَعَنَه اللَّه وَغَضِبَ عَلَيْه وَجَعَلَ مِنْهُمُ الْقِرَدَةَ وَالْخَنازِيرَ وَعَبَدَ الطَّاغُوتَ أُولئِكَ شَرٌّ مَكاناً وَأَضَلُّ عَنْ سَواءِ السَّبِيلِ ) * ) ( 1 ) .\r\nدر باره معنى مسخ و تغيير چهره دادن بعضى از انسانها و اينكه آيا منظور از آن مسخ و دگرگون شدن چهره جسمانى است يا دگرگونى چهره فكرى و اخلاقى ، به خواست خدا به طور مشروح در ذيل آيه 163 سوره اعراف سخن خواهيم گفت .\r\n\r\n","description":"","footnote":"\r\n( 1 ) سواء در لغت به معنى مساوات و اعتدال و برابرى است ، و اينكه جاده مستقيم در آيه فوق سواء السبيل گفته شده به خاطر آن است كه قسمتهاى آن برابر و دو طرف آن مساوى و هموار است و به هر روش معتدل و منظم و خالى از انحراف ، راه راست گفته مىشود .\r\nضمنا بايد توجه داشت كه جمله « عبد الطاغوت » عطف بر جمله « * ( مَنْ لَعَنَه اللَّه ) * » مىباشد و « عبد » فعل ماضى است و جمع عبد نيست آن چنان كه بعضى احتمال داده‌اند ، و اينكه در آيه فوق نسبت پرستش طاغوت به اهل كتاب داده يا اشاره به گوساله پرستى يهود است و يا اشاره به تسليم بىقيد و شرط آنها در برابر پيشوايان منحرفشان مىباشد .\r\n","page_name":" 443 ","page_number":443},
  {"content":"\r\n\r\n[ سوره المائدة ‹ 5 › : آيات 61 تا 63 
  ]\r\nوَ إِذا جاؤُكُمْ قالُوا آمَنَّا وَقَدْ دَخَلُوا بِالْكُفْرِ وَهُمْ قَدْ خَرَجُوا بِه وَاللَّه أَعْلَمُ بِما كانُوا يَكْتُمُونَ ‹ 61 › وَتَرى كَثِيراً مِنْهُمْ يُسارِعُونَ فِي الإِثْمِ وَالْعُدْوانِ وَأَكْلِهِمُ السُّحْتَ لَبِئْسَ ما كانُوا يَعْمَلُونَ ‹ 62 › لَوْ لا يَنْهاهُمُ الرَّبَّانِيُّونَ وَالأَحْبارُ عَنْ قَوْلِهِمُ الإِثْمَ وَأَكْلِهِمُ السُّحْتَ لَبِئْسَ ما كانُوا يَصْنَعُونَ ‹ 63 ›\r\n\r\nترجمه :\r\n61 - و هنگامى كه نزد شما مىآيند مىگويند ايمان آورده‌ايم ( اما ) با كفر وارد مىشوند و با كفر خارج مىگردند و خداوند از آنچه كتمان مىكردند آگاهتر است .\r\n62 - بسيارى از آنها را مىبينى كه در گناه و تعدى و خوردن مال حرام بر يكديگر سبقت مىجويند ، چه زشت است كارى كه انجام مىدهند .\r\n63 - چرا دانشمندان نصارى و علماى يهود آنها را از سخنان گناه آميز و خوردن مال حرام نهى نمىكنند ؟ چه زشت است عملى كه انجام مىدهند .\r\n\r\nتفسير :\r\nدر آيه نخست - براى تكميل بحث در باره منافقان اهل كتاب - پرده از روى نفاق درونى آنها برداشته و به مسلمانان چنين اعلام مىكند : « هنگامى كه نزد شما مىآيند مىگويند ايمان آورديم در حالى كه با قلبى مملو از كفر داخل مىشوند و به همان حال نيز از نزد شما بيرون مىروند و منطق و استدلال و سخنان شما در قلب آنها كمترين اثرى نمىبخشد » .\r\n( * ( وَإِذا جاؤُكُمْ قالُوا آمَنَّا وَقَدْ دَخَلُوا بِالْكُفْرِ وَهُمْ قَدْ خَرَجُوا بِه ) * ) .\r\nبنا بر اين چهره‌هاى حق بجانب و اظهار ايمان و همچنين پذيرش ظاهرى\r\n","description":"","footnote":"","page_name":" 444 ","page_number":444},
  {"content":"\r\nو رياكارانه اى كه در برابر سخنان شما نشان مىدهند ، نبايد شما را فريب دهد .\r\nو در پايان آيه به آنها اخطار مىكند كه با تمام اين پرده پوشىها خداوند از آنچه آنها كتمان مىكنند ، آگاه و با خبر است .\r\nو در آيه بعد نشانه‌هاى ديگرى از نفاق آنها را بازگو مىكند ، از جمله اينكه مىگويد : « بسيارى از آنها را مىبينى كه در مسير گناه و ستم و خوردن اموال حرام بر يكديگر سبقت مىجويند » .\r\n( * ( وَتَرى كَثِيراً مِنْهُمْ يُسارِعُونَ فِي الإِثْمِ وَالْعُدْوانِ وَأَكْلِهِمُ السُّحْتَ ) * ) ( 1 ) .\r\nيعنى آن چنان آنها در راه گناه و ستم گام بر مىدارند كه گويا به سوى اهداف افتخارآميزى پيش مىروند ، و بدون هيچگونه شرم و حيا ، سعى مىكنند از يكديگر پيشى گيرند .\r\nبايد توجه داشت كه كلمه « اثم » هم به معنى « كفر » آمده است و هم به معنى هر گونه « گناه » ، ولى چون در اينجا در مقابل « عدوان » قرار گرفته است ، بعضى از مفسران آن را به معنى گناهانى كه زيان آن تنها متوجه خود انسان مىشود تفسير كرده‌اند بر خلاف عدوان كه زيان آن به ديگران مىرسد ، اين احتمال نيز هست كه ذكر « عدوان » بعد از ذكر « اثم » به اصطلاح از قبيل ذكر عام بعد از خاص و ذكر اكل سحت بعد از آنها از قبيل ذكر اخص بوده باشد .\r\nبه اين ترتيب قبلا آنها را به خاطر هر گونه گناه مذمت مىكند ، و سپس روى دو گناه بزرگ به خاطر اهميتى كه داشته‌اند ، انگشت مىگذارد ، يكى ستمگرى و ديگرى خوردن اموال حرام ، اعم از رشوه و غير آن .\r\n\r\n","description":"","footnote":"\r\n( 1 ) در باره معنى سحت در ذيل آيه 42 همين سوره و در باره يسارعون در ذيل 41 همين سوره و در باره اثم ذيل آيه 219 سوره بقره جلد دوم ، بحثهايى گذشت .\r\n","page_name":" 445 ","page_number":445},
  {"content":"\r\nكوتاه سخن اينكه : قرآن اين دسته از منافقان اهل كتاب را ، به خاطر پرده درى و جرئت و بىپروايى در برابر هر گونه گناه و به خصوص ستمگرى و بالاخص خوردن اموال نامشروع همانند رشوه ، و ربا و مانند آن مذمت مىكند .\r\nو در پايان آيه براى تاكيد زشتى اعمال آنها مىگويد : « چه عمل زشت و ننگينى آنها انجام مىدهند » .\r\n( * ( لَبِئْسَ ما كانُوا يَعْمَلُونَ ) * ) از تعبير كانوا يعملون چنين استفاده مىشود كه انجام اين اعمال براى آنها جنبه اتفاقى نداشته بلكه بر آن مداومت داشته و مكرر مرتكب آن شده‌اند .\r\nسپس در آيه سوم حمله را متوجه دانشمندان آنها كرده كه با سكوت خود آنان را به گناه تشويق مىنمودند و مىگويد : « چرا دانشمندان مسيحى و علماى يهود ، آنها را از سخنان گناه آلود و خوردن اموال نامشروع باز نمىدارند » .\r\n( * ( لَوْ لا يَنْهاهُمُ الرَّبَّانِيُّونَ وَالأَحْبارُ عَنْ قَوْلِهِمُ الإِثْمَ وَأَكْلِهِمُ السُّحْتَ ) * ) همانطور كه در سابق اشاره كرده‌ايم ربانيون جمع « ربانى » و در اصل از كلمه « رب » گرفته شده ، و به معنى دانشمندانى است كه مردم را به سوى خدا دعوت مىكنند ، ولى در بسيارى از موارد اين كلمه به علماى مذهبى مسيحى اطلاق مىشده است .\r\nو احبار جمع « حبر » ( بر وزن ابر ) به معنى دانشمندانى است كه اثر نيكى از خود در جامعه مىگذارند ، ولى در بسيارى از موارد به علماى يهود گفته مىشود .\r\nضمنا از اينكه در اين آيه ذكرى از عدوان كه در آيه قبل بود ديده نمىشود ، بعضى استفاده كرده‌اند كه اثم به همان معناى وسيع كلمه است كه عدوان در آن درج است .\r\n","description":"","footnote":"","page_name":" 446 ","page_number":446},
  {"content":"\r\nدر اين آيه بر خلاف آيه گذشته تعبير به « * ( قَوْلِهِمُ الإِثْمَ ) * » شده است ، و اين تعبير ممكن است ، اشاره به اين بوده باشد كه دانشمندان موظفند مردم را هم از سخنان گناه آلود باز دارند و هم از اعمال گناه ، و يا اينكه « قول » در اينجا به معنى اعتقاد است يعنى دانشمندان براى اصلاح يك اجتماع فاسد ، نخست بايد افكار و اعتقادات نادرست آنها را تغيير دهند ، زيرا تا انقلابى در افكار پيدا نشود ، نمىتوان انتظار اصلاحات عميق در جنبه‌هاى عملى داشت و به اين ترتيب آيه ، راه اصلاح جامعه فاسد را كه بايد از انقلاب فكرى شروع شود به دانشمندان نشان مىدهد .\r\nو در پايان آيه ، قرآن به همان شكل كه گناهكاران اصلى را مذمت نمود ، دانشمندان ساكت و ترك كننده امر به معروف و نهى از منكر را مورد مذمت قرار داده ، مىگويد : « چه زشت است كارى كه آنها انجام مىدهند . »\r\n( * ( لَبِئْسَ ما كانُوا يَصْنَعُونَ ) * ) و به اين ترتيب روشن مىشود كه سرنوشت كسانى كه وظيفه بزرگ امر بمعروف و نهى از منكر را ترك مىكنند - بخصوص اگر از دانشمندان و علما باشند - سرنوشت همان گناهكاران است و در حقيقت شريك جرم آنها محسوب مىشوند .\r\nاز ابن عباس مفسر معروف نقل شده كه مىگفت : اين آيه شديدترين آيه اى است كه دانشمندان وظيفه نشناس و ساكت را توبيخ و مذمت مىكند .\r\nبديهى است اين حكم اختصاصى به علماى خاموش و ساكت يهود و نصارى ندارد و تمام رهبران فكرى و دانشمندانى كه به هنگام آلوده شدن مردم به گناه و سرعت گرفتن در راه ظلم و فساد ، خاموش مىنشينند در بر مىگيرد ، زيرا حكم خدا در باره همگان يكسان است ! در حديثى از امير مؤمنان على ع مىخوانيم : كه در خطبه اى فرمود :\r\n","description":"","footnote":"","page_name":" 447 ","page_number":447},
  {"content":"\r\n« اقوام گذشته به اين جهت هلاك و نابود گشتند كه مرتكب گناهان مىشدند و دانشمندانشان سكوت مىكردند ، و نهى از منكر نمىنمودند ، در اين هنگام بلاها و كيفرهاى الهى بر آنها فرود مىآمد ، پس شما اى مردم ! امر به معروف كنيد و نهى از منكر نمائيد ، تا به سرنوشت آنها دچار نشويد » ( 1 ) .\r\nو همين مضمون در نهج البلاغه در اواخر خطبه قاصعه ( خطبه 192 ) نيز آمده است :\r\n« فان اللَّه سبحانه لم يلعن القرن الماضى بين ايديكم الا لتركهم الامر بالمعروف و النهى عن المنكر فلعن السفهاء لركوب المعاصى و الحكماء لترك التناهى\r\n« » خداوند متعال مردم قرون پيشين را از رحمت خود دور نساخت مگر بخاطر اينكه امر به معروف و نهى از منكر را ترك گفتند ، عوام را به خاطر ارتكاب گناه و دانشمندان را به خاطر ترك نهى از منكر مورد لعن خود قرار داد و از رحمت خويش دور ساخت « .\r\nقابل توجه اينكه درباره توده مردم در آيه سابق تعبير به يفعلون شده و در اين آيه در مورد دانشمندان تعبير به يصنعون و مىدانيم كه « يصنعون » از ماده « صنع » به معنى كارهايى است كه از روى دقت و مهارت انجام مىگيرد ولى « يعملون » از ماده « عمل » به هر گونه كار گفته مىشود اگر چه دقتى در آن نباشد و اين خود متضمن مذمت بيشترى است زيرا اگر مردم نادان و عوام كارهاى بدى انجام مىدهند ، قسمتى از آن به خاطر نادانى و بىاطلاعى است ، ولى دانشمندى كه وظيفه خود را عمل نكند حساب شده ، آگاهانه و ماهرانه مرتكب خلاف شده است ، و به همين دليل مجازات عالم از جاهل سنگينتر و سختتر است ! .\r\n\r\n","description":"","footnote":"\r\n( 1 ) تفسير نور الثقلين جلد اول صفحه 649 .\r\n","page_name":" 448 ","page_number":448},
  {"content":"\r\n\r\n[ سوره المائدة ‹ 5 › : آيه 64 
  ]\r\nوَ قالَتِ الْيَهُودُ يَدُ اللَّه مَغْلُولَةٌ غُلَّتْ أَيْدِيهِمْ وَلُعِنُوا بِما قالُوا بَلْ يَداه مَبْسُوطَتانِ يُنْفِقُ كَيْفَ يَشاءُ وَلَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَكُفْراً وَأَلْقَيْنا بَيْنَهُمُ الْعَداوَةَ وَالْبَغْضاءَ إِلى يَوْمِ الْقِيامَةِ كُلَّما أَوْقَدُوا ناراً لِلْحَرْبِ أَطْفَأَهَا اللَّه وَيَسْعَوْنَ فِي الأَرْضِ فَساداً وَاللَّه لا يُحِبُّ الْمُفْسِدِينَ ‹ 64 ›\r\n\r\nترجمه :\r\n64 - و يهود گفتند دست خدا به زنجير بسته است ! ، دستهايشان بسته باد و بخاطر اين سخن از رحمت ( الهى ) دور شوند ! بلكه هر دو دست ( قدرت ) او گشاده است هر گونه بخواهد مىبخشد ، و اين آيات كه بر تو از طرف پروردگارت نازل شده بر طغيان و كفر بسيارى از آنها مىافزايد ، و در ميان آنها عداوت و دشمنى تا روز قيامت افكنديم ، و هر زمان آتش جنگى افروختند آن را خداوند خاموش ساخت و براى فساد در زمين تلاش مىكنند و خداوند مفسدان را دوست ندارد .\r\n\r\nتفسير :\r\nدر اين آيه يكى از مصداقهاى روشن سخنان ناروا و گفتار گناه آلود يهود كه در آيه قبل به طور كلى به آن اشاره شد آمده است ، توضيح اينكه :\r\nتاريخ نشان ميدهد كه يهود زمانى در اوج قدرت ميزيستند ، و بر قسمت مهمى از دنياى آباد آن زمان حكومت داشتند ، كه زمان داود و سليمان بن داود را به عنوان نمونه مىتوان يادآور شد ، و در اعصار بعد نيز ، قدرت آنها با نوسانهايى ادامه داشت ، ولى با ظهور اسلام مخصوصا در محيط حجاز ستاره قدرت آنها افول كرد مبارزه پيامبر ص با يهود « بنى النضير » و « بنى قريظه » و « يهود خيبر » موجب نهايت تضعيف آنها گرديد ، در اين موقع بعضى از آنها با در نظر گرفتن قدرت و عظمت پيشين از روى استهزاء گفتند :\r\nدست خدا به زنجير بسته شده و به ما بخششى نمىكند . ( گوينده اين سخن طبق\r\n","description":"","footnote":"","page_name":" 449 ","page_number":449},
  {"content":"\r\nنقل بعضى از مفسران « فنحاس بن عازورا » رئيس « بنى قينقاع » يا « نباش بن قيس » طبق نقل بعضى ديگر بوده است ) .\r\nو از آنجا كه بقيه نيز به گفتار او راضى بودند ، قرآن اين سخن را به همه آنها نسبت داده ، مىگويد : « يهود گفتند دست خدا به زنجير بسته شده » ! ( * ( قالَتِ الْيَهُودُ يَدُ اللَّه مَغْلُولَةٌ ) * ) بايد توجه داشت كه « يد » در لغت عرب به معانى زيادى اطلاق مىشود كه يكى « دست » است و ديگرى « نعمت » و « قدرت » و « زمامدارى و حكومت » و « تسلط » مىباشد . البته معنى اصلى همان دست مىباشد .\r\nو از آنجا كه انسان بيشتر كارهاى مهم را با دست خود انجام ميدهد ، به عنوان كنايه در معانى ديگر به كار رفته است ، همانطور كه كلمه « دست » در زبان فارسى نيز چنين است .\r\nاز بسيارى از رواياتى كه از طريق اهل بيت ع به ما رسيده استفاده مىشود كه اين آيه اشاره به اعتقادى است كه يهود در باره مساله قضا و قدر و سرنوشت و تفويض داشتند و معتقد بودند كه در آغاز خلقت خداوند همه چيز را معين كرده و آنچه بايد انجام بگيرد ، انجام گرفته است و حتى خود او هم عملا نمىتواند تغييرى در آن ايجاد كند ! ( 1 ) البته ذيل آيه ( * ( بَلْ يَداه مَبْسُوطَتانِ ) * ) بطورى كه خواهد آمد همان معنى اول را تاييد مىكند ولى معنى دوم نيز مىتواند با معنى اول در يك مسير قرار گيرد ، زيرا هنگامى كه زندگى يهود بهم خورد و ستاره اقبالشان غروب كرد معتقد بودند اين يك سرنوشت است و سرنوشت را نمىتوان تغيير داد ، زيرا از آغاز همه اين سرنوشتها تعيين شده و عملا دست خدا بسته است ! ! خداوند در پاسخ آنها نخست به عنوان نكوهش و مذمت از اين عقيده ناروا مىگويد : « دست آنها در زنجير باد ، و به خاطر اين سخن ناروا از رحمت\r\n\r\n","description":"","footnote":"\r\n( 1 ) تفسير نور الثقلين جلد اول صفحه 649 و تفسير برهان جلد اول صفحه 486 .\r\n","page_name":" 450 ","page_number":450},
  {"content":"\r\nخدا بدور گردند « . ( * ( غُلَّتْ أَيْدِيهِمْ وَلُعِنُوا بِما قالُوا ) * ) سپس براى ابطال اين عقيده ناروا مىگويد : هر دو دست خدا گشاده است ، و هر گونه بخواهد و بهر كس بخواهد مىبخشد . ( * ( بَلْ يَداه مَبْسُوطَتانِ يُنْفِقُ كَيْفَ يَشاءُ ) * ) نه اجبارى در كار او هست ، نه محكوم جبر عوامل طبيعى و جبر تاريخ مىباشد ، بلكه اراده او بالاتر از هر چيز و نافذ در همه چيز است .\r\nقابل توجه اينكه يهود « يد » را به عنوان مفرد آورده بودند ، اما خداوند در پاسخ آنها « يد » را به صورت « تثنيه » مىآورد و مىگويد : « دو دست خدا گشاده است » و اين علاوه بر تاكيد مطلب كنايه لطيفى از نهايت جود و بخشش خدا است ، زيرا كسانى كه زياد سخاوتمند باشند ، با هر دو دست مىبخشند ، به علاوه ذكر دو دست كنايه از قدرت كامل و شايد اشاره اى به نعمتهاى « مادى » و « معنوى » ، يا « دنيوى » و « اخروى » نيز بوده باشد .\r\nبعد مىگويد : « حتى اين آيات كه پرده از روى گفتار و عقائد آنان بر مىدارد به جاى اينكه اثر مثبت در آنها بگذارد و از راه غلط باز گردند ، بسيارى از آنها را روى دنده لجاجت مىافكند و طغيان و كفر آنها بيشتر مىشود » .\r\n( * ( وَلَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَكُفْراً ) * ) اما در مقابل اين گفته‌ها و اعتقادات ناروا و لجاجت و يكدندگى در طريق طغيان و كفر ، خداوند مجازات سنگينى در اين جهان براى آنها قائل شده و آن اين است كه عداوت و دشمنى در ميان آنها تا دامنه قيامت افكنده است . ( * ( وَأَلْقَيْنا بَيْنَهُمُ الْعَداوَةَ وَالْبَغْضاءَ إِلى يَوْمِ الْقِيامَةِ ) * ) .\r\nدر اينكه منظور از اين « عداوت و بغضاء » چيست در ميان مفسران گفتگو است ، ولى اگر ما از وضع استثنايى و ناپايدار كنونى يهود صرفنظر كنيم و تاريخچه زندگى پراكنده و توام با دربدرى آنها را در نظر بگيريم خواهيم ديد كه يك عامل مهم براى اين وضع خاص تاريخى عدم وجود اتحاد و صميميت در ميان\r\n","description":"","footnote":"","page_name":" 451 ","page_number":451},
  {"content":"\r\nآنها در سطح جهانى بوده است ، زيرا اگر اتحاد و صميميتى در ميان آنها وجود مىداشت در طول تاريخ اين همه شاهد پراكندگى و بدبختى و در بدرى نبودند .\r\nدر ذيل آيه 14 همين سوره توضيح بيشترى در باره مسئله عداوت و دشمنى مداوم در ميان اهل كتاب ذكر كرديم .\r\nو در قسمت اخير آيه اشاره به كوششها و تلاشهاى يهود براى برافروختن آتش جنگها و لطف خدا در مورد رهايى مسلمانان از اين آتشهاى نابود كننده كرده ، مىفرمايد : « هر زمان آتشى براى جنگ افروختند ، خداوند آن را خاموش ساخت و شما را حفظ از آن كرد » . ( * ( كُلَّما أَوْقَدُوا ناراً لِلْحَرْبِ أَطْفَأَهَا اللَّه ) * ) و اين در حقيقت يكى از نكات اعجاز آميز زندگى پيامبر اسلام ص است زيرا يهوديان از تمام مردم حجاز نيرومندتر ، و به مسائل جنگى آشناتر ، و داراى محكمترين قلعه‌ها و سنگرها بودند ، علاوه بر اين قدرت مالى فراوانى داشتند كه در پيكارها به آنها كمك مىكرد ، تا آنجا كه قريش براى جلب كمك آنها كوشش مىكردند و اوس و خزرج هر كدام سعى داشتند كه پيمان دوستى و همكارى نظامى با آنها ببندند ، ولى با اينهمه ، چنان طومار قدرت آنها در هم پيچيده شد كه به هيچ وجه قابل پيشبينى نبود ، يهود بنى نضير و بنى قريظه و بنى قينقاع تحت شرائط خاصى مجبور به جلاى وطن شدند ، و ساكنان قلعه‌هاى « خيبر » و سرزمين « فدك » تسليم گرديدند ، و حتى يهوديانى كه در پاره اى از بيابانهاى حجاز سكونت داشتند ، آنها نيز در برابر عظمت اسلام زانو زدند نه تنها نتوانستند مشركان را يارى دهند بلكه خودشان نيز از صحنه مبارزه كنار رفتند .\r\nقرآن اضافه مىكند : « آنها براى پاشيدن بذر فساد در روى زمين تلاش و كوشش پىگير و مداومى دارند » . ( * ( وَيَسْعَوْنَ فِي الأَرْضِ فَساداً ) * ) « در حالى كه خداوند مفسدان را دوست نمىدارد » . ( * ( وَاللَّه لا يُحِبُّ الْمُفْسِدِينَ ) * )\r\n","description":"","footnote":"","page_name":" 452 ","page_number":452},
  {"content":"\r\nبنا بر اين قرآن هيچگاه به آنها از نظر نژادى ايراد ندارد ، بلكه مقياس انتقادات قرآن و الگوى سرزنشهاى آن اعمالى است كه از هر كس و هر جمعيتى صادر مىشود و در آيات بعد خواهيم ديد كه با اينهمه ، قرآن راه بازگشت را به روى آنها باز گذاشته است .\r\n\r\n[ سوره المائدة ‹ 5 › : آيات 65 تا 66 
  ]\r\nوَ لَوْ أَنَّ أَهْلَ الْكِتابِ آمَنُوا وَاتَّقَوْا لَكَفَّرْنا عَنْهُمْ سَيِّئاتِهِمْ وَلأَدْخَلْناهُمْ جَنَّاتِ النَّعِيمِ ‹ 65 › وَلَوْ أَنَّهُمْ أَقامُوا التَّوْراةَ وَالإِنْجِيلَ وَما أُنْزِلَ إِلَيْهِمْ مِنْ رَبِّهِمْ لأَكَلُوا مِنْ فَوْقِهِمْ وَمِنْ تَحْتِ أَرْجُلِهِمْ مِنْهُمْ أُمَّةٌ مُقْتَصِدَةٌ وَكَثِيرٌ مِنْهُمْ ساءَ ما يَعْمَلُونَ ‹ 66 ›\r\n\r\nترجمه :\r\n65 - و اگر اهل كتاب ايمان بياورند و تقوا پيشه كنند گناهان آنها را مىبخشيم و در باغهاى پر نعمت بهشت وارد مىسازيم .\r\n66 - و اگر آنها تورات و انجيل و آنچه بر آنها از طرف پروردگارشان نازل شده ( قرآن ) را برپا دارند از آسمان و زمين روزى خواهند خورد ، جمعى از آنها ميانه رو هستند ولى اكثرشان اعمال بدى انجام مىدهند .\r\n\r\nتفسير :\r\nبه دنبال انتقادات گذشته از برنامه و روش اهل كتاب ، در اين دو آيه آن چنان كه اصول تربيتى اقتضا مىكند ، قرآن براى بازگرداندن منحرفان اهل كتاب به راه راست ، و نشان دادن مسير واقعى به آنها ، و تقدير از اقليتى كه در ميان آنان وجود داشت و با اعمال خلاف آنها همگام نبود ، نخست\r\n","description":"","footnote":"","page_name":" 453 ","page_number":453},
  {"content":"\r\nچنين مىگويد : « اگر اهل كتاب ايمان بياورند و پرهيزكارى پيشه كنند ، گناهان گذشته آنها را مىپوشانيم و از آن صرفنظر مىكنيم . » ( * ( وَلَوْ أَنَّ أَهْلَ الْكِتابِ آمَنُوا وَاتَّقَوْا لَكَفَّرْنا عَنْهُمْ سَيِّئاتِهِمْ ) * ) نه تنها گناهان آنها را مىبخشيم « بلكه در باغهاى بهشت كه كانون انواع نعمتها است آنها را وارد مىكنيم . » ( * ( وَلأَدْخَلْناهُمْ جَنَّاتِ النَّعِيمِ ) * ) اين در زمينه نعمتهاى معنوى و اخروى است .\r\nسپس به اثر عميق ايمان و تقوا حتى در زندگى مادى انسانها ، اشاره كرده ، مىگويد « اگر آنها تورات و انجيل را برپا دارند و آن را به عنوان يك دستور العمل زندگى در برابر چشم خود قرار دهند ، و به طور كلى به همه آنچه از طرف پروردگارشان بر آنها نازل شده اعم از كتب آسمانى پيشين و قرآن بدون هيچگونه تبعيض و تعصب عمل كنند ، از آسمان و زمين ، نعمتهاى الهى آنها را فرا خواهد گرفت » . ( * ( وَلَوْ أَنَّهُمْ أَقامُوا التَّوْراةَ وَالإِنْجِيلَ وَما أُنْزِلَ إِلَيْهِمْ مِنْ رَبِّهِمْ لأَكَلُوا مِنْ فَوْقِهِمْ وَمِنْ تَحْتِ أَرْجُلِهِمْ ) * ) .\r\nشك نيست كه منظور از برپا داشتن تورات و انجيل ، آن قسمت از تورات و انجيل واقعى است كه در آن زمان در دست آنها بود ، نه قسمتهاى تحريف يافته كه كم و بيش از روى قرائن شناخته مىشد ، و منظور از * ( ما أُنْزِلَ إِلَيْهِمْ مِنْ رَبِّهِمْ ) * همه كتابهاى آسمانى و دستورات الهى است ، زيرا اين جمله مطلق است ، و در حقيقت اشاره به اين است كه نبايد تعصبهاى قومى را با مسائل دينى و الهى آميخت ، كتابهاى آسمانى عرب و يهود مطرح نيست ، آنچه مطرح است دستورهاى الهى است و به اين بيان قرآن مىخواهد تا آنجا كه ممكن است از تعصب آنها بكاهد و راه را براى نفوذ در اعماق جانشان هموار سازد ، و لذا تمام ضميرها در اين آيه به خود آنها بازگشت مىكند ( * ( إِلَيْهِمْ ) * ، . . . * ( مِنْ رَبِّهِمْ ) * ، . . . * ( مِنْ فَوْقِهِمْ ) * ، . . . * ( مِنْ تَحْتِ أَرْجُلِهِمْ ) * ) همه بخاطر اين است كه از مركب لجاجت فرود آيند و تصور نكنند تسليم در برابر قرآن به معنى تسليم يهود در\r\n","description":"","footnote":"","page_name":" 454 ","page_number":454},
  {"content":"\r\nبرابر عرب است ، بلكه تنها تسليم در برابر خداى بزرگشان است .\r\nشك نيست كه منظور از بر پا داشتن مقررات تورات و انجيل ، عمل به اصول آنها است ، زيرا همانطور كه بارها گفته‌ايم ، اصول تعليمات انبياء در همه جا يكسان است و تفاوت در ميان آنها تفاوت « كامل » و « اكمل » است و اين منافات با آن ندارد كه بعضى از احكام آئين قبل را ، بوسيله بعضى از احكام آئين بعد نسخ كند .\r\nخلاصه اينكه آيه فوق يك بار ديگر ، اين اصل اساسى را مورد تاكيد قرار مىدهد كه پيروى از تعليمات آسمانى انبياء تنها براى سر و سامان دادن به زندگى پس از مرگ نيست ، بلكه بازتاب گسترده اى در سرتاسر زندگى مادى انسانها نيز دارد ، جمعيتها را قوى ، و صفوف را فشرده ، و نيروها را متراكم ، و نعمتها را پر بركت ، و امكانات را وسيع ، و زندگى را مرفه ، و امن و امان مىسازد .\r\nنظرى به ثروتهاى عظيم مادى و نيروهاى فراوان انسانى كه امروز در دنياى بشريت بر اثر انحراف از اين تعليمات به صورت سلاحهاى مرگبار و كشمكشهاى بىدليل و كوششهاى ويرانگر ، نابود مىگردد ، دليل زنده اين حقيقت است ، امروز حجم ثروتهايى كه در جهت تخريب دنيا - اگر درست بينديشيم - به كار مىرود ، هر گاه بيشتر از ثروتهايى كه در مسيرهاى سازنده مصرف مىشود نباشد از آن هم كمتر نيست .\r\nامروز مغزهاى متفكرى كه براى تكميل و توسعه و توليد سلاحهاى جنگى و كشمكشهاى استعمارى كار مىكند ، قسمت مهمى از نيروهاى ارزنده انسانى را تشكيل مىدهد ، و چقدر نوع بشر به اين سرمايه‌ها و اين مغزهايى كه بيهوده از بين مىرود ، براى رفع نيازمنديهايش محتاج است ، و چقدر چهره دنيا زيبا و خواستنى و جالب بود اگر همه اينها در راه آبادى به كار گرفته مىشدند .\r\n","description":"","footnote":"","page_name":" 455 ","page_number":455},
  {"content":"\r\nضمنا بايد توجه داشت كه منظور از جمله : « * ( مِنْ فَوْقِهِمْ وَمِنْ تَحْتِ أَرْجُلِهِمْ ) * » آن است كه تمام نعمتهاى آسمان و زمين ، آنها را فرا خواهد گرفت ، و اين احتمال نيز هست كه اين جمله ، كنايه اى بوده باشد از عموميت نعمتها همانطور كه در ادبيات عرب و غير عرب ، گاهى گفته مىشود : « فلان كس از فرق تا قدم غرق نعمت شد » يعنى در تمام جنبه‌ها .\r\nو نيز اين آيه ، پاسخى است به گفتارى كه از يهود در آيات گذشته خوانديم كه اگر مىبينيد نعمتهاى الهى از شما قطع شده ، به خاطر اين نيست كه بخل در ذات مقدس خداوند راه يافته و دست او بسته باشد ، بلكه اين اعمال شما است كه در زندگى مادى و معنوى شما منعكس شده و هر دو را تيره ساخته است و تا شما باز نگرديد ، اينها نيز باز نگردند .\r\nدر پايان آيه ، اشاره به اقليت صالح اين جمعيت كرده ، مىگويد :\r\n« با اينكه بسيارى از آنها بدكارند ولى جمعيتى معتدل و ميانه رو در ميان آنها وجود دارند » ( كه حسابشان با حساب ديگران در پيشگاه خدا و در نظر خلق خدا جدا است ) . ( * ( مِنْهُمْ أُمَّةٌ مُقْتَصِدَةٌ وَكَثِيرٌ مِنْهُمْ ساءَ ما يَعْمَلُونَ ) * ) .\r\nنظير اين تعبير در باره اقليت صالح اهل كتاب ، در آيات 159 و 181 سوره اعراف و 75 آل عمران نيز ديده مىشود .\r\nپايان جلد چهارم تفسير نمونه\r\n\r\n","description":"","footnote":"","page_name":" 456 ","page_number":456}
  ]